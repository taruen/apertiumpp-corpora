MAT.1.1	BONKANDA wa lioci ja Yesu Masiya, bona owa Dawidi, bona owa Abalayama. 
MAT.1.2	Abalayama aotaki Yisaka; ko Yisaka aotaki Yakoba; ko Yakoba aotaki Yuda l’atomolo’akande; 
MAT.1.3	ko Yuda aotaki Pelese la Zela, bana ba Tamala; ko Pelese aotaki Eselone; ko Eselone aotaki Lama; 
MAT.1.4	ko Lama aotaki Aminadaba; ko Aminadaba aotaki Nasona; ko Nasona aotaki Salomona; 
MAT.1.5	ko Salomona aotaki Boaza, bona owa Laba; ko Boaza aotaki Obede, bona owa Luta; ko Obede aotaki Yisai; 
MAT.1.6	ko Yisai aotaki Dawidi bokulaka owa roi.
MAT.1.6	Ko Dawidi aotaki Solomona, bona owa bomoto oki waji owa Uliya; 
MAT.1.7	ko Solomona aotaki Labama; ko Labama aotaki Abiya; ko Abiya aotaki Asa; 
MAT.1.8	ko Asa aotaki Yosapata; ko Yosapata aotaki Yolama; ko Yolama aotaki Uziya; 
MAT.1.9	ko Uziya aotaki Yotama; ko Yotama aotaki Aza; ko Aza aotaki Izikiya; 
MAT.1.10	ko Izikiya aotaki Manase; ko Manase aotaki Amona; ko Amona aotaki Yosiya; 
MAT.1.11	ko Yosiya aotaki Yekonya l’akune’akande nd’ekek’ek’iy’otombamaka nda Babela.
MAT.1.12	Nd’afeka, ak’iy’otombamaka nda Babela, Yekonya aotaki Salatiele; ko Salatiele aotaki Zelubabela; 
MAT.1.13	ko Zelubabela aotaki Abiuda; ko Abiuda aotaki Eliyakima; ko Eliyakima aotaki Azola; 
MAT.1.14	ko Azola aotaki Sadoka; ko Sadoka aotaki Akimi; ko Akimi aotaki Eliyuda; 
MAT.1.15	ko Eliyuda aotaki Eleazala; ko Eleazala aotaki Matana; ko Matana aotaki Yakoba; 
MAT.1.16	ko Yakoba aotaki Yosefa bome owa Malia, ootaki Yesu, otangema Masiya. 
MAT.1.17	Eleng’eko ndatsa Abalayama la Dawidi baoci jom la banei; ko ndatsa Dawidi Fekeke ek’iy’otombamaka nda Babela baoci jom la banei; koko ndatsa ekeke ek’iy’otombamaka nda Babela la Masiya baoci jom la banei.
MAT.1.18	Eotswelo eki Yesu Masiya eki ngone; aki nyango ekande Malia oandema la Yosefa, ataf’iy’oalana, aki la jemi la Bolimo w’olotsi. 
MAT.1.19	Koko Yosefa, bome’okande, aki bonto owa liongi, ko ntalanga ooky’ende nsoi l’esayenge, asangya oimol’ende la lokuko. 
MAT.1.20	Lolo aki’nd’okanela baoyi’ane, bala, ekima ea Yawe aolenya el’ende nda liloto, aokela, Yosefa, bona owa Dawidi, toangake wae okole Malia ayale waji’oke: ende aofoswa jemi la Bolimo w’olotsi. 
MAT.1.21	Ko ende ifoota bona owa jende, ko wifil’ende lina YESU: el’ende ifoikya banto’akande lim’aoyi’obe’akiyo. 
MAT.1.22	Baoyi’ane bauma baoliela wete baoyi baki Yawe osangaka la boteli bakelame, aokela,
MAT.1.23	Bala, bomoto otafoala jende ifofoswa jemi, ko ifoota bona owa jende,
MAT.1.23	Ko bifil’ende lina Imanwele;
MAT.1.23	lile wae Nzakomba ale l’iso. 
MAT.1.24	Yosefa aoetswa lim’ais’ilo, ko aokela ngoki ekima ea Yawe olakaka, ko aokola waji’okande: 
MAT.1.25	ko ntoal’ende, elaka nko aoota bona owa nsomi owa jende, ko aoloila lina YESU.
MAT.2.1	AKI Yesu ootswaka nda Beteleme ea Yudea nd’ekek’eki Elode bokulaka owa roi; bala, banto ba wanya baoya nda Yelusalema lima wiji wa Est. 
MAT.2.2	Bakela, Ende ootswaki bokulaka owa Ba-Yuda ale nko? Ek’is’enaka ioci ikande nda wiji wa Est, ko toy’omemy’ende. 
MAT.2.3	Aki Elode bokulaka owa roi ookaka ngoko, aokakaana, ende la basi Yelusalema bauma. 
MAT.2.4	Ko aotakanya nkanga ya joso iuma, la bakoci b’anto, ko aolauola wiji boe Masiya ootswa. 
MAT.2.5	Ko baolokela, Nda Beteleme ea Yudea: ele joi jokotama la boteli eleng’ene,
MAT.2.6	Ko we, Beteleme nd’ese ea Yuda,
MAT.2.6	Ofolekola bakulaka ba Yudea l’isisi;
MAT.2.6	Ele gouverneur ondesanya banto’akami Yisalaele
MAT.2.6	Ifoya lim’ele we.
MAT.2.7	Nkako Elode aoleta banto ba wanya la lokuko, ko aolauola jefa liki ioci oenyaka o nduola mongo. 
MAT.2.8	Koko aolatoma nda Beteleme, aokela, Locwa ouol’olotsi nd’eloko ea bona’oko, ko a iny’ootana, lonjele bosako wae nje omemy’ende. 
MAT.2.9	Ak’iy’okaka bokulaka owa roi, baocwa mboka ekiyo; ko bala, ioci ik’iy’oenaka nda wili wa Est iocwa nda joso likiyo, elaka nko iolemala nd’itenela iki bona, 
MAT.2.10	Ak’iy’oene ioci, baosalangana l’ekemo euke na. 
MAT.2.11	Ko baolotswa nd’ilombe, ko baolena bona la Malia nyango ekande; baokwa mbosama, ko baolomemya, baokomola baumba’akiyo, baolekya nganji el’ende ya wolo la falankinsensa la mula. 
MAT.2.12	Ko ak’iy’olakemaka la Nzakomba nda liloto wete bafut’eka Elode, baocwa nd’ese ekiyo mongo l’emo mboka.
MAT.2.13	Ak’iy’oimanaka, bala, ekima ea Yawe aoleny’ele Yosefa nda liloto, akela, Emala, kol’inkune ko la nyango ekande, ko lota nd’Ejipeto; yal’eko elaka nko nkosangele: ele Elode ifas’inkun’ine wae oome. 
MAT.2.14	Koko aolemala, aokola inkune ko la nyango ekande l’otso, ko aocwa nd’Ejipeto; 
MAT.2.15	aoyal’eko elaka nko iwa ya Elode: wete joi liki Yawe osangaka la boteli jiele, aokela, Ndetaki bona’okami lim’Ejipeto. 
MAT.2.16	Aki Elode oene wae banto ba wanya bolengola, aokama la nkele, aotom’anto, ko aooma bana b’aende baki nda Beteleme l’ese eko euma, banolu bakwa années be l’iy’atafokwa années ife bauma, eleng’ele ekeke eki’nde ouolaka banto ba wanya. 
MAT.2.17	Joi liki Yelemaya, owa boteli, osangaka joliela, aokela,
MAT.2.18	Lofoso lolokana nda Lama,
MAT.2.18	Lilelo ja mpisali la nkimo ya lilelo,
MAT.2.18	Laele aolela bana’akande la mpisali;
MAT.2.18	Ko ende ntalanga bolombwel’ende lokeseli, el’iyo bafa lenkin’eko.
MAT.2.19	Lolo aki Elode owaka, bala, ekima ea Yawe aoleny’ele Yosefa nda liloto nd’Ejipeto, 
MAT.2.20	akela, Emala, kola inkune ko la nyango ekande, ko uta nd’ese ea Yisalaele; ek’iyo bandasaki wae baom’inkun’ine baowa. 
MAT.2.21	Koko aolemala, aokol’inkune la nyango ekande, ko aoya nd’ese ea Yisalaele. 
MAT.2.22	Lolo aki’nd’ooke Alukelao aosulungana ise ekande Elode nda likulaka ja Yudea, ntacwa eko, eki’nd’oangaka; ko aolakema la Nzakomba nda liloto, aoleka nda wiji wa Ngalilaya, 
MAT.2.23	ko aoy’okit’ase nd’onanga botangema Nazaleta; wete joi liki boteli otefelaka jiele, aokela, Ende ifotangema bosi Nazaleta.
MAT.3.1	ND’EKEK’EKO Yoane owa Wini aoya, ayosange nsango nd’etekeleke ea Yudea, 
MAT.3.2	akela, Loututala baoyi’obe, nd’ewela wae likulaka ja loola jotutama. 
MAT.3.3	Bont’one oki Yesaya owa boteli oandaka, aokela,
MAT.3.3	Lofoso j’ont’omo obeleza nd’etekeleke,
MAT.3.3	Loongya mboka ea Yawe,
MAT.3.3	Locilaza mboka ikande ci.
MAT.3.4	Yoane mongo aolota lito ja nkunza ya ngamela, ko la bosenge w’ekoto nd’onkeke: ko toma tokande basalankata la mpako. 
MAT.3.5	Nkako banto ba Yelusalema la ba Yudea bauma, la banto b’ese etutsi la Yoladane bauma baocwa el’ende; 
MAT.3.6	ko baolinama l’ende nda ntando ea Yoladane, baolieza baoyi’obe’akiyo. 
MAT.3.7	Lolo aki’nd’oenaka bouke wa Bafalusi la Basadoke baoya nd’inelo ekande, aolakela, Inyo bana ba njwa, olakak’inyo wete lolote nkele eoya na? 
MAT.3.8	Locw’amuka bandeji l’eututaelo ea baoyi’obe: 
MAT.3.9	ko talokanelake wae lokele nd’etema’ekinyo, Iso tole la ise ekiso Abalayama: emi nsangel’inyo, Nzakomba aemeya bana ba Abalayama lima bikenje bine. 
MAT.3.10	Aeyoko yanda iolilama nda wili wa betamba; nd’ewela eko wengi botamba bofocw’amuka b’olotsi wumbama ko wusama nda tsa. 
MAT.3.11	Nsosolo emi njolin’inyo nd’asi nd’eututaelo ea baoyi’obe; lolo ende oya nd’afeka’akami aondekol’emi la mpamba, mpeji lotomba bikoto bikande; ende ifin’inyo nda Bolimo w’olotsi ko la tsa; 
MAT.3.12	ifufake ile nda likata likande, ko ifofetola ilombe ifuf’ende loso mpetola mongo; ko ifotakanya loso lokande nd’ilombe ikande ya efongelo; lolo ifocumba mposo la tsa totafofyamaka.
MAT.3.13	Lim’ako Yesu aolimana Ngalilaya, aoya nda Yoladane ele Yoane oinama l’ende. 
MAT.3.14	Lolo Yoane osukaki, akela, Emi ndela wae njiname la we, ko oya nd’el’emi? 
MAT.3.15	Lolo Yesu aolokela, Wambokele; bolotsi el’iso tokele baoyi ba njelama bauma eleng’ene. Ko aolimeza. 
MAT.3.16	Koko Yesu, aki’nd’oinamaka, nkakoyoko aosafwa lim’asi; ko bala, loola lokombwa el’ende, ko aolena Bolimo wa Nzakomba ayokitele ngol’embenga, ko aoya el’ende; 
MAT.3.17	ko bala, lofoso lolokana lima loola, lokela wae, One Bona’okami ow’eefe, ondoky’emi ekemo mongo.
MAT.4.1	NKAKO Yesu aotombama la Bolimo nd’etekeleke wete amekame la Satana. 
MAT.4.2	Aki’nd’okilaka toma betso l’embile ntuk’inei, nd’afeka aoloka nzala. 
MAT.4.3	Ko bomeki aoy’okel’ende, Nga w’ole Bona owa Nzakomba, sanga wae bikenje bine bifaningwa mampa. 
MAT.4.4	Lolo ende aokela, Joi jokotama, Bonto ntaikaka la mampa kika, lolo la wengi joi lindola lim’omwa wa Nzakomba. 
MAT.4.5	Lim’ako Satana aolotomba nd’onanga w’oeko; ko aoloila nd’aliko b’ilombe ya Nzakomba, nda nsonge; 
MAT.4.6	ko aolokela, Nga w’ole Bona owa Nzakomba, usa we mongo nd’ase; ele joi jokotama,
MAT.4.6	Ende ifotoma bikima bikande nd’eloko ekawe:
MAT.4.6	Ko bifokotomba nd’akata’akiyo,
MAT.4.6	Nyango likaka likawe lifoiman’ekenje.
MAT.4.7	Yesu aolokela, Joi linkina jokotama, Tomekake Yawe Nzakomba ekawe. 
MAT.4.8	Lenkina Satana aolotomba nda ngongo ea ntale mongo, ko aoloeneya bakulaka bauma ba bise biuma, ko la jilangi ja bakulaka’ako; 
MAT.4.9	ko aolokela, Ayaka onkusamel’emi, ko ommemya, njifokoka toma tone touma. 
MAT.4.10	Yesu aolamba, Imana Satana; ele joi jokotama, Memya Yawe Nzakomba ekawe, ko osaela nk’ende kika. 
MAT.4.11	Lim’ako Satana aolocika; ko bala, bikima bia loola baoy’okambya.
MAT.4.12	Aki Yesu ookaka Yoane aotungama, aolimana, ko aocwa nda Ngalilaya; 
MAT.4.13	ko aolimana Nazaleta, ko aoy’oyala nda Kapalanauma, ntutama la lieke nd’ekako bia Zebulona la Napatali; 
MAT.4.14	wae joi liki Yesaya owa boteli otefelaka jiele, aokela,
MAT.4.15	Ese ea Zebulona, l’ese ea Napatali,
MAT.4.15	Ntutama la lieke, wij’a Yoladane,
MAT.4.15	Ngalilaya ea Bafaya,
MAT.4.16	Banto bakokit’ase nda wilima
MAT.4.16	Benaki fole e’enene,
MAT.4.16	Ko fole engesaki el’iyo
MAT.4.16	Bakokit’ase nda wiji la lililingi j’iwa.
MAT.4.17	Lim’ako Yesu aanga losanga nsango, akela, Loututala baoyi’obe; ele likulaka ja loola jotutama.
MAT.4.18	Aki Yesu olande nd’eselo ea lieke ja Ngalilaya, aolena Simona otangema Petelo la Andelo okosangi l’ende nd’ooci, bayus’otai wa nse nda lieke: iyo baki baasi ba nse. 
MAT.4.19	Ko aolakela, Lonkim’emi, ko njifokel’inyo wae loyaleme baasi b’anto. 
MAT.4.20	Nkakoyoko baosundola betai, ko baolokima. 
MAT.4.21	Ko aki’nd’ocwa, aolena bam’afe, Yakobo, bona owa Zebedayo, la Yoane okosangi l’ende nd’ooci, baki nda wato la Zebedayo ise ekiyo, bayosambe betai bekiyo, ko aolaeta. 
MAT.4.22	Nkakoyoko baocika wato l’ise ekiyo, ko baolokima.
MAT.4.23	Yesu aokenda nda bise bia Ngalilaya biuma nkaana, ayolake nda basunagoga bakiyo, ko ayosange bosako w’olotsi wa likulaka, ko ayoikya banto nkangi ko la tongoi gilenge la gilenge. 
MAT.4.24	Koko lokumo lokande lolongwana nd’ese ea Sulia euma: ko baoloyel’iy’auma bandokaki nkangi la biefe bilenge la bilenge, l’iy’aki la bademona la bensinga la nkangi ea nkataana: ko aolaikya. 
MAT.4.25	Koko bitukuluku bi’anto baolokima lima Ngalilaya, la Dekapoli, la Yelusalema, la Yudea, la wij’a Yoladane.
MAT.5.1	AKI’ND’OENE bitukuluku bi’anto, aounda ngongo; ko aki’nd’okit’ase, bakimi bakande baoy’el’ende: 
MAT.5.2	ko aoumbol’omwa bokande, ko aolalaka, akela.
MAT.5.3	Iy’ale boola nd’olimo baokem’ekemo; ele likulaka ja loola lile likiyo.
MAT.5.4	Iy’akesela la lokeseli baokem’ekemo; el’iyo bifolombwama lokeseli.
MAT.5.5	Ba bongengo baokem’ekemo; el’iyo bifosangola bokili.
MAT.5.6	Iy’andoka baoyi ba liongi nzala la mposa baokem’ekemo; el’iyo bifokinda.
MAT.5.7	Iy’andok’anto isei baokem’ekemo; ele isei ifokan’el’iyo.
MAT.5.8	Iy’ale la betema bia feto baokem’ekemo; el’iyo bifena Nzakomba.
MAT.5.9	Iy’andoamanya banto nd’oseka baokem’ekemo; el’iyo bifotangema bana ba Nzakomba.
MAT.5.10	Iy’anyokwa nd’eloko ea liongi baokem’ekemo; ele likulaka ja loola lile likiyo. 
MAT.5.11	Ae banto otang’inyo lotango, ko baonyokol’inyo, ko baofat’inyo bobe bouma nd’eloko ekami, inyo lokem’ekemo. 
MAT.5.12	Losalangana, ko lokem’ekemo bouke; ele ndako ikinyo il’inene nda loola; ek’iy’onyokolaka bateli baki nda joso likinyo o ngoko.
MAT.5.13	Inyo lole bokwa w’okili; lolo nkina bokwa bosila ngenge, boate lenkina ngenge la na? Bofaoonga lenkina, lolo wusame, ko banto bamatel’oko l’akaka. 
MAT.5.14	Inyo lole fole ea benanga. Bonanga bole nda ngongo bofisameya. 
MAT.5.15	Ntabaambolak’itswa wae bile nd’ase b’eoko, lolo nd’ilelo ea itswa: ko iongesa el’anto bauma bale nd’ilombe. 
MAT.5.16	Eleng’eko lokela fole ekinyo engese nda joso j’anto, wete bene beketo’ekinyo bi’olotsi, ko bamemya Ise ekinyo ole nda loola.
MAT.5.17	Talokanelake wae njaki ofita bisekyelo ko la baoyi baki bateli otelaka: nciyaki ofita, lolo oieza. 
MAT.5.18	Nsosolo emi nsangel’inyo, elaka nko loola l’okili baolimana, nko yoi imoko ko nko iandanda imoko imane lima bisekyelo, elaka nko baoyi’auma baoliela. 
MAT.5.19	Nd’ewela eko, bonto otendola bosise’omo wa besise bene belekola tosisi, ko alak’anto ngoko, ifotangema ondekol’isisi nda likulaka ja loola: lolo bonto okela besise’eko, ko alak’anto beko, end’ifotangema owa lokumo nda likulaka ja loola. 
MAT.5.20	Emi nsangel’inyo wae nkina liongi likinyo lifolekola liongi ja bakoci b’enkanda la Bafalusi, lofaotswa nda likulaka ja loola nye.
MAT.5.21	Inyo lokaki baoyi bak’iy’osiselaka banto baki kalakala, Toomake bonto: ko os’oom’onto ifelama l’umbelo ea likambo. 
MAT.5.22	Lolo emi nsangel’inyo, wengi’onto ondokela lilongo likande nkele ifelama l’umbelo ea likambo; ko wengi’onto okela lilongo likande, Raka, ifelama l’umbelo nda nteke ea bilimo; ko okela, We Mora, ende ifelama la Ngena ea tsa. 
MAT.5.23	Nd’ewela eko, nkina olekya nganji
MAT.5.24	cika nganji ekawe nda joso ja nkinda ea mbeka, ko kenda mboka ekawe, nda joso bamana nd’oseka we la lilongo likawe, kela oy’olekya nganji ekawe. 
MAT.5.25	Acwa we la wini’okawe nda mboka, fonga loamana l’ende boseka nkaola, nyango wini afokotombele juge, ko juge afokolekya ele police, ko ende afokuse nd’ilombe ya njanga. 
MAT.5.26	Nsosolo nkosangela, ofaola lim’eko, elaka nko olekya baumba’auma, nko centime eciki nye.
MAT.5.27	Lokaki joi likelamaki, Tokelake jibi; 
MAT.5.28	lolo emi nsangel’inyo, wengi’onto oala bomoto te la mposa wae ekele jibi l’ende, aosiza lokela jibi l’ende nd’otema’okande. 
MAT.5.29	Nkina liso likawe j’elome likokunumweza, tokola liko, ko boka lim’ele we; bolotsi ele we wae elama ekawe emoko efitane, nyango jonge likawe liuma lifusame nda Ngena. 
MAT.5.30	Ko nkina likata likawe j’elome likokunumweza, tena liko, ko boka lim’ele we; bolotsi ele we wae elama ekawe emoko efitane, nyango jonge likawe liuma lifusame nda Ngena. 
MAT.5.31	Koko joi likelamaki, Os’oimola waji’okande, kel’ende oka bonkanda wa mbaoma ea liala; 
MAT.5.32	lolo nsangel’inyo, os’oimola waji’okande, waji ntaata likambo ja jibi, aolokel’ende bomoto owa jibi; koko bonto okola bomoto waji oki bome oimolaka, aokela jibi.
MAT.5.33	Lenkina, lokaki joi likelamaki el’anto baki kalakala, Tosimbake nsimbi ea mpafomba; lolo keela Yawe bilaka biki wosimbaka; 
MAT.5.34	lolo emi nsangel’inyo, Talosimbake nye; talosimbake la loola, ele loko lole ngwende ea Nzakomba; 
MAT.5.35	talosimbake l’okili, ele boko bole mbata e’akaka bakande; talosimbake la Yelusalema, ele boko bole bonanga wa Bokulaka ow’onene owa roi. 
MAT.5.36	Koko tosimbake la botsa’okawe, ele we ofokeleya libwo limoko fe nkina yo. 
MAT.5.37	Kela joi likinyo liyaleme Onde, Onde; Nye, Nye; ko baoyi balekol’ako bale lim’ele Ow’obe.
MAT.5.38	Lokaki joi likelamaki, Liso jumana la liso, ko la lino la lino; 
MAT.5.39	lolo emi nsangel’inyo, Talosukake ow’obe; lolonde nkina bonto akosakola lotaka nda litama likawe j’elome, w’okengoele litama linkina. 
MAT.5.40	Nga bonto alanga wae akotombe nd’etenelo e’akambo, ko aokolo bonkoto’okawe w’etei, kel’ende akole bonkoto’okawe w’aliko. 
MAT.5.41	Ko nga bonto akokame wete ocwe l’ende kilomètre emoko, kenda l’ende kilomètres ife. 
MAT.5.42	Kaya bonto okolomba, ko toututalake bonto olanga asombe lim’ele we nsombi.
MAT.5.43	Lokaki joi likelamaki, W’ok’osingitana la we eefe, ko w’ina wini’okawe: 
MAT.5.44	lolo emi nsangel’inyo, Loka baini’akinyo eefe, loondel’iyo banyokol’inyo; 
MAT.5.45	wae loyaleme bana ba Ise ekinyo ole nda loola; el’ende akyeya banto b’obe la banto b’olotsi jefa likande, ko ajweya bandeji la bafeji mbula. 
MAT.5.46	Nkina banto bok’inyo eefe, ko inyo lolok’iyo eefe, ndako ekinyo na? batakanyi ba mpuci bafokele ngoko? 
MAT.5.47	Ko nkin’inyo luola bioto bikinyo kika, lolekola bant’ankina la na? Bafaya bafokele ngoko? 
MAT.5.48	Nd’ewela eko inyo loyalema ba liongi ja momo, eleng’ele Ise ekinyo ea loola ale owa liongi ja momo.
MAT.6.1	LOFONGA loala, nyango lofokele liongi likinyo nda joso j’anto, wae iyo bene; ayaka lokela ngoko, lofoate ndako l’Ise ekinyo ole nda loola.
MAT.6.2	Nd’ewela eko, akafa we nganji ya liota, tawulake bolola nda joso likawe, elenge ekela bekakatano nda basunagoga la nda mboka, wete baate imemya lim’el’anto. Nsosolo, nsangel’inyo, iyo baata ndako ikiyo. 
MAT.6.3	Lolo akafa we nganji ya liota, tolangake wae likata likawe ja waji jea bolemo bokamba likata likawe j’elome: 
MAT.6.4	wae nganji ikawe ya liota ikaeme la lokuko: ko Ise ekawe ondena nda lokuko Bomongo ifokolakola.
MAT.6.5	Ko aond’inyo, taloyalemake elenge ngole bekakatano: iyo balanga wete bemale, ko baonde nda basunagoga ko nd’aatano ba mboka, wae benya el’anto. Nsosolo, nsangel’inyo, iyo baata ndako ikiyo. 
MAT.6.6	Lolo we, aonda we, yotswa nda itenela ikawe ya lokuko, ko ae w’okomb’ekuke, bonda Ise ekawe ole nda lokuko, ko Ise ekawe ondena nda lokuko ifokolakola. 
MAT.6.7	Aond’inyo taloondake la baoyi ba njutela la njutela, elenge eonda bafea Nzakomba: iyo bakanela wae bifokana nd’ewela ea bitelelo bikiyo biuke. 
MAT.6.8	Nd’ewela eko, talosonganake l’iyo: ele Ise ekinyo aolea toma tolel’inyo, ataf’inyo ouol’ende. 
MAT.6.9	Nd’ewela eko, loonda eleng’ene: Fafa ekiso ole nda loola, kela lina likawe limemyame, 
MAT.6.10	kela likulaka likawe liye, kela wango bokawe bokelame nd’okili, elenge ekelama boko nda loola. 
MAT.6.11	Otokaya toma tokiso ta wengi mbile. 
MAT.6.12	Ko ototungole lima bembale’ekiso, elenge etungol’iso bale l’embale l’iso. 
MAT.6.13	Tototombake nda lomeko, lolo ototungole lim’ele Ow’obe; (ele likulaka lile likawe, ko mpamba ele ekawe, ko imemya ile ikawe, bikeke la bikeke. O ngoko.) 
MAT.6.14	Nkin’inyo lotungol’anto lima beseketano bekiyo, Ise ekinyo ea loola ifotungol’inyo. 
MAT.6.15	Lolonde nkin’inyo lofotungol’anto lima beseketano bekiyo, Ise ekinyo afaotungol’inyo lima beseketano bekinyo.
MAT.6.16	Koko akil’inyo toma, talominyake bilongi, elenge ekela bekakatano: iyo bafita bilongi bikiyo wae benya el’anto nga bakila toma. Nsosolo, nsangel’inyo, iyo baata ndako ikiyo. 
MAT.6.17	Lolo we, akila we toma, bis’otsa bokawe l’auta, ko sol’elongi ekawe; 
MAT.6.18	wete ofenya el’anto nga okila toma, lolo w’enya el’Ise ekawe ole nda lokuko: koko Ise ekawe ondena nda lokuko ifokolakola.
MAT.6.19	Talendolak’inyo mongo liaci nd’okili, efitana liko la towawa la maanga, ko endotswa baiyi oiya liaci. 
MAT.6.20	Lolo lendolak’inyo mongo liaci nda loola, efa towawa la maanga ofita, ko efa baiyi ootswa oiya liaci. 
MAT.6.21	Nd’ewela wae efongama liaci likawe, wifila botema’okawe nk’eko. 
MAT.6.22	Itswa ya jonge ile liso: nd’ewela eko, ayaka liso likawe joyalema senzelele, jonge likawe liuma lifofolala. 
MAT.6.23	Lolo nkina liso likawe lile bobe, jonge likawe liuma lile wae wilima mongo. Nd’ewela eko, nkina fole ele nd’etei ekawe ele wilima, wilima boko esakaana mongo! 
MAT.6.24	Nk’onto osaleleya bankolo bafe; nkin’ifoton’emo, ko alang’enkina; nkin’ifofotamel’emo, ko atengwel’enkina. Inyo lofosaleleya Nzakomba la liaci. 
MAT.6.25	Nd’ewela eko, nsangel’inyo, talokakaanake nd’ewela ea loiko lokinyo, wae toma to iny’ola la emeelo e iny’omela; koko talokakaanake nd’ewela ea jonge wete bito bi iny’olota. Loiko lofolekola toma nde? ko jonge lifolekola bito nde? 
MAT.6.26	Loala tofulu ta baliko, tofone, ko tofomuke, ko tofotakanya toma nda tolombe ta efongelo: Ise ekinyo ea loola aolaka toma. Inyo lofolekola tofulu la wiko nde? 
MAT.6.27	Bonto’okinyo oteez’ende mongo botale l’okakaano na? 
MAT.6.28	Koko lokakaana nd’ewela ea bito lae? Lokanela ndobya ile nda lisala l’elenge emel’iko; ndobya ifosale, ko ifofom’eto: 
MAT.6.29	lolo nsangel’inyo wae Solomona nd’okombe bokande bouma ntalotsama eleng’ele lobya lone lomoko. 
MAT.6.30	Lolo nkina Nzakomba aokombya bailo b’asala bamela mbil’ene, ko busame lobi nd’ecumbelo, iny’ale l’imeezo nk’isisi, afolekola lolots’inyo bito nde? 
MAT.6.31	Nd’ewela eko, talokakaanake, ko talokelake, Tole na? ko tomele na? ko tolote na? 
MAT.6.32	Ele Bafaya bayase toma tone touma: Ise ekinyo ea loola ea wete lolela toma tone touma. 
MAT.6.33	Lolo lasa nda joso mongo likulaka likande ko la liongi likande: ko toma tone touma tifokokyama el’inyo. 
MAT.6.34	Nd’ewela eko, talokakaanake nd’ewela ea mbile ea lobi: mbile ea lobi ifokakaana ekomongo. Bobe wa wengi mbile bokoka la mbil’eko.
MAT.7.1	TALEZAKE banto baoyi, nyang’inyo lofezama l’aoyi. 
MAT.7.2	Ele jeza lindez’inyo lifezama el’inyo lenkina: ko bifelez’inyo, ngok’iny’oezaka. 
MAT.7.3	Ko oala ifufumbu ile nda liso ja lilongo likawe, lolo ofokanela botondo bole nda liso likawe mongo lae? 
MAT.7.4	Bala, botondo bole nda liso likawe mongo, ko out’okela lilongo likawe, Kela nkoleza ifufumbu ile nda liso likawe ngamo? 
MAT.7.5	We bokakatano, oza botondo bole nda liso likawe mongo nda joso: mpanga wene fole wae woza ifufumbu ile nda liso ja lilongo likawe.
MAT.7.6	Talokaake mbwa toma touzama nd’oeko, ko talusake perles ikinyo nda joso ja nsombo, nyango ifomatel’iko la bakaka’akiyo, ko ifokengwana okot’inyo.
MAT.7.7	Luola, ko ifokaema el’inyo; lasa, ko lifotana; lokunda, ko ifokombwa el’inyo. 
MAT.7.8	Ele wengi’onto onduola ifamba, ko ondasa ifena, ko ifokombwa el’ende okunda. 
MAT.7.9	Nkina bona owa bont’okinyo’omo aolomba ise ioko, ise ifolokaya ekenje nde? 
MAT.7.10	Ko nkin’ende alomb’ise nse, ifolokaya njwa? 
MAT.7.11	Nkin’inyo bant’obe lea lokaya bana’akinyo nganji y’olotsi, Ise ekinyo ole nda loola afolekola lokaya iyo balomb’ende toma t’olotsi nde? 
MAT.7.12	Nd’ewela eko, lokeela banto baoyi ba nko loswele balang’inyo wae banto bakeel’inyo; ngoko wae elenge ea bisekyelo ko la baoyi ba bateli bauma. 
MAT.7.13	Lotswa nda wiso wa nkaka; ele wiso bol’onene, ko mboka ecwa nda lofito ele la bongonge mongo, ko iy’andotsw’eko bal’auke. 
MAT.7.14	Ele wiso bol’isisi, ko mboka ecwa nda loiko ele nkaka, ko iy’atan’eko baf’auke. 
MAT.7.15	Lofonga loala bateli ba mpafomba bay’el’inyo ngole mpate, lolo nd’etema’ekiyo bale nga nkoi ya wale. 
MAT.7.16	Lifaea l’amuka’akiyo. Banto bayomuke bamuka ba bokoli wa vina lim’aeke nde, nkina bateli lima bafengolankoi? 
MAT.7.17	Eleng’eko wengi botamba w’olotsi bocw’amuka b’olotsi; lolo botamba w’obe bocwa bamuka b’obe. 
MAT.7.18	Botamba w’olotsi ntabocweka bamuka b’obe; ko botamba w’obe ntabocweka bamuka b’olotsi. 
MAT.7.19	Wengi botomba botacweka bamuka b’olotsi wumbamaka, ko wusamaka nda tsa. 
MAT.7.20	Nd’ewela eko, lifaea l’amuka’akiyo. 
MAT.7.21	Af’iy’auma bankel’emi Nkolo, Nkolo, botsw’olo nda likulaka ja loola; lolo ende okela wango wa Fafa ekami ole nda loola. 
MAT.7.22	Bant’auke bifonkel’emi nda mbil’eko, Nkolo, Nkolo, iso ntatotelak’aoyi nda lina likawe, ko ntatoozaki bademona nda lina likawe, ko ntatokambaki belemo bi’ofilo beuke o nda lina likawe? 
MAT.7.23	Ko njifasangela, Nceak’inyo nye, iny’akel’obe, liman’el’emi. 
MAT.7.24	Nd’ewela eko, wengi’onto ondoka baoyi’ane bakami, ko akel’ako, aosongana la bonto owa wanya otongak’ilombe nd’ekenje. 
MAT.7.25	Ko mbula eojwa, ko mpela eoya, ko bempompo beokumba, ko beokund’ilombe iko; ko ntikweki; ek’iko ikotongi nd’ekenje. 
MAT.7.26	Koko wengi’onto ondoka baoyi’ane bakami, ko afokel’ako, aosongana la bonto osamba wanya otongak’ilombe ikande nd’itenela y’ekongo. 
MAT.7.27	Ko mbula eojwa, ko mpela eoya, ko bempompo beokumba, ko beokund’ilombe iko, ko iokwa; ko ekwelo ea ilombe iko eolekola.
MAT.7.28	Koko aki Yesu osizaka baoyi’ane, bitukuluku bi’anto baokamwa la lilako likande, 
MAT.7.29	eki’nde alakak’iyo ngole bonto ole la mpifo, afa ngole bakoci’akiyo b’enkanda.
MAT.8.1	AKI’ND’OKITELAKA lima ngongo, banyenga b’ant’auke baolokima. 
MAT.8.2	Ko bala, bonto oki la nkangi e’aeka aoy’okusam’el’ende, akela, Nkolo, ayak’olanga ngoko, ompetoleya. 
MAT.8.3	Ko Yesu aosembola likata likande, aolofomwa, akela, Ndanga, fetswaka. Nkakoyoko aofetswa lima nkangi ekande e’aeka. 
MAT.8.4	Yesu aolokela, Bala, tosangelake bont’omoko; lolo kenda mboka ekawe, eneya nkanga jonge like, ko lekya nganji
MAT.8.5	Aki’nd’omotswaka Kapalanauma capitaine emo aoy’el’ende, ko aoloonda, 
MAT.8.6	akela, Nkolo, bosali’okami aokalema nd’ola la nkangi ea nkataana, ea eefe mongo. 
MAT.8.7	Yesu aolokela, Njifoy’oikya. 
MAT.8.8	Capitaine aolokela, Nkolo, emi mpeji wete w’otswa nd’ilombe ikami, lolonde tefela joi kika, ko bosali’okami ifoikyama. 
MAT.8.9	El’emi nde bonto, ondilami nda mpifo, ko nde la soldats bale nda mpifo ekami: nkel’one, Kenda, ko aocwa; ko nkel’onkina, Yaka, ko aoya; ko nkela bokwala’okami, Kela ngone, ko aokela. 
MAT.8.10	Aki Yesu ookaka, aokamwa, ko aokel’iyo bandokimaki, Nsosolo, nsangel’inyo, ncifena imeezo nda Yisalaele endekol’ene nye. 
MAT.8.11	Koko nsangel’inyo, bant’auke bifoya lima Est la Ouest, ko bifokit’ase l’Abalayama la Yisaka la Yakoba nda likulaka ja loola, 
MAT.8.12	lolo bana ba likulaka bifusama nda wilima nd’anza; lilelo ja mpisali la nkesanya e’aino ifoyal’eko. 
MAT.8.13	Koko Yesu aokela capitaine, Kenda mboka ekawe, joi likelam’ele we ngoki w’imezaka. Ko bosali’okae aikyama nda heure eko.
MAT.8.14	Aki Yesu ootswa nd’ilombe ya Petelo, aolena nyango ea waji owa Petelo wae aoletama la nkangi e’angala. 
MAT.8.15	Ko aofomwa likata likande, ko nkangi e’angala eolocika, ko ende aoetswa, ko aolosaela. 
MAT.8.16	Koko aki bokolo okite, baoloyela bant’auke baki la bademona; ko aoloza bademona la joi ja ntefela, ko aoikya iy’auma bandokaki nkangi; 
MAT.8.17	wete joi liki Yesaya owa boteli otelaka jiele, aokela, Ende mongo aokola tongoi tokiso, ko aotomba nkangi ikiso.
MAT.8.18	Aki Yesu oene bitukuluku bi’anto baotakana el’ende, aokela wae bafende lieke. 
MAT.8.19	Ko bokoci’omo aoy’okel’ende, Bolaki, njifokokima wiji nko loswele bocwa we. 
MAT.8.20	Yesu aolokela, Bemanga bele la nkole ikiyo, ko tofulu t’aliko tole la baumbu; lolonde Bona ow’onto afoate itenela indamby’ende botsa’okande. 
MAT.8.21	Ko bokimi’omo aolokela, Nkolo, kela nkende wae nkund’ise ekami nda joso. 
MAT.8.22	Lolo Yesu aolokela, Onkime, kela bawei bakunde bawei bakiyo mongo.
MAT.8.23	Aki’nd’okondel’a wato, bakimi’akande baolokima nk’eko. 
MAT.8.24	Ko bala, bompompo w’onene bokumba nda lieke, ko wato bokukama l’asi ba lieke: lolo ende aoletama l’ais’ilo. 
MAT.8.25	Ko bakimi’akande baoy’oetola, bakela, Nkolo, otoikya, towa! 
MAT.8.26	Aolakela, Iny’ale l’imeezo nk’isisi, lok’ofolu lae? Nkako aoetswa, ko aosasa bempompo la basi ba lieke; lim’ako basi baosilama sila. 
MAT.8.27	Lolo bant’ako baokamwa, bakela, Elenge ea bont’one na? bempompo la basi ba lieke boimez’ende!
MAT.8.28	Aki’nd’ofendaka wij’a lieke, aokita nd’ese ea Ba-Ngadala, bant’afe baki la bademona baokumana l’ende, baoya lima beomba, baki la wale mongo, nk’onto olekeya nda mboka eko. 
MAT.8.29	Ko bala, baobeleza, bakela, Iso la we, Yesu Bona owa Nzakomba, tole mo? Oy’otosisoza etaf’ekeke okita nde? 
MAT.8.30	Botonga wa nsombo w’onene boki eko nd’esi, iola toma. 
MAT.8.31	Ko bademona baoloonda, baokela, Nkina otoza, ototome nd’otonga wa nsombo. 
MAT.8.32	Ende aolakela, Lonco. Ko baolola, baolotswa nda nsombo: ko bala, botonga wa nsombo bouma bokitela ngongo la loangu, bokwela lieke, ko nsombo iowa nd’asi. 
MAT.8.33	Iy’akayaki nsombo toma baolota, ko baocwa mboka ikiyo nd’onanga osanga baoyi’auma, ko la joi likelamaki el’anto baki la bademona. 
MAT.8.34	Ko bala, bonang’ouma baolola, ko baokumana la Yesu: ko ak’iy’oene, baoloonda wae ende iman’ese ekiyo.
MAT.9.1	KOKO aokondel’a wato, ko aofenda lieke, ko aoya nd’onanga bokande mongo. 
MAT.9.2	Ko bala, baoloyela bonto ondokaki nkangi ea nkataana, aoletama nda ntange; ko aki Yesu oene imeezo ekiyo, aokel’ondokaki nkangi ea nkataana, Bona, salangana, otungwa lima baoyi’obe bakawe. 
MAT.9.3	Ko bala, bakoci b’enkanda bamo baokela nd’etema’ekiyo, Bont’one aosaola Nzakomba isaola. 
MAT.9.4	Yesu aolea nkai ikiyo, ko akela, Lokanela baoyi’obe nd’etema’ekinyo lae? 
MAT.9.5	Nkina nkele, Otungwa lima baoyi’obe bakawe; la nkele, Betswa ko kenda; oleki ikao nd’etefeelo na? 
MAT.9.6	Lolo nd’ewela wae lea Bona ow’onto ale la mpamba nd’okili wae atungol’anto lima baoyi’obe, (aokela bonto owa nkangi ea nkataana), Betswa, ambola ntange ekawe, ko kenda nd’ilombe ikawe. 
MAT.9.7	Koko aolemala, aocwa nd’ilombe ikande. 
MAT.9.8	Aki bitukuluku bi’anto oene, baolok’ooma, ko baomemya Nzakomba okaaki banto mpamba ea eleng’ene.
MAT.9.9	Ko aleka Yesu lim’eko, aolena bonto, lina likande Matayo, akokit’ase nd’itenela ifut’iyo mpuci: ko aolokela, Onkim’emi. Aolemala, ko aolokima.
MAT.9.10	Aki Yesu okit’ase nda mesa nd’ilombe, joi line likelamaki, bala, batakanyi ba mpuci l’ant’obe bauke baoy’okit’ase l’ende l’akimi’akande. 
MAT.9.11	Aki Bafalusi oene ngoko, baokela bakimi’akande, Bolaki’okinyo ale toma ende la batakanyi ba mpuci l’ant’obe lae? 
MAT.9.12	Lolo aki Yesu ookaka, akela, Banto bakema bolo ntabelaka nkanga e’ete; lolonde bandoka nkangi. 
MAT.9.13	Lolo lokende wae jekele ncina ea baoyi’ane, Emi ndang’isei, afa mbeka; emi nciyaki oeta bandeji, lolonde bant’obe.
MAT.9.14	Nkako bakimi ba Yoane baoy’el’ende, bakela, Iso la Bafalusi tokila toma bekila beuke, lolo bakimi’akawe bafokile lae? 
MAT.9.15	Yesu aolakela, Balongo ba wengi owa waji bakesela la lokeseli nd’ekeke ekit’ase ende l’iyo? Lolo ekeke ifoya, endimana wengi lim’el’iyo, mpanga bakile toma. 
MAT.9.16	Nk’onto oak’ebolo ea eto e’aeyoko nd’onkoto w’ojwela; eto e’aeyoko endilami nda lilusu ifokanjola bonkoto w’ojwela, ko lilusu jofula. 
MAT.9.17	Ko ntabilaka basanga b’aeyoko nda bikucu bia kalakala; nyango bikucu bifooza, ko basanga bafutele, ko bikucu biofitana; lolonde bilaka basanga b’aeyoko nda bikucu bi’aeyoko, ko basanga la bikucu baofongama.
MAT.9.18	Nko end’osangel’iyo baoyi’ane, bala, chef emo ea sunagoga aoya okusamela, akela, Bona’okami ow’omoto aokita nd’iwa: lolo yaka yafya likata likawe el’ende, ko ifoika. 
MAT.9.19	Ko Yesu aolemala, aolokima, ende l’akimi’akande. 
MAT.9.20	Ko bala, bomot’omo oki la nkangi, balongo bakande balekaki années jom l’ife, aoya nd’afeka’akande, ko aofomwa bonkoto’okande: 
MAT.9.21	akelaki nd’otema’okande, Ayaka mpomwa bonkoto’okande kika, njifoika. 
MAT.9.22	Lolo Yesu aokengwana, ko aoloena, akela, Bona, salangana, imeezo ekawe eokoikya. Ko bomoto aika lima heure eko. 
MAT.9.23	Aki Yesu ootswaka nd’ilombe ya chef ea sunagoga aene bandula mponge, ko la bant’auke bayotongole, 
MAT.9.24	aolakela, Limana; bonol’one ow’omoto atawe; lolo eci nd’ais’ilo. Ko iyo baoloseka kye. 
MAT.9.25	Aki banto oozama, ende aolotswa, ko aolokita nda likata; ko bonolu aoetswa. 
MAT.9.26	Koko lokumo ja joi liko jolongwana nd’ese eko euma.
MAT.9.27	Aki Yesu oiman’eko, baende bafe bawei’aiso baolokima, baobeleza, bakela, We, bona owa Dawidi, otok’iso isei. 
MAT.9.28	Aki’nd’otswaka nd’ilombe, bawei’aiso baoy’el’ende; ko Yesu aolauola, Limeza nde wae nkambeya bolemo’one? Iyo baolokela, Onde, Nkolo. 
MAT.9.29	Nkako aofomwa baiso’akiyo, akela, Joi likelam’el’inyo eleng’el’imeezo ekinyo. 
MAT.9.30	Ko baiso’akiyo baolifwa. Yesu aolasangela, akela, Bala, talosangelake bont’omoko joi line nye. 
MAT.9.31	Lolo iyo baolola, ko baocwa okumyaka lokumo lokande nd’ese eko euma.
MAT.9.32	Ko andol’iyo, bala, baoloyela bonto owa lokisi oki la demona. 
MAT.9.33	Aki demona olola, bonto owa lokisi aotefela: ko bitukuluku bi’anto baokamwa, bakela, Kilo, tene ngone nda Yisalaele. 
MAT.9.34	Lolo Bafalusi baokela, Aozaka bademona la bokulaka owa bademona.
MAT.9.35	Koko Yesu aokenda nda bise la benanga beuma nkaana, ayolak’anto nda basunagoga, ko ayongoza bosako w’olotsi wa likulaka, ko ayoiky’anto nkangi ya bilenge biuma la tongoi ta bilenge biuma. 
MAT.9.36	Aki’nd’ene bitukuluku bi’anto, aolaokel’isei, nd’ewela wete baolen’elo, ko baofalangana ngole mpate ifa la wesanyi. 
MAT.9.37	Nkako aosangela bakimi’akande, Emukelo eonyenga nsosolo, lolonde basali baf’auke. 
MAT.9.38	Nd’ewela eko, loonda Nkolo ea emukelo wae asokoza basali nd’emukelo ekande.
MAT.10.1	KOKO aoleta bakimi’akande jom l’afe, ko aolaka mpamba ele bademona ba linyamo wae baoza bako, ko baiky’anto nkangi ya bilenge biuma la tongoi ta bilenge biuma.
MAT.10.2	Baina ba bikima jom la bife wete Owa joso Simona, otangema Petelo la Andelo okosangi l’ende nd’ooci; Yakobo la Yoane bana ba Zebedayo; 
MAT.10.3	Filipo ko la Balutolomayo; Toma ko la Matayo, botakanyi owa mpuci; Yakobo bona owa Alafayo, ko la Tadayo; 
MAT.10.4	Simona Zelote, ko la Yudasa owa Keliota ondoangelaki. 
MAT.10.5	Yesu aotoma bant’ane jom l’afe, aolalaka, akela,
MAT.10.5	Talokendake nda mboka ya Bafaya, ko talomotswake nd’onanga wa Ba-Samalia; 
MAT.10.6	lolo lokend’ele mpate ya botonga wa Yisalaele icwei. 
MAT.10.7	Ko acw’inyo, losangaka nsango, lokela, Likulaka ja loola jotutama. 
MAT.10.8	Loiky’anto bandoka nkangi, loetola bawei, loiky’anto b’aeka, loza bademona; inyo lambaki l’oya, lokaya l’oya. 
MAT.10.9	Talotombake wolo la francs la kongo nda totontombe tokinyo. 
MAT.10.10	Nko ntombe ea lokendo, nk’enkot’efe, nko bikoto, nk’onkando; ele bosali eji la toma tokande. 
MAT.10.11	Nd’ese la nd’onanga bomotsw’inyo, lasa bonto ondeji; ko loyal’eko elaka nko lolimana. 
MAT.10.12	Ko andotsw’inyo nd’ilombe, luola banto bal’eko. 
MAT.10.13	Ayaka ilombe eji, kela kuci ekinyo eyal’eko; lolo nga ifeji, kela kuci ekinyo eut’el’inyo. 
MAT.10.14	Ayaka bonto afamb’inyo, ko afokoza baoyi’akinyo, a iny’oiman’ilombe iko nkina bonang’oko, lotitola biucu bele nd’akaka’akinyo. 
MAT.10.15	Nsosolo, nsangel’inyo, umbelo ea bonang’oko ifolekola umbelo ea ese ea Sodomo la Amola nda mbile e’etenelo e’akambo.
MAT.10.16	Bala, ntom’inyo nga mpate nd’etei ea nkoi: nd’ewela eko loyaleme la wanya ngole njwa, ko loyaleme la linsimi ngole bimbenga. 
MAT.10.17	Lolo lofonga loal’anto; el’iyo bifoleky’inyo nda nteke ea bilimo, ko bifokund’inyo la lojiji nda basunagoga; 
MAT.10.18	koko lifotombama nda joso ja gouverneurs la bakulaka ba rois nd’eloko ea lina likami, nga lotaza el’iyo l’ele Bafaya. 
MAT.10.19	Lolonde a iy’oleky’inyo, talokakaanake nd’ewela ea elenge e iny’otefela, ko la baoyi ba iny’otefela: ele baoyi ba iny’otefela bifokaem’el’inyo nda heure eko. 
MAT.10.20	Af’iny’otefela, lolonde Bolimo w’Ise ekinyo atefela nd’etema’ekinyo. 
MAT.10.21	Bonto ifolekya bona owa nyango ekande owa jende nd’iwa, ko ise ifolekya bona’okande; ko bana bifangela baise l’anyango’akiyo wae baom’iyo. 
MAT.10.22	Ko inyo lifinama jino l’ant’auma nd’eloko ea lina likami; lolo oso ociniana loncinji elaka nko nsukela ifoika. 
MAT.10.23	Lolo a iy’onyokol’inyo nd’onang’one, lolote nd’onang’omo; nsosolo, emi nsangel’inyo, nko lotafosiza locuwana benanga bia Yisalaele, Bona ow’onto ifoya.
MAT.10.24	Bokimi ntalekolaka bolaki’okande, ko bokwala ntalekolaka nkolo ekande. 
MAT.10.25	Joi jokoka wete bokimi ayale eleng’ele bolaki’okande, ko bokwala ayale eleng’ele nkolo ekande. Ayaka batangaki bomong’ilombe Balazebuba, bifolekola lotang’iy’ale nd’oloi’okande o ngoko. 
MAT.10.26	Nd’ewela eko, talaangake mbaanga; nko joi likuki lifaokukw’olo: ko nko joi lindisama lifean’olo. 
MAT.10.27	Baoyi ba em’osangel’inyo nda wilima, losanga nda fole; ko baoyi bandok’inyo nda litoi, losangaka nd’aliko ba nsamba ya tolombe. 
MAT.10.28	Ko taloangak’iy’aoma jonge, lolo bafoomeya bolimo: lolonde loang’ende ofiteya bolimo ko la jonge nda Ngena. 
MAT.10.29	Ndeke ife ifotekyame nde la likota limoko? Nko loleke lomoko lokwa nd’amoci Ise ekinyo afea; 
MAT.10.30	lolonde babwo bale nd’etsa’ekinyo bauma baandema. 
MAT.10.31	Nd’ewela eko, taloangake: inyo lolekola ndeke iuke la wiko. 
MAT.10.32	Nd’ewela eko, os’onjimez’emi nda joso j’anto, njifimez’ende nda joso ja Fafa ekami ole nda loola. 
MAT.10.33	Lolo os’ontandol’emi nda joso j’anto, njifotandol’ende nda joso ja Fafa ekami ole nda loola.
MAT.10.34	Talokanelake wae njaki otoma kuci nd’okili: nciyaki otoma kuci nd’okili, lolond’ifaka. 
MAT.10.35	Eki’mi oyaka wae ndenole bona l’ise, ko la bona ow’omoto la nyango ekande, ko la waji ow’ona la nyango e’ome: 
MAT.10.36	ko bonto ifotana baini’akande nd’ilongo ikande mongo. 
MAT.10.37	Ondok’ise la nyango eefe endekol’eefe enjok’ende emi, afeji l’emi: ko ondoka bona owa jende nkina bona ow’omoto eefe endekol’eefe enjok’ende emi, afeji l’emi. 
MAT.10.38	Ko ende ofambole ekulusu ekande, ko afonkime, afeji l’emi. 
MAT.10.39	Otana loiko lokande, ifocweya loko; ko ocweya loiko lokande nd’eloko ekami, ifotana loko.
MAT.10.40	Os’oamb’inyo aonjamb’emi; ko os’onjamb’emi aolamb’ende ontomaki. 
MAT.10.41	Os’oamb’oteli nda lina ja boteli ifamba ndako ea boteli; ko os’oamba bonto owa liongi nda lina ja bonto owa liongi ifamba ndako ea bonto owa liongi. 
MAT.10.42	Koko os’okaya omo owa bana’ane ba tosisi nk’ekala kika e’asi ba ncici ba mamela nda lina ja bokimi, nsosolo, nsangel’inyo, ende afaosamba ndako ekae nye.
MAT.11.1	KOKO aki Yesu osiza lolaka bakimi’akae jom l’afe, aoliman’eko, wete alake lilako, ko asange nsango nd’enang’enkina.
MAT.11.2	Aki Yoane ookaka nd’ilombe ya njanga, belemo bekamba Masiya, aotoma bakimi’akande bafe, 
MAT.11.3	aolokela, W’ol’ende oyei, la tolendeza onkina? 
MAT.11.4	Yesu aolamba, akela, Lokenda, losangele Yoane baoyi bandok’inyo la baoyi banden’inyo: 
MAT.11.5	bawaki’aiso bayene, betengu beyokende, baeka baofetswa, bakokinz’atoi bayoke, bawaki baetswa, ko bosako w’olotsi wongozama ele beola. 
MAT.11.6	Ko bonto ofene ncina ea ekunumwelo el’emi aosakema l’okako. 
MAT.11.7	Aki bant’ako okende, Yesu aanga losangela etukuluku e’anto nd’eloko ea Yoane, Ok’iny’ocwaka oena nd’etekeleke na? La bokombe bofuka l’ompompo nde? 
MAT.11.8	Lolo locwaki oena na? La bonto olota benkoto bi’esengo nde? Bala, iy’alota benkoto bi’esengo bale nda tolombe t’akulaka. 
MAT.11.9	Lolo locwaki lae? Oena boteli? Onde, ko nsangel’inyo, aolekola boteli. 
MAT.11.10	One wet’ende ok’iy’okotelaka,
MAT.11.10	Bala, ntom’ekima ekami nda joso j’elongi eke,
MAT.11.10	Ende ifeza mboka ekawe nda joso likawe.
MAT.11.11	Nsosolo nsangel’inyo, l’iy’auma baotswaki l’amato, nk’onto olekola Yoane owa Wini: lolo osamba lokumo nda likulaka ja Nzakomba aololekol’ende. 
MAT.11.12	Lim’aki ekeke ea Yoane owa Wini kit’aeyoko likulaka ja loola jokandema la bolo, ko banto ba wale baokanda liko la bolo. 
MAT.11.13	Eki bateli bauma la bisekyelo otelaka lotelo elaka nko Yoane. 
MAT.11.14	Ko ayaka lolanga wae lambe joi line, one wae Eliya oyei. 
MAT.11.15	Ole la batoi bandoka, kel’ende okoza. 
MAT.11.16	Lolonde nsonganya banto ba eotswel’ene la na? Bale ngole banolu bakit’ase nd’itenela y’esombe, ko baetana, 
MAT.11.17	bakela, Tulelak’inyo, lolo inyo ntaloinaki boina; tolelaki el’inyo, lolo inyo ntalulaki nkimo ea lilelo. 
MAT.11.18	Yoane ayaki, ko ntaleki, ko ntamelaki, ko iyo bakela, Ende ale la demona. 
MAT.11.19	Bona ow’onto ayaki, ayole, ko ayomele, ko iyo bakela, Bala, bolei owa toma, la bomeli ow’asanga, boseka wa batakanyi ba mpuci la bant’obe. Lolonde wanya bolonga l’eketo bi’oko.
MAT.11.20	Lim’ako aanga lofela ba benanga beki belemo bekande bi’ofilo beuke okambemaka: ek’iyo ntabaututala baoyi’obe. 
MAT.11.21	Elo ele we, Kolazina! Elo ele we, Betesaida! nga belemo bi’ofilo bekambemaki el’inyo bekambemaki nda Tula la Sidona, siki baututalaki baoyi’obe kalakala, nd’onyuku la betoko. 
MAT.11.22	Lolo nsangel’inyo, nda mbile e’etenelo e’akambo, umbelo ekinyo ifolekola umbelo ea Tula la Sidona. 
MAT.11.23	Ko we, Kapalanauma, w’osangema nda loola, lolo w’ifokitezama nda Adese; nga belemo bi’ofilo bekambemaki ele we bekambemaki nda Sodomo, siki bonang’oko bol’eko nk’aeyoko. 
MAT.11.24	Lolo nsangel’inyo nda mbile e’etenelo e’akambo, umbelo eke ifolekola umbelo ea Sodomo.
MAT.11.25	Nd’ekek’eko, Yesu aolamba, akela, Nkomemya we, Fafa, Nkolo ea loola l’okili, eki w’iselaka ba wanya la bandekeli baoyi’ane, ko w’eneyaki tonkune; 
MAT.11.26	Onde, Fafa, eki w’osimak’eleng’eko bolotsi. 
MAT.11.27	Baoyi’auma baokaem’el’emi lim’ele Fafa ekami; ko nk’onto ondea Bona, imola nk’Ise; ko nk’onto ondea Ise, imola nko Bona, la bonto oe Bona olanga wae aeney’ende. 
MAT.11.28	Iny’akamb’elemo bauma, la bandok’olito, loyak’el’emi, ko njifomy’inyo jomo. 
MAT.11.29	Loamana l’emi nd’eamanelo ekami, ko lolakeme l’emi; el’emi nde wae bongengo la linsimi nd’otema, ko lifotana jomo nda belimo’ekinyo.
MAT.11.30	Ele eamanelo ekami efa bolo, ko bolito’okami bole salisali.
MAT.12.1	ND’EKEK’EKO, Yesu aocuwana basala b’asangu nd’okolo wa Sabata; ko bakimi’akande baoloka nzala, baanga lomuk’asangu, ko baleka. 
MAT.12.2	Aki Bafalusi oene, baolokela, Bala, bakimi’ake basekola boeko wa Sabata. 
MAT.12.3	Lolo aolakela, Inyo lotafoanda nd’onkanda joi liki Dawidi okelaka, aki’nd’okaka nzala, ende l’iy’aki l’ende; 
MAT.12.4	eleng’eki’nd’otswaka nd’ilombe ya Nzakomba, ko aleki mampa y’oeko iki’nde la baki l’ende batatola, baleka o nkanga kika? 
MAT.12.5	Ko lotafoanda nda bisekyelo wete nkanga basekol’esekyelo ea Sabata nda mbile ea Sabata nd’ilombe ya Nzakomba, ko bafa l’ekwa ea likambo? 
MAT.12.6	Lolo nsangel’inyo, Omo ondekol’ilombe ya Nzakomba al’ane. 
MAT.12.7	Nga leaki ncina ea joi line, Ndang’isei, afa mbeka, sik’inyo ntalumbak’iy’afa l’ekwa ea likambo? 
MAT.12.8	Ewela wae Bona ow’onto ale nkolo ea Sabata.
MAT.12.9	Koko aoliman’eko, ko aocwa nda sunagoga ekiyo; 
MAT.12.10	ko bala, bonto onyeela likata aki eko. Ko baolouola, bakela, Nkin’oiky’anto nda mbile ea Sabata, osekola nde bisekyelo? basaki wae boumbe. 
MAT.12.11	Aolakela, Ayaka bont’okinyo’omo aata mpate emoko, ko eko eokwela lifoku nda mbile ea Sabata, afokite nde wae asafole? 
MAT.12.12	Bonto afolekola mpate nde? Nd’ewela eko, nkakela e’olotsi nda mbile ea Sabata eji la bisekyelo. 
MAT.12.13	Aokela bont’oko, Sembola likata likawe. Aosembola liko, ko likata likande joika ngole likata limo, 
MAT.12.14	Lolo Bafalusi baolola, ko baoloangela wango elenge e iy’oom’ende. 
MAT.12.15	Aki Yesu okotola ngoko, aoliman’eko; ko bant’auke baolokima; ko aolaikya iy’ankuma: 
MAT.12.16	ko aolasangela wae batakumyak’ende lokumo. 
MAT.12.17	Wete joi liki Yesaya owa boteli otelaka jiele, aokela,
MAT.12.18	Bala, bosali’okami oki’m’osonaka;
MAT.12.18	Okami ow’eefe ondoky’otema’okami ekemo:
MAT.12.18	Njifila Bolimo’okami el’ende,
MAT.12.18	Ko ende ifosangela Bafaya etenelo e’akambo ea ci.
MAT.12.19	Ende afaoswela, ko afaobeleza;
MAT.12.19	Ko bafaoka lofoso lokae nda mboka.
MAT.12.20	Afaotena bokombe bonyukwa,
MAT.12.20	Ko afaofofya itswa ikututali,
MAT.12.20	Elaka nko aolieza etenelo e’akambo nd’elonga.
MAT.12.21	Bafaya bifolendeza nda lina likande.
MAT.12.22	Nkako baoloyela bonto oki la demona, awei’aiso, ko aki lokisi: aoloikya, lim’ako bont’oko owa lokisi aotefela, ko aolena. 
MAT.12.23	Ko bitukuluku bi’anto baokamwa, bakela, One afa bona owa Dawidi? 
MAT.12.24	Aki Bafalusi ookaka, baokela, Bont’one ozaka bademona la Balazebuba bokulaka owa bademona. 
MAT.12.25	Yesu eaki nkai ikiyo, ko aolakela, Wengi likulaka likafwana likomongo jomelengana: ko wengi bonanga bokafwana bokomongo bofaomonga, ko boloi w’ilombe ngoko. 
MAT.12.26	Ayaka Satana aooza Satana, ende ayakangw’omongo, ko likulaka likande limonga ngamo? 
MAT.12.27	Ayaka ndoza bademona la Balazebuba, bana’akinyo baoza la na? Nd’ewela eko, iyo bifoyalema juges bakinyo. 
MAT.12.28	Lolo ng’emi ndoza bademona la Bolimo wa Nzakomba, wae likulaka ja Nzakomba joy’el’inyo. 
MAT.12.29	Bonto otswaka nd’ilombe ya bonto owa mpamba ofunza baumba’akande, atatungya bonto owa mpamba nda joso ngamo? Aolotungya, mpang’afit’ilombe ikande. 
MAT.12.30	Ende of’el’emi aonsuk’isuki; ko ende otatakanyaka l’emi afalanganyaka. 
MAT.12.31	Nd’ewela eko, nsangel’inyo, banto bifotungwa lima baoyi’obe bauma la tosaola touma; lolo basaola Bolimo w’olotsi bafaotungwa nye. 
MAT.12.32	Koko otanga Bona ow’onto lotango, ifotungwa lima joi liko: lolonde otanga Bolimo w’olotsi, afaotungwa lima joi liko nd’ekek’ene, ko afaotungwa nd’ekeke eoya. 
MAT.12.33	Kela botamba boyaleme bolotsi ko l’amuka bolotsi, nkin’afa ngoko, kela botamba boyaleme bobe ko l’amuka bobe: ele botamba weana la bamuka b’oko. 
MAT.12.34	Inyo bana ba njwa, iny’ant’obe, lotefeleya baoyi b’olotsi ngamo? ele bomwa botefela lim’ofula wa botema. 
MAT.12.35	Bonto ow’olotsi aoz’aumba b’olotsi lima liaci likae j’olotsi; ko bonto ow’obe aoz’aumba b’obe lima liaci likae j’obe. 
MAT.12.36	Koko nsangel’inyo, nda mbile e’etenelo e’akambo, banto bifoata likambo nd’ewela ea wengi joi lisamba ncina loswele lik’iy’otefelaka. 
MAT.12.37	Wifoyengwa la baoyi’akawe, ko wifumbama la baoyi’akawe.
MAT.12.38	Nkako bakoci b’enkanda l’afalusi bamo baolokela, Bolaki, iso tolanga wete tene lotaza lim’ele we. 
MAT.12.39	Lolonde aolamba, akela, Banto b’eotswelo e’obe la jibi bayase lotaza: lotaza lofaokaema el’iyo, imola nko lotaza ja Yona owa boteli; 
MAT.12.40	Bona ow’onto ifoyala nd’etei e’okili bembile besato la betso besato, ngoki Yona nda likunju ja nse e’enene bembile besato la betso besato.
MAT.12.41	Banto ba Ninewe bifemala nd’etenelo e’akambo la banto ba eotswelo ene, ko bifaumba; ek’iy’oututalaka baoyi’obe la lilako ja Yona: ko bala, ondekola Yona al’ane. 
MAT.12.42	Bokulaka owa roi ow’omoto owa Sud ifemala nd’etenelo e’akambo la banto b’eotswelo ene, ko ifaumba; eki’nd’oyaka lima nsukela e’okili wae okoza baoyi ba wanya ba Solomona, ko bala, ondekola Solomona al’ane. 
MAT.12.43	Aki demona ea linyamo oole lim’el’onto, oko ayolande nd’okili wa kotukotu, ayase jomo, lolo afene. 
MAT.12.44	Ko akela, Njute nd’ilombe iki’mi wolaka; ko aki’nd’okit’eko, atan’iko o mpampa, ioombama, ko iotandema. 
MAT.12.45	Lim’ako aocw’okol’el’ende mongo bademona bamo nsambo bandekol’ende la bobe; bako baolotswa, ko baoyal’eko; ko elenge ea bont’oko ea nsukela eolekola eki joso la bobe. Eotswelo ene e’obe ifoyalema nk’eleng’eko.
MAT.12.46	Nko end’otefela la banyenga b’anto, bala, nyango l’akune’akande bakemi nd’anza, basa wae batefele l’ende. 
MAT.12.47	Ko bont’omo aolokela, Bala, nyango l’akune’akawe bemi nd’anza, basa wae batefele la we. 
MAT.12.48	Lolo aolamba, aokela bonto ondosangelaki, Ole nyango ekami na? Ko bakune’akami na? 
MAT.12.49	Ko aosembola likata likande ele bakimi’akande, akela, Bala, nyango l’akune’akami! 
MAT.12.50	Wengi’onto okela baoyi balanga Fafa ekami ole nda loola, ale bokune’okami, la nkana, la nyango ekami.
MAT.13.1	NDA bokol’oko Yesu aolola lim’ilombe, ko aokit’ase nd’eselo ea lieke. 
MAT.13.2	Ko bitukuluku bi’ant’auke baotakanel’ende, aokondel’a wato, ko aokit’ase; ko bant’auma baolemala nd’okili. 
MAT.13.3	Aolasangela baoyi’auke la bisonganya, akela, Bala, woni aocwa oona biofo nsanzela; 
MAT.13.4	aki’nd’oone bemo beokwa nd’ompempe wa mboka, ko tofulu toy’okoma beko.
MAT.13.5	Ko bemo beokwa nda totenela ta bikenje, nko bamoci’auke eko, nkakoyoko beko beomela, eki ntabeata bamoci ba njindo; 
MAT.13.6	ko aki jefa oala, beonyeela: ko beoenga, eki beko ntabeata bili. 
MAT.13.7	Ko bemo beokwa nd’etei ea baeke, ko baeke baomela, baofita biofo la nkaka. 
MAT.13.8	Lolo benkina beokwa nd’amoci ba lobwo, ko beocw’engenge, bemo ng’onkam’onkama, ko bemo nga ntuku botoa’otoa, ko benkina nga ntuk’isat’isato. 
MAT.13.9	Ole la batoi bandoka, kel’end’okoza.
MAT.13.10	Koko bakimi baoya, baolokela, Otefela l’iyo la bisonganya lae? 
MAT.13.11	Ende aolamba, aolakela, Ekaem’el’inyo wae lea bisisa bia likulaka ja loola, lolo efokaem’el’iyo. 
MAT.13.12	Bamo bifokaema el’ende oata, ko ifoat’ouke o mpafula; lolo bifofonol’ende ofoate o bako baat’ende. 
MAT.13.13	Nd’ewela eko, ntefela l’iyo la bisonganya nd’ewela wae baale, lolo bafene; bokoza, lolo bafoke, ko bafokotole ncina. 
MAT.13.14	Lotelo loki Yesaya lokelama el’iyo, loki wete
MAT.13.14	Lifoka la ndooka, ko lofaekela nye;
MAT.13.14	Lifena la njeena ko lofaokotola nye:
MAT.13.15	Ele botema wa bant’ane bokaka l’ocilingano,
MAT.13.15	Ko batoi’akiyo bale loko,
MAT.13.15	Ko baolif’aiso’akiyo;
MAT.13.15	Nyango bafene l’aiso’akiyo;
MAT.13.15	Ko bafoke l’atoi’akiyo,
MAT.13.15	Ko bafekele l’etema’ekiyo,
MAT.13.15	Ko bafoututale baoyi’obe;
MAT.13.15	Ko emi mpaiky’iyo.
MAT.13.16	Lolo baiso’akinyo baosakema l’okako, ele bako bena; ko l’atoi’akinyo, ele bako boka. 
MAT.13.17	Nsosolo emi nsangel’inyo, bateli la banto ba liongi bauke balangaki wae ben’elemo benden’inyo, ko ntabena; ko balangaki wae bok’aoyi bandok’inyo, ko ntaboka. 
MAT.13.18	Nd’ewela eko, lokoza esonganya ea woni. 
MAT.13.19	Andok’onto joi ja likulaka, ko afekele, ow’obe aoya, ko aolofonola liko lindonami nd’otema’okande. One wete ondonami nd’ompempe wa mboka. 
MAT.13.20	Ende ondonami nda totenela ta bikenje wae ondoka joi, ko nkakoyoko aolamba liko l’ekemo; 
MAT.13.21	lolo aosamba wili el’ende mongo, ko afoteme; ko aya elo la bonyoko nd’eloko ea joi, aolembwa nkako. 
MAT.13.22	Ko ende ondonami nd’etei ea baeke wae ondoka joi: ko bokakaano w’akambo ba bokili’one la bokakatano wa liaci baofita joi la nkaka, ko afocw’amuka, 
MAT.13.23	Ko ende ondonami nd’amoci ba lobwo wae ondoka joi, ko aolekela, ko aocw’amuka nsosolo, bamo baocw’amuka ng’onkam’onkama, ko bamo nga ntuku botoa’otoa, ko bankina nga ntuku isat’isato.
MAT.13.24	Aolasangela esonganya emo, akela, Likulaka ja loola lisongana la bonto ondonaki biofo bi’olotsi nda lisala likande; 
MAT.13.25	lolo aki banto okeci, wini’okande aoy’oona bailo nd’etei ea loso, ko aocwa mboka ekande. 
MAT.13.26	Aki biofo omelaka ko beocw’engenge, bailo baoleny’eko la njoso. 
MAT.13.27	Ko bakwala ba bomong’ilombe baoy’okela, Nkolo, ntawonaki nde biofo bi’olotsi nda lisala likawe? Bailo baomel’eko lima nko? 
MAT.13.28	Aola kela, A! wini akelaki ngone. Bakwala baolokela, Olanga nde tocwa otakanya bailo? 
MAT.13.29	Lolo akela, Lako, nyango atakany’inyo bailo, lofoluola njoso nduola. 
MAT.13.30	Locika, bamele bolongo elaka nk’emukelo: ko nd’ekeke ea emukelo, njifosangela bamuki, Lotakanya bailo nda joso, lolemba nda biimba, ko locumbe nda tsa: lolo lotakanya njoso nd’efongelo ekami ea toma.
MAT.13.31	Koko aolasangela esonganya emo, akela, Likulaka ja loola lile ngole wofo wa sinapi, boki bont’omo okolaka, ko aolona nda lisala likande; 
MAT.13.32	wofo bone bolekola biofo beuma l’isisi nsosolo; lolo aki boko osekwa, bolekola njunda l’onene, ko bokita botamba mongo, ko tofulu t’aliko tokotama nda bitafi bia botamb’oko.
MAT.13.33	Aolasangela esonganya emoci, akela, Likulaka ja loola lile ngole nyango ea mampa eki bomoto okolaka, ko aolisa nda farine euke nga kilos isato, elaka nko nyango ea mampa eosangana la farine euma.
MAT.13.34	Yesu aosangel’anto b’etukuluku baoyi’ane bauma la bisonganya; ko aotefela l’iyo nda bisonganya kika, 
MAT.13.35	wae joi liki boteli otelaka jiele, aokela,
MAT.13.35	Njifobumbol’omwa bokami la bisonganya;
MAT.13.35	Njifotefel’aoyi bakisi lim’iango ya bokili.
MAT.13.36	Aki Yesu ofalanganyak’anto b’etukuluku, aolotswa nd’ilombe; ko bakimi’akande baoy’el’ende, bakela, Otosangele ncina e’esonganya ea bailo ba lisala. 
MAT.13.37	Aolakela, Ondona biofo bi’olotsi wete Bona ow’onto; 
MAT.13.38	ko lisala lile benanga beuma; ko biofo bi’olotsi bele bana ba likulaka; koko bailo bale bana ba ow’obe, 
MAT.13.39	ko wini ondonaki bako wae Satana; koko emukelo ele nsukela ea ekeke; ko bamuki bale wae bikima bia loola. 
MAT.13.40	Nsukela ea ekeke ifoyalema eleng’ele bailo batakai, ko balongola nda tsa. 
MAT.13.41	Bona ow’onto ifotoma bikima bikande bia loola, ko iyo bifotakanya baoyi bakunumwez’anto bauma ko l’iy’akel’obe lima likulaka likande, 
MAT.13.42	ko bifausa nd’itenela ya tsa, lilelo ja mpisali la nkesanya e’aino ifoyal’eko. 
MAT.13.43	Lim’ako ba liongi bifongesa nda likulaka j’Ise ekiyo ngole jefa. Ole la batoi bandoka, kel’end’okoza.
MAT.13.44	Lenkina likulaka ja loola lile ngole jumba lindisama nda lisala; liki bont’omo otanaka, ko aolisa liko; ko aocwa l’osalangano otekya baumba baat’ende bauma, ko aosomba lisala liko.
MAT.13.45	Lenkina likulaka ja loola lile ngole bosombi ow’aoka ondasa perles y’olotsi; 
MAT.13.46	ko aki’nd’otanaka perle emoko ea wiko w’onene, aocwa otekya baumba baat’ende bauma, ko aosomba perle eko.
MAT.13.47	Lenkina likulaka ja loola lile ngole botai bondusama nda lieke, ko botakanya nse ya bilenge la bilenge; 
MAT.13.48	aki boko oyole to, baobela nd’okili; ko baokit’ase, baotakanya nse y’olotsi nda bioko, lolonde baoboka nse y’obe. 
MAT.13.49	Ifoyalema eleng’eko nda nsukela ea ekeke; bikima bia loola bifoy’okafola bant’obe lim’ele banto ba liongi. 
MAT.13.50	Ko bifusa bant’obe nd’ecumbelo ea tsa; lilelo ja mpisali la nkesanya e’aino ifoyal’eko.
MAT.13.51	Yesu aolakela, Lokotola nde baoyi’ane bauma? Iyo baolokela, Onde, Nkolo. 
MAT.13.52	Koko aolakela, Nd’ewela eko, wengi bokoci ow’enkanda olakema nda likulaka ja loola, ale ngole bonto ole bomong’ilombe, ondoza baumba b’aeyoko ko la ba kalakala lima liaci likande.
MAT.13.53	Aki Yesu osizaka bisonganya bine, aoliman’eko. 
MAT.13.54	Ko aki’nd’okite nd’ese ekande mongo, aolalaka nda sunagoga; iyo baokamwa, bakela, One aata wanya bone la belemo bi’ofilo lima nko? 
MAT.13.55	One afa bona owa charpentier? Lina ja nyango ekae lifa Malia? ko baina b’akune’akae bafa Yakobo, la Yosefa, la Simona la Yuda? 
MAT.13.56	Ko bankana’akae baf’el’iso? One aata baoyi’ane bauma lima nko? 
MAT.13.57	Ko iy’auma baololemwa. Lolo Yesu aolakela, Boteli ntasambaka lokumo, imola nko nd’ese ekae mongo, la nd’ilombe ikae mongo. 
MAT.13.58	Ende ntakambaki belemo bi’ofilo beuke eko, nd’ewela ea bosamba w’imeezo bokiyo.
MAT.14.1	ND’EKEK’EKO vice-gouverneur Elode aoloka lokumo ja Yesu, 
MAT.14.2	ko aokela basali’akande, One wae Yoane owa Wini, aoetswa lim’ele bawei; nd’ewela eko, belemo bi’ofilo beolenya el’ende. 
MAT.14.3	Eki Elode okandaka Yoane, aolotungya, ko aoloila nd’ilombe ya njanga nd’ewela ea Elodia waji owa bokune’okande Filipo. 
MAT.14.4	Eki Yoane okelak’ende, Nga oyale we l’ende nda liala osekola bisekyelo. 
MAT.14.5	Aki’nd’okelaka wae oome, aangaki banto, ek’iy’otangak’ende boteli. 
MAT.14.6	Lolo aki mbile ea jofwa j’eotswelo ea Elode oiela, bona owa Elodia ow’omoto aoy’oina boina nda joso likiyo, ko aokya Elode bosalangano. 
MAT.14.7	Nd’ewela eko, aolocikel’ende elaka la nsasimba ea nsimbi wae ifokaya bolemo nko loswele bo end’ouola. 
MAT.14.8	Ko aki’nd’olakema la nyango ekande, aokela, Onkay’endo botsa wa Yoane owa Wini nda lokongo. 
MAT.14.9	Ko bokulaka aoloka lokeseli; lolo aotoma wae bokaya nd’ewela ea nsimbi iki’nde l’iy’akit’ase l’ende nda toma. 
MAT.14.10	Atomaki wae baten’otsa wa Yoane nd’ilombe ya njanga. 
MAT.14.11	Baoyela botsa’okande nda lokongo, ko baokaya bomoto; ko ende aoyel’ele nyango ekande. 
MAT.14.12	Koko bakimi’akae baoya, baolambol’ilaka, ko baokund’iko, ko baocwa osangela Yesu.
MAT.14.13	Aki Yesu ookaka, aoliman’eko nda wato, aocwa nd’itenela ya etekeleke la lokuko; ko aki banto ba etukuluku ookaka, bokimaki nda mboka y’okili lim’enanga. 
MAT.14.14	Yesu aosafwa, ko aolena bitukuluku bi’ant’auke, ko aolaokel’isei, ko aikyaki bant’akiyo baki la nkangi. 
MAT.14.15	Aki bokolo okite, bakimi baoy’el’ende, bakela, Itenel’ine ile etekeleke, ko jefa joleka; falangany’anto wae bakende nd’enanga osomba toma. 
MAT.14.16	Lolo Yesu aolakela, El’iyo nko ncina wae bakende, inyo lakaya, bale. 
MAT.14.17	Iyo baolokela, Iso toat’endo mampa nk’itano ko la nse ife kika. 
MAT.14.18	Ko aokela, Loyel’endo el’emi. 
MAT.14.19	Aokela banto ba bitukuluku wae bakit’ase nda bisobe; ko aki’nd’okolaka mampa itano ko la nse ife, aalaki nda loola, aosak’okako, ko aotena, aokaya bakimi mampa, ko bakimi baoka banto ba bitukuluku. 
MAT.14.20	Ko iy’auma baleki, ko baokinda: ko baolambola wumbo bokociki bioko jom la bife to. 
MAT.14.21	Ko iy’aleki baki baende nga nkot’itano ko l’amato l’anolu.
MAT.14.22	Nkakoyoko Yesu aokama bakimi’akande wae bakondel’a wato, ko bafende wij’a lieke nda joso likande, elaka nko aofalangany’anto ba bitukuluku. 
MAT.14.23	Aki’nd’ofalanganyaka banto ba bitukuluku, aounda nda ngongo wete aonde la lokuko; aki bokolo okite, aki eko nk’ende kika. 
MAT.14.24	Lolo wato bokita nd’onkeke wa lieke, ko boteluma la mpombe ya nene nd’ewela eki bompompo osuka wato. 
MAT.14.25	Ko nd’imung’otso Yesu aoy’el’iyo ayolande nd’aliko b’asi ba lieke njafema. 
MAT.14.26	Aki bakimi oen’ende ayolande nd’aliko b’asi ba lieke, baolok’ooma, bakela, Oko bokali mo! ko baololomwa l’ooma. 
MAT.14.27	Nkakoyoko Yesu aotefela l’iyo, akela, Lik’etema; a nk’emi; talokak’ooma. 
MAT.14.28	Petelo aolokela, Nkolo, nkina we, ondete, kela nje ele we nd’aliko b’asi. 
MAT.14.29	Akela, Yaka. Aki Petelo okitelaka lima wato, aolanda nd’aliko b’asi wae ay’ele Yesu. 
MAT.14.30	Lolo aki’nd’oene bompompo wa bolo, aolok’ooma; ko aanga lolinda, ko aobeleza, akela, Nkolo, ombikya. 
MAT.14.31	Nkakoyoko Yesu aosembola likata likande, aolokita, ko aolokela, Ole l’imeezo nk’isisi, okakaanaki lae? 
MAT.14.32	Ak’iy’okondel’a wato, bompompo bolambya. 
MAT.14.33	Iy’aki nda wato, baolomemya, bakela, Nsosolo, ole Bona owa Nzakomba.
MAT.14.34	Ak’iy’ofendaka, baokita nd’okili, nda Ngeneseleta. 
MAT.14.35	Ko aki banto b’itenel’iko oeak’ende, baotoma bikima nd’ese euma endengama l’iyo, ko baoloyela banto bandokaki nkangi bauma; 
MAT.14.36	ko baoloonda wete bafomwa bompempe wa bonkoto’okande kika: ko iy’afomwaki bauma baoikyama.
MAT.15.1	NKAKO Bafalusi l’akoci b’enkanda baoy’ele Yesu lima Yelusalema, bakela, 
MAT.15.2	Bakimi’akawe basenzola baoyi baki bankokoolo lae? Al’iyo toma bafosol’akata. 
MAT.15.3	Ko aolakela, Ko inyo losenzola bosise wa Nzakomba nd’ewela ea baoyi’akinyo baki bankokoolo lae? 
MAT.15.4	Eki Nzakomba okelaka, Fik’ise eke la nyango eke; ko Ende otol’ise nkina nyango, kel’ende awe iwa iko. 
MAT.15.5	Lolond’inyo lokela, Os’okel’ise nkina nyango ekande, Boko bondeji wae boatelak’inyo nkito lim’el’emi bokaema ele Nzakomba boeko; 
MAT.15.6	ende afaofik’ise ekande la nyango. Inyo lofita bosise wa Nzakomba nd’ewela ea baoyi’akinyo baki bankokoolo. 
MAT.15.7	Inyo bekakatano, nsosolo Yesaya atelaki lotelo nd’eloko ekinyo o ci, aokela,
MAT.15.8	Bant’ane baontutamel’emi l’emwa’ekiyo;
MAT.15.8	Ko bampik’emi la mbebu ikiyo:
MAT.15.8	Lolo betema’ekiyo bel’esi l’emi.
MAT.15.9	Lolo baommemy’emi l’imemya ya itefya,
MAT.15.9	Balako balak’iyo bale besise bi’anto.
MAT.15.10	Ko aoleta banto b’etukuluku el’ende, ko aolakela, Lokoza, ko lofonga jekela: 
MAT.15.11	bondotswa nd’omwa botafitak’onto; lolo bondola lim’omwa, boko bofitak’onto. 
MAT.15.12	Nkako bakimi’akande baoy’okel’ende, Wea nde, aki Bafalusi ookaka joi line, baolemwa? 
MAT.15.13	Lolo aokela, Wengi botamba boki Fafa ekami ea loola ntonaka, wifoluw’a bili. 
MAT.15.14	Lacike, iyo wae bawei’aiso, ko bale balonji ba bawei’aiso. Ayaka owei’aiso alond’owei’aiso, iy’ak’afe bifokwela lifoku. 
MAT.15.15	Petelo aolamba, akela, Otosangele ncina ea esonganya ene. 
MAT.15.16	Yesu aokela, Kamb’inyo lotafekela? 
MAT.15.17	Lotafokotola nde wae bondotswa nd’omwa boleka nda likunju, ko bolozama nd’iela? 
MAT.15.18	Lolonde baoyi’auma bandola lim’omwa baoya lim’otema: ko bako baofit’onto. 
MAT.15.19	Ele biango bi’obe, la mbaoma e’anto, la mposa ea jibi, la mposa ea linsamba, la ciya, la mpafata, la tosaola, baolola lim’otema: 
MAT.15.20	baoyi’ane bafitak’onto: lolo nkin’onto ala toma, atafosol’akata, atafitanaka la joi liko.
MAT.15.21	Koko Yesu aoliman’eko, ko aocwa nd’ese ea Tula la Sidona. 
MAT.15.22	Ko bala, bomoto bosi Kanana aoya lima wij’oko, aobeleza, akela, O Nkolo, Bona owa Dawidi, ondok’emi isei; bona’okami ow’omoto en’elo la demona; 
MAT.15.23	Lolo ende ntoamba la joi limoko nye. Ko bakimi’akande baoy’oond’ende, bakela, W’oite; el’ende aotobeleza. 
MAT.15.24	Lolo ende aokela, Ntomamaki nk’ele mpate ya botonga wa Yisalaele icwei kika. 
MAT.15.25	Lolo aoy’okusam’el’ende, akela, Nkolo onkambya. 
MAT.15.26	Ko ende akela, Ntakolaka toko ta bana ousele mbwa. 
MAT.15.27	Lolo aokela, Onde, Nkolo, lolo mbwa iola mpumbu ikwa lima mesa ya nkolo ikiyo. 
MAT.15.28	Yesu aolamba, aolokela, O bomoto, imeezo ekawe eleki: joi lilanga we likelam’ele we. Ko bona’okande ow’omoto aikyama lima heure eko.
MAT.15.29	Koko Yesu aoliman’eko, aoya ntutama la lieke ja Ngalilaya: aounda nda ngongo, ko aokit’ase eko. 
MAT.15.30	Ko bitukuluku bi’ant’auke baoy’el’ende, baoyela betengu, ko la bawei’aiso, ko la ba nkisi, ko la belema, ko la bam’auke, ko baoy’aambya nd’akaka ba Yesu, ko aolaikya: 
MAT.15.31	aki banto b’etukuluku oene ba nkisi bayotefela, ko la belema baoika, ko la betengu bayokende, ko la bawei’aiso bayene, baokamwa: ko baomemya Nzakomba ea Yisalaele.
MAT.15.32	Lim’ako Yesu aoleta bakimi’akande el’ende, ko akela, Ndokel’anto b’etukuluku isei, l’aeyoko iyo bayala l’emi bekol’esato, ko bafoate toma; ko mpange wae ndatom’iyo l’onkata, nyango bafokatswa nda mboka. 
MAT.15.33	Bakimi’akande baolokela, Toat’endo nd’etekeleke mampa iuke ikoka lokinz’anto b’etukuluku ea nene ea eleng’ene lima nko? 
MAT.15.34	Yesu aolakela, Loata mampa inga? Bakela, Nsambo, la tonsense nk’ouke. 
MAT.15.35	Ko aosangela banto ba bitukuluku wae bakit’ase nd’amoci: 
MAT.15.36	ko aokola mampa nsambo, ko la nse; aosima Nzakomba boya, ko aotena, aoka bakimi’akande, ko bakimi baokaya banto ba bitukuluku. 
MAT.15.37	Iy’auma baleki, ko baokinda: ko baolambola wumbo bokociki tofole nsambo to. 
MAT.15.38	Iy’aleki baki baende nkot’inei ko l’amato l’anolu. 
MAT.15.39	Ko aofalangany’anto ba bitukuluku, aokondel’a wato, ko aoya nd’ekako bia Mangadana.
MAT.16.1	KOKO Bafalusi la Basadoke baoy’omek’ende, baoluola wete aeney’iyo lotaza lima loola. 
MAT.16.2	Aolakela, L’okolo lokela, Ole lobi jefa kengelele; nd’ewela wae loola lokela ng’alongo. 
MAT.16.3	Ko la nkesa, lokela, Mbil’ene mbula mo; nd’ewela wae loola lole ng’alongo, ko lole yo. Lea lokotola elongi ea loola; lolonde lofokotoleya ntaza ya bikeke. 
MAT.16.4	Banto b’eotswelo ene e’obe l’ea jibi bayase lotaza; ko lotaza lofaokaem’el’iyo, imola nko lotaza ja Yona. Koko aolacika, ko aocwa.
MAT.16.5	Aki bakimi okite wij’oi, bofelaki lotomba mampa. 
MAT.16.6	Yesu aolakela, Loalaka, ko lofonga lolota nyango ea mampa ea Bafalusi la Basadoke. 
MAT.16.7	Iyo mongo baotefela, bakela, Ek’iso ntatoyela mampa. 
MAT.16.8	Aki Yesu okotolaka ngoko, aolakela, Iny’ale l’imeezo nk’isisi, lotefela l’inyo mongo ef’iny’oata mampa lae? 
MAT.16.9	Lotafokotola nde, ko lofofwa mampa itano iki banto nkot’itano, ko boanji wa bioko bia wumbo bok’iny’oambolaka? 
MAT.16.10	Ko la mampa nsambo iki banto nkot’inei, la boanji wa tofole ta wumbo bok’iny’oambolaka? 
MAT.16.11	Inyo lofokotole wae ncitefela l’inyo nd’ewela ea mampa lae? Lolonde lolota nyango ea mampa ea Bafalusi la Basadoke. 
MAT.16.12	Lim’ako baokotola wae ende ntasangel’iyo wae balote nyango ea mampa, lolonde lilako ja Bafalusi la Basadoke.
MAT.16.13	Aki Yesu oya nd’ese ea Kaisalia ea Filipo, aoluola bakimi’akande, akela, Banto bantang’emi Bona ow’onto na? 
MAT.16.14	Baolamba, Bamo bakela, Yoane owa Wini; bamo Eliya; ko bankina Yelemaya, nkin’omo owa bateli. 
MAT.16.15	Aolakela, Lolond’inyo mongo lontang’emi na? 
MAT.16.16	Simona Petelo akela, Ole Masiya, Bona owa Nzakomba eyoike. 
MAT.16.17	Yesu aolamba, aolokela, We Simona, bona owa Yona, osakema l’okako: ele wunyu la balongo ntabakeneya joi line, lolo Fafa ekami ole nda loola. 
MAT.16.18	Koko nkokela we, ole Petelo; ko njifotonga ekelesia ekami nd’ekenje ene: ko bikuke bia Adese bifaumb’eko. 
MAT.16.19	Njifokoka nsete ya likulaka ja loola: ko joi nko loswele litungya we nd’okili lifotungama nda loola: ko joi nko loswele litungola we nd’okili lifotungwa nda loola. 
MAT.16.20	Nkako aofeka bakimi’akae wae bafosangel’ont’omoko ende ale Masiya.
MAT.16.21	Lim’ekek’eko Yesu aanga jeneya bakimi’akae wae ende ifocwa nda Yelusalema oen’elo la baoyi’auke lim’ele bingambe la nkanga ya joso l’akoci b’enkanda, ko ifoomama, ko nda mbile e’isato ifoetswa lim’iwa. 
MAT.16.22	Petelo aolokola, aanga lofel’ende, akela, Afa ngoko Nkolo; joi line lifaokelam’ele we. 
MAT.16.23	Lolo aokengwana, aokela Petelo, Nco nd’afeka’akami, Satana; ole ekunumwelo el’emi: ele we ofokanela baoyi ba Nzakomba, lolonde baoyi b’anto. 
MAT.16.24	Nkako Yesu aokel’akimi’akande, Ayak’onto alanga wae ankime, kel’ende ayafim’ende mongo, ko ambol’ekulusu ekande, ko ankime. 
MAT.16.25	Ele bonto nko loswele olanga lofonga loiko lokae, ifocweya loko; lolonde bonto nko loswele ocweya loiko lokae nd’eloko ekami, ifotana loko. 
MAT.16.26	Ayak’onto akitola liaci ja bokili bouma, lolonde aocwey’omongo, nkito eat’ende na? Bonto asulunganya loiko lokande la na? 
MAT.16.27	Ele Bona ow’onto ifoya la bikima bikande nda jilangi j’Ise ekande: mpang’ende alakole wengi’onto ndako endeji la beketo bekande. 
MAT.16.28	Nsosolo, nsangel’inyo, bamo bandemi endoko bafaen’iwa, elaka nko bena Bona ow’onto aoya nda likulaka likande.
MAT.17.1	AKI bembile botoa oleke, Yesu aokola Petelo ko la Yakobo la Yoane okosangi l’ende nd’ooci, ko aolatomba nda ngongo ea ntale la lokuko: 
MAT.17.2	koko ende aofaningwa nda joso likiyo: elongi ekae eongesa ngole jefa, ko benkoto’ekande beokela fe nga fole. 
MAT.17.3	Ko bala, Mose la Eliya baoleny’el’iyo, ko baosoola l’ende. 
MAT.17.4	Koko Petelo aolamba, akela Yesu, Nkolo, bolotsi el’iso tol’ane: nga olanga, kel’iso totong’endoko bisele bisato; emoko ekawe, emoko ea Mose, ko emoko ea Eliya. 
MAT.17.5	Nko end’otefela, bala, litute ja ngesingesi jolakuka: ko bala, lofoso lolokana lima litute, lokela, One wete bona’okami ow’eefe, ondoky’emi ekemo mongo; lokoz’ende. 
MAT.17.6	Aki bakimi ookaka, baokwa lintanta, ko bok’ooma mongo. 
MAT.17.7	Ko Yesu aoy’afomw’iyo, akela, Lemala, talokak’ooma. 
MAT.17.8	Aunz’iyo baiso’akiyo, ntaben’onto, imola nko Yesu kika.
MAT.17.9	Akitel’iyo lima ngongo, Yesu aolakela, Talosangelak’ont’omoko etalo ene, elaka nko Bona ow’onto aoetswa lim’ele bawei. 
MAT.17.10	Koko bakimi’akande baoluola, bakela, Bakoci b’enkanda bakela wae Eliya aye joso lae? 
MAT.17.11	Yesu aolamba, aolakela, Eliya aoya nsosolo, ko ifoongya baoyi’auma: 
MAT.17.12	lolo nsangel’inyo, Eliya aosil’oya, ko iyo ntaboea, lolo bokelak’ende baoyi bak’iy’olangaka. Eleng’eko Bona ow’onto ifen’elo l’iyo. 
MAT.17.13	Lim’ako bakimi baokotola wae aandaki Yoane owa Wini.
MAT.17.14	Ak’iy’okit’ele banto ba etukuluku, jende lomo aoy’el’ende, aokus’aongo el’ende, aokela, 
MAT.17.15	Nkolo, oka bona’okami owa jende isei; el’ende en’elo la bonsinga; ayokwele tsa bekwela l’ekwela, ko ayokwel’asi bekwela l’ekwela, 
MAT.17.16	ko ndoyelaki ele bakimi’ake, ko iyo ntaboikyeya. 
MAT.17.17	Yesu aolamba, akela, Ol’eotswelo ea bocilingano esamb’imeezo, njal’el’inyo elingi na? Ncuky’inyo elingi na? W’oyel’endo el’emi. 
MAT.17.18	Ko Yesu aosasa demona; ko aolola lim’el’ende: koko bonolu aoikyama lima heure eko. 
MAT.17.19	Bakimi baoy’ele Yesu, bakela, Iso ntatoozeya lae? 
MAT.17.20	Yesu aolakela, El’imeezo ekinyo eleki isisi: el’emi nsangel’inyo nsosolo, ng’inyo lole l’imeezo nga wofo wa sinapi, lifokela ngongo ene, Iman’endo, kenda mpe; ko ifimana: nko bolemo bof’iny’okambeya. 
MAT.17.21	[Lako boondo la nkakila ea toma, siki demona ea eleng’ene atolaka nye.]
MAT.17.22	Koko ayal’iyo nda Ngalilaya, Yesu aolakela, Bona ow’onto ifolekyama nd’akata b’anto; 
MAT.17.23	ko bifolooma, ko nda mbile e’isato ende ifoetswa lim’ele bawei. Ko baokesela la lokeseli mongo.
MAT.17.24	Ak’iy’okitaka nda Kapalanauma, batakanyi ba mpuci baoy’ele Petelo, bakela, Bolaki’okinyo afofute nde mpuci? 
MAT.17.25	Aokela, Afuta. Aki’nd’otswa nd’ilombe, Yesu aolouola nda joso, akela, Simona, bakulaka ba benanga bambaka mpoji nkina mpuci lim’ele na? La lim’ele bana’akiyo mongo, nkina lim’el’afaya? Okanela we na? 
MAT.17.26	Aki Petelo okelaka, Lim’el’afaya; Yesu aolokela, Siki bana ntabafutaka. 
MAT.17.27	Lolo kenda, yus’ilofi nda lieke, kola nse endumba we nda joso; ko ae w’obumbol’omwa wa nse, wifotana mpata; kol’eko, waka nd’eloko ekami l’ekawe, nyango tofakunumweza.
MAT.18.1	ND’EKEK’EKO bakimi baoy’ele Yesu, bakela, Oleki nda likulaka ja loola na? 
MAT.18.2	Ko Yesu aolet’el’ende inkune, aoloemya nd’etei ekiyo, 
MAT.18.3	ko aokela, Nsosolo, nsangel’inyo, ayak’inyo lofoututala baoyi’obe, ko lofoyaleme ngole tonkune, lofaotswa nda likulaka ja loola nye. 
MAT.18.4	Nd’ewela eko, ondasots’omongo ngol’inkun’ine, end’aleki nda likulaka ja loola. 
MAT.18.5	Os’oamba inkune ng’ine nda lina likami aonjamb’emi. 
MAT.18.6	Lolo okunumwez’omo owa bane ba tosisi banjimez’emi, bolotsi el’ende wae balembe ekenje ea nene eminyol’asangu nda nkingo ekande, ko bolinza nda njindo ea lieke. 
MAT.18.7	Elo ele benanga beuma nd’ewela ea bikunumwelo! Bikunumwelo bifoya nsosolo; lolonde elo ele bont’oko ondieza biko! 
MAT.18.8	Nga likata likawe, nkina likaka likawe likokunumweza, tena liko, ko boka lim’ele we; oleki’olotsi ele we wae wotswa nda loiko l’olema nkina botengu, afa wae wusame nda tsa totasilaka l’akata bak’afe nkina bakaka bak’afe. 
MAT.18.9	Ko nga liso likawe likokunumweza, tokola liko, ko boka lim’ele we, bolotsi ele we wae wotswa nda loiko la liso limoko, afa wae wusame nda Ngena ea tsa la baiso bak’afe. 
MAT.18.10	Loalaka, nyango lofotengwel’omo owa bane ba tosisi; el’emi nsangel’inyo, bikima bikiyo nda loola benak’elongi ea Fafa ekami ole nda loola. 
MAT.18.11	[Bona ow’onto aoy’oikya ocwaki.] 
MAT.18.12	Okanel’inyo na? Nga bonto aata mpate bonkama, ko emo eocwa, afocike mpate ntuku ibwa l’ibwa, ko aocwa nda ngongo oasa mpate ecwei? 
MAT.18.13	Wenaka atan’eko, nsosolo, nsangel’inyo, ekemo endok’ende nd’ewela ea mpate ecwaki eolekola ekemo endok’ende nd’ewela ea mpate ntuku ibwa l’ibwa itacwaki. 
MAT.18.14	Eleng’eko, Ise ekinyo ole nda loola afolange wete omo owa bane ba tosisi afitane.
MAT.18.15	Nga lilongo likawe akokeele joi j’obe, kenda y’osangel’ende joi likae j’obe, we l’ende kika; nkin’akokoza, oata lilongo likawe. 
MAT.18.16	Lolonde nkin’afokokoza, tomba la we bont’omo, nkina bant’afe, wae baoyi’auma bezama la bemwa bia bandoka bafe nkin’asato. 
MAT.18.17	Ko nkin’afokoz’iyo, sangela ba-ekelesia ea Nzakomba: nkin’afokoza ba-ekelesia, kel’end’ayaleme ele we nga bont’ofea Nzakomba l’otakanyi owa mpuci. 
MAT.18.18	Nsosolo, nsangel’inyo, baoyi nko loswele batungy’inyo nd’okili bifotungama nda loola; ko baoyi nko loswele batungol’inyo nd’okili bifotungwa nda loola. 
MAT.18.19	Lenkina nsangel’inyo, nkina bam’akinyo bafe baamane nd’okili nd’eloko ea joi linduol’iyo, joi liko lifokelam’el’iyo la Fafa ekami ole nda loola. 
MAT.18.20	Etakana bant’afe nkin’asato nda lina likami, emi nd’eko nd’etei ekiyo.
MAT.18.21	Nkako Petelo aoya, aolokela, Nkolo, lilongo likami ankeele joi j’obe, ndotungole betungola benga? Elaka nko betungola nsambo? 
MAT.18.22	Yesu aolokela, Emi mpokokele we, elaka nko betungola nsambo; lolonde elaka nko betungola ntuku nsambo ya nsambo. 
MAT.18.23	Nd’ewela eko, likulaka ja loola josongana la Bokulaka omo owa roi olanga loandola bembale bia bakwala’akande. 
MAT.18.24	Aki’nd’oanga loandola, baoloyela omo oki l’ende bombale batalento kese. 
MAT.18.25	Aki’nde ntaat’aumba osiza bombale, nkolo ekande aokela wete botekya ende la waji’okande l’ana, ko la baumba baki’nd’oataka bauma, ko basiza bombale. 
MAT.18.26	Nd’ewela eko, bokwala’oko aolotataanela, ko aoloonda, akela, Nkolo, ik’otema nd’eloko ekami, ko njitosiz’ombale nye. 
MAT.18.27	Nkolo ea bokwala’oko aolok’ende isei, aolotungola, ko aolofofeza bombale. 
MAT.18.28	Lolonde bokwala’oko aolola, ko atana bokwala’omo oki l’ende bombale francs ntuku ibwa; koko aolokanda, aolominya nd’ongongo, akela, Siza bombale ndats’emi la we. 
MAT.18.29	Bokwala’oko aokwa nd’akaka’akande, aoloonda, akela, Ik’otema nd’eloko ekami, ko njifosiza bombale nye. 
MAT.18.30	Ko ende ntalanga; lolo aocwa ous’ende nd’ilombe ya njanga, elaka nko asiz’ombale. 
MAT.18.31	Aki bakwala’amo oenaka baoyi bakelamaki, iyo baoloka lokeseli mongo, ko baoy’osangela nkolo ekiyo baoyi bandielaki bauma. 
MAT.18.32	Lim’ako nkolo ekae aoloeta, aolokela, We bokwala ow’obe, nkotungolaki we lim’ombale’oko bouma, eki w’ombondaka; 
MAT.18.33	we ntotokela bokwala’oko isei, ngoki’m’okokelaka we? 
MAT.18.34	Ko nkolo ekande aololemwa, aololekya ele basisozi, elaka nko asiz’ombale bouma fe. 
MAT.18.35	Ayaka wengi’ont’okinyo afotungole lilongo likae lim’aoyi’obe l’otema, Fafa ekami ea loola ifokeel’inyo nk’eleng’eko.
MAT.19.1	AKI Yesu osizaka baoyi’ane, aolimana Ngalilaya, ko aoya nd’ekako bia Yudea wij’a Yoladane. 
MAT.19.2	Ko banyenga b’anto bauke baolokima; ko aolaikya eko.
MAT.19.3	Koko Bafalusi baoy’el’ende, baolomeka la jongo, bakela, Ayaka bonto aome liala ndats’ende la waji’okande nd’ewela ea bakambo ba nko loswele, asekola nde bisekyelo? 
MAT.19.4	Aolamba, aokela, Kamb’inyo lotaande wae ende ondaemaki lim’iango aolaema jende l’omoto, 
MAT.19.5	ko akela, Nd’ewela ene bonto ifocik’ise la nyango ekande, ko ifoamana la waji’okande; ko iy’ak’afe bifoyala jonge limoko? 
MAT.19.6	Iyo bafa lenkina bafe, lolo bale nko jonge limoko. Nd’ewela eko, baki Nzakomba osanganyaka, nk’onto olenole. 
MAT.19.7	Baolokela, Lolo Mose atosiselaki wete toka ende bonkanda wa mbaoma ea liala, ko toimole lae? 
MAT.19.8	Aolakela, Mose imezaki wae loome liala ndats’inyo l’aaji’akinyo nd’ewela ea bocilingano w’etema’ekinyo, lolo lim’iango ntaliki ngoko. 
MAT.19.9	Ko nsangel’inyo, bonto nko loswele ooma liala ndats’ende la waji’okande, waji ntaata likambo ja jibi, ko aokol’onkina, ende mongo akela jibi; koko bont’okol’ende oki’nd’oimolaka aokela jibi. 
MAT.19.10	Bakimi baolokela, Nkina ele eleng’ene ndatsa jende la waji’okande, bolotsi wae bafoamane nda liala 
MAT.19.11	Lolo aolakela, Banto bauma bafambeya joi line, imola nk’iyo baki joi line okaema. 
MAT.19.12	Ele baunuko bamo bal’eko baotswaki ngoko lima bakunju ba banyango’akiyo; ko bamo bal’eko baki banto okelaka baunuko; ko bamo bal’eko bandakelak’iyo mongo baunuko nd’eloko ea likulaka ja loola. Ondambeya joi line, kel’end’ambe.
MAT.19.13	Nkako baoloyela tonkune wete aafya bakata’akande el’iyo, ko aonde; koko bakimi baolafela. 
MAT.19.14	Lolo Yesu akela, Lambacike, tonkune bay’el’emi, talafekake; ele ba likulaka ja loola bale eleng’el’iyo. 
MAT.19.15	Ko aolafya bakata’akande el’iyo, ko aoliman’eko.
MAT.19.16	Ko bala, bont’omo aoy’el’ende, akela, Bolaki ow’olotsi, joi j’olotsi li em’okela wae mbate loiko lotasilaka na? 
MAT.19.17	Ko aolokela, Ontang’emi bolotsi lae? Ole bolotsi nk’omoko, ende wete Nzakomba: nkin’olanga wae wotswa nda loiko, fonga bisekyelo. 
MAT.19.18	Ende aolokela, Bisekyelo biko na? Yesu aolokela, Toomak’onto; Tokelake jibi; Tawiyake; Tofatak’onto; 
MAT.19.19	Fika ise eke la nyango eke; koko oka osingitana la we eefe elenge endoka we we mongo eefe. 
MAT.19.20	Bosekota’oko aolokela, Mpongaki baoyi’ane bauma lim’olenge bokami: joi lisamb’emi na? 
MAT.19.21	Yesu aolokela, Nga olanga wae welame o njelama, kenda yotekya liaci liata we, ko kaya banto b’eola, ko wifoata liaci nda loola: ko yaka, yonkime. 
MAT.19.22	Aki bosekota ookaka joi liko, aolimana la lokeseli: eki’nde boaci mongo.
MAT.19.23	Koko Yesu aokela bakimi’akande, Nsosolo, nsangel’inyo, otswelo ea boaci ow’aumba nda likulaka ja Nzakomba ele bolo. 
MAT.19.24	Ko nsangel’inyo lenkina, La ngamela acuana lilusu ja nteli la bonto ow’oaci ow’aumba otswa nda likulaka ja Nzakomba, olekola bolo wete otswelo ea boaci ow’aumba. 
MAT.19.25	Aki bakimi ookaka joi liko, baokamwa bouke na, bakela, Os’oikyameya na? 
MAT.19.26	Lolo Yesu aolaala, aolakela, Joi line lifokelama l’anto, lolo Nzakomba aokeleya baoyi’auma. 
MAT.19.27	Nkako Petelo aolamba, aolokela, Bala, iso tosundolaki belemo beuma, ko tokokimaki: oat’iso lifi na? 
MAT.19.28	Yesu aolakela, Nsosolo, nsangel’inyo, ae Bona ow’onto okit’ase nda ngwende e’okulaka ea jilangi likande nda mbaotswa e’afeka ea mbaonga, iny’ankimaki lifokit’ase nda ngwende y’akulaka jom l’ife, ko lifoten’akambo ba beloi bia Yisalaele jom l’efe. 
MAT.19.29	Ko wengi’onto osundolaki tolombe, nkina batomolo l’akune, nkina bankana, nkin’ise, nkina nyango, nkina waji, nkina bana, nkina basala, nd’eloko ea lina likami, ifamba ng’onkam’onkama, ko ifosangola loiko lotasilaka. 
MAT.19.30	Lolo bam’auke bale nda joso bifoyala nd’afeka, ko bale nd’afeka bifoyala nda joso.
MAT.20.1	ELE likulaka ja loola lile ngole bomong’ilombe, ondolaki la nkesa oetaka basali wae basale nda lisala likae ja bekoli bia vina. 
MAT.20.2	Aki’nd’imezaka l’asali wete aka iyo wengi mbile franc emoko, aolatoma nda lisala likande ja bekoli bia vina. 
MAT.20.3	Aki jefa okite neuf heures, aolola, ko aolena bamo bemi nd’itenela y’esombe nk’osala, 
MAT.20.4	ko aolakela, Ko inyo lokenda nda lisala, ko njifoka inyo bofuto bondeji. Ko baocwa. 
MAT.20.5	Aolola lenkina nda midi, ko lenkina nda trois heures, ko aokela eleng’eko. 
MAT.20.6	Aki jefa okite cinq heures, aolola lenkina, ko aotana bant’ankina bemi: aolakela, Lemal’endo mbile mbile nk’osala lae? 
MAT.20.7	Baolokela, Nk’onto otetak’iso nda bosala. Aolakela, Inyo lokenda nda lisala ja bekoli bia vina. 
MAT.20.8	Aki bokolo okite, nkolo ea lisala aokela wesanyi ow’aumba’akande, Eta basali, w’afute bofuto’okiyo, banga l’asali b’afeka, ko sukela la ba joso. 
MAT.20.9	Ak’iy’andetami nda cinq heures oyaka, bambaki wengi’onto franc emoko. 
MAT.20.10	Aki basali ba joso oyaka, baokanela wae bifamba bofuto wa ndekola; lolo iyo bambaki wengi’onto franc emoko. 
MAT.20.11	Ak’iy’ambaka franc emoko, baomemesanela bomong’ilombe, 
MAT.20.12	bakela, Bane b’afeka basalaki heure nk’emoko, ko iso tosalaki mbile mbile la wane mongo; ko otez’iso l’iyo o fio. 
MAT.20.13	Lolo aolamb’om’okiyo, aokela, Lilongo, emi mpokokeele we bobe; kamba ntawimezaki l’emi franc emoko? 
MAT.20.14	Ambola ene ekawe; ko kenda; ndanga wae nka one ow’afeka elenge ekoka emi we. 
MAT.20.15	Mpokel’elenge elang’emi la baumba’akami mongo? Kamba liso likawe lile bobe nd’ewela wete emi nde bolotsi? 
MAT.20.16	Eleng’eko b’afeka bifoyala nda joso, ko ba joso bifoyala nd’afeka.
MAT.20.17	Acwa Yesu nda Yelusalema, aotomba bakimi jom l’afe lokuko, ko aolakela nda mboka, 
MAT.20.18	Bala, tocwa nda Yelusalema; ko Bona ow’onto ifolekyama ele nkanga ya joso l’akoci b’enkanda; ko bifoloumb’ende wae awe, 
MAT.20.19	ko bifolekya ele Bafaya wae bolengole, ko bosakole, ko boake nd’ekulusu; ko nda mbile e’isato ende ifoetswa lim’iwa.
MAT.20.20	Nkako nyango ea bana ba Zebedayo b’aende aoya la bana’akande, ko aokusam’el’ende, aolouola joi. 
MAT.20.21	Ko aolokela, Olanga we na? Ende aolokela, Kela wete bana’ane’akami bafe b’aende bakit’ase, omo nda wiji wa lo loke j’elome, ko onkina nda lo loke ja waji, nda likulaka likawe. 
MAT.20.22	Lolo Yesu aolamba, akela, Inyo lofea joi linduol’inyo. Lomeleya ekala e em’omela, ko linameya l’inamelo endinam’emi? Iyo baolokela, Tokuseya. 
MAT.20.23	Aolakela, Lifomela ekala ekami nsosolo, ko lifinama l’inamelo endinam’emi; lolonde bokit’ase nda wiji wa lo lokami j’elome la lo lokami ja waji bof’okami wae nkaya; lolo ifokaema el’iyo baki Fafa ekami oaelezaka. 
MAT.20.24	Aki bakimi’amo jom ookaka, baolemwa bakimi bak’afe. 
MAT.20.25	Lolo Yesu aolaet’el’ende, akela, Lea wae bakulaka ba Bafaya baotuk’anto bakiyo: koko balekola nda mpifo batomak’iyo ntomo. 
MAT.20.26	Lolo el’inyo afaoyala ngoko, lolo os’olanga wae ayale nda joso likinyo, kel’ende ayale bokambyi’okinyo: 
MAT.20.27	ko os’olanga wae ayale bonto owa joso, kel’ende ayale bokwala’okinyo: 
MAT.20.28	eleng’eki Bona ow’onto ntayaki wete banto bosael’ende, lolo asael’anto, ko la ncina wae alekya loiko lokande nsiko nd’eloko e’ant’auke.
MAT.20.29	Ak’iy’ole lima Yeliko, etukuluku e’anto baolokima. 
MAT.20.30	Ko bala, baend’afe bawei’aiso baokit’ase nd’ompempe wa mboka, ko ak’iy’okaka wae Yesu ayoleke, baobeleza, bakela, Nkolo, bona owa Dawidi, otok’is’isei. 
MAT.20.31	Ko bamo b’etukuluku baolasasa wete bambya lofoso, lolo bakongobeleza mbeleza mongo, Nkolo, bona owa Dawidi, otok’is’isei. 
MAT.20.32	Yesu aosilama, ko aolaeta, akela, Joi lilang’inyo wae nkeel’inyo na? 
MAT.20.33	Baolokela, Nkolo, tolanga wae baiso’akiso balifwa. 
MAT.20.34	Koko Yesu aolaok’isei, ko aofomwa baiso’akiyo: nkakoyoko baolena, ko baolokima.
MAT.21.1	AK’IY’OTUTAMA la Yelusalema, ko baokita nda Betefange, nda ngongo ea Bilaya, Yesu aotoma bakimi bafe, 
MAT.21.2	aolakela, Lokenda nd’onanga wij’oi, nkakoyoko lifotana mpunda etungi ko la bona; lotungole, ko lonjel’iko. 
MAT.21.3	Ayaka bonto atefela l’inyo, lokela, Nkolo alanga mpunda ine, ko ifonsokoza nkakoyoko. 
MAT.21.4	Joi line joliela nd’ewela wae joi liki boteli otelaka likelame, aokela,
MAT.21.5	Losangela bona owa Ziona ow’omoto,
MAT.21.5	Bala, bokulaka’okawe owa roi aoy’ele we.
MAT.21.5	Ale bongengo, ko afema nda mpunda,
MAT.21.5	Wae bona owa mpunda.
MAT.21.6	Ko bakimi baocwa, baokela ngoki Yesu oatomaka. 
MAT.21.7	Baoyela mpunda ko l’ona, ko baolafya benkoto’ekiyo nda mpunda: ko aolafem’eko. 
MAT.21.8	Ko bant’auke b’etukuluku baotanda benkoto’ekiyo nda mboka; ko bamo baotena bitafi bi’etamba, ko baotanda biko nda mboka. 
MAT.21.9	Ko banto ba bitukuluku bandoleka nda joso l’iy’akima nd’afeka, baobeleza, bakela, Ozana ele Bona owa Dawidi; oyei nda lina ja Yawe aosakema l’okako: Ozana nd’itenela ileki nd’aliko. 
MAT.21.10	Aki Yesu omotswaka nda Yelusalema, bonanga bouma bofuka o mpafuka, bakela, One na? 
MAT.21.11	Banto ba bitukuluku baokela, One wete Yesu, boteli lima Nazaleta ea Ngalilaya.
MAT.21.12	Koko Yesu aolotswa nd’ilombe ya Nzakomba, ko aooz’iyo batekyak’aoka l’asombak’aoka nd’ilombe ya Nzakomba bauma, ko aokalimola bamesa ba banto baenzanyaki francs, ko la mbata ya banto batekyaki bimbenga, 
MAT.21.13	aolakela, Joi jokotama, Ilombe ikami ifotangema ilombe ya boondo: lolo inyo lokel’iko etakanelo ea baiyi. 
MAT.21.14	Ko banto bawei’aiso la betengu baoy’el’ende nd’ilombe ya Nzakomba, ko aolaikya. 
MAT.21.15	Aki nkanga ya joso l’akoci b’enkanda oenaka belemo bi’ofilo beki’nd’okambaka, ko l’anolu bayobeleza nd’ilombe ya Nzakomba, bakela, Ozana ele Bona owa Dawidi; iyo baolemwa bolemo mongo, 
MAT.21.16	ko baolokela, W’oka nde baoyi batefela bane? Ko Yesu aolakela, Onde, inyo ntaloandaki, Oongya imemya lima bemwa bia tonkune la belelaki? 
MAT.21.17	Ko aolacika, aolola lim’onanga, ko aocwa nda Betania oetam’eko.
MAT.21.18	Ko la nkesa aki’nd’ute nd’onanga, aoloka nzala. 
MAT.21.19	Ko aolena botamba wa liteli wemi nd’ompempe wa mboka, ko aokit’eko, ko ntatana limuka nye, nko nkasa kika; ko aokela botamb’oko, Lim’aeyoko tocwake lenkina bamuka bikeke biuma nye. Nkakoyoko botamba wa liteli bonyeela. 
MAT.21.20	Aki bakimi oenaka ngoko, baokamwa, bakela, Botamba wa liteli bonyeela nk’aeyoko ngamo? 
MAT.21.21	Yesu aolamba, aolakela, Nsosolo, nsangel’inyo, ng’inyo lole l’imeezo, ko lofikya bikoli, lofaokela joi line lindokelama ele botamba wa liteli kika: lolo nga lokela ngongo ene, Imana, ko wusame nda ntando ea nene, joi liko lifokelama. 
MAT.21.22	Ko baoyi’auma nko loswele banduol’inyo nd’oondo l’imeezo, lifamba.
MAT.21.23	Aki’nd’otswaka nd’ilombe ya Nzakomba, ko aolak’anto, nkanga ya joso la bingambe bi’anto baoy’el’ende, bakela, Okela baoyi’ane la mpifo ea na? Okokaaki mpifo ene na? 
MAT.21.24	Yesu aolamba, aokela, Emi njifuol’inyo joi limoko; nkina lonsangele joi liko, njifosangel’inyo mpifo ekel’emi baoyi’ane. 
MAT.21.25	Inelo eki Yoane lima nko? La lima loola, nkina lim’el’anto? Ko baanga wango, bakela, Nga tokela, Lima loola, ifotokela, Inyo ntalimezak’ende lae? 
MAT.21.26	Lolo nkina tokela, Lim’el’anto, toang’anto ba linyenga; ele bant’auma batanga Yoane boteli. 
MAT.21.27	Iyo baolamba Yesu, bakela. Iso tofea. Ende aolakela, Ko emi mposangel’inyo mpifo ekel’emi baoyi’ane. 
MAT.21.28	Lolo okanel’inyo na? Bont’omo aki la bana bafe baende, ko aoy’ele owa nsomi, akela, Bona, kenda yosale mbil’ene nda lisala likami ja bekoli bia vina. 
MAT.21.29	Aolamba, akela, Mpange; lolo nd’afeka aoloka lokeseli, ko aocwa. 
MAT.21.30	Ko aoy’ele ow’akuka, ko aolokela eleng’eko. Ende aolamba, akela, Nkende, Nkolo; ko ntacwa. 
MAT.21.31	L’iy’ak’afe, okelaki joi lik’ise ekande olangaka na? Bakela, Owa nsomi. Yesu aolakela, Nsosolo, nsangel’inyo, batakanyi ba mpuci la banto ba linsamba botswa nda likulaka ja Nzakomba nda joso likinyo. 
MAT.21.32	Eki Yoane oyaka el’inyo nda mboka ea liongi, ko inyo ntalimezak’ende; lolo batakanyi ba mpuci la banto ba linsamba boimezaki: ko inyo, ak’iny’oenaka, ntaloututalaki baoyi’obe nd’afeka wae limez’ende.
MAT.21.33	Lokoz’esonganya emo; bont’omo, bomong’ilombe, onaki lisala ja bekoli bia vina, ko aosamanya liko la betamba nga lobala, ko aocima lifoku j’eoka ea ntatoka ea bamuka, ko aotong’ilombe y’eliko, ko aosombya liko ele bafongi, ko aocwa nd’ese enkina. 
MAT.21.34	Aki eleko e’amuka otutama, aotomele bafongi bakwala’akande, la ncina wete bambe bamuka’akande. 
MAT.21.35	Ko bafongi baokanda bakwala’akande, baokund’omo, ko baoom’onkina, ko baolusela bonkina bikenje. 
MAT.21.36	Lenkina aotoma bakwala’amo bandekola baki joso l’auke; ko baokeel’iyo nk’eleng’eko. 
MAT.21.37	Lolo nd’afeka aolatomela bona’okande, akela, Bifofik’ona’okami. 
MAT.21.38	Lolo aki bafongi’ako oene bona, baotefela l’iyo mongo, One wae bosangoli, loyaka, toome, mpanga tokole lisango likande. 
MAT.21.39	Baolokanda, ko baolooza lima lisala ja bekoli bia vina, ko baolooma ci. 
MAT.21.40	Aya lifi bomongo lisala ja bekoli bia vina, akeele bafongi’ako na? 
MAT.21.41	Iyo baolokela, Ende ifomelenganya bant’ako b’obe o mmelenganya, ko ifosombya lisala ja bekoli bia vina ele bafongi bamo bandokaya bamuka nda bileko bia bamuka. 
MAT.21.42	Yesu aolakela, Inyo ntaloandaki nd’enkanda bia Nzakomba wae,
MAT.21.42	Ekenje eki batongi otonaka,
MAT.21.42	Eko eoyalema ea joso nda likono;
MAT.21.42	Line joya lim’ele Yawe,
MAT.21.42	Ko joyalema ja nkakamwa nd’aiso’akiso?
MAT.21.43	Nd’ewela eko, nsangel’inyo, likulaka ja Nzakomba lifokolama lim’el’inyo, ko lifokaema ele banto b’ese emo bacw’amuka ba likulaka liko. 
MAT.21.44	Wengi’onto okwa nd’ekenje ene, ifotatenya: lolo bonto nko loswele boe ekenje ene okwela, ifominyol’ende nga biucu. 
MAT.21.45	Aki nkanga ya joso la Bafalusi ookaka bisonganya bikande, baokotola wae aotefela nd’eloko ekiyo. 
MAT.21.46	Ko ak’iy’oase wae bokande, baoanga bitukuluku bi’anto, ek’iy’otangak’ende boteli.
MAT.22.1	KOKO Yesu aolamba, aolakela lenkina la bisonganya, 
MAT.22.2	Likulaka ja loola lisongana la bokulaka olambak’elambo ea bolongai nd’eloko ea bona’okande owa jende, 
MAT.22.3	ko aotoma bakwala’akande wete bet’iyo bandetamaki nd’elambo ea bolongai: ko iyo ntabalanga loya. 
MAT.22.4	Lenkina aotoma bakwala’amo, akela, Losangel’iy’andetamaki wete, Bala, ndezaki elambo ekami: ngombo ikami la nyama ikami y’auta ioomama, toma touma tolelama: loyaka nd’elambo ea bolongai. 
MAT.22.5	Lolo baolaokamela, ko baocwa mboka ikiyo, omo aocwa nda lisala likande, omo aocwa nda baoka basomb’ende, 
MAT.22.6	koko bankina baokanda bakwala’akande, baolasisoza, ko baolaoma ci. 
MAT.22.7	Lolo aki bokulaka ookaka, aolemwa, ko aotoma baunyi’akande, aomelenganya baomi’ako b’anto, ko aocumb’onanga’okiyo. 
MAT.22.8	Koko aosangela bakwala’akande, Elambo ea bolongai eolelama, lolo iy’andetamaki ntabakeji. 
MAT.22.9	Nd’ewela eko, lokenda nd’aatano ba mboka, ko leta banto ba iny’otana, kela baye nd’elambo ea bolongai. 
MAT.22.10	Koko bakwala’ako baocwa nda mboka, baotakanya bant’ak’iy’otanaka bauma, banto b’obe la banto b’olotsi: ko ilombe y’elambo ea bolongai iokama l’anto b’elambo. 
MAT.22.11	Aki bokulaka ootswa wae aale banto b’elambo, aolena bont’omo otalota bonkoto w’elambo: 
MAT.22.12	ko aolokela, Lilongo, wotswak’endoko nk’onkoto w’elambo ea bolongai ngamo? Ende ntaata nkalo nye. 
MAT.22.13	Nkako bokulaka akela basali, Lotungy’ende l’akata l’akaka, ko louse nda wilima nd’anza: lilelo ja mpisali la nkesanya e’aino ifoyal’eko. 
MAT.22.14	Ele bandetami bal’auke, lolo basonami baf’auke.
MAT.22.15	Lim’ako Bafalusi baocwa oanga wango elenge e iy’oong’ende jongo. 
MAT.22.16	Ko baotomel’ende bakimi’akiyo, la Ba-Elode, iyo bakela, Bolaki, iso tea wae ole owa nsosolo, ko olak’anto mboka ea Nzakomba la nsosolo, ko ofokanel’onto nye; ko we ntoalaka mpifo e’anto. 
MAT.22.17	Nd’ewela eko, otosangele, okanela we na? Afut’iso Kaisala mpuci, joi liko leji, nkina lifeji? 
MAT.22.18	Lolo Yesu aokotola bobe’okiyo, akela, Inyo bekakatano, lommek’emi lae? 
MAT.22.19	Lonjeneya franc ea mpuci. Ko baoloyela franc. 
MAT.22.20	Ko aolakela, Efoya ene l’ekotelo ea na? 
MAT.22.21	Baolokela, Ea Kaisala. Aolakela, Lokaya Kaisala belemo bia Kaisala, ko lokaya Nzakomba belemo bia Nzakomba. 
MAT.22.22	Ak’iy’okaka baoyi’ako, baokamwa, ko baolocika, baocwa mboka ikiyo.
MAT.22.23	Nda mbil’eko Basadoke, wae iy’asanga wae nk’eetswelo lim’iwa, baoy’el’ende, baolouola, 
MAT.22.24	bakela, Bolaki, Mose akelaki, nkina bonto otaot’ona aowa, bokune’okande akole waji boki’nde, ko aotele botomolo’okande bana. 
MAT.22.25	Baki eko el’iso baende nsambo, botomolo l’akune: owa joso aokola waji, ko aowa ntaot’ana, aocikela bokune’okande waji’okande: 
MAT.22.26	eleng’eko ow’afe, l’ow’asato, l’iy’auma nsambo. 
MAT.22.27	Nd’afeka’akiy’auma bomoto aowa. 
MAT.22.28	Nd’eetswelo e’anto lim’iwa, ayale waji owa na? Nd’ewela ek’iy’auma nsambo oatak’ende waji. 
MAT.22.29	Lolo Yesu aolamba, aolakela, Inyo lounga mbaunga, ef’iny’oea benkanda bia Nzakomba, kola mpamba ea Nzakomba. 
MAT.22.30	Nd’eetswelo e’anto lim’iwa bafokole baaji, ko bafolekya bana nda liala; lolo bayala ngole bikima nda loola. 
MAT.22.31	Lolo nda likambo j’eetswelo ea bawei, lotaande baoyi baki Nzakomba osangelak’inyo, aokela, 
MAT.22.32	Emi nde Nzakomba ea Abalayama, ko la Nzakomba ea Yisaka, ko la Nzakomba ea Yakoba? Nzakomba afa Nzakomba ea bawei, lolonde Nzakomba ea bayoike. 
MAT.22.33	Aki banto b’etukuluku ookaka joi liko, baokamwa la lilako likande.
MAT.22.34	Lolo Bafalusi, ak’iy’oke wae aosasa Basadoke, iyo baotakana. 
MAT.22.35	Ko omo’okiyo, botefeji owa bisekyelo, aolouola wuo, aolomeka, akela, 
MAT.22.36	Bolaki, bosise bondekola nda bisekyelo bole na? 
MAT.22.37	Yesu aolokela, Oka Yawe Nzakomba ekawe eefe la botema’okawe bouma, ko l’olimo’okawe bouma, ko la lokai lokawe louma. 
MAT.22.38	Bone bosise boleki la wa joso. 
MAT.22.39	Ko bosise w’efe bosongi l’oko, Ok’osingitana la we eefe elenge endoka we we mongo eefe. 
MAT.22.40	Besise ben’efe bele ncina ea bisekyelo biuma la balako ba bateli.
MAT.22.41	Ko aki Bafalusi otakanaka, Yesu aolauola wuo, 
MAT.22.42	akela, Inyo lokanela nd’ewela ea Masiya na? Ale bona owa na? Baolokela, Owa Dawidi. 
MAT.22.43	Ende aolakela, Dawidi aolotanga la Bolimo Nkolo ngamo? aokela,
MAT.22.44	Yawe aokela Nkolo ekami,
MAT.22.44	Kit’ase nda wiji wa likata likami j’elome,
MAT.22.44	Elaka nko ndile baini’akawend’ase b’akaka’akawe?
MAT.22.45	Nga Dawidi aolotanga Nkolo, ale bona’okande ngamo? 
MAT.22.46	Ko nk’onto ondoambeya joi limoko, ko lima mbil’eko nk’onto ondouolaki wuo bomo, ek’iy’oangaka boangi.
MAT.23.1	LIM’AKO Yesu aotefela la bitukuluku bi’anto l’akimi’akande, 
MAT.23.2	akela, Bakoci b’enkanda la Bafalusi baokit’ase nda mbata eki Mose: 
MAT.23.3	nd’ewela eko, baoyi ba iy’osangel’inyo bauma, lofonga, ko lokela: lolonde talakimake nd’eketo’ekiyo; el’iyo batefela, ko bafokele. 
MAT.23.4	Baolemba belito mongo beleki eefe nda ntatomba, ko baolafy’eko nd’asoko b’anto, lolo iyo mongo bafolange wae bafole beko la bosai’okiyo’omoko. 
MAT.23.5	Bakela beketo bekiyo beuma wete benya el’anto; ko iyo baofuza bonene wa ntaza indot’iyo ndalota, ko baolila nsomba ya nene nd’enkoto’ekiyo, 
MAT.23.6	ko balanga wiji wa joso nda bilambo, ko la mbata ya joso nda basunagoga, 
MAT.23.7	ko balanga biuo bia nsambela nda totenela ta bisombe, ko balanga wae banto baet’iyo, Labi, Labi. 
MAT.23.8	Lolo inyo talolangake wete banto bet’inyo Labi; ele Omo ale Bolaki’okinyo, o Masiya, ko iny’auma lole balongo. 
MAT.23.9	Taletake bonto ole nd’okili ise ekinyo; ele Omo ale Ise ekinyo wae Ende ole nda loola. 
MAT.23.10	Talolangake wete banto bet’inyo bankolo; ele Omo ale Nkolo ekinyo, o Masiya. 
MAT.23.11	Lolo end’oleki el’inyo kel’ende ayale bosali’okinyo. 
MAT.23.12	Ko ondalekoz’ende mongo ifosotsama; ko ondasots’ende mongo ifolekola.
MAT.23.13	Lolo elo el’inyo, bakoci b’enkanda l’afalusi, bekakatano! el’inyo lokombel’anto likulaka ja loola: inyo mongo lofotswa, ko lofek’iy’andotswa, nyango bafotswa.
MAT.23.14	[Elo el’inyo bakoci b’enkanda l’afalusi, bekakatano! el’inyo lofonola bamato ba bituka tolombe, ko loyoonde beondo bi’otale la bofombo; nd’ewela eko, inyo lifumbama l’umbelo ea likambo endekola.]
MAT.23.15	Elo el’inyo, bakoci b’enkanda l’afalusi, bekakatano! el’inyo lolingola lieke j’okwa l’okili wae loate bokimi’omoko; ko a end’oyalem’okimi, lokel’ende bona owa Ngena bondekol’inyo mongo belekola befe.
MAT.23.16	Elo el’inyo, balonji bawei’aiso, bandokela, Osimba nsimbi l’ilombe ya Nzakomba, nko likambo; lolonde osimba nsimbi la wolo bole nd’ilombe ya Nzakomba, aotungama la nsimbi ekande! 
MAT.23.17	Inyo belole la ba wei’aiso: la wolo l’ilombe ya Nzakomba ikela wolo boko boeko, olekola na? 
MAT.23.18	Ko osimba nsimbi la nkinda ea mbeka, nko likambo; lolo osimba nsimbi la nganji endambema nda nkinda eko, aotungama la nsimbi ekande. 
MAT.23.19	Inyo belole la bawei’aiso, la nganji la nkinda ekela nganji eko boeko, olekola na? 
MAT.23.20	Nd’ewela eko, osimba nsimbi la nkinda ea mbeka, aosimba l’eko, ko la toma tondambem’eko touma. 
MAT.23.21	Ko osimba nsimbi l’ilombe ya Nzakomba, aosimba l’iko, ko la Bomongo oyal’eko. 
MAT.23.22	Ko osimba nsimbi la loola, aosimba la ngwende ea Nzakomba, ko la Bomongo okit’as’eko.
MAT.23.23	Elo el’inyo bakoci b’enkanda l’afalusi, bekakatano! el’inyo loekya minti la anise la kumini nda mpoji, ko ntalokela baoyi ba bisekyelo bandekola, ko l’etenelo e’akambo ea ci, ko l’isei, ko l’imeezo; sik’inyo lotokela baoyi’ane, ko ntalotocika bankina nk’okela. 
MAT.23.24	Inyo balonji bawei’aiso, lokonga lombembele, ko lomela ngamela.
MAT.23.25	Elo el’inyo, bakoci b’enkanda l’afalusi, bekakatano! el’inyo lofetola bafeka b’ekala la lokongo, lolo nd’etei baokama la bokembi la mposa efosukame. 
MAT.23.26	We Bofalusi owei’aiso, fetola nda joso etei ea ekala la lokongo, wete bafeka bayale feto.
MAT.23.27	Elo el’inyo, bakoci b’enkanda l’afalusi, bekakatano el’inyo lole ngole tolombe ta nkakunda ea bawei tok’iy’oisaka la boko wa fe, tolenya la lituka nd’anza, lolo nd’etei tokama la biese bia bawei, ko la linyamo liuma. 
MAT.23.28	Eleng’eko inyo lolenya el’anto nga banto ba liongi, lolo betema’ekinyo beokama la bokakatano la bobe.
MAT.23.29	Elo el’inyo, bakoci b’enkanda l’afalusi, bekakatano! el’inyo lotonga tolombe ta nkakunda ea bateli bawei, ko lokombya beomba bia banto ba liongi, 
MAT.23.30	ko lokela, Ng’iso toki eko nd’ekek’eki baise’akiso, sik’iso ntatoamana l’iyo nda likambo ja balongo ba bateli. 
MAT.23.31	Nd’ewela eko, lolimeza wae inyo mongo lole bana b’anto baomaki bateli. 
MAT.23.32	Loyoza jeza ja baise’akinyo. 
MAT.23.33	Inyo njwa, inyo bana ba lonkonga, lolot’olo etenelo e’akambo ea Ngena ngamo? 
MAT.23.34	Nd’ewela eko, bala, ntomel’inyo bateli, ko la banto ba wanya, ko l’akoci b’enkanda; lifoom’amo, ko lifoak’amo nda bikulusu; lifokund’amo la njiji nd’asunagoga, ko lifanyokola lim’onanga l’onanga; 
MAT.23.35	wete likambo ja balongo ba banto ba liongi banduteli nd’okili bauma likit’el’inyo, lim’aki balongo ba Ebele owa liongi elaka nko balongo ba Zekalaya bona owa Belekaya, ok’iy’oomaka ndats’itenela ibuzama nd’oeko la nkinda ea mbeka, 
MAT.23.36	Nsosolo; nsangel’inyo, baoyi’ane bauma bifiela banto b’eotswelo ene.
MAT.23.37	O Yelusalema, Yelusalema, oomaka bateli, ko onduselak’iy’atomamaki ele we bikenje; siki ntakanyaki bana’akawe l’etakanya, elenge etakanya nsoso baasa’akande nd’ase b’afafu’akande, ko inyo ntalolanga! 
MAT.23.38	Bala, ilombe ikinyo iciki el’inyo la bolalengo. 
MAT.23.39	El’emi nsangel’inyo, Lim’aeyoko lofaonjena, elaka nko lokela, Oyei nda lina ja Yawe aosakema l’okako.
MAT.24.1	KOKO Yesu aolola lim’ilombe ya Nzakomba, ko aocwa, ko bakimi’akande baoya oeney’ende ntena y’ilombe ya Nzakomba. 
MAT.24.2	Yesu aolakela, Lofene belemo bene beuma? Nsosolo, nsangel’inyo, nk’ekenje ekotai nd’ekenje emo eciki lifi efausama nd’ase.
MAT.24.3	Aki’nd’okit’ase nda ngongo ea Bilaya, bakimi baoy’el’ende la lokuko, bakela, Otosangele, ekeke ee baoyi’ane okelama na? ko lotaza j’eyelo ekawe la nsukela ea ekeke lole na? 
MAT.24.4	Yesu aolamba, aolakela, Loalaka; nyango bafungy’inyo. 
MAT.24.5	Ele bant’auke bifoya nda lina likami, ko bifokela, Emi nde Masiya: ko bifungya bant’auke. 
MAT.24.6	Ko lifoka besako bia bitumba ko la benkindo bia bitumba; talokakaanake: ele baoyi’ane biel’olo: lolonde nsukela efino. 
MAT.24.7	Ele bonanga wifouna la bonanga’omo, ko la likulaka la likulaka; ko bieto bia nzala la nkangi bifoya, ko bekili bifofuka nda totenela tomo. 
MAT.24.8	Lolo baoyi’ane bauma bale iango ya ndomatswa. 
MAT.24.9	Ko bifoleky’inyo nda bonyoko, ko bifoom’inyo; ko benanga beuma bifin’inyo nd’eloko ea lina likami. 
MAT.24.10	Ko bam’auke bifokwa l’ekunumwelo, ko bifangelana biango, ko bifinana. 
MAT.24.11	Ko bateli ba mpafomba bifiela, ko bifungya bant’auke. 
MAT.24.12	Ko lolango j’ant’auke lifokokwa, ele bobe bolekola. 
MAT.24.13	Lolo ociniana loncinji elaka nko nsukela ifoikyama. 
MAT.24.14	Ko bosako’one wa likulaka w’olotsi wifongwana nd’enanga beuma nga lotaza ele banto ba benanga beuma: lim’ako nsukela ifoya.
MAT.24.15	Nd’ewela eko, anden’inyo emelengano ea linyamo eki Danyele owa boteli otelaka njemala nd’itenela ibuzama nd’oeko (kel’ende oanda ekele ncina), 
MAT.24.16	kel’iyo bale nda Yudea balote nda ngongo, 
MAT.24.17	ko ende ole nd’aliko b’ilombe afokitela oimola baumba bale nd’ilombe ikande; 
MAT.24.18	ko ende ole nda lisala afut’okola bonkoto’okande. 
MAT.24.19	Lolo elo el’iy’ale l’aemi, ko ele bialekeli nda bembile beko. 
MAT.24.20	Loonda wae elotelo ekinyo efiela nd’ekeke ea mpio, nkina nda mbile ea Sabata; 
MAT.24.21	elo mongo ifenya nd’ekek’eko ng’etafenya lim’iango ya bokili elaka nk’aeyoko, ko efaenya lenkina eleng’eko nye. 
MAT.24.22	Lako ekek’eko uezamaki, siki nk’onto oika: lolo ekek’eko ifuezama nd’eloko ea ba-sonami. 
MAT.24.23	Nd’ekek’eko ayak’onto aosangel’inyo, Bala, Masiya al’ane, nkina Mpiko; talimezake. 
MAT.24.24	Ele Bamasiya ba mpafomba la bateli ba mpafomba bifiela, ko bifeneya ntaza ya nene la belemo bia nkakamwa; nga bakuseya, bifungya ba-sonami mongo. 
MAT.24.25	Bala, nsangel’inyo nda joso. 
MAT.24.26	Nd’ewela eko, nkina baosangel’inyo, Bala, ale nd’etekeleke; taloewake; Bala, ale nda mbulu ya lokuko; talimezake. 
MAT.24.27	Eleng’ele likalili jokalingana lima wiji wa Est, ko jolenya nda wiji wa Ouest; eyelo ea Bona ow’onto ifoyalema nk’eleng’eko. 
MAT.24.28	Endambi etuji, bianganga bifotakana nk’eko.
MAT.24.29	Lim’ako, nd’afeka b’elo ea bembile’eko, jefa lifolinda yo, ko nsonge efaongesa, ko tooci tifokwa lima loola, ko belemo bia loola bifofukyama; 
MAT.24.30	nkako lotaza ja Bona ow’onto lifenya nda loola; ko beloi bi’anto b’okili bouma bifolela la lilelo mongo, ko bifena Bona ow’onto aoya nd’atute ba loola la mpamba la jilangi mongo. 
MAT.24.31	Ko ende ifotoma bikima bikande l’ilola ya lofoso ja lonene, ko iyo bifotakanya ba-sonami l’ende lima biji bia bempompo bek’enei, ko lima ntundo ya loola ik’ife.
MAT.24.32	Lolo lolakemaka l’esonganya lima botamba wa liteli; akela etafi boju, ko amel’eko ntongi, lea wae ekeke ea biane eotutama: 
MAT.24.33	o nk’eleng’eko, anden’inyo baoyi’ane bauma, lea wete ende aotutama, ale nda biso. 
MAT.24.34	Nsosolo, nsangel’inyo, eotswelo ene efaimana, elaka nko baoyi’ane bauma baoliela. 
MAT.24.35	Loola la bokili bifimana, lolo baoyi’akami bafaimana nye. 
MAT.24.36	Lolonde nk’onto ondea mbil’eko la heure eko, la bikima bia loola, la Bona, nk’onto ondea, ondea wae Fafa kika. 
MAT.24.37	Eyelo ea Bona ow’onto ifoyalema ng’ekek’eki Noa. 
MAT.24.38	Ngok’iyo nd’ekek’eki nda joso ja mpela, baleki, bamelaki, baalanaki, balekyaki bana nda liala, elaka nko mbil’eki Noa okondelaka nda wato, 
MAT.24.39	ko iyo ntabeaki, elaka nk’aki mpela oyaka, ko imolak’iy’auma bwo; eyelo ea Bona ow’onto ifoyalema nk’eleng’eko. 
MAT.24.40	Bant’afe bifosala nda lisala, omo ifotombama, ko onkina ifocikala; 
MAT.24.41	bamat’afe bifominyol’asangu nd’eminyelo; omo ifotombama, ko onkina ifocikala. 
MAT.24.42	Nd’ewela eko, lesanyaka: el’inyo lofea mbile ee Nkolo ekinyo oya. 
MAT.24.43	Lolo lofonga jea joi line, nga bomong’ilombe eaki heure ea eyelo ea wiyi, siki esanyaki, ko ntatocik’ilombe ikande iooza mbaoza. 
MAT.24.44	Nd’ewela eko, inyo lofonga jelama; ele Bona ow’onto ifoya nda heure ef’iny’okanela. 
MAT.24.45	Ole bokwala owa nsosolo la wanya na? Oki Nkolo ekande oilaka bofongi nda boloi’okande, wae aka toma tokiyo nd’ekeke endeji. 
MAT.24.46	Ae Nkolo ekande oya, ko atana wae bokwala ayokele ngoko, bokwala’oko ifosakema l’okako. 
MAT.24.47	Nsosolo, nsangel’inyo, ifil’ende bofongi owa toma toat’ende touma. 
MAT.24.48	Lolonde nkina bokwala’oko ow’obe akela nd’otema’okande, Nkolo ekami aotema; 
MAT.24.49	ko aanga lokunda bakwala basala l’ende, ko ayole, ko ayomele l’iy’alangwa; 
MAT.24.50	nkolo ea bokwala’oko ifoya nda mbile ef’end’olendeza, ko nda heure ef’end’ea, 
MAT.24.51	ko ifokunda la njiji, ko ifokaya liondo likande la bekakatano; lilelo ja mpisali la nkesanya e’aino ifoyal’eko.
MAT.25.1	MPANGA likulaka ja loola lisongane la bamato jom batafoalana l’aende, baambolaki totswa tokiyo, ko baocwa okumana la wengi owa waji. 
MAT.25.2	Bam’atano baki la wanya, ko bam’atano basambaki wanya. 
MAT.25.3	Basamba wanya batombaki totswa tokiyo, ko ntabatomb’auta; 
MAT.25.4	lolonde ba wanya batombaki bauta nda mpoke ikiyo la nda totswa tokiyo. 
MAT.25.5	Aki wengi otemaka, iy’auma baolok’ais’ilo, ko baoletama. 
MAT.25.6	Lolo nd’onkeke w’otso, loela lolokana, Bala, wengi aoya, lola, lokumane l’ende. 
MAT.25.7	Nkako bamat’ako bauma baolemala, ko baoongya totswa tokiyo. 
MAT.25.8	Ko iy’asamba wanya bakela ba wanya, Lotokaya bauta’akinyo bamo; ele totswa tokiso totutama lofofa. 
MAT.25.9	Lolo ba wanya baolamba, bakela, Nkina bafaokoka l’iso l’inyo mo! Lokend’ele bateky’auta, ko losomb’akinyo mongo. 
MAT.25.10	Ak’iy’ocwaka osomba, wengi aoya; ko iy’andelama baolotswa l’ende nd’elambo ea bolongai: koko ekuke eokombama. 
MAT.25.11	Nd’afeka bamat’ako bamo baoya, bakela, Nkolo, Nkolo, otokomboz’ekuke. 
MAT.25.12	Lolo aolamba, akela, Nsosolo, nsangel’inyo, mpea inyo. 
MAT.25.13	Nd’ewela eko, lesanyaka, el’inyo lofea mbile ko la heure.
MAT.25.14	Ele likulaka ja loola lile ngole bonto ocwa lokendo nd’ese emo, ko etaki bakwala’akande mongo, ko aolacikela baumba’akae. 
MAT.25.15	Aocikel’omo talents itano; ko el’omo talents ife; ko bonkina talent emoko; wengi’onto baumba bandeji l’ende; ko aocwa lokendo lokande. 
MAT.25.16	Koko ondambaki talents itano, aocwa osomb’aoka l’iko, ko aokitol’imo talents itano. 
MAT.25.17	Nk’eleng’eko ondambaki talents ife aokitola im’ife. 
MAT.25.18	Lolo ondambaki talent emoko, aocwa ocima nd’amoci, ko aolisa talent ea nkolo ekande. 
MAT.25.19	Aki elingi olekaka, nkolo ea bakwala’ako aoya, ko aandola baumba l’iyo. 
MAT.25.20	Ondambaki talents itano aoya, ko aoyela imo talents itano, akela, Nkolo, oncikelaki talents itano, bala nkitolaki imo talents itano. 
MAT.25.21	Nkolo ekande aolokela, o ngok’olotsi, we bokwala ow’olotsi owa nsosolo; okambaki bolotsi l’isisi ya baumba, njifokila we nda mpifo ea baumba’auke; yotswa nd’ekemo ea nkolo ekawe. 
MAT.25.22	Koko ondambaki talents ife aoya, akela, Nkolo, oncikelaki talents ife; bala, nkitolaki imo talents ife. 
MAT.25.23	Nkolo ekande aolokela, O ngok’olotsi, we bokwala ow’olotsi owa nsosolo; okambaki bolotsi l’isisi ya baumba, njifokila we nda mpifo ea baumba’auke: yotswa nd’ekemo ea nkolo ekawe. 
MAT.25.24	Koko ondambaki talent emoko aoya, akela, Nkolo, nkeaki ole bonto owa boonzwa, omuka nd’itenela iki we ntawona, ko otakanya nd’itenela iki we ntosanzela: 
MAT.25.25	koko mbangaki, ncwaki oisa talent ekawe nd’amoci: bala, baumba’akawe mongo. 
MAT.25.26	Nkolo ekande aolamba, akela, We bokwala ow’obe owa mponye, weaki wete mmuka nd’itenela iki’mi ncona, ko ntakanya nd’itenela iki’mi ncisanzela; 
MAT.25.27	siki wilaki baumba’akami nda banque, ko nd’eyelo ekami njambaki baumba’akami mongo la nkito. 
MAT.25.28	Nd’ewela eko, lofonol’ende talent, ko lokay’ende oata talents jom. 
MAT.25.29	Bamo bifokaema el’ende oata, ko ifoat’ouke o mpafula: lolo bifofonol’ende ofoate wae bako baat’ende. 
MAT.25.30	Koko lusa bokwala osamba nkito nda wilima nd’anza, lilelo ja mpisali la nkesanya e’aino ifoyal’eko.
MAT.25.31	Aya Bona ow’onto la bikima bia loola biuma nda jilangi likae, ifokit’ase nda ngwende e’okulaka ea jilangi likande, 
MAT.25.32	ko banto ba benanga beuma bifotakana nda joso likae; ko ifakafola, elenge ekafola Wesanyi mpate la nta: 
MAT.25.33	ko ifila mpate nda wiji wa likata likae j’elome, lolo nta nda wiji wa likata ja waji. 
MAT.25.34	Mpanga bokulaka owa roi akeel’iy’ale nda wiji wa likata j’elome, Iny’asakema l’okako wa Fafa ekami, loyaka, losangole likulaka lindezamaki el’inyo lim’emelo ea bokili: 
MAT.25.35	eki’mi ndokaki nzala, ko inyo lonkaaki toma; ndokaki mposa, ko lonkaaki basi; nki bofaya, ko londotsweyaki; 
MAT.25.36	nki botaka, ko londotsaki; ndokaki nkangi, ko lontutaki; nki nd’ilombe ya njanga, ko loyaki el’emi. 
MAT.25.37	Ko ba liongi bifoamba, bifokela, Nkolo, tokenaki woka nzala ko tokokaaki toma, ko wokaki mposa ko tokokaaki basi, ekeke na? 
MAT.25.38	Tokenaki we bofaya ko tokotsweyaki; ko oki botaka ko tokolotsaki, ekeke na? 
MAT.25.39	Tokenaki we la nkangi ko la nd’ilombe ya njanga ko toyaki ele we, ekeke na? 
MAT.25.40	Bokulaka owa roi ifamba, ifakeel’iyo, Nsosolo, nsangel’inyo, o ngok’inyo okeelaka omo owa bakune’ane’akami basamba lokumo, nk’eleng’eko lonkeelak’emi. 
MAT.25.41	Lim’ako ifokeel’iy’ale nda wiji wa likata ja waji, Iny’andeji la nsisoza, liman’el’emi, lokenda nda tsa totasilaka tondezama ele Satana la bikima bikande: 
MAT.25.42	eki’mi ndokaki nzala, ko inyo ntalonkaaki toma; ndokaki mposa, ko inyo ntalonkaaki basi; 
MAT.25.43	nki bofaya, ntalondotsweyaki; nki botaka, ntalondotsaki; ndokaki nkangi, ko nki nd’ilombe ya njanga, ntaloyaki ontuta. 
MAT.25.44	Nkako iyo bifoamba, bifokela, Nkolo, tokenaki la nzala la mposa, ko l’ofaya, ko l’otaka, ko la nkangi, ko la nd’ilombe ya njanga, ko iso ntatokokambya, ekeke na? 
MAT.25.45	Ende ifaamba, ifokela, Nsosolo, nsangel’inyo, o ngok’inyo ntalokeelaka omo owa bant’ane basamba lokumo, nk’eleng’eko ntalonkeelak’emi. 
MAT.25.46	Bane bifocwa nda nsisoza etasilaka: lolonde ba liongi bifocwa nda loiko lotasilaka.
MAT.26.1	AKI Yesu osiza lotefela baoyi’ane bauma, aokela bakimi’akande, 
MAT.26.2	Lea wae nd’afeka ba bembil’efe elambo ea Efendelo eoya, ko Bona ow’onto aolekyama wae aomame nd’ekulusu. 
MAT.26.3	Nkanga ya joso la bingambe bi’anto baotakana nd’ilombe ya nkanga ea joso mongo otangema Kayafa; 
MAT.26.4	ko baanga wango wete bakande Yesu la jongo, boome. 
MAT.26.5	Lolo bakela, Afa nd’embile bia elambo, nyango banto bafotongol’etongo.
MAT.26.6	Aki Yesu nda Betania, nd’ilombe ya Simona, ow’aeka, 
MAT.26.7	akit’as’ende wae ale toma, bomot’omo oataki ekucu ea alabasitolo e’auta ba mpimbo ba wiko w’onene mongo, aoy’el’ende, ko aoluteza baut’ako nd’otsa’okande. 
MAT.26.8	Aki bakimi oene ngoko, baolemwa, bakela, Baut’ane baofitana lae? 
MAT.26.9	Siki batekyaki baut’ane l’aumba’auke, ko baokaya banto b’eola. 
MAT.26.10	Lolo Yesu aokotola ngoko, ko aolakela, Lotumol’omoto lae? Aonkambel’emi bolemo w’olotsi. 
MAT.26.11	Ele banto b’eola bale l’inyo bikeke biuma, lolo lofoat’emi l’inyo bikeke biuma. 
MAT.26.12	Aki’nd’utezaka bauta’ane nda jonge likami, utezaki nd’eloko ea ekundelo ekami. 
MAT.26.13	Nsosolo, nsangel’inyo, wiji wa nko loswele bo iy’osanga bosako’one w’olotsi nd’enanga beuma, bifosanga joi line liki bomoto’one okelaka wete jofwa likande.
MAT.26.14	Lim’ako omo owa jom l’afe otangema Yudasa owa Keliota, aocwa ele nkanga ya joso, 
MAT.26.15	akela, Baumba ba iny’olanga lonka na? mpanga ndoleky’ende el’inyo. Ko baoloeleza mpata ntuk’ife. 
MAT.26.16	Lim’ekek’eko asak’elekelo wae oleky’ende el’iyo.
MAT.26.17	Nda mbile ea joso ea mampa isamba nyango, bakimi baoy’ele Yesu, bakela, Olanga tokeleza we wete ol’elambo ea Efendelo nko? 
MAT.26.18	Akela, Lokenda nd’onanga ele bonto loswele, lokela, Bolaki akela, Ekeke ekami eotutama; emi l’akimi’akami tol’elambo ea Efendelo nd’ilombe ikawe. 
MAT.26.19	Koko bakimi bakelaki ngoki Yesu oatomaka, ko baolez’elambo ea Efendelo. 
MAT.26.20	Aki bokolo okite, aokit’ase a mesa, ende l’akimi jom l’afe. 
MAT.26.21	Ak’iy’ola toma, akela, Nsosolo, nsangel’inyo, omo’okinyo ifonjangela, 
MAT.26.22	Ko baoloka lokeseli mongo, baanga louol’ende omoko omoko, Nkolo, oi l’emi? 
MAT.26.23	Aolamba, akela, Otufaki likata likande l’emi nda lokongo, ende ifonjangela. 
MAT.26.24	Bona ow’onto ifocwa ngoki joi okotamaka nd’eloko ekande: lolonde elo ele bont’oko ondangela Bona ow’onto! Bolotsi ele bont’oko ng’ende ntaotswaki. 
MAT.26.25	Koko Yudasa, ondoangelaki, aolamba, akela, Labi, oi l’emi? Aolokela, We okela ngoko. 
MAT.26.26	Ak’iy’ola toma, Yesu aokola mampa,
MAT.26.27	Koko aokol’ekala, aosima Nzakomba boya, ko aolakaya, akela, Iny’auma lomela; 
MAT.26.28	ene wae balongo’akami ba boango w’aeyoko bandutezama nd’eloko ea bant’auke nd’ewela ea etungwelo lim’aoyi’obe. 
MAT.26.29	Lolo nsangel’inyo, emi mpaomela lenkina basi b’amuka’ane ba vina, elaka nko mbile e em’omela bako b’aeyoko l’inyo nda likulaka ja Fafa ekami.
MAT.26.30	Ak’iy’embaka nsau, baocwa nda ngongo ea Bilaya.
MAT.26.31	Lim’ako Yesu aolakela, Iny’auma lifonsundola l’ots’one; ele joi jokotama, Njifooma wesanyi, ko mpate ya botonga ifofanzwa. 
MAT.26.32	Lolo a em’oetswa lim’iwa, njifocwa nda joso likinyo nda Ngalilaya. 
MAT.26.33	Lolo Petelo aolamba, Ayak’iy’auma bakosundola, emi mpaokosundola nye. 
MAT.26.34	Yesu aolokela, Nsosolo, nkosangela we, bots’one, atafa nsoso ea jende oeka, wifonjangan’emi biangana besato. 
MAT.26.35	Petelo aolokela, Mpeka la mbwe la we, mpaokangana nye. Bakimi bauma bakelaki ngoko.
MAT.26.36	Lim’ako Yesu aoya l’iyo nd’itenela itangema Ngetesemane, ko aokel’akimi’akande, Lokit’as’endo, elaka nk’a em’ocwa oonda mpiko. 
MAT.26.37	Aotomba Petelo, ko la bana ba Zebedayo bafe baende, ko ende aanga lokesela lokeseli, ko aolok’olito wa lokeseli mongo. 
MAT.26.38	Ko aolakela, Botema’okami bokesel’ouke na ng’iwa: loyal’endo, lesanyaka l’emi. 
MAT.26.39	Koko akongokend’isisi, aokwa mbosama, ko aonda, akela, O Fafa ekami, nga joi likelameya, kel’ekal’ene iman’el’emi; lolonde afa joi lilang’emi, lolo joi lilanga we. 
MAT.26.40	Koko aoy’ele bakimi, ko aolatana beci, ko akela Petelo, Kamb’inyo ntalesanyeya l’emi heure emoko? 
MAT.26.41	Lesanyaka, ko loondaka, nyango lofotswa nda lomeko; bolimo bolanga nsosolo; lolonde jonge lile ingoi. 
MAT.26.42	Ko aocwa lenkina bocwa w’efe, aonda, akela, O Fafa ekami, ng’ekal’ene efaimaneya, elaka nko mmele, wango bokawe bokelame. 
MAT.26.43	Aoya, ko aotana lenkina beci, baiso’akiyo bok’olito w’ais’ilo. 
MAT.26.44	Aolacika, ko aocwa lenkina, aonda boondo w’esato, o baoyi’ako. 
MAT.26.45	Nkako aoy’ele bakimi’akande, aolakela, Lambetam’aeyoko, lomaka jomo; bala, heure eotutama, ko Bona ow’onto aolekyama nd’akata b’ant’obe. 
MAT.26.46	Lemala, tokende; bala, ende onjangela aotutama.
MAT.26.47	Nk’atefel’ende, bala, Yudasa, oki nd’oloi wa jom l’afe, aoya la linyenga j’anto la tofaka la nganza, lima nkanga ya joso la bingambe bi’anto. 
MAT.26.48	Ondoangelaki acikelak’iyo lotaza, akela, Bonto o em’osambela la baiser, ale nk’ende, lokande. 
MAT.26.49	Nkakoyoko aoy’ele Yesu, akela, Labi, Wandao! ko aolosambela la baiser. 
MAT.26.50	Yesu aolokela, Lilongo, kela joi liki w’oyaka okela. Nkako baoy’okita Yesu, ko baolokanda. 
MAT.26.51	Ko bala, bont’omo aosembola likata likande, aolosol’ifaka ikande y’etumba, aokota bokwala owa nkanga ea joso mongo, ko aotena litoi likande se. 
MAT.26.52	Nkako Yesu aolokela, Utey’ifaka nd’ekofa; el’iy’auma bandosol’ifaka y’etumba bifowa l’ifaka y’etumba. 
MAT.26.53	Okanela nde mpoondeya Fafa ekami, ko ifontomela nk’aeyoko bitukuluku mongo bia bikima bia loola bandekola jom la bife? 
MAT.26.54	Nkina ngoko, baoyi ba Nzakomba bakokoci biele eleng’ene bakelame ngamo? 
MAT.26.55	Nda heure eko, Yesu aokela bitukuluku bi’anto, Kamba loy’onkand’emi la tofaka la nganza nga lokanda wiyi owa loma? Nkokit’ase nd’ilombe ya Nzakomba bembile l’embile wae ndak’anto, ko ntalonkandaki. 
MAT.26.56	Lolo baoyi’ane bauma baokelama wete bikotelo biki bateli biele. Nkako bakimi baolosundola, ko baolota.
MAT.26.57	Koko iy’akandaki Yesu baolotomb’ele Kayafa, nkanga ea joso mongo, eki bakoci b’enkanda la bingambe otakanaka. 
MAT.26.58	Lolo Petelo aolokima nd’esi; aolotswa nd’ilombe ya nkanga ea joso mongo, ko aokit’ase la police, wae ene nsukela ea likambo. 
MAT.26.59	Nkanga ya joso la bingambe la nteke ea bilimo euma bayase banto bafata Yesu lifaci wae boome; 
MAT.26.60	ko bafaci bauke bayaki, lolo iyo ntabaata lifaci. Lolo nd’afeka bafaci bafe baoya, 
MAT.26.61	bakela, Bont’one akelaki, Mpiteya ilombe ya Nzakomba, ko ntongeya iko nda bembile besato. 
MAT.26.62	Ko nkanga ea joso mongo aolemala, aolokela, Ofambe nye? Joi likoaka bant’ane na? 
MAT.26.63	Lolo Yesu aoyala wai. Nkanga ea joso mongo aolokela, Nkoonda wae otosangele la nsimbi ea lina ja Nzakomba eyoike, nkina ole Masiya, Bona owa Nzakomba. 
MAT.26.64	Yesu aolokela, We okela ngoko; lolo nsangel’inyo wete lim’aeyoko lifena Bona ow’onto akit’ase nda wiji wa likata ja mpamba j’elome, ko aoya nd’atute ba loola. 
MAT.26.65	Nkako nkanga ea joso mongo aolat’enkoto’ekande: akela, Aosaola Nzakomba: tase lenkina baaki bamo wae boak’ende lae? inyo loloka isaola isaol’ende Nzakomba; 
MAT.26.66	okanel’inyo na? Baolamba, bakela, Eji l’iwa. 
MAT.26.67	Lim’ako baotufa nsoi nd’elongi ekande, ko baolokunda; ko bamo baolosakola la ntaka, 
MAT.26.68	bakela, Ototeele lotelo, we Masiya, okosakolaki na?
MAT.26.69	Petelo akokit’ase nd’anza nda fole: ko bosali omo ow’omoto aoy’el’ende, akela, We oki la Yesu owa Ngalilaya. 
MAT.26.70	Lolo aolangana nda joso likiy’auma, akela, Mpea joi litefela we. 
MAT.26.71	Aki’nd’ole nda mbalasai, bomot’omo aoloena, ko akel’iy’aki eko, Ko bont’one aki la Yesu owa Nazaleta. 
MAT.26.72	Ko aolangana lenkina la nsimbi, akela, Mpea bont’oko. 
MAT.26.73	Nk’elingi, iy’akemi eko, baoy’okela Petelo, Nsosolo, we ol’omo’okiyo; tokea la lolaka lokawe. 
MAT.26.74	Mpanga aanga lotambwela, ko aosimba nsimbi, akela, Mpea bont’oko. Nkakoyoko nsoso ea jende eoeka. 
MAT.26.75	Ko Petelo aolofwa joi liki Yesu osangelak’ende, Atafa nsoso ea jende oeka, wifonjangan’emi biangana besato. Koko aolola, ko aolela lilelo mongo ja mpisali.
MAT.27.1	AKI nkesa okya, nkanga ya joso iuma la bingambe bi’anto baolangela Yesu wete boome: 
MAT.27.2	baolotungya, ko baolotomba, baolekya ele gouverneur Pilato.
MAT.27.3	Lim’ako Yudasa, ondoangelaki, aki’nd’oenaka wae aolumbama, aoy’uteya mpata ntuk’ife ele nkanga ya joso la bingambe, 
MAT.27.4	akela, Nkelaki bobe, eki’m’olekyaka nd’iwa bonto ofa l’ekwa ea likambo. Lolo iyo bakela, Likambo likiso? Likambo likawe mongo. 
MAT.27.5	Koko aolusa mpata iko nd’ase nd’ilombe ya Nzakomba, ko aolimana, ko aocw’akom’omongo. 
MAT.27.6	Ko nkanga ya joso baokola mpata, bakela, Afeji wae til’iko nd’efongelo e’aumba bakaem’ele Nzakomba, ele mpata ine ile wae wiko wa balongo. 
MAT.27.7	Baolanga wango, ko baosomba l’iko lisala ja wemi owa mpoke, wete bakunde tolaka t’afaya eko. 
MAT.27.8	Nd’ewela eko, lisala liko jotangema lisala j’alongo o mbil’ene. 
MAT.27.9	Baoyi baki Yelemaya owa boteli otelaka baoliela, akelaki, Koko baokola mpata ntuk’ife, wiko bokande boki bana ba Yisalaele bamo oikaka; 
MAT.27.10	ko baoleky’iko nd’eloko ea lisala ja wemi owa mpoke, ngoki Yawe onsiselaka.
MAT.27.11	Koko Yesu aolemala nda joso ja gouverneur: ko gouverneur aolouola, akela, W’ole Bokulaka ow’a-Yuda nde? Yesu aolokela, We okela ngoko. 
MAT.27.12	Aki nkanga ya joso la bingambe oakak’ende, ntamba nye. 
MAT.27.13	Lim’ako Pilato aolokela, Kamb’ofoke baoyi’auke bakoak’iyo? 
MAT.27.14	Ko ende ntamba nye, nko la joi limoko: koko gouverneur aokamwa bouke na. 
MAT.27.15	Nd’ekeke ea elambo gouverneur ayotungoel’anto loanga lomoko loson’iyo. 
MAT.27.16	Nd’ekek’eko, loanga ja lokumo aki eko, lina likande Balaba. 
MAT.27.17	Ak’iy’otakanaka, Pilato aolakela, Olang’inyo wae ntungoel’inyo na? Balaba, nkina Yesu otangema Masiya? 
MAT.27.18	Eki’nd’eaka wete bolekyak’ende nd’ewela ea inkunya. 
MAT.27.19	Akit’as’ende nda ngwende ea etenelo e’akambo, waji’okande aotomel’ende, akela, Tawilake joi nda likambo ja bont’oko owa liongi: eki’m’oenak’elo nda liloto mbil’ene nd’ewela ekande. 
MAT.27.20	Lolo nkanga ya joso la bingambe bangelak’anto ba bitukuluku baoyi wae bouole Balaba, ko baome Yesu. 
MAT.27.21	Lolo gouverneur aolamba, aolakela, L’iy’ak’afe, olang’inyo ntungoel’inyo na? Baokela, Balaba. 
MAT.27.22	Pilato aolakela, Mpanga nkele la Yesu otangema Masiya na? Iy’auma bakela, Kel’end’aakeme nd’ekulusu. 
MAT.27.23	Aokela, Lae? joi j’obe liki’nd’okelaka na? Lolo baobeleza bouke na, bakela, Kel’end’aakeme nd’ekulusu. 
MAT.27.24	Aki Pilato oene wete bafokoz’aoyi’akande, lolo baotongol’etongo, aokol’asi, ko aosol’akata nda joso j’etukuluku, akela, Emi mp’eko nda likambo j’ont’one owa liongi; likambo likinyo mongo. 
MAT.27.25	Ko bant’auma baolamba, bakela, Balongo’akande bayale likambo likiso la ja bana’akiso. 
MAT.27.26	Nkako atungoel’iyo Balaba; ko aki’nd’okundaka Yesu, aololekya wete boake nd’ekulusu.
MAT.27.27	Lim’ako soldats ya gouverneur baotomba Yesu nd’ilombe ikande, ko baotakany’el’ende boloi wa soldats bouma. 
MAT.27.28	Ko baolimol’enkoto bekande, ko baololotsa bonkoto wa écarlate. 
MAT.27.29	Ko baotonga likuka j’aeke, ko baolafya liko nd’otsa’okande, ko baolila bokombe nda likata likande j’elome, koko baokus’aongo nda joso likande, baololengola, bakela, Bokulaka ow’a-Yuda, Wandao! 
MAT.27.30	Baotufa nsoi el’ende, ko baokola bokombe, ko baolosakola nd’otsa. 
MAT.27.31	Ak’iy’osiza lolengola, baolimol’onkot’oko, ko baololotsa benkoto bekande mongo, ko baolotomba wae boake nd’ekulusu.
MAT.27.32	Ak’iy’ole, baotana bonto owa Kulene, lina likande Simona; baolokanda wae atombe ekulusu ekande. 
MAT.27.33	Ak’iy’okitaka nd’itenela itangema Ngolongota, wae itenela ya Loelenge, 
MAT.27.34	baoloka vina esangana la bote w’ololo, ko aki’nd’omekaka, ntalanga lomela. 
MAT.27.35	Ak’iy’oakak’ende nd’ekulusu, baokafa benkoto’ekande la ntata ea mbese. 
MAT.27.36	Ko baokit’ase, baoloesany’eko; 
MAT.27.37	baolila ekotelo ea likambo likande nd’aliko b’otsa’okande, ONE WETE YESU, BOKULAKA OW’AYUDA. 
MAT.27.38	Koko baiyi bafe baoakema l’ende nda bikulusu; omo nda wiji wa likata j’elome, ko onkina nda wiji wa likata ja waji. 
MAT.27.39	Ko iy’aleka baolosaola, baofukya betsa’ekiyo, 
MAT.27.40	ko bakela, W’ondofit’ilombe ya Nzakomba, ko otong’iko nda bembile besato, yaikya we mongo; nkin’ole Bona owa Nzakomba, kitela lim’ekulusu. 
MAT.27.41	Koko nkanga ya joso l’akoci b’enkanda la bingambe baololengola o ngoko. Bakela, 
MAT.27.42	End’aikyaki bant’amo; afaikyey’ende mongo. Nkin’al’okulaka owa Yisalaele, kel’ende akitele lim’ekulusu aeyoko, ko tifoimeza. 
MAT.27.43	Ende ilaki botema ele Nzakomba: nkina Nzakomba aololanga, kel’end’oelole aeyoko: eki’nd’okelaka, Emi nde Bona owa Nzakomba. 
MAT.27.44	Koko baiyi baakemaki l’ende nda bikulusu baolosaola o ngoko.
MAT.27.45	Ko wilima bokwa nd’okili bouma lima midi elaka nko trois heures. 
MAT.27.46	Ko ntutama la trois heures, Yesu aobeleza la lofoso ja lonene, akela, Eli, Eli, lama sabakatani? wae Nzakomba ekami, Nzakomba ekami, onsundolak’emi lae? 
MAT.27.47	Bamo bakemi eko, ak’iy’ookaka ngoko, bakela, Bont’one et’Eliya. 
MAT.27.48	Nkakoyoko om’okiyo aolikumwa, aokola linyuka, aolila vinaigre eko, ko aolongya nda bokombe, aolomeza. 
MAT.27.49	Bankina bakela, Locike; tene nkina Eliya aoy’oikya. 
MAT.27.50	Aki Yesu obelezaka lenkina la lofoso ja lonene, aokenz’olimo’okande. 
MAT.27.51	Ko bala, eto ea ilombe ya Nzakomba eolatsa lim’aliko la nd’ase, bitate bife; ko bokili bofuka; ko bikenje biolatsa; 
MAT.27.52	ko beomba beokombwa, ko tolaka ta banto ba Nzakomba bakeci touke toetswa lim’iwa. 
MAT.27.53	Ak’iy’olaka lim’eomba nd’afeka b’eetswelo ekande, baomotswa nd’onanga bouzama nd’oeko, ko baoleny’ele bant’auke. 
MAT.27.54	Capitaine l’iy’aki l’ende baesanyaki Yesu, ak’iy’oene efukelo e’okili, ko la baoyi bakokelami, baoang’ouke na, bakela, Nsosolo, one aki Bona owa Nzakomba. 
MAT.27.55	Koko bamat’auke bakimaki Yesu lima Ngalilaya, ko bokambyaki, baki eko, baalaki lim’esi: 
MAT.27.56	Malia Mangadala, la Malia nyango ea Yakobo la Yose, la nyango ea bana ba Zebedayo baende baki eko l’iyo.
MAT.27.57	Aki bokolo okite, bont’omo owa boaci, lina likande Yosefa, oki bokimi owa Yesu, ayaki lima Alimataya: 
MAT.27.58	aocwa ele Pilato, ko aolomba ilaka ya Yesu. Nkako Pilato aotoma wae bokaya. 
MAT.27.59	Yosefa aokol’ilaka, ko aoomb’iko l’eto ea soto, 
MAT.27.60	ko aolamby’iko nda boomba bokande mongo w’aeyoko, boki’nd’ocimaka nd’ekenje, ko aokalimol’ekenje ea nene nda wiso wa boomba, ko aolimana. 
MAT.27.61	Malia Mangadala aki eko, ko la Malia emo, baokit’ase wij’a boomba.
MAT.27.62	Nda mbile ea lobi, wete mbile eambi la mbile ea njeeza, nkanga ya joso la Bafalusi baotakan’ele Pilato, 
MAT.27.63	bakela, Nkolo, tolofwa wae, aki bofombi’oko oikaka, akelaki, Nd’afeka ba bembile besato njifoetswa lim’iwa. 
MAT.27.64	Nd’ewela eko, w’atome wae baake boomba la bolo elaka nko mbile e’isato, nyango bakimi’akande bafoy’ongol’ilaka, ko basangel’anto, Aoetswa lim’ele bawei, ko liunga j’afeka lifolekola liki joso. 
MAT.27.65	Pilato aolakela, Lotombe boloi w’aesanyi, lokenda loake la bolo, elenge endea inyo. 
MAT.27.66	Ko baocwa, baaka boomba la bolo, baaka lotaza nd’ekenje, ko boloi w’aesanyi boki l’iyo.
MAT.28.1	AKI botso wa Sabata ocw’osila, nd’iango y’ekyelo ea mbile ea joso ea semaine, Malia Mangadala la Malia emo baoy’oala boomba. 
MAT.28.2	Ko bala, bokili bofukaki’ouke na, eki ekima ea Yawe okitelaka lima loola, ko aoy’okalimola ekenje, ko aokit’ase nd’ekenje. 
MAT.28.3	Elongi ekande eki nga likalili, ko bito bikande biki fe nga boyeyenge: 
MAT.28.4	baesanyi baolenga nd’ewela ea booma’okande, ko bayale nga bawei. 
MAT.28.5	Ekima ea loola aolamba, aokel’amato, Taloangake; emi ndea wae inyo lasa Yesu oakemaki nd’ekulusu. 
MAT.28.6	Ende af’ane: el’ende aoetswa lim’iwa, ngoki’nd’okelaka. Loyaka, len’itenela iki Nkolo okambi. 
MAT.28.7	Lokenda nkaola, losangele bakimi’akande, Ende aoetswa lim’ele bawei: bala, aocwa nda joso likinyo nda Ngalilaya: lifoen’ende eko; bala, nsangelak’inyo. 
MAT.28.8	Ko baolimana boomba la nkaolala boangi l’ekemo mongo, ko baolikumwa osangel’akimi’akande. 
MAT.28.9	Koko bala, Yesu aokumana l’iyo, akela, Losalangana. Ko iyo baoy’okita bakaka’akande, ko baolomemya. 
MAT.28.10	Koko Yesu aolakela, Taloangake; lokenda, losangele bakune’akami wae bakende nda Ngalilaya, ko bifonjen’eko.
MAT.28.11	Acw’iyo, bala, bamo baesanyi bako baoya nd’onanga, ko baosangela nkanga ya joso baoyi bakelamaki bauma. 
MAT.28.12	Ak’iy’otakanaka la bingambe oangaka wango, baokaya soldats nyongo ea nene, 
MAT.28.13	bakela, Losanga, Ak’is’okeci, bakimi’akande baoy’oongol’ilaka ikae l’otso. 
MAT.28.14	Ko wenaka gouverneur aoloka joi line, iso tifosiza likambo l’ende, kela betema bekinyo becicima. 
MAT.28.15	Baolamba nyongo, ko baokela ngok’iy’olakemaka: ko joi line jolongwana ele Ba-Yuda o l’ekek’ene.
MAT.28.16	Lolo bakimi jom l’omoko baocwa nda Ngalilaya, nda ngongo eki Yesu osiselak’iyo. 
MAT.28.17	Ak’iy’oen’ende, baolomemya; lolo bamo baokakaza nkin’ende. 
MAT.28.18	Ko Yesu aoy’el’iyo, aotefela l’iyo, akela, Mpifo euma eokaem’el’emi nda loola la nd’okili. 
MAT.28.19	Nd’ewela eko, lokenda, lolak’anto nd’enanga beuma wae bayaleme bakimi’akami, laine nd’asi nda lina j’Ise, ko la ja Bona, ko la ja Bolimo w’olotsi: 
MAT.28.20	lalake wete bafonge baoyi baki’m’olakak’inyo bauma: ko bala, emi nde l’inyo bembile beuma, elaka nko nsukela ea ekeke.
MRK.1.1	LANGO ya bosako w’olotsi wa Yesu Masiya, Bona owa Nzakomba. 
MRK.1.2	Ng’elenge ekotamaki nd’onkanda wa Yesaya owa boteli,
MRK.1.2	Bala, ntoma ekima ekami nda joso ja elongi eke,
MRK.1.2	Ende ifokeleza mboka eke;
MRK.1.3	Lofoso ja bonto obeleza nd’etekeleke,
MRK.1.3	Loongya mboka ea Nkolo,
MRK.1.3	Locilaza mboka ikande.
MRK.1.4	Yoane aoya, aolin’anto nd’etekeleke, ko aosanga nsango ea inamelo ea mbututala ele etungwelo lima baoyi’obe. 
MRK.1.5	Ko ba Yudea bauma la ba Yelusalema bauma baocwa el’ende, ko baolinama l’ende nda ntando ea Yoladane, ak’iy’oiezaka baoyi bakiyo b’obe. 
MRK.1.6	Ko Yoane aolota eto ea nkunza ea ngamela, ko l’onsenge w’ekoto nd’onkeke; ko aleki basalankata la mpako. 
MRK.1.7	Aosanga, akela, Bonto ondekol’emi mpamba aoya nd’afeka bakami; emi mpeji losunama wae ndembole bekulu bia bikoto bikae, 
MRK.1.8	Njin’inyo nd’asi, lolo ende ifin’inyo nda Bolimo w’olotsi.
MRK.1.9	Ko joi line joliela nd’embile beko wete Yesu aoya lima Nazaleta ea Ngalilaya, ko aolinama la Yoane nda Yoladane. 
MRK.1.10	Ko nkakoyoko, aki’nde osafwaka lim’asi, aolena loola lokombwa, ko Bolimo aokitela el’ende jonge ng’embenga. 
MRK.1.11	Ko lofoso, loyaki lima loola, lokela wae, We ole bona’okami ow’eefe, we ondoky’emi ekemo mongo.
MRK.1.12	Ko nkakoyoko Bolimo aolotoma nd’etekeleke. 
MRK.1.13	Ko aki nd’etekeleke bembile ntuku inei, aomekama la Satana; ko aki eko la nyama ya wale; ko bikima bia loola baolokambya.
MRK.1.14	Ko aki Yoane otungamaka, Yesu aoya nda Ngalilaya, aosanga nsango e’olotsi ea Nzakomba, 
MRK.1.15	ko aokela, Ekeke eoliela, ko likulaka ja Nzakomba jotutama: loututala baoyi’obe, ko limeza bosako w’olotsi.
MRK.1.16	Aki’nde oleke nd’eselo ea lieke, aolena Simona la Andelo okosangi la Simona nd’ooci’omoko, bayuse botai wa nse nda lieke, ek’iyo baasi ba nse. 
MRK.1.17	Ko Yesu aolakela, Loyaka, lonkime, ko njifokel’inyo wae loyaleme baasi b’anto. 
MRK.1.18	Ko nkakoyoko baosundola betai, ko baolokima. 
MRK.1.19	Ko aki’nde olekane isisi, aolena Yakobo, bona owa Zebedayo, la Yoane okosangi l’ende nd’ooci’omoko, bayosambe betai nda wato. 
MRK.1.20	Ko nkakoyoko aolaeta; ko baocik’ise ekiyo Zebedayo nda wato l’asali, baoy’okim’ende.
MRK.1.21	Ko baocwa nda Kapalanauma. Ko nkakoyoko, nda mbile ea Sabata, aolotswa nda sunagoga, aolaka lilako. 
MRK.1.22	Ko baokamwa la ncina ea lilako likae, eki’nde oalakaka ngole bonto owa mpifo, ko ntalaka ngole bakoci b’enkanda. 
MRK.1.23	Ko bonto aki nda sunagoga ekiyo oki la bokali wa linyamo; ko aobeleza, 
MRK.1.24	aokela, Iso la we tole ngamo, Yesu owa Nazaleta? Oyaki wae otofite? Njokea we, ole owa boeko owa Nzakomba. 
MRK.1.25	Ko Yesu aolofela, aokela, Ambya lofoso, ko ola lim’el’ende. 
MRK.1.26	Ko bokali wa linyamo bolobilingola, ko aololomwa la lofoso ja bolo, ko bolola lim’el’ende. 
MRK.1.27	Ko iy’auma baokamwa, wete baoluwana, bakela, Joi line lile na? Bala lilako linkina j’aeyoko! Aosangela bekali mongo bia linyamo la mpamba ea mpifo, ko baoloimeza! 
MRK.1.28	Nkakoyoko lokumo lokae lolongwana wiji la wiji nda bokili wa Ngalilaya bouma.
MRK.1.29	Ko nkakoyoko, ak’iy’olaka lima sunagoga, baocwa nd’ilombe ya Simona la Andelo, iyo la Yakobo la Yoane. 
MRK.1.30	Lolo nyango ea waji owa Simona akeci la nkangi ea angala, ko nkako baolosangela nd’eloko ekae. 
MRK.1.31	Ko aoya, aolokita nda likata, aolosangya; ko nkangi ea angala eolocika, ko aolasaela.
MRK.1.32	Lolo l’okolo, aki jefa oile, baoyela el’ende bant’auma baki la nkangi la baki la bademona. 
MRK.1.33	Ko bonanga bouma botakana nda wiso. 
MRK.1.34	Ko ayoikya banto bauke baki la nkangi ya bilenge la bilenge, ko aoloza bademona bauke, ko aofeka bademona wae bafotefela, ek’iy’oeak’ende.
MRK.1.35	Ko la nkesa mongo, jefa lif’ino, ayoetswa, aolola, ko aokenda nd’itenela y’etekeleke, ko ayoond’eko. 
MRK.1.36	Ko Simona la baki l’ende baolokima; 
MRK.1.37	ak’iy’otanak’ende, baolosangela, Bant’auma bayokase. 
MRK.1.38	Ko aolakela, Loyaka, tokende nda biiji bemo bi’enanga betutsi, ncina wae ndongoza bosako eko ngoko; njaki nd’ewela eko. 
MRK.1.39	Ko aocwa oongoza bosako nda basunagoga bakiyo nda Ngalilaya euma, ko aoloza bademona.
MRK.1.40	Ko bonto oki la nkangi e’aeka aoy’el’ende, aoloonda, ko aolokusamela, aolokela, Ayaka olanga ngoko, ompetoleya. 
MRK.1.41	Nd’ewela eki’nde ookak’isei, aosembya likata likande, aolofomwa, ko aolokela, Ndanga, fetswaka. 
MRK.1.42	Ko nkakoyoko baeka baoliman’el’ende, ko aofetwsa. 
MRK.1.43	Ko nkakoyoko aolotoma, ko aolosasa, 
MRK.1.44	ko aolokela, Bala, tosangelak’onto joi nye, lolo kenda, eneya nkanga jonge like, ko nd’eloko ea efetswelo eke lekya toma toki Mose osiselaka nga lotaza el’iyo. 
MRK.1.45	Lolo aoliman’eko, aanga loongoza joi liko bouke, ko lolanza liko, ko la ncina eko Yesu ntaata emotswelo lenkina nd’onanga’omo la fole, lolo aki eko nda totenela ta etekeleke: ko bayaki el’ende lima biji beuma.
MRK.2.1	AKI betso bemo osilaka, aoya lenkina nda Kapalanauma, ko baoloka wae ale nd’ilombe. 
MRK.2.2	Ko bant’auke baotakana to wete nk’emaelo ekociki nda wiso o nye: ko aolasangela joi. 
MRK.2.3	Ko baoya, baoloyela bonto oki la nkangi ea nkataana mongo, banto banei baolotomba. 
MRK.2.4	Ko ak’iyo ntabaat’elekelo el’ende nd’ewela ea nkaka ea banto, baoteola nsamba e’ilombe ndongama l’ende; ko ak’iy’oteolaka, baokiteza ntange eki owa nkangi ea nkataana okeci. 
MRK.2.5	Ko aki Yesu oene imeezo ekiyo, aokela bonto owa nkangi ea nkataana, Bona, otungwa lima baoyi bake b’obe. 
MRK.2.6	Ko bakoci b’enkanda bamo bakokit’ase eko, ko baokakaza nd’etema’ekiyo, 
MRK.2.7	Bont’one atefela ngoso lae? Asaola Nzakomba isaola! Omo otungol’anto lim’aoyi’obe na? imola nko Nzakomba kika. 
MRK.2.8	Ko nkakoyoko, aki Yesu okotolaka nd’olimo’okae wae baokakaza ngoko nd’etema’ekiyo, aolakela, Lokakaza baoyi’ane nd’etema’ekinyo lae? 
MRK.2.9	Nkina nkele bonto owa nkangi ea nkataana, Otungwa lima baoyi’obe’akawe; la nkele, Betswa, ko ambola ntange eke, ko kenda; oleki ikao nd’etefelo na? 
MRK.2.10	Lolo nd’ewela wae lea Bona ow’onto ale la mpamba wae atungole banto lima baoyi’obe nd’okili, (aokela bonto owa nkangi ea nkataana), 
MRK.2.11	Nkokela we, Betswa, ambola ntange eke, ko kenda nd’ilombe ike. 
MRK.2.12	Aolemala, ko nkakoyoko aolambola ntange ekae, ko aolola nda joso likiy’auma; wete iy’auma baokamwa, ko baomemya Nzakomba, baokela, Kilo, tene ngone.
MRK.2.13	Ko aocwa lenkina nd’eselo ea lieke; ko etukuluku euma eoya el’ende, ko aolalaka. 
MRK.2.14	Aki’nde olekane, aolena Lewi, bona owa Alafayo, akokit’ase nd’itenela ifut’iyo mpuci, ko aolokela, Onkim’emi. Ko aolemala, aolokim’ende. 
MRK.2.15	Ko joi joliela, aki’nd’okit’ase nd’ilombe ikande, ko batakanyi ba mpuci bauke la bant’obe bakokit’ase la Yesu l’akimi bakae, nd’ewela ek’iyo bauke, ko baolokima. 
MRK.2.16	Aki bakoci b’enkanda la Bafalusi oenaka wete aleki toma la banto b’obe la batakanyi ba mpuci, baokela bakimi bakae, Ale toma la batakanyi ba mpuci la bant’obe lae? 
MRK.2.17	Aki Yesu ookaka, aolakela, Banto bakema bolo ntabelaka nkanga e’ete, lolo bandoka nkangi. Emi nciyaki oeta bandeji, lolonde bant’obe.
MRK.2.18	Bakimi ba Yoane la Bafalusi bayokile toma. Ko baoya, ko baolokela, Bakimi ba Yoane la bakimi b’afalusi bakila toma, ko bakimi’ake bafokile lae? 
MRK.2.19	Ko Yesu aolakela, Kamba balongo ba wengi owa waji bakileya toma nd’ekeke eyala wengi l’iyo? Ayala wengi l’iyo bafokileya. 
MRK.2.20	Lolo ekeke ifoya: endimana wengi lim’el’iyo, mpanga bakile toma nda mbil’eko. 
MRK.2.21	Nk’onto osamba ebolo ea eto e’aeyoko nd’onkoto w’ojwela: nyango eto e’aeyoko endilami nda lilusu efokanjola eto e’ojwela, ko lilusu jofula. 
MRK.2.22	Ko ntabilaka basanga b’aeyoko nda bikucu bia kalakala; nyango basanga bafoole bikucu, ko basanga bafofitane ko la bikucu ngoko; lolo bilaka basanga b’aeyoko nda bikucu bi’aeyoko.
MRK.2.23	Ko joi line jokelama, wae aotuwana basala b’asangu nda mbile ea Sabata; ko ak’iy’oleke, bakimi bakande baanga lomuka basangu. 
MRK.2.24	Ko Bafalusi baolokela, Bala, iyo bakela joi lifeji la mbile ea Sabata ncina na? 
MRK.2.25	Ko aolakela, Inyo lotafoanda joi liki Dawidi okelaka, aki’nde oelaka, ko okaka nzala, ende mongo l’iy’aki l’ende? 
MRK.2.26	Elenge eki’nd’otswaka nd’ilombe ya Nzakomba nd’ekeke eki Abiatala, nkanga ea joso mongo, ko eki’nde oleka mampa y’oeko, ifeji wete banto bale, imola nko nkanga kika, ko eki’nd’okaaka baki l’ende? 
MRK.2.27	Ko aolakela, Mbile ea Sabata ekelamaki nd’eloko ea bonto, afa bonto nd’eloko ea mbile ea Sabata. 
MRK.2.28	Nd’ewela eko, Bona ow’onto ale Nkolo o l’ea Sabata.
MRK.3.1	KO aolotswa lenkina nda sunagoga; ko bonto aki eko oki la likata jonyeela. 
MRK.3.2	Ko baoloteemeza, nkina ifoloikya nda mbile ea Sabata; nd’ewela wae bofots’ende joi. 
MRK.3.3	Ko aokela bonto oki la likata jonyeela, Emala nd’etei. 
MRK.3.4	Ko aolakel’iyo, Lindeji l’esekyelo ea mbile ea Sabata na? nkakela e’olotsi, nkina nkakela e’obe? Mbaikya, nkina mbaoma? Lolo baoyala o wai. 
MRK.3.5	Ko aolaala la nkele, eki’nd’okaka lokeseli nd’ewela ea bocilingano wa betema bekiyo, ko aokela bonto, Sembola likata likawe. Ko aosembola liko, ko joluta ngole likata likande limo. 
MRK.3.6	Ko Bafalusi baolola, ko nkakoyoko iyo la Ba-Elode baoloangela wango, elenge e iy’oom’ende.
MRK.3.7	Lolo Yesu la bakimi baolimana, baocwa nd’eselo ea lieke; ko etukuluku ea nene lima Ngalilaya eolokima: ko lima Yudea, 
MRK.3.8	la lima Yelusalema, la lima Edome, la ndekana Yoladane, la wiji wa Tula la Sidona, etukuluku ea nene, ak’iy’ookaka belemo beki’nd’okambaka, baoy’el’ende. 
MRK.3.9	Ko aosangela bakimi bakae bayale ntutama la wato wa nkengu la ncina ea etukuluku, nyango bafokam’el’ende. 
MRK.3.10	Ende aikyaki bant’auke, ko la ncina eko bako baki la nkangi ya nkakaka baokama el’ende wete bofomwa. 
MRK.3.11	Ko bekali bia linyamo, ak’iy’oenak’ende, baokwa nda joso likae, ko baobeleza, baokela, We ole Bona owa Nzakomba. 
MRK.3.12	Ko aolasangela o nsangela wae batakumyak’ende lokumo.
MRK.3.13	Ko aundaki nda ngongo, ko aoleta el’ende baki’nde osimaka; ko baocw’el’ende. 
MRK.3.14	Ko aosona jom l’afe wete bayale l’ende, ko atom’iyo loongoza bosako, 
MRK.3.15	ko baate mpifo wae boza bademona. 
MRK.3.16	Ko aolila Simona lina Petelo: 
MRK.3.17	ko Yakobo bona owa Zebedayo, la Yoane okosangi la Yakobo nd’ooci, ko aolil’iyo lina Boanelenge, lile wete Bana ba likungola; 
MRK.3.18	ko Andelo la Filipo, la Balutolomayo, la Matayo la Toma, la Yakobo bona owa Alafayo, la Tadayo, la Simona owa Kanana, 
MRK.3.19	la Yudasa owa Keliota ondoangelaki.
MRK.3.19	Ko aoya nd’ilombe. 
MRK.3.20	Ko etukuluku eotakana lenkina, ko nd’ewela eko, iyo ntabaata elelo ea toma. 
MRK.3.21	Aki ilongo ikande ookaka, baoy’okand’ende, el’iyo baokela, Asongwa. 
MRK.3.22	Ko bakoci b’enkanda bako bakitelaki lima Yelusalema, baokela, Ale la Balazebuba, ko ayoza bademona la mpamba ea bokulaka owa bademona. 
MRK.3.23	Ko aki’nd’oetak’iyo el’ende, aolakela nda bisonganya, Satana aozeya. Satana ngamo? 
MRK.3.24	Ko ayaka likulaka jokafwana likomongo, lifaotema. 
MRK.3.25	Ko wenaka ilombe iokafwana ikomongo ifaat’emaelo. 
MRK.3.26	Ko ayaka Satana ayakangw’omongo, afaat’emaelo, lolo ifoata nsukela. 
MRK.3.27	Lolo nk’onto oat’otswelo nd’ilombe ya bonto owa bolo wae afunza toma tokae, elaka nko aotungya bonto owa bolo nda joso; ko l’afeka ifofunz’ilombe ikande. 
MRK.3.28	Nsangel’inyo, nsosolo, wae bana b’anto bifotungwa lim’aoyi bauma, la baoyi’obe la tosaola nko loswele to iy’osaola. 
MRK.3.29	Lolo os’osaola Bolimo w’olotsi, afoate etungwelo lima joi liko nda bikeke biuma, lolo ale l’umbelo ea likambo liko elaka nko bikeke biuma. 
MRK.3.30	La ncina ek’iy’okelaka, Ale la bokali wa linyamo.
MRK.3.31	Ko nyango ekae la bakune bakae baoya; ko baolemala nd’anza, baotomel’ende, baoloeta. 
MRK.3.32	Ko etukuluku ekokit’ase, eoloenga, ko baolosangela, Bala, nyango eke la bakune bake bale nd’anza, bayokase. 
MRK.3.33	Ko aolamba, aolakela, Ole nyango ekami la bakune bakami na? 
MRK.3.34	Ko aala bakokit’ase bandoenga, aokela, Bala, nyango ekami la bakune’akami! 
MRK.3.35	Os’okela baoyi balanga Nzakomba, ende ale bokune’okami, la nkana ekami, la nyango ekami.
MRK.4.1	KO aanga lolaka lenkina nd’eselo ea lieke. Ko etukuluku e’anto bauke mongo eotakana el’ende, ko ncina eko aokondela nda wato, aokit’ase eko nda lieke, ko etukuluku euma eki nd’okili nd’eselo ea lieke. 
MRK.4.2	Ko aolalaka baoyi bauke la bisonganya, ko aolakela nda lilako likande, 
MRK.4.3	Lokoza, bala, woni aocwa oona biofo nsanzela: 
MRK.4.4	koko aki’nd’oone, biofo bemo beokwa nda mboka, ko tofulu toy’okoma beko. 
MRK.4.5	Ko bemo beokwa nda bikenje, eki beko ntabeata bamoci bauke; ko nkakoyoko beomela, eki ntabeata bamoci ba njindo; 
MRK.4.6	ko aki jefa oala, beonyeela, ko beoenga, eki beko ntabeata bili. 
MRK.4.7	Ko bemo beokwa nd’etei e’aeke, ko baeke baomela, baofita beko la nkaka, ko ntabecw’engenge. 
MRK.4.8	Ko bemo beokwa nd’amoci ba lobwo, ko beocw’engenge, beomela, ko beofula, ko beocwa bemo nga ntuku isat’isato, ko bemo nga ntuku botoa’otoa, ko bemo nga bonkam’onkama. 
MRK.4.9	Ko aokela, Ole la batoi bandoka, kel’end’okoza.
MRK.4.10	Ko aki’nde oyale nk’omongo, iyo baki l’ende la ba-jom-l’afe baolouola bisonganya biko. 
MRK.4.11	Ko aolakela, Wisisa wa likulaka ja Nzakomba bokaema el’inyo: lolo ele bako bale nd’anza baoyi bauma baokelama nda bisonganya: 
MRK.4.12	nd’ewela wae
MRK.4.12	Bamboale mbaala, ko bafene;
MRK.4.12	Ko bamboke njooka, ko bafokotole;
MRK.4.12	Nyango bafoututale, ko bafotungwa lim’aoyi’akiyo b’obe.
MRK.4.13	Ko aolakela, Lofokotola esonganya ene, ko lifea bisonganya biuma ngamo? 
MRK.4.14	Woni aona joi. 
MRK.4.15	Ko bane wete bako bale nda mboka andonami joi; ko andok’iyo, nkakoyoko Satana aoy’ofonol’iyo joi lindonami el’iyo. 
MRK.4.16	Ko ngoko, bane wete bako bandonami nda bikenje; ko andok’iyo joi, nkakoyoko baolamba liko l’ekemo; 
MRK.4.17	ko bafa la wili el’iyo mongo, ko bafoteme; lolo nd’afeka, aya elo la benyoko nd’eloko ea joi, nkakoyoko baolembwa. 
MRK.4.18	Ko bamo wete bako bandonami nd’etei e’aeke. Bane wete bako bandokaki joi, 
MRK.4.19	ko bekakaano bi’okili, la bokakatano wa liaci, la mposa ya baoyi bamo bankina, baolotswa, ko baofita joi la nkaka, lifocw’amuka. 
MRK.4.20	Ko bane wete bako bandonami nd’amoci ba lobwo, wae bako bandokaki joi, ko baolamba liko, baocw’amuka, omo nga ntuku isat’isato, omo nga ntuku botoa’otoa, omo nga bonkam’onkama.
MRK.4.21	Ko aolakela, Oi la, bayelak’itswa wae bile nd’ase b’eoko, nkina nd’ase ba ntange, afa nd’ilelo ea itswa? 
MRK.4.22	Nko joi lindisi lifaisw’olo, ko nko joi ja wisisa lifaeny’olo. 
MRK.4.23	Nga bonto ale l’atoi bandoka, kel’end’okoza. 
MRK.4.24	Ko aolakela, Loalaka baoyi bandok’inyo; jeza lindez’inyo lifezama el’inyo lenkina, ko bifofulez’inyo liko, 
MRK.4.25	Ko ifokaema el’ende oata, ko bifofonol’ende ofoate o bako baat’ende.
MRK.4.26	Ko aokela, Likulaka ja Nzakomba lile ngole bonto ondona wofo nd’amoci; 
MRK.4.27	ko aetama, ko aetswa l’otso la mbile, ko ende afea elenge emela ko efula wofo boko. 
MRK.4.28	Bokili bocw’amuka bokomongo; nda joso lokasa, nkako loso nd’otembe, ko l’afeka biofo beokema nd’otembe. 
MRK.4.29	Lolo ae biofo okema, asokoza bongwango eko, ele emukelo eokita.
MRK.4.30	Ko aokela, Tifosonganya likulaka ja Nzakomba ngamo? ko l’esonganya esongany’iso liko na? 
MRK.4.31	Lile ngole wofo wa sinapi, aki boko oonami nd’amoci, bolekola biofo beuma bele nd’okili l’isisi, 
MRK.4.32	lolonde ae boko wonama, bomela, ko bolekola njunda iuma l’onene, ko bokela bitafi bi’onene, kela tofulu t’aliko toyoyala nda ncici ea sinapi eko.
MRK.4.33	Ko nda bisonganya biuke bi’eleng’eko aolasangela joi, nko baoyi bako bandeji l’iyo wae boke; 
MRK.4.34	ko aotefela l’iyo o la bisonganya kika, lolo aosangela bakimi bakae ncina ea baoyi’auma nk’ende l’iyo kika.
MRK.4.35	Mbil’eko, aki bokolo okite, aolakela, Kela tokende wij’a lieke. 
MRK.4.36	Ko baocika etukuluku, baolokola ngoki’nde nda wato. Ko biato bemo beki l’ende. 
MRK.4.37	Ko bompompo w’onene mongo bokumba, ko mpombe ya nene iokondela nda wato, wete boanga loyola l’asi. 
MRK.4.38	Ko ende aki nda jenda, akeci nd’ekomba: ko baoloetola, o baolokela, Bolaki, ofotoke lokeseli nd’ewela towa? 
MRK.4.39	Ko aki’nde oetswa, aosasa bompompo, ko aokela lieke, Wai, yala ko. Ko bompompo bolambya, ko lim’ako basi baosilama sila. 
MRK.4.40	Ko aolakela, Loloka bofoju lae? lotafoat’imeezo? 
MRK.4.41	Ko baoloka booma mongo, ko baokel’iyo mongo, Bont’one ale na? Kamba bompompo la lieke baoloimeza?
MRK.5.1	KO baoya wij’a lieke nd’ese ea Ba-Ngelasa. 
MRK.5.2	Aki’nde osafwa lima wato, nkakoyoko bonto oki la bokali wa linyamo aoya lima beomba, aokumana l’ende. 
MRK.5.3	Aki l’okit’ase bokae nd’eomba: ko nk’onto ond’otungyeya lenkina o la benyolo bia mbolo mongo nye; 
MRK.5.4	ncina wae aotungama betungama beuke la bifoke la benyolo bia mbolo, ko aotena benyolo se, ko aolata bifoke kwa, ko nk’onto oki la mpamba wae afolol’ende. 
MRK.5.5	Ko bots’otso la mbile mbile, ende aki nda beomba la nda ngongo, aobeleza, ko aokot’omongo la bikenje. 
MRK.5.6	Ko aki’nde oene Yesu lim’esi, aolikumwa, ko aokusam’el’ende; 
MRK.5.7	ko aobeleza la lofoso ja bolo, aokela, Emi la we tole mo, Yesu Bona owa Nzakomba eleki ndekola? Nkoonda nda lina ja Nzakomba, tonsisozake. 
MRK.5.8	Ncina wae aolosangela, We, bokali wa linyamo, ola lim’el’ende. 
MRK.5.9	Ko aolouola, Lina like na? Ko aolosangela, Lina likami wete Etukuluku, ncina wae tole bauke. 
MRK.5.10	Ko aoloonda mbaonda mongo wete afaimola beko lim’ese eko. 
MRK.5.11	Ko botonga wa nsombo w’onene boki eko nda ngongo, iola toma. 
MRK.5.12	Ko beko beoloonda, beokela, Ototome ele nsombo, kela totsw’el’iko. 
MRK.5.13	Ko aolacikela mboka. Ko bekali bia linyamo beolola, beolotswa nda nsombo: ko botonga bokitela ngongo la loangu, bokwela lieke; ko nsombo iowa nda lieke, iki nkina nkot’ife. 
MRK.5.14	Ko bakayaki nsombo toma baolota, ko baosanga joi Eko nd’onanga la nd’okili bokiyo bouma. Ko baoy’oena joi liko likelamaki. 
MRK.5.15	Ko baoy’ele Yesu, ko baolena oki la bademona akit’ase, aolota bito, ko bolimo’okande o ko, wae bont’oko oki l’etukuluku ea bademona, ko iyo baoloka booma. 
MRK.5.16	Ko bandenaki baolasangel’iyo eleng’eki joi okelamaka ele bonto oki l’ademona, ko la joi liki nsombo. 
MRK.5.17	Ko baanga loonda wete iman’ese ekiyo. 
MRK.5.18	Ko aki’nde okondel’a wato, bonto oki l’ademona aoloonda wae ayale l’ende. 
MRK.5.19	Ko Yesu ntimeza ngoko, lolo aolosangela. Kenda nd’ola’oke ele balongo bake, ko wasangele belemo bi’enene beki Nkolo okokambelaka, l’isei iki’nde okokaka. 
MRK.5.20	Ko aokenda, ko aanga lolanza nda Dekapoli belemo beko beki Yesu okambelak’ende; ko banto bauma baokamwa.
MRK.5.21	Ko aki Yesu ofendaka lenkina nda wato wij’oi, etukuluku ea nene eotakana el’ende; ko aki nd’eselo ea lieke. 
MRK.5.22	Ko chef emo ea sunagoga, lina likae Yailo, aoya; ko aki’nd’oenaka, aokwa nd’akaka bakande, 
MRK.5.23	ko aoloonda bouke mongo, aokela, Bona’okami ow’omoto ow’isisi aotutama l’iwa: nkoonda wae oy’oafya bakata bake el’ende wete aike; ko ifoika. 
MRK.5.24	Ko aokenda l’ende. Ko etukuluku ea nene eolokima, ko baokam’el’ende.
MRK.5.25	Ko bomot’omo oki la nkangi, balongo’akande balekaki années jom l’ife, 
MRK.5.26	ko aolen’elo mongo la bitutelo bia nkanga iuke, ko aokenza liaci likae liuma, ko nkangi ntesila nye, lolo eokaka nkakaka; 
MRK.5.27	aki’nd’ookaka lokumo ja Yesu, aoya nd’afeka nd’etukuluku e’anto, ko aofomwa bonkoto bokande. 
MRK.5.28	El’ende aokela, Ayaka mpomwa o l’enkoto’ekae kika, njifoika. 
MRK.5.29	Ko nkakoyoko elekelo ea balongo bakae eotena, ko aolea nda jonge likae wae aika lima nkangi ekae. 
MRK.5.30	Ko nkakoyoko Yesu aokotola nd’otema’okande wete mpamba eolola lim’el’ende, ko aokengwana nd’etukuluku, aokela, Ofomwaki benkoto bekami na? 
MRK.5.31	Ko bakimi bakae baolokela, Wena etukuluku eokama ele we, ko okela nde, Ompomwaki na? 
MRK.5.32	Ko aala wiji la wiji oen’ende okelaki joi line. 
MRK.5.33	Lolo bomoto aolok’ooma, ko aolenga, eki’nd’oeaka joi likelamaki el’ende, aoya, ko aokwa nda joso likae, ko aolosangela joi liuma fole. 
MRK.5.34	Ko aolokela, Bona, imeezo eke eokoikya; kenda o wai, bikaka lima nkangi eke.
MRK.5.35	Nk’atefel’ende, banto baoya lim’ilombe ya chef ea sunagoga, baokela, Bona’oke ow’omoto aowa. Otungya bolaki lenkina lae? 
MRK.5.36	Lolo aki Yesu ookaka joi lik’iy’otefelaka, aokela chef ea sunagoga, Tawokake booma, imeza o njimeza kika. 
MRK.5.37	Ko ntimeza bont’omo akende l’ende, imola nko Petelo la Yakobo la Yoane okosangi la Yakobo nd’ooci. 
MRK.5.38	Ko baoya nd’ilombe ya chef ea sunagoga, ko aotan’etongo, ko banto balela, ko la nkimo mongo. 
MRK.5.39	Ko aki’nd’otswaka, aolakela, Lotongola, ko lolela lae? Bona atafowa, lolo eci l’ais’ilo. 
MRK.5.40	Ko baoloseka kye. Lolo aki’nd’aoza iy’auma, aokol’ise la nyango ea bonolu, ko l’iyo baki l’ende, ko aolotswa nd’itenela iki bonolu. 
MRK.5.41	Ko aokita bonolu nda likata, aolokela, Talita kumi, lile wete, Bonolu ow’omoto, nkokela, Betswa. 
MRK.5.42	Ko nkakoyoko bonolu ow’omoto aolemala, ko ayokende. Aki années jom l’ife. Ko nkako baokamwa nkakamwa mongo. 
MRK.5.43	Ko aolasasa nsasasa nda ncina wae joi line lifaeana l’ont’omoko. Ko aokela wete bokaya toma ta ndala.
MRK.6.1	KO aoliman’eko, ko aoya nd’ese ekae mongo; ko bakimi bakae baolokima. 
MRK.6.2	Ko aki mbile ea Sabata okite, aanga lolaka nda sunagoga: ko bauke bandokaki baokamwa, baokela, Bonto one aata baoyi bane lima nko? Ko wanya bone bokaema el’ende bole na? Ko belemo bene bi’ofilo bekambema l’akata bakae bele na? 
MRK.6.3	One afa owa charpentier, bona owa Malia, ko botomolo owa Yakobo la Yose la Yuda la Simona? ko bankana bakae baf’ane l’iso? Ko baololemwa. 
MRK.6.4	Ko Yesu aolakela, Boteli ntasambaka lokumo, imola nko nd’ese ekae mongo, la ele bioto bikande, la nd’ola bokae mongo. 
MRK.6.5	Ko ntakambeya eko bolemo bomo w’ofilo, imola nk’aafyaki bakata ele bamo bandokaki nkangi, ko aolaikya. 
MRK.6.6	Ko aokamwa nd’ewela ea bosamba w’imeezo bokiyo.
MRK.6.6	Ko ayokende wiji la wiji nda bise, aolaka. 
MRK.6.7	Ko aoleta el’ende ba-jom-l’afe, ko aanga oatoma, baf’afe; ko aolakaya mpamba ele bekali bia linyamo. 
MRK.6.8	Ko aolalaka ndalaka wae bafaotomba yomba imo ya lokendo, imola nko bonkando kika; nko mampa, nko ntombe, nko baumba nd’omembe; 
MRK.6.9	lolo balote sandala nd’akaka, ko bafaolota benkoto befe. 
MRK.6.10	Ko aolasangela, Wiji nko loswele bondotsw’inyo nd’ilombe, loyala nk’eko, elaka nko lolimana wij’oko. 
MRK.6.11	Ko banto nko loswele bafamb’inyo, andiman’inyo bonang’okiyo, lotitola biucu bele nd’ase b’akaka’akinyo nga lotaza el’iyo. 
MRK.6.12	Ko baokenda, baolaka banto wete baututale baoyi’obe bakiyo. 
MRK.6.13	Ko baoloza bademona bauke, ko baisaki bauke bandokaki nkangi la bauta, ko baolaikya.
MRK.6.14	Ko vice-gouverneur Elode aoloka bosako’okae, ele lina likae jokumyama, ko aokela, Yoane owa Wini aetswa lim’ele bawei, ko nd’ewela eko belemo bene bi’ofilo beolenya el’ende. 
MRK.6.15	Lolo bamo baokela, Ale Eliya. Ko bamo baokela, Ale boteli o ngol’omo owa bateli. 
MRK.6.16	Lolo aki Elode okaka, aokela, Yoane, oki’m’otenaka botsa, nk’ende aoetswa lim’iwa. 
MRK.6.17	Ncina eki Elode mongo otomaka, ko akandaki Yoane, ko aolotungya nd’onyolo nd’eloko ea Elodia waji owa bokune’okae Filipo; eki Elode okolak’ende waji. 
MRK.6.18	Ncina eki Yoane osangelaka Elode, Nga okola waji owa bokune’oke, osekola esekyelo. 
MRK.6.19	Ko Elodia aolookela nkele mongo, ko alangaki wete oom’ende; lolo ntakuseya; 
MRK.6.20	eki Elode oangaka Yoane, aolea wae aki bonto owa njelama l’owa liongi, ko aoloesanya bolotsi. Ko aki’nde ookaka baoyi bakande aokakaza bouke, ko aolokoza l’osalangano. 
MRK.6.21	Ko ekeke endeji eokita eki Elode olambaka elambo nda mbile ea eotswelo ekae, ele bakulaka bakae, la capitaines, la banto ba joso ba Ngalilaya: 
MRK.6.22	ko bona ow’omoto owa Elodia aolotswa, ko aoina boina; ko aolokya Elode la baki nda mesa l’ende bosalangano; ko vice-gouverneur aokela bomoto’oko ow’onolu, Onduola bolemo bolanga we, ko njifokoka. 
MRK.6.23	Ko aosimbel’ende nsimbi wae, Bolemo bonduola we njifokoka, o l’etei ea likulaka likami. 
MRK.6.24	Ko aolola, ko aokela nyango ekae, Bolemo bonduol’emi na? Ko aolokela, Botsa wa Yoane owa Wini. 
MRK.6.25	Ko nkakoyoko aolotswa lomolomo ele vice-gouverneur, aolouola, aokela, Ndanga wete onka botsa wa Yoane owa Wini nda lokongo nk’aeyoko. 
MRK.6.26	Ko vice-gouverneur aoloka lokeseli mongo; lolo nd’eloko ea nsimbi ikae, la nd’eloko ea bakokit’ase l’ende nda mesa, ntalanga ofim’ende. 
MRK.6.27	Ko nkakoyoko vice-gouverneur aotoma soldat owa baesanyi bakae mongo, wae ayele botsa bokae: ko aokenda, aoten’ende botsa nd’ilombe ya njanga, 
MRK.6.28	ko aoyela botsa bokae nda lokongo, aoka bonolu ow’omoto, ko bonolu aoka nyango ekae. 
MRK.6.29	Ko aki bakimi bakae okaka, baoya, ko baolambola ilaka ikae, ko baolila nd’oomba.
MRK.6.30	Ko bikima baotakan’ele Yesu, ko baolosangela baoyi bauma bak’iy’okelaka, la balako bauma bak’iy’olakaka. 
MRK.6.31	Ko aolakela, Loyaka nk’inyo mongo nd’itenela y’etekeleke, ko loma fele. Ncina wete bant’auke bayoya, ko bayokende, ko iyo ntabaataki elelo ea toma nye. 
MRK.6.32	Ko baokenda, nk’iyo kika, nda wato nd’itenela y’etekeleke. 
MRK.6.33	Ko banto baolaena, ak’iy’okendaka, ko bauke baolaea, ko baolikumwa eko nd’okili lima benanga beuma, ko baokit’eko nda joso likiyo. 
MRK.6.34	Ko aki’nd’osafwaka, aolen’etukuluku e’anto e’enene, ko aolaokel’isei, ek’iyo nga mpate ifa la wesanyi; ko aang’oalaka baoyi bauke. 
MRK.6.35	Aki jefa ocw’oila, bakimi bakae baoy’el’ende, baokela, Itenel’ine ile etekeleke, ko jefa jocw’oila; 
MRK.6.36	wafanzole, wae bacwe nd’okili la benanga betutsi, basombel’amongo toma ta ndala. 
MRK.6.37	Lolo aolamba, aolakela, Inyo mongo lakaya toma, bale. Ko baolokela, Na, la tocw’osomba mampa ya francs benkama befe, ko taka iyo wae bale? 
MRK.6.38	Aola kela, Lole la mampa inga? Lokenda lengele. Ko ak’iy’oeaka, baolokela, Itano, la nse ife. 
MRK.6.39	Ko aolakela wete iy’auma bakit’ase nd’eloi l’eloi nda bisobe. 
MRK.6.40	Ko baokit’ase beloi l’eloi bi’anto, boloi banto ntuku itano, boloi banto bonkama. 
MRK.6.41	Ko aokola mampa ik’itano la nse ik’ife, aalaki nda loola, aosak’okako, ko aotena mampa, ko aoka bakimi wete balekez’iyo; ko aokafa nse ik’ife el’iy’auma. 
MRK.6.42	Ko iy’auma baleki, ko baokinda mbimbi. 
MRK.6.43	Ko baolambola wumbo bokociki bioko jom la bife to, ko bitei bia nse o ngoko. 
MRK.6.44	Iyo baleki mampa baki baende nkot’itano.
MRK.6.45	Ko nkakoyoko aokama bakimi bakae wae bakondele nda wato, bafende nda joso wij’oi nda Betesaida, afanzol’ende etukuluku. 
MRK.6.46	Ko aki’nd’olene l’iyo, aokenda nda ngongo wete aonde. 
MRK.6.47	Ko aki bokolo okite, wato boki nd’onkeke wa lieke, ko ende aki nk’ende kika nd’okili. 
MRK.6.48	Ko aki’nd’oenaka elo ekiyo ea ndaluka, ewela wae bompompo bolasuka, ng’ekeke ea imong’otso, aoya el’iyo ndalanda nda lieke njafema nd’asi; ko akelaki wete alekan’iyo. 
MRK.6.49	Lolo, ak’iy’ooenak’ende ndalanda nda lieke, baokanela wae ale bokali, ko baobeleza; 
MRK.6.50	ek’iy’auma oenaka, ko baokakaza l’ooma. Lolo nkakoyoko aotefela l’iyo, aolakela, Lik’etema, ale nk’emi, talokak’ooma. 
MRK.6.51	Ko aokondela nda wato l’iyo, ko bompompo bolambya. Ko baokamwa nd’etema bekiyo nkakamwa mongo; 
MRK.6.52	el’iyo ntabakotola bolemo bokambema la mampa; lolo betema bekiyo beocilingana.
MRK.6.53	Ko ak’iy’ofendaka, baokita nd’okili nda Ngenesaleta, ko baosema. 
MRK.6.54	Ko ak’iy’osafwaka lima wato, nkakoyoko banto baoloea, 
MRK.6.55	ko baolikumwa nda bise biko biuma, ko baanga otomba iy’aki la nkangi nda ntange nd’itenela ik’iy’ookaka wae ende al’eko. 
MRK.6.56	Ko biji beuma beki’nd’omotswaka nda benanga bia tosisi, nkina nda bi’enene, nkina nd’asala, baolambya bandokaki nkange nda bisombe bia ndomba, ko baoloonda wete bafomwa o la bompempe wa bonkoto bokae: ko iy’auma bandofomwaki baoikyama.
MRK.7.1	KO Bafalusi la bakoci b’enkanda bamo bayaki lima Yelusalema, baotakan’el’ende, 
MRK.7.2	ko baolena wae bakimi bakae bamo baleki toma la bakata ba mbindo, wete batafosolama. 
MRK.7.3	Ewela wae Bafalusi la Ba-Yuda bauma, nga batafosola bakata nsasola mongo, bafole toma, ekiman’iyo la baoyi b’ekila baki bankokoolo; 
MRK.7.4	ko a iy’oya lima esombe ea ndomba, etaf’iyo oka basi, bafole; ko baoyi’amo bal’eko bauke bak’iy’oambaka wete bakim’ako, wete nsasola ea bikala la mpoke la tosaso ta kongo. 
MRK.7.5	Ko Bafalusi la bakoci b’enkanda baolouola, Bakimi bake bafokime elenge ea baoyi baki bankokoolo ncina na? lolo bala toma l’akata ba mbindo. 
MRK.7.6	Lolonde aolakela, Yesaya atelaki lotelo nd’eloko ekinyo o ci, inyo bekakatano, elenge ekotamaki,
MRK.7.6	Banto bane baompika la mbebu,
MRK.7.6	Lolo betema bekiyo bel’esi l’emi,
MRK.7.7	Lolo baommemy’emi l’imemya y’itefya,
MRK.7.7	Balako balak’iyo bale besise bi’anto.
MRK.7.8	Locika bosise wa Nzakomba, ko lokatemela joi j’anto. 
MRK.7.9	Ko aolakela, Nsosolo losundola bosise wa Nzakomba nd’ewela wete lokime baoyi bak’iny’osekyaka. 
MRK.7.10	Ele Mose aokela, Fika ise eke la nyango eke; ko ende otola ise nkina nyango, kel’ende awe iwa iko: 
MRK.7.11	lolonde inyo lokela, Ayaka bonto asangela ise nkina nyango, Boko bondeji wae boatelak’inyo nkito lim’el’emi bole kolubana, wete nganji ebulam’ele Nzakomba; 
MRK.7.12	lofocik’ende lenkina wae akambya ise la nyango l’olemo bomo; 
MRK.7.13	losesenganya bosise wa Nzakomba la baoyi bak’iny’osekyaka; ko lokela baoyi bauke b’eleng’eko. 
MRK.7.14	Ko aoleta etukuluku el’ende lenkina, aolakela, Iny’auma londokoza, ko lofonga jekela: 
MRK.7.15	Boko bole nd’anza b’onto botafitak’ende, andotswa boko el’ende; lolo bondola lim’el’onto, boko bofitak’ende. 
MRK.7.16	[Nga bonto ale l’atoi bandoka kel’end’okoza.] 
MRK.7.17	Ko aki’nd’ootswaka nd’ilombe lim’etukuluku, bakimi bakae baolouola esongany’eko. 
MRK.7.18	Ko aolakela, Kamba l’inyo ngoko, lofa la wanya? ko lofokotola wete toma ta nko loswele tole nd’anza, andotswa toko ele bonto, tofofitey’ende; 
MRK.7.19	la ncina wae tofotswa nd’olimo bokae, lolo nda likunju likae, ko tolola nd’iela? Ngoso aoleza toma touma feto. 
MRK.7.20	Ko aokela, Baoyi bandola lim’el’onto, bako bafit’ende. 
MRK.7.21	Ele lim’etei, lima betema bi’anto, nkai y’obe iolaka, la jibi, 
MRK.7.22	la njiya, la mbaoma e’anto, la bansamba, la mposa eleki e’osolo, la bebe, la bokakatano, la mposa y’obe ya jonge, la liso j’inkunya, l’isaola, l’eloloko, la baoyi b’olole: 
MRK.7.23	baoyi’ane bauma b’obe baolola lim’etei, ko bafitaka bonto.
MRK.7.24	Lim’ako aolemala, aokenda nd’ekako bia Tula la Sidona. Ko aolotswa nd’ilombe, ntalanga bont’omo oea; ko ntisameya. 
MRK.7.25	Lolo nkakoyoko bomoto oki la bona ow’omoto ow’isisi oki la bokali wa linyamo, aoloka bosako bokae, aoya, ko aokwa nd’akaka bakae. 
MRK.7.26	Bomot’oko aki Bo-Elene, ow’osi Sulia Foinike. Ko aoloonda wae aoza demona lim’ele bon’okae ow’omoto. 
MRK.7.27	Ko Yesu aolokela, Kela bana bakinde nda joso: ntakolaka toko ta bana ousele mbwa. 
MRK.7.28	Lolo aolamba, aolokela, Nsosolo, Nkolo; o la mbwa ile nd’ase ba mesa iola mpumbu y’ana. 
MRK.7.29	Ko aolokela, Nd’ewela ea etefelo ene, wambokende; demona eolola lim’ele bona’oke ow’omoto. 
MRK.7.30	Ko aokenda nd’ilombe ikande, aotana bona aetama nda ntange, ko demona eolola lim’el’ende.
MRK.7.31	Ko lenkina aolimana nd’ekako bia Tula, ko aotuwana Sidona la bekako bia Dekapoli, aoya nda lieke ja Ngalilaya. 
MRK.7.32	Ko baoloyela bonto okinz’atoi, ko oki la likokoma, ko baoloonda wete aafya bakata el’ende. 
MRK.7.33	Ko aoloimola lima etukuluku, nk’iy’afe kika, ko aolila besai bekande nd’atoi bakande, ko aotufa nsoi, aofomwa loleum lokae; 
MRK.7.34	ko aalaki nda loola, aolimela, ko aolokela, Efata, wete Kombwaka. 
MRK.7.35	Ko batoi bakae baokombwa, ko ekaci ea loleum lokae eotungwa, ko aotefela ci. 
MRK.7.36	Ko aolalaka wae bafosangela bont’omo: lolo elekol’ende oafeka, iyo baolekol’okumya joi liko nkakumya mongo. 
MRK.7.37	Ko baokamwa o nkakamwa mongo, baokela, Aokamba bolemo beuma nk’olotsi, aokombola bakinz’atoi, ko aotefeeza banto ba nkisi.
MRK.8.1	ND’EMBIL’EKO etukuluku ea nene ekotakai lenkina, ko iyo ntabaata toma ta ndala, aoleta bakimi bakande el’ende, aolakela, 
MRK.8.2	Ndokel’anto b’etukuluku isei l’aeyoko iyo bayala l’emi bembile besato, ko bafoate toma; 
MRK.8.3	ko nga ndatom’iyo nd’ela bekiyo l’onkata, bifokatswa la nzala nda mboka; ko bamo bakiyo baoya lim’esi. 
MRK.8.4	Ko bakimi bakae baoloamba, Endo nd’etekeleke bonto aata toma tokoka lokinza bant’ane lima nko? 
MRK.8.5	Ko aolauola, Lole la mampa inga? Ko baokela, Nsambo. 
MRK.8.6	Ko aosangela etukuluku bakit’ase nd’amoci. Ko aokola mampa iko nsambo, ko aki’nde osimaka Nzakomba boya, aotena, ko aokaya bakimi bakae wae balekez’iyo; ko baolekya ele etukuluku. 
MRK.8.7	Ko baki la tonsense nk’ouke; ko aki’nd’osakak’okako nd’eloko ea nse iko, aolaka wete balekeza banto. 
MRK.8.8	Ko baleki, ko bakindaki: ko baolambola wumbo bokociki tofole nsambo to. 
MRK.8.9	Ko banto bako baki nkina nkot’inei; ko aolafalanganya. 
MRK.8.10	Ko nkakoyoko aokondela nda wato la bakimi bakae, ko aoya nd’ekako bia Dalamanuta.
MRK.8.11	Ko Bafalusi baoy’eko, ko baangaki louola, basaki el’ende lotaza lima loola, baolomeka. 
MRK.8.12	Ko aolimela nd’otema bokande, aokela, Eotswelo ene asa lotaza ncina na? Nsosolo, nsangel’inyo, lotaza lofaokaema ele eotswelo ene nye. 
MRK.8.13	Ko aolacika, aokondela lenkina nda wato, aofenda wij’a lieke.
MRK.8.14	Iyo bofelaki lotomba mampa; ko baki la mampa nk’emoko kika nda wato l’iyo. 
MRK.8.15	Ko aolalaka, aokela, Loalaka, lofonga lolota nyango ea mampa ea Bafalusi la nyango ea mampa ea Elode. 
MRK.8.16	Ko baotefela el’iyo mongo, La ncina wae tofoate mampa. 
MRK.8.17	Ko aki Yesu okotolaka ngoko, aolakela, Inyo lotefela l’inyo mongo, ef’iny’oata mampa lae? lotafea, ko lofokotola nde? kamba betema bekinyo beocilingana bocilingano nde? 
MRK.8.18	Lole l’aiso, ko lofene? Lole l’atoi, ko lofoke? ko lofofwa nde? 
MRK.8.19	Aki’mi otenaka mampa itano ele banto nkot’itano, lambolaki bioko bia wumbo bokociki binga? Baolokela, Jom la bife. 
MRK.8.20	Ko aki’m’otenaka mampa nsambo ele banto nkot’inei, lambolaki tofole ta wumbo bokociki tonga? Ko baokela, Nsambo. 
MRK.8.21	Ko aolakela, Lotafokotola nde?
MRK.8.22	Ko baoya nda Betesaida. Ko baoloyela bonto owaki baiso, ko baoloonda wae afomw’ende. 
MRK.8.23	Ko aokita bonto owaki baiso la likata, aolotomba nd’anza b’onanga; ko aki’nde otufaka nsoi nd’aiso bakae, aolafya bakata el’ende, aolouola, Wena yomba nde? 
MRK.8.24	Ko aalaki nd’aliko, aokela, Njena banto; el’emi ndaena ngole betamba, bayokende. 
MRK.8.25	Nkako aolafy’akata lenkina nd’aiso bakae, ko bont’oko aalaki te, ko aika, ko aolena toma touma o fole. 
MRK.8.26	Ko aolotoma nd’ola bokae, aokela, Tomotswake nd’onanga bone.
MRK.8.27	Ko Yesu la bakimi bakae baokenda nda bise bia Kaisalia ea Filipo. Ko nda mboka aoluola bakimi bakae, aolakela, Banto bantang’emi wae nde na? 
MRK.8.28	Ko baolamba, baolokela, Yoane owa Wini; ko bamo, Eliya; ko bankina bakela wete ole omo owa bateli. 
MRK.8.29	Ko ende aolauola, Lolond’inyo mongo lontanga wae nde na? Petelo aolamba, aolokela, We ole wete Masiya. 
MRK.8.30	Ko aolasasa wae bafaosangela bont’omoko joi liko likande nye.
MRK.8.31	Ko aanga lalak’iyo wae Bona Ow’onto ifen’elo la baoyi’auke, ko bingambe la nkanga ya joso la bakoci b’enkanda bifotandola, ko bifooma, ko nda mbile e’isato ifoetswa lim’iwa. 
MRK.8.32	Ko atefelaki joi liko nda fole. Ko Petelo aolokola, ko aanga lofel’ende. 
MRK.8.33	Lolo aki’nd’okengwanaka, aolena bakimi bakae, ko aofela Petelo, aokela, Nco nd’afeka bakami Satana; ele we ofokanela baoyi ba Nzakomba, lolo baoyi b’anto. 
MRK.8.34	Ko aoleta etukuluku la bakimi bakae el’ende, aolakela, Ayaka bonto alanga wae ankime, kel’ende ayafim’ende mongo, ko ambole ekulusu ekae, ko ankime. 
MRK.8.35	Ele bonto nko loswele olanga lofonga loiko lokae mongo, ifocweya loko; lolonde bonto nko loswele ocweya loiko lokae nd’eloko ekami la nd’eloko ea bosako w’olotsi, ifofonga loko. 
MRK.8.36	Ayak’onto akitola liaci ja bokili bouma, lolonde aocwey’omongo, nkito eat’ende na? 
MRK.8.37	Bonto asulunganya loiko lokae la na? 
MRK.8.38	Ele bonto nko loswele ondok’emi la baoyi bakami nsoi nd’eotswelo ene ea jibi l’ea bobe, Bona ow’onto ifok’ende nsoi, a end’oya nda jilangi j’ise ekae la bikima bia boeko.
MRK.9.1	KO aolakela, Nsosolo, nsangel’inyo, bamo bal’ane bandemi bafaen’iwa nye, elaka nko bene likulaka ja Nzakomba joya la mpamba.
MRK.9.2	Aki bembile botoa oleke, Yesu aokola Petelo la Yakobo la Yoane, ko aolatomba nda ngongo ea ntale, ende l’iyo lokuko, ko aofaningwa nda joso likiyo. 
MRK.9.3	Ko benkoto bekande beokela ngesingesi, fe mongo, nk’onto ole nd’okili okeleya fe ngoko. 
MRK.9.4	Ko Eliya la Mose baolenya el’iyo; ko baosoola la Yesu. 
MRK.9.5	Ko Petelo aolamba, aokela Yesu, Labi, bolotsi el’iso wete tol’ane: kel’iso totonge bisele bisato; emoko ekawe, ko emoko ea Mose, ko emoko ea Eliya. 
MRK.9.6	Eki’nde ntea joi liki’nde oambaka, ek’iy’okaka booma. 
MRK.9.7	Ko litute joy’okuk’iyo; ko lofoso lolokana lima litute, One wete Bon’okami ow’eefe: lokoz’ende. 
MRK.9.8	Ko sasimo, ak’iy’oalaka, ntaben’ont’omo l’iyo, imola nko Yesu kika.
MRK.9.9	Ko akitelak’iyo lima ngongo, aolafeka wae bafaosangela bont’omoko baoyi bak’iy’oenaka, elaka nko Bona ow’onto aoetswa lim’ele bawei. 
MRK.9.10	Ko baofonga joi liko nd’etema bekiyo, baoluwana ncina ea mbaetswa lim’ele bawei. 
MRK.9.11	Ko baolouola, baokela, Bakoci b’enkanda basanga wae Eliya aye joso lae? 
MRK.9.12	Ko aolakela, Eliya aoya joso nsosolo, ko aongya baoyi’auma; ko joi jokotama nd’eloko ea Bon’ow’onto ngamo? Wete ifen’elo la baoyi’auke, ko ifosotsama? 
MRK.9.13	Lolo nsangel’inyo wae Eliya aosil’oya, ko bokeelak’ende baoyi bak’iy’olangaka, nk’elenge ekotama nd’eloko ekae.
MRK.9.14	Ko ak’iy’okit’ele bakimi, baolena etukuluku ea nene eotakana el’iyo; ko bakoci b’enkanda baolaikya bikoli. 
MRK.9.15	Ko nkakoyoko etukuluku eumaka, ak’iy’oen’ende, baokamwa nkakamwa mongo, ko baolikumwa el’ende, baolosambela. 
MRK.9.16	Ko aolauola, Bikoli bindiky’inyo na? 
MRK.9.17	Ko bont’omo ow’etukuluku aoloamba, Bolaki, njelaki bona’okami owa jende ele we, ende ale la bokali wa lokisi. 
MRK.9.18	Ko wiji nko loswele boya boko el’ende, bolounza nd’ase: ko aokela mpulo nd’omwa, ko aokesanya baino, ko aolonda bonju: ko nsangelaki bakimi bake wae baoza boko; ko iyo ntaboozeya. 
MRK.9.19	Lolo aolaamba, aokela, O eotswelo esamb’imeezo! Njal’el’inyo elingi eya? Ncuky’inyo elingi na? W’oyele el’emi. 
MRK.9.20	Ko baoloyela el’ende. Ko aki’nd’oene, nkakoyoko bokali bolobilingola; ko aokwa nd’amoci, aobilingwa, aokela mpulo nd’omwa. 
MRK.9.21	Ko aoluola ise ekae, Lim’eki boko oyaka el’ende elingi ngamo? Ko aokela, Lim’inkune. 
MRK.9.22	Ko bikeke biuke aolousa la nda tsa la nd’asi wete ofit’ende: lolo ng’okeleya joi limo, otok’isei, otokambya. 
MRK.9.23	Ko Yesu aolokela, Ng’okeleya! baoyi’auma bakelamaka el’ende ondimeza. 
MRK.9.24	Nkakoyoko ise e’onolu aobeleza, aokela, Njimeza; kambya bosamba w’imeezo bokami. 
MRK.9.25	Ko aki Yesu oenaka wae etukuluku eolikumwa el’ende, aofela bokali wa linyamo, aolokela, We, bokali wa lokisi, bokinza batoi, nkosangela we, olaka lim’el’ende, ko tawotswake lenkina el’ende nye. 
MRK.9.26	Ko aki’nd’obelezaka, ko aki’nd’oobilingolaka bouke, aolola lim’el’ende; ko bonolu aoyalema ngol’owei; wae bant’auke baokela, Aowa. 
MRK.9.27	Lolo Yesu aolokita la likata likae, aoloetola, ko aolemala. 
MRK.9.28	Ko aki’nde ootswaka nd’ilombe, bakimi bakae baolouola la lokuko, Iso ntatoozeya ncina na? 
MRK.9.29	Ko aolakela, Demona e’eleng’ene efozameya, imola nko la boondo (la nkakila ea toma) kika.
MRK.9.30	Ko baoliman’eko, baotuwana Ngalilaya; ko nta langa bont’omoko ea. 
MRK.9.31	Eki’nd’olakaka bakimi bakae, ko aolakela, Bon’ow’onto ifolekyama nd’akata b’anto, ko bifoom’ende; ko a ende oomama, nda mbile e’isato ifoetswa lim’iwa. 
MRK.9.32	Lolo iyo ntabakotola etefelo eko, ko ntabouola, ek’iy’oangak’ende.
MRK.9.33	Ko baoya nda Kapalanauma: ko aki’nde nd’ilombe, aolauola, Joi lik’iny’oikyaka bikoli nda mboka na? 
MRK.9.34	Lolo baoyala o wai; ncina wae baolikya bikoli nda mboka wete bont’okiyo oata mpifo ea joso na? 
MRK.9.35	Ko aokit’ase, aoleta ba-jom-l’afe, aolakela, Nga bont’omo alanga wae ayale nda joso ja balongo, ifoyala nd’afeka bakiy’auma, ko la bosali bokiy’auma. 
MRK.9.36	Ko aokola inkune, aoloemya nd’etei ekiyo: ko aolokeketela, aolakela, 
MRK.9.37	Nga bonto nko loswele aolamb’inkune ngol’ine nda lina likami, aonjamb’emi; ko os’onjamb’emi, afonjamb’emi, lolo aolamb’ende ontomaki.
MRK.9.38	Yoane aolokela, Nkolo, tenaki bont’omo ondoza bademona nda lina like, ko tolofeka, ncina wae ende afotokime. 
MRK.9.39	Lolo Yesu aokela, Talofekake; ele nk’onto okamba bolemo w’ofilo nda lina likami akuseya lontang’emi lotango j’obe nkaola. 
MRK.9.40	El’ende ofotosuk’isuki ale l’iso. 
MRK.9.41	Ele os’okay’inyo ekala e’asi la ncina wae lole ba-Masiya, nsosolo, nsangel’inyo wete afaosamba ndako ekae nye. 
MRK.9.42	Ko os’okunumweza omo owa bana ba tosisi banjimez’emi, bolotsi el’ende wae balembe ekenje ea nene eminyol’asangu nda nkingo ekande, ko bouse nda lieke. 
MRK.9.43	Nga likata like likokunumweza, tena liko: bolotsi ele we wae wotswa nda loiko l’olema, afa wae okende nda Ngena la bakat’ake bafe nda tsa totafofaka; 
MRK.9.44	[Efa iwawa ikiyo owe, ko tsa totafofaka.] 
MRK.9.45	Ko nga likaka like likokunumweza, tena liko: bolotsi ele we wae wotswa nda loiko l’otengu, afa wete wusame nda Ngena la bakak’ake bafe; 
MRK.9.46	[Efa iwawa ikiyo owe, ko tsa totafofaka.] 
MRK.9.47	Ko nga liso like likokunumweza, tokola liko: bolotsi ele we wae wotswa nda likulaka ja Nzakomba la liso limoko, afa wete la baiso bako bafe wusame nda Ngena; 
MRK.9.48	efa iwawa ikiyo Owe, ko tsa totafofaka. 
MRK.9.49	Banto bauma bifocwela la tsa [ko mbeka iuma ifocwela l’okwa] ng’ofambe bocwela l’okwa; 
MRK.9.50	Bokwa bole bolotsi; lolo nga bokwa bosila ngenge, lifuteya ngenge e’oko ngamo? Lofonga loyala l’okwa el’inyo mongo; ko lofonga lokenda boseka l’inyo mongo.
MRK.10.1	KO aoliman’eko, aoya nd’ekako bia Yudea, ko wij’a Yoladane: ko bitukuluku bi’anto baotakana el’ende lenkina; ko aolalaka ngoki’nde.
MRK.10.2	Ko Bafalusi baoya el’ende, baolouola, Ayaka bonto aome liala ndats’ende la waji’okae, asekol’esekyelo? bomekaki. 
MRK.10.3	Ko aolamba, aolauola, Joi liki Mose osekezak’inyo na? 
MRK.10.4	Ko iyo baolamba, Mose imezaki wae tokote bonkanda wa mbaoma ea liala, ko timole waji. 
MRK.10.5	Lolo Yesu aolakela, Akotelak’inyo esekyelo ene nd’ewela ea bocilingano w’etema bekinyo. 
MRK.10.6	Lolo lim’iango y’emelo ende emak’iyo jende l’omoto. 
MRK.10.7	Nd’ewela ene bonto ifocik’ise la nyango ekae, ko ifoamana la waji’okae; 
MRK.10.8	ko iy’ak’afe bifoyala jonge limoko; wae iyo bafa lenkina bafe, lolo bale nko jonge limoko. 
MRK.10.9	Nd’ewela eko baki Nzakomba osanganyaka nk’onto olenole. 
MRK.10.10	Ko nd’ilombe bakimi baolouola lenkina joi liko. 
MRK.10.11	Ko aolakela, Os’oimola waji’okae, ko aala onkina, aokela jibi: 
MRK.10.12	ko nga waji aoliman’ele bome’okae, ko aalana l’onkina, aokela jibi.
MRK.10.13	Ko baoloyela tonkune wete afomw’iyo. Ko bakimi baolafela. 
MRK.10.14	Ko aki Yesu oenaka, aoloka nkele, ko aolakela, Lambacike, tonkune bay’el’emi; talafekake; ele ba likulaka ja Nzakomba bale eleng’el’iyo. 
MRK.10.15	Nsosolo, nsangel’inyo wae bonto ofambe likulaka ja Nzakomba ngol’inkune afaotswa nda liko nye. 
MRK.10.16	Ko aolakeketela, aolafya bakata el’iyo, ko aolasakela bokako wa swa.
MRK.10.17	Ko aki’nde olaka nda mboka, bonto aolikumwa el’ende, aolokusamel’ende, aolouola, Bolaki ow’olotsi, joi li em’okela na? wae nsangole loiko lotasilaka. 
MRK.10.18	Ko Yesu aolokela, Ontang’emi bolotsi lae? Ole bolotsi nk’omoko; ende wete Nzakomba. 
MRK.10.19	W’ea bisekyelo wete, Toomake bonto, Tokelake jibi, Tawiyake, Tofatake bonto, Tokelake bokakatano, Fika ise eke la nyango eke. 
MRK.10.20	Ko aolokela, Bolaki, mpongaki baoyi’ane bauma lim’olenge bokami. 
MRK.10.21	Ko aki Yesu oalak’ende, aololanga, ko aolokela, Osamba joi limoko; kenda yotekya liaci liata we, ko kaya banto b’eola, ko wifoata liaci nda loola: ko yaka yonkime. 
MRK.10.22	Lolo aki’nde ookaka joi liko, aominy’elongi, eki’nde boaci mongo. 
MRK.10.23	Ko Yesu aalaki wiji la wiji, aokela bakimi bakae, Otswelo ea baaci b’aumba nda likulaka ja Nzakomba ele bolo mongo. 
MRK.10.24	Ko bakimi baokamwa nd’ewela ea baoyi’ako bakae. Lolo Yesu aolamba, aolakela, Bana, otswelo nda likulaka ja Nzakomba ea banto bandila betema nda liaci ele bolo mongo! 
MRK.10.25	La ngamela atuwana lilusu ja nteli la bonto ow’oaci ow’aumba otswa nda likulaka ja Nzakomba, olekola bolo wae otswelo ea boaci ow’aumba. 
MRK.10.26	Ko iyo baokamwa bouke na, baolokela, Os’oikyameya na? 
MRK.10.27	Yesu aolaala, aokela, Joi line lifokelame l’anto, lolo afa ngoko la Nzakomba; ele Nzakomba akeleya baoyi’auma. 
MRK.10.28	Petelo aanga lokel’ende, Bala, iso tosundolaki belemo beuma, ko tokokimaki we. 
MRK.10.29	Yesu aokela, Nsosolo, nsangel’inyo, nga bonto nko loswele asundolaki ilombe, nkina batomolo l’akune, nkina bankana, nkina nyango, nkina ise, nkina bana, nkina basala, nd’eloko ekami la nd’eloko ea bosako w’olotsi, 
MRK.10.30	ende ifamba ng’onkam’onkama aeyoko nd’ekek’ene; wete tolombe, l’atomolo l’akune, l’ankana, l’anyango, la bana, la basala, ko la benyoko; ko nd’ekeke eoya ifamba loiko lotasilaka. 
MRK.10.31	Lolo bam’auke bale nda joso bifoyala nd’afeka; ko bale nd’afeka bifoyala nda joso.
MRK.10.32	Ko baki nda mboka, baocwa Yelusalema; ko Yesu aoleka nda joso likiyo; ko baokamwa: ko iyo bandokimaki baolok’ooma. Ko aokola ba-jom-l’afe el’ende lenkina, aanga oasangela baoyi baocw’okelama el’ende, 
MRK.10.33	aokela, Bala, tocwa nda Yelusalema, ko Bon’ow’onto ifolekyama ele nkanga ya joso la bakoci b’enkanda, ko bifoloumb’ende wae awe, ko bifolekya ele Bafaya: 
MRK.10.34	ko iyo bifololengol’ende, ko bifolotufa nsoi, ko bifokunda la njiji, ko bifooma; ko nd’afeka b’embile besato ende ifoetswa lim’iwa.
MRK.10.35	Ko Yakobo la Yoane, bana ba Zebedayo b’aende, baoya el’ende, baolokela, Bolaki, tolanga wete otokeel’iso joi likuol’iso. 
MRK.10.36	Ende aolakela, Joi lilang’inyo wete nkeel’inyo na? 
MRK.10.37	Iyo baolokela, Otokay’iso wete tokit’ase nda jilangi like, omo nda wiji wa lo loke j’elome, ko bonkina nda wiji wa lo loke ja waji. 
MRK.10.38	Lolo Yesu aolakela, Inyo lofea joi linduol’inyo. Lomeleya ekala emel’emi? Ko linameya l’inamelo endinam’emi? 
MRK.10.39	Ko baolokela, Tokuseya. Ko Yesu aolakela, Lifomela ekala emel’emi; ko lifinama l’inamelo endinam’emi: 
MRK.10.40	lolo bokit’ase nda wiji wa lo lokami j’elome la lo lokami ja waji bofa bokami wae nkaya bonto; lolo wifokaema el’iyo baki boko oelezama. 
MRK.10.41	Ko aki bakimi’amo jom okaka ngoko, baang’olemwa Yakobo la Yoane bolemo. 
MRK.10.42	Ko Yesu aolaeta el’ende, aolakela, Lea wae baandema bakulaka b’afaya baotuk’anto bakiyo; ko balekola nda mpifo batomak’iyo ntomo. 
MRK.10.43	Lolo afa ngoko el’inyo: lolo os’olanga ayale nda joso likinyo, kel’ende ayale bokambyi’okinyo: 
MRK.10.44	ko os’olanga wae ayale bonto owa joso el’inyo, kel’ende ayale bokwala bokiny’auma. 
MRK.10.45	Ele Bon’ow’onto ntayaki wete banto basael’ende, lolo asaele banto, ko la ncina wae alekya loiko lokae nsiko nd’eloko ea banto bauke.
MRK.10.46	Ko baoliela Yeliko: ko aki’nde imane Yeliko, ende l’akimi bakae l’etukuluku e’anto bauke, Balatimayo, bona owa Timayo owa jende, owei’aiso, bolombi owa toma, akokit’ase nd’ompempe wa mboka. 
MRK.10.47	Ko aki’nd’okaka wae Yesu owa Nazaleta al’eko, aanga obeleza, Yesu, bona owa Dawidi, ondok’emi isei. 
MRK.10.48	Ko bant’auke baolosasa wete ambya lofoso: lolo akongobeleza mbeleza mongo, We, bona owa Dawidi, ondok’emi isei. 
MRK.10.49	Ko Yesu aosilama, aokela, Loet’ende. Ko betaki bont’owei’aiso, baolokela, Ik’otema, emala, aketa we. 
MRK.10.50	Ko ende aoboka bonkoto lim’el’ende, aolemala, aoy’ele Yesu. 
MRK.10.51	Ko Yesu aolamba, aolokela, Joi lilanga we wae nkokeele na? Ko bonto owei’aiso aolokela, Laboni, kela njene. 
MRK.10.52	Ko Yesu aolokela, Kenda, imeezo eke eokoikya. Ko nkakoyoko aolena, ko aokima Yesu nda mboka.
MRK.11.1	AK’IY’OTUTAMA la Yelusalema, nda Betefange la Betania, nda ngongo ea Bilaya, aotoma bakimi bakae bafe, 
MRK.11.2	aolakela, Lokenda nd’onanga wij’oi: ko nkakoyoko a iny’omotsw’eko, lifotana bona owa mpunda, etungi, etaf’ont’oafema; lotungole, ko loyele. 
MRK.11.3	Ayaka bont’omo auol’inyo, Lokela ngone lae? lifamba, Nkolo alanga mpund’ene; ko nkakoyoko ifosokoza lenkina endo. 
MRK.11.4	Ko baokenda, ko baotana bona owa mpunda, etungi nda wiso nd’anza nda mboka; ko baolotungola. 
MRK.11.5	Ko banto bamo bakemi eko baolakela, Inyo lokela na? Lotungola mpunda lae? 
MRK.11.6	Ko baolamba o ngoki Yesu oasangelaka: ko baolacika ngoko. 
MRK.11.7	Ko baoyela bon’owa mpunda ele Yesu, ko baolafya benkoto bekiyo nda mpunda: ko ende aolafema eko. 
MRK.11.8	Ko bant’auke baotanda benkoto’ekiyo nda mboka, ko bamo baotanda bitafe bi’etamba bik’iy’otenaka nd’asala. 
MRK.11.9	Ko bacwaki joso la bakimaki nd’afeka baobeleza, Ozana! oyei nda lina ja Yawe, aosakema l’okako! 
MRK.11.10	Ele likulaka j’ise ekiso Dawidi, liko josakema l’okako! Ozana nd’itenela ileki nd’aliko.
MRK.11.11	Ko aocwa nda Yelusalema, nd’ilombe ya Nzakomba; ko aki’nd’oengelaka baoyi’auma, eki bokolo okite, aolola, aocwa Betania ende la ba-jom-l’afe.
MRK.11.12	Ko nda mbile e’afeka, ak’iy’oimanaka Betania, aoloka nzala. 
MRK.11.13	Ko aolena botamba wa liteli nd’esi boki la nkasa, ko aoya wae nkin’atane bamuka eko: ko aki’nd’oyaka ele boko, ntatana limuka nye, o nkasa kika; ncina wae ekeke nteki ea bamuka ba liteli. 
MRK.11.14	Ko Yesu aolamba, aokela botamba, Nda bikeke biuma, bonto afut’ola bamuka bake lenkina nye. Ko bakimi baoloka.
MRK.11.15	Ko baoya nda Yelusalema. Ko aolotswa nd’ilombe ya Nzakomba, aanga loza iy’atekyaki baoka, la basombaki baoka nd’ilombe ya Nzakomba, ko aokalimola mesa ya banto baenzanyaki francs, ko la mbata ya batekyaki bimenga; 
MRK.11.16	ko ntimezaki wete bonto atuwane ilombe ya Nzakomba l’ekucu. 
MRK.11.17	Ko aolaka, ko aokela, Joi lifokotame nde wae, Ilombe ikami ifotangema ilombe ya boondo ele banto b’enanga beuma? lolo inyo lokel’iko etakanelo ea baiyi. 
MRK.11.18	Ko nkanga ya joso la bakoci b’enkanda baoloka, ko basaki elenge e iy’ofit’ende: ncina wete boangak’ende, eki banto b’etukuluku okamwaka la lilako likae.
MRK.11.19	Ko tu bokolo aolola lima bonanga.
MRK.11.20	Ko ak’iy’olekaka la nkesa, baolena botamba wa liteli bonyeela lima bili bekae. 
MRK.11.21	Ko eki Petelo ofwaka, aolokela, Labi, bala, botamba wa liteli boki w’okelaka tu bonyeela. 
MRK.11.22	Ko Yesu aolamba, aolakela, Lofonga loata imeezo ele Nzakomba. 
MRK.11.23	Nsosolo, nsangel’inyo, os’okela ngongo ene, Imana, ko wusame nda lieke; ko afikya bikoli nd’otema bokae, lolo imeza wae joi litefel’ende lifokelama; ende ifoata liko. 
MRK.11.24	La ncina eko, nsangel’inyo, baoyi baond’inyo la banduol’inyo, limeza wae losil’oamba bako, ko lifoata. 
MRK.11.25	Ko a iny’oemala wae loonde, nga lole la likambo l’onto nko loswele, lotungol’ende wete Ise ekinyo ole nda loola atungol’inyo lima beseketano bekinyo. 
MRK.11.26	[Lolonde nkin’inyo lofotungol’anto lima beseketano bekiyo, Ise ekinyo ole nda loola afaotungol’inyo lima beseketano bekinyo.]
MRK.11.27	Ko baoya lenkina nda Yelusalema. Ko aki’nde olandaka nd’ilombe ya Nzakomba, nkanga ya joso la bakoci b’enkanda la bingambe baoy’el’ende; 
MRK.11.28	ko baolokela, Okela baoyi bane la mpifo ea na? ko okokaaki mpifo ene wete okele baoyi bane na? 
MRK.11.29	Ko Yesu aolakel’iyo, Emi njifuol’inyo joi limoko, ko lonjambe; ko njifosangel’inyo mpifo ekel’emi baoyi bane. 
MRK.11.30	Inelo ea Yoane, eki lima loola, nkina lim’el’anto? Lonjambe. 
MRK.11.31	Ko baanga wango, baokela, Nga tokele, Lima loola; ifotokela, Inyo ntalimezak’ende lae? 
MRK.11.32	Lolo nkina tokela, Lim’el’anto—; iyo baangaki linyenga: nd’ewela wae banto bauma batangaki Yoane boteli. 
MRK.11.33	Ko baolamba Yesu, baokela, Iso tofea. Ko Yesu aolakel’iyo, Ko l’emi mposangel’inyo mpifo ekel’emi baoyi bane.
MRK.12.1	KO Yesu aang’oasangela la bisonganya. Bonto aonaki lisala ja bekoli bia vina, ko aosamanya liko la lobala, aocima lifoku j’eoka ea ntatoka ea bamuka, aotonga ilombe y’eliko, aosombya liko ele bafongi, ko aocwa nd’ese enkina. 
MRK.12.2	Aki emukelo okite, aotoma bokwala’okae el’afongi, wae ende ambe lim’ele bafongi liondo j’amuka ba lisala. 
MRK.12.3	Lolo baolokanda, baolokunda, baolouteya o mpampa. 
MRK.12.4	Lenkina aotom’omo; baolokota mpota nd’otsa, ko baolokela elenge ea nsoi mongo. 
MRK.12.5	Ko aotom’omo; ko baoloom’ende ci; la bam’auke o ngoko; baokund’amo, ko baoom’amo ci. 
MRK.12.6	Aki l’omo, wete bon’okae ow’eefe mongo; aolotoma el’iyo nd’afeka, aokela, Bifofika bona’okami. 
MRK.12.7	Lolo bafongi’ako baotefela l’iyo mongo, One wae bosangoli; loyaka, toome, ko lisango lifoyalema likiso. 
MRK.12.8	Ko baolokanda, baolooma ci, baolooza lima lisala ja bekoli bia vina. 
MRK.12.9	Bomongo lisala ifokela ngamo? Ifoya ko ifomelenganya bafongi’ako, ko ifosombya lisala ja bekoli bia vina ele bant’ankina. 
MRK.12.10	Inyo ntaloandaki nd’enkanda bia Nzakomba,
MRK.12.10	Ekenje eki batongi otonaka,
MRK.12.10	Eko eoyalema ea joso nda likono;
MRK.12.11	Line joya lim’ele Yawe,
MRK.12.11	Ko joyalema ja nkakamwa nd’aiso’akiso.
MRK.12.12	Iyo basaki wae bokande; lolo baoanga etukuluku; el’iyo baokotola wete atefelaki esonganya ene nd’eloko ekiyo; ko baolocika, baokenda.
MRK.12.13	Baotom’el’ende Bafalusi bamo ko la ba-Elode, wae boong’ende jongo nd’aoyi’akae. 
MRK.12.14	Ak’iy’oyaka el’ende, baolokela, Bolaki, iso tea wae ole owa nsosolo, ofokanel’onto nye; nd’ewela ntoalaka mpifo e’onto, olak’anto mboka ea Nzakomba la nsosolo; Na, afut’iso Kaisala mpuci, joi liko leji, nkina lifeji? 
MRK.12.15	La tokaya, la tofokaya? Lolo Yesu aokotola bokakatano bokiyo, ko aolakela, Inyo lommek’emi lae? lonjele franc wae njene. 
MRK.12.16	Baoyel’eko. Ko aolakela, Efoya ene l’ekotelo ea na? Ko baolamba, Ea Kaisala. 
MRK.12.17	Ko Yesu aolakela, Lokaya Kaisala belemo bia Kaisala, ko lokaya Nzakomba belemo bia Nzakomba. Ko baokamwa l’ende o nkakamwa mongo.
MRK.12.18	Ko Ba-Sadoke, wae iy’asanga wae ak’eetswelo lim’iwa, baoy’el’ende, ko baolouola, 
MRK.12.19	Bolaki, Mose aotokotela, Nga botomolo ow’onto aowa, ko waji aciki nd’afeka bakae, lolo nko bana, kela bokune’okae akole waji’oki’nde, kela aotele botomolo’okande bana. 
MRK.12.20	Baki eko baende nsambo botomolo l’akune, ko owa joso aokola waji, ko aowa ntaot’ana nye; 
MRK.12.21	ow’afe aokola waji’oko, lolo aowa, nko bana baki’nd’ocikaka; ko l’ow’asato o ngoko; 
MRK.12.22	ko iy’auma nsambo ntabacik’ana nye. Ko nd’afeka mongo bomot’oko aowa. 
MRK.12.23	Na, nd’eetswelo e’anto lim’iwa ende ayale waji owa na? nd’ewela ek’iyo nsambo boatak’ende waji. 
MRK.12.24	Yesu aolakela, Ncina eung’inyo efa wae lofea benkanda bia Nzakomba la mpamba ea Nzakomba? 
MRK.12.25	Ewela a iy’oetswa lim’iwa, bafokole baaji, ko bafolekya bana nda liala; lolo bayala ngole bikima nda loola. 
MRK.12.26	Lolo nda likambo j’awei, wete baetswa; inyo lotafoanda nd’onkanda wa Mose, nda nsango ea Botamba, eleng’eki Nzakomba otefelaka l’ende, Emi nde Nzakomba ea Abalayama, ko la Nzakomba ea Yisaka, ko la Nzakomba ea Yakoba? 
MRK.12.27	Ende afa Nzakomba ea bawei, lolo Nzakomba ea bayoike: inyo lounga o mbaunga mongo.
MRK.12.28	Omo owa bakoci b’enkanda aoya, ko aki’nd’okaka bikoli bikiyo, aolena wae Yesu aolamba la wanya, aolouola, Bosise bondekola nda bisekyelo biuma bole na? 
MRK.12.29	Yesu aolamba, Wa joso wete, Ba-Yisalaele, lokoza; Yawe Nzakomba ekiso ale Yawe nk’omoko; 
MRK.12.30	ko oka Yawe Nzakomba ekawe eefe l’otema’okawe bouma, ko l’olimo’okawe bouma, ko la lokai lokawe louma, ko la mpamba ekawe euma. 
MRK.12.31	Bosise w’efe bole wae, Oka osingitana la we eefe elenge endoka we we mongo eefe. Nko bosise bomo bolekola bene. 
MRK.12.32	Bokoci ow’enkanda aolokela, Nsosolo, Bolaki, osanga wete bolotsi; Ende ale nk’omoko; nk’onkina, tu nk’ende; 
MRK.12.33	ayaka bonto aoloka Nzakomba eefe l’otema bouma, ko la njea euma, ko la mpamba euma, ko ayaka aoloka osingitana l’ende eefe elenge endok’ende ende mongo eefe, eleng’eko eolekola mbeka iuma ya ntatumba, ko la nganji iuma. 
MRK.12.34	Aki Yesu oene wae aolamba la wanya, aolokela, We of’esi la likulaka ja Nzakomba. Lim’ako nk’onto ondouolaki wuo bomo, ewela ek’iy’oangaka boangi.
MRK.12.35	Aki Yesu olakaka nd’ilombe ya Nzakomba, aokela, Bakoci b’enkanda basanga wete Masiya ale bon’owa Dawidi ngamo? 
MRK.12.36	Ewela Dawidi mongo aokela la Bolimo w’olotsi,
MRK.12.36	Yawe aokela Nkolo ekami,
MRK.12.36	Kit’ase nda wiji wa likata likami j’elome,
MRK.12.36	Elaka nko ndile baini’akawe nd’ase b’akaka bake.
MRK.12.37	Dawidi mongo aolotanga Nkolo, ayale bon’okae ngamo? Banyenga b’anto baolokoza l’osalangano.
MRK.12.38	Nda lilako likae aotefela, aokela, Lofonga lolota elenge ea bakoci b’enkanda, iy’alanga wae balande l’enkoto bi’etale, ko balanga biuo bia nsambela nda totenela ta bisombe, 
MRK.12.39	la mbata ya joso nda basunagoga, la wiji wa joso nda bilambo, 
MRK.12.40	ko iy’afonola bamato ba bituka tolombe, ko bayoonde beondo bi’etale la bofombo; umbelo ea likambo ekiyo ifolekola o ndekola.
MRK.12.41	Yesu aokit’ase wiji w’efongelo ea baumba, ko aalaki elenge eki banto oilaka nganji nd’efongelo ea baumba; ko banto b’aaci bauke baolila nganji iuke. 
MRK.12.42	Ko etuka emo e’oola aoya, ko aolila tokakota tofe, tokoka l’etei ea likota. 
MRK.12.43	Ko aoleta bakimi bakae el’ende, aolakela, Nsosolo, nsangel’inyo, Etuka ene e’oola aolila nganji endekola nganji ikiy’auma bandilaki nd’efongelo ea baumba. 
MRK.12.44	Ek’iy’auma oilaka lima bofula wa liaci likiyo; lolo ende ilaki lima boola bokae baumba baki’nde bauma, Wete liaci likae liuma.
MRK.13.1	AKI’ND’OOLAKA lim’ilombe ya Nzakomba, bokimi’omo aolokela, Bolaki, bala elenge ea bikenje ko l’elenge ea tolombe! 
MRK.13.2	Ko Yesu aolokela, Wena tolombe tone ta tonene? nk’ekenje ekotai nd’ekenje emo eciki lifi efaousama nd’ase!
MRK.13.3	Aki’nd’okit’ase nda ngongo ea Bilaya, ndongama l’ilombe ya Nzakomba, Petelo la Yakobo la Yoane la Andelo baoluola la lokuko, baokela, 
MRK.13.4	Otosangele ekeke ee baoyi’ane okelama; ko lotaza wae baoyi’ane baotutama jenya lole na? 
MRK.13.5	Ko Yesu aang’oakela, Loalaka; nyango bafungy’inyo. 
MRK.13.6	Bant’auke bifoya nda lina likami, ko bifokela, Emi nde nk’ende; ko bifungya bant’auke. 
MRK.13.7	A iny’oka besako bia bitumba la benkindo bia bitumba, talokakaanake: ele baoyi’ane biel’olo; lolonde nsukela efino. 
MRK.13.8	Bonanga wifouna la bonang’omo, ko la likulaka la likulaka; bekili bifofuka nda totenela tomo; bieto bia nzala bifoya; baoyi’ane bale iango ya ndomatswa.
MRK.13.9	Lolo loalak’inyo mongo; el’iyo bifoleky’inyo ele nteke ya bingambe; bifokund’inyo nda basunagoga; ko inyo lifemala nda joso ja gouverneurs la bakulaka ba rois nd’eloko ekami, nga lotaza el’iyo. 
MRK.13.10	Lolo nda joso nsango e’olotsi esangeme ele benanga beuma. 
MRK.13.11	Ko wenaka bayel’inyo nd’etenelo ea likambo, talokakaanake nda joso nd’ewela ea baoyi ba iny’otefela; lotefela o joi likaema el’inyo nd’ekek’eko; af’iny’otefela nye, lolo Bolimo w’olotsi. 
MRK.13.12	Bonto ifolekya bon’owa nyango ekande owa jende nd’iwa, ko ise ifolekya bon’okande; bana bifangela baise l’anyango’akiyo, wae baom’iyo. 
MRK.13.13	Ko inyo lifinama jino l’ant’auma nd’eloko ea lina likami: lolonde os’ociniana loncinji elaka nko nsukela ifoika.
MRK.13.14	Anden’inyo emelengano ea linyamo nd’itenela ifeji l’eko, (kel’ende oanda ekele ncina), kel’iyo bale nda Yudea balote nda ngongo; 
MRK.13.15	ko ende ole nd’aliko b’ilombe afokitela, ko afotswa wete imole yomba lim’ilombe ikae; 
MRK.13.16	ko ole nda lisala afut’okola bonkoto’okande. 
MRK.13.17	Lolo elo mongo el’iy’ale l’aemi ko ele bialekeli nda bembile beko! 
MRK.13.18	Loonda wae elotelo ekinyo efiela nd’ekeke ea mpio. 
MRK.13.19	Ele bembile beko bifoyala ekeke ea elo mongo, ng’etafenya lim’iango y’emelo eki Nzakomba oemaka elaka nk’aeyoko, ko efaenya lenkina eleng’eko nye. 
MRK.13.20	Lako Nkolo mongo uezaki bembil’eko, siki nk’onto oika; lolonde nd’eloko ea basonami ende uezaki bembil’eko. 
MRK.13.21	Nd’ekek’eko ayak’onto aosangel’inyo, Bala, Masiya al’ane; nkina, Bala, ale mpiko; talimezake; 
MRK.13.22	ele Ba-Masiya ba mpafomba la bateli ba mpafomba bifiela, ko bifeneya ntaza la belemo bia nkakamwa; nga bakuseya, bifungya basonami mongo. 
MRK.13.23	Lolo inyo loalaka te; bala, njosangel’inyo baoyi’auma nda joso.
MRK.13.24	Ko nd’embile beko, nd’afeka b’elo eko, jefa lifolinda yo, ko nsonge efaongesa, 
MRK.13.25	ko tooci tifokwa lima loola, ko belemo bia loola bifofukyama. 
MRK.13.26	Ko nkako bifena Bona ow’onto aoya nd’atute la mpamba la jilangi. 
MRK.13.27	Ko nd’ekek’eko ende ifotoma bikima bikande, kela batakanya basonami l’ende lima biji bia bempompo bek’enei, lima ntundo mongo ea bokili elaka nko ntundo mongo ea loola.
MRK.13.28	Lolo lolakemaka l’esonganya lima botamba wa liteli, akela etafi boju, ko amel’eko ntongi, lea wae ekeke ea biane eotutama; 
MRK.13.29	o nk’eleng’eko, anden’inyo baoyi’ane baokelama, lea wete Ende aotutama, ale nda biso. 
MRK.13.30	Nsosolo, nsangel’inyo, Eotswelo ene efaimana, elaka nko baoyi’ane bauma baokelama. 
MRK.13.31	Loola la bokili bifimana; lolo baoyi’akami bafaimana nye. 
MRK.13.32	Lolo nk’onto ondea mbil’eko la heure eko, la bikima bia loola, la Bona, nk’onto ondea, ondea wae Fafa kika.
MRK.13.33	Loalaka, lesanyaka, ko loondaka; el’inyo lofea ekeke eko. 
MRK.13.34	Ale ngole bonto ocwaka lokendo nd’es’enkina, aocikela wengi bokwala bolemo’okae, ko aosisela wesanyi ow’ekuke wae aesanya. 
MRK.13.35	Lesanyaka, el’inyo lofea ekeke ee Nkolo e’ilombe oya, nkina l’okolo, nkina nd’onkeke w’otso, nkina nd’imong’otso, nkina la nkesa; 
MRK.13.36	nyango afoye sasimo, ko atan’inyo wete letama bo. 
MRK.13.37	Joi lisangel’emi inyo, nsangela bauma, Lesanyaka.
MRK.14.1	EKEK’EKO elambo ea Efendelo l’ea mampa isamba nyango ekociki bembile nk’efe; ko nkanga ya joso ko la bakoci b’enkanda basaki wae bakande Yesu la jongo, wae boom’ende; 
MRK.14.2	lolo baokela, Afa nd’embile bi’elambo, nyango banto bafotongol’etongo.
MRK.14.3	Aki Yesu nda Betania nd’ilombe ya Simona ow’aeka, akit’as’ende wae ale toma, bomot’omo oataki ekucu ea alabasitolo e’auta ba mpimbo ba wiko w’onene mongo, aoy’el’ende; ko aoola ekucu, ko aoluteza baut’ako nd’otsa bokande. 
MRK.14.4	Lolo bamo baki eko baolemwa, ko baokela el’iyo mongo, Baut’ane baofitana ncina na? 
MRK.14.5	Siki batekyaki baut’ane la mpata nga ntuk’otoa, ko baokaya banto b’eola. Ko baomemesanela bomot’oko. 
MRK.14.6	Lolo Yesu aokela, Locik’ende; inyo lotumol’ende lae? aonkambel’emi bolemo. 
MRK.14.7	Ele banto b’eola bale l’inyo bikeke biuma, ko ekeke nko loswele elang’inyo lifakel’iyo liota; lolo lofoat’emi l’inyo bikeke biuma. 
MRK.14.8	Aokamba bolemo bokusey’ende; aolutez’auta nda jonge likami nda joso nd’eloko ea ekundelo ea liko. 
MRK.14.9	Nsosolo, nsangel’inyo, Wiji wa nko loswele bo iy’osanga bosako w’olotsi nd’enanga beuma, bifosanga joi line liki bomot’one okelaka wete jofwa likae.
MRK.14.10	Ko Yudasa bosi Keliota, oki omo owa jom l’afe, aocwa ele nkanga ya joso wae aleky’ende el’iyo. 
MRK.14.11	Ak’iy’ookaka, baosalangana, ko baolocikel’ende elaka wete bifokay’ende baumba. Ko ende asak’elekelo e’olotsi wae olekya el’iyo.
MRK.14.12	Ko nda mbile ea joso ea mampa isamba nyango, wae mbile eom’iyo mpate e’Efendelo, bakimi’akae baolouola, Olanga tocw’oeza wete ole elambo e’Efendelo nko? 
MRK.14.13	Ko aotoma bakimi’akae bafe, aolakela, Lomotswa nd’onanga, ko bonto otomb’ekucu e’asi ifokumana l’inyo; lokim’ende: 
MRK.14.14	ko andotsw’ende, losangele bomong’ilombe, Bolaki akokela, Ntena e’afaya e emi l’akimi’akami ola elambo e’Efendelo ele nko? 
MRK.14.15	Ende mongo ifeney’inyo ntena e’enene nd’aliko etandema l’elemo ko l’endelama; loteleza elambo eko. 
MRK.14.16	Ko bakimi baokenda, baocwa nd’onanga, ko baotana o ngoki Yesu oasangelaka; ko baolez’elambo e’Efendelo.
MRK.14.17	L’okolo Yesu aoy’eko, ende la ba-jom-l’afe. 
MRK.14.18	Ak’iy’okokit’ase nda mesa, ko bayole toma, Yesu aokela, Nsosolo, nsangel’inyo, om’okinyo ola toma l’emi ifonjangela. 
MRK.14.19	Iyo baoloka lokeseli, baolouola, omoko omoko, Oi l’emi? 
MRK.14.20	Aolakela, Al’omo owa jom l’afe, otufa l’emi nda lokongo. 
MRK.14.21	Ele Bona ow’onto ifocwa o ngoki joi okotamaka nd’eloko ekae, lolonde elo ele bont’oko ondangela Bona ow’onto! Bolotsi ele bont’oko ng’ende ntaotswa!
MRK.14.22	Ko ak’iy’oleka toma, Yesu aokola mampa, aosak’okako, aoten’eko, ko aolakaya, aokela, Lokola, ene wete jonge likami. 
MRK.14.23	Koko aokol’ekala, ko aki’nde osimaka Nzakomba boya, aolakaya, ko iy’auma baomel’eko. 
MRK.14.24	Ko ende aolakela, Ene wae balongo’akami b’oango w’aeyoko, bandutezama nd’eloko ea bant’auke. 
MRK.14.25	Nsosolo, nsangel’inyo, Emi mpaomela lenkina basi b’amuk’ane ba vina, elaka nko mbile e em’omela bako b’aeyoko nda likulaka ja Nzakomba.
MRK.14.26	Ak’iy’oembaka nsau, baocwa nda ngongo ea Bilaya.
MRK.14.27	Ko Yesu aolakela, Iny’auma lifonsundol’emi: ele joi jokotama, Njifooma wesanyi, ko mpate ya botonga ifofanzwa. 
MRK.14.28	Lolonde l’afeka a em’oetswa lim’iwa, njifocwa nda joso likinyo nda Ngalilaya. 
MRK.14.29	Petelo aolokela, Ayak’iy’auma baokosundola, lolo emi mpaokosundola nye. 
MRK.14.30	Yesu aolokela, Nsosolo, nkosangela we, loso lone, o bots’one, atafa nsoso ea jende oeka beeka befe, wifonjangan’emi biangana besato. 
MRK.14.31	Lolo aokongotefela la bolo mongo, Mpeka la mbwe la we, mpaokangana nye. Iy’auma bakelaki ngoko.
MRK.14.32	Ko baoya nd’itenela itangema Ngetesemane; ko aokela bakimi’akande, Lokit’as’endo, aond’emi. 
MRK.14.33	Ao tomba Petelo la Yakobo la Yoane, aanga lokamwa la nkakamwa mongo, ko aoloka bolito wa lokeseli mongo. 
MRK.14.34	Ko aolakela, Botema bokami bokesel’ouke na ng’iwa; lompal’endo, ko lesanyaka. 
MRK.14.35	Aokongokend’isisi, aokwa nd’ase, aonda wae, nga likelameya, ekek’eko elekan’ende. 
MRK.14.36	Aokela, Aba, Fafa, we mongo okeleya baoyi’auma; imola ekal’ene lim’el’emi; lolonde afa joi lilang’emi, lolo joi lilanga we. 
MRK.14.37	Aoya, ko aolatana beci, ko aokela Petelo, Simona, wetama l’ais’ilo nde? Kamba we ntawesanyeya heure emoko? 
MRK.14.38	Lesanyaka, ko loondaka, nyango lofotswa nda lomeko; bolimo bolanga, nsosolo, lolonde jonge lile ingoi. 
MRK.14.39	Aokongokenda, aonda nk’aoyi baki joso. 
MRK.14.40	Ko aoya lenkina, aolatana beci, baiso’akiyo bok’olito mongo w’ais’ilo: ntabea loamb’ende joi. 
MRK.14.41	Aoya boya w’esato, aolakela, Lambetam’aeyoko, lomaka jomo; joi jokoka; heure eoliela; bala, Bona ow’onto aolekyama nd’akata b’anto b’obe. 
MRK.14.42	Lemala, tokende; bala, ende onjangela aotutama.
MRK.14.43	Nkakoyoko, atefel’ende, Yudasa, omo oki nd’oloi wa jom l’afe, aoya la linyenga j’anto la tofaka la nganza, lima nkanga ya joso la bakoci b’enkanda la bingambe. 
MRK.14.44	Ondoangelaki aocikel’iyo lotaza, akela, Bonto o em’osambela la baiser, ale nk’ende; lokande; lotomb’ende ntungama. 
MRK.14.45	Aki’nd’okite, nkakoyoko aoy’el’ende, aokela, Labi; ko aolosambela la baiser. 
MRK.14.46	Ko baolokita, baolokanda; 
MRK.14.47	Lolo bont’omo owa bant’ako bakemi eko aolosola ifaka y’etumba ikande, aokota bokwala owa nkanga ea joso mongo, ko aotena litoi likande se. 
MRK.14.48	Lolo Yesu aolamba, aolakela, Kamba loy’onkand’emi la tofaka la nganza nga lokanda wiyi owa loma? 
MRK.14.49	Nki l’inyo mbile-mbile nd’ilombe ya Nzakomba, ko ndakaki, lolo ntalonkandaki; lolo baoyi’ane baokelama wete bikotelo bia Nzakomba biele. 
MRK.14.50	Ko iy’auma baolosundola, baolota.
MRK.14.51	Ko bosekota’omo aolokima, okukaki botaka bokande l’eto ea mbenza; iyo baolokita; 
MRK.14.52	lolo aocik’eto eko ea mbenza, ko aolota l’otaka.
MRK.14.53	Baotomba Yesu ele nkanga ea joso mongo; ko nkanga ya joso iuma la bingambe la bakoci b’enkanda bakotakai el’ende. 
MRK.14.54	Ko Petelo aolokima nd’esi, aolotswa nd’ilombe ya nkanga ea joso mongo; ko aokit’ase la police, ko okaki tsa. 
MRK.14.55	Nkanga ya joso la nteke ea bingambe euma bayase banto bafata Yesu lifaci wae boome; lole iyo ntabaata lifaci. 
MRK.14.56	Ele bafaci bauke baolofata, lolo beloko bekiyo ntabesongana nye. 
MRK.14.57	Nd’afeka bam’anto baolemala, baolofat’ende, baokela, 
MRK.14.58	Iso mongo tokaki, aki’nd’otefelaka, Emi njifofita ilombe ine itongi l’akata, ko njifotonga inkina nk’akata, o nd’embile besato. 
MRK.14.59	Lolo beloko bekiyo ntabesongana. 
MRK.14.60	Ko nkanga ea joso mongo aolemala nd’etei ekiyo, aoluola Yesu, aokela, Ofambe nye? Joi likoaka bant’ane na? 
MRK.14.61	Lolo aoyala wai, ko ntamba. Nkanga ea joso mongo aolouola lenkina, aolokela, We ole Masiya, Bona owa Omemyama l’imemya mongo? 
MRK.14.62	Ko Yesu aokela, Emi nde nk’ende; ko inyo lifena Bona ow’onto akit’ase nda wiji wa likata ja mpamba j’elome, ko aoya nd’atute ba loola. 
MRK.14.63	Ko nkanga ea joso mongo aolata benkoto’ekande, aokela, Tase lenkina baaki bamo wae boak’ende lae? 
MRK.14.64	Inyo loloka isaola isaol’ende Nzakomba; okanel’inyo na? Ko iy’auma baoloumba wae eji l’iwa. 
MRK.14.65	Bamo baanga lotuf’ende nsoi, ko baokuka baiso’akae, baolosakola, baokela, Tela lotelo; ko police baoloamba la ntaka.
MRK.14.66	Aki Petelo nd’anza nda fole, bosali ow’omoto owa nkanga ea joso mongo aoya; 
MRK.14.67	aki’nd’oenaka Petelo wae ayoke tsa, aoloala te, aokela, Kamba w’oki la Yesu owa Nazaleta o ngoko? 
MRK.14.68	Lolo aolangana, aokela, Mpea joi litefela we, mpoke liko nye; ko aolola nda mbalasai; ko nsoso ea jende eoeka. 
MRK.14.69	Ko bosali ow’omoto aoloena, ko aanga lenkina lokel’iy’akemi eko, One wete omo’okiyo. 
MRK.14.70	Lolo aolangana lenkina. Nk’elingi iy’akemi eko baokela Petelo lenkina, Nsosolo, we ol’omo’okiyo; ele we bosi Ngalilaya. 
MRK.14.71	Ko aotambwela, aosimba nsimbi, aokela, Mpea bont’oko oand’inyo nye. 
MRK.14.72	Nkako nsoso ea jende eoeka boeka w’efe. Ko Petelo aolofwa joi liki Yesu osangelak’ende, wete, Atafa nsoso ea jende oeka beeka befe, wifonjangana biangana besato. Aki’nd’okanelaka joi liko, aolela la mpisali.
MRK.15.1	NKAKOYOKO la nkesa nkanga ya joso, la bingambe, la bakoci b’enkanda la nteke euma baanga wango, ko baotungya Yesu, baolotomba, ko baololekya ele Pilato. 
MRK.15.2	Ko Pilato aolouola, W’ole Bokulaka ow’a-Yuda nde? Ko aolamba, aolokela, We okela ngoko. 
MRK.15.3	Ko nkanga ya joso baoloaka baoyi’auke. 
MRK.15.4	Ko Pilato aolouola lenkina, aokela, We ofambe nye? okoza baoyi’auke bakoak’iyo. 
MRK.15.5	Lolo Yesu ntambaki lenkina; koko Pilato aokamwa.
MRK.15.6	Nd’ekeke ea elambo, ayotungoel’iyo loanga lomoko loson’iyo. 
MRK.15.7	Ko bont’omo otangema Balaba, akotungi eko, ende la banto baki l’ende nd’etumba, ko baoma bam’anto nd’etumb’eko. 
MRK.15.8	Banto b’etukuluku baocw’ouol’ende wae ende akeel’iyo ngoki’nd’oakeelaka nda bikeke biuma. 
MRK.15.9	Ko Pilato aolamba, aokela, Lolanga wae ntungoel’inyo Bokulaka owa roi ow’a-Yuda nde? 
MRK.15.10	Eki’nd’oeaka wae nkanga ya joso bolekyak’ende nd’ewela e’inkunya. 
MRK.15.11	Lolo nkanga ya joso bangelak’anto ba bitukuluku wae atungoel’iyo o Balaba. 
MRK.15.12	Ko Pilato aolamba lenkina, aolakela, Na, mpanga nkele la bonto otang’inyo Bokulaka owa roi ow’a-Yuda na? 
MRK.15.13	Ko baobeleza lenkina, Bak’ende nd’ekulusu! 
MRK.15.14	Ko Pilato aolakela, Eloko na? joi j’obe liki’nd’okelaka na? Lolo baobeleza bouke na, Bak’ende nd’ekulusu! 
MRK.15.15	Ko Pilato aolanga wae acicimy’etema bi’anto b’etukuluku, aolatungoela Balaba, aokunda Yesu a joso, ko aoleky’ende wae boake nd’ekulusu.
MRK.15.16	Ko soldats baolotomba nd’ilombe y’okulaka nd’itenela itangema Pretoire, ko baotakanya boloi wa soldats bouma. 
MRK.15.17	Ko baololotsa bonkoto wa écarlate, baotonga likuka j’aeke, baolafya liko nd’otsa bokae; 
MRK.15.18	baolokusamel’ende, baokela, Bokulaka owa roi ow’a-Yuda, Wandao! 
MRK.15.19	Baolosakola nd’otsa l’okombe, baolotufa nsoi, baokus’aongo nda joso likande, ko baolomemya. 
MRK.15.20	Akiy’osiza lolengol’ende, baolimol’onkoto wa écarlate, baololotsa benkoto bekande mongo, ko baolooza wae boake nd’ekulusu.
MRK.15.21	Ko baokanda bont’omo oleka, oyaki lim’asala, otangema Simona, bosi Kulene, ise ea Alesandulo la Lufu, baolokanda wae atombe ekulusu ekande.
MRK.15.22	Baoyela Yesu nd’itenela ya Ngolongota, wae itenela ya Loelenge. 
MRK.15.23	Ko baoloka vina esangana la bote w’ololo; lolo ntakola. 
MRK.15.24	Baoloaka nd’ekulusu, ko baokafa benkoto’ekande, baota mbese wae bea liondo likola wengi’onto. 
MRK.15.25	Ekeke ek’iy’oakak’ende nd’ekulusu wae neuf heures la nkesa. 
MRK.15.26	Ekotelo ea likambo lik’iy’oakaka ekotama nd’aliko, wete BOKULAKA OW’AYUDA. 
MRK.15.27	Ko baaka bam’ant’afe, baiyi, l’ende nda bikulusu; omo nda wiji wa likata j’elome, ko omo nda wiji wa likata ja waji. 
MRK.15.28	[Ko ekotelo ea Nzakomba eoliela wae, Ende aandemaki l’anto basekola bisekyelo.] 
MRK.15.29	Iy’alekaki baolosaola, ko baofukya betsa’ekiyo, baokela, O! W’ondofit’ilombe ya Nzakomba, ko otong’iko nda bembile besato, 
MRK.15.30	kitela lim’ekulusu, yaikya we mongo. 
MRK.15.31	Koko nkanga ya joso baololengola el’iyo mongo, la bakoci b’enkanda, baokela, End’aikyaki bant’amo, afaikyey’ende mongo. 
MRK.15.32	Kela Masiya, Bokulaka owa Yisalaele, akitele lim’ekulusu aeyoko, wae tene, ko timeza. Ko iyo baakemaki l’ende nda bikulusu baolosaola.
MRK.15.33	Ko aki midi okite, wilima bokwa nd’okili bouma elaka nko trois heures. 
MRK.15.34	La trois heures Yesu aobeleza la lofoso ja lonene, aokela, Eloi, Eloi, Lama sabakatani? wae Nzakomba ekami, Nzakomba ekami, onsundolak’emi lae? 
MRK.15.35	Ko bamo bakemi eko, ak’iy’ookaka ngoko, baokela, Bala, ende eta Eliya. 
MRK.15.36	Bont’omo aolikumwa, aokola linyuku, aolila vinaigre eko, aolongya nda bokombe, ko aolomeza, aokela, Locike, tene nkina Eliya aoy’okiteza. 
MRK.15.37	Yesu aobeleza la lofoso ja lonene, ko aokenz’olimo. 
MRK.15.38	Ko eto ea ilombe ya Nzakomba eolatsa lim’aliko la nd’ase bitate bife. 
MRK.15.39	Ko capitaine ea soldats okemi nda joso ja Yesu, aki’nd’oenaka eleng’eki Yesu okenzak’olimo, aokela, Nsosolo, bont’one aki Bona owa Nzakomba. 
MRK.15.40	Bam’amato baalaki lim’esi; bam’akiyo baki Malia owa Mangadala, ko la Malia nyango ea Yakobo ow’onolu la Yose, ko la Salome; 
MRK.15.41	iy’auma bakimaki Yesu, ekeke eki’nde nda Ngalilaya, ko bokambyaki; la bamato bankina bauke baki eko bayaki nda Yelusalema l’ende bolongo.
MRK.15.42	Aki bokolo okite, nd’ewela wae mbil’eko eki ea njeeza, wae mbile ea Sabata ekociki bots’omoko, 
MRK.15.43	Yosefa, bosi Alimataya, oki l’imemya nda nteke ekiyo ea bingambe, ko ondendezaki likulaka ja Nzakomba; aoy’otswa ele Pilato nko bofolu, ko aolomb’ilaka ya Yesu. 
MRK.15.44	Pilato aokamwa wete aowa aeyoko; ko aoleta capitaine, aolouola nkina aowa elingi. 
MRK.15.45	Ko aki’nd’oeaka, la capitaine, aoka Yosefa ilaka. 
MRK.15.46	Ko Yosefa aosomba eto ea mbenza, aolokiteza, aoloomba l’eto eko ea mbenza, aoloambya nda boomba bocimamaki nd’ekenje; ko aokalimola ekenje nda wiso wa boomba. 
MRK.15.47	Ko Malia owa Mangadala ko la Malia nyango ea Yose, baolen’itenela iki’nd’okambi.
MRK.16.1	AKI mbile ea Sabata osile, Malia owa Mangadala, la Malia nyango ea Yakobo, la Salome, baosomba bete bia mpimbo wae baoy’oisa ilaka o mbaisa. 
MRK.16.2	La nkesa mongo nda mbile ea joso ea semaine, baoya nd’oomba aki jefa okya. 
MRK.16.3	Baotefela l’iyo mongo, Otokalimoza ekenje lima wiso wa boomba na? 
MRK.16.4	Lolo, ak’iy’ounzak’aiso, baolena wete ekenje eolimana; ekenje eko eki enene mongo. 
MRK.16.5	Baolotswa nda boomba, ko baolena bosekota okokit’ase nda wiji w’elome, aolot’onkoto wa fe; ko baolok’ooma. 
MRK.16.6	Lolo ende aolakela, Talokamwake; inyo lasa Yesu owa Nazaleta, oakemaki nd’ekulusu; aoetswa; af’ane; bala, wiji bok’iy’oambyaka! 
MRK.16.7	Lolo lokenda, losangele bakimi bakae ko la Petelo, Ende aocwa nda joso likinyo nda Ngalilaya; lifoen’ende eko, ngoki bomongo osangelak’inyo. 
MRK.16.8	Ko baolola, baolota lima boomba; baokamwa, ko baolenga, ntabasangel’onto joi limoko; ek’iy’oangaka boangi.
MRK.16.9	Aki Yesu oetswaka lim’iwa nda mbile ea joso ea semaine la nkesa mongo, aoleny’a joso ele Malia owa Mangadala, oki’nd’oozaka bademona nsambo. 
MRK.16.10	Malia aocw’osanga bosako el’iyo baki l’ende, ak’iy’ookaka lokeseli, ko bayolele la mpisali. 
MRK.16.11	Ko iyo, ak’iy’ookaka wae Yesu aoika, ko aoleny’el’ende, ntabimeza.
MRK.16.12	Nd’afeka aoleny’omongo l’elenge enkina el’afe bakiyo, ak’iy’okende nda basala. 
MRK.16.13	Ko bacwaki osangela bamo; lolonde ntabaimez’iyo.
MRK.16.14	Koko nd’afeka ende aolenya ele ba-jom-l’omoko, ak’iy’okokit’ase a mesa; ko aolafela nd’ewela e’osamba w’imeezo bokiyo ko la bocilingano wa betema’ekiyo, ek’iy’o ntabimeza bandoenak’ende, aki’nd’oetswaka lim’iwa. 
MRK.16.15	Ko aolasangela, Lokenda nd’enanga beuma, losangele bant’auma bosako w’olotsi. 
MRK.16.16	Ondimeza ko ainame nd’asi ifoika; lolo ofimeza ifumbama likambo. 
MRK.16.17	Ko ntaz’ine ifokenda l’iyo bandimeza; nda lina likami bifoza bademona; bifotefela la mposo inkina: 
MRK.16.18	bifambola njwa l’akata, ko ayaka bamela yomba iw’anto, bafaok’eefe; ko nga bafy’akata ele banto ba nkangi, iyo bifoika.
MRK.16.19	Ko Nkolo Yesu, aki’nd’otefelaka l’iyo, aokolama nda loola, ko aokit’ase nda wiji wa likata j’elome ja Nzakomba. 
MRK.16.20	Ko iyo baokenda, baongoza bosako w’olotsi nda bise biuma, ko Nkolo akambaki l’iyo, ko aokemya nsango la ntaza ikimaki. O ngoko.
LUK.1.1	ND’EWEL’EKI bant’auke ocwak’okota nsango ea baoyi’ako bakelamaki el’iso, 
LUK.1.2	o ngok’iy’otokaya, iy’andenaki l’aiso lim’iango ko la bakambyi ba Joi j’osako, 
LUK.1.3	ko nd’ewel’eki’m’oengelaka elenge ea baoyi’auma lim’iango njengela mongo, emi ntangaki bolotsi ngoko wete nkokotele wengi joi nd’ekelamelo ea liko, we Teofilo ow’olotsi oleki: 
LUK.1.4	wae wea nsosolo ea baoyi baki w’olakemaka.
LUK.1.5	Nd’embile beki Elode, bokulaka owa roi owa Yudea, nkanga emo aki eko otangema Zekalaya, oki nd’ekafwelo e’Abiya: ende aki la waji nd’ooci w’Alona, ko lina likae liki Elisabeta. 
LUK.1.6	Ko baolelama iy’afe nda joso ja Nzakomba, ko baokenda nk’oseketano nda bisekyelo la besise bia Yawe. 
LUK.1.7	Iyo ntabaki l’ona nye, eki Elisabeta ntaotaka, ko iy’afe baokita bingambe mongo.
LUK.1.8	Aki’nd’okambe nda mpifo ea nkanga nda joso ja Nzakomba nd’ekambelo e’ekafwelo ekae, 
LUK.1.9	eleng’eki mpifo ea nkanga, ekeke ekae eokita wae otswa nd’ilombe ya Yawe wete atumbe baimi. 
LUK.1.10	Ko etukuluku euma e’anto bayoonde nd’anza nd’ekeke ea ntatumba ea baimi. 
LUK.1.11	Ko ekima ea Yawe eolenya el’ende, aolemala nda wiji wa likata j’elome wa nkinda ea ntatumba ea baimi. 
LUK.1.12	Ko Zekalaya aokakaana eki’nd’oenaka, ko booma bolokwela. 
LUK.1.13	Lolo ekima aokela, Tawokake booma, Zekalaya: ewela boondo boke bolokana, ko waji’oke Elisabeta ifokootela bona, ko wifoila lina likae Yoane. 
LUK.1.14	Ko wifoat’ekemo l’osalangano; ko bant’auke bifosalangana nd’eotswelo ekae. 
LUK.1.15	Ewela ende ifoyala ow’onene nd’aiso ba Yawe, afaomela basanga l’alako; ko ifokama la Bolimo w’olotsi, o lima likunju ja nyango ekae. 
LUK.1.16	Ko ifokengola bouke w’ana ba Yisalaele ele Yawe Nzakomba ekiyo. 
LUK.1.17	Ko ifocwa nda joso j’elongi ea Yawe nd’olimo la mpamba e’Eliya, ko ifokengola betema bi’aise el’ana, ko l’iy’atendola botendo ele wanya wa liongi; wae ende aeleza Yawe botonga w’anto bandelama. 
LUK.1.18	Ko Zekalaya aokela ekima ea loola, Emi njifea joi line ngamo? likambo, emi nde engambe, ko waji’okami aokit’ekota mongo. 
LUK.1.19	Ko ekima aoloamba, aokela, Emi nde Ngabaliele, ondemala nda joso ja Nzakomba; njotomama wae nkosangele, ko nkoyele bosako’one w’olotsi. 
LUK.1.20	Ko bala, wifoyala lokisi, ko ofaotefeleya, elaka nko mbile ee baoyi’ane okelama, eki we ntawimeza baoyi’akami bandiela nd’ekeke ea bako. 
LUK.1.21	Ko banto baolendeza Zekalaya, ko baokamwa, eki’nd’otemaka nd’ilombeya Nzakomba. 
LUK.1.22	Aki’nd’olaka, ntatefeleya l’iyo; ko baolokotola wete aolen’enelo nd’ilombe ya Nzakomba: ko aolatumya la ntaza, ko aoyala lokisi. 
LUK.1.23	Koko aki bembile bia ekambelo ekae osilaka, aocwa nd’ilombe ikae.
LUK.1.24	Nd’afeka ba bembil’eko, Elisabeta waji’okae aolotswa jemi; ko aolisama nsanza itano, aokela, 
LUK.1.25	Yawe aonkeela ngone nda mbile eki’nd’onjenaka, wae aimole nsoi ekami el’anto.
LUK.1.26	Nda nsanza e’otoa, ekima ea loola etangema Ngabaliele aotomama lim’ele Nzakomba nda Nazaleta bonanga wa Ngalilaya, 
LUK.1.27	ele bomoto otafoalana la jende, oki l’elaka wae ayale waji ow’onto otangema Yosefa, oki ow’ilongo ya Dawidi; ko lina j’omot’oko liki Malia. 
LUK.1.28	Ko ekima aolotswa el’ende, ko aokela, Ekemo ele we, ondena boya boleki, Yawe ale la we. 
LUK.1.29	Lolo aokakaana l’etefelo eko, ko aokakaza elenge ea wuo boko. 
LUK.1.30	Ko ekima ea loola aokela, Tawokake booma, Malia; ewela oata boya lim’ele Nzakomba. 
LUK.1.31	Ko bala, wifotswa jemi nda likunju like, ko wifoota bona owa jende, ko wifoila lina likande Yesu. 
LUK.1.32	Ende ifoyalema ow’onene, ko ifotangema Bona owa Oleki ndekola: ko Yawe Nzakomba ifoka ende ngwende eki ise ekae Dawidi: 
LUK.1.33	ko ifesanya ilongo ya Yakoba bikeke la bikeke; ko likulaka likae lifaosukela nye. 
LUK.1.34	Ko Malia aokel’ekima, Joi line lifokelama ngamo? el’emi mpeana la jende. 
LUK.1.35	Ko ekima aolamba, aokela, Bolimo w’olotsi ifoy’ele we, ko mpamba ea Oleki ndekola ifokokuka; nd’ewel’eko, ende ow’oeko ootswa ifotangema Bona owa Nzakomba. 
LUK.1.36	Ko bala, Elisabeta eoto eke, aofoswa ngoko jemi ja bona owa jende nd’ekota ekae, ko ene wete nsanza e’otoa l’ende otaotaka. 
LUK.1.37	Ewela wae nko joi lim’ele Nzakomba lisamba mpamba. 
LUK.1.38	Ko Malia aokela, Bala, em’one bokwala owa Yawe; kela joi likelame el’emi o ng’otefela we. Ko ekima aolimana el’ende.
LUK.1.39	Ko Malia aolemala nd’embil’eko, ko aocwa nda bise bia ngongo la loangu, nd’onanga’omo wa Yudea; 
LUK.1.40	ko aolotswa nd’ilombe ya Zekalaya, ko aoluola Elisabeta. 
LUK.1.41	Koko aki Elisabeta okaka wuo wa Malia, bona aotamba nda likunju likae; ko Elisabeta aokama la Bolimo w’olotsi; 
LUK.1.42	ko aotefela la lofoso ja lonene, aokela, We, osakema l’okako el’amato, ko bona owa likunju like aosakema l’okako. 
LUK.1.43	Ko joi line joy’el’emi lima nko? wae nyango ea Nkolo ekami aoya el’emi? 
LUK.1.44	Ko bala, aki lofoso ja wuo boke okita nd’atoi bakami, bona aotamba nda likunju likami l’osalangano. 
LUK.1.45	Ko ow’ekemo wae ende ondimezaki; ele baoyi basangemaki el’ende la Yawe bifiela. 
LUK.1.46	Ko Malia aokela,
LUK.1.46	Botema bokami bokumya Yawe,
LUK.1.47	Ko bolimo bokami bosalangana la Nzakomba Boikyi’okami,
LUK.1.48	El’ende aolena boola wa bokwala’okae ow’omoto; Ko bala, lim’aeyoko biotswelo biuma bifontanga ow’ekemo.
LUK.1.49	Eki owa mpamba ankeelaka baoyi b’anene;
LUK.1.49	Ko lina likae jouzama nd’oeko.
LUK.1.50	Ko isei ikae ile nk’ele biotswelo la biotswelo
LUK.1.50	O nk’el’iyo bandoang’Ende.
LUK.1.51	Aoleneya mpamba la lo lokae;
LUK.1.51	Aofalanganya ba-eloloko nda nkai ya betema’ekiyo.
LUK.1.52	Aokiteza bana b’akulaka lima ngwende ikiyo,
LUK.1.52	Ko aosangya banto bafa la lokumo.
LUK.1.53	Aokinza banto ba nzala la toma t’olotsi,
LUK.1.53	Ko aolitanya baaci la bakata o mpampa.
LUK.1.54	Aokambya Yisalaele bosali’okae,
LUK.1.54	Wae ende aofw’isei
LUK.1.55	Ele Abalayama la lioci likae bikeke la bikeke,
LUK.1.55	(Ngoki’nd’osangelaka baise’akiso).
LUK.1.56	Ko Malia aoyala la Elisabeta nga nsanza isato, ko aoluta nd’ola bokae mongo.
LUK.1.57	Ko ekeke ea Elisabeta ea mbaota eokita, ko aotaki bona owa jende. 
LUK.1.58	Ko basingitana l’ende la bioto bikae baoloka wete Yawe aofulez’ende isei ikae, ko baosalangana l’ende. 
LUK.1.59	Aki mbile ea mwambi okite, bayaki oten’ona nsonge, ko iyo baokela wae boil’ende lina Zekalaya, wae lina ja ise ekae. 
LUK.1.60	Ko nyango ekae aolamba, aokela, Afa ngoko; lolo ifotangema Yoane. 
LUK.1.61	Ko baokela, O nk’eoto ekinyo otangema lina line. 
LUK.1.62	Ko baoluola ise ekae la ntaza, lina lilang’ende wete boile. 
LUK.1.63	Ko ende aolet’onkanda, ko aokota, Lina likande lile Yoane. Ko iy’auma baokamwa. 
LUK.1.64	Ko bomwa’okae boumbwa nkako, ko loleum lokae lotungwa, ko aotefela, aomemya Nzakomba. 
LUK.1.65	Ko booma bokwel’ant’auma bafetsaki ntutama l’iyo; ko baoyi’ane bauma baokumyama nda bise bia ngongo bia Yudea biuma. 
LUK.1.66	Ko bant’auma bandokaki baoyi’ako baofonga nd’etema’ekiyo, baokela, Na, bon’one ifoyalema ngamo? Eki likata ja Yawe l’ende.
LUK.1.67	Ko ise ekae Zekalaya aokama la Bolimo w’olotsi, ko aotela lotelo, aokela,
LUK.1.68	Imemya ele Yawe, Nzakomba ea Yisalaele;
LUK.1.68	Eki’nd’obizaka banto’akae, ko aolasikola.
LUK.1.69	Ko aotemaza boikyi owa mpamba
LUK.1.69	Nd’ilongo ya bosali’okae Dawidi,
LUK.1.70	(Ngoki’nd’otefelaka la bomwa w’ateli’akae b’oeko baki lim’iango),
LUK.1.71	Wae atoikya lim’aini bakiso, ko lima likata j’ant’auma batina tu;
LUK.1.72	Wete Ende aeneya baise’akiso isei,
LUK.1.72	Ko aofwa elaka ekae e’oeko;
LUK.1.73	Bokolo boki’nd’olembelaka Abalayama, ise ekiso,
LUK.1.74	Ende atokaya wete, asikw’iso lima likata ja baini’akiso, tosael’ende nko bofolu,
LUK.1.75	La liongi la njelama nda joso likae bembile’ekiso beuma.
LUK.1.76	Onde, ko we, bona, wifotangema boteli owa Oleki ndekola:
LUK.1.76	Ele we wifocwa nda joso j’elongi ea Nkolo oongya mboka ekae;
LUK.1.77	Wifoka banto’akae njea ea loiko
LUK.1.77	La ntungola ea beketo bekiyo bi’obe
LUK.1.78	Nd’ewela ea botema w’isei wa Nzakomba ekiso,
LUK.1.78	Ko ekyelo ea jefa eotokyela lim’aliko,
LUK.1.79	Efuw’el’iyo bakit’ase nda wilima la lililingi j’iwa;
LUK.1.79	Wete atumya bakak’akiso mboka ea kuci.
LUK.1.80	Ko bona aosekwa, ko aokema nd’olimo, ko aki nda bitekeleke elaka nko mbile ea enyelo ekae ele Yisalaele.
LUK.2.1	JOI joliela nd’embil’eko wae bosise boyaki lim’ele Kaisala Anguseto, wae banto bauma bakotame baina. 
LUK.2.2	Bone wete bokota wa joso nd’ekek’eki Kwilinu gouverneur owa Sulia. 
LUK.2.3	Ko bant’auma baocwa okotam’aina, wengi’onto nd’onanga’okae mongo. 
LUK.2.4	Ko Yosefa aocwa ngoko lima Ngalilaya, lim’onanga wa Nazaleta, nda Yudea nd’onanga wa Dawidi, botangema Beteleme, eki’nde ow’ilongo l’ooci wa Dawidi; 
LUK.2.5	wae akote lina j’omongo la ja Malia oki l’ende elaka wae ayale waji’okae, ko ende atutama loota. 
LUK.2.6	Koko ak’iyo eko, ekeke eoliela wae aote. 
LUK.2.7	Ko aotaki nsomi ekande ea jende; ko aoloomba la bito bia mbaomba, ko aoloambya nda sanduku ela nyama toma, ek’iyo ntabaat’itenela nd’ilombe y’afaya.
LUK.2.8	Ko baesanyi ba mpate baki nd’es’eko nd’esobe, ko baesanya botonga’okiyo l’otso. 
LUK.2.9	Ko ekima ea Yawe aolemala l’iyo, ko jilangi ja Yawe jongesa nda wiji bokiyo: ko baolok’ooma mongo. 
LUK.2.10	Ko ekima aolakela, Talokak’ooma; el’emi njel’inyo bosako w’olotsi w’osalangano mongo, koko boko wifoyal’ele bant’auma: 
LUK.2.11	ele Boikyi ole Masiya Nkolo aootsw’el’inyo mbil’ene nd’onanga wa Dawidi. 
LUK.2.12	Ko lone lotaza el’inyo wete, lifotana bona aombama la bito bia mbaomba, ko ambi nda sanduku ela nyama toma. 
LUK.2.13	Ko sasimo, etukuluku ea bikima bia loola baki l’ekima, ko baomemya Nzakomba, ko baokela,
LUK.2.14	Imemya ele Nzakomba nd’aliko mongo,
LUK.2.14	Ko nd’okili kuci el’anto basim’ende.
LUK.2.15	Koko, aki bikima oimanak’el’iyo baoluta nda loola, baesanyi baokela el’iyo mongo, Kela tokende nda Beteleme, ko tene joi line likelamaki, liki Yawe oteneyaka. 
LUK.2.16	Ko baoya la lomolomo, ko baotana Malia la Yosefa, ko l’ona ambi nda sanduku ela nyama toma. 
LUK.2.17	Ko ak’iy’oenaka, baosanga joi lisangemaki el’iyo nd’eloko ea bona. 
LUK.2.18	Ko bant’auma bandokaki baokamwa l’aoyi basangemaki el’iyo la baesanyi. 
LUK.2.19	Lolo Malia aofonga baoyi’ane bauma, ko aokanela nd’otema’okae. 
LUK.2.20	Ko baesanyi baoluta, baomemya Nzakomba, ko baolokanga nd’ewela e’aoyi’auma bak’iy’ookaka ko la bak’iy’oenaka, o ngoki bako osangemaka el’iyo.
LUK.2.21	Ko aki mbile ea mwambi okite, baotena nsonge, ko baoloila lina likae YESU, wae lina liandemaki ngoko l’ekima etafa nyango ofoswa jemi likae.
LUK.2.22	Ko aki bembile bekiyo bia mpetola okokaka, eleng’ele bisekyelo biki Mose, baoloyela nda Yelusalema, wae bolekya ele Yawe, 
LUK.2.23	(ngole joi likotamaka nda bisekyelo bia Yawe, Wengi nsomi ea jende ootswa lima likunju ifotangema ow’oeko ele Yawe). 
LUK.2.24	Ko baolekya mbeka ngoki joi osangemaka nda bisekyelo bia Yawe, Bimpompo bife, nkina baasa ba bimbenga bafe. 
LUK.2.25	Ko bala, bont’omo aki nda Yelusalema, otangema Simiona; ko bont’one aki bonto owa njelama l’owa boondo mongo, olendezaki Bocicimyi owa Yisalaele: ko Bolimo w’olotsi aki el’ende. 
LUK.2.26	Ko joi jolenya el’ende la Bolimo w’olotsi, wae afaen’iwa, ataf’end’oena Masiya ea Yawe. 
LUK.2.27	Ko aoya l’olimo nd’ilombe ya Nzakomba: ko aki nyango l’ise oyelaka bona, Yesu, wete bakele nd’eloko ekae eleng’ele bisekyelo, 
LUK.2.28	ende aoloamba, ko aolokeketela, ko aomemya Nzakomba, aokela,
LUK.2.29	Yawe, kela bokwal’okawe akend’aeyoko la kuci,
LUK.2.29	Eleng’ele joi like,
LUK.2.30	Eki baiso’akami oenaka loiko loke,
LUK.2.31	Loki w’oezaka nda joso j’elongi ea bant’auma;
LUK.2.32	Fole efolaza Bafaya,
LUK.2.32	Ko la jilangi ja banto’ake ba Yisalaele.
LUK.2.33	Ko ise la nyango ekae bayokamwa l’aoyi batefelami nd’eloko ekae; 
LUK.2.34	ko Simiona aolasakela bokako wa nsakema, ko aokela Malia nyango ekae, Bala, bon’one aosonama wae ayale ncina ea ekwelo l’esangyelo ea bant’auke nda Yisalaele; ko la lotaza lotangema lotango; 
LUK.2.35	onde, l’ifaka ifotuwana botema’oke mongo; wae nkai ienya lima betema beuke. 
LUK.2.36	Ko bont’omo aki eko, otangema Ana, boteli ow’omoto, bona owa Fanwele, ow’oloi w’Asela, (ende aokita ekota mongo, ko aki la bome années nsambo lim’ak’iy’oalanaka, 
LUK.2.37	ko aki etuka années ntuku mwambi l’inei), ko bomot’oko ntimanak’ilombe ya Nzakomba, aomemya Nzakomba la nkakila ea toma ko la mbaonda l’otso la mbile. 
LUK.2.38	Aki’nd’oyaka nda heure eko, aosima Nzakomba boya, ko aotefela nd’eloko ekae ele bant’auma balendeza esikwelo ea Yelusalema. 
LUK.2.39	Ko ak’iy’osizaka baoyi’auma eleng’ele bisekyelo bia Yawe, baoluta nda Ngalilaya, nd’onang’okiyo mongo, wete Nazaleta.
LUK.2.40	Ko bona aosekwa, aokaka l’ekemo, aokama la wanya; ko boya wa Nzakomba boki el’ende.
LUK.2.41	Ko ise la nyango ekae bacwaka wengi année nda Yelusalema nd’elambo e’Efendelo. 
LUK.2.42	Ko aki’nde années jom l’ife, bacwaki eko nd’elenge e’elambo; 
LUK.2.43	ko ak’iy’okokyaka bembile, ko baoluta, bonol’oko Yesu aocikala nd’afeka nda Yelusalema; ko ise la nyango ekae ntabeaki; 
LUK.2.44	lolo iyo baokanela wae ayokende l’iyo nd’olongo, ko baocwa lokendo ja mbil’emoko; ko baoloasa ele bioto l’alongo bakiyo: 
LUK.2.45	ko ak’iyo ntabotana, baoluta nda Yelusalema wae boase. 
LUK.2.46	Ko nd’afeka ba bembil’esato, baolotana nd’ilombe ya Nzakomba, aokit’ase nd’etei e’alaki, aolokoza baoyi’akiyo, ko aolauol’iyo biuo; 
LUK.2.47	ko bant’auma bandokak’ende baokamwa la wanya bokae l’elenge eki’nd’oambaka. 
LUK.2.48	Ko ak’iy’oene, baokamwa; ko nyango ekae aolokela, Bona, otokeelaki ngone lae? bala, emi l’ise eke tokasaki la lokeseli mongo. 
LUK.2.49	Ko aolakela, Lonjasaki ngamo? Kamb’inyo ntaleaki wae mpokambe belemo, imola nko bia Fafa? 
LUK.2.50	Ko iyo ntabakotola ncina ea joi liki’nd’oasangelaka. 
LUK.2.51	Ko aokitela l’iyo, ko aoya nda Nazaleta; ko aolafika; ko nyango ekae aofonga baoyi’ane bauma nd’otema’okae.
LUK.2.52	Ko Yesu aokaka la wanya la lisekwa, ko la losimo ele Nzakomba l’ele banto.
LUK.3.1	NDA année ea jom l’itano ea likulaka ja Tibelia Kaisala, aki Pontio Pilato gouverneur ea Yudea, ko Elode vice-gouverneur ea Ngalilaya, ko bokune’okae Filipo vice-gouverneur ea Itulaya, la Tulakoniti; ko Lusania vice-gouverneur ea Abilene, 
LUK.3.2	nd’ekeke eki Anasa la Kayapa nkanga ya joso mongo, joi ja Nzakomba joya ele Yoane bona owa Zekalaya nd’etekeleke. 
LUK.3.3	Ko ende aoya nda bise biuma bikotutsi la Yoladane, aosanga nsango ea inamelo ea mbututala ele etungwelo lima baoyi’obe; 
LUK.3.4	ngole joi jokotama nd’onkanda w’aoyi ba Yesaya ow’oteli,
LUK.3.4	Lofoso j’ont’omo obeleza nd’etekeleke,
LUK.3.4	Loongya mboka ea Yawe,
LUK.3.4	Locilaza mboka ikande ci.
LUK.3.5	Wengi wao wifosakela,
LUK.3.5	Ko ngongo iuma la bekonji beuma bifokitezama;
LUK.3.5	Ko bakumba bifosembwa ci,
LUK.3.5	Ko mboka ya kootoko-kootoko ifoyala tande;
LUK.3.6	Ko bant’auma bifena loiko ja Nzakomba.
LUK.3.7	Ko aosangela banto ba bitukuluku bacwaki oinama l’ende, Inyo bana ba njwa, olakak’inyo wete lolote nkele eoya na? 
LUK.3.8	Locw’amuka bandeji l’eututaelo ea baoyi’obe, ko taloangake okela nd’etema’ekinyo, Iso tole l’Abalayama ise ekiso; el’emi nsangel’inyo, Nzakomba aemeya bana b’Abalayama lima bikenje bine. 
LUK.3.9	Aeyoko yanda yolilama nda wili wa betamba; nd’ewela eko, wengi botamba bofocw’amuka b’olotsi wumbama, ko wusama nda tsa. 
LUK.3.10	Ko banto ba bitukuluku baolouola, baokela, Iso tifokela na? 
LUK.3.11	Ko aolamba, aokela, Ole l’enkot’efe, kela akafe l’ende ofoate; ko ole la toma ta ndala, akele o ngoko. 
LUK.3.12	Ko batakanyi ba mpuci bayaki oinama ngoko, ko iyo baolokela, Bolaki, iso tifokela na? 
LUK.3.13	Ko aolakela, Talokolake mpuci endekola ek’iy’oelezak’inyo. 
LUK.3.14	Ko soldats baoya o ngoko, baolouola, baokela, L’iso tifokela na? Ko aolakela, Talofunzake banto, ko talofatake banto, ko talokinake bofuto bokinyo.
LUK.3.15	Ko aki banto olendezaka, ko bant’auma bakakaza nd’etema’ekiyo nd’ewela ea Yoane, wete nkina ale Masiya: 
LUK.3.16	Yoane mongo aolamba, aolakela iy’auma, Nsosolo emi njin’inyo nd’asi; lolo omo ifoya ondekol’emi la mpamba, mpeji wae ntungole bekulu bia bikoto bikae: ende ifin’inyo nda Bolimo w’olotsi ko la tsa: 
LUK.3.17	ifufake ile nda likata likande, ko ifofetola ilombe ifuf’ende loso mpetola mongo, ko ifotakanya loso nd’ilombe ikande ya efongelo; lolo ifocumba mposo la tsa totafofyamaka.
LUK.3.18	Aosanga nsango e’olotsi el’anto l’aoyi’amo bauke; 
LUK.3.19	lolo Elode owa vice-gouverneur, nd’ewel’eki Yoane ofelak’ende nd’eloko ea Elodia, waji owa bokune’okae, ko la nd’eloko ea baoyi’auma b’obe baki Elode okelaka, 
LUK.3.20	aokokya joi line o ngoko nd’aoyi’auma, wete aokomba Yoane nd’ilombe ya njanga.
LUK.3.21	Ko joi joliela, aki bant’auma oinamaka nd’asi, wae Yesu aolinama ngoko, ko ayoonde, loola lokombwa, 
LUK.3.22	ko Bolimo w’olotsi aokitela el’ende la jonge, ngol’embenga, ko lofoso loyaki lima loola wae, We ole bon’okami ow’eefe, w’onjoky’emi ekemo mongo.
LUK.3.23	Ko Yesu mongo, aki’nd’oangaka bolemo, aki nga années ntuk’isato, bona (ngoki banto okanelaka) owa Yosefa, bon’owa Eli, 
LUK.3.24	bon’owa Matata, bon’owa Lewi, bon’owa Meleki, bon’owa Yanai, bon’owa Yosefa, 
LUK.3.25	bon’owa Matatia, bon’owa Amosa, bon’owa Nauma, bon’owa Elesi, bon’owa Naga, 
LUK.3.26	bon’owa Mata, bon’owa Matatia, bon’owa Simi, bon’owa Yoseke, bon’owa Yoda, 
LUK.3.27	bon’owa Yoana, bon’owa Lesa, bon’owa Zelubabela, bon’owa Salatiele, bon’owa Neli, 
LUK.3.28	bon’owa Meleki, bon’owa Adi, bon’owa Kosama, bon’owa Elemadama, bon’owa Ele, 
LUK.3.29	bon’owa Yose, bon’owa Eliezala, bon’owa Yolima, bon’owa Matata, bon’owa Lewi, 
LUK.3.30	bon’owa Simona, bon’owa Yudase, bon’owa Yosefa, bon’owa Yonama, bon’owa Eliyakima, 
LUK.3.31	bon’owa Melea, bon’owa Mena, bon’owa Matata, bon’owa Natana, bon’owa Dawidi, 
LUK.3.32	bon’owa Yisai, bon’owa Obede, bon’owa Boaza, bon’owa Salamona, bon’owa Nasona, 
LUK.3.33	bon’owa Aminadaba, bon’owa Aluni, bon’owa Eselone, bon’owa Pelese, bon’owa Yuda, 
LUK.3.34	bon’owa Yakoba, bon’owa Yisaka, bon’owa Abalayama, bon’owa Tela, bon’owa Naola, 
LUK.3.35	bon’owa Selunga, bon’owa Lu, bon’owa Pelege, bon’owa Ebele, bon’owa Sela, 
LUK.3.36	bon’owa Kenana, bon’owa Alufakasada, bon’owa Seme, bon’owa Noa, bon’owa Lemeke 
LUK.3.37	bon’owa Metusela, bon’owa Anoka, bon’owa Yelede, bon’owa Malalele, bon’owa Kenana, 
LUK.3.38	bon’owa Enosa, bon’owa Sete, bon’owa Adama, bon’owa Nzakomba.
LUK.4.1	KO Yesu aokama la Bolimo w’olotsi, ko aoluta lima Yoladane, ko aotombama l’olimo nd’etekeleke, 
LUK.4.2	aomekama la Satana bembile ntuk’inei. Ko ntaleki yomba ya ndala nye nda bembile beko; ko aki bembil’eko osile, aoloka nzala. 
LUK.4.3	Ko Satana aolokela, Nga w’ole Bona owa Nzakomba, sanga wae ekenje ene efaningwa mampa. 
LUK.4.4	Ko Yesu aolamba, Joi jokotama, Bonto ntaikaka la mampa kika, [lolonde la wengi joi ja Nzakomba.] 
LUK.4.5	Ko aolotomba nd’aliko, ko aoloeneya bakulaka bauma ba bise biuma nkakoyoko. 
LUK.4.6	Ko Satana aolokela, Emi njifokoka mpifo ene euma, la jilangi ja bakulak’ako; eki mpifo eko okaemaka el’emi; ko nka bonto olang’emi ndoka. 
LUK.4.7	Ko ayak’onkusamel’emi, mpifo ene euma ifoyalema ekawe. 
LUK.4.8	Ko Yesu aolamba, aolokela, Joi jokotama, Memya Yawe Nzakomba eke, ko osaela nk’ende kika. 
LUK.4.9	Ko aolotomba nda Yelusalema, ko aoloila nd’aliko b’ilombe ya Nzakomba nda nsonge, ko aolokela, Nga w’ole Bona owa Nzakomba, usa we mongo lim’endo; 
LUK.4.10	ele joi jokotama,
LUK.4.10	Ende ifotoma bikima bikae bia loola nd’eloko eke, wae bakesanya:
LUK.4.11	koko,
LUK.4.11	Bifokotomba nd’akata’akiyo,
LUK.4.11	Nyango likaka like lifoiman’ekenje.
LUK.4.12	Ko Yesu aolamba, aokela, Joi jokotama, Tomekake Yawe Nzakomba ekawe.
LUK.4.13	Ko aki Satana osizaka bemeka beuma, aoliman’el’ende fele.
LUK.4.14	Ko Yesu aoluta nda Ngalilaya la mpamba ea Bolimo; ko lokumo lokae lokumyama nda bise bikotutsi. 
LUK.4.15	Ko aolaka nda basunagoga bakiyo, ko iy’auma baolomemya.
LUK.4.16	Ko aoya nda Nazaleta, wiji bok’iy’oongolaka; ko nd’elenge eki’nde aolotswa nda sunagoga nda mbile ea Sabata, ko aolemala wae aand’onkanda. 
LUK.4.17	Ko baolokitsa bonkanda w’oteli Yesaya. Aoumbol’onkanda, ko aolen’itenela ikotama joi line,
LUK.4.18	Bolimo wa Yawe bole l’emi,
LUK.4.18	Eki’nd’ombisaka l’auta wae nsangele banto b’eola bosako w’olotsi:
LUK.4.18	Antomaki osanga etungwelo ele njanga,
LUK.4.18	L’enelo ele bawei’aiso,
LUK.4.18	Oelola banto bak’iy’otukaka,
LUK.4.19	Osanga ekeke ea Yawe esimam’olotsi.
LUK.4.20	Ko aoumb’onkanda, aoluteya ele bosali, ko aokit’ase; ko bant’auma baki nda sunagoga baoloaka baiso’akiyo. 
LUK.4.21	Ko aang’oakela, Mbil’ene ekotelo ene eoliela nd’atoi’akinyo. 
LUK.4.22	Ko bant’auma baolokoza, ko baokamwa nd’eloko ea baoyi b’oya bandolaki lim’omwa’okae: ko baokela, One afa bona owa Yosefa nde? 
LUK.4.23	Ko aolakela, Nsosolo, inyo lifoncwela joi line, Nkanga e’ete, bikya we mongo: baoyi’aso bak’is’okaka baokelama nda Kapalanauma, kelaka endo ngoko nd’ese eke mongo. 
LUK.4.24	Ko aokela, Nsosolo, nsangel’inyo, Boteli ntasimamaka nd’ese ekae mongo. 
LUK.4.25	Lolo nsangel’inyo la nsosolo, Bamato ba bituka baki’auke nda Yisalaele nd’embile beki Eliya, nd’ekeke eki loola okombamaka années isato la nsanza botoa, aki eto ea nzala e’enene okwelak’ese euma; 
LUK.4.26	lolo Eliya ntatomamaki el’omo owa bamato’ako, lolonde aotomama nda Salepata kika, nd’ese ea Sidona, ele bomot’omo oki etuka. 
LUK.4.27	Ko banto b’aeka bauke baki nda Yisalaele nd’ekek’eki Elisa ow’oteli; ko nk’omo owa b’aeka’ako ofetswaki, lolonde Namana bosi Sulia kika. 
LUK.4.28	Ko bant’auma baki nda sunagoga baokama la nkele, ek’iy’ookaka baoyi’ane; 
LUK.4.29	ko baolemala, baolooza lim’onanga, ko baolotomba nd’ompempe wa ngongo eki bonanga’okiyo okotongi, wete bouse nd’ase la besunangongo. 
LUK.4.30	Lolo aotuwana nd’etei ekiyo, ko aokenda.
LUK.4.31	Ko aokitela nda Kapalanauma, bonanga wa Ngalilaya. Ko aolalaka nda mbile ea Sabata: 
LUK.4.32	ko baokamwa la lilako likae; eki joi likae liki la mpamba. 
LUK.4.33	Ko bonto aki nda sunagoga, oki la bokali wa linyamo; ko aobeleza la lofoso ja bolo, 
LUK.4.34	Cika! iso la we tole ngamo? Yesu owa Nazaleta, oyaki wae otofite? njokea we, ole owa boeko owa Nzakomba. 
LUK.4.35	Ko Yesu aolofela, aokela, Ambya lofoso, ko ola lim’el’ende. Ko aki demona ounzak’ende nd’ase nd’etei ekiyo, aolola lim’el’ende, ko ntooky’ende eefe. 
LUK.4.36	Ko iy’auma baokamwa, baotefelana, baokela, Joi line lile na? el’ende aosangela bekali bia linyamo la mpifo la mpamba, ko bolaka. 
LUK.4.37	Ko lokumo lokande lokumyama nda bise biuma biki ntutama.
LUK.4.38	Ko aolola lima sunagoga, ko aolotswa nd’ilombe ya Simona. Ko nyango ea waji owa Simona aoloka nkangi ea angala e’enene: ko baoloonda nd’eloko ekae. 
LUK.4.39	Aolemala el’ende, ko aofela nkangi ea angala, ko eolocika: ko aetswa nkako, ko aolasaela.
LUK.4.40	Ko aki jefa oile, iy’auma baki la banto ba nkangi ya bilenge la bilenge, baolayela el’ende; ko aolafy’akata bakae el’iy’auma, ko aolaikya. 
LUK.4.41	Ko bademona baolola lim’ele bant’auke, baobeleza, baokela, W’ole Bona owa Nzakomba, Ko aolafela, ko ntacik’iyo wete batefela nye, ek’iy’oeaka wae ale Masiya.
LUK.4.42	Ko aki nkesa okya, aolola ko aocwa nd’etekeleke: ko banto ba bitukuluku baoloasa, ko baoya el’ende, ko bakelaki wete bosuke, wae afiman’el’iyo. 
LUK.4.43	Lolo aolakela, Bolotsi wae nsange nsango e’olotsi ea likulaka ja Nzakomba nd’enanga bemo ngoko: el’emi ntomamaki la ncin’ene.
LUK.4.44	Ko ayosange nsango nda basunagoga ba Ngalilaya.
LUK.5.1	KOKO aki etukuluku ea banto okam’el’ende, wae boke joi ja Nzakomba, akemi nd’eselo ea lieke ja Ngenesaleta; 
LUK.5.2	ko aolena biat’efe besemi nd’esemelo ea lieke; lolo baasi ba nse baosafwa lima biato, ko bayosole betai’ekiyo. 
LUK.5.3	Ko aokondela nd’omo wa biato beko, boki wa Simona, ko aolouola wae asemwa isisi lim’okili. Ende aokit’ase ko aolak’anto b’etukuluku lima wato. 
LUK.5.4	Ko aki’nd’osizaka lotefela, aokela Simona, Lotomba wato nd’asi ba njindo, ko lokiteza betai’ekinyo, loome nse. 
LUK.5.5	Ko Simona aolamba, aokela, Nkolo, tasaki bots’otso, ko ntatoata nse nye; lolonde la joi like njifokiteza betai. 
LUK.5.6	Ko ak’iy’okelaka ngoko, baokomba bouke wa nse l’etai; ko betai’ekiyo beanga jatsa; 
LUK.5.7	ko baoleta l’akata balongo bakiyo baki nda wato bomo, wete baye bakambya. Ko baoya, baokondeza nse nda biato bek’efe to, wae beanga loina. 
LUK.5.8	Lolo Simona Petelo, aki’nd’oenaka joi liko, aokwa nd’aongo ba Yesu, aokela, Imana el’emi, O Nkolo, el’emi nde bonto ow’obe. 
LUK.5.9	Nd’ewel’eki’nde okamwaka, ende l’iy’auma baki l’ende, l’ofula wa nse bok’iy’oomaka; 
LUK.5.10	ko la Yakobo la Yoane bana ba Zebedayo, baamanaki la Simona nda jasi ja nse, baokamwa ngoko. Ko Yesu aokela Simona, Tawokake booma; lim’aeyoko wifoyalema wasi ow’anto. 
LUK.5.11	Ko ak’iy’osemyaka biato bekiyo nd’okili, baosundola toma touma, ko baolokima.
LUK.5.12	Koko aki’nde nd’onang’omo, bala bont’omo aki eko la jonge liuma lifitana l’aeka; ko aki’nd’oenaka Yesu, aokwa mbosama, ko aoloonda, aokela, Nkolo, ayaka olanga, ompetoleya. 
LUK.5.13	Ko aosembya likata likae, ko aolofomwa, aokela, Ndanga, fetswaka. Ko nkakoyoko baeka baolimana el’ende. 
LUK.5.14	Ko aolokela, Tosangelake bont’omoko: lolo kenda, eneya nkanga jonge like, ko nd’eloko ea efetswelo eke lekya nganji iki Mose osiselaka nga lotaza el’iyo. 
LUK.5.15	Lolo lokumo lokae lokumyama bouke mongo; ko bitukuluku bi’anene bi’anto baotakana wae bokoza, ko baikyama lima tongoi tokiyo. 
LUK.5.16	Lolo ende aolimana, ko aocwa nda bitekeleke, ko ayoonde.
LUK.5.17	Koko nda mbil’emo ayolake lilako; ko Bafalusi l’alaki ba bisekyelo bakokit’as’eko, bayaki lima benanga biuma bia Ngalilayala Yudea ko lima Yelusalema: ko mpamba ea Yawe eki l’ende wae aikya banto. 
LUK.5.18	Ko bala, banto baoyela bonto oki la nkangi ea nkataana nda ntange; ko basaki wete botswey’ende nd’ilombe, ko boambya nda joso likae. 
LUK.5.19	Ko ak’iyo ntaben’otswelo, likambo ja etukuluku, baounda nda nsamba e’ilombe, ko ak’iy’oteolaka nsamba e’ilombe, baolokiteza nda ntange ekae nd’etei nda joso ja Yesu. 
LUK.5.20	Aki’nd’oene imeezo ekiyo, aokela, Bonto, otungwa lima baoyi’obe’akawe. 
LUK.5.21	Ko bakoci b’enkanda l’afalusi baanga lokakaza, baokela, Bont’one osaola Nzakomba isaola ale na? Omo otungol’anto lima baoyi’obe na, imola nko Nzakomba kika? 
LUK.5.22	Lolo Yesu aokotola bakakaza’akiyo, aolamba, aokela, Inyo lokakaza nd’etema ekinyo lae? 
LUK.5.23	Nkina nkele, Otungwa lima baoyi’obe bakawe; la nkele, Betswa, ambola ntange ekawe, ko kenda; oleki ikao nd’etefelo na? 
LUK.5.24	Lolo nd’ewela wae lea Bona ow’onto ale la mpamba nd’okili wae atungol’anto lima baoyi’obe (aokela bonto owa nkangi ea nkataana), Nkokela we, Betswa, ambola ntange ekawe, ko kenda nd’ilombe ikawe. 
LUK.5.25	Ko nkakoyoko aolemala nda joso likiyo, ko aolambola ntange eki’nd’okeci, ko aocwa nd’ilombe ikande, aomemya Nzakomba. 
LUK.5.26	Ko iy’auma baokamwa, ko baofika Nzakomba; ko baokama l’ooma, baokela, Tolena baoyi b’eleng’enkina mbil’ene.
LUK.5.27	Ko nd’afeka b’aoyi’ane aolola; ko aolena botakanyi owa mpuci otangema Lewi, akokit’ase nd’itenela ifut’iyo mpuci, ko aolokela, Onkim’emi. 
LUK.5.28	Ko aosundola toma touma, aolemala, ko aolokima.
LUK.5.29	Ko Lewi aololambela elambo e’enene nd’ilombe ikae; ko etukuluku e’enene ea batakanyi ba mpuci l’ant’ankina bakokit’ase l’iyo baleki toma. 
LUK.5.30	Ko Bafalusi l’akoci b’enkanda bakiyo baomemesanela bakimi bakae, baokela, Inyo lola ko lomela la batakanyi ba mpuci l’ant’obe lae? 
LUK.5.31	Ko Yesu aolamba, aolakela, Banto bakema bolo ntabelaka nkanga e’ete; lolonde bandoka nkangi. 
LUK.5.32	Nciyaki oeta banto bandeji, lolonde bant’obe nd’eututaelo.
LUK.5.33	Ko iyo baokela, Bakimi ba Yoane bakila toma bekila beuke, ko baoonda beondo, ko bakimi ba Bafalusi o ngoko; lolo bake baleka ko bamelaka. 
LUK.5.34	Ko Yesu aolakela, Lifokiza balongo ba wengi owa waji toma nd’ekeke ekit’ase wengi l’iyo nde? 
LUK.5.35	Lolo ekeke ifoya endimana wengi lim’el’iyo, mpanga bakile toma nd’embile beko. 
LUK.5.36	Ko aolasangela esonganya, aokela, Nk’onto otena ebolo lim’onkoto w’aeyoko wae asamb’eko nd’onkoto w’ojwela; ng’akel’o ngoko, siki akanjola bonkoto w’aeyoko, ko ebolo lim’onkoto w’aeyoko efosongane la bonkoto w’ojwela. 
LUK.5.37	Ko nk’onto ondila basanga b’aeyoko nda bikucu bia kalakala, nyango basanga b’aeyoko bafoole bikucu, ko basanga mongo bafutele, ko bikucu bifofitane. 
LUK.5.38	Lolonde bilaka basanga b’aeyoko nda bikucu bi’aeyoko. 
LUK.5.39	Ko nk’onto omelaki basanga ba kalakala aut’olanga b’aeyoko; el’ende aokela, Ba kalakala baolekol’olotsi.
LUK.6.1	KOKO aotuwana basala b’asangu nda mbile ea Sabata; ko bakimi’akae baomuka basangu, baonokola bako nd’akat’akiyo, ko baleki. 
LUK.6.2	Lolo Bafalusi bamo baokela, Inyo lokela joi lifeji la mbile ea Sabata lae? 
LUK.6.3	Ko Yesu aolamba, aokela, Inyo lotafoanda joi liki Dawidi okelaka, aki’nde la nzala, ende mongo l’iy’aki l’ende? 
LUK.6.4	elenge eki’nd’otswaka nd’ilombe ya Nzakomba, ko aokola ko aola mampa y’oeko, ko aoka iko el’iy’aki l’ende, mampa iko ifeji wae banto bale, imola nko nkanga kika? 
LUK.6.5	Ko aolakela, Bona ow’onto ale Nkolo ea Sabata.
LUK.6.6	Koko nda mbil’enkina ea Sabata, aolotswa nda sunagoga, ko aolaka lilako; ko bont’omo aki eko, ko likata likae j’elome jonyeela. 
LUK.6.7	Ko bakoci b’enkanda la Bafalusi baoloteemeza, nkina aikya nda Sabata; wae bofots’ende joi. 
LUK.6.8	Lolo ende eaki nkai ikiyo; ko aokela bonto onyeela likata, Emala ko yala nd’etei. Ko aolemala o njemala. 
LUK.6.9	Ko Yesu aolakela, Nduol’inyo, Lindeji l’esekyelo ea mbile ea Sabata na? nkakela e’olotsi, nkina nkakela e’obe? mbaikya, nkina mbaoma? 
LUK.6.10	Ko aolaala, iy’auma; ko aolokela, Sembola likata like. Aokela o ngoko; ko likata likae joika. 
LUK.6.11	Lolo iyo baokama la nkele; ko baoluwana elenge e iy’okeela Yesu joi.
LUK.6.12	Koko nd’embile bene, aocwa nda ngongo oonda; ko ayoonde Nzakomba bots’otso. 
LUK.6.13	Ko aki nkesa okya, aoleta bakimi’akae; ko aosona lim’el’iyo banto jom l’afe, baki’nd’otangaka Bikima: 
LUK.6.14	Simona, oki’nd’ilaka lina Petelo, l’Andelo okosangi l’ende nd’ooci, la Yakobo la Yoane, la Filipo la Balutolomayo, 
LUK.6.15	la Matayo la Toma, la Yakobo bona owa Alafayo, la Simona otangema owa Zelote, 
LUK.6.16	la Yuda bokune owa Yakobo, la Yudasa bosi Keliota, ondoangelaki: 
LUK.6.17	ko aokitela l’iyo, ko aolemala nd’itenela y’esobe, ende l’etukuluku e’akimi bakae, ko la bouke w’anto lima Yudea la Yelusalema, la bise bia Tula la Sidona, bayaki wae bookoza, ko baikyame lima nkangi ikiyo; 
LUK.6.18	ko iy’aki la bekali bia linyamo baoikyama. 
LUK.6.19	Ko banto b’etukuluku euma basaki wae bofomwa; eki mpamba olaka lim’el’ende, ko aolaikya iy’auma.
LUK.6.20	Ko aosangya baiso’akae ele bakimi’akae, aokela, Inyo b’eola, lokem’ekemo: ele likulaka ja Nzakomba lile likinyo. 
LUK.6.21	Iny’andoka nzala aeyoko, lokem’ekemo; el’inyo lifokinda. Iny’alela mpisali aeyoko, lokem’ekemo; el’inyo lifoseka tola. 
LUK.6.22	Wenaka banto baolin’inyo tu, ko baotandol’inyo, ko baotang’inyo lotango, ko baolimola baina’akinyo nga bobe nd’eloko ea Bona ow’onto, inyo lokem’ekemo. 
LUK.6.23	Losalangana nda bembile beko, ko lotatamba l’osalangano; la ncina wae ndako ekinyo el’enene nda loola; eki baise’akiyo okeelaka bateli o ngoko. 
LUK.6.24	Lolonde elo el’inyo baaci! el’inyo losila jamba ncicimya e’etema’ekinyo. 
LUK.6.25	Elo el’inyo bakinda mbimbi aeyoko! el’inyo lifoka nzala. Elo el’inyo baseka tola aeyoko! el’inyo lifokesela la lokeseli, ko lifolela mpisali. 
LUK.6.26	Elo el’inyo, ee banto osim’inyo bolotsi! eki baise’akiyo okeelaka bateli ba mpafomba o ngoko.
LUK.6.27	Lolo nsangel’iny’andokoza, Loka baini’akinyo eefe, ko lokel’olotsi el’iyo bandin’inyo tu; 
LUK.6.28	losakel’iyo batol’inyo bitoli bokako wa swa, loondel’iyo banyokol’inyo. 
LUK.6.29	Ayaka bonto akosakola lotaka nda litama limoko, w’otumya litama linkina o ngoko; ko ayaka bonto akofonola bonkoto w’aliko, tawofekezake bonkoto w’etei o ngoko. 
LUK.6.30	Kaya wengi bonto okolomba; ko ayaka bonto akola toma toke, tawetake toko lenkina. 
LUK.6.31	Ko elenge elang’inyo banto bakeel’inyo, lakeel’iyo nk’eleng’eko. 
LUK.6.32	Nkina banto bok’inyo eefe, ko inyo lolok’iyo eefe, ndako eat’inyo na? ele bakeli b’obe bokan’eefe l’anto bandok’iyo eefe. 
LUK.6.33	Nga lokel’olotsi ele banto bakeel’inyo bolotsi, ndako eat’inyo na? ele banto b’obe bakela o ngoko. 
LUK.6.34	Ko nga losombya nsombi el’iyo bandendez’inyo wete lifamba lenkina ndako eat’inyo na? ele banto b’obe basombya banto b’obe nsombi, wae bambe lenkina o ngoko. 
LUK.6.35	Lolo loka baini’akinyo eefe, ko lakeele bolotsi, ko losombya nsombi, nk’okakaano; ko ndako ekinyo ifoyala enene, ko inyo lifoyalema bana ba Oleki ndekola; el’ende akela baoyi ba liota el’iyo bafoke liota ko ele banto b’obe. 
LUK.6.36	Lok’anto isei, o ng’ondoka Ise ekinyo isei. 
LUK.6.37	Ko talezake banto baoyi, ko inyo lofezama l’aoyi; ko talumbake banto bakambo, ko inyo lofaumbama likambo: lotungol’anto, ko inyo lifotungwa: 
LUK.6.38	lokaya, ko lifokaem’el’inyo; bifoka inyo nda ntolo ikinyo jeza j’olotsi, linyekama, lifukusama, ko lifukumwa. El’iyo bifelez’inyo lenkina ng’ok’iny’oezaka.
LUK.6.39	Ko aolasangela esonganya, aokela, Bawei’aiso balondeya bawei’aiso mboka nde? bafaokwa iy’ak’afe nda lifoku nde? 
LUK.6.40	Bokimi ntalekolaka bolaki’okande: lolonde wengi’onto, a end’oelama, aoyalema o ngol’olaki’okae. 
LUK.6.41	Ko oal’ifufumbu ile nda liso ja lilongo like, lolo ofokanela botondo bole nda liso likawe mongo lae? 
LUK.6.42	Na, okela lilongo like, Lilongo, kela nkoleza ifufumbu ile nda liso like, ko we mongo ofene botondo bole nda liso like mongo ngamo? We bokakatano, oza botondo bole nda liso like mongo nda joso, mpanga wene fole wae woza ifufumbu ile nda liso ja lilongo like. 
LUK.6.43	Ele nk’otamba w’olotsi bocwa bamuka b’obe; ko nk’otamba w’obe bocwa bamuka b’olotsi. 
LUK.6.44	Ele wengi botamba weana l’amuka bakae mongo. Banto bafomuke bateli lima bafengolankoi, ko bafomuke bamuka ba bokoli wa vina lim’aeke. 
LUK.6.45	Bonto ow’olotsi lima liaci j’aoyi b’olotsi ja botema’okae ozaka joi lil’olotsi; ko ow’obe lima liaci j’aoyi’obe ozaka joi lil’obe: ele bomwa botefela lim’ofula w’otema.
LUK.6.46	Ko lonjet’emi Nkolo, Nkolo, ko lofokele baoyi batefel’emi, lae? 
LUK.6.47	Wengi’onto oya el’emi, ko aoloka baoyi’akami, ko aokel’ako, njifeney’inyo osongi l’ende: 
LUK.6.48	asongi l’onto otonga ilombe ikae, ko aocima njindo mongo, ko aolemy’ilombe nd’ekenje; ko aki mpela oya, ntando eokunjwa nd’ilombe iko, ko ntefukyeya nye eki iko ikotongi bolotsi mongo. 
LUK.6.49	Lolo ondoka baoyi’akami, ko afokele bako, asongi l’onto otongak’ilombe ikae nd’amoci nk’ekemyelo; ntando eokunjwa nd’ilombe, ko iokwa nkakoyoko: ko efitanelo e’ilombe iko eolekola.
LUK.7.1	AKI Yesu osizaka bitefelo bikae biuma nd’atoi b’anto, aomotswa Kapalanauma.
LUK.7.2	Ko bosali owa capitaine emo, oki’nd’ookak’eefe, aki la nkangi, ko aotutama l’iwa. 
LUK.7.3	Ko aki’nd’ookaka lokumo ja Yesu, aolotomela bingambe bia Ba-Yuda, ouola wae ende ay’oikya bosali’okae. 
LUK.7.4	Ko ak’iy’okite ele Yesu, baoloonda, baokela, Ende eji wete w’okeele joi line; 
LUK.7.5	la ncina wae aolanga ese ekiso, ko aototongela sunagoga ekiso. 
LUK.7.6	Ko Yesu aocwa l’iyo. Ko aki’nd’otutamaka l’ilombe, capitaine aolotomela balongo’akae wae bokele, Nkolo, wambocike; el’emi mpeji wete w’otswa nd’ilombe ikami; 
LUK.7.7	nd’ewel’eko, ncitang’emi mongo bonto ondeji wae njoy’ele we: lolo tefela joi kika, ko bosali’okami ifoikyama. 
LUK.7.8	El’emi bonto ondilami nda mpifo, ko nde la soldats bale nda mpifo ekami: nkel’one, Kenda, ko aocwa; ko nkel’onkina, Yaka, ko aoya; ko nkela bokwala’okami, Kela ngone, ko aokela. 
LUK.7.9	Ko aki Yesu ooka baoyi’ane, aokamwa, ko aokengwana, ko aokela linyenga j’anto bandokimaki, Nsangel’inyo, Ncifena imeezo nda Yisalaele endekol’ene nye. 
LUK.7.10	Ko iy’atomamaki, ak’iy’outaka nd’ilombe, baotana bosali aika.
LUK.7.11	Koko nk’elingi nd’afeka, aocwa bonanga’omo botangema Naina; ko bakimi’akae baocwa l’ende, l’etukuluku e’anto e’enene. 
LUK.7.12	Aki’nd’otutamaka la wiso w’onanga, bala, baotomba ilaka y’onto nd’anza, bona owa jende owa likinda owa nyango ekae, ko ende aki etuka: ko bouke w’anto b’onanga baki l’ende. 
LUK.7.13	Ko aki Nkolo oenaka bomot’oko, aolook’isei, ko aokela, Tolelake. 
LUK.7.14	Aotutama ko aofomwa etombelo e’ilaka; ko batombi baosilama. Aokela, Bosekota, nkokela we, Betswa. 
LUK.7.15	Ko bonto oki owei aoetswa, aosongongala, ko aanga lotefela. Aolokaya nyango ekae. 
LUK.7.16	Ko booma bolakwel’iy’auma, ko baomemya Nzakomba, baokela, Boteli ow’onene aoleny’el’iso: ko Nzakomba aoy’ele banto’akae. 
LUK.7.17	Ko lokumo lokande lokumyama nda Yudea euma, la nda bise biuma biki ntutama.
LUK.7.18	Ko bakimi ba Yoane baolosangela baoyi’ane bauma. 
LUK.7.19	Ko Yoane aolela el’ende bakimi’akae bafe, ko aolatoma ele Nkolo wae bouole, W’ol’Ende oyei, la tolendez’onkina? 
LUK.7.20	Ko aki bant’ako okitaka el’ende, baokela, Yoane owa Wini aototoma ele we, aokela, W’ol’Ende oyei, la tolendez’onkina? 
LUK.7.21	Nda heure eko ayoikya bant’auke lima nkangi la bieto la bekali bi’obe: ko aokaya enelo ele bant’auke bawei’aiso. 
LUK.7.22	Ko aolamba, aokela, Lokenda, losangele Yoane baoyi bandok’inyo la baoyi banden’inyo; bawaki’aiso bayene, betengu beyokende, baeka baofetswa, bakokinz’atoi bayoke, bawaki baoetswa, ko bosako w’olotsi wongozama ele beola. 
LUK.7.23	Ko bonto ofene ncina ea ekunumwelo el’emi aosakema l’okako.
LUK.7.24	Ko aki bikima bia Yoane oimana, Yesu aanga losangela etukuluku e’anto nd’eloko ea Yoane, Ok’iny’ocwaka oena nd’etekeleke na? La bokombe bofuka l’ompompo nde? 
LUK.7.25	Lolo locwaki oena na? bonto olota benkoto bi’esengo nde? Bala, iy’alota benkoto bi’esengo ko l’iy’aleka toma t’olotsi bale nda tolombe ta bakulaka. 
LUK.7.26	Lolo locwaki lae? Oena boteli? Onde, ko nsangel’inyo, aolekola boteli. 
LUK.7.27	One wet’ende ok’iy’okotelaka,
LUK.7.27	Bala, ntom’ekima ekami nda joso j’elongi eke,
LUK.7.27	Ende ifeza mboka ekawe nda joso likawe.
LUK.7.28	Nsosolo, nsangel’inyo, L’iy’auma baotswaki l’amato, nk’onto olekola Yoane owa Wini: lolo osamba lokumo nda likulaka ja Nzakomba aolekol’ende. 
LUK.7.29	Ko ak’iy’ookaka, bant’auma ko la batakanyi ba mpuci, baolongya Nzakomba; ek’iy’oinamaka l’inelo ea Yoane. 
LUK.7.30	Lolonde Bafalusi la batefeji ba bisekyelo baotendola wango wa Nzakomba el’iyo mongo, ek’iyo ntabinama la Yoane. 
LUK.7.31	Emi nsonganya banto b’eotswelo ene la na? 
LUK.7.32	Bale ngole banolu bakit’ase nd’itenela y’esombi, ko betana, bakela, Tulelak’inyo, lolo inyo ntaloinaki boina; tolelaki el’inyo, lolo inyo ntalulaki nkimo ea lilelo. 
LUK.7.33	Yoane owa Wini ayaki, ko ntaleki mampa, ko ntamelaki basanga; ko lokela, Ende ale la demona. 
LUK.7.34	Bona ow’onto ayaki, ayole ko ayomele, ko inyo lokela, Bala bolei owa toma, la bomeli ow’asanga, boseka wa batakanyi ba mpuci la bant’obe. 
LUK.7.35	Lolo wanya bolonga la bana’akae bauma.
LUK.7.36	Ko Bofalusi omo aoloeta wete ale toma l’ende. Ko aolotswa nd’ilombe ya Bofalusi, ko aokit’ase nda mesa ea toma. 
LUK.7.37	Ko bala, bomoto owa bonanga’oko oki ow’obe; ko aki’nd’oea wete akokit’ase nda mesa ea toma nd’ilombe ya Bofalusi, aoyela ekucu ea alabasitolo e’auta ba mpimbo, 
LUK.7.38	ko aolemala nd’afeka ntutama l’akaka’akae, aolela la mpisali, aanga losola bakaka’akae la mpisali, ko aoluol’ako l’abwo b’otsa’okande, ko ayofomwa bakaka’akae la mbebu, ko aobis’ako l’auta ba mpimbo. 
LUK.7.39	Ko Bofalusi ondoetaki, aki’nd’oenaka ngoko, aotefela l’ende mongo, Ng’ont’one ale boteli, siki aokotola elenge ea bomot’one ondofomwa wae ale ow’obe. 
LUK.7.40	Ko Yesu aolamba, aolokela, Simona, emi nde la joi wae nkosangele we. Ko aokela, Bolaki, sangaka. 
LUK.7.41	Aokela, Bosombyi’omo aki l’ant’afe baki l’embale l’ende; omo aki l’ende bombale francs benkam’etano, ko onkina francs ntuku itano. 
LUK.7.42	Ak’iyo ntabaata bosolo osiz’embale, aolafofeza bembale iy’ak’afe. L’iy’ak’afe, ondook’eefe endekola na? 
LUK.7.43	Simona aolamba, aokela, Ntanga wae ende oki’nd’ofofezaka bombale bolekol’onene. Aokela, Okaola o ci. 
LUK.7.44	Ko aokengwana ele bomoto, aokela, Simona, wena bomot’one? Njotswaki nd’ilombe ike, ntonka basi b’akaka’akami, lolo ende aosola bakaka’akami la mpisali ikae, ko aoluol’ako l’abwo’akae. 
LUK.7.45	Ntonsambela la baiser: lolo ende, lim’aki’m’otswaka, atafambya lofomwa bakaka’akami la mbebu. 
LUK.7.46	Ntoisa botsa’okami l’auta: lolo ende aoisa bakaka’akami l’auta ba mpimbo. 
LUK.7.47	Wete nkosangela, beketo bekae bi’obe bele beuke, ko aotungwa lim’ako: el’ende aolok’eefe euke: lolo os’otungwa lim’eketo bi’obe bef’euke, ok’eefe nk’isisi. 
LUK.7.48	Ko aokel’omoto, Otungwa lim’aoyi’obe bake. 
LUK.7.49	Ko banto bakokit’ase l’ende nda mesa ea toma baanga lokela el’iyo mongo. One otungol’anto lim’aoyi’obe ale na? 
LUK.7.50	Ko aokel’omoto, Imeezo eke eokoikya; kenda la kuci.
LUK.8.1	KOKO nk’elingi nd’afeka, aocw’otuwana benanga bi’enene la bia tosisi, aongoza ko aosanga nsango e’olotsi ea likulaka ja Nzakomba, ko ba-jom-l’afe baki l’ende, 
LUK.8.2	ko la bamato loswele baikaki lima bademona la nkangi: Malia otangema Mangadala, oki bademona nsambo olaka, 
LUK.8.3	ko la Yoana waji owa Kuza bofongi owa toma ta Elode, la Susana ko la bam’ankina bauke, iy’auma baolakambya la toma tokiyo.
LUK.8.4	Aki etukuluku e’enene e’anto otakanaka, ko banto b’enanga beuma baoya el’ende, aosanga l’esonganya, aokela, 
LUK.8.5	Woni aocwa oona biofo bekae nsanzela: ko aki’nd’oone, bemo beokwa nd’ompempe wa mboka; ko banto baomatela beko l’akaka, ko tofulu t’aliko tokoma beko. 
LUK.8.6	Ko bemo beokwa nda bikenje; ko aki beko omele, beoenga, eki beko ntabeata basi. 
LUK.8.7	Ko benkina beokwa nd’etei e’aeke; ko baeke baomela la beko bolongo, ko baofita biofo la nkaka. 
LUK.8.8	Ko bemo beokwa nd’amoci ba lobwo, ko beomela, ko beocw’engenge ng’onkam’onkama. Aki’nd’otefelaka baoyi’ako, aobeleza, aokela, Ole l’atoi bandoka, kel’end’okoza.
LUK.8.9	Ko bakimi’akae baolouola ncina ea esonganya ene. 
LUK.8.10	Aokela, Ekaema el’inyo wete lea bisisa bia likulaka ja Nzakomba: lolo el’ant’ankina o la bisonganya; nd’ewela wae baale lolo bafene, bokoza ko bafoke. 
LUK.8.11	Esonganya ele ngone: Biofo wete joi ja Nzakomba. 
LUK.8.12	Ko beko beki nd’ompempe wa mboka wete iy’andokaki; nkako Satana aoya, ko aolafonola joi lim’etema’ekiyo, nyango bafimeza ko bafoike. 
LUK.8.13	Ko beko beki nda bikenje wete iy’andokaki, ko baolamba joi l’osalangano; ko bant’ako baosamba wili, ko baolimeza fele, ko nd’ekeke ea lomeko baolimana. 
LUK.8.14	Ko beko bekweki nd’etei e’aeke, wete iy’andokaki, ko acw’iyo mbok’ekiyo, baofitana la nkaka ea bekakaano la liaci la bisengo bia bokili’one, ko bafocw’amuka baonga. 
LUK.8.15	Ko beko beki nd’amoci ba lobwo wete iy’andokaki joi, ko baokatemela liko nd’otema wa nsosolo l’olotsi, ko baocw’amuka la nciniana.
LUK.8.16	Aambol’onto itswa, afokuk’iko la mpoke, ko afil’iko nd’ase ba ntange; lolo ail’iko nd’ilelo wae iy’andotswa bene fole. 
LUK.8.17	Nko joi lindisi lifean’olo; ko nko joi likuki, lifokukw’olo, ko lifiel’olo nda fole. 
LUK.8.18	Loalaka elenge endok’inyo: la ncina wete bamo bifokaema el’ende oata, ko bifofonol’ende ofoate bako batang’ende wae aata.
LUK.8.19	Ko nyango ekae l’akune’akae baoya el’ende, ko ntabakitey’el’ende, ewela ea etukuluku e’anto. 
LUK.8.20	Ko baolokela, Nyango l’akune’akawe bemi nd’anza, balanga wae bakene. 
LUK.8.21	Lolo aolamba, aokela, Nyango ekami l’akune’akami wete bane bandoka joi ja Nzakomba, ko bakela liko.
LUK.8.22	Koko nda mbil’emo, aokondel’a wato ende l’akimi’akae; ko aolakela, Kela tofende wij’a lieke: ko baosemwa. 
LUK.8.23	Lolo ak’iy’okende, ende aoletama l’ais’ilo; ko bompompo mongo bokumba nda lieke; wato bokukama l’asi, ko iyo baki nd’elo mongo. 
LUK.8.24	Ko baoya el’ende, baoloetola, baokela, Nkolo, Nkolo, iso towa. Ko aetswa, aosasa bompompo l’efukelo e’asi, ko bako baosilama sila, ko baoyala o wai. 
LUK.8.25	Ko aolakela, Imeezo ekinyo ele nko? Ko baokakamwa ek’iyo l’ooma, ko baotefela, baokela, Bont’one ale na, kamba aotoma bempompo la basi ba lieke, ko baoloimeza?
LUK.8.26	Ko baokita nd’ese ea Ba-Ngelasa ele ndongama la Ngalilaya. 
LUK.8.27	Ko aki’nd’osafwaka nd’okili, bonto loswele lim’onanga, oki la bademona, aokumana l’ende, ko l’elingi mongo bont’oko ntalota benkoto, ko ntayala nd’ilombe, lolo nd’eomba. 
LUK.8.28	Aki’nd’oenaka Yesu, aobeleza, aokwa nda joso likae, ko aolokela la lofoso ja bolo, Emi la we tole mo, Yesu, Bona owa Nzakomba Oleki ndekola? Nkoonda, tonsisozake. 
LUK.8.29	Ncina wae Yesu aotoma bokali wa linyamo wae ole lim’ele bont’oko, Ewel’eki boko okandak’ende bekand’euke: ko ende aki l’aesanyi, ko baolotungya la bifoke la benyolo bia mbolo; ko aotena bitungyelo se, ko demona aolotomba nda bitekeleke. 
LUK.8.30	Ko Yesu aolouola, Lina like na? ko aokela, Etukuluku; eki bademona bauke botswak’el’ende. 
LUK.8.31	Ko bako baoloonda wae afatome bacwa nda wiji wa Abuso. 
LUK.8.32	Ko botonga wa nsombo iuke boki eko, iola toma nda ngongo; bademona baoloonda wae aka elekelo wae botsw’el’iko. Aolaka elekelo 
LUK.8.33	Ko bademona baolola lim’ele bont’oko, baolotswa ele nsombo; ko botonga wa nsombo bokitela ngongo la loangu, bokwela lieke; ko nsombo iowa nda lieke. 
LUK.8.34	Ko aki bakayaki nsombo toma oenaka joi likelamaki, baolota, ko baosanga joi nd’onanga la nda bise. 
LUK.8.35	Ko baolola wae bene joi likelamaki; ko baoya ele Yesu, ko baotana bonto oki bademona olaka, aolota benkoto, ko bolimo o ko, aokit’ase nd’akaka ba Yesu; ko baolok’ooma. 
LUK.8.36	Ko iy’andenaki baosanga eleng’eki bonto oki la bademona oikaka. 
LUK.8.37	Ko bant’auma nd’ese ea Ba-Ngelasa ekotutsi baoloonda wae imane el’iyo; ek’iy’okaka booma mongo; ko aokondel’a wato, ko aoluta. 
LUK.8.38	Lolo bonto oki bademona olaka aoonda Yesu wae ayale l’ende: lolo aolotoma, aokela, 
LUK.8.39	Uta nd’ola’oke, ko sanga belemo bi’enene beki Nzakomba okokambelaka. Ko aokenda, aolanza nd’onanga bouma baoyi b’anene baki Yesu okeelaka.
LUK.8.40	Aki Yesu outaka, etukuluku eolosambela l’osalangano, ek’iy’auma olendezaka. 
LUK.8.41	Ko bala, bonto otangema Yailo aoya, ende aki chef ea sunagoga; ko aokwa nd’akaka ba Yesu, ko aoloonda wete aye nd’ilombe ikae; 
LUK.8.42	eki’nde l’ona ow’omoto owa likinda, nga années jom l’ife, ko aotutama l’iwa. Lolo aki’nd’ocwaka, banyenga b’anto baokam’el’ende.
LUK.8.43	Ko bomoto oki la nkangi balongo bakande balekaki années jom l’ife, akenzaki liaci likae liuma la nkanga y’ete, ko iy’auma ntaboikya, 
LUK.8.44	aoya nd’afeka’akae, ko aofomwa bompempe w’onkoto bokae; ko nkako elekelo ea balongo’akae eotena. 
LUK.8.45	Ko Yesu aokela, Ompomwaki na? Ko aki bant’auma oanganaka, Petelo aokela, ende l’iy’aki l’ende, Nkolo, banyenga baokenga, ko baokam’ele we. 
LUK.8.46	Lolo Yesu aokela, Omo ampomwaki; el’emi njokotola wae mpamba eolola lim’el’emi. 
LUK.8.47	Ko aki bomoto oenaka wae ntisameya, aoya o ndalenga, aokwa nda joso likae, ko aosanga nda joso j’ant’auma ncina eki’nd’ofomwaka, ko elenge eki’nd’oikaka nkakolimpo. 
LUK.8.48	Ko aolokela, Bona, imeezo eke eokoikya; kenda o wai.
LUK.8.49	Nk’atefel’ende, bont’omo aoya lim’ilombe ya chef ea sunagoga, aokela, Bon’oke ow’omoto aowa; totungyake Bolaki. 
LUK.8.50	Lolo Yesu aoloka joi liko, ko aoloamba, Tawokake booma; imeza o njimeza kika, ko ifoikyama. 
LUK.8.51	Ko aki’nd’okitaka nd’ilombe, ntimeza bont’omo otswa l’ende, imola nko Petelo, la Yoane, la Yakobo, l’ise la nyango e’onolu ow’omoto. 
LUK.8.52	Ko bant’auma baki la mpisali, ko bolelak’ende; lolo aokela, Talolelake; atafowa, lolo eci nd’ais’ilo. 
LUK.8.53	Ko baoloseka kye, ek’iy’oeaka wae aowa ci. 
LUK.8.54	Lolo ende aolokita nda likata, aoloeta, aokela, Bonolu ow’omoto, Betswa. 
LUK.8.55	Ko bolimo’okande boluta, ko aolemala nkakoyoko; ko aotoma wae boka ende yomba ya ndala. 
LUK.8.56	Ko ise la nyango ekae baokamwa; lolo aolasasa wae bafosangele bont’omoko joi likelami.
LUK.9.1	KO aotakanya ba-jom-l’afe, ko aolaka mpamba la mpifo ele bademona bauma, ko la mpamba wae baikya nkangi. 
LUK.9.2	Ko aolatoma wae bongoza bosako wa likulaka ja Nzakomba, ko baikya banto nkangi. 
LUK.9.3	Ko aolakela, Talotombake yomba ya lokendo lokinyo, nk’onkando, nko ntombe, nko mampa, nko baumba; taloatake benkot’efe. 
LUK.9.4	Ko nd’ilombe nko loswele indotsw’inyo, loyale nk’eko, ko limane o lim’eko. 
LUK.9.5	Ko ayaka banto bafamb’inyo, a iny’oimana lim’onanga boko, lotitola biucu lim’akaka’akinyo nga lotaza el’iyo. 
LUK.9.6	Baokenda, ko baotuwana benanga, ko baongoza bosako w’olotsi, ko baoiky’anto nda biji biuma.
LUK.9.7	Ko Elode, vice-gouverneur, aoloka baoyi bauma bayokelame, ko aokakaza bouke, eki bant’amo okelaka wete Yoane aoetswa lim’el’awei; 
LUK.9.8	ko bankina wae Eliya aolenya; ko bam’ankina wete omo ow’ateli ba kalakala aolenya lenkina. 
LUK.9.9	Ko Elode aokela, Njotena Yoane botsa; lolonde bont’one ondok’emi bonkindo’one ale na? Ko aolasa wae oen’ende.
LUK.9.10	Ko bakimi, ak’iy’outaka, baolosangela baoyi bak’iy’okelaka. Aolakola, ko baokenda iyo kika nd’onanga botangema Betesaida. 
LUK.9.11	Lolo aki banto ba etukuluku oenaka ngoko, baolokima; aolasambela l’osalangano, ko aolasangela baoyi ba likulaka ja Nzakomba, ko aoikya iy’aki la nkangi. 
LUK.9.12	Bokolo boanga lokita; ko ba-jom-l’afe baoya, baokela, Falangany’anto b’etukuluku wae bakende nd’enanga la bise bile ntutama, betame, ko baate toma ta ndala; el’iso tol’ane nd’itenela y’etekeleke. 
LUK.9.13	Lolo aolakela, Inyo mongo lakaya toma ta ndala. Ko baokela, Iso toata mampa itano ko la nse ife kika; tofoate toma tomo, imola nko tocw’osombela bant’ane bauma toma. 
LUK.9.14	Ek’iyo baende nkina nkot’itano. Aokela bakimi’akae, Kela bakit’ase nd’eloi, wengi’oloi banto nga ntuk’itano. 
LUK.9.15	Baokela ngoko, ko baolakitsa nd’ase. 
LUK.9.16	Ko aokola mampa iko itano la nse ik’ife, aalaki nda loola, aosakela toma toko bokako, ko aotena toko; ko aoka bakimi wae balekeza banto b’etukuluku. 
LUK.9.17	Ko baleki, ko iy’auma baokinda: ko baolambola wumbo bokociki bioko jom la bife.
LUK.9.18	Koko aki’nd’oondaka la lokuko, bakimi’akae baki l’ende: ko aolauola, aokela, Banto ba bitukuluku bantang’emi wae nde na? 
LUK.9.19	Ko iyo baolamba, baokela, Yoane owa Wini; lolo bamo bakela, Eliya; ko bankina, wae omo ow’ateli ba kalakala aolenya lenkina. 
LUK.9.20	Ko aolakela, Lolond’inyo mongo lontang’emi wae nde na? Ko Petelo aolamba, aokela, Ole Masiya mongo owa Nzakomba. 
LUK.9.21	Lolo aolafeka, ko aolakela wae bafosangele bont’omoko joi line; 
LUK.9.22	ko aokela. Bona ow’onto ifen’elo l’aoyi’auke, ko bingambe la nkanga ya joso, l’akoci b’enkanda, bifotandol’ende, ko bifooma; ko nda mbile e’isato ifoetswa lim’iwa. 
LUK.9.23	Ko aokela bant’auma, Ayak’onto alanga wae ankime, kel’ende ayafim’ende mongo, ko ambol’ekulusu ekande wengi’aefa, ko ankime. 
LUK.9.24	Ele bonto nko loswele olanga lofonga loiko lokae, ifocweya loko; lolonde bonto nko loswele ocweya loiko lokae nd’eloko ekami, oko ifoikya loko. 
LUK.9.25	Ayak’onto akitola liaci ja bokili bouma, lolonde aocwey’omongo, nkito eat’ende na? 
LUK.9.26	Ele os’ondok’emi l’aoyi’akami nsoi, Bona ow’onto ifok’ende nsoi, a end’oya la jilangi likae mongo la ja Ise, ko la ja bikima bi’oeko. 
LUK.9.27	Lolo nsangel’inyo la nsosolo, bamo bal’ane bandemi, bafaen’iwa nye, elaka nko bene likulaka ja Nzakomba.
LUK.9.28	Koko nga betso mwambi nd’afeka ba bitefelo bine aotomba Petelo la Yoane la Yakobo l’ende, ko aounda nda ngongo oond’eko. 
LUK.9.29	Ko aki’nd’oonde, elenge ea elongi ekae eofaningwa, ko benkoto bekande beokela fe la ngesingesi. 
LUK.9.30	Ko bala, bant’afe baosoola l’ende, wae Mose l’Eliya; 
LUK.9.31	iyo baolenya la jilangi, ko baotefela nd’eloko ea iwa ikae itutama, wae acw’owa nda Yelusalema. 
LUK.9.32	Petelo l’iy’aki l’ende baki l’olito w’ais’ilo; lolo ak’iy’oetswa beto, baolena jilangi likae, la bant’afe bakemi l’ende. 
LUK.9.33	Ko ak’iy’okafwana l’ende, Petelo aokela Yesu, Nkolo, bolotsi el’iso wae tol’ane: kel’iso totonge bisele bisato; emoko ekawe, ko emoko ea Mose, ko emoko ea Eliya. Eki’nde nteaka joi liki’nd’otefelaka. 
LUK.9.34	Aki’nd’otefela baoyi’ako, litute joya, ko jolakuka; ko baolok’ooma ak’iy’otswaka nda litute. 
LUK.9.35	Ko lofoso lolokana lima litute, lokela, One ale Bona’okami, osonami l’emi; lokoz’ende. 
LUK.9.36	Ko aki lofoso osilaka, Yesu aolenya nk’ende kika. Ko iyo baoyala wai, ko ntabasangela bont’omoko nd’embile beko joi limoko lik’iy’oenaka.
LUK.9.37	Koko nda mbile ea lobi, ak’iy’okitelaka lima ngongo, linyenga j’anto jokumana l’ende. 
LUK.9.38	Ko bala, bont’omo aobeleza lim’etukuluku, aokela, Bolaki, nkoonde, yoale bon’okami owa jende; el’ende ale bon’okami owa likinda, 
LUK.9.39	ko bala, bokali aolotswa el’ende, ko sasimo ende ula nkimo; ko bokali bolobilingola wae akele mpulo nd’omwa, ko boliman’el’ende soi soi, ko bocik’ende l’eefe eleki. 
LUK.9.40	Ko mbondaki bakimi’ake wae baoza boko, ko iyo ntabozeya. 
LUK.9.41	Yesu aolamba, aokela, Ol’eotswelo ea bocilingano esamb’imeezo, njal’el’inyo elingi na? ncuky’inyo elingi na? Yela bona’oke endo. 
LUK.9.42	Ko nk’ay’ende, demona aolounza, ko aolobilingola l’eefe mongo. Lolo Yesu aosasa bokali wa linyamo, ko aoikya bonolu owa jende, ko aolouteya el’ise. 
LUK.9.43	Ko bant’auma baokamwa la mpamba ea Nzakomba endekola.
LUK.9.43	Lolonde ak’iy’okamwaka l’aoyi’ane baki’nd’okelaka, aokela bakimi’akae, 
LUK.9.44	Kela baoyi’ane botswa nd’atoi’akinyo; nd’ewela wae Bona ow’onto ifolekyama nd’akata b’anto. 
LUK.9.45	Lolonde iyo ntabakotola ncina ea etefelo ene, ko eko eolisama el’iyo, wae bafokotol’eko; ko ntabuol’ende ncina ea etefelo ene; ek’iy’oangaka.
LUK.9.46	Ko iyo baolikyana bikoli, wete oate mpifo eleki el’iyo na? 
LUK.9.47	Lolo aki Yesu okotolaka bikoli bia betema’ekiyo, aokol’inkune, ko aoloemya ntutama l’omongo, 
LUK.9.48	ko aolakela, Os’oamba inkune ine nda lina likami aonjamb’emi, ko os’onjamb’emi aolamb’ende ontomaki; el’ende oleki isisi el’iny’auma, end’ale ow’onene.
LUK.9.49	Ko Yoane aolamba, aokela, Nkolo, tenaki bont’omo ondozaki bademona nda lina like; ko tolofeka, ef’end’okimane l’iso. 
LUK.9.50	Lolo Yesu aolokela, Tawofekake: el’onto ofosuk’inyo isuki ale l’inyo.
LUK.9.51	Koko aki bembile otutama lokoka wae ambeme nda loola, aolelez’elongi nda Yelusalema la wango wae acw’eko, 
LUK.9.52	ko aotoma bikima nda joso j’elongi ekae; ko baokenda, ko baomotswa nd’onanga wa Ba-Samalia, oelez’ende. 
LUK.9.53	Ko iyo ntaboamb’ende, eki elongi ekae nga ifocwa Yelusalema. 
LUK.9.54	Ko bakimi’akae Yakobo la Yoane baolena joi liko, ko baokela, Nkolo, olanga wae tete tsa tokitele lima loola, tasileza? 
LUK.9.55	Lolo aokengwana, aolafela, [aokela, Inyo lofea elenge ea bolimo’okinyo, eki Bona ow’onto ntayaka ofit’anto, lolonde aiky’iyo], 
LUK.9.56	Ko baocwa bonanga’onkina.
LUK.9.57	Ak’iy’ocwaka mboka, bont’omo aolokela, Njifokokima wiji nko loswele bocwa we. 
LUK.9.58	Ko Yesu aolokela, Bemanga bele la nkole ikiyo, ko tofulu t’aliko tole la baumbu; lolo Bona ow’onto afoate itenela indamby’ende botsa’okande. 
LUK.9.59	Ko aokel’omo, Onkime. Lolo ende aokela, Nkolo, kela nkende wae nkunde ise ekami nda joso. 
LUK.9.60	Lolo aolokela, Kela bawei bakunde bawei bakiyo mongo; lolo we, nco yongoza bosako wa likulaka ja Nzakomba. 
LUK.9.61	Ko onkina aokela, Nkolo, njifokokima; lolo kela 
LUK.9.62	Lolonde Yesu aokela, Nk’onto ondilaki likata likae nda longo, ko aala nd’afeka, eji la likulaka ja Nzakomba.
LUK.10.1	KO nd’afeka b’aoyi’ane, Nkolo aosona bant’amo ntuku nsambo, ko aolatoma baf’afe nda joso likae nda benanga la biji beuma beki’nd’osangyaka wae ifoy’eko. 
LUK.10.2	Ko aolakela, Emukelo eonyenga nsosolo, lolo basali baf’auke; nd’ewel’eko, loonda Nkolo ea emukelo, wae asokoza basali nd’emukelo ekande. 
LUK.10.3	Lokendaka; bala, ntom’inyo ngole bana ba mpate nd’etei ea nkoi. 
LUK.10.4	Talotombake intontombe la ntombe la bikoto; ko taluolake bont’omoko nda mboka. 
LUK.10.5	Ko nd’ilombe nko loswele indotsw’inyo, lotefela nda joso, Kuci eyale nd’ilomb’ine. 
LUK.10.6	Ko nga bona owa kuci al’eko, kuci ekinyo ifoyala el’ende; lolo ng’afa ngoko, kuci eko ifuta el’inyo lenkina. 
LUK.10.7	Ko loyale o nd’ilomb’iko, lola ko lomela toma toka iyo el’inyo: ele bokambi ow’elemo eji la bofuto’okae. Talokendake nd’ilombe l’ilombe. 
LUK.10.8	Ko nd’onanga nko loswele bo iny’omotswa, ko baolamb’inyo, loleka toma tokaem’el’inyo: 
LUK.10.9	ko loikya banto ba nkangi bale nd’onanga’oko, ko lasangele, Likulaka ja Nzakomba jotutama l’inyo. 
LUK.10.10	Lolonde nd’onanga nko loswele bomotsw’inyo, ko iyo bafamb’inyo, lola nda mboka ya bonanga’oko, ko lokela, 
LUK.10.11	Iso totitola el’inyo biucu lima bonanga’okinyo, befotama nd’akaka’akiso: lolonde lea joi line wae likulaka ja Nzakomba jotutama. 
LUK.10.12	Ko nsangel’inyo, nda mbil’eko umbelo ea bonanga’oko ifolekola umbelo ea Sodomo. 
LUK.10.13	Elo ele we, Kolazina! Elo ele we, Betesaida! nga belemo bi’ofilo bekambemaki el’inyo bekambemaki nda Tula la Sidona, siki baututalaki baoyi’obe kalakala, nd’onyuku la betoko. 
LUK.10.14	Lolo nda mbile e’etenelo e’akambo, umbelo ekinyo ifolekola umbelo ea Tula la Sidona. 
LUK.10.15	Ko we, Kapalanauma, osangema nda loola? wifokitezama nda Adese: 
LUK.10.16	Os’ondokoz’inyo andokoz’emi; ko os’otandol’inyo antandol’emi; ko os’ontandol’emi aotandol’ende ontomaki.
LUK.10.17	Ko ba-ntuku-nsambo baoluta l’osalangano, baokela, Nkolo, bademona mongo baotimeza nda lina like. 
LUK.10.18	Ko aolakela, Njolena Satana aokwa nga likalili lima loola. 
LUK.10.19	Bala, njoka inyo mpamba wete lomatele njwa la nkoto, ko la mpamba endekol’eko ea wini; nko yomba ioky’inyo eefe nye. 
LUK.10.20	Lolonde talosalanganake nd’ewela wae bademona bimez’inyo; lolonde losalangana nd’ewela wae baina’akinyo baokotama nda loola.
LUK.10.21	Nda heure eko, aosalangana la Bolimo w’olotsi, ko aokela, Nkomemya we, Fafa, Nkolo ea loola l’okili, eki w’iselaka ba wanya la bandekeli baoyi’ane, ko w’eneyaki tonkune; Onde, Fafa, eki w’osimak’eleng’eko bolotsi. 
LUK.10.22	Baoyi’amna baokaem’el’emi lim’ele Fafa ekami; ko nk’onto ondea Bona, imola nk’Ise; ko nk’onto ondea Ise, imola nko Bona, la bonto oe Bona olanga wae aeney’ende. 
LUK.10.23	Ko aokengwana ele bakimi, aokela la lokuko, Baiso banden’aoyi banden’inyo baosakema l’okako. 
LUK.10.24	Nsosolo, emi nsangel’inyo, bateli la bakulaka bauke balangaki wae ben’elemo benden’inyo, ko ntabena; ko balangaki wae bok’aoyi bandok’inyo, ko ntaboka.
LUK.10.25	Ko bala, botefeji omo owa bisekyelo aolemala, ko aolomeka, aokela, Bolaki, emi nkele na, wae mbate loiko lotasilaka? 
LUK.10.26	Ko aolokela, Joi likotama nda bisekyelo na? Oanda ngamo? 
LUK.10.27	Ko aolamba, aokela. Oka Yawe Nzakomba eke eefe l’otema’okawe bouma, ko l’olimo’okawe bouma, ko la mpamba ekawe euma, ko la lokai lokawe louma; ko oka osingitana la we eefe elenge endoka we we mongo eefe. 
LUK.10.28	Ko aolokela, Olamba o ci; kela joi line, ko wifoika. 
LUK.10.29	Lolo alangaki wete alongy’omongo, ko aokela Yesu, Osingitana l’emi na? 
LUK.10.30	Yesu aolamba, aokela, Bont’omo aokitela lima Yelusalema nda Yeliko; ko aokumana la baiyi ba loma, iyo baoloimola benkoto, baolosakola, baokenda, ko baolocika ntutama l’iwa. 
LUK.10.31	Ko l’efoma nkanga emo aokitela mbok’eko; ko aki’nd’oenak’ende, aofengola nda wij’omo. 
LUK.10.32	Nk’eleng’eko bont’omo owa Lewi, aki’nd’okitaka nd’itenel’iko, ko aoloena, aofengola nda wij’omo. 
LUK.10.33	Lolonde bosi Samalia omo, aki’nd’okende lokendo, aokita nd’itenela iki’nde; ko aki’nd’oenak’ende, aolook’isei, 
LUK.10.34	ko aoya el’ende, aomba mpota ikae l’eto, aoluteza bauta la vina nda mpota; ko aoloafya nda mpunda ekae mongo, aoloyela nd’ilombe y’afaya, ko aolotuta. 
LUK.10.35	Ko lobi aoloza francs ife, ko aoka bomong’ilombe, aokela, W’otute; ko a em’outa, njifokuteya bosolo bouma boe w’olekya. 
LUK.10.36	L’iy’ak’asato, bonto otanga we akosingitai la bonto okumanaka l’aiyi ba loma na? 
LUK.10.37	Ko aokela, Ende ondookak’isei. Ko Yesu aokela, Kenda yokele o ngoko.
LUK.10.38	Ak’iy’okende, aomotswa nd’onanga’omo; ko bomoto’omo otangema Malata aoloamba nd’ilombe ikae. 
LUK.10.39	Ko ende aki l’okune otangema Malia, ende aokit’ase nd’akaka ba Nkolo ookoza joi likae. 
LUK.10.40	Lolo Malata aokakaana l’elemo beuke; ko aoya el’ende, aokela, Nkolo, osim’olotsi eki bokune’okami oncikaka wae nkambe belemo nk’emi kika? w’olake, ankambya. 
LUK.10.41	Lolonde Nkolo aolamba, aokela, Malata, Malata, okakaana ko okakaza l’aoyi’auke. 
LUK.10.42	Bonto elaka wela wa joi limoko, nsosolo; ko Malia aosona liondo j’olotsi, lif’iy’ofonol’ende.
LUK.11.1	KOKO ayoonde nd’itenel’imo, ko aki’nd’osizaka, omo owa bakimi’akae aolokela, Nkolo, otolak’iso wae toonde mbaonda, ngoki Yoane olakaka bakimi’akae. 
LUK.11.2	Ko aolakela, A iny’oonda, lokela, Fafa ekiso [ole nda loola], kela lina likawe limemyame. Kela likulaka likawe liye. [Kela wango bokawe bokelame nd’okili elenge ekelama boko nda loola.] 
LUK.11.3	Otokaya toma tokiso ta wengi mbile. 
LUK.11.4	Ko ototungole lima baoyi’obe bakiso, el’iso totungola iy’auma bale l’embale l’iso. Ko tototombake nda lomeko, [lolo ototungole lim’ele Ow’obe].
LUK.11.5	Ko aolakela, Nkina bont’om’okinyo aata lilongo; ko aocwa el’ende nd’onkeke w’otso, ko aolokela, Lilongo, onsombya mampa isato, 
LUK.11.6	la ncina wae lilongo likami aoya el’emi lima lokendo, ko mpa la toma to em’olekez’ende; 
LUK.11.7	ko ende aolamba lim’etei, aokela, Tontumolake; ekuke ekombi, ko bana’akami bale l’emi nda ntange; afoonge wae mbetswa okoka. 
LUK.11.8	Nsangel’inyo, Mpeka la afaetswa oka nd’ewela wae ende ale lilongo likae, lolonde nd’ewela ea loncinji lokae, ifoetswa, ko ifoka toma touma tondel’ende. 
LUK.11.9	Ko nsangel’inyo, Luola, ko ifokaem’el’inyo; lasa, ko lifotana; lokunda, ko ifokombwa el’inyo. 
LUK.11.10	Ele wengi’onto onduola ifamba, ko ondasa ifena, ko ifokombwa el’ende okunda. 
LUK.11.11	Nkina bona ow’onto alomb’ise ioko, ise ifoka ende ekenje nde? ko nkin’ende alomb’ise nse, ifoka ende njwa nd’eloko ea nse nde? 
LUK.11.12	Ko nkin’ende alomb’ise bokele, ifoka ende nkoto nde? 
LUK.11.13	Nkin’inyo, bant’obe, lea lokaya bana’akinyo nganji y’olotsi, Ise ekinyo ole nda loola afolekola lokaya iyo baond’ende Bolimo w’olotsi nde?
LUK.11.14	Ko ayoza demona ea lokisi. Koko aki demona oolaka, bonto owa lokisi aotefela, ko banto ba etukuluku baokamwa. 
LUK.11.15	Lolonde bamo baokela, Ende ozaka bademona la Balazebuba, bokulaka owa bademona. 
LUK.11.16	Ko bamo baolasa lotaza lokande lima loola, wae bomeke. 
LUK.11.17	Lolonde ende aolea nkai ikiyo, ko aolakela, Wengi likulaka likafwana likomongo jomelengana: ko ilongo ikangwana l’ikomongo ifosila. 
LUK.11.18	Ayaka Satana aooza Satana, ende ayakangw’omongo, ko likulaka likande limonga ngamo? el’inyo lokela wete njozaka bademona la Balazebuba. 
LUK.11.19	Ayaka ndoza bademona la Balazebuba, bana’akinyo baoza la na? Nd’ewel’eko, iyo bifoyalema juges bakinyo. 
LUK.11.20	Lolo ng’emi ndoza bademona la bosai wa Nzakomba, wae likulaka ja Nzakomba joy’el’inyo. 
LUK.11.21	Wenaka bonto owa mpamba la bifeko nsatela aesanya ilombe ikae, baumba’akae bale o ko; 
LUK.11.22	lolo wenaka omo olekol’ende la mpamba aoy’el’ende, ko aoloumba, ifolofonola bifeko bikae bi’etumba biuma biki’nd’oilaka botema, ko ifokafa baumba baki’nd’ofongaka. 
LUK.11.23	Ende of’el’emi aonsuk’isuki: ko ende otatakanyaka l’emi afalanganyaka. 
LUK.11.24	Aki demona ea linyamo oole lim’el’onto, oko ayolande nd’okili wa kotukotu, ayase jomo, lolo afene. Ko akela, Njute nd’ilombe ikami iki’mi wolaka; 
LUK.11.25	ko aki’nd’okit’eko, atan’iko o mpampa, ioombama, ko iotandema. 
LUK.11.26	Lim’ako aocw’okol’el’ende mongo bademona bamo nsambo bandekol’ende la bobe; bako baolotswa, ko baoyal’eko; ko elenge ea bont’oko ea nsukela eolekola eki joso la bobe.
LUK.11.27	Koko aki’nde otefele baoyi’ako, bomot’omo aobeleza lim’etukuluku, aolokela, Likunju likootaki, ko l’aele bakolomyaki baosakema l’okako wa swa. 
LUK.11.28	Lolo aokela, Onde, lolo banto bandoka joi ja Nzakomba, ko bafonga liko baosakema l’okako boleki.
LUK.11.29	Ko aki banto ba etukuluku otakana el’ende, aanga lokela, Eotswelo ene el’eotswelo e’obe; iyo bayase lotaza; ko lotaza lofaokaema el’iyo, imola nko lotaza loki Yona. 
LUK.11.30	Ele Bona ow’onto ifoyalema lotaza el’eotswelo ene, ngoki Yona oyalemaka lotaza ele Ba-Ninewe. 
LUK.11.31	Bokulaka ow’omoto owa roi owa sud ifemala nd’etenelo e’akambo la banto b’eotswelo ene, ko ifaumba; eki’nd’oyaka lima nsukela e’okili wae okoza baoyi ba wanya ba Solomona; ko bala, ondekola Solomona al’ane. 
LUK.11.32	Banto ba Ninewe bifemala nd’etenelo e’akambo la banto ba eotswelo ene, ko bifaumba; ek’iy’oututalaka baoyi’obe la lilako ja Yona: ko bala, ondekola Yona al’ane.
LUK.11.33	Aambol’onto itswa, afil’iko nda lifoku, la nd’ase b’eoko, lolonde aolil’iko nd’ilelo, wae iy’andotsw’eko bene fole. 
LUK.11.34	Itswa ya jonge ile liso; nd’ewel’eko, ayaka liso likawe joyalema senzelele, jonge likawe liuma lifofolala. Lolo nkina liso likawe lile bobe, jonge likawe liuma lile wae wilima mongo. 
LUK.11.35	Nd’ewel’eko, loalaka, nyango fole ele nd’etei ekinyo efoyale wilima. 
LUK.11.36	Ayaka jonge like liuma likama la fole, nk’itenela ya wilima iciki, lifoyala jonge liuma fole, o ngol’itswa ingesa, iokofolaza we fole.
LUK.11.37	Nk’atefel’ende, Bofalusi omo aoloeta wae ale toma l’ende; ko aolotswa, ko aokit’ase nda mesa ea toma. 
LUK.11.38	Ko aki Bofalusi oenaka wete ntok’asi nda joso ja toma, aokamwa la joi liko. 
LUK.11.39	Ko Nkolo aolokela, Inyo Bafalusi lofetola bafeka b’ekala la ba lokongo; lolonde nd’etei ekinyo lokama l’ekembi la baoyi’obe. 
LUK.11.40	Inyo belole, ondemaki bafeka, ntemaki etei o ngoko nde? 
LUK.11.41	Lolo lolekya baoyi bale nd’etema’ekinyo nganji ya liota, ko bala, baoyi’auma bafetswa el’inyo.
LUK.11.42	Lolo elo el’inyo Bafalusi! el’inyo lolekya minti la lu ko la njunda iuma nda mpoji, ko lofenda etenelo e’akambo ea ci, l’eefe ea Nzakomba: sik’inyo lotokela baoyi’ane, ko ntalotocika bankina nk’okela. 
LUK.11.43	Elo el’inyo Bafalusi! el’inyo lolanga mbata ya joso nda basunagoga, la biuo bia nsambela nda totenela ta bisombe. 
LUK.11.44	Elo el’inyo! el’inyo lole ngole beomba befenya, ko banto bamatel’eko bafea wae bel’eko.
LUK.11.45	Ko om’owa batefeji ba bisekyelo aolamba, aolokela, Bolaki, atefela we joi line, otofel’iso o ngoko. 
LUK.11.46	Ko aokela, Elo el’inyo, batefeji! el’inyo lotombya banto belito mongo beleki eefe nda ntatomba, ko inyo mongo lofofomwa belito l’osai’okinyo’omoko. 
LUK.11.47	Elo el’inyo! el’inyo lotonga tolombe ta nkakunda ea bateli bawei, ko baise’akinyo baolaoma. 
LUK.11.48	La ngoko inyo lole wae temoins, ko lolimeza beketo beki baise’akinyo: ek’iy’oomaka bateli, ko inyo lotonga tolombe tokiyo ta nkakunda. 
LUK.11.49	Nd’ewel’eko, wanya wa Nzakomba bokela, Njifatomel’iyo bateli la bikima; ko bifooma bam’akiyo, ko bifonyokol’ankina, 
LUK.11.50	wae likambo ja balongo b’ateli bauma bandutelaki lim’iango y’okili lifofotama ele banto b’eotswelo ene; 
LUK.11.51	lim’alongo b’Ebele elaka nk’alongo ba Zekalaya, oomamaki ndatsa nkinda ea mbeka l’itenela ibuzama nd’oeko; onde, nsangel’inyo, bako bifofotama el’eotswelo ene, 
LUK.11.52	Elo el’inyo, batefeji! el’inyo lotombaki nsete ea wanya; ntalotswa inyo mongo, ko losukaki iy’andotswaki.
LUK.11.53	Ko aki’nd’oimane lim’eko, bakoci b’enkanda l’afalusi baanga lokam’el’ende la bolo, baolotumola wae atefele baoyi’auke; 
LUK.11.54	ko baoloonga la jongo, wae boat’ende la joi limo lim’omwa bokae.
LUK.12.1	KOKO aki nkoto la nkoto y’anto b’etukuluku otakanaka, wete baomatelana, aanga lokela bakimi’akae nda joso mongo, Lolota nyango ea mampa ea Bafalusi, ele bokakatano. 
LUK.12.2	Lolonde nko joi likuki, lifaokukw’olo; ko nko joi lindisama, lifean’olo, 
LUK.12.3	Wae baoyi’ako bak’iny’otefelaka nda wilima bifokana nda fole; ko bak’iny’osangaka nd’atoi mongo nda ntena y’etei ya tolombe bifokumyama nd’aliko ba nsamba ya tolombe. 
LUK.12.4	Ko nsangel’inyo, balongo’akami, Taloangak’iy’aoma jonge, ko wij’ako bafa la limo joi likeley’iyo. 
LUK.12.5	Lolonde njifeney’inyo oko oang’inyo, loangak’ende ole la mpamba wae, a end’ooma jonge, ause nda Ngena; onde, nsangel’inyo, loangak’ende. 
LUK.12.6	Bafotekya ndeke itano l’akot’afe nde? ko nko loleke lomoko loungana nd’aiso ba Nzakomba. 
LUK.12.7	Lolonde babwo bale nd’etsa’ekinyo bauma baandema. Taloangake; inyo lolekola ndeke iuke la wiko. 
LUK.12.8	Ko nsangel’inyo, Os’onjimez’emi nda joso j’anto, Bona ow’onto ifimez’ende nda joso ja bikima bia Nzakomba: 
LUK.12.9	lolonde os’ontandol’emi nda joso j’anto, njifotandol’ende nda joso ja bikima bia Nzakomba. 
LUK.12.10	Ko wengi’onto os’otanga Bona ow’onto lotango, ifotungwa lima joi liko; lolo end’osaola Bolimo w’olotsi isaola, ende afaotungwa lima joi liko nye. 
LUK.12.11	A iy’oyel’inyo nda joso ja bitakano bi’asunagoga, la gouverneurs, la banto ba mpifo, talokakaanake nd’ewela ea elenge e iny’oamba la baoyi ba iny’oamba, ko l’aoyi ba iny’otefela, 
LUK.12.12	la ncina wae Bolimo w’olotsi ifolak’inyo nda heure eko baoyi ba iny’otefela.
LUK.12.13	Ko bont’omo nd’etukuluku aolokela, Bolaki, sangela botomolo’okami wae akafe lisango l’emi. 
LUK.12.14	Lolonde ende aokela, Bonto, ondilak’emi juge la bokafi el’inyo na? 
LUK.12.15	Ko aolakela, Loalaka, ko lofongak’amongo lima mposa ya liaci iuma ileki; ele loiko j’onto lofa nd’ofula wa liaci liat’ende. 
LUK.12.16	Ko aolasangela l’esonganya, aokela, Basala b’oaci’omo bacwaki linyenga ja toma. 
LUK.12.17	Ko aokanela nd’otema, aokela, Njifokela mo? el’emi mpa la efongelo e em’ofonga toma tokami. 
LUK.12.18	Ko aokela, Njifokela ngone; njifofanzola tolombe tokami t’efongelo, ko njifotonga tomo toleki tonene; ko njifofong’eko loso lokami la toma tokami touma. 
LUK.12.19	Ko njifokela bolimo’okami, Bolimo, oata toma touke t’olotsi toombama, tokoka la années iuke; omaka, leka, melaka, ko salanganaka. 
LUK.12.20	Lolonde Nzakomba aolokela, We ow’olole, bots’one beta bolimo’oke; ko toma toki w’oezaka tifoyala ta na? 
LUK.12.21	Ondendol’omongo liaci, ko afa la liaci eka Nzakomba, ale o ngoko.
LUK.12.22	Ko aokela bakimi’akae, Nd’ewel’eko, nsangel’inyo, talokakaanake nd’ewela ea loiko lokinyo, wae toma to iny’ola, koko talokakaanake nd’ewela ea jonge wete bito bi iny’olota. 
LUK.12.23	Ewela loiko lolekola toma, ko jonge jolekola bito. 
LUK.12.24	Lokanela bianganga, befone, befomuke; befa la bifongelo l’ilombe ya mpafonga nye; koko Nzakomba aokaya beko toma; inyo lolekola tofulu la wiko ndekola mongo. 
LUK.12.25	Bonto’okinyo oteez’ende mongo botale l’okakaano na? 
LUK.12.26	Nga lofokeleya joi lileki isisi, lokakaana l’aoyi’amo lae? 
LUK.12.27	Lokanela ndobya ile nda lisala l’elenge emel’iko; ndobya ifosale, ko ifofom’eto; lolo nsangel’inyo, la Solomona nd’okombe bokande bouma ntalotsama eleng’ele lobya lone lomoko. 
LUK.12.28	Lolo nkina Nzakomba aokombya bailo ba basala bamela mbil’ene, ko busame lobi nd’ecumbelo, iny’ale l’imeezo nk’isisi, afolekola lolots’inyo bito nde? 
LUK.12.29	Talasake toma to iny’ola, la emeelo e iny’omela, ko taloyalemake l’otema w’okakaano. 
LUK.12.30	Ele banto b’okili bayase toma tone touma: lolonde Ise ekinyo aolea wete lolela toma tone. 
LUK.12.31	Lolo lasaka likulaka likae, ko toma tone tifokokyama el’inyo. 
LUK.12.32	Taloangake, inyo itatonga ikami; ele Ise ekinyo asim’olotsi wete akay’inyo likulaka. 
LUK.12.33	Lotekya toma toat’inyo, ko lokaya banto nganji ya liota; lokeel’inyo mongo ntombe ya francs ifowe, liaci nda loola litasilaka, efa wiyi otutama, ko ef’iwawa ofite. 
LUK.12.34	Wae efongama liaci like, wifil’otema’oke nk’eko.
LUK.12.35	Lolembak’enkoto’ekinyo nd’onkeke, ko kela totswa tokinyo tofete: 
LUK.12.36	ko inyo mongo loyaleme ngol’anto bandendeza nkolo ekiyo, a end’outa lim’elambo ea bolongai; a end’oya, ko aokundel’ekuke, wae bakomboz’ende ekuke nkakolimpo. 
LUK.12.37	Bakwal’ako, bae nkolo otana wae bayesanya nd’eyelo ekande bifokem’ekemo: nsosolo, nsangel’inyo, ifolemb’omongo l’ombembe, ifakitsa nd’ase nda mesa ea toma, ko ifalekeza toma. 
LUK.12.38	Ko wenak’ende aoya nd’onkeke w’otso, nkina nda trois heures, ko aolatana ngoko, bakwal’ako bifosakema l’okako. 
LUK.12.39	Lolonde leaka wae, nga bomong’ilombe eaki heure ea eyelo ea wiyi, siki esanyaki, ntatocik’ilombe ikande iooza mbaoza. 
LUK.12.40	Inyo lofonga jelama o ngoko; ele Bona ow’onto ifoya nda heure ef’iny’okanela.
LUK.12.41	Ko Petelo aokela, Nkolo, otefela l’esongany’ene nd’ewel’ekiso, nkina nd’ewela ea bant’auma? 
LUK.12.42	Ko Nkolo aokela, Ole bokwala owa nsosolo la wanya na? Oki Nkolo ekande oilaka bofongi nda boloi’okande, wae aka toma tokiyo nd’ekeke endeji? 
LUK.12.43	Ae Nkolo ekande oya, ko atana wae bokwala ayokele ngoko, bokwala’oko ifosakema l’okako. 
LUK.12.44	Nsosolo, nsangel’inyo, ifil’ende bofongi owa toma toat’ende touma. 
LUK.12.45	Lolonde nkina bokwala’oko aokela nd’otema’okae, Nkolo ekami aotema; ko aanga lokunda bakwala b’aende l’amato, ayole, ayomele, ko ayolangwa la basanga; 
LUK.12.46	nkolo ea bokwala’oko ifoya nda mbile ef’end’olendeza, ko nda heure ef’end’ea, ko ifokunda la njiji, ko ifokaya liondo likande la bekakatano. 
LUK.12.47	Ko bokwala’oko, ondeaki wango wa nkolo ekae, ko ntoelez’ende, ko ntakela wango bokae, ifokundama la njiji iuke; 
LUK.12.48	lolonde end’oteaki, ko aokel’aoyi bandeji la njiji, ende ifokundama la njiji if’iuke. Ko bifuola bouke lim’el’oso nko loswele oki bouke okaema; ko lim’el’ende ok’iy’okitsa bouke boleki, bifuola ngoko bouke wa ndekola. 
LUK.12.49	Njaki ousa tsa nd’okili; ko nga toambwa aeyoko, joi lilang’emi na? 
LUK.12.50	Lolonde emi nde l’inamelo e em’oinama: ko njokamema bouke na, elaka nko joi liko likelame. 
LUK.12.51	Lotanga nde wae njoy’okaya kuci nd’okili? Nsangel’inyo, O nye; lolonde ekafwanelo: 
LUK.12.52	lim’aeyoko bant’atano bale nd’ilombe imoko bifokafwana, basato nkangwana l’afe, ko l’afe nkangwana l’asato. 
LUK.12.53	Bifokafwana, ise nkangwana l’ona owa jende, ko bon’owa jende nkangwana l’ise; nyango nkangwana l’ona ow’omoto, ko bon’ow’omoto nkangwana la nyango; nyango nkangwana la waji ow’ona, ko waji ow’ona nkangwana la nyango e’ome.
LUK.12.54	Ko aokela banyenga b’anto, Anden’inyo litute lisangwa nda wiji wa ouest, nkako lokela, Mbula ifojwa; ko joi joliela ngoko. 
LUK.12.55	Ko anden’inyo impempe ioya lima wiji wa sud, lokela, Wane wifongala; ko jolenya ngoko. 
LUK.12.56	Inyo bekakatano, lea lokotola elongi e’okili l’ea loola, lolonde lofea lokotol’ekek’ene ngamo? 
LUK.12.57	Inyo mongo lofeza baoyi bandeji lae? 
LUK.12.58	Nd’ewela wae, acwa we la wini’oke eka juge, fonga lomeka la loncinji nda mboka wae we otungwa lim’el’ende; nyang’ende afokobela ele juge, ko juge afokolekya ele police, ko police afokuse we nd’ilombe ya njanga. 
LUK.12.59	Nkokela we, ofaol’eko nye, elaka nko osiza bombale bouma nye.
LUK.13.1	BANT’AMO bala eko nd’ekek’eko baolosangela joi ja ba-Ngalilaya, baki Pilato osanganyaka balongo’akiyo la mbeka ikiyo. 
LUK.13.2	Ko Yesu aolamba, aolakela, Lokanela nde ba-Ngalilaya bako baki banto b’obe balekola ba-Ngalilaya bauma, ek’iy’oenak’elo ea baoyi’ane? 
LUK.13.3	Nsangel’inyo, afa ngoko; lolonde ayaka lofoututal’aoyi’obe, iny’auma lifofitana o ngoko. 
LUK.13.4	La bant’ako jom la mwambi baki ilombe y’aliko okwelaka nda Siloma, ko iolaoma ci, lokanela nde iyo baki bakeli b’obe balekola bant’auma bafetsa nda Yelusalema? 
LUK.13.5	Nsangel’inyo, afa ngoko; lolonde ayaka lofoututal’aoyi’obe, iny’auma lifofitana o ngoko.
LUK.13.6	Ko aotefela l’esonganya ene; Bont’omo aolona botamba wa liteli nda lisala likae ja bekoli bia vina; ko aoy’oasa bamuka nda boko, ko ntatan’amuka nye. 
LUK.13.7	Ko aokela bosali owa bekoli bia vina, Bala, années in’isato njoy’oas’amuka nd’otamba bone wa liteli, ko mpotane nye; w’oumbe; bofite lisala la nkaka lae? 
LUK.13.8	Bosali aoloamba, aolokela, Nkolo, w’ocike l’année ene o ngoko, elaka nko mpuse bamoci wiji la wiji wa boko, ko njile nkwa eko; 
LUK.13.9	ko wenaka bocwa bamuka lim’ako, bolotsi; lolonde nga bofocw’amuka, mpanga w’oumbe.
LUK.13.10	Ko ayolake nda sunagoga emo nda mbile ea Sabata. 
LUK.13.11	Ko bala, bomoto aki eko la bokali wa bolema années jom la mwambi; ko aosunama, ko ntemaleya ci nye. 
LUK.13.12	Ko aki Yesu oenak’ende, aoloeta, aolokela, Bomoto, otungwa lima bolema’oke. 
LUK.13.13	Ko aolafy’akata el’ende; ko nkako aosembwa ci, ko aomemya Nzakomba. 
LUK.13.14	Ko chef ea sunagoga aolemwa; eki Yesu oikyak’onto nda Sabata, aolamba, ko aokela banto ba bitukuluku, Bembile bel’otoa bekamb’anto bolemo; nd’ewel’eko, loyak’oika nd’embile beko, afa nda mbile ea Sabata. 
LUK.13.15	Lolonde Nkolo aoloamba, aokela, Inyo bekakatano, wengi’onto’okinyo afotungole ngombo nkina mpunda ekae lima sanduku el’eko toma nda Sabata, ko lotomb’eko omez’asi nde? 
LUK.13.16	Ko bomot’one, ole bon’owa Abalayama, oki Satana otungyaka années ine jom la mwambi, ntatotungwa lima etungyelo ene nda mbil’ene ea Sabata nde? 
LUK.13.17	Ko aki’nd’otefele baoyi’ane, baini’akae baoloka nsoi: ko banto bauma b’etukuluku baosalangana nd’ewela ea baoyi’auma b’anene bakelamaki l’ende.
LUK.13.18	Koko aokela, Likulaka ja Nzakomba lisongi la na? ko njifosonganya liko la na? 
LUK.13.19	Lisongi la wofo wa sinapi, boki bont’omo okolaka, ko aolona nda lisala likae mongo; ko bomelaki, ko bokita botamba mongo; ko tofulu t’aliko tokotama nda bitafi bia botamb’oko. 
LUK.13.20	Ko aut’okela, Njifosonganya likulaka ja Nzakomba la na? 
LUK.13.21	Lisongi la nyango ea mampa eki bomoto okolaka, ko aolisa nda farine euke nga kilos isato, elaka nko nyango ea mampa eosangana la farine euma.
LUK.13.22	Ko aokenda, ko aotuwana benanga bi’enene la bia tosisi, ayolake lilako, ko ayokende lokendo nda Yelusalema. 
LUK.13.23	Ko bont’omo aolokela, Nkolo, iy’aikyama baf’auke nde? Ko aolakela, 
LUK.13.24	Lasaka wae lotswa nda wiso wa nkaka: el’emi nsangel’inyo, bant’auke bifasa wae botswa, ko bafaotsweya. 
LUK.13.25	Wenaka bomong’ilombe aolemala, ko aokomb’ekuke, ko inyo loanga jemala nd’anza, ko lokundel’ekuke, lokela, Nkolo, otokomboz’ekuke, ko ifamb’inyo, ifokel’inyo, Mpea lim’ek’my’oyaka: 
LUK.13.26	lifoanga lokela, Toleki ko tomelaki nda joso like, ko we olakaki nda mbok’ikiso; 
LUK.13.27	ko ende ifokela, Nsangel’inyo, mpea lim’ek’iny’oyaka: limana el’emi, iny’auma bakeli b’obe. 
LUK.13.28	A iny’oena Abalayama la, Yisaka la Yakoba, la bateli bauma, nda likulaka ja Nzakomba, ko inyo mongo lozama nd’anza, lilelo la nkesanya e’aino ifoyal’eko. 
LUK.13.29	Ko banto bifoya lima est la ouest, ko lima nord la sud, ko bifokit’ase nda likulaka ja Nzakomba. 
LUK.13.30	Ko bala, bant’amo bale b’afeka bifoyalema bajoso, ko bankina bale bajoso bifoyalema b’afeka.
LUK.13.31	Nda heure eko, Bafalusi bamo baoya, baolokela, Iman’endo, yokende: ele Elode alanga wete akoome ci. 
LUK.13.32	Ko aolakela, Lokenda, losangele bomanga boko, Bala, njoza, bademona ko mbikya banto ba nkangi mbil’ene la lobi, ko nda mbile e’isato njocindeza. 
LUK.13.33	Lolo njifocwa mboka ekami la mbil’ene la lobi la lifi: la ncina wae boteli ntawaka, imola nko nda Yelusalema. 
LUK.13.34	O Yelusalema, Yelusalema, oomaka bateli, ko onduselak’iy’atomamaki ele we bikenje; siki ntakanyaki bana’akawe l’etakanya, elenge etakanya nsoso baasa’akande mongo nd’ase b’afafu’akande, ko inyo ntalolanga! 
LUK.13.35	Bala, ilombe ikinyo iciki el’inyo la bolalengo: el’emi nsangel’inyo, Lim’aeyoko lofaonjena, elaka nko lokela, Oyei nda lina ja Yawe aosakema l’okako.
LUK.14.1	KOKO aki’nd’otswaka nd’ilombe ya chef emo ea Bafalusi nda mbile ea Sabata wae ale mampa, baoloteemeza. 
LUK.14.2	Ko bala, bonto oki la nkangi ea ntumbe aki nda joso likande. 
LUK.14.3	Ko Yesu aolamba batefeji ba bisekyelo l’afalusi, aokela, Ayak’oikya bonto nda mbile ea Sabata, osekola bisekyelo, nkina ofosekole biko? 
LUK.14.4	Lolond’iyo baoyala ko. Ko aolokola, ko aoloikya, ko aoloka mboka wae akende. 
LUK.14.5	Ko aolakela, Ayaka bont’om’okinyo aata mpunda nkina ngombo, ko eokwa nd’etoko ea njindo, afosafol’eko limpo nda mbile ea Sabata nde? 
LUK.14.6	Iyo ntaboambeya baoyi’ako lenkina nye.
LUK.14.7	Ko aosangel’iy’andetami esonganya, eki’nd’oenaka elenge ek’iy’osonaka mbata ya joso; ko aolakela, 
LUK.14.8	Wenaka bonto nko loswele aketa nd’elambo ea bolongai, tokitak’ase nda mbata ea joso, nyango bont’omo okolekola we l’imemya afetame l’ende; 
LUK.14.9	ko oketaki we l’ende afoy’okokela, Ka bont’one mbata eke; ko nkako wifoanga lokola mbata e’afeka mongo la nsoi mongo, 
LUK.14.10	Lolonde wenaka oetama, nco yokit’ase nda mbata e’afeka mongo; a end’oketaki oya, ende ifokokela, Lilongo, leka nda mbata ea joso; ko wifoat’imemya nda joso j’ant’auma bakit’ase la we nda mesa ea toma. 
LUK.14.11	Ele wengi’onto osangy’omongo ifosotsama; ko wengi’onto osots’omongo ifosangyema.
LUK.14.12	Ko aokela bonto ondoetaki, Wenaka olamb’elambo, nkina la nkesa nkina l’okolo, tawetake balongo’akawe, la bioto bike, l’ilongo ike, l’aaci basingitana la we; nyango bafokete we lenkina, ko wifoata ndako. 
LUK.14.13	Lolo wenaka olamb’elambo, eta beola la belema la betengu la bawei’aiso; 
LUK.14.14	ko wifosakema l’okako wa swa: ef’iy’oate yomba wete bakuteya; ele we wifoata ndako nd’eetswelo ea bandeji lim’iwa.
LUK.14.15	Ko omo ow’anto bakokit’ase l’ende nda mesa ea toma aoloka baoyi’ane, ko aolokela, Os’ola mampa nda likulaka ja Nzakomba ifokem’ekemo. 
LUK.14.16	Lolonde aolokela, Bont’omo aolamb’elambo e’enene e’okolo: ko aoleta bant’auke. 
LUK.14.17	Ko aotoma bokwala’okae nd’ekeke ea toma, okela iy’andetamaki, Loyaka; la ncina wete toma touma tolelama. 
LUK.14.18	Ko iy’auma baanga lofeza loela lokande la lokai lomoko; owa joso aokela, Njosomba lisala, ko njocw’oena liko; nkoonda oncike. 
LUK.14.19	Ko omo aokela, Njosomba ngombo jom, ko njocw’omek’iko; nkoonda, oncike. 
LUK.14.20	Ko onkina aokela, Njolenga waji; emi mpoat’eyelo nd’ewel’eko. 
LUK.14.21	Ko bokwala aoya, ko aosangela nkolo ekae baoyi’ako. Nkako bomong’ilombe aolemwa, aokela bokwala’okae, Nco nkaola nda belongo la tombamboka ta bonanga, ko yel’endo beola la belema l’awei’aiso ko la betengu. 
LUK.14.22	Ko bokwala aokela, Nkolo, joi liki w’ontomaka jokelama, ko itenela imo iciki. 
LUK.14.23	Ko nkolo aokela bokwala, Nco nda mboka y’ongonge la nd’asala, ko w’akame baye, kel’ilombe ikami ikame l’anto. 
LUK.14.24	El’emi nkosangela, Nko l’omoko owa bant’ako bandetami al’elambo ekami nye.
LUK.14.25	Ko bitukuluku bi’anene bi’anto bayocwa l’ende: ko aokengwana, aolakela, 
LUK.14.26	Ayaka bonto nko loswele aoya el’emi, ko afoton’ise la nyango ekande, la waji, l’ana, l’atomolo, l’akune, l’ankana, onde, la loiko lokae mongo, afaonga loyalema bokimi’okami nye. 
LUK.14.27	Bonto ofotombe ekulusu ekae mongo, ko afonkim’emi, afaonga loyalema bokimi’okami. 
LUK.14.28	Bont’om’okinyo na, olanga wae atonge ilombe y’aliko, afokit’ase nda joso oandola wiko, nkin’aata liaci likoka losiz’ilombe? 
LUK.14.29	Nyango, a end’osiza jango, ko afokoke losiz’ilombe, bant’auma bandena bafolengol’ende, 
LUK.14.30	baokela, Bont’one aangaki lotong’ilombe, ko ntasizeya. 
LUK.14.31	Ko wenaka bokulaka aocw’okumana l’okulaka’omo nd’etumba, afokit’ase nda joso, oanga wango nkina la kese ea soldats, ifoonga lokumana la bokulaka’pko oy’ouna l’ende la kese ife? 
LUK.14.32	Ng’afokuseya ngoko, nk’ale bokulaka’oko nd’esi mongo, aotoma bikima, auol’ende wae amby’etumba. 
LUK.14.33	Nd’ewel’eko bonto’okinyo ofosundole toma touma toat’ende, afoonge loyalema bokimi’okami. 
LUK.14.34	Bokwa bol’olotsi: lolonde nkina bosila ngenge, boate ngenge lenkina ngamo? 
LUK.14.35	Bofoonge nd’okili la nda jembo: banto busa boko nd’anza. Ole l’atoi bandoka, kel’okoza.
LUK.15.1	BATAKANYI ba mpuci bauma la bakeli b’obe baotutamel’ende wae bookoza. 
LUK.15.2	Ko Bafalusi l’akoci b’enkanda baomemesana, baokela, Bont’one aolamb’akeli b’obe, ko ala toma l’iyo.
LUK.15.3	Ko aolasangela esonganya, aokela, 
LUK.15.4	Ayaka bonto’okinyo aata mpate bonkama, ko emoko eocwa, afocike mpate ntuku ibwa l’ibwa nd’etekeleke, ko aocw’oas’eko ecwi, elaka nko aolen’eko? 
LUK.15.5	Ko wenaka aotana mpate eko, aolafya nd’asoko’akae, l’osalangano. 
LUK.15.6	Ko a end’oya nd’ola, aotakany’alongo’akae l’iy’asingitana l’ende, aolakela, Losalangana l’emi, nd’ewela wae njolena mpate ekami ecwaki. 
LUK.15.7	Nsangel’inyo, O ngoko ekemo ifoyala nda loola nd’ewela ea bont’omoko ow’obe oututala baoyi’obe, endekola ekemo endok’iyo nd’ewela ea banto ntuku ibwa l’ibwa bandeji, bafele eututaelo.
LUK.15.8	Ko ayaka bomoto aata francs jom, ko aocwey’emo, afoambol’itswa, ko aoomb’ilombe, ko asa la loncinji elaka nko aolen’eko? 
LUK.15.9	Ko a end’oen’eko, aotakany’alongo’akae l’asingitana l’ende, aokela, Losalangana l’emi, nd’ewela wae njolena franc eki’m’ocweyaka. 
LUK.15.10	O ngoko, nsangel’inyo, ekemo el’eka bikima bia Nzakomba nd’ewela ea bont’omoko ow’obe oututala baoyi’obe.
LUK.15.11	Ko aokela, Bont’omo aki l’ana bafe b’aende. 
LUK.15.12	Ko bokune aokel’ise ekae, Fafa, onka liondo ja liaci like li em’oamba. Ko aolakafela liaci likae. 
LUK.15.13	Nk’elingi nd’afeka, bokune aotakanya toma touma, ko aocwa lokendo nd’ese e’esi mongo; ko aofalanganya baumba’akae eko la jengi j’aoyi’obe. 
LUK.15.14	Ko aki’nd’okenzaka toma touma, eto ea nzala e’enene eokwel’ese eko: ko aanga jelengana. 
LUK.15.15	Ko aocwa oamana la bosi ese eko; ko ende aolotoma nd’asala’akae okaya nsombo toma. 
LUK.15.16	Ko ende alangaki wae akinz’otema la mposo iki nsombo oleka: ko nk’onto okaaki yomba ya ndala nye. 
LUK.15.17	Lolonde aki lokai lokande outel’ende, aokela, Basali ba Fafa bauke na, bale la toma ta ndala tokoka l’iyo, ko la belembwa mbimbi, lolonde emi mbwa ane la nzala! 
LUK.15.18	Njifemala, ko njifocwa ele Fafa, ko njifokela, Fafa, njofit’aoyi ba loola, ko njokel’obe nd’aiso’ake; 
LUK.15.19	mpeji wae ntangeme lenkina bon’oke; onkele ngol’osali’oke. 
LUK.15.20	Ko aolemala, ko aoy’el’ise ekae. Lolonde aki’nde nd’esi mongo, ise ekae aoloena, aolook’isei, aolikumwa, ko aolokwela nkingo, ko aolosambela la baisers bauke. 
LUK.15.21	Ko bona aokela, Fafa, njofit’aoyi ba loola, ko njokel’obe nd’aiso’ake: mpeji wae ntangeme lenkina bon’oke. 
LUK.15.22	Lolonde ise aokel’akwala’akae, Loyelaka nkaola bonkoto boleki’olotsi, ko lolots’ende; ko lila lofete nda likata likae, la bikoto nd’akaka; 
LUK.15.23	ko loyela bon’owa ngombo ow’auta, ko loome; kela tole, tosalangane; 
LUK.15.24	ele bon’one’okami awaki, ko ayoike lenkina; acwaki, ko aolenya. Ko baanga losalangana. 
LUK.15.25	Ko bon’okae owa nsomi aki nda lisala: ko aki’nd’oyaka, ko aotutama l’ilombe, aoloka musique la mbaina. 
LUK.15.26	Ko aoleta bosali’omo, ko aolouola ncina e’aoyi’ako bakelami. 
LUK.15.27	Ko aolokela, Bokune’oke aoya; ko ise aomaki bon’owa ngombo ow’auta, eki’nd’oambak’ende ayokeme. 
LUK.15.28	Lolonde aolemw’olemo, ko ntalanga jotswa nd’ilombe: ko ise ekae aolola, ko aoloonda. 
LUK.15.29	Lolo ende aolamba, ko aokel’ise ekae, Bala, années ine iuke njokosaela, ko ncitendolaki lotomo loke lomoko nye: lolo ntonkaaki nko l’intanta, wae nsalangane l’alongo’akami: 
LUK.15.30	lolo aki bon’one’oke oyaka, ofitaki liaci like l’amato ba linsamba, oomelak’ende bon’owa ngombo ow’auta, 
LUK.15.31	Ko aolokela, Bona, ole l’emi bikeke biuma, ko toma touma tokami tole tokawe, 
LUK.15.32	Lolonde bolotsi wete tok’esaza, ko tosalangane: ele bokune’one’oke awaki, ko ayoike; acwaki, ko aolenya.
LUK.16.1	KOKO aokela bakimi’akae, Bonto ow’oaci aki eko oki l’ofongi owa toma tokae: ko banto baoy’osangel’ende wae bofongi’oko aofita toma tokae. 
LUK.16.2	Ko aoloeta, aolokela, Joi line lindok’emi nd’ewel’ekawe lile ngamo? bandola elenge eki w’okelaka nda mpifo ea bofongi; ele we ofaoyala bofongi lenkina. 
LUK.16.3	Ko bofongi aokela nd’otema’okae, Njifokela na, ele nkolo ekami aonjimola lima mpifo e’ofongi? Mpa la bolo wae ncime nd’amoci: ko mpaolomba toma, nyango nsoi. 
LUK.16.4	Wenaka nkolo aonjimola lima mpifo e’ofongi, njea joi li em’okela, wae banto banjambe nda tolombe tokiyo. 
LUK.16.5	Ko aoleta el’ende wengi’onto oki l’ombale la nkolo ekae, ko aokela owa joso, W’ole l’ombale la nkolo ekami na? 
LUK.16.6	Ko aolokela, Mpoke y’auta bonkama. Ko aolokela, Kola bonkanda’okawe, ko kit’ase limpo, kota ntuku itano. 
LUK.16.7	Ko aokela omo, W’ole l’ombale la nkolo ekami na? Ko aokela, Bioko bia loso bonkama. Aolokela, Kola bonkanda’okawe, kota ntuku mwambi. 
LUK.16.8	Ko nkolo ekae aosima bofongi’oko ow’obe, eki’nd’okelaka joi ja wanya: ele bana b’okili’one nd’eotswelo ekiyo baolekola bana ba fole la wanya. 
LUK.16.9	Ko nsangel’inyo, Loatel’inyo mongo balongo la liaci lifeji; wae ae liaci liko osile, balongo’ako baamb’inyo nda tolombe ta seko. 
LUK.16.10	End’okel’olotsi nda joi lileki isisi, ifokel olotsi nd’aoyi bauke; ko end’ofeji nda joi lileki isisi, afaelama nda joi ja linene. 
LUK.16.11	Nd’ewel’eko, ng’inyo ntalokel’olotsi la liaci lifeji, okits’inyo liaci ja nsosolo na? 
LUK.16.12	Ng’inyo ntalokel’olotsi la liaci j’ont’omo, okay’inyo likinyo mongo na? 
LUK.16.13	Nk’onto osaleleya bankolo bafe; nkin’ifoton’emo, ko alang’enkina; nkin’ifofotama l’emo, ko atengwel’enkina; Inyo lofosaleleya Nzakomba la liaci.
LUK.16.14	Ko Bafalusi, balangaki liaci, baoloka baoyi’ako bauma; ko baololengola. 
LUK.16.15	Ko aolakela, Inyo loyengol’inyo mongo nd’aiso b’anto; lolonde Nzakomba aolea betema’ekinyo: nd’ewela wae joi lisimam’olotsi l’anto lile linyamo mongo nd’aiso ba Nzakomba. 
LUK.16.16	Bisekyelo l’ateli baki eko elaka nko Yoane; lim’ako bosako w’olotsi wa likulaka ja Nzakomba bosangema, ko bant’auma baolotswa nda liko la bolo. 
LUK.16.17	La loola l’okili bimana, la iandanda ya bisekyelo iofonya, joi lileki bolo iandanda ya bisekyelo ifonya. 
LUK.16.18	Wengi’onto ondimola waji’okae, ko aala onkina, aokela jibi; ko oal’omoto oki bome oimolaka aokela jibi.
LUK.16.19	Koko bont’omo ow’oaci aki eko, ko aolota bito bia écarlate la mbenza y’olotsi mongo, ko aki la toma t’olotsi wengi’aefa: 
LUK.16.20	ko bolombi’omo otangema Lazalo aolambyema nda wiso’okae, ko aki la mpota nda jonge liuma. 
LUK.16.21	Ko ende alangaki wae ale mpumbu ikweki lima mesa e’oaci: o, la mbwa ioya oombola mpota ikae. 
LUK.16.22	Koko bolombi aowa, ko aotombama la bikima bia loola nda ntolo ea Abalayama: ko boaci aowa ngoko, ko aokundama. 
LUK.16.23	Ko nda Ngena aosangy’aiso’akae, eki’nde l’elo mongo, ko aolena Abalayama nd’esi mongo, la Lazalo nda ntolo ekae, 
LUK.16.24	Ko aobeleza, aokela, Fafa, Abalayama, onjok’isei, ko toma Lazalo, atufe bosai’okae nd’asi, acicimya loleum lokami; el’emi njen’elo mongo nda tsa tone. 
LUK.16.25	Lolo Abalayama aokela, Bona, wofwa wete, aki w’okitak’ase nd’okili, wambaki toma toke t’olotsi, ko eleng’eko Lazalo ambaki toma t’obe: lolo aeyoko, ende aocicima nd’otema ane, ko we wen’elo. 
LUK.16.26	Baoyi’ane bauma bal’eko, ko la joi limo wae lifoku ja linene mongo lile ndats’iso l’inyo; ko iy’alanga wae baleke ek’inyo lim’endo bafolekeya, ko lim’eko nk’onto ofendeya endo el’iso. 
LUK.16.27	Ko aolokela, Nkoonda, Fafa, tom’onto nd’ilombe ya ise ekami: 
LUK.16.28	el’emi nde la bana ba ngoya batano b’aende; wae alak’iyo, nyango bafoye ngoko nd’itenela ine y’elo, 
LUK.16.29	Lolonde Abalayama aokela, Iy’ale la Mose l’ateli; kela bokoz’iyo. 
LUK.16.30	Ko aokela, Afa ngoko, Fafa Abalayama, lolo ng’omo aocwa el’iyo lim’ele bawei, bifoututala baoyi’obe. 
LUK.16.31	Ko aolokela, Ayaka bafokoza Mose l’ateli, bafaimeza, mpeka la bonto aoetswa lim’ele bawei.
LUK.17.1	KO Yesu aokela bakimi’akae, Nsosolo bikunumwelo bifoya; lolonde elo ele bont’oko ondieza biko! 
LUK.17.2	Bolotsi el’ende wae balembe ekenje e’enene eminyol’iyo basangu nda nkingo ekande, ko bous’ende nda lieke, ko afokunumweza omo owa bane ba tosisi. 
LUK.17.3	Inyo lesany’inyo mongo: ayaka lilongo like akel’obe, wofele; ko ayaka aututala, wotungol’ende lima joi liko. 
LUK.17.4	Ayaka akokeela bobe bekela nsambo nda mbil’emoko, ko aolut’ele we biuta nsambo, ko aokela, Mbututala; wifotungol’ende lim’aoyi’ako.
LUK.17.5	Ko bikima baokela Nkolo, Otofulez’imeezo ekiso. 
LUK.17.6	Ko Nkolo aokela, Ng’inyo lole l’imeezo nga wofo wa sinapi, lifokela botamba’one wa bonkena, Luwaka, ko woname nda lieke; ko boko wifimez’inyo. 
LUK.17.7	Lolonde ayak’om’okinyo aata bokwala afuse lofuso nkina aesanya mpate, andiel’ende lima lisala, ifokel’ende, Yaka limpo, yokit’ase nda mesa ea toma? 
LUK.17.8	Lolo afokele bokwala’oko, Ondambele toma tol’emi, lemb’ombembe, ko onsaele, elaka nko njola ko njomela; mpanga w’ola ko w’omela nd’afeka. 
LUK.17.9	Akela bokwala baoyi ba ntomo, Nkolo ifosim’ende boya nde? 
LUK.17.10	La ngoko l’inyo, akamb’inyo belemo beuma bek’iny’otomamaka, lokela, Tole bakwala basamba nkito; tokambaki belemo bendeji l’iso wae tokambe.
LUK.17.11	Ko ak’iy’ocwaka nda Yelusalema, ayocuwana Samalia la Ngalilaya. 
LUK.17.12	Aki’nd’omotswa nd’onanga’omo, banto jom baokumana l’ende, iyo baki la nkangi e’aeka, ko bakemi nd’esi: 
LUK.17.13	ko baobeleza, baokela, Yesu, Nkolo, otok’isei. 
LUK.17.14	Ko aki’nd’oenak’iyo, aolakela, Lokenda loeneya nkanga baonge’akinyo. Ko nk’ak’iy’ocwa, baofetswa feto. 
LUK.17.15	Aki omoko’okiyo oenaka wae aoika, aoluta, aokanga Nzakomba la lofoso ja lonene; 
LUK.17.16	ko aokwa mbosama nd’akaka’akae, aolosima boya: ko ende aki bosi Samalia. 
LUK.17.17	Ko Yesu aolamba, aokela, Banto jom ntabafetswa nde? bam’ibwa bale nko? 
LUK.17.18	Nk’omo ondenya wete aolut’omemya Nzakomba, imola nk’ofaya’one? 
LUK.17.19	Ko aolokela, Emala, yokende; imeezo eke eokoikya.
LUK.17.20	Ko aki Bafalusi ouol’ende ekeke ea eyelo ea likulaka ja Nzakomba, aolaamba, aokela, Likulaka ja Nzakomba ntaliyaka la njeena e’aiso; 
LUK.17.21	ko bafaokela, Bala, endo! la Mpiko! ele likulaka ja Nzakomba lile nd’etei ekinyo.
LUK.17.22	Ko aokela bakimi, Bembile bifoya, be iny’olanga wae lene mbil’emoko ea Bona ow’onto, ko lofaen’eko. 
LUK.17.23	Ko bifokel’inyo, Bala, mpiko! Bala, endo! talokendake, ko talimezake: 
LUK.17.24	eleng’ele likalili likalingana nd’itenel’imo nd’ase ba loola, lingesa elaka nk’itenela inkina nd’ase ba loola, o ngoko Bona ow’onto ifoyalema nda mbile ekae. 
LUK.17.25	Lolonde ifen’elo nda joso l’aoyi bauke, ko banto b’eotswelo ene bifotandol’ende. 
LUK.17.26	Ko ngoki baoyi oielaka nd’embile beki Noa, o ngoko bifoyala nd’embile bia Bona ow’onto. 
LUK.17.27	Baleki, bamelaki, baalanaki, ko balekyamaki nda liala, elaka nko mbile eki Noa okondelaka nda wato, ko mpela eoya, ko eolafita iy’auma. 
LUK.17.28	Ko baoyi baoliela ngoko nd’embile beki Loto; baleki, bamelaki, basombaki, batekyaki, bonaki, batongaki tolombe; 
LUK.17.29	lolonde nda mbile eki Loto oolaka lima Sodomo mbula ea tsa la totswa ejweki lima loola, ko eolafita iy’auma: 
LUK.17.30	nk’eleng’eko ifoyala nda mbile ee Bona ow’onto oenya. 
LUK.17.31	Nda mbil’eko, end’ole nd’aliko ba nsamba e’ilombe, ko toma tokae tole nd’ilombe, kela afokitele oimola toko, ko kel’ende ole nda lisala afute nye. 
LUK.17.32	Lofwa waji owa Loto. 
LUK.17.33	Bonto nko loswele ondasa wae aate loiko lokae mongo ifocweya loko; ko os’ocweya loiko lokae ifofonga loko. 
LUK.17.34	Nsangel’inyo, L’ots’oko bant’afe bifoyala nda ntange emoko; omo ifotombama, ko onkina ifocikala. 
LUK.17.35	Bamat’afe bifominyol’asangu bolongo; omo ifotombama, ko onkina ifocikala. 
LUK.17.36	[Bant’afe bifosala nda lisala, omo ifotombama, ko onkina ifocikala.] 
LUK.17.37	Ko iyo baolamba, baolokela, Nkolo, wij’ole nko? Ende aolakela, Endambi etuji, bianganga bifotakana nk’eko.
LUK.18.1	KO aolasangela esonganya la ncina wae baonde bikeke biuma, ko bafolembwa nye: 
LUK.18.2	aokela, Juge loswele aki nd’onanga bomo, ntaangaka Nzakomba, ko ntakanelak’onto nye: 
LUK.18.3	ko bomoto ow’etuka aki nd’onanga’oko; ko aoy’el’ende beya l’eya, aokela, Ontenele likambo ndats’emi la wini’okami. 
LUK.18.4	Ko ntoimez’ende nda joso; lolonde nd’afeka aokel’omongo, Mpeka la mpoange Nzakomba, ko mpokanela bonto, 
LUK.18.5	lolo nd’ewela wae bomoto’one ow’etuka antungya, njifotenel’ende likambo, nyango afontumole la njaya ikae. 
LUK.18.6	Ko Nkolo aokela, Lokoza joi litefela juge efeji. 
LUK.18.7	Ko Nzakomba afaotenela basonami bakae bakambo nde? wae iy’andosaanela la mbile l’otso, ko aolaok’iyo isei ya loncinji? 
LUK.18.8	Nsangel’inyo ifatenela bakambo nkaola. Lolonde ae Bona ow’onto oya, ifotana imeezo nd’okili nde?
LUK.18.9	Ko aosanga esonganya ene ngoko el’iyo basimak’iyo mongo liongi, ko basotsaka bankina. 
LUK.18.10	Bant’afe baolotswa nd’ilombe ya Nzakomba oond’eko: omo Bofalusi, ko onkina botakanyi owa mpuci. 
LUK.18.11	Bofalusi aolemala; ko aoonda l’omongo ngone, Nzakomba nkosima boya el’emi mposongi l’ant’ankina, bakembi, basamba liongi, banto ba jibi, la ngole botakanyi’one owa mpuci. 
LUK.18.12	Emi nkila toma wengi semaine bekila befe; emi ndekya liondo limoko nganji lima wengi ntuku eat’emi. 
LUK.18.13	Lolonde botakanyi owa mpuci aolemala nd’esi, ntaunz’aiso nda loola, lolonde aokundela ntolo, aokela, Nzakomba, onjok’isei, emi ow’obe. 
LUK.18.14	Nsangel’inyo, Okitelaki nd’ola’okae la boyengo wae bont’one, afa Bofalusi: nd’ewela wae wengi’onto osangy’omongo ifosotsama; lolonde wengi’onto osots’omongo ifosangyema.
LUK.18.15	Ko banto baoloyela tonkune tokiyo, wae afomw’iyo: lolonde aki bakimi oenaka ngoko, baolafela. 
LUK.18.16	Lolo Yesu aolaeta el’ende, aokela, Lambacike, tonkune bay’el’emi; talafekake; ele ba likulaka ja Nzakomba bale eleng’el’iyo. 
LUK.18.17	Nsosolo, nsangel’inyo, wae bonto ofambe likulaka ja Nzakomba ngol’inkune afaotswa nda liko nye.
LUK.18.18	Ko bont’omo owa mpifo aolouola, aokela, Bolaki ow’olotsi, joi li em’okela na? wae nsangole loiko lotasilaka. 
LUK.18.19	Ko Yesu aolokela, Ontang’emi bolotsi lae? Ole bolotsi nk’omoko; ende wete Nzakomba. 
LUK.18.20	Wea bisekyelo wete, Tokelake jibi, Toomake bonto, Tawiyake, Tofatake bonto, Fika ise eke la nyango eke. 
LUK.18.21	Ko aolokela, Bolaki, mpongaki baoyi’ane bauma lim’olenge bokami. 
LUK.18.22	Ko aki Yesu ookaka joi liko, aolokela, Osamba joi limoko, kenda yotekya liaci liata we, ko kaya banto b’eola, ko wifoata liaci nda loola; ko yaka yonkime. 
LUK.18.23	Lolonde aki’nd’ookaka baoyi’ako, aokesela la lokeseli mongo; eki’nde boaci mongo. 
LUK.18.24	Ko Yesu! aoloala, aokela, Otswelo ea baaci b’aumba nda likulaka ja Nzakomba ele bolo mongo. 
LUK.18.25	La ngamela atuwana lilusu ja nteli la bonto ow’oaci ow’aumba otswa nda likulaka ja Nzakomba, olekola bolo wae otswelo ea boaci ow’aumba. 
LUK.18.26	Ko iy’andokaki joi liko baokela, Os’oikyama na? 
LUK.18.27	Lolonde aokela, Baoyi baf’ant’okeleya, Nzakomba akeleya bako. 
LUK.18.28	Ko Petelo aokela, Bala, iso tosundolaki bakiso mongo, ko tokokimaki we. 
LUK.18.29	Ko aolakela, Nsosolo, nsangel’inyo, ng’onto asundolak’ilombe, la waji, l’atomolo, l’akune, l’ise, la nyango, l’ana, nd’eloko ea likulaka ja Nzakomba, 
LUK.18.30	ende ifamba bouke wa ndekola nd’ekeke e’aeyoko, ko nd’ekeke eoya ifamba loiko lotasilaka.
LUK.18.31	Aokola ba-jom-l’afe el’omongo, ko aolakela, Bala, tocwa nda Yelusalema, ko baoyi’auma bakotami l’ateli nd’eloko ea Bona ow’onto bifiela. 
LUK.18.32	El’ende ifolekyama ele Bafaya, ko iyo bifololengola, bifolonyokola, ko bifolotufa nsoi; 
LUK.18.33	bifolokunda la njiji, ko bifooma: ko nda mbile e’isato ifoetswa lenkina lim’iwa. 
LUK.18.34	Ko ntabea ncina ea joi limoko j’aoyi’ane nye; ko etefelo ene eolisama el’iyo, ko ntabakotola baoyi batefelamaki.
LUK.18.35	Koko aki’nd’otutamaka la Yeliko, bont’omo owei’aiso akokit’ase nd’ompempe wa mboka, ayolombe: 
LUK.18.36	aolok’etukuluku e’anto bayoleke, ko aoluola ncina. 
LUK.18.37	Ko iyo baolokela, Yesu owa Nazaleta ayoleke. 
LUK.18.38	Ko aobeleza, aokela, Yesu, bona owa Dawidi, ondok’emi isei. 
LUK.18.39	Ko iyo bacwaki nda joso baolofela, wete ambya lofoso: lolo akongobeleza mbeleza mongo, We, bona owa Dawidi, ondok’emi isei. 
LUK.18.40	Ko Yesu aosilama, ko aokela wete boyele el’ende: ko aki’nd’otutamaka, aolouola, 
LUK.18.41	Joi lilanga we wae nkokeele na? Ko aokela, Nkolo, kela njene. 
LUK.18.42	Ko Yesu aokela, Enaka! imeezo eke eokoikya. 
LUK.18.43	Ko nkakoyoko aolena, aolokima, ko aomemya Nzakomba; ko aki bant’auma oenaka joi liko, baokanga Nzakomba nkakanga.
LUK.19.1	KO ende aomotswa Yeliko, ko ayocuwana. 
LUK.19.2	Ko bala, bont’omo otangema Zakayo; ende aki chef ea batakanyi ba mpuci, ko aki boaci mongo. 
LUK.19.3	Ende asa wae oene elenge ea Yesu, ko ntakuseya nd’ewela ea etukuluku, eki’nde yuwe. 
LUK.19.4	Ko aolikumwa nda joso, ko aounda nd’otamba wa bonkena wae oene; el’ende aocw’oleka mboka eko. 
LUK.19.5	Aki Yesu okitaka nd’itenel’iko, aounz’aiso, aoloena, ko aolokela, Zakayo, kitela nkaola; el’emi njifoyala nd’ilombe ike mbil’ene. 
LUK.19.6	Ko aokitela nkaola, ko aoloamba l’osalangano. 
LUK.19.7	Ko aki banto oenaka ngoko, iy’auma baomemesana, baokela, Aocw’okit’ase l’onto ow’obe. 
LUK.19.8	Ko Zakayo aolemala, ko aokela Nkolo, Bala, Nkolo, nkafele banto b’eola etei ea toma tokami, ko nga mponolaki bonto nko loswele yomba la bokembi, njuteya el’ende toma tonei tonei. 
LUK.19.9	Ko Yesu aolokela, Mbil’ene loiko loya nd’ilombe ine, el’ende ale bon’owa Abalayama. 
LUK.19.10	Nd’ewela wae Bona ow’onto ayaki wae aase ko aikya banto bacwei.
LUK.19.11	Ak’iy’oke baoyi’ako, aout’otefela l’esonganya, eki’nde ntutama la Yelusalema, ko ek’iy’otangaka wete likulaka ja Nzakomba lifenya nkakoyoko. 
LUK.19.12	Nd’ewel’eko aokela, Bont’omo owa mpifo e’enene aocwa nd’ese emo e’esi wae ende ambe likulaka likae, mpang’aute. 
LUK.19.13	Ko aoleta bakwala’akae jom, ko aolacikela pounds jom, aolakela, Lokitola bosolo’one elaka nk’eyelo ekami. 
LUK.19.14	Lolo banto bakae baoloina tu, ko baolotomela bikima, baokela, Tofolange bont’one ayaleme bokulaka’okiso owa Roi. 
LUK.19.15	Ko aki’nd’outaka lim’eki’nd’oambaka likulaka, aotom’anto wae bete bakwala’ako el’ende, wae ea nkito ek’iy’okitolaka. 
LUK.19.16	Ko owa joso aoya nda joso likae, aokela, Nkolo pound eke eokitola pounds imo jom. 
LUK.19.17	Ko aokela, Ngoko bolotsi, we bokwala ow’olotsi; eki we okelak’olotsi nda joi j’isisi mongo, wifoata mpifo ea benanga jom. 
LUK.19.18	Ko ow’afe aoya, aokela, Nkolo, pound eke eokitola pounds imo itano. 
LUK.19.19	Ko aolokela, We o ngoko, wifoata mpifo ea benanga betano. 
LUK.19.20	Ko omo aoya, aokela, Nkolo, bala pound eke, eki’m’ofongaka nd’itambala: 
LUK.19.21	eki’m’okoangaka, nd’ewela wae ole bonto owa boonzwa, wambolaka eki we ntawambya, ko omukaka eki we ntawona. 
LUK.19.22	Aokela, We bokwala ow’obe, njifokotenela likambo lim’omwa’oke mongo. Weaki wae nde bonto owa boonzwa, njambolaka eki’mi ncambya, mmukaka eki’mi ncona; 
LUK.19.23	na, ntawila bosolo bokami nda banque ncina na, wae nd’eyelo ekami njambe boko, ko la nkito ea banque? 
LUK.19.24	Ko aokela iy’akemi eko, Lofonol’ende pound eko, ko lokaya bont’oko ole la pounds jom. 
LUK.19.25	Ko baolokela, Nkolo, ende aata pounds jom. 
LUK.19.26	Emi nsangel’inyo, ifokaema el’iy’auma baata: lolo bifofonol’ende ofoate eko eat’ende. 
LUK.19.27	Lolonde baini’ane bakami bafolange wete njaleme bokulaka’okiyo, layel’endo, ko laom’iyo ci nda joso likami.
LUK.19.28	Ko aki’nd’otefelaka ngoko, aocwa nda joso, aounda nda Yelusalema.
LUK.19.29	Koko aki’nd’otutame la Betefange la Betania, nda ngongo etangema Bilaya, aotoma bakimi’akae bafe, 
LUK.19.30	aokela, Lokenda nd’onanga wij’oi: a iny’omotsw’eko, lifotana bona owa mpunda, etungi, etaf’ont’oafema; lotungole, ko loyele. 
LUK.19.31	Ayak’onto aluol’inyo, Lotungola mpunda lae? lifokela, Nkolo alanga mpunda ene. 
LUK.19.32	Ko bikima baokenda, ko baotana ngoki’nd’oasangelaka. 
LUK.19.33	Ko ak’iy’otungole bon’owa mpunda, bamong’eko baokela, Lotungola bon’owa mpunda lae? 
LUK.19.34	Ko baokela, Nkolo alanga mpunda ene. 
LUK.19.35	Ko baoyel’eko ele Yesu, ko baolafy’enkoto bekiyo nda mpunda, ko baolafya Yesu nk’eko. 
LUK.19.36	Ko aki’nd’okende, baotand’enkoto bekiyo nda mboka. 
LUK.19.37	Ko aki’nd’otutama la nkitela ea ngongo ea Bilaya, etukuluku euma ea bakimi baanga losalangana, baokanga Nzakomba la lofoso ja lonene nd’ewela ea belemo beuma bia mpamba bek’iy’oenaka; 
LUK.19.38	baokela, Bokulaka oyei nda lina ja Yawe aosakema l’okako: kuci nda loola, ko l’imemya nd’aliko. 
LUK.19.39	Ko Bafalusi bamo nda linyenga baokela, Bolaki, sasa bakimi’akawe. 
LUK.19.40	Ende aolamba, aokela, Nsangel’inyo, ayaka bane bayala ko, bikenje bifobeleza.
LUK.19.41	Ko aki’nd’otutama, aolena bonanga, ko aolela la mpisali nd’eloko ea boko, 
LUK.19.42	aokela, Nga w’eaki nda mbil’ene eke baoyi bandieza kuci eke! lolonde aeyoko baolisama lim’aiso’akawe. 
LUK.19.43	Ele bembile bifokiela bee baini’ake okolingola la lobala, ko bifokosamanya, ko bifokokomba nd’ekako beuma, 
LUK.19.44	bifokunza we nd’amoci, ko l’ana bake nd’etei eke; ko bafaocik’ekenje emo eke ekotai nd’ekenje emo; eki we ntawea ekeke ea eizelo ekawe.
LUK.19.45	Ko aolotswa nd’ilombe ya Nzakomba, ko aanga joz’iy’atekya baoka, 
LUK.19.46	aokela, Joi jokotama, Ilombe ikami ifoyala ilombe ya boondo; lolonde inyo lokel’iko etakanelo ea baiyi.
LUK.19.47	Ko ayolak’anto bembil’euma nd’ilombe ya Nzakomba. Lolonde nkanga ya joso l’akoci b’enkanda la bingambe bi’anto basaki wae boome; 
LUK.19.48	ko iyo ntabaata joi li iy’okela; eki bant’auma ofotamak’el’ende wae bokoz’ende.
LUK.20.1	KOKO nda mbil’emo, aki’nd’olake banto nd’ilombe ya Nzakomba, ko aosanga bosako w’olotsi, nkanga ya joso l’akoci b’enkanda baoy’el’ende, 
LUK.20.2	ko baolokela, Otosangele: okel’aoyi’ane la mpifo ea na? Ko okokaaki mpifo ene na? 
LUK.20.3	Ko aolamba, aokela, Njifuol’inyo ngoko; ko lonsangele: 
LUK.20.4	Inelo ea Yoane, eki lima loola, nkina lim’ele banto? 
LUK.20.5	Ko baanga wango, baokela, Nga tokele, Lima loola; ende ifotokela, Inyo ntalimezak’ende lae? 
LUK.20.6	Lolo nkina tokela, Lim’el’anto; etukuluku euma e’anto bifotusela bikenje; el’iyo baolimeza wete Yoane aki boteli. 
LUK.20.7	Ko baolamba, wete bafea lim’eki inelo ekae oyaka. 
LUK.20.8	Ko Yesu aolakela, Ko l’emi mposangel’inyo mpifo ekel’emi baoyi’ane.
LUK.20.9	Ko aanga losangel’anto esongany’ene: Bont’omo onaki lisala ja bekoli bia vina, ko aosombya liko ele bafongi, ko aocwa nd’ese emo, ko aotem’eko elingi. 
LUK.20.10	Ko nd’eleko e’emukelo aotomela bafongi bokwala, wae boka liondo likae j’amuka ba lisala: lolonde bafongi baolokunda la njiji, ko baolouteya o mpampa. 
LUK.20.11	Ko aotoma bokwala’omo: ko iyo baolokunda ngoko, ko baolokeela elenge ea nsoi mongo, baolouteya o mpampa. 
LUK.20.12	Ko aotom’omo ow’asato; ko baolokot’ende mpota, ko baolooza. 
LUK.20.13	Ko bomongo lisala aokela, Njifokela mo? njifotoma bona’okami ow’eefe; nkina bifofik’ende. 
LUK.20.14	Lolonde aki bafongi oenak’ende, baotefelana, baokela, One wae bosangoli: kela toom’ende, wae lisango liyaleme likiso. 
LUK.20.15	Ko baolooza lima lisala ja bekoli bia vina, ko baolooma ci. Bomongo lisala ja bekoli bia vina ifokeel’iyo na? 
LUK.20.16	Ifoya, ko ifomelenganya bafongi’ako, ko ifosombya bant’ankina lisala liko ja bekoli bia vina. Ko ak’iy’ookaka joi liko, baokela, Ntaliyalaka ngoko, oyei! 
LUK.20.17	Lolonde aolaala te, ko aokela, Na, joi line likotami lile na,
LUK.20.17	Ekenje eki batongi otonaka,
LUK.20.17	Eko eoyalema ea joso nda likono?
LUK.20.18	Wengi’onto okwa nd’ekenje ene, ifotatenya: lolo bonto nko loswele boe ekenje ene okwela, ifominyol’ende nga biucu.
LUK.20.19	Ko bakoci b’enkanda la nkanga ya joso basaki wae bokand’ende nda heure eko; lolo baang’anto; el’iyo baokotola wete atefelaki esonganya ene nd’eloko ekiyo. 
LUK.20.20	Ko baoloala te, ko baotoma balongi, baofomba wae bale banto bandeji, wae baong’ende jongo nd’etefelo ekae, kela boleky’ende nda mpamba la mpifo ea gouverneur. 
LUK.20.21	Ko baolouola, baokela, Bolaki, iso tea wete w’otefela ko olake o ci, ko ofokanela mpifo e’onto, lolonde olaka mboka ea Nzakomba la nsosolo; 
LUK.20.22	Na, afut’iso Kaisala mpuci, joi liko leji, nkina lifeji? 
LUK.20.23	Lolonde aokotola jongo likiyo, ko aolakela, 
LUK.20.24	Lonjeneya franc. Ene ele l’efoya l’ekotelo ea na? Ko baokela, Ea Kaisala. 
LUK.20.25	Ko aolakela, Lokaya Kaisala belemo bia Kaisala, ko lokaya Nzakomba belemo bia Nzakomba. 
LUK.20.26	Ko iyo ntabakuseya loka ende likambo nd’ewela ea etefelo eko: ko baokamwa l’elenge eki’nd’oambaka, ko baoyala wai.
LUK.20.27	Ko Basadoke bamo, wae iy’asanga nk’eetswelo lim’iwa, baoy’el’ende; ko baolouola, 
LUK.20.28	baokela, Bolaki, Mose aotokotela, nga botomolo ow’onto ale la waji, ko aowa, ko ntacik’ana, bokune’okae akole waji’oko, aotele botomol’okae bana. 
LUK.20.29	Baki eko baende nsambo, botomolo l’akune; ko owa joso aokola waji, ko aowa ntaot’ana. 
LUK.20.30	Ow’afe aki o ngoko; 
LUK.20.31	ko ow’asato aolokola waji; ko o ngoko iyo nsambo baowa ntabacik’ana. 
LUK.20.32	Ko nd’afeka mongo bomoto’oko aowa ngoko. 
LUK.20.33	Na, nd’eetswelo e’anto lim’iwa ende ayale waji owa na? nd’ewela ek’iyo nsambo boatak’ende waji. 
LUK.20.34	Yesu aolakela, Bana b’okili’one bakola baaji, ko balekya bana nda liala: 
LUK.20.35	lolond’iy’atangema beji wete bakite nda loiko j’ekek’eko, ko la nd’eetswelo lim’ele bawei, bafokole baaji, ko bafolekya bana nda liala: 
LUK.20.36	lolo bafaut’owa lenkina; el’iyo beji la bikima bia loola o fio; ko bale bana ba Nzakomba, el’iyo bana b’eetswelo lim’ele bawei. 
LUK.20.37	Lolo nda likambo j’awei wae baetswa, Mose mongo aoleneya nda nsango ea botamba, aki’nd’otangaka Yawe, Nzakomba e’Abalayama, ko la Nzakomba ea Yisaka, ko la Nzakomba ea Yakoba. 
LUK.20.38	End’afa Nzakomba ea bawei, lolonde Nzakomba ea bayoike: el’ant’auma bayoike el’ende. 
LUK.20.39	Ko bakoci b’enkanda bamo baolamba, baokela, Bolaki, otefelaki nk’olotsi mongo. 
LUK.20.40	Ko lim’ako ntabouola wuo bomo, ek’iy’oangaka boangi. 
LUK.20.41	Ko aolakela, Banto basanga wete Masiya ale bon’owa Dawidi ngamo? 
LUK.20.42	ele Dawidi mongo aokela nd’onkanda wa Nsau,
LUK.20.42	Yawe aokela Nkolo ekami,
LUK.20.42	Kit’ase nda wiji wa likata likami j’elome,
LUK.20.43	Elaka nko ndile baini’akawe nd’ase b’akaka’akawe.
LUK.20.44	Dawidi aolotanga Nkolo, ko ale bona’okae ngamo?
LUK.20.45	Ko aki bant’auma okozaka, aokela bakimi’akae, 
LUK.20.46	Lofonga lolota elenge ea bakoci b’enkanda. Iy’alanga wae balande l’enkoto bi’etale, ko la biuo bia nsambela nda totenela ta bisombe, ko la mbata ya joso nda basunagoga, la wiji wa joso nda bilambo; 
LUK.20.47	ko iy’afonola bamato ba bituka tolombe, ko bayoonde beondo bi’etale la bofombo; umbelo ea likambo ekiyo ifolekola o ndekola.
LUK.21.1	KO Yesu aounz’aiso, ko aolen’anto b’aaci bandilaki nganji ikiyo nd’efongelo e’aumba. 
LUK.21.2	Ko aolena bomoto ow’etuka ow’oola mongo ondil’eko tokakota tofe. 
LUK.21.3	Ko aokela, La nsosolo, nsangel’inyo, etuka ene e’oola aolila nganji endekola nganji ik’iy’auma; 
LUK.21.4	eki bane bauma oilaka nganji lima bofula wa liaci likiyo; lolo ende ilaki lima boola bokae liaci likae liuma.
LUK.21.5	Ko aki bant’amo otefelaka nd’ewela ea ilombe ya Nzakomba, elenge ek’iy’okombyak’iko l’okombe wa bikenje bia lituka la nganji y’oeko, aokela, 
LUK.21.6	Ele belemo bene benden’inyo, bembile bifoya, wae nk’ekenje ekotai nd’ekenje emo eciki lifi efausama nd’ase. 
LUK.21.7	Ko iyo baolouola, baokela, Bolaki, baoyi’ako bifokelama ekeke ele nko? ko lotaza wae baoyi’ane baotutama jenya lole na? 
LUK.21.8	Ko aokela, Loalaka, nyango lofolungusana: ele bant’auke bifoya nda lina likami, bifokela, Emi nde nk’ende; ko, Ekeke eotutama; Talakimake. 
LUK.21.9	Ko a iny’oka besako bia bitumba la bitongo bia wamba, talokake booma; ele baoyi’ane biel’olo nda joso; lolonde nsukela ef’aeyoko.
LUK.21.10	Ko aolakela, Bonanga wifouna l’onanga, ko la likulaka la likulaka; 
LUK.21.11	ko bekili bifofuka mpafuka mongo, ko bieto bia nzala la nkangi bifoya nda totenela tomo; ko belemo bi’ooma la ntaza y’anene bifenya lima loola. 
LUK.21.12	Lolonde nda joso j’aoyi’ane bauma, bifokand’inyo, ko bifonyokol’inyo, ko bifoleky’inyo ele bitakano bia ba-sunagoga la nda tolombe ta njanga, ko bifoyel’inyo nda joso ja bakulaka la gouverneurs nd’eloko ea lina likami. 
LUK.21.13	Baoyi’ako bifoyala el’inyo nga lotaza. 
LUK.21.14	Nd’ewel’eko lokiteza betema bekinyo, wete lofaokakaza nda joso elenge e iny’oamba: 
LUK.21.15	el’emi mongo njifokay’inyo bomwa la baoyi ba wanya bafa baini bakinyo bauma oambe, ko baf’iy’oikya bikoli. 
LUK.21.16	Lolonde baise l’anyango bakinyo, l’iy’asangi l’inyo nd’ooci, la bioto, l’alongo bifoleky’inyo: ko bifooma bam’akinyo ci. 
LUK.21.17	Ko inyo lifinama jino l’anto bauma nd’eloko ea lina likami. 
LUK.21.18	Ko libwo limoko ja betsa’ekinyo lifaofitana nye. 
LUK.21.19	Lifoata belimo’ekinyo l’ikelo ekinyo e’otema.
LUK.21.20	Lolonde a iny’oena Yelusalema esamana la bitukuluku bia soldats, mpanga lea wae emelengano ekae eotutama. 
LUK.21.21	Nkako kel’iyo bale nda Yudea balote nda ngongo; ko kel’iyo bale nd’etei ekae biman’eko; ko kel’iyo bale nda bise bafomotsw’eko. 
LUK.21.22	Nd’ewela wae bene bele bembile bia nsombola ea nkele, wae baoyi’auma bakotama bakelame. 
LUK.21.23	Elo el’iy’ale l’aemi, ko ele bialekeli nda bembile beko; la ncina wete elo mongo ifenya ele banto b’okil’one, ko la nkele ele bant’ane. 
LUK.21.24	Ko iyo bifokwa l’ompempe w’ifaka y’etumba, ko bifotombama njanga nda bise biuma: ko Bafaya bifomatela Yelusalema, elaka nko bikeke bia Bafaya biokoka.
LUK.21.25	Ko ntaza ifenya nda jefa la nsonge la tooci; ko nd’okili baoyi b’elo nda bise biuma, banto bifotataana nd’ewela ea efelemela ea lieke j’okwa l’efukelo e’asi; 
LUK.21.26	banto bifokatswa l’ooma, ko la lolendezo lolendez’iyo baoyi’ane bayei nd’okili; ele belemo bia loola bia mpamba bifofukyama. 
LUK.21.27	Ko nkako bifena Bona ow’onto aoya nda litute la mpamba la jilangi mongo. 
LUK.21.28	Lolo ae baoyi’ane oanga jiela, loala nd’aliko, ko losunol’etsa bekinyo; la ncina wae esikwelo ekinyo eotutama.
LUK.21.29	Ko aolasangela esonganya; Loala botamba wa liteli, l’etamba beuma: 
LUK.21.30	amela beko ntongi, inyo mongo lena ko lea wae ekeke ea biane eotutama. 
LUK.21.31	Eleng’eko inyo mongo, a iny’oena baoyi’ane baokelama, leaka wae likulaka ja Nzakomba jotutama. 
LUK.21.32	Nsosolo, nsangel’inyo, Eotswelo ene efaimana, elaka nko baoyi’auma baokelama. 
LUK.21.33	Loola l’okili bifimana: lolonde baoyi’akami bafaimana nye. 
LUK.21.34	Lolo loalaka inyo mongo, nyango betema’ekinyo befofitane la lompita nd’ewela ea mbimbi eleki ea toma, la ndalangwa e’asanga, ko l’ekakaano bia bokili’one, ko mbil’eko ifokwel’inyo sasimo ng’efeswelo e’ilonga; 
LUK.21.35	ele mbil’eko ifokwela o bant’auma bafetsa nd’okili bouma. 
LUK.21.36	Lolonde lesanyaka nda bikeke biuma, ko loondaka beondo, wae loate mpamba ea elotelo lim’aoyi’ane bauma bakelam’olo, ko l’emaelo nda joso ja Bona ow’onto.
LUK.21.37	Ko wengi mbile ayolake banto nd’ilombe ya Nzakomba; ko wengi’otso aolola, ko aocw’oetama nda ngongo etangema Bilaya. 
LUK.21.38	Ko bant’auma baoya el’ende la nkesa mongo nd’ilombe ya Nzakomba wae bookoza.
LUK.22.1	KO elambo ea mampa isamba nyango, etangema elambo e’Efendelo, eotutama. 
LUK.22.2	Ko nkanga ya joso l’akoci b’enkanda basaki elenge e iy’oom’ende; ek’iy’oangaka banto.
LUK.22.3	Ko Satana aolotsw’ele Yudasa otangema owa Keliota, oki nd’oloi wa ba-jom-l’afe. 
LUK.22.4	Ko aocwa osoola la nkanga ya joso la capitaines, elenge e end’olekya Yesu el’iyo. 
LUK.22.5	Iyo baosalangana, ko baolocikel’elaka wae bifoka nyongo. 
LUK.22.6	Ko aolimeza, ko asaki elekelo wae aleky’ende el’iyo nd’ekeke ef’etukuluku eko.
LUK.22.7	Ko mbile ea mampa isamba nyango eokita, wete mbile eom’iyo mpate e’Efendelo. 
LUK.22.8	Ko aotoma Petelo la Yoane, aokela, Lokenda, lotelez’iso elambo e’Efendelo, wae tole. 
LUK.22.9	Ko baolokela, Olanga teza elambo nko? 
LUK.22.10	Ko aolakela, Bala, a iny’omotswa nd’onanga, bont’omo otomb’ekucu e’asi ifokumana l’inyo; lokim’ende nd’ilombe indotsw’ende. 
LUK.22.11	Ko lifosangela bomong’ilombe, Bolaki akokela, Ntena e’afaya e emi l’akimi’akami ola elambo e’Efendelo ele nko? 
LUK.22.12	Ko ende mongo ifeney’inyo ntena e’enene nd’aliko etandema l’elemo; lez’elambo eko. 
LUK.22.13	Baokenda, ko baotana o ngoki’nd’oasangelaka: ko baolez’elambo e’Efendelo.
LUK.22.14	Ko aki heure okite, aokit’ase, ende l’akimi. 
LUK.22.15	Ko aolakela, Emi ndangaki la mposa mongo wae nde elamb’ene e’Efendelo l’inyo ataf’em’oen’elo; 
LUK.22.16	el’emi nsangel’inyo, Mpaut’ola eko lenkina, elaka nko eko eokoka nda likulaka ja Nzakomba. 
LUK.22.17	Ko aolamb’ekala, ko aosima Nzakomba boya, aokela, Lokol’ene, ko lokaf’el’inyo mongo; 
LUK.22.18	el’emi nsangel’inyo, Lim’aeyoko mpaut’omela b’amuka b’okoli wa vina, elaka nk’eyelo ea likulaka ja Nzakomba. 
LUK.22.19	Ko aokola mampa, ko aosima Nzakomba boya, aoten’eko, ko aolakaya, aokela, Ene wete jonge likami likaema nd’eloko ekinyo: lokela joi line nda jofwa likami. 
LUK.22.20	Ko aokol’ekala o ngoko nd’afeka ba toma, aokela, Ekal’ene wete boango w’aeyoko w’alongo’akami, bandutezama nd’eloko ekinyo. 
LUK.22.21	Lolo bala, likata j’onto onjangel’emi lile l’emi nda mesa. 
LUK.22.22	Ele Bona ow’onto ifocwa nsosolo, ngoki joi oangemaka la wango; lolonde elo ele bont’oko ondoangel’ende. 
LUK.22.23	Ko baanga juwana iyo mongo, wae bont’okiyo okela joi line na.
LUK.22.24	Ko baolikyana bikoli wae okiyo otangema owa joso na. 
LUK.22.25	Ko aolakela, Bakulaka ba Bafaya baotuka bant’akiyo; ko bakiyo bale nda mpifo baotangema Ba-liota. 
LUK.22.26	Lolonde inyo lofaoyala ngoko; lolo os’olekola el’inyo, kel’ayale ng’okune; ko ole owa joso, ayale ngole bosali. 
LUK.22.27	Oleki na, ende okit’ase nda mesa ea toma, nkin’ende osala mesa? af’ende okit’ase nda mesa ea toma? lolo emi mongo nd’el’inyo ngol’osali. 
LUK.22.28	Lolond’inyo lole wae bayalaki l’emi nda mmeko ikami: 
LUK.22.29	ko njokay’inyo likulaka, o ngoki Fafa onkaak’emi likulaka, 
LUK.22.30	wae lole ko lomele nda mesa ekami nda likulaka likami; ko lifokit’ase nda ngwende y’akulaka, ko lifoten’akambo ba beloi bia Yisalaele jom l’efe.
LUK.22.31	Simona, Simona, bala, Satana uolaki wae akoate, akofufole nga loso: 
LUK.22.32	lolonde mbondaki nd’eloko eke wae imeezo eke efokucwa, ko we, ae w’okengwana lenkina, kemya balongo’akawe. 
LUK.22.33	Ko aokela, Nkolo, ndelame wae tokende emi la we, la nd’ilombe ya njanga la nd’iwa. 
LUK.22.34	Ko aokela, Nkosangela, Petelo, nsoso ea jende efaeka mbil’ene, elaka nko olangana wete onjea biangana besato. 
LUK.22.35	Ko aolakela, aki’m’otomak’inyo, nko intontombe ya francs, nko ntombe, nko bikoto, losambaki yomba imoko nde? Ko baokela, Nko yomba. 
LUK.22.36	Aolakela, Lolonde aeyoko, ole la intontombe ya francs, kel’atomb’iko, la ntombe o ngoko; ko ofa l’ifaka y’etumba, atekya bonkot’okae, ko asomb’ifaka. 
LUK.22.37	El’emi nsangel’inyo, joi line likotami lifiela el’emi wae, Ende aandemaki l’anto basekola bisekyelo; ele baoyi’ane bakotami nd’eloko ekami bale la nsukela. 
LUK.22.38	Ko baokela, Nkolo, bala, tofaka tofe t’etumba tol’ane. Ko aolakela, Jokoka.
LUK.22.39	Ende aolola, ko aocwa, ngoki eleng’ekae, nda ngongo ea Bilaya: ko bakimi baolokima ngoko. 
LUK.22.40	Ko aki’nd’okitaka nd’itenel’iko, aolakela, Loondaka, nyango lofotswa nda lomeko. 
LUK.22.41	Aokokwana l’iyo isisi nga wusa w’ekenje bomoko: aokus’aongo, ko aonda; 
LUK.22.42	aokela, Fafa, nga w’olanga, wimole ekal’ene lim’el’emi: lolo afa jango likami, lolo likawe, likelame. 
LUK.22.43	Ko ekima aoleny’el’ende lima loola, aolokemya. 
LUK.22.44	Ko ende aki l’elo ea eefe mongo, ko aoonda o mbaonda mongo; ko etokela ekae eoyala ng’atanga b’anene b’alongo bakela nd’amoci. 
LUK.22.45	Ko aki’nd’oemalaka lim’oondo bokae, aoy’ele bakimi, ko aolatana beci la lokeseli, 
LUK.22.46	ko aolakela, Letama lae? lemalaka, ko loondaka, nyango lofotswa nda lomeko.
LUK.22.47	Nk’atefel’ende, bala, etukuluku e’anto baoya, ko ende otangema Yudasa, omo owa ba-jom-l’afe, aoya nda joso likiyo; ko aotutamela Yesu wae osambel’ende la baiser. 
LUK.22.48	Lolonde Yesu aolokela, Yudasa, olekya Bona ow’onto la baiser nde? 
LUK.22.49	Ko ak’iyo bakotutsi l’ende oenaka joi liyei, baokela, Nkolo, tokote l’ifaka y’etumba nde? 
LUK.22.50	Ko om’okiyo loswele aokota bokwala owa nkanga ea joso mongo, ko aotena litoi likae j’elome se. 
LUK.22.51	Lolo Yesu aolamba, aokela, Locika ngoko. Ko aofomwa litoi likae, ko aoloikya. 
LUK.22.52	Ko Yesu aokela nkanga ya joso, la capitaines b’ilombe ya Nzakomba, ko la bingambe, wae iy’ayaki el’ende, Kamb’inyo lolola la tofaka ta bitumba la nganza, nga lokanda wiyi owa loma? 
LUK.22.53	Aki’mi l’inyo wengi’aefa nd’ilombe ya Nzakomba, ntalonkita l’akata’akinyo; lolonde heure ene ele heure ekinyo, ko la mpamba ea wilima.
LUK.22.54	Nkako iyo baolokanda, ko baolotomba nd’ilombe ya nkanga ea joso mongo. Lolonde Petelo ayokime nd’esi, 
LUK.22.55	Aki bant’amo oambolaka tsa nda mbalasai, ko baokit’ase, Petelo aokit’ase nd’etei ekiyo. 
LUK.22.56	Ko aki’nd’okit’ase nda fole ea tsa, bosali ow’omoto aoloena, ko aoloala te, aokela, Bont’one aki l’ende ngoko. 
LUK.22.57	Lolonde aolangana, aokela, Bomoto, mpoea ende. 
LUK.22.58	Ko nk’elingi omo aoloena, aokela, We ngoko, ol’om’okiyo. Lolo Petelo aokela, Bonto, mp’omo’okiyo. 
LUK.22.59	Aki heure emoko olekane, onkina aokemya joi, aokela, Nsosolo, bont’one aki o l’ende; el’ende bosi Ngalilaya. 
LUK.22.60	Ko Petelo aokela, Bonto, mpea joi litefela we. Ko nkako, nk’atefel’ende, nsoso ea jende eoeka. 
LUK.22.61	Ko Nkolo akengwana, ko ayoala Petelo te. Ko Petelo aolofwa joi liki Nkolo, elenge eki’nd’osangelaka, Atafa nsoso ea jende oeka mbil’ene, wifonjangana biangana besato. 
LUK.22.62	Aolola, ko aolela lilelo mongo ja mpisali.
LUK.22.63	Ko banto bakitaki Yesu baololengola, ko baolosakola. 
LUK.22.64	Ko ak’iy’okukaka baiso’akande, baolouola, baokela, Tela lotelo: okosakolaki na? 
LUK.22.65	Baolotefeza baoyi’amo bauke b’isaola.
LUK.22.66	Aki jefa okya, nteke ea bingambe bi’anto la nkanga ya joso l’akoci b’enkanda baotakana; ko baoloyela nd’etakano ekiyo, baolokela, 
LUK.22.67	Nga w’ole Masiya, otosangele. Lolo aolakela, Nga nsangel’inyo, lofaimeza; 
LUK.22.68	ko nga njuol’inyo, lofaamba. 
LUK.22.69	Lolonde lim’aeyoko Bona ow’onto ifokit’ase nda wiji wa likata j’elome ja mpamba ea Nzakomba. 
LUK.22.70	Ko iy’auma baokela, Kamba w’ole Bona owa Nzakomba? Ende aolakela, Inyo lokela wae nde nk’ende. 
LUK.22.71	Ko baokela, Tase lenkina baaki bamo wae boak’ende lae? el’iso mongo loloka lim’omwa bokae mongo.
LUK.23.1	KO banto b’etakano ekiyo bauma baolemala, baolotomba ele Pilato. 
LUK.23.2	Ko baanga lofat’ende, baokela, Totanaki bont’one wete aolungusanya banto’akiso, ko aolasuka wae bafofute Kaisala mpuci, ko aokela wae ende mongo ale Masiya Bokulaka owa roi. 
LUK.23.3	Ko Pilato aolouola, aokela, W’ole Bokulaka ow’a-Yuda nde? Ko aolamba, We okela ngoko. 
LUK.23.4	Ko Pilato aokela nkanga ya joso la linyenga j’anto, Mpen’eloko ele bont’one. 
LUK.23.5	Lolonde baokemy’omwa la bolo, baokela, Aosomanya banto, ko ayolake lilako nda Yudea euma, aangaki nda Ngalilaya, ko aokita endoko. 
LUK.23.6	Lolo aki Pilato ookaka joi liko, aoluola nkina ale bosi Ngalilaya. 
LUK.23.7	Ko aki’nd’oeaka wae ale owa likulaka ja Elode, aolotoma ele Elode, eki’nde mongo nda Yelusalema ngoko nda bembil’eko.
LUK.23.8	Ko aki Elode oenaka Yesu, aosalangana l’ekemo mongo: eki’nd’olangaka elingi mongo wae oene, la ncina eki’nd’ookaka lokumo lokande; ko ende aolendeza wae ene lotaza lomo lokelama l’ende. 
LUK.23.9	Ko aolouola la baoyi’auke; lolonde ende ntoamba joi limoko nye. 
LUK.23.10	Ko nkanga ya joso l’akoci b’enkanda bakemi eko, baoloaka baoyi la bolo mongo. 
LUK.23.11	Ko Elode la soldats bakande baolosotsa, ko baololengola, baololotsa benkoto bia jilangi mongo, ko baolouteya ele Pilato. 
LUK.23.12	Ko Elode la Pilato baoamana nd’oseka o mbil’eko: ek’iy’oinanaka jino nda joso.
LUK.23.13	Ko Pilato aotakanya nkanga ya joso la ba-mpifo ko l’anto mongo, 
LUK.23.14	aolakela, Inyo lonjelaki bont’one ngol’om’ondungusany’anto: ko bala, njolouola nda joso likinyo, ko ncena ele bont’one eloko ea baoyi bak’iny’oakakanye; 
LUK.23.15	ko Elode nten’eloko el’ende ngoko; aolouteya el’iso; ko bala, ende ntakela joi lindeji l’iwa. 
LUK.23.16	Nd’ewel’eko, njifokunda lojiji, ko njifotungola. 
LUK.23.17	[Nd’ekeke e’elambo, ayotungoel’iyo loanga lomoko.] 
LUK.23.18	Lolonde baobeleza iy’auma bolongo, baokela, Imola bont’one, ko ototungoela Balaba: 
LUK.23.19	wae bont’omo ok’iy’oilaka nd’ilombe y’onyolo nd’ewela ea etumba eki’nd’ounaka nd’onanga, ko nd’ewel’eki’nd’oomaka banto. 
LUK.23.20	Ko Pilato aotefela l’iyo lenkina, eki’nd’olangaka wae atungole Yesu; 
LUK.23.21	lolonde baobeleza, baokela, Bak’ende nd’ekulusu, bak’ende nd’ekulusu. 
LUK.23.22	Ko aout’otefela l’iyo botefela w’esato, aokela, Eloko na? Joi j’obe liki bont’one okelaka na? Ncifen’eloko e’iwa el’ende; nd’ewel’eko, njifokunda la lojiji, ko njifotungola. 
LUK.23.23	Lolo baokama la lofoso ja lonene, baoluola wae aakeme nd’ekulusu. Ko lofoso lokiyo lolonga. 
LUK.23.24	Ko Pilato aotena likambo wae joi lik’iy’ouolaka likelame. 
LUK.23.25	Ko aotungol’oko okotungi nd’ilombe y’onyolo nd’ewela ea etumba la mbaoma e’anto, wae ende ok’iy’ouolaka; lolo aolekya Yesu ngok’iy’olangaka.
LUK.23.26	Ak’iy’okendaka l’ende, baokanda Simona owa Kulene, oyaki lim’asala, ko baolafy’ekulusu el’ende, wae atomb’eko nd’afeka ba Yesu.
LUK.23.27	Ko etukuluku mongo e’enene e’anto l’ea bamato bandolelaki ko bandoulelaki nkimo ya lokeseli baokimana l’ende. 
LUK.23.28	Lolo Yesu aokengwana el’iyo, aokela, Bana ba Yelusalema b’amato, talolelake nd’eloko ekami, lolo nd’eloko ekinyo ko la bana’akinyo. 
LUK.23.29	La ncina, bala, bembile beoya, be iy’okela, Iyo bataotaka, la bakunju bataotaki, ko la baele batalomyaki bale l’ekemo, 
LUK.23.30	Nkako bifoanga lokela ngongo, Lotokwele; ko la bekonji, Lotokuke. 
LUK.23.31	Nga bakel’aoyi’ane nd’otamba w’auku, joi lifokelama nd’otamba w’eonga na? 
LUK.23.32	Ko bam’afe, bakeli b’obe, baki eko, baotombama l’ende ngoko wae baomame.
LUK.23.33	Ko ak’iy’okitaka nd’itenela itangema Loelenge, baoloak’eko nd’ekulusu, ko l’akeli b’obe nda bikulusu, omo nda wiji wa likata j’elome, omo nda wiji wa likata ja waji.
LUK.23.34	Ko Yesu aokela, Fafa, w’atungol’iyo lima joi line; ef’iy’oea joi likel’iyo. Ko baokafel’iyo mongo benkoto bekae, la ntata ea mbese. 
LUK.23.35	Ko banto baolemala, bayoale te. Ko banto ba mpifo baololengola, baokela, Aikyaki bankina; kel’aiky’omongo, nkin’one ale Masiya owa Nzakomba, l’osonami’okae. 
LUK.23.36	Ko soldats baololengola ngoko, baoy’el’ende, baoloka vinaigre, 
LUK.23.37	ko baokela, Nkin’ole bokulaka owa Roi ow’a-Yuda, bikya we mongo. 
LUK.23.38	Ko ekotelo ene eki nd’aliko bakae, ONE WETE BOKULAKA OW’AYUDA.
LUK.23.39	Ko omo owa bakeli b’obe oakemi aolofangwela, aokela, Ofa Masiya nde? Bikya we mongo ko l’iso. 
LUK.23.40	Lolonde onkina aolamba, ko aolosasa, aokela, Kamba ofoange Nzakomba nde, ele we ole nd’ekwa eko ea likambo? 
LUK.23.41	Ko nsosolo iso telama l’eko: el’iso tamba ndako endeji l’eketo bekiso; lolonde bont’one ntakela joi limoko j’oseketano nye. 
LUK.23.42	Ko aokela, Yesu, ae w’oya nda likulaka like, onjofw’emi. 
LUK.23.43	Ko aokela, Nsosolo, nkosangela, mbil’ene wifoyala l’emi nda Paladiso.
LUK.23.44	Ko midi eokita, ko wilima bokwa nd’okili bouma elaka nko trois heures, 
LUK.23.45	eki jefa ntalingesa lenkina; ko eto e’ilombe ya Nzakomba eolatsa nda bitate bife. 
LUK.23.46	Ko aki Yesu obelezaka la lofoso ja lonene, aokela, Fafa, nkokitsa bolimo’okami nd’akata’akawe; ko aki’nd’otefelaka ngoko, aokenz’olimo. 
LUK.23.47	Ko aki capitaine oenaka joi likelami, aomemya Nzakomba, aokela, Nsosolo, one aki bonto owa liongi mongo. 
LUK.23.48	Ko bant’auma ba bitukuluku batakanaki nd’etalo ene, ak’iy’oenaka baoyi bakelami, baoluta, bayokundele ntolo ikiyo. 
LUK.23.49	Ko bant’auma bandoeaki, l’amato bakimanaki l’ende lima Ngalilaya, baolemala nd’esi, bayoale baoyi’ane. 
LUK.23.50	Ko bala, bonto otangema Yosefa, oki nda nteke ekiyo ea bingambe, bonto ow’olotsi la liongi, 
LUK.23.51	(ende ntimezaki wango l’oketo’okiyo) ko aki bosi Alamatayo, bonanga w’a-Yuda, aolendeza likulaka ja Nzakomba: 
LUK.23.52	bont’one aocw’ele Pilato ko aolomb’ilaka ya Yesu. 
LUK.23.53	Ko aokitez’iko ko aomb’iko l’eto ea mbenza, ko aoloambya nd’oomba bocimamaki nd’ekenje, botaf’onto oambema. 
LUK.23.54	Ko mbil’eko eki ea Njeeza, ko Sabata eotutama. 
LUK.23.55	Ko bamato bayaki l’ende lima Ngalilaya, baokima nd’afeka ko baolena boomba, l’elenge eki ilaka ikae oambemaka. 
LUK.23.56	Ko baoluta, ko baoleza baimi l’auta ba mpimbo. Ko nda mbile ea Sabata baoloma jomo eleng’ele esekyelo.
LUK.24.1	LOLO nda mbile ea joso ea semaine, nd’ekyelo mongo, baoya nd’oomba, baoyela toma ta mpimbo tok’iy’oezaka. 
LUK.24.2	Ko baotan’ekenje eokalimwa lim’oomba. 
LUK.24.3	Baolotswa, ko ntabatan’ilaka ya Nkolo Yesu. 
LUK.24.4	Koko ak’iy’okakaana la joi liko, bala, baend’afe baolemala ntutama l’iyo la bito bia ngesingesi. 
LUK.24.5	Ak’iy’ookak’ooma, ko baosuny’etsa nd’amoci, iyo baolakela, Inyo las’end’oyoike ele bawei lae? 
LUK.24.6	Af’ane, lolo aoetswa lim’iwa; lofwa elenge eki’nd’osangelak’inyo, aki’nde nda Ngalilaya, 
LUK.24.7	wae Bona ow’onto ifolekyama nd’akata b’akeli b’obe, ko ifoakema nd’ekulusu, ko nda mbile e’isato ifoetswa lenkina. 
LUK.24.8	Ko baolofwa baoyi baki’nde, 
LUK.24.9	ko baoluta lim’oomba, ko baosangela ba-jom-l’omoko l’ant’auma baki eko baoyi’ane bauma. 
LUK.24.10	Iyo wae Malia Mangandala, la Yoana, la Malia nyango ea Yakobo: ko iyo l’amato bamo baosangela bikima baoyi’ane. 
LUK.24.11	Ko baoyi’ane baolokana ele bikima ng’etefelatefela; ko iyo ntabimeza nye. 
LUK.24.12	Lolonde Petelo aolemala, ko aolikumwa nd’oomba; aosunama ko aala nd’etei, aolena bito bia mbenza biambi biko kika; ko aocwa nd’ola’okae, ko ayokamwa la joi lindielaki.
LUK.24.13	Ko bala, bam’akiyo bafe baokenda mbil’eko nd’onanga otangema Emao, boki esi lima Yelusalema nga kilomètres jom l’ife. 
LUK.24.14	Ko baosoola nd’aoyi’auma bakelamaki. 
LUK.24.15	Ko ak’iy’osoola ko baoluwana, Yesu mongo aotutama, ko aamana l’iyo. 
LUK.24.16	Ko baiso’akiyo baosukama wae bafoe’ende. 
LUK.24.17	Ko aolakela, Baoyi’ane basool’inyo nda lokendo lokinyo na? Ko baosilama, bilongi la lokeseli. 
LUK.24.18	Ko om’okiyo, otangema Keleopa, aolamba, aolokela, Kamba we kika okit’ase bofaya nda Yelusalema, ko ofea baoyi bandielak’eko nda bembil’ene? 
LUK.24.19	Ko aolakela, Baoyi ba na? Ko baolokela, Baoyi ba Yesu, bosi Nazaleta, oki boteli owa mpamba nd’olemo la nda joi nda joso ja Nzakomba l’ant’auma; 
LUK.24.20	ko elenge eki nkanga ya joso la ba-mpifo’akiso olekyak’ende wae umbame nd’iwa, ko boakak’ende nd’ekulusu. 
LUK.24.21	Lolonde iso tolendezaki wae osikola Yisalaele o nk’ende. Onde, ko joi limo wete ene ele wae mbile e’isato lim’aki baoyi’ane okelamaka. 
LUK.24.22	Ko joi limo wae bamato’amo ba boloi’okiso baotokamweya; 
LUK.24.23	iyo baocwa nd’oomba la nkesa mongo; ko ak’iyo ntaben’ilaka ikae, baoy’okela wete baolen’enelo ea bikima bia loola bindasangelaki wae ende ayoike. 
LUK.24.24	Ko bamo baki l’iso baocwa nd’oomba, baolena nk’eleng’eki bamato osangaka: lolonde ntaboen’ende mongo. 
LUK.24.25	Ko aolakela, O l’anto b’elole, l’etema beleki lokuto nda njimeza ea baoyi’auma baki bateli osangaka! 
LUK.24.26	La ntaonga nde wae Masiya en’elo l’aoyi’ane ko otswa nda jilangi likae? 
LUK.24.27	Ko aangaki lima Mose ko lima bateli’auma, aolafolaza baoyi bakotami nda bikotelo biuma bia Nzakomba nd’eloko ekande mongo. 
LUK.24.28	Ko baotutama l’onanga bok’iy’ocwaka: ko ende akelaki nga alekane. 
LUK.24.29	Ko iyo baoloonda, baokela, Yala l’iso; ele bokolo botutama, ko mbile ecindela. Ko aolotswa wae ayale l’iyo. 
LUK.24.30	Koko, aki’nd’okit’ase l’iyo nda mesa ea toma, aokola mampa ko aosak’okako; aoten’iko ko aolakaya, 
LUK.24.31	Ko baiso’akiyo baolifwa ko baoloea; ko aolimwa el’iyo limo. 
LUK.24.32	Ko baotefelana, Betema’ekiso ntabefeta nd’etei ekiso nga tsa nde, aki’nd’otefelaka l’iso nda mboka, ko aki’nd’otokombozaka bikotelo bia Nzakomba? 
LUK.24.33	Ko baolemala nda heure eko, baoluta nda Yelusalema, ko baotana ba-jom-l’omoko l’amo baki l’iyo batakai, 
LUK.24.34	ko iyo baokela, Nkolo aoetswa nsosolo, ko aolenya ele Simona. 
LUK.24.35	Ko baosang’aoyi bakelamaki nda mboka, ko l’elenge eki’nd’oeanaka l’iyo nda ntatena ea mampa.
LUK.24.36	Ko nk’atefel’iyo baoyi’ane, Ende mongo aolemala nd’etei ekiyo, aolakela, Kuci el’inyo. 
LUK.24.37	Lolo baolok’ooma ko baanga boangi, baotanga wae baolena bokali. 
LUK.24.38	Ko aolakela, Lokakaana ko lokakaza nd’etema’ekinyo ncina na? 
LUK.24.39	Loala bakata l’akaka’akami wete nde nk’emi: lommame, ko lena; ele bokali bofa la wunyu la biese, elenge enden’inyo mbata. 
LUK.24.40	Ko aki’nd’otefelaka joi line aolaeneya bakata l’akaka’akae. 
LUK.24.41	Ko ak’iyo ntabimeza nd’ewela ea bosalangano, ko baokamwa, aolakela, Inyo lole la yomba ya ndala endo? 
LUK.24.42	Ko baoloka etei ea nse ea nkakanga. 
LUK.24.43	Aokola ko aola nda joso likiyo. 
LUK.24.44	Ko aolakela, Bane bale baoyi’akami baki’mi osangelak’inyo aki’mi l’inyo, wae baoyi’auma bakotami nda bisekyelo biki Mose, la nd’ateli, la nda Nsau, nd’eloko ekami bifiela. 
LUK.24.45	Nkako aofolaza belimo’ekiyo wae bea bikotelo bia Nzakomba fombo; 
LUK.24.46	ko aolakela. Joi jokotama ngone, wae Masiya ifen’elo, ko ifoetswa lenkina lim’ele bawei nda mbile e’isato; 
LUK.24.47	ko nsango ea mbututala la ntungola e’anto lima baoyi’obe esangeme nda lina likae nd’okili bouma, mbaanga lima Yelusalema. 
LUK.24.48	Inyo lole temoins ba baoyi’ane. 
LUK.24.49	Ko bala, njifosokoz’inyo elaka ea Fafa: lolonde loyala nd’onanga elaka nko lolotsama la mpamba lim’aliko.
LUK.24.50	Ko aolatomba elaka nko bakolongi la Betania; ko aosangya bakata’akae ko aolasakela bokako wa swa. 
LUK.24.51	Koko, aki’nd’oasakele bokako wa swa, aolena l’iyo, ko aotombama nda loola. 
LUK.24.52	Iyo baolomemya, ko baoluta nda Yelusalema l’ekemo euke; 
LUK.24.53	ko baki nd’ilombe ya Nzakomba bikeke biuma, ko bayomemya Nzakomba.
JHN.1.1	JOI liki nd’iango, ko Joi liki la Nzakomba, ko Joi liki Nzakomba. 
JHN.1.2	Ende aki la Nzakomba nd’iango: 
JHN.1.3	wengi yomba emamaki l’ende, nko yomba imoko ikociki iki’nde ntema. 
JHN.1.4	Loiko loki el’ende, ko loiko loki fole e’anto: 
JHN.1.5	koko fole eofolala nda wilima, ko wilima ntumbak’eko. 
JHN.1.6	Bont’omo aolenya, oki Nzakomba otomaka, lina likae liki Yoane. 
JHN.1.7	Ende ayaki oyalema bosangi, wae asange nsango ea fole, ncina wete bant’auma bimeza l’ende. 
JHN.1.8	Ende ntaki fole eko, lolo ayaki wae asange nsango ea fole. 
JHN.1.9	Fole ea nsosolo wae eko efolaza wengi’onto, eoya nd’okili. 
JHN.1.10	Ende aki nd’okili, ko bokili wemami l’ende, lolonde ba-bokili ntaboea. 
JHN.1.11	Ayaki eka’nde mongo, ko bakande mongo ntaboamba. 
JHN.1.12	Lolo iy’andoambaki, aolaka iyo mpifo wae bayaleme bana ba Nzakomba, wete iy’andimeza nda lina likae, 
JHN.1.13	iy’aotswaki, afa l’alongo, ko afa la wango wa jonge, ko afa la wango w’onto: lolonde baotswaki la Nzakomba. 
JHN.1.14	Koko Joi joyoyalema wunyu, ko likokit’ase l’iso: (tolena jilangi likande—jilangi ngole ja bona owa likinda owa Ise) ende aokama l’oya ko la nsosolo. 
JHN.1.15	Yoane aosanga nsango ekande, aobeleza, akela, One wae ende oki’m’osangelak’inyo. Os’ondiel’emi aoyala nda joso likami: nd’ewel’eki’nde nda joso likami. 
JHN.1.16	Is’auma tolamba lim’ofula bokae, boya l’oya. 
JHN.1.17	Bisekyelo bikaemaki la Mose, lolo boya la nsosolo baoya la Yesu Masiya. 
JHN.1.18	Nk’ont’ondenaki Nzakomba nd’ekeke nko loswele: lolo Bona owa likinda, ole nda ntolo ea Ise, ende aoleanya Nzakomba.
JHN.1.19	Ene wae nsango eki Yoane osangaka aki Ba-Yuda ba Yelusalema otomaka nkanga ko la Ba-Lewi wae bouole, We ole na? 
JHN.1.20	Aolimeza, ko ntangana nye, aolimeza: Emi mpa Masiya. 
JHN.1.21	Ko baolouola, Nkin’o ngoko, ole na? W’ol’Eliya? Aokela, Mp’ende. W’ole boteli’oko? Aolamba, Onye. 
JHN.1.22	Nd’ewel’eko baolokela, We ole na, wae tokaoza iy’atotomaki. Joi litefela we nd’eloko eke mongo na? 
JHN.1.23	Akela, Emi nde lofoso j’ont’omo obeleza nd’etekeleke, Locilaza mboka ea Yawe ci, ngoki Yesaya owa boteli okelaka. 
JHN.1.24	Iy’atomamaki el’ende baki Bafalusi. 
JHN.1.25	Ko baolouola, baolokela, Nkin’ofa Masiya, ko ofa Eliya, ko ofa boteli’oko, oyin’anto nd’asi lae? 
JHN.1.26	Yoane aolaamba, akela, Emi njin’anto nd’asi, lolo Omo emi nd’etei ekinyo of’iny’oea, 
JHN.1.27	wae end’ondiel’emi, of’em’eji lolembola bekulu bia bikoto bikae. 
JHN.1.28	Baoyi’ane bakelamaki nda Betania, wij’a Yoladane, nd’itenela iki Yoane oinak’anto nd’asi.
JHN.1.29	Nda mbile ea lobi, aolena Yesu aoy’el’ende, ko akela, Bala, bona owa mpate owa Nzakomba ondimola bobe w’okili. 
JHN.1.30	One wae end’oki’m’okelaka, Nd’afek’akami bont’omo aoya oyalemaki nda joso likami: nd’ewel’eki’nde nda joso likami. 
JHN.1.31	Ko emi ncoea; lolo njoy’oin’anto nd’asi wae ende enya ele Yisalaele. 
JHN.1.32	Yoane aosanga, akela, Njenaki Bolimo ayokitele, ngol’embenga, lima loola: ko aoyal’el’ende nkotama. 
JHN.1.33	Koko emi ncoea: lolo ontomaki wae njin’anto nd’asi, ende aonkela, oe we wena Bolimo ayokitele ko ayafem’el’ende, ende wete ondin’anto nd’olimo w’olotsi. 
JHN.1.34	Ko emi njolena, ko njosanga wete, One ale Bona owa Nzakomba.
JHN.1.35	Lenkina nda mbile ea lobi, Yoane akemi, ende l’akimi’akande bafe, 
JHN.1.36	ayoale Yesu nk’aki’nd’olande, ko akela, Bala, bona owa mpate owa Nzakomba! 
JHN.1.37	Koko bakimi’ak’afe baolok’end’atefela, ko baokima Yesu. 
JHN.1.38	Ko Yesu aokengwana, ko aolaena bayokim’ende, ko aolakela, Inyo lasa na? Iyo baolokela, Labi, wae Bolaki, okit’ase nko? 
JHN.1.39	Ende aolakela, Loyaka, lene. Koko baocwa, ko baolena boyalo boki’nde, ko baoyala l’ende mbil’eko: eki nkina quatre heures. 
JHN.1.40	Omoko ow’ak’afe bandokaki Yoane ko bakimaki Yesu wae Andelo okosangi la Simona Petelo nd’ooci. 
JHN.1.41	Nda joso ende aotana Simona osangi l’ende, ko aolokela, Tolena Masiya: wae Kilisito. 
JHN.1.42	Ko aoloyel’ele Yesu. Ko Yesu aoloteemeza, ko akela, We ole Simona, bona owa Yoane: wifotangema Kefa, wae Petelo.
JHN.1.43	Nda mbile ea lobi, Yesu aki la wango wae acwe nda Ngalilaya, ko aotana Filipo, ko Yesu aolokela, Yonkime. 
JHN.1.44	Filipo aki bosi Betesaida, bonanga wa Andelo la Petelo. 
JHN.1.45	Filipo aotana Natanaele, ko aolokela, Totan’end’oki Mose okotaka lotelo nda bisekyelo, ko oki bateli okotaka lotelo wae Yesu owa Nazaleta, bona owa Yosefa. 
JHN.1.46	Koko Natanaele aolokela, La joi j’olotsi joya lima Nazaleta? Filipo aolokela, Yaka, yene. 
JHN.1.47	Yesu aolena Natanaele aoy’el’ende, ko akela, Bala, Bo-Yisalaele owa nsosolo, ofa l’okakatano nye. 
JHN.1.48	Natanaele aolokela, Onjea emi lima nko? Yesu aolamba, aolokela, Atafa Filipo oketa, aki we nd’ase b’otamba wa liteli, nkenaki. 
JHN.1.49	Natanaele aoloamba, Labi, we ole Bona owa Nzakomba, Bokulaka owa roi owa Yisalaele. 
JHN.1.50	Yesu aolamba, aolokela, Wimeza nde nd’ewel’eki’m’okosangelaka, Nkenaki nd’ase b’otamba wa liteli? Wifena baoyi bandekola bane. 
JHN.1.51	Koko aolokela, Nsosolo, nsosolo, nkosangela, lifena loola lokombwa, ko bikima bia Nzakomba bayounde ko bayokitela ele Bona ow’onto.
JHN.2.1	NDA mbile e’isato, baolamb’elambo ea bolongai nda Kana ea Ngalilaya: ko nyango ea Yesu aki eko: 
JHN.2.2	ko baoleta Yesu l’akimi’akande nd’elambo eko. 
JHN.2.3	Ko aki vina okucwa, nyango ea Yesu aolokela, Bafa la vina mo! 
JHN.2.4	Ko Yesu aolokela, Bomoto, emi la we tole mo? Ekeke ekami etafiela. 
JHN.2.5	Nyango ekae aokela bakambi, Joi nko loswele li end’osangel’inyo lokela ngoko. 
JHN.2.6	Koko mpoke y’inene ya bikenje botoa ikemi eko ncina e’elenge ea Ba-Yuda ea mpetola, wengi mpoke ikeji la litres ntuk’inei. 
JHN.2.7	Yesu aolakela, Loyoza mpoke l’asi to. Ko baoyoz’iko to. 
JHN.2.8	Ko aolakela, Lotokol’aeyoko, ko lotomb’ele wesanyi ow’elambo. 
JHN.2.9	Ko baotomba. Ko aki wesanyi ow’elambo omekaka basi bafaningwaki vina, ko ntea lim’eki vina oyaka, (lolo bakambi batokolaki basi baolea), wesanyi ow’elambo aoleta wengi owa waji, 
JHN.2.10	ko aolokela, Wengi’onto ambezak’anto nda joso vina e’olotsi, ko ae banto omel’ouke, mpanga aambez’eko efolotsi: lolo we ofonga vina e’olotsi elaka nk’aeyoko. 
JHN.2.11	Yesu aokela lotaza lone lokae ja joso nda Kana ea Ngalilaya, ko aoleneya jilangi likae, koko bakimi’akande baoloimeza.
JHN.2.12	Nd’afeka ba baoyi’ako aokitela nda Kapalanauma, ende la nyango ekande, l’akune ko la bakimi akande. Ko baoyal’eko betso beuke.
JHN.2.13	Koko elambo e’Efendelo ea Ba-Yuda eotutama, ko Yesu aocwa nda Yelusalema. 
JHN.2.14	Koko aotana nd’ilombe ya Nzakomba iy’atekyaki ngombo, la mpate, la bimbenga, l’iy’aenzanyaki francs bakit’ase nk’eko: 
JHN.2.15	ko aokela boambo w’okulu, aolaoz’iy’auma lim’ilombe ya Nzakomba, la mpate, la ngombo, ko aofanzola francs, ko aokalimola mesa ikiyo bandenzanyaki francs: 
JHN.2.16	ko aokel’iy’atekyaka bimbenga, Limola bine lim’ane: talokelake ilombe ya Fafa ekami ilombe y’aoka. 
JHN.2.17	Bakimi bakae baolofwa wae joi jokotama, Mposa ea mpia e’ilombe ikawe eonsiza. 
JHN.2.18	Ba-Yuda baolamba, baolokela, Lotaza loe w’oteneya na? ele w’okela baoyi’ane. 
JHN.2.19	Yesu aolamba, aolakela, Lofit’ilomb’ine ya Nzakomba, ko mpanga njemy’iko nd’embil’esato. 
JHN.2.20	Nd’ewel’eko, Ba-Yuda baokela, Etongelo e’ilomb’ine eki années ntuku inei l’années botoa, ko we wifutoemya nd’embil’esato nde? 
JHN.2.21	Lolo aotefela la ncina ea ilombe ikae y’oeko wae jonge likae mongo: 
JHN.2.22	koko aki’nd’oetswaka lim’ele bawei, bakimi bakae baolofwa wete atefelaki joi line, ko baolimeza bikotelo bia Nzakomba ko la joi liki Yesu otefelaka.
JHN.2.23	Koko aki’nde nda Yelusalema nd’elambo e’Efendelo bouke w’anto baolimeza nda lina likae, ek’iy’oenaka ntaza iki’nd’okelaka. 
JHN.2.24	Lolo Yesu ntimeza wae il’otema el’lyo: eki’nd’oeaka bant’auma, 
JHN.2.25	ko ntela bosangi wae osangel’ende elenge e’onto, nd’ewela eki’nde mongo oeaka betema be’anto.
JHN.3.1	BONT’OMO aki eko owa Bafalusi, lina likae Nikodemo, engambe ea Ba-Yuda. 
JHN.3.2	Ende aoy’ele Yesu l’otso, ko aolokela, Labi, tea wae ole bolaki oyei lim’ele Nzakomba: ele nk’ont’omo okeleya ntaz’ine ikela we, imola nko Nzakomba ale l’ende. 
JHN.3.3	Yesu aolamba, aolokela, Nsosolo, nsosolo, nkosangela we, ayaka bonto ntaotswaka lima loola, afokuseya jena likulaka ja Nzakomba. 
JHN.3.4	Nikodemo aolokela, Akita bonto mpaka, aotsweya ngamo? akuseya jotswa lenkina nda likunju ja nyango ekande, ko aotswa nde? 
JHN.3.5	Yesu aolamba, Nsosolo, nsosolo, nkosangela we, ayak’onto ntaotswaka l’asi ko l’olimo, afaotsweya nda likulaka ja Nzakomba. 
JHN.3.6	Os’ootswa lim’ele jonge wae jonge, ko os’ootswa lim’ele Bolimo wae bolimo. 
JHN.3.7	Tokamwake eki’m’okokelaka, Lootswaka lima loola. 
JHN.3.8	Impempe ilekaka wiji bolang’iko, ko oloka lofoso j’iko, lolo ofea lim’eki iko oyaka, ko l’ecwa iko: nk’eleng’eko la wengi’onto ootswa l’olimo. 
JHN.3.9	Nikodemo aolamba, ko aolokela, Baoyi’ane bakelama ngamo? 
JHN.3.10	Yesu aolamba, aolokela, Kamba we bolaki mongo owa Yisalaele, ko ofea baoyi’ane? 
JHN.3.11	Nsosolo, nsosolo, nkosangela, wete toyotefela baoyi bandea iso, ko toyosange nk’ako bak’is’oenaka; ko inyo lofambe nsango ekiso. 
JHN.3.12	Nga nsangel’inyo baoyi b’okili ko lofimeza, a em’osangel’inyo baoyi ba loola, lifimeza ngamo? 
JHN.3.13	Nk’onto ondulelaki nda loola, imola nk’ende okitelaki lima loola, wae Bona ow’onto ole nda loola. 
JHN.3.14	Ngoki Mose osangyaka njwa nd’etekeleke, o ngoko Bona ow’onto ifosangema, 
JHN.3.15	ncina wete wengi’onto ondoimeza ifoata loiko ja seko.
JHN.3.16	Nd’ewel’eki Nzakomba okaka banto b’okili bouma eefe eleng’ene, wae akaaki Bona’okande owa likinda, wete wengi’onto ondoimeza afaofitana, lolo ifoata loiko ja seko. 
JHN.3.17	Eki Nzakomba ntatomaki Bona’okae nd’okili wae aumbe ba-bokili, lolonde ba-bokili baike l’ende. 
JHN.3.18	Ondimez’ende afoumbama; lolo ofimeza aolumbama aeyoko, nd’ewela wae afimeza nda lina ja Bona owa Nzakomba owa likinda. 
JHN.3.19	Ene ekwelo wae fole eoya nd’okili; la wilima la fole, banto balangaki wilima: nd’ewela wae beketo bekiyo beki’obe. 
JHN.3.20	Wengi’onto okela bobe atonaka fole, ko afoye nda fole, nyango beketo bekae befolomwa. 
JHN.3.21	Lolo okelaka nsosolo ayaka nda fole, wae belemo bekande beolenya wete beokelama ele Nzakomba.
JHN.3.22	Nd’afeka ba baoyi’ane Yesu la bakimi’akande baoya nd’ese ea Yudea: ko aotem’eko l’iyo, ko aolin’anto nd’asi. 
JHN.3.23	Koko Yoane ayin’anto nda Ainona ntutama la Salima, eki basi bauke eko: ko banto baoy’el’ende ko baolinama. 
JHN.3.24	Eki nd’ekeke eko atafusama nd’onyolo. 
JHN.3.25	Koko bikoli bioliela ndatsa bakimi ba Yoane la bosi Yuda la ncina ea elenge ea mpetola. 
JHN.3.26	Ko baoy’ele Yoane, baolokela, Labi, ende oki la we wij’a Yoladane, ko oki w’osangaka nsango nd’eloko ekande, bala, ayin’anto, ko bant’auma baoy’el’ende. 
JHN.3.27	Yoane aolamba, akela, Bonto ntaataka yomba imola nko iokaem’el’ende lima loola. 
JHN.3.28	Inyo mongo lolimeza wae nsangaki, Emi mpa Masiya, lolo ntomama nda joso likae. 
JHN.3.29	Oata waji wae wengi, lilongo ja wengi ondemi, ko okoz’ende ale l’osalangano nd’ewela ea lolaka ja wengi. Nd’ewel’eko, bosalangano bokami bokoka. 
JHN.3.30	Sikinde acw’okaka, lolo emi nsotsame.
JHN.3.31	End’oya lima loola alekola bauma o ndekola mongo; lolo ende ole ow’okili ale wae ow’okili, ko atefela baoyi b’okili; end’oya lima loola aolekola bauma o ndekola. 
JHN.3.32	Ayosange baoyi baki’nd’oenaka, ko la baki’nd’ookaka, ko nk’ont’ondamba nsango ekae. 
JHN.3.33	Ondambaki nsango ekae aolila lotaza lokae wae Nzakomba ale nsosolo. 
JHN.3.34	El’ende oki Nzakomba otomaka atefela baoyi ba Nzakomba, ele Nzakomba afokaya Bolimo la njeeza. 
JHN.3.35	Ise oka Bona eefe, ko aolokaya baoyi’auma nda likata likae. 
JHN.3.36	Ondimeza Bona aata loiko ja seko, lolo otendola Bona afaena loiko, lolonde nkele ea Nzakomba eoyal’el’ende o njalema.
JHN.4.1	AKI Nkolo oeaka wae Bafalusi baoloka wete bakimi baata Yesu ko bandin’ende nd’asi baolekola ba Yoane bauke, 
JHN.4.2	(lolo Yesu mongo ntinaki, lolonde bakimi’akande) 
JHN.4.3	ende aolimana Yudea, ko aoluta nda Ngalilaya. 
JHN.4.4	Ko mboka elek’ende wae eko ecuwana Samalia: 
JHN.4.5	ko aokita nda bonanga wa Samalia botangema Sukala ntutama l’itenela y’okili iki Yakoba okaaka bon’okae Yosefa; 
JHN.4.6	ko etoko ea Yakoba eki eko. Koko Yesu aowa l’ompele wa lokendo, aokit’ase o ngoko nd’ompempe w’etoko, Eki midi, 
JHN.4.7	ko bomoto owa Samalia aoy’otokol’asi. Yesu aolokela, Onka basi, mmele. 
JHN.4.8	Eki bakimi’akae ocwaka osomba toma nd’onanga. 
JHN.4.9	Bomoto owa Samalia akela. La we bosi Yuda ondomb’emi bosi Samalia basi ba mmamela ngamo? (ele Ba-Yuda la Ba-Samalia ntabaki l’oseka). 
JHN.4.10	Yesu aolamba, aolokela, Nga weaki nganji ea Nzakomba, ko l’ende okokela, Onka basi, mmele; siki olombak’ende ko aokoka basi ba loiko. 
JHN.4.11	Bomoto aolokela, Nkolo, ofa l’etokwelo, ko etoko eleki njindo: oata basi bako ba loiko lima nko? 
JHN.4.12	Kamba w’olekola nde Yakoba, nkokoolo ekiso, otokaaki etoko ko amelaki lim’eko, ende l’ana’akande, la bibwa bikande? 
JHN.4.13	Yesu aolamba, aolokela, Wengi’onto omela basi bane ifoka lenkina mposa; 
JHN.4.14	lolo os’omela basi ba em’oka ende, afaoka lenkina mposa nye; lolo basi ba em’oka ende bifoyalema: nd’otema’okande etoko e’asi bandola wowo elaka nko loiko ja seko. 
JHN.4.15	Bomoto aolokela, Nkolo, onka basi bako, nyango mpoke mposa, ko mpoy’endo esi otokol’asi. 
JHN.4.16	Yesu aolokela, Nco, yete bome’okawe, kela wut’endo. 
JHN.4.17	Bomoto aolamba, akela, Mpa l’ome. Yesu aolokela, Otefela nsosolo, Mpa l’ome, 
JHN.4.18	eki we l’aome batano, ko ole la we aeyoko afa bome’okawe: otefelaki nsosolo. 
JHN.4.19	Bomoto aolokela, Nkolo, njena wae w’ole boteli. 
JHN.4.20	Baise’akiso bamemyaki Nzakomba imemya nda ngongo ene, lolonde inyo Ba-Yuda lokela, Yelusalema el’itenela indeji la mmamemya ea Nzakomba. 
JHN.4.21	Yesu aolokela, Bomoto, onjimez’emi wae ekeke eoya e iny’omemya Ise, afa nda ngong’ene ko afa nda Yelusalema. 
JHN.4.22	Inyo lomemya of’iny’oea: iso tea oko omemy’iso: ele loiko loya lim’ele Ba-Yuda. 
JHN.4.23	Lolonde ekeke eoya, ko eokit’aeyoko ee bamemyi ba nsosolo bifomemy’Ise la nd’olimo ko la nsosolo; ele Ise ayase bamemyi b’eleng’eko. 
JHN.4.24	Nzakomba ale Bolimo, ko bandomemya, kela bomemy’ende l’olimo ko la nsosolo. 
JHN.4.25	Bomoto aolokela, Njea wae Masiya (otangema Kilisito) aoya, ko a end’oya ifotosangela baoyi’auma. 
JHN.4.26	Yesu aolokela. Em’on’okotefeela nde nk’ende.
JHN.4.27	Ko nkako bakimi’akae baoya: ko baokamwa nd’ewela wae ayotefela l’omoto; lolo nk’ont’okiyo ouola, Ondasa we na? nkina Otefela l’ende lae? 
JHN.4.28	Koko bomoto aocik’ekucu ekae, ko aocwa nd’onanga, ko aokel’anto, 
JHN.4.29	Loyaka, lene bont’onsangelaki baoyi baki’m’okelaka bauma: l’one afa Masiya nde? 
JHN.4.30	Iyo baolola lim’onanga, ko baoy’ele Yesu. 
JHN.4.31	Nd’ekek’eko bakimi bayokam’ende, bakela, Labi, leka toma. 
JHN.4.32	Lolo aolakela, Nde la toma ta ndala tof’iny’oea. 
JHN.4.33	Nd’ewel’eko bakimi baoluwana, bakela, La bont’omo aoloyela yomba ya ndala? 
JHN.4.34	Yesu aokela, Toma tokami wete nkele wango’okande ontomaki, ko nsiza bolemo’okande. 
JHN.4.35	Inyo lofokele, Nsanza iciki inei, ko emukelo eoya? Loala, nsangel’inyo, lounz’aiso’akinyo ko lene basala, wete baolela, beji l’emukelo. 
JHN.4.36	Omukaka ambaka bofuto, ko atakanyaka bamuka ele loiko ja seko: ncina wae ondonaka ko omukaka basalangane bolongo. 
JHN.4.37	O ngoko etefelo ene ele nsosolo, Omo ayone, ko onkina ayomuke. 
JHN.4.38	Ntomak’inyo wae lomuke ek’inyo ntalokambaki bolemo, bant’amo bakambaki, ko inyo loyasulungana nd’elemo’ekiyo.
JHN.4.39	Koko nd’onanga’oko bouke wa Ba-Samalia baoloimeza nd’ewela ea joi liki bomoto osangaka, Ansangelaki baoyi’auma baki’m’okelaka. 
JHN.4.40	Nd’ewel’eko aki Ba-Samalia oyaka el’ende, baoloonda wae ateme l’iyo: ko aokit’ase l’iyo bembil’efe. 
JHN.4.41	Ko bant’ankina bauke baolimeza nd’ewela ea joi likande mongo. 
JHN.4.42	Koko baokela bomoto, Aeyoko timeza, afa nd’ewela ea nsango ikawe; el’iso mongo toloka, ko tea wae one ale Boikyi ow’enanga beuma o nsosolo mongo.
JHN.4.43	Aki bembile bek’efe oleka, aoliman’eko, ko aocwa Ngalilaya. 
JHN.4.44	Eki Yesu mongo osangaka wae boteli ntaataka lokumo nd’ese ekae mongo. 
JHN.4.45	Aki’nd’okite Ngalilaya, Ba-Ngalilaya baolosambela, ek’iy’oenaka belemo beuma beki’nd’okambaka nd’elambo nda Yelusalema, ek’iy’ocwaka nd’elambo o ngoko.
JHN.4.46	Nd’ewel’eko aut’oya lenkina nda Kana ea Ngalilaya eki’nd’ofaningolaka basi vina. 
JHN.4.47	Koko bonto owa mpifo aki eko, bona’okae owa jende aki la nkangi nda Kapalanauma. Aki’nd’ookaka, wae Yesu aoya nda Ngalilaya lima Yudea aocw’el’ende, ko aoloonda wae akitele, ko aikya bon’okae otutsi l’iwa. 
JHN.4.48	Yesu aolokela, Ayak’inyo lofene ntaza l’elemo bia nkakamwa lofaimeza nye. 
JHN.4.49	Bont’oko owa mpifo aolokela, Nkolo, yaka yokitela eka’mi atafa bon’okami owa. 
JHN.4.50	Yesu aolokela, Wambokende; bona’oke aika. Bont’oko aolimez’omwa boki Yesu oosangelaka, ko aokenda. 
JHN.4.51	Nk’akitel’ende, bakwal’akae baoy’okumana l’ende, baosanga wae bon’okande aika. 
JHN.4.52	Ko aolauola heure eki’nd’oangaka loika. Ko baolokela, Mbil’eki lobi, nga midi, nkangi e’angala eolocika. 
JHN.4.53	La ngoko, Ise aolea wae eki heure eko eki Yesu osangelaka, Bona’oke aika. Koko aolimeza o njimeza, ende mongo l’iy’auma baki nd’ilombe ikae. 
JHN.4.54	Lone wae lotaza j’ife loki Yesu okelaka, lim’eki’nd’oyaka lima Yudea nda Ngalilaya.
JHN.5.1	ND’AFEKA b’aoyi’ako, elambo ea Ba-Yuda eki eko, ko Yesu aocwa nda Yelusalema. 
JHN.5.2	Ko ecima eki nda Yelusalema ntutama la wiso wa mpate etangema nda lofoso ja Ba-Ebele Betesaida, eki la bisele bitano. 
JHN.5.3	Etukuluku e’anto ba nkangi baokalema: bawei’aiso, betengu, belema, [baolendeza efukelo e’asi. 
JHN.5.4	Nda bikeke bimo ekima ea loola akitelaki nd’ecima ko aofukya basi: ko os’okitela nda joso, aki basi ofukaka, ende aikaki lima nkangi nko loswele eki’nd’okaka.] 
JHN.5.5	Bont’omoko aki eko, aki la nkangi ekae année ntuku isato l’années mwambi. 
JHN.5.6	Aki Yesu oenak’ende akalema, ko aolea wae atemaki la nkangi ekae elingi, aolokela, Olanga nde oike? 
JHN.5.7	Owa nkangi aoloamba, Nkolo, nk’afuk’asi, mpa l’ont’onkiteza nd’ecima: lolo nk’ay’emi, omo aokitela nda joso likami. 
JHN.5.8	Yesu aolokela, Emala, ambol’itoko ike, ko kenda. 
JHN.5.9	Ko nkakoyoko bont’oko aika, ko aolambol’itoko ikande, ko aokenda.
JHN.5.9	Mbil’eko eki Sabata. 
JHN.5.10	Nd’ewel’eko Ba-Yuda baokela bont’oko oikaki, Ene wae Sabata, afeji l’esekyelo wete otombe itoko ike. 
JHN.5.11	Lolo aolaamba, Ombikyaki ende aonkela, Ambol’itoko ike, ko kenda. 
JHN.5.12	Baolouola, bakela, Bont’oko okokelaki, Ambol’itoko ike ko kenda, ende na? 
JHN.5.13	Lolo oikaki ntea ende ondoikyaki, eki Yesu oimanaka nd’ewela ea etukuluku e’anto eki eko. 
JHN.5.14	Nd’afeka Yesu aolotana nd’ilombe ya Nzakomba, ko aolokela, Bala, oika: tokelake bobe lenkina, nyango emo elekola efokokwela. 
JHN.5.15	Bont’oko aokenda, ko aosangela Ba-Yuda wete Yesu ondoikyaki. 
JHN.5.16	Nd’ewel’ene Ba-Yuda baotumola Yesu, eki’nd’okelaka baoyi’ane nda Sabata. 
JHN.5.17	Lolo Yesu aolaamba, Fafa ekami ayokambe belemo elaka nk’aeyoko, ko emi njokambe. 
JHN.5.18	Nd’ewel’ene Ba-Yuda baofonga jasa loom’ende, eki’nde ntasekol’oeko wa Sabata kika, lolonde la nd’ewela eki’nd’otangaka Nzakomba Ise ekae mongo, eleng’eko aosongany’ende mongo la Nzakomba o fio.
JHN.5.19	Nd’ewel’eko Yesu aolaamba, akela, Nsosolo, nsosolo, nsangel’inyo, Bona afokambeya bolemo lim’el’ende mongo, imola nk’olemo bonden’ende Ise akamba: ele baoyi nko loswele bakelak’Ende, Bona akelak’aoyi’ako o ngoko. 
JHN.5.20	Ele Ise oka Bona eefe, ko aoloeneya baoyi’auma bakelak’ende mongo. Koko ifoeneya belemo bendekola bene wae inyo lokamwa. 
JHN.5.21	Elenge eetolaka Ise bawei, ko akaak’iyo loiko, nk’eleng’eko Bona akaaka loiko el’iyo balang’ende wae baate. 
JHN.5.22	Nd’ewela wae Ise afotenele bont’omoko likambo, lolo aolil’ona nda mpifo e’etenelo e’akambo bauma: 
JHN.5.23	ncina wete bant’auma bamemya Bona ng’omemy’iyo Ise. Bonto ofomemya Bona afomemya Ise ondotomaki. 
JHN.5.24	Nsosolo, nsosolo, nsangel’inyo, ondokoza joi likami ko imez’ende ontomaki aata loiko ja seko, ko afaoya nd’etenelo e’akambo, lolonde aoleka lim’iwa ko aokita nda loiko. 
JHN.5.25	Nsosolo, nsosolo, nsangel’inyo, ekeke eoya, ko eokit’aeyoko ee bawei ooka lolaka ja Bona owa Nzakomba, ko iy’andoka bifoika mbaika. 
JHN.5.26	Eleng’ele Ise ale la loiko nk’el’ende mongo, o ngoko aoka Bona wae aate loiko nk’el’ende mongo, 
JHN.5.27	ko aoloka mpifo e’etenelo e’akambo nd’ewela wae ale Bona ow’onto. 
JHN.5.28	Talokamwake la joi line: ele ekeke eoya e iy’auma bale nd’eomba bekiyo ooka lolaka lokae, 
JHN.5.29	ko bifola, iy’akelaki baoyi b’olotsi bifoetswa ele loiko, ko l’iy’akelaki baoyi’obe bifoetswa ele ekwelo e’akambo.
JHN.5.30	Emi mpokeleya joi limoko nk’emi mongo; ng’ondok’emi, nten’akambo, ko etenelo ekami eolelama, nd’ewela wae mpase lokela wango bokami mongo, lolo wango w’oko ontomaki. 
JHN.5.31	Nga nsanga nsango nd’eloko ekami mongo, nsango ekami efa nsosolo: 
JHN.5.32	onkina al’eko oyosange nd’eloko ekami, ko njea wae nsango esang’ende nd’eloko ekami ele nsosolo. 
JHN.5.33	Inyo lotomaki ele Yoane, ko ende aosanga nd’eloko ea nsosolo. 
JHN.5.34	Lolonde nsango endamb’emi efa e’anto: lolo emi ntefela baoyi’ane wae inyo loike. 
JHN.5.35	Ende aki itswa ifeta ko ya ngesingesi, ko lolangaki wae losalangane fele nda fole ekae. 
JHN.5.36	Lolo nde la nsango emo esangema nd’eloko ekami endekola eko ea Yoane: belemo beki Fafa onkaaka wae nsiza beko, wete nk’elemo’eko bekamb’emi, beko beosanga nd’eloko ekami wete Fafa antomaki. 
JHN.5.37	Koko Fafa ontomaki, ende mongo aosanga nsango nd’eloko ekami; iyo ntalokaki lolaka lokae nye, ko ntalenaki jonge likae, 
JHN.5.38	ko joi likae lifoyale nd’etema’ekinyo nye, ef’iny’oimez’ende oki’nd’otomaka. 
JHN.5.39	Inyo loyengele bikotelo bia Nzakomba, el’inyo lokanela wae nda biko loata loiko ja seko: ko bikotelo biko biosanga nsango nd’eloko ekami: 
JHN.5.40	ko lofolange loy’el’emi wae loate loiko. 
JHN.5.41	Mpambe imemya lim’el’anto. 
JHN.5.42	Lolo njea inyo wae lofa l’eefe ea Nzakomba nd’etema’ekinyo. 
JHN.5.43	Em’one njoya nda lina ja Fafa ekami, ko inyo lofonjambe; ayak’omo aoya nda lina likande mongo, lifamb’ende. 
JHN.5.44	Iny’amemyana ko lofase imemya indoya lim’el’Ende ole Nzakomba mongo, lokuseya jimeza ngamo? 
JHN.5.45	Talotangake wae njifoanda baoyi’akinyo ele Fafa; omo al’eko oyoande baoyi’akinyo, nk’ende ok’iny’oilak’etema, wete Mose. 
JHN.5.46	Nga limezaki Mose, siki lonjimezak’emi; eki’nd’okotaka nd’eloko ekami. 
JHN.5.47	Lolo nkina lofimeza bikotelo bikae, lifimeza baoyi’akami ngamo?
JHN.6.1	ND’AFEKA ba baoyi’ako Yesu aocwa wij’a lieke ja Ngalilaya (wae lieke ja Tibelia). 
JHN.6.2	Koko etukuluku e’anto e’enene baolokima nd’ewela ek’iy’oenaka ntaza iki’nd’okelaka el’iy’andokaki nkangi. 
JHN.6.3	Ko Yesu aounda nda ngongo ko aokit’ase eko, ende l’akimi bakande. 
JHN.6.4	Ko elambo e’Efendelo ea Ba-Yuda eotutama. 
JHN.6.5	Aki Yesu ounzak’aiso’akae aolena etukuluku e’ant’auke baoy’el’ende, aokela Filipo, Tifosomba mampa wae bane bale lima nko? 
JHN.6.6	Aokela ngone wae omeke, eki’nde mongo oeaka joi li end’okela. 
JHN.6.7	Filipo aoloamba, Mampa ya francs benkam’efe ifokoke l’iyo, wae wengi’onto akol’isisi. 
JHN.6.8	Omo ow’akimi, Andelo, okosangi la Simona Petelo nd’ooci, aolokela, 
JHN.6.9	Bonolu al’ane ole la mampa itano ya tu, ko la nse ife: lolo iko iokoka la bouke w’anto ngone ngamo? 
JHN.6.10	Yesu aokela, Lokel’anto wae bakit’ase. Bailo b’esobe baki nd’itenel’iko bauke. Ko baende baokit’ase o ngoko, boanji nga nkoto itano. 
JHN.6.11	Yesu aokola mampa, ko aki’nd’osimaka Nzakomba boya, aokaf’el’iyo bakitak’ase: o ngoko la nse, bouke ngok’iy’olangaka. 
JHN.6.12	Ak’iy’okindaka aokela bakimi’akae, Lotakanya wumbo bociki wae nko yomba ifitane. 
JHN.6.13	Ak’iy’oleka, baotakanya wumbo bokociki wa mampa iko itano ya tu, ko baoyoza bioko jom la bife la wumbo boko. 
JHN.6.14	Aki bant’oenaka lotaza loki’nd’okelaka, bakela, Nsosolo, one ale boteli’oko oya nd’okili.
JHN.6.15	Aki Yesu oeaka wae baoy’okanda wae boile bokulaka owa roi, aoluta lenkina nda ngongo nk’ende kika.
JHN.6.16	Aki bokolo okite, bakimi’akae baokitela nda lieke, 
JHN.6.17	ko baokondela nda wato, ko baofenda lieke baocwa Kapalanauma. Wilima boy’okwa, ko Yesu atafoy’el’iyo. 
JHN.6.18	Ko lieke jofuka ele bompompo w’onene bokumba. 
JHN.6.19	Ak’iy’olukaka nkai kilomètres nkina nsambo, baolena Yesu ayolande nda lieke o njafema, ko aotutama la wato: ko iyo baanga mbaanga: 
JHN.6.20	lolo ende aolakela, Ale nk’emi, taloangake. 
JHN.6.21	Nd’ewel’eko baolanga wae bokole nda wato; ko nkakoyoko wato bokit’okili bok’iy’ocwaka.
JHN.6.22	Nda mbile ea lobi, etukuluku e’anto bakemi wij’a lieke baolena wae boki eko o wato bomoko kika, ko baolena wae Yesu ntakondela la bakimi’akae nda wato boko, lolo bakimi’akae baokenda nk’iyo kika, 
JHN.6.23	(lolonde biato bemo beoya lima Tibelia, ntutama l’itenela ik’iy’oleka mampa, aki Nkolo osimaka Nzakomba boya): 
JHN.6.24	koko aki etukuluku e’anto oene wae Yesu l’akimi’akae ntabaki eko, iyo mongo baokondel’a biato beko, ko baoya nda Kapalanauma, bayase Yesu. 
JHN.6.25	Koko ak’iy’otan’ende wij’a lieke, baolokela, Labi, oyaki ane ekeke ele nko? 
JHN.6.26	Yesu aolaamba, akela, Nsosolo, nsosolo, nsangel’inyo, inyo londasa, afa nd’ewela ek’iny’oenaka ntaza, lolo nd’ewel’ek’iny’oleka mampa, ko lokindaki mbimbi. 
JHN.6.27	Talokambake nd’ewela ea toma tofitana: lolo loate toma toyala elaka nko loiko ja seko: o toko toe Bona ow’onto oka inyo: eki Ise, wae Nzakomba, oilak’ende lotaza lokae. 
JHN.6.28	Baolokela, Joi li is’okela na, wae tokambe belemo bia Nzakomba? 
JHN.6.29	Yesu aolamba, aolakela. Bone wete bolemo wa Nzakomba, wae limez’ende oki’nd’otomaka. 
JHN.6.30	Baolokela, Lotaza loe w’okela na, wae tene, ko tokimeza? Bolemo bokamba we na? 
JHN.6.31	Baise bakiso baleki mana nd’etekeleke; ngoki joi okotama, Aolaka mampa lima loola wae bale. 
JHN.6.32	Yesu aolakela, Nsosolo, nsosolo, nsangel’inyo, Mose ntakaak’inyo mampa eko lima loola; lolonde Fafa ekami ayoka inyo mampa ea nsosolo lima loola. 
JHN.6.33	Ele mampa ea Nzakomba ele wet’ende okitela lima loola, ko ayoka ba-bokili loiko. 
JHN.6.34	Baolokela, Nkolo, otoka mampa ene wengi’aefa, 
JHN.6.35	Yesu aolakela, Emi nde mampa ea loiko: ondoy’el’emi afaoka nzala nye, ko onjimez’emi afaoka mposa nye. 
JHN.6.36	Lolo nsangel’inyo, wae lonjenaki, lolonde lofimeza nye. 
JHN.6.37	Bak’auma bankaaka Fafa bifoy’el’emi, ko mpaitany’iyo nye. 
JHN.6.38	El’emi njoya lima loola, afa wae nkele wango’okami mongo, lolo wango’okande ontomaki. 
JHN.6.39	Koko bone wae wango’okande ontomaki, wete mpocwey’omoko ow’ako baki’nd’onkaaka; lolo mbetole bauma nda mbile ea nsukela. 
JHN.6.40	Ko bone wae wango wa Fafa ekami wete wengi’onto oteemeza Bona, ko ondoimez’ende ifoata loiko ja seko, ko njifoetol’ende nda mbile ea nsukela.
JHN.6.41	Nkako Ba-Yuda baomemesana nd’ewel’ekande eki’nd’okelaka, Emi wae mampa ekitelaki lima loola. 
JHN.6.42	Iyo bakela, One afa Yesu, bona owa Yosefa? Tea ise la nyango ekae: l’aeyoko ende akela, Nkitelaki lima loola, ngamo? 
JHN.6.43	Yesu aolamba, aolakela, Talomemesanake el’inyo mongo. 
JHN.6.44	Nk’onto okuseya loy’el’emi imola nko Fafa ontomaki aolobela, ko njifoetol’ende nda mbile ea nsukela. 
JHN.6.45	Joi jokotama nd’enkanda bia bateli, Iy’auma bifolakema la Nzakomba. Wengi’onto ondokozaki Fafa, ko ondekela l’ende, aoy’el’emi. 
JHN.6.46	Afa wae bonto enaki Fafa, imola nk’ende oya lim’ele Nzakomba, ende aolena Fafa. 
JHN.6.47	Nsosolo, nsosolo, nsangel’inyo, Ondimeza aata loiko ja seko. 
JHN.6.48	Emi nde mampa ea loiko. 
JHN.6.49	Baise’akinyo baleki mana nd’etekeleke, ko bawaki. 
JHN.6.50	Ene wae mampa ekitela lima loola, ncina wae, bonto ale mampa eko, ko afaowa. 
JHN.6.51	Emi nde mampa eyoike, ekitelaki lima loola: nga bonto nko loswele ala mamp’ene ifoika seko: koko mampa e em’oka ele wae wunyu bokami, bo em’oka nd’eloko ea loiko ja banto b’okili bauma.
JHN.6.52	Nd’ewel’eko, Ba-Yuda baolikyana bikoli, baokela, Bont’one akuseya loka wunyu’okande wae tole, ngamo? 
JHN.6.53	Yesu aolakela, Nsosolo, nsosolo, nsangel’inyo, Ayak’inyo lofole wunyu wa Bona ow’onto, ko lofomele balongo’akae, lofa la loiko el’inyo mongo. 
JHN.6.54	Os’ola wunyu’okami, aata loiko ja seko: ko njifoetol’ende nda mbile ea nsukela. 
JHN.6.55	Ele wunyu’okami bole toma ta ndala ta nsosolo, ko balongo bakami bale emeelo ea nsosolo. 
JHN.6.56	Os’ola wunyu’okami ko amela balongo’akami ayal’el’emi, ko emi njal’el’ende. 
JHN.6.57	Eleng’ele Fafa eyoike antomaki, ko emi njoike nd’ewela ea Fafa: o ngoko bonto ond’emi ndala, ende ifoika nd’ewel’ekami. 
JHN.6.58	Ene ele mampa ekitelaki lima loola: afa ngoki baise’akinyo oleka mana, ko bawaki; os’ola mamp’ene ifoika seko. 
JHN.6.59	Atefelaki baoyi’ane nda sunagoga, aki’nd’olakaka nda Kapalanauma.
JHN.6.60	Aki bouke wa bakimi’akae ookaka baoyi’ako, baokela, Joi lile bolo mo, okuseya lokoza liko na? 
JHN.6.61	Lolo Yesu aokotola nd’otema’okae wae bakimi’akae baomemesana nd’ewela ea joi liko, ko aolakela, Kamba joi line jokunumwez’inyo? 
JHN.6.62	Ayaka lena Bona ow’onto ayulela nd’itenela iki’nde nda joso mo? 
JHN.6.63	Bolimo akaaka loiko; wunyu bole o mpampa: baoyi baki’m’osangelak’inyo bale bolimo ko bale loiko. 
JHN.6.64	Lolonde bam’akinyo bafimeza. Eki Yesu oeaka lim’iango bako bafimeza, ko la bonto ocw’oangel’ende: 
JHN.6.65	nd’ewel’eko akela, Nd’ewel’eko, nsangelak’inyo wae nk’ont’okuseya loy’el’emi, imola oko oki Fafa okaak’eyelo.
JHN.6.66	Lim’ako bouke wa bakimi’akande baoliman’el’ende, ko ntabut’okenda l’ende bolongo. 
JHN.6.67	Nd’ewel’eko Yesu aokela ba-jom-l’afe, L’inyo ngoko lolanga limane? 
JHN.6.68	Simona Petelo aoloamba, akela, Nkolo, tocw’ele na? W’ole la baoyi ba loiko ja seko: 
JHN.6.69	koko tolimeza ko tea fombo wae ole ow’oeko wa Nzakomba. 
JHN.6.70	Yesu aolaamba, Ncisonak’inyo ba-jom-l’afe nde? Ko omok’okinyo ale liloka. 
JHN.6.71	Aotefela la ncina ea Yudasa bona owa Simona, bosi Keliota, el’ende wae ocw’oangela Yesu, ko ende aki owa ba-jom-l’afe.
JHN.7.1	ND’AFEKA b’aoyi’ane Yesu aolanda nda Ngalilaya, eki’nde ntalanga lolanda nda Yudea nd’ewela wae Ba-Yuda bayase loom’ende. 
JHN.7.2	Koko elambo ea Ba-Yuda, wete elambo ea bisele eotutama. 
JHN.7.3	Bakune’akae baolokela, Iman’endoko, ko kenda nda Yudea wae bakimi’ake bene belemo beke bekamba we. 
JHN.7.4	Bonto ondasa jeana nd’esayenge ntakambaka bolemo’okande bomoko nda lokuko. Ayak’okamba belemo’ene weneya we mongo ele banto b’okili bauma. 
JHN.7.5	Eki bakune’akae mongo ntaboimeza. 
JHN.7.6	Yesu aolakela, Ekek’ekami etafiela, lolo ekeke ekinyo eolelama wengi’aefa. 
JHN.7.7	Ba-bokili bafokuseya jin’inyo tu, lolonde emi, banjin’emi; el’emi nsanga nd’ewela ea bako wae belemo’ekiyo bel’obe. 
JHN.7.8	Inyo lokenda nd’elambo; emi mpokend’aeyoko nd’elambo ene; ele ekek’ekami etafiela. 
JHN.7.9	Aki’nd’otefelaka baoyi’ane l’iyo, akongocikala nda Ngalilaya.
JHN.7.10	Aki bakune’akande okendaka nd’elambo, ende aocwa ngoko, afa nd’esayenge; lolo nga nda lokuko. 
JHN.7.11	Ba-Yuda baoloasa nd’elambo, bakela, Ale nko? 
JHN.7.12	Banto ba bitukuluku baolongozana bouke mongo nd’eloko ekande: bamo baokela, Ale bont’ow’olotsi: lolo bamo baokela, Afa ngoko, lolo ayungusanya banto b’etukuluku. 
JHN.7.13	Lolo nk’ont’otefelaki nd’eloko ekae nd’esayenge, ek’iy’oangaka Ba-Yuda.
JHN.7.14	Lolonde nd’onkeke w’elambo Yesu aocw’ootswa nd’ilombe ya Nzakomba, ko aolaka lilako. 
JHN.7.15	Nd’ewel’eko, Ba-Yuda baokamwa, bakela, Bont’one oteka benkanda, ea beko ngamo? 
JHN.7.16	Yesu aolaamba, akela, Lilako likami lifa likami mongo, lolo likae ontomaki. 
JHN.7.17	Ayaka bonto asangya wae akele wango wa Nzakomba, ifea nkina lilako lile ja Nzakomba, nkina ntefela lim’el’emi mongo. 
JHN.7.18	Otefela lim’el’ende mongo aasa lokumo lokande mongo, lolo ondasa lokumo lokande ondotomaki, oko ale owa nsosolo, ko afa l’aoyi bafeji nd’otema’okae. 
JHN.7.19	La Mose ntakaak’inyo bisekyelo nde? ko nk’ont’okinyo ofonga bisekyelo. Loyase lombom’emi lae? 
JHN.7.20	Banto b’etukuluku baolamba, We ole la demona. Ondas’okooma na? 
JHN.7.21	Yesu aolaamba, aolakela, Nkambaki bolemo’omoko, ko inyo lokamwa. 
JHN.7.22	Mose akaak’inyo ntatena ea nsonge, (eko efa lim’ele Mose; lolo lim’ele baise) ko inyo loten’onto nsonge nda Sabata. 
JHN.7.23	Nkina bonto aotenama nsonge nda Sabata, nyango esekyelo ea Mose efosenzwa, kamb’inyo londemwa, eki’m’oikyaka bonto nda Sabata o mbaikya mongo. 
JHN.7.24	Talezake baoyi l’elenge enden’inyo l’aiso; lolo leza l’ezelo ea ci. 
JHN.7.25	Nkako bamo basi Yelusalema baokela, One af’ende ondas’iyo wae boome? 
JHN.7.26	Ko bala, end’oko ayotefela nd’esayenge, ko bafotefeel’ende joi limoko. Kamba ba-mpifo baolea la nsosolo wae one ale Masiya? 
JHN.7.27	Lolonde tea lim’eki bont’one oyaka: lolo aya Masiya, nk’onto ondea lim’eki’nd’oyaka. 
JHN.7.28	Nd’ewel’eko, Yesu aki’nd’olakaka nd’ilombe ya Nzakomba aobeleza, aokela, Lonjea emi, koko lolea lim’eki’m’oyaka; nciyaki l’emi mongo: lolonde ontomaki, of’iny’oea, ale owa nsosolo. 
JHN.7.29	Emi ndoea ende; el’emi njoya lim’el’ende, ko ende antomaki. 
JHN.7.30	Nd’ewel’eko basa lokand’ende; koko nk’onto ondokitaki la likata: ele heure ekae etafiela. 
JHN.7.31	Lolonde bouke w’anto b’etukuluku baolimez’ende; ko baokela, Ae Masiya oya, ifokela ntaza ilekola ine iuke iki bont’one okelaka? 
JHN.7.32	Bafalusi baoloka b’etukuluku baolongozana nd’ewel’ekae, ko nkanga ya joso, la Bafalusi batomaki police wae bokande. 
JHN.7.33	Nkako Yesu aokela, Njifoyala l’inyo isisi fele, mpanga ncw’el’ende ontomaki. 
JHN.7.34	Inyo lifondasa, ko lofaontana: ko itenela iyal’emi, inyo lofokit’eko. 
JHN.7.35	Nd’ewel’eko, Ba-Yuda baoluwana, Bont’one ifocwa nko, wae iso tofaotana? Kamba ifocwa ele bafalangai eka Ba-Elena wae alake Ba-Elena? 
JHN.7.36	Ncina ea joi line liki’nd’okelaka na? wae Lifondasa, ko lofaontana: ko itenela iyal’emi, inyo lofokitey’eko.
JHN.7.37	Nda mbile e’enene ea nsukela ea elambo, Yesu aolemala, ko aobeleza, akela, Ayaka bont’oka mposa, kel’ende ay’el’emi ko amele. 
JHN.7.38	Ondimez’emi, ntando ya basi ba loiko ifola lim’otema’okae, ngoki bikotelo bia Nzakomba okelaka. 
JHN.7.39	Lolo atefelaki joi line nd’ewela ea Bolimo, bo iy’andimez’ende oamba: ele Bolimo atafokaema, nd’ewela wae Yesu atafokita nda jilangi likande. 
JHN.7.40	Nd’ewel’eko, bamo b’etukuluku, ak’iy’ookaka baoyi’ane, baokela, One wete boteli’oko nsosolo. 
JHN.7.41	Bamo baokela, One wete Masiya, Lola bankina bakela, Kamba Masiya aya nde lima Ngalilaya? 
JHN.7.42	Bonkanda wa Nzakomba bofokele Masiya aoya lima booci wa Dawidi, ko lima Beteleme, bonanga boki Dawidi? 
JHN.7.43	La ngoko banto b’etukuluku baokafwana nd’ewel’ekande. 
JHN.7.44	Koko bamo’akiyo baolanga wae bokande: lolo nk’ont’ondokitaki l’akata.
JHN.7.45	Nkako police baolut’ele nkanga ya joso la Bafalusi, ko iyo baolakela, Inyo ntaloyela ncina na? 
JHN.7.46	Police baolamba, Nk’ont’otefelaki ngole bont’one. 
JHN.7.47	Bafalusi baolaamba, Kamba l’inyo ngoko lolungusana? 
JHN.7.48	L’omoko owa ba-mpifo nkina owa Bafalusi baoloimeza nde? 
JHN.7.49	Lolo banto b’etukuluku ene bafea bisekyelo baolambema la wambo wa tu. 
JHN.7.50	Nikodemo (omo’okiyo oyak’el’ende nda joso), ende aolakela, 
JHN.7.51	Kamba bumbak’onto likambo la bisekyelo bekiso, ataf’iy’ooka boloko bokande, ko ataf’iy’oea joi liki’nd’okelaka? 
JHN.7.52	Baoloamba, baolokela, La we, ole bosi Ngalilaya nde? Engela, kela wene wae nko boteli oyaka lima Ngalilaya. Koko wengi’onto aocwa nd’ilombe ikae mongo.
JHN.8.1	LOLO Yesu aocwa nda ngongo ea Bilaya. 
JHN.8.2	Koko la nkesa mongo aut’oya nd’ilombe ya Nzakomba, ko bant’auma baoy’el’ende, ko aokit’ase ko aolalaka. 
JHN.8.3	Koko bakoci b’enkanda la Bafalusi baoloyela bomoto ok’iy’otembolaka nda jibi, ko ak’iy’oemazaka nd’etei ekiyo, 
JHN.8.4	baokela Yesu, Bolaki, bomot’one aotembwa nd’ekeelo mongo ea jibi: 
JHN.8.5	Mose aotosisela nda bisekyelo wae toome banto b’eleng’ene la bikenje; lolo otefela we nd’ewel’ekae na? 
JHN.8.6	Baokela ngoso, bomek’ende, ek’iy’oasaka ncina wae boumbe. Lolo Yesu aosunama, ko aanga lokota nd’amoci l’osai’okande: 
JHN.8.7	ko ak’iy’ouolaka o njuola, ende aosunywa, ko aolakela, Ole l’inyo ofa la bobe, kel’ende ousele ekenje ea joso! 
JHN.8.8	ko aut’osunama lenkina, ko aokota nd’amoci l’osai’okae. 
JHN.8.9	Ak’iy’ookaka joi liko, baolola omok’omoko, bingambe nda joso, elaka nko Yesu aocikala nk’ende mongo, l’omoto akemi nd’etei. 
JHN.8.10	Yesu aosunywa lenkina, ko aolokela, Bomoto, bale nko? la nk’onto okumbaki likambo? 
JHN.8.11	Aolokela, Nk’onto, Nkolo. Koko Yesu aolokela, L’emi mpokumbe, kenda, ko lim’aeyoko tokelake bobe lenkina.
JHN.8.12	Yesu aotefela l’iyo lenkina akela, Emi nde Fole e’okili: onkim’emi afaokenda nda wilima, lolo ifoata fole ea loiko. 
JHN.8.13	Bafalusi baolokela, We osanga nsango nd’eloko eke mongo: nsango eke efa nsosolo. 
JHN.8.14	Yesu aolamba, aolakela, Ayaka nsanga nsango nd’eloko ekami mongo, nsango ekami ele nsosolo; nd’ewela wae njea lim’eki’m’oyaka, ko l’ecw’emi: lolo inyo lofea lim’eki’m’oyaka ko l’ecw’emi. 
JHN.8.15	Inyo leza eleng’el’anto: emi mpez’onto baoyi nye. 
JHN.8.16	Onde, nga njeza, ezelo ekami ele nsosolo, nd’ewela wae mpoyale nk’emi kika, lolo l’emi la Fafa ontomaki. 
JHN.8.17	Onde, joi jokotama nda bisekyelo bikinyo wae bemwa bia temoins bafe bele nsosolo. 
JHN.8.18	Emi nde temoin osanga nd’eloko ekami mongo, ko Fafa ontomaki asanga nd’eloko ekami. 
JHN.8.19	Nd’ewel’eko, baolokela, Ise eke ale nko? Yesu aolamba, Inyo lofonjea emi, ko lofea Fafa ekami; nga lonjeak’emi, siki leaki Fafa ekami ngoko. 
JHN.8.20	Atefelaki baoyi’ane nd’efongelo e’aumba, aki’nd’olakaka nd’ilombe ya Nzakomba: ko nk’onto ondokandaki; eki ekeke ekae etafiela.
JHN.8.21	Aolakela lenkina, Njokenda, ko lifondasa, ko lifowa nd’aoyi’obe’akinyo; e em’ocwa lofokitey’eko. 
JHN.8.22	Nd’ewel’eko, Ba-Yuda baokela, La ifoom’ende mongo? el’end’akela, E em’ocwa lofokitey’eko. 
JHN.8.23	Koko aolakela, Inyo lole lim’ase; emi nde lim’aliko: inyo lole ba-bokili’one; emi mp’ow’okili’one. 
JHN.8.24	Nd’ewel’eko, nsangelak’inyo, Lifowa nd’aoyi’obe’akinyo; nga lofimeza wae emi nd’ende, lifowa nd’aoyi’obe’akinyo. 
JHN.8.25	Iyo baolokela, We ole na? Yesu aolakela, Emi nk’ende oki’m’osangelak’inyo lim’iango. 
JHN.8.26	Nde la bouke wa baoyi wae nsange ko njeza nd’eloko ekinyo: lolonde ontomaki ale owa nsosolo: ko nsangela ba-bokili baoyi baki’m’okaka lim’el’ende. 
JHN.8.27	Iyo ntabakotola wae aotefela l’iyo nd’eloko ea Ise. 
JHN.8.28	Nd’ewel’eko, Yesu aolakela, Ae iny’osangya Bona ow’onto, lifea wae emi nd’ende, ko mpokele joi limoko lim’el’emi mongo, lolo ngoki Fafa ondakaka, ntefela baoyi’ane. 
JHN.8.29	Koko Fafa ontomaki ayala l’emi, ntancika nk’emi kika: nd’ewela wae wengi’aefa nkelaka baoyi basim’ende bolotsi.
JHN.8.30	Nk’atefel’ende baoyi’ane, bant’auke baoloimeza. 
JHN.8.31	Ko Yesu aokela Ba-Yuda bandoimezaki, Ayak’inyo loyala nd’aoyi’akami, lole bakimi’akami nsosolo: 
JHN.8.32	ko lifea nsosolo, ko nsosolo ifosikol’inyo. 
JHN.8.33	Baoloamba, Iso tole bana ba Abalayama, ko ntatoki bakwala b’onto nye: ncina ekela we, Lifosikwa, ele na? 
JHN.8.34	Yesu aolaamba, Nsosolo, nsosolo, nsangel’inyo, wengi’onto okel’obe ale bokwala ow’obe. 
JHN.8.35	Koko bokwala afoyale seko nd’ilombe: lolo bona ayala seko. 
JHN.8.36	Nd’ewel’eko, ayaka Bona asikol’inyo, lifosikwa o nsasikwa mongo. 
JHN.8.37	Njea wae inyo lole bana ba Abalayama; lolonde loyase wae lombome ele joi likami lifa l’elekelo nd’etema ekinyo. 
JHN.8.38	Emi ntefela baoyi baki’m’oenaka la Fafa ekami: koko inyo lokela baoyi bak’iny’ookaka lim’el’ise ekinyo. 
JHN.8.39	Iyo baolamba, baolokela, Fafa ekiso wae Abalayama. Yesu aolakela, Ng’inyo lole bana ba Abalayama, siki lokamba belemo bia Abalayama. 
JHN.8.40	Lolonde aeyoko loyas’ombom’emi, bont’osangelak’inyo baoyi ba nsosolo, baki’m’ookaka lim’ele Nzakomba. Abalayama ntakelaki ngoko. 
JHN.8.41	Inyo lokela beketo bia ise ekinyo. Iyo baolokela, Iso ntatootswaki nda jibi; tole la ise ekiso emoko wae Nzakomba, 
JHN.8.42	Yesu aolakela, Nga Nzakomba ale ise ekinyo, siki lonjok’emi eefe, el’emi njolaki lim’ele Nzakomba ko njoya lim’el’ende; ko nciya la wango bokami mongo, lolo ende antomaki.
JHN.8.43	Lofokotola etefelo ekami lae? Ef’iny’ookeya joi likami. 
JHN.8.44	Inyo lole lim’el’ise ekinyo Satana, ko lolanga wae lokele mposa ya ise ekinyo. Ende aki boomi ow’anto lim’iango, ko ntemalaka nda nsosolo, ele nsosolo ef’el’ende o nye. Nk’atefel’ende bampulu, atefela baoyi’akae mongo; el’ende ale bofombi ow’ampulu, ko l’ise e’ampulu. 
JHN.8.45	Lolonde inyo lofonjimeza, nd’ewela wae nsanga baoyi ba nsosolo. 
JHN.8.46	Bont’okinyo ombak’emi bobe ale na? Ayaka nsange baoyi ba nsosolo, lofonjimeza lae? 
JHN.8.47	End’ole owa Nzakomba okaka baoyi ba Nzakomba: inyo lofok’ako, el’inyo lofa ba Nzakomba. 
JHN.8.48	Ba-Yuda baolamba, baolokela, L’iso tofokele nsosolo wete w’ole bosi Samalia, ko ole la demona? 
JHN.8.49	Yesu aolaamba, Emi mpa la demona; lolo mpika Fafa ekami, ko inyo lonsots’emi. 
JHN.8.50	Lolo mpase lokumo lokami mongo: Omo al’eko oyase ko ayez’aoyi. 
JHN.8.51	Nsosolo, nsosolo, nsangel’inyo, Nga bonto afonga joi likami afaen’iwa nye. 
JHN.8.52	Ba-Yuda baolokela, Aeyoko tea wae ole la demona. Abalayama aowa, ko bateli baowa; ko we okela, Nga bonto afonga joi likami afaen’iwa nye. 
JHN.8.53	Kamba olekola Abalayama ise ekiso owaki? ko bateli bawaki? w’okela we mongo na? 
JHN.8.54	Yesu aolamba, Nga nkumy’emi mongo, lokumo lokami lole o mpampa; onkumy’emi o Fafa ekami: oko okel’inyo, Ale Nzakomba ekiso: 
JHN.8.55	ko inyo ntaloea, lolo emi njoea: konga nkela, Emi mpoea, njifoyala ow’ampulu ngol’inyo: lolo emi njoea ende, koko mpongaka joi likae. 
JHN.8.56	Ise ekinyo, Abalayama, aki l’esaza wae ene mbile ekami; enaki eko, ko aosalangana. 
JHN.8.57	Ba-Yuda baolokela, We otafokwa années ntuku itano, ko wenaki Abalayama? 
JHN.8.58	Yesu aolakela, Aki Abalayama atafootswa, emi nd’eko. 
JHN.8.59	Nd’ewel’eko, baolambola bikenje wae bousele, lolo Yesu aolisama, ko aolola lim’ilombe ya Nzakomba.
JHN.9.1	AKI Yesu oleka aolena bonto owei’aiso lim’eotswelo ekae. 
JHN.9.2	Koko bakimi’akae baolouola, bakela, Labi, okelaki bobe na; nkina bont’one, nkin’iy’andootaki, wae aotswaki l’aiso bawei? 
JHN.9.3	Yesu aolamba, Afa bont’one okelak’obe, ko afa bandootaki; lolonde ncina wete belemo bia Nzakomba bienya l’ende. 
JHN.9.4	Ayala mbile, bolotsi wae tokambe belemo bekae ontomaki: botso boya, bof’onto okambeya bolemo. 
JHN.9.5	Ayal’emi nd’okili, nde Fole e’okili. 
JHN.9.6	Aki’nd’otefelaka baoyi’ako, aotufa nsoi nd’amoci, ko anyom’ako la nsoi nyanyoma, ko aoisa baiso ba bont’oko l’ako, 
JHN.9.7	ko aolokela, Kenda yosol’aiso nd’ecima ea Siloa (wae Ntomama), koko aocwa, ko aosola, ko aoluta l’aiso’akae bayene. 
JHN.9.8	Basingitai l’ende, ko bandoenaki nda joso aki’nde bolombi, baokela, One af’ende okokit’ase ko alombaki? 
JHN.9.9	Bamo bakela, Ale nk’ende: bankina bakela, Af’ende; lolo asongi l’ende. 
JHN.9.10	Ende akela, Emi nd’ende. Nd’ewel’eko, baolokela, Baiso’ake baolifwa ngamo? 
JHN.9.11	Aolamba, Bonto otangema Yesu, aonyoma bamoci, ko aoisa baiso’akami, ko aonkela, Kenda yosol’aiso nda Siloa: koko ncwaki, ko nsolaki, ko njolena. 
JHN.9.12	Baolokela, Ende ale nko? Akela, Mpea.
JHN.9.13	Baoyel’ende oki l’aiso bawei nda joso ja Bafalusi. 
JHN.9.14	Mbil’eki Yesu onyomaki bamoci ko alifolaki baiso’akae eki Sabata. 
JHN.9.15	Ko Bafalusi baut’ouola eleng’eki’nd’oataka njeena. Ko aolakela, Ende ilaki nyanyoma e’amoci nd’aiso’akami, ko nsolaki, ko njena. 
JHN.9.16	Nkako bamo Bafalusi bakela, Bont’one afa lim’ele Nzakomba, el’ende afofike Sabata. Lolo bankina baokela, Bokeli ow’obe akeleya ntaza ng’ine ngamo? Ko baokafwana. 
JHN.9.17	Baut’okela lenkina bonto oki l’aiso bawei, Okela we nd’eloko ekande na, eki’nd’olifolaka baiso’ake? Bont’oko aolamba, Ende boteli. 
JHN.9.18	Ba-Yuda ntabimeza wae aki l’aiso bawei, aataki njeena e’aiso, elaka nko baoleta ise la nyango ea bonto oataki njeena, ko baolauola, bakela, 
JHN.9.19	One ale bon’okinyo, okel’inyo wae aotswaki l’aiso bawei? Aolen’aeyoko ngamo? 
JHN.9.20	Bandootaki baolamba, Tea wete one ale bona’okiso, ko aotswaki la baiso bawei: 
JHN.9.21	lolo elenge eat’ende njeena aeyoko, tofea mo, ko iso tofea bonto olifolaki baiso’akande: louol’ende mongo: aocw’onto: ifotefela nd’eloko ekae mongo. 
JHN.9.22	Bandootaki bakelaki baoyi’ane, ek’iy’oangaka Ba-Yuda: nd’ewela eki Ba-Yuda oangaka wango wae bonto nko loswele ondoimez’ende wae ale Masiya, iyo bifoz’ende lim’otonga wa sunagoga. 
JHN.9.23	Nd’ewel’eko bandootaki baokela, Aocw’onto: louol’ende. 
JHN.9.24	Baoleta bonto oki l’aiso bawei weta w’efe, ko baolokela, Kaya Nzakomba imemya: iso tea wae bont’one ale ow’obe. 
JHN.9.25	Nd’ewel’eko, ende aolamba, Nkina ale ow’obe, mpea; joi limoko lindea emi wete Nki l’aiso bawei; lolo aeyoko njena. 
JHN.9.26	Ko baolokela, Akokeelaki na? alifolaki baiso’ake ngamo? 
JHN.9.27	Aolaamba, Mpanga nsangelak’inyo, ko ntalokoza: lolanga loka lenkina lae? Kamb’inyo lolanga wae loyaleme bakimi’akande? 
JHN.9.28	Ko baolofangwela, bakela, We ole bokimi ow’ont’oko; lolo iso tole bakimi ba Mose. 
JHN.9.29	Iso tea wae Nzakomba atefelaki la Mose: lolo bont’one tofea lim’eki’nd’oyaka. 
JHN.9.30	Bont’oko aolamba, aolakela, Mongo! line lile joi ja nkakamwa, wete inyo lofea lim’eki’nd’oyaka, lolonde alifolaki baiso’akami. 
JHN.9.31	Tea wae Nzakomba ntokozaka bant’obe: lolonde ng’onto amemyaka Nzakomba, ko akelaka wango bokae, Nzakomba okozak’ende. 
JHN.9.32	Lim’iango y’okili ntaliokana wae bonto alifolaki baiso b’onto ootswaki l’aiso bawei. 
JHN.9.33	Nga bont’one ntaki lim’ele Nzakomba, siki ntakeleya joi limoko. 
JHN.9.34	Iyo baolamba, baolokela, W’ootswaki w’ouma nd’aoyi’obe, ko we otolak’iso nde? Koko baolooza.
JHN.9.35	Yesu aoloka wae baolooza: ko aki’nd’otanaka, akela, Wimeza nde Bona owa Nzakomba? 
JHN.9.36	Ende aolamba, akela, End’ale na, Nkolo, wae njoimeza? 
JHN.9.37	Koko Yesu aolokela, We oloena, ko one otefela la we ale nk’ende. 
JHN.9.38	Ende akela, Nkolo, njimeza: ko aolokusamela. 
JHN.9.39	Ko Yesu akela, Njaki nd’okili bone la ncina e’etenelo e’akambo, wae iy’afene bene; ko iy’andena bayaleme bawei’aiso. 
JHN.9.40	Bafalusi bako baki l’ende baoloka baoyi’ako, ko baolokela, Kamb’iso o ngoko, tole nde bawei’aiso? 
JHN.9.41	Yesu aolakela, Ng’inyo lole l’aiso bawei, siki lofa l’obe: lolo aeyoko lokela, Tena: bobe’okinyo bocikala l’inyo.
JHN.10.1	NSOSOLO, nsosolo, nsangel’inyo, ofotswa nda wiso w’efongelo ea mpate; lolo aunda nda wij’omo ale wiyi la bofunzi. 
JHN.10.2	Lolo ondotswa nda wiso end’ale wesanyi owa mpate. 
JHN.10.3	Ondesanya wiso aolokomboz’ekuke; ko mpate boka lolaka lokae; ko aeta mpate ikae mongo l’aina, ko aoz’iko. 
JHN.10.4	Asiz’ende looza mpate ikae mongo iuma, aoleka nda joso likiyo, ko mpate bakim’ende; ele mpate bea lolaka lokae. 
JHN.10.5	Ko bafaokima bofaya, lolo bifolot’ende: el’iko bafea lolaka j’ofaya. 
JHN.10.6	Yesu aolasangela esongany’ene, lolo iyo ntabakotola baoyi baki’nd’oasangelaka.
JHN.10.7	Nd’ewel’eko, aokel’iyo lenkina, Nsosolo, nsosolo, nsangel’inyo, Emi nde ekuke ea mpate. 
JHN.10.8	Iy’auma bayaki nda joso likami baki baiyi la bafunzi; lolo mpate ntabok’iyo. 
JHN.10.9	Emi nde wiso: ng’onto aotswa l’emi, ifoika, ko ifotswa, ko ifola, ko ifotan’elelo ea toma. 
JHN.10.10	Wiyi aoya la ncina emoko kika wae aiya, ko aome, ko afite, Emi njoya wae baate loiko, ko baate loko o mpafula. 
JHN.10.11	Emi nde Wesanyi owa mpate ow’olotsi; Wesanyi owa mpate ow’olotsi ambya loiko lokae nd’eloko ea mpate. 
JHN.10.12	Bosali ofa Wesanyi mongo, ko afa bomongo mpate, anden’ende nkoi eoya, asundola mpate, ko aolota, ko nkoi akanda mpate, ko aofanzola iko: 
JHN.10.13	bosali alotaka el’ende ale bosali kika, ko afokanela mpate. 
JHN.10.14	Emi nde Wesanyi ow’olotsi; ko njea bakami mongo, ko bakami mongo banjea emi, 
JHN.10.15	nk’eleng’enjea Fafa emi, ko endea emi Fafa: ko njambya loiko lokami nd’eloko ea mpate. 
JHN.10.16	Koko nde la mpate imo ifa ba botong’one: bolotsi wae njel’iyo ngoko, ko bifokoza lolaka lokami; ko bifoyalema botonga bomoko, la Wesanyi bomoko. 
JHN.10.17	Nd’ewel’ene Fafa ekami aonjok’eefe, el’emi njambya loiko lokami wae njambole loko lenkina. 
JHN.10.18	Nk’onto omponola loko, lolo njambya loko nk’emi mongo. Nde la mpifo wae njambya loko, ko nde la mpifo wae njambole loko lenkina. Lone wete lotomo loki Fafa ekami ontomaka.
JHN.10.19	Ba-Yuda baut’okafwana nd’ewela ea baoyi’ane. 
JHN.10.20	Bouke’okiyo baokela, Ale la demona, ko asongwa; lokoza lae? 
JHN.10.21	Bankina bakela, Bine bifa bitefelo bi’onto ole la demona. Kamba demona akuseya olifol’aiso b’anto bawei’aiso?
JHN.10.22	Ko elambo ea Esekyelo eoliela nda Yelusalema: eki ekeke ea mpio: 
JHN.10.23	ko Yesu ayolande nd’ilombe ya Nzakomba nda mbalasai ea Solomona. 
JHN.10.24	Nkako Ba-Yuda baofoengamela, ko baolokela, Otokakaanya elingi na? Nkin’ole Masiya, otosangele fole. 
JHN.10.25	Yesu aolaamba, Njosangel’inyo, lolo lofimeza: belemo bekamb’emi nda lina ja Fafa ekami, beko besanga nsango nd’eloko ekami. 
JHN.10.26	Lolo inyo lofimeza, el’inyo lofa mpate ikami. 
JHN.10.27	Mpate ikami boka lolaka lokami; njea iko ko bankim’emi; 
JHN.10.28	ko njaka iyo loiko ja seko, ko bafaofitana nye: ko nk’onto omponol’iyo lima likata likami. 
JHN.10.29	Fafa ekami onkaak’iyo aolekola bauma, ko nk’onto okuseya lofonola Fafa iyo lima likata likande. 
JHN.10.30	Emi la Fafa tole nk’omoko. 
JHN.10.31	Ba-Yuda baolambola lenkina bikenje wae busel’ende. 
JHN.10.32	Yesu aolaamba, Njoleney’inyo bouke wa belemo bi’olotsi lim’ele Fafa ekami; l’elemo’eko, inyo londusela bikenje nd’ewela ea bolemo na? 
JHN.10.33	Ba-Yuda baoloamba, Tofokusele bikenje nd’ewela ea bolemo w’olotsi, lolo nd’ewela ea tosaola tosaola we Nzakomba; ele we, bonto kika, w’okela we mongo Nzakomba. 
JHN.10.34	Yesu aolaamba, Joi line lifokotama nd’onkand’okinyo wa Nzakomba nde? Nkelaki inyo lole nzakomba? 
JHN.10.35	Nkin’atang’iyo nzakomba baki joi ja Nzakomba okaemaka (ko bikotelo bia Nzakomba ntabisenzwaka) 
JHN.10.36	inyo lokela nd’eloko e’one oki Fafa ouzaka nd’oeko, oki’nd’otomaka nd’okili, Osaola Nzakomba: eki’m’okelaka, Emi nde Bona owa Nzakomba? 
JHN.10.37	Ayaka mpokambe belemo bia Fafa ekami, talonjimezake. 
JHN.10.38	Lolo ayaka njokambe beko, nkina lofonjimez’emi, limezaka belemo: wae lea ko lokotola wae Fafa al’el’emi, ko emi nd’el’ende. 
JHN.10.39	Baolasa lenkina lokand’ende, lolo aolimana lim’akata’akiyo.
JHN.10.40	Koko aut’okenda wij’a Yoladane nd’itenela iki Yoane oinaka banto nda joso: ko aoyala eko. 
JHN.10.41	Ko bant’auke baoy’el’ende; ko bakela, Nsosolo, Yoane ntakelaki lotaza lomoko: lolo baoyi’auma baki Yoane osangaka nd’eloko ea bont’one baki nsosolo. 
JHN.10.42	Koko bant’auke baoloimeza eko.
JHN.11.1	BONT’OMO aki la nkangi, Lazalo owa Betania, bonanga wa Malia l’otomolo’okae Malata. 
JHN.11.2	Lazalo okonaki nkangi, aki nkana ea Malia oko oisaki Nkolo l’auta ba mpimbo, ko oluolaki bakaka’akae la babwo’akande. 
JHN.11.3	Nd’ewel’eko, bankana bak’afe baotomela Yesu ekima, bakela, Nkolo, bala ende ondoka we eefe ale la nkangi. 
JHN.11.4	Lolo aki Yesu ookaka, akela, Nkang’ene efa e’iwa, lolo nd’ewela ea lokumo ja Nzakomba, wete Bona owa Nzakomba akumyame l’eko. 
JHN.11.5	Yesu okaki Malata l’okune’okae la Lazalo eefe. 
JHN.11.6	Nd’ewel’eko, aki Yesu ookaka wae ale la nkangi, aocikala bembile bem’efe nd’itenela iki’nde. 
JHN.11.7	Lim’afeka aokela bakimi’akae, Kela tute nda Yudea lenkina. 
JHN.11.8	Bakimi baolokela, Labi, Ba-Yuda mpanga basaka okusela bikenje: ko ocw’eko lenkina? 
JHN.11.9	Yesu aolamba, Mbil’emoko efa la heures jom l’ife nde? Ng’onto alande la mbile afokunumwela, el’ende ena fole ea bokili’one. 
JHN.11.10	Lolo ng’onto alande l’otso, akunumwela, ele fole ef’el’ende. 
JHN.11.11	Atefelaki baoyi’ako, ko nd’afeka aolakela, Lilongo likiso Lazalo eci; lolo ncwa wae ndoetole lima bais’ilo. 
JHN.11.12	Bakimi baolokela, Nkolo, Nga eci, ifoika. 
JHN.11.13	Lolonde Yesu aotefela nd’ewela e’iwa ikae: lolo iyo baotanga wae atefelaki nd’ewela ea jomo j’ais’ilo. 
JHN.11.14	Nd’ewel’eko Yesu aolasangela fole, Lazalo aowa: 
JHN.11.15	koko ndok’ekemo nd’eloko ekinyo eki’mi nciki eko, ncina wete limeza: lolo kel’iso tocwa el’ende. 
JHN.11.16	Toma, otangema Jasa, aokel’aebi’akae b’akimi, Kel’iso tocwe ngoko wae towe iso l’ende.
JHN.11.17	Aki Yesu okit’eko, aotana wae akokunji nd’oomba bembil’enei. 
JHN.11.18	Ndatsa Betania la Yelusalema esi nga kilomètres isato. 
JHN.11.19	Koko bouke wa Ba-Yuda baoya ele Malata la Malia wae balombol’iyo lokeseli nd’ewela ea nkana ekiyo. 
JHN.11.20	Nkako aki Malata okaka wae Yesu aoya, aocw’okumana l’ende, lolo Malia aocikala nd’ilombe. 
JHN.11.21	Malata aokela Yesu, Nkolo, nga w’oki ane siki nkana ekami ntawaki. 
JHN.11.22	Koko l’aeyoko njea wete joi nko loswele linduola we Nzakomba, Nzakomba ifokoka. 
JHN.11.23	Yesu aolokela, Nkana ekawe ifoetswa lenkina lim’iwa. 
JHN.11.24	Malata aolokela, Njea wae ifoetswa nd’eetswelo nda mbile ea nsukela. 
JHN.11.25	Yesu aolokela, Emi nde eetswelo, ko la loiko: onjimez’emi, nkina aowa, ifoika: 
JHN.11.26	bonto nko loswele oyoike ko anjimez’emi, afaowa nye. Wimeza nde joi line? 
JHN.11.27	Aokela, Onde, Nkolo: njolimeza wae we ole Masiya, Bona owa Nzakomba, nk’ende ondoya nd’okili. 
JHN.11.28	Aki’nd’otefelaka baoyi’ane, aocw’oeta Malia bokune’okande la lokuko, aolokela, Bolaki al’ane, ko aketa. 
JHN.11.29	Aki’nd’okaka joi line aolemala nkaola, ko aocw’el’ende. 
JHN.11.30	(Nd’ekek’eko Yesu atafomotswa nd’onanga, lolo aki nd’itenela iki Malata okumanaka l’ende.) 
JHN.11.31	Ba-Yuda baki nd’ilombe la Malia, ko balombolak’ende lokeseli, ak’iy’oenaka Malia wae aolemala nkaola, ko aolola, baolokima, ek’iy’otangaka wae aocw’olela nd’oomba. 
JHN.11.32	Aki Malia okitaka nd’itenela iki Yesu, ko aoloena, aokwa nd’akaka ba Yesu, ko aolokela, Nkolo, nga w’oki ane siki nkana ekami ntawaki. 
JHN.11.33	Aki Yesu oen’ende ayolele, ko Ba-Yuda bayaki l’ende bayolele, aosaana nd’otema’okande, ko boko bolatsa la lokeseli, 
JHN.11.34	ko aokela, Loambyaki nko? Baolokela, Bolaki, yaka yene. 
JHN.11.35	Yesu aolela mpisali. 
JHN.11.36	Nd’ewel’eko Ba-Yuda bakela, Bala, elenge ea eefe eki’nd’okak’ende! 
JHN.11.37	Lolo bamo’akiyo bakela, Bont’one olifolaki baiso b’onto owei’aiso, ntasukeya nd’iwa ya bont’one? 
JHN.11.38	Nd’ewel’eko, Yesu aosaana lenkina nd’otema, aoya nd’oomba. Boko boki lifoku j’ekenje, ko ekenje eolekama nda wiso. 
JHN.11.39	Yesu akela, Limol’ekenje. Malata, nkana e’owei, aolokela, Nkolo, l’elingi ngone akela jei, el’ende aowa bembil’enei. 
JHN.11.40	Yesu aolokela, Ncikokela nde, nga wimeza, wifena jilangi ja Nzakomba? 
JHN.11.41	Koko baolimol’ekenje. Koko Yesu aounz’aiso’akae, ko akela, Fafa, nkosima boya, eki w’ondokozaka. 
JHN.11.42	Ko emi njeaki wae onjokozaka wengi’aefa, lolonde ntefelaki ngoso nd’eloko ea banto b’etukuluku bandemi ndengama, wae bimeza wete we ontomaki. 
JHN.11.43	Aki’nd’otefelaka baoyi’ane, aobeleza la lofoso ja lonene, Lazalo, w’ola. 
JHN.11.44	Ende owaki aolola l’akata’akande ko l’akaka mbombama la bito bi’ilaka, ko elongi ekande eolingama l’itambala. Yesu aolakela, Lolembol’ende, akende.
JHN.11.45	Bouke wa Ba-Yuda bayak’eka Malia, ko benaki bolemo boki’nd’okambaka, baoloimeza. 
JHN.11.46	Lolo bamo baocw’ele Bafalusi, ko baolasangela baoyi baki Yesu okelaka.
JHN.11.47	Nkako nkanga ya joso, la Bafalusi baotakanya nteke, ko baokela, Okel’iso na! Ele bont’one aokela ntaza iuke. 
JHN.11.48	Nga tolocika ngone, bant’auma bifimez’ende; koko Ba-Loma bifoy’oimola bonanga’okiso ko l’anto’akiso. 
JHN.11.49	Lolo om’okiyo, Kayapa, oki nkanga ea joso mongo année eko, aolakela, Inyo lofea joi limoko nye; 
JHN.11.50	ko lofokanela wae eonga l’inyo wete bont’omoko awe nd’eloko ea bant’ane, nyango bant’akiso bauma bafowe. 
JHN.11.51	Atefelaki ngoso, afa lim’el’ende mongo; lolo eki’nde nkanga ea joso mongo nd’année eko, atelaki lotelo wae Yesu itowela bant’akiyo bauma: 
JHN.11.52	ko afa nd’eloko ea bant’ako kika, lolo ncina wete atakanya nd’otonga’omoko bana ba Nzakomba bafalangai, 
JHN.11.53	Lima mbil’eko baanga wango wae boome.
JHN.11.54	Nd’ewel’eko, Yesu ntut’olanda nd’esayenge ea Ba-Yuda, lolo aoliman’eko, ko ayocwa nda bise bikotutsi l’etekeleke, nd’onanga botangema Efulaima, ko aoyal’eko, ende l’akimi’akande. 
JHN.11.55	Koko elambo e’Efendelo ea Ba-Yuda eotutama; ko bouke w’anto baocwa nda Yelusalema lima bise wae bafetol’iyo mongo nda joso j’elambo. 
JHN.11.56	Baolasa Yesu, ko ak’iy’okemi nd’ilombe ya Nzakomba, baotefelana, bakela, Okanel’inyo na? L’afaoya nd’elambo? 
JHN.11.57	Nkanga ya joso la Bafalusi baosisel’anto wae ng’onto nko loswele ea itenela il’ende, asange wae bokande.
JHN.12.1	ELAMBO e’Efendelo ekociki bembil’otoa, Yesu aoya nda Betania, bola wa Lazalo oki Yesu oetolaka lim’ele bawei. 
JHN.12.2	Baololambel’elambo eko; ko Malata aolalekeza toma: lolo Lazalo aki om’okiyo bakokit’ase nda mesa ea toma l’ende. 
JHN.12.3	Nkako Malia aokola kilo ea bauta ba mpimbo ba wiko mongo, ko aois’akaka ba Yesu ko aoluol’akaka’akae la babwo’akande; ko ilombe iokama la mpimbo e’aut’ako. 
JHN.12.4	Lolo Yudasa bosi Keliota, omoko owa bakimi’akae, oko ocw’oangel’ende, akela, 
JHN.12.5	Ntabatekya baut’ane ba mpimbo la mpata ntuk’otoa, ko bakaya banto b’eola lae? 
JHN.12.6	Atefelaki ngone, af’eki’nde ookaka banto b’eola isei, lolo eki’nde wiyi, ko eki’nd’otombaka ntombe: aokola francs ik’iy’oilak’eko. 
JHN.12.7	Nkako Yesu akela, Locik’omot’one, afongaki nd’ewela ea mbile e’ekundelo ekami. 
JHN.12.8	Ele banto b’eola bale l’inyo bikeke biuma: lolo lofoat’emi l’inyo bikeke biuma.
JHN.12.9	Etukuluku ea Ba-Yuda baolea wae aki eko: ko baoya, afa nd’ewela ea Yesu kika, lolo nd’ewela wae bene Lazalo, oki’nd’oetolaka lim’ele bawei. 
JHN.12.10	Lolo nkanga ya joso baolanga wango wae baome Lazalo ngoko: 
JHN.12.11	eki bouke wa Ba-Yuda baocw’oimeza Yesu nd’ewel’ekande.
JHN.12.12	Nda mbile ea lobi bouke wa etukuluku e’anto bayaki nd’elambo, ak’iy’ookaka wae Yesu aoya nda Yelusalema, 
JHN.12.13	baokola baanga, baocw’okumana l’ende, ko baobeleza, Osana! Oyei nda lina ja Yawe, Bokulaka owa roi owa Yisalaele, aosakema l’okako! 
JHN.12.14	Aki Yesu otanaka bona owa mpunda, aolafem’eko, ngole joi jokotama, 
JHN.12.15	Toangake, we bona ow’omoto owa Siona: Bala, bokulaka’okeaoya, njafema nda bona owa mpunda. 
JHN.12.16	Bakimi ntabakotola ncina ea baoyi’ane nda joso: lolo aki Yesu okitaka nda jilangi likande, baolofwa wae baoyi’ako baokotama nd’eloko ekande, ko banto baolokeela baoyi’ako. 
JHN.12.17	Etukuluku e’anto baki l’ende aki’nd’oetaka Lazalo lim’oomba, ko aetolak’ende lim’ele bawei bayosange nsango eko. 
JHN.12.18	Koko nd’ewel’ene, banto b’etukuluku baocw’okumana l’ende, ek’iy’ookaka wae akelaki lotaza loko. 
JHN.12.19	Nkako Bafalusi baotefelana, Lolena, lofolonge nye; bala, banto b’okili bouma baocw’okimana l’ende.
JHN.12.20	Bant’amo ba Elene baki l’iy’acwaki nd’elambo wae bamemya Nzakomba. 
JHN.12.21	Bako baoy’ele Filipo, bosi Betesaida ea Ngalilaya, ko baolouola, bakela, Fafa, tolanga tene Yesu. 
JHN.12.22	Filipo aoy’osangela Andelo, ko Andelo la Filipo baoy’osangela Yesu. 
JHN.12.23	Yesu aolaamba, akela, Ekeke eokita ee Bona ow’onto okumyama. 
JHN.12.24	Nsosolo, nsosolo, nsangel’inyo, Nga bongenge w’asangu bofokwa nd’atoi, ko bofowe, boyala nk’okomongo kika; lolo ayaka bowa, bocw’amuka bauke. 
JHN.12.25	Os’olanga loiko lokande acweya loko; koko os’otona loiko lokande nd’okili’one ifofonga loko elaka nko loiko ja seko. 
JHN.12.26	Nga bonto ankambela belemo, kel’ende ankime; ko eyal’emi, bosali’okami ifoyala nk’eko; ng’onto ankambela belemo, Fafa ekami ifomemy’ende. 
JHN.12.27	Aeyoko bolimo’okami bokakaana nkakaana mongo: ko joi li em’otefela na? Fafa, onjelole nda heure ene. Lolo la ncin’ene njoy’ele heure ene. 
JHN.12.28	Fafa, kumya lina like. Nkako lofoso loya lima loola, wae Njokumya liko, ko njifokumya liko lenkina. 
JHN.12.29	Banto b’etukuluku bakemi eko ko bokaki, bakela, Likungola jokungola: bamo bakela, Ekima ea loola atefelaki l’ende. 
JHN.12.30	Yesu aolamba, akela, Lofoso lone ntaloya nd’eloko ekami, lolo nd’eloko ekinyo. 
JHN.12.31	An’aeyoko etenelo e’akambo b’anto b’okili’one eoliela: an’aeyoko bokulaka owa bokili’one ifozama. 
JHN.12.32	Koko emi, ayaka nsangema lim’okili, njifobela bant’auma el’emi mongo. 
JHN.12.33	Lolo atefelaki joi line wae eneya elenge e’iwa i end’owa. 
JHN.12.34	Banto b’etukuluku baoloamba, Toloka lima bisekyelo wae Masiya ayala seko: ncina etefela we ngone na, Bona ow’onto ifosangema? Bona’one ow’onto ale na? 
JHN.12.35	Yesu aolakela, Fole eyal’el’inyo isisi fele. Ayal’inyo la Fole, lokendaka, nyango wilima bofoat’inyo: os’okenda nda wilima afea ecwa ende. 
JHN.12.36	Ayal’inyo la Fole, limezaka Fole, wae loyaleme bana ba Fole.
JHN.12.36	Yesu aotefela baoyi’ako, ko aocw’aisamela. 
JHN.12.37	Lolo la nkakela ea ntaza ine iuke iki’nd’okelaka nd’aiso’akiyo, ntaboimez’ende nye: 
JHN.12.38	ncina wae joi liki Yesaya, ow’oteli, otefelaka likelame, wete
JHN.12.38	Nkolo, ondimezaki nsango ekiso na?
JHN.12.38	Lo ja Yawe jolenya ele na?
JHN.12.39	Nd’ewel’ene, iyo ntabakuseya limeza, eki Yesaya okelaka lenkina,
JHN.12.40	Aokomb’aiso’akiyo, ko aocilinganya betema’ekiyo;
JHN.12.40	Nyango bafene l’aiso’akiyo, ko bafokotola l’etema’ekiyo,
JHN.12.40	Ko bafokengwana, ko mpaiky’iyo.
JHN.12.41	Yesaya, akelaki baoyi’ane eki’nd’oenaka jilangi likande; ko aotefela nd’eloko ekande. 
JHN.12.42	Lolonde bouke wa ba-mpifo ngoko baoloimeza: lolo iyo ntabieza imeezo ekiyo nd’ewela ea Bafalusi, nyango bafolaoza lim’otonga wa sunagoga: 
JHN.12.43	nd’ewela wete l’imemya y’anto la ya Nzakomba, baolanga imemya y’anto.
JHN.12.44	Yesu aobeleza, akela, Onjimez’emi, afonjimez’emi, lolo imez’ende ontomaki. 
JHN.12.45	Ko onjen’emi, aolen’ende ontomaki. 
JHN.12.46	Emi njoya wae Fole nd’okili, wae ondimez’emi afaoyala nda wilima. 
JHN.12.47	Nga bonto nko loswele oka baoyi’akami, ko afofong’ako, emi mpotenel’ende likambo, eki’mi nciyaki wae ntenele banto b’okili bakambo, lolo nd’ewela wae mbiky’iyo. 
JHN.12.48	Ontandol’emi, ko afambe baoyi’akami ale l’omo ondotenela bakambo: joi liki’m’otefelaka, liko lifotenel’ende bakambo nda mbile ea nsukela. 
JHN.12.49	Eki’mi ncitefela lim’el’emi mongo; lolo. Fafa, ontomaki, ende ankaaki bosise bo em’osanga, ko bo em’otefela 
JHN.12.50	Ko njea wae bosise’okae bole wete loiko ja seko: nd’ewel’eko baoyi batefel’emi, o ngoki Fafa onkelaka, emi ntefela o ngoko.
JHN.13.1	NDA joso j’elambo e’Efendelo, Yesu aolea wae heure ekae eokita wae ende imana lim’okili bone, ko acw’el’Ise ekande. Ende okaki bakae mongo baki nd’okili eefe, ko aolaok’eefe elaka nko nsukela. 
JHN.13.2	Koko nd’elelo ea toma e’okolo, aki Satana oilaka lokai nd’otema wa Yudasa, bosi Keliota, bona owa Simona, wae angele Yesu: 
JHN.13.3	ko Yesu aolea wae Ise aoloka belemo beuma nd’akata bakande, ko aolea wae ayaki lim’ele Nzakomba, ko acw’ele Nzakomba, 
JHN.13.4	nd’ewel’eko, aolemala lim’elelo, ko aolambya benkoto’ekae, ko aokol’itambala, ko aolemb’iko nd’onkeke. 
JHN.13.5	Nkako aobongol’asi nda lokongo, ko aanga losola bakaka b’akimi, ko aoluol’ako l’itambala iki’nd’olembaka nd’onkeke’okae. 
JHN.13.6	Koko aoy’ele Simona Petelo. Ende aolokela, Nkolo, we osola nde bakak’akami? 
JHN.13.7	Yesu aolamba, aolokela, Joi likel’emi ofea aeyoko, lolo wifea nd’afeka. 
JHN.13.8	Petelo aolokela, We ofaosol’akak’akami nye. Yesu aoloamba, Nga; mpokosole, ofoate liondo l’emi nye. 
JHN.13.9	Simona Petelo aolokela, Nkolo, afa bakak’akami kika, lolo l’akat’akami ko l’otsa’okami. 
JHN.13.10	Yesu aolokela, Ondokaki basi, wela bondel’ende wae asole bakak’akae kika, lolo ale soto mongo: koko inyo lole soto, lolo af’iny’auma. 
JHN.13.11	Eki’nde oeaka oko ondoangela, nd’ewel’eko aosanga, Inyo lole soto, lolo af’iny’auma.
JHN.13.12	Aki’nd’osolaka bakak’akiyo, ko aokola benkoto’ekae, ko aokit’ase, aolakela, Lolea bolemo boki’m’okambelak’inyo? 
JHN.13.13	Inyo lontang’emi Bolaki la Nkolo, ko la ngoko lotefel’olotsi; el’emi nde o ngoko. 
JHN.13.14	Ng’emi, Nkolo la Bolaki, nsolaki bakak’akinyo, siki inyo losolanaka bakaka’akinyo ngoso. 
JHN.13.15	Eki’m’okaak’inyo lotaza wete lokele ngoki’m’okeelak’inyo. 
JHN.13.16	Nsosolo, nsosolo, nsangel’inyo, bokwala ntalekolaka nkolo ekae: ko ekima ntalekolaka ondotomaki. 
JHN.13.17	Ayaka lolea baoyi’ane ko lokel’ako lole l’ekemo. 
JHN.13.18	Mpokel’iny’auma, njea baki’m’osonaka; lolo ncina wae bikotelo bia Nzakomba bikelame: Os’ola yoko ikami antoka jina. 
JHN.13.19	Aeyoko nsangel’inyo joi line atafa liko okelama, ncina wae ae liko okelama limeza wae emi nk’ende. 
JHN.13.20	Nsosolo, nsosolo, nsangel’inyo, os’oamb’ende o em’otoma anjamb’emi; ko onjamb’emi aamb’ende ontomaki.
JHN.13.21	Aki Yesu okelaka ngoso aokakaana nd’olimo, ko aosanga joi, akela, Nsosolo, nsosolo, nsangel’inyo, omo’okinyo ifonjangela. 
JHN.13.22	Bakimi baalana te, ko baokakaza, Bonto oki’nd’oandaka na? 
JHN.13.23	Omo owa bakimi oki Yesu ookak’eefe, aki nda mesa ea toma, akeki nda ntolo ea Yesu. 
JHN.13.24	Simona Petelo aoloeta la likata, aolokela, Otosangele bonto oand’ende. 
JHN.13.25	Ende ondekama ngoko nda ntolo ea Yesu aolokela, Nkolo, bont’oko na? 
JHN.13.26	Nd’ewel’eko Yesu aolamba, Nk’ende o em’otufela mampa, ko o em’oka eko. Aki’nd’otufaka mampa, aokola ko aoka Yudasa, bona owa Simona, bosi Keliota. 
JHN.13.27	Nd’afeka b’etufelo, Satana aolotswa ele Yudasa. Nd’ewel’eko Yesu aolokela, Joi likela we, kela nkaola. 
JHN.13.28	Nk’ont’omo oki nda mesa eaki ncina eki’nd’otefeelak’ende ngoso; 
JHN.13.29	bamo baotanga wae eki Yudasa otombaka ntombi, Yesu aolokela, Somba toma tondel’iso nd’elambo: nkina akaya banto b’eola yomba. 
JHN.13.30	Aki’nd’oambaka mampa eki Yesu otufaka, aolola nkakoyoko: ko ekek’eko eki botso.
JHN.13.31	Aki’nd’oolaka Yesu aokela, Aeyoko Bona ow’onto aomemyama, ko Nzakomba aomemyama el’ende: 
JHN.13.32	koko Nzakomba ifomemy’ende el’ende mongo, ko ifomemya nkaeyoko. 
JHN.13.33	Bana’akami ba tosisi, njala l’inyo nk’isisi fele. Inyo lifondasa: ko ngoki’m’osangelaka Ba-Yuda, Ecw’emi lofaokitey’eko; aeyoko nkel’inyo ngoko. 
JHN.13.34	Nka inyo esekyelo e’aeyoko wae lokan’eefe; ngoki’m’ookak’inyo eefe, inyo lokan’eefe ngoko. 
JHN.13.35	La ngone bant’auma bifea wete lole bakimi’akami, ng’inyo lokan’eefe.
JHN.13.36	Simona Petelo aolokela, Nkolo, ocwa nko? Yesu aolamba, Ecw’emi, ofonkimey’eko aeyoko, lolo wifonkima nd’afeka. 
JHN.13.37	Petelo aolokela, Nkolo, ewela ef’em’okokimeya aeyoko na? Njifambya loiko lokami nd’eloko ekawe. 
JHN.13.38	Yesu aolamba, La wifambya loiko loke nd’eloko ekami? Nsosolo, nsosolo, nkosangela, atafa nsoso ea jende oeka, wifonjangana biangana besato.
JHN.14.1	TALIMEZAKE wae betema’ekinyo betenya la lokeseli; limeza Nzakomba, ko lonjimez’emi o ngoko. 
JHN.14.2	Nd’ilombe ya Fafa ekami beyalo bel’eko beuke. Nga ntaki ngoso siki nsangelak’inyo, el’emi, njocw’oelez’inyo itenela. 
JHN.14.3	Koko nga ncwa oelez’inyo itenela, njoya lenkina, ko njifamb’inyo el’emi mongo wae nd’itenela iyal’emi, inyo loyala nk’eko. 
JHN.14.4	Koko ecw’emi lea mboka. 
JHN.14.5	Toma aolokela, Nkolo, tofea ecwa we, ko tea mboka ngamo? 
JHN.14.6	Yesu aolokela, Emi nde mboka, la nsosolo, ko la loiko: nk’onto oy’ele Fafa, imola nko l’emi kika. 
JHN.14.7	Nga lonjeak’emi, siki leaki Fafa ekami ngoko. Lim’aeyoko lolea ende, ko lolen’ende. 
JHN.14.8	Filipo aolokela, Nkolo, oteneya Fafa, ko tocicim’etema. 
JHN.14.9	Yesu aolokela, Kamb’emi nki l’inyo elingi ngone, ko we, Filipo, ofonjea? Onjenak’emi, aolena Fafa; okela, Oteneya Fafa, ngamo? 
JHN.14.10	Kamba ofimeza wae emi nd’ele Fafa, ko Fafa al’el’emi? baoyi basangel’emi inyo, mpotefela lim’el’emi mongo: lolo Fafa oyal’el’emi ayokambe belemo’ekae. 
JHN.14.11	Lonjimez’emi wae nd’ele Fafa ko Fafa al’el’emi, nkin’afa ngoko, lonjimeza nd’ewela ea belemo mongo. 
JHN.14.12	Nsosolo, nsosolo, nsange l’inyo, Onjimez’emi, ifokamba belemo bekamb’emi, ko ifokamba belemo’emo bendekola beko, el’emi njocw’ele Fafa. 
JHN.14.13	Koko baoyi nko loswele ba iny’ouola nda lina likami, njifokela bako, ncina wae Fafa amemyame ele Bona. 
JHN.14.14	Nga luola bolemo nko loswele nda lina likami, njifokela boko. 
JHN.14.15	Nga lonjok’emi eefe, lifofonga besise’ekami. 
JHN.14.16	Ko njifuola Fafa, ko ifoka inyo Bokambyi’omo
JHN.14.17	wete Bolimo wa nsosolo: ofa banto b’okili oambeya: nd’ewela wae bafoen’ende ko bafoea: inyo loea, el’ende ayala l’inyo, ko ifoyala nd’etema’ekinyo. 
JHN.14.18	Mpaocik’inyo biciki, njoy’el’inyo. 
JHN.14.19	Nk’elingi ko banto b’okili bafut’onjena: lolo inyo lonjena: el’emi njoike, inyo lifoika ngoko. 
JHN.14.20	Nda mbil’eko lifea wae emi nd’ele Fafa, ko inyo lol’el’emi, ko emi nd’el’inyo. 
JHN.14.21	Ok’ole la besise’ekami ko afong’eko ale nk’ende onjok’emi eefe: ko onjok’emi eefe, Fafa ekami ko l’emi tifok’ende eefe. Ko njifeny’el’ende. 
JHN.14.22	Yudasa (afa bosi Keliota) aolokela, Nkolo, wifenya el’iso, ko ofaenya ele banto b’okili ngamo? 
JHN.14.23	Yesu aolamba, aolokela, Ng’onto aonjok’emi eefe ifofonga joi likami: koko Fafa ekami ifok’ende eefe, ko tifoy’el’ende, ko tifokela boyalo bokiso el’ende. 
JHN.14.24	Ofonjok’emi eefe afofonge baoyi’akami; koko joi lindok’inyo lifa likami, lolo ja Fafa ontomaki.
JHN.14.25	Njosangel’inyo baoyi’ane nk’ayal’emi l’inyo. 
JHN.14.26	Lolo Bokambyi
JHN.14.27	Emi ncikel’inyo kuci; nka inyo kuci ekami: mpaoka inyo elenge eka banto b’okili. Talimezake wae betema’ekinyo betenya la lokeseli, ko talokake bofolu nd’etema’ekinyo. 
JHN.14.28	Inyo lokaki ngoki’m’osangelak’inyo. Njokenda, ko njoya el’inyo. Nga londokaki eefe, siki losalanganaki nd’ewela wae ncwa ele Fafa: ele Fafa aondekol’emi. 
JHN.14.29	Njosangel’inyo aeyoko, atafa joi liko oiela, wete ae liko oiela, limeza. 
JHN.14.30	Mpaut’otefela l’inyo bouke ele bokulaka ow’okili aoya, ko afoate jole el’emi; 
JHN.14.31	lolo njokele ngoki Fafa ontomaka, wae banto b’okili bea wete emi ndoka Fafa eefe. Lemala, tokende.
JHN.15.1	EMI nde bokoli wa vina wa nsosolo, ko Fafa ekami ale Bomongo lisala. 
JHN.15.2	Wengi’etafi el’el’emi efocw’amuka, ende aimol’eko: ko afetola wengi etafi eewek’amuka wae ecwa bamuka la mpafula. 
JHN.15.3	Aeyoko inyo lofetswa nd’ewela ea joi liki’m’osangelak’inyo. 
JHN.15.4	Loyal’el’emi, ko njal’el’inyo, ngol’etafi ntacwek’amuka ekomongo imola nko eyale nd’okoli wa vina: nk’eleng’eko l’inyo, imola nko loyal’el’emi. 
JHN.15.5	Emi nde bokoli wa vina, inyo lole bitafi: ende oyal’el’emi, ko emi njal’el’ende, ende acwek’amuka bauke. Nd’ewela wae ayaka lolena l’emi, lofokambeya bolem’omoko. 
JHN.15.6	Ayak’onto afoyal’el’emi, aobokama ngol’etafi, ko aenga mbaenga, ko baotakanya biko, ko baolusa biko nda tsa, ko biolongola. 
JHN.15.7	Ayaka loyal’el’emi, ko baoyi’akami bayala nd’etema’ekinyo, luola joi nko loswele lilang’inyo, ko liko lifokelam’el’inyo. 
JHN.15.8	L’eleng’ene Fafa ekami aomemyama wae locw’amuka bauke; ko inyo lifoyalema bakimi’akami. 
JHN.15.9	Nk’eleng’eki Fafa onjokak’emi eefe, emi njokak’inyo eefe o ngoko: loyalaka nda eefe ekami. 
JHN.15.10	Nga lofonga besise bekami, lifoyala nd’eefe ekami; o ngoki’m’ofongaka besise bia Fafa ekami, ko njala nd’eefe ekande. 
JHN.15.11	Njosangel’inyo baoyi’ane wete ekemo ekami eyale nd’etema’ekinyo, ko ekemo ekinyo efule mpafula. 
JHN.15.12	Bone bole bosise bokami wae inyo lokan’eefe, ngoki’m’ookak’inyo eefe, 
JHN.15.13	Nk’onto ole l’eefe endekol’ene wae bonto aambya loiko lokae nd’eloko ea balongo’akande. 
JHN.15.14	Ayak’inyo lokela besise bekami, lole balongo’akami. 
JHN.15.15	Mpaet’inyo lenkina Bakwala, ele bokwala afea baoyi bakela nkolo ekae, lolo njolet’inyo Balongo: nd’ewela wae nsangelak’inyo baoyi’auma baki’m’ookaka lim’ele Fafa ekami. 
JHN.15.16	Inyo ntalonsonak’emi, lolonde emi nsonak’inyo, ko njolil’inyo nda mpifo wete lokenda locwek’amuka, ko bamuka’akinyo bayale seko: wae yomba nko loswele induol’inyo Fafa nda lina likami aka inyo. 
JHN.15.17	Nka inyo besise bene wae lokan’eefe. 
JHN.15.18	Nkina banto b’okili bain’inyo jino, lolea wae banjinak’emi nda joso. 
JHN.15.19	Nga lole ba-bokili, siki ba-bokili boka bakiyo mongo eefe; lolo ba-bokili bain’inyo jino, ef’inyo ba-bokili; eki’m’osonak’inyo lim’okili. 
JHN.15.20	Lofwa joi liki’m’osangelak’inyo, wae Bokwala ntalekolaka nkolo ekande. Nga banyokolak’emi, bifonyokol’inyo ngoko; nga bafongaki joi likami, bifofonga likinyo ngoko. 
JHN.15.21	Lolo bifokeel’myo baoyi’ane bauma nd’eloko ea lina likami, ef’iy’oea ende ontomaki. 
JHN.15.22	Nga nciya ko ncitefeel’iyo, siki ntabaki la bobe: lolonde aeyoko basamba nkalo ea bobe’okiyo. 
JHN.15.23	Onjin’emi jino, aina Fafa ekami o ngoko. 
JHN.15.24	Nga ncikela nd’etei ekiyo belemo beki bont’omo ntakelaka, sik’iyo ntabaki la bobe: lolo aeyoko baonjen’emi, ko la Fafa ekami, ko baotin’is’afe. 
JHN.15.25	Lolo joi line jokelama nd’ewela wae joi likotami nda bisekyelo bikiyo likelame wete, Banjinaki nko ncina. 
JHN.15.26	Lolo ae Bokambyi
JHN.15.27	koko inyo lifosanga ngoko, ek’inyo loki l’emi lim’iango.
JHN.16.1	NSANGEL’INYO baoyi’ane wae lofokunumwela. 
JHN.16.2	Bifoz’inyo lim’etonga bi’asunagoga, onde, ekeke eoya e ende os’oom’inyo ifokanela wae asaela Nzakomba. 
JHN.16.3	Bifokela baoyi’ane nd’ewela wae ntabea Fafa l’emi. 
JHN.16.4	Lolo njosangel’inyo baoyi’ane wete wenaka bako baoliela, lofwa bako, wae nsangelak’inyo. Ncisangelak’inyo baoyi’ane lim’iango, eki’mi l’inyo. 
JHN.16.5	Lolo aeyoko njocwa el’ende ontomaki; ko nk’om’okinyo onjuola, Ocwa nko? 
JHN.16.6	Lolo lokeseli lokama nd’etema’ekinyo eki’m’osangelak’inyo baoyi’ane. 
JHN.16.7	Lolonde nsangel’inyo joi ja nsosolo: bolotsi el’inyo wae nkende: nd’ewela wae nga mpokende, Bokambyi
JHN.16.8	Koko a end’oya, ifolomola banto b’okili nd’ewela ea bobe, ko la liongi, ko la etenelo e’akambo: 
JHN.16.9	nd’ewela ea bobe, ef’iy’onjimeza; 
JHN.16.10	nd’ewela ea liongi, el’emi njocw’ele Fafa; ko lofonjene lenkina; 
JHN.16.11	ko nd’ewela ea etenelo e’akambo, ele bokulaka ow’okili’one aolumbama likambo. 
JHN.16.12	Nde la baoyi’am’auke wae nsangel’inyo, lolo lofokusey’ako aeyoko. 
JHN.16.13	Lolo a end’oya, wae Bolimo wa Nsosolo, ende ifotomb’inyo nda nsosolo euma: el’ende afaotefela lim’el’ende mongo: lolo ifotefela baoyi nko loswele ba end’oka, ko ifosangel’inyo baoyi bay’oya. 
JHN.16.14	Ifonkumy’emi; el’ende ifokola lim’akami ko ifosangel’inyo. 
JHN.16.15	Baoyi’auma nko loswele bale la Fafa bale bakami; nd’ewel’eko, njokela, Ifokola lim’akami, ko ifosangel’inyo. 
JHN.16.16	Nk’elingi, ko lofaonjena, ko lenkina nk’elingi, ko lifonjena. 
JHN.16.17	Nd’ewel’eko, bakimi’akande bamo baotefelana, Ncina ea joi line litosangel’ende na? Nk’elingi, ko lofaonjena: ko lenkina nk’elingi, ko lifonjena: ko Nd’ewela wae njocw’ele Fafa? 
JHN.16.18	La ncina eko bakela, Joi line litefel’ende na? Nk’elingi na? Tofea litefel’ende. 
JHN.16.19	Yesu aokotola wae balang’ouol’ende, ko aolakela, Loluwana nde ncina ea joi liki’m’otefelaka? Nk’elingi, ko lofonjene; ko lenkina nk’elingi, ko lifonjena? 
JHN.16.20	Nsosolo, nsosolo, nsangel’inyo, Lifolela la mpisali, ko lifosaana, lolo banto b’okili bifosalangana; inyo lifokesela, lolo lokeseli lokinyo lifofaningwa bosalangano. 
JHN.16.21	Wenaka bomoto aolomatswa, ale la lokeseli ele ekeke ekae eokita: lolo asiz’ende oot’ona, afut’oofwa elo eki’nde nd’ewela ea bosalangano eki bonto ootswaka nd’okili. 
JHN.16.22	Ko aeyoko inyo lole la lokeseli: lolonde njifen’inyo lenkina, ko betema’ekinyo bifosalangana, ko nk’onto ofonol’inyo bosalangano bokinyo. 
JHN.16.23	Koko nda mbil’eko lofaonjuola wuo bomoko nye. Nsosolo, nsosolo, nsangel’inyo, baoyi nko loswele ba iny’oonda Fafa, ifoka inyo bako nda lina likami. 
JHN.16.24	Lim’iango lotafuola yomba nda lina likami; luolaka, ko lifamba, wae ekemo ekinyo efule.
JHN.16.25	Njosangel’inyo baoyi’ane la bisonganya; ekeke eoya ef’em’otefela l’inyo lenkina la bisonganya, njifosangel’inyo joi ja Fafa fole. 
JHN.16.26	Nda mbil’eko lifuola nda lina likami, ko mposangel’inyo wae njifuola Fafa nd’eloko ekinyo, 
JHN.16.27	ele Fafa mongo ok’inyo eefe, ek’iny’onjokak’emi eefe, ko limeza wae emi njaki lim’ele Fafa. 
JHN.16.28	Njaki lim’ele Fafa ko njoya nd’okili: lenkina njimana lim’okili ko njocwa ele Fafa. 
JHN.16.29	Bakimi’akae baokela, Bala, aeyoko otefela o fole mongo, ko ofotefela l’esonganya nye. 
JHN.16.30	Aeyoko tolea wae wea baoyi’auma, ko ofele wae bonto akuola: la joi line timeza wae oyaki lim’ele Nzakomba. 
JHN.16.31	Yesu aolaamba, Kamba aeyoko lolimeza? 
JHN.16.32	Bala ekeke eoya; onde, eokita aeyoko e iny’ofalangana, wengi’onto eka’nde mongo, ko lifoncika nk’emi mongo: lolonde mpoyale nk’emi kika, ele Fafa ale l’emi. 
JHN.16.33	Njosangel’inyo baoyi’ane1 wae loate kuci el’emi. Nd’okili lole l’onyoko: lolo losalangana; emi njolikamela bokili.
JHN.17.1	Yesu atefelaki baoyi’ako ko aounz’aiso bakae nda loola, akela, Fafa, heure eokita: kumya Bona’oke wae Bona’oke akokumya we; 
JHN.17.2	ngoki w’okaak’ende mpifo ele bant’auma, wae akaya loiko ja seko el’iy’auma baki we okaak’ende. 
JHN.17.3	Lone wete loiko ja seko, wae bakea we ole Nzakomba mongo ea nsosolo, ko bea ende oki w’otomaka, wete Yesu Masiya. 
JHN.17.4	Emi nkokumyaki nd’okili; eki’m’osizaka bolemo boki w’onkaaka wae nkambe. 
JHN.17.5	Ko aeyoko Fafa onkumya la we mongo la jilangi liki’mi ele we aki bokili otafemama. 
JHN.17.6	Njeneyaki lina like ele banto baki w’onkaaka lim’okili: baki bakawe, ko we onkaak’iyo: ko baofonga joi like. 
JHN.17.7	Ko aeyoko baolea wae baoyi’auma baki w’onkaaka bale lim’ele we: 
JHN.17.8	el’emi njolaka iyo baoyi baki w’onkaak’emi; ko baolamb’ako: ko baolea fombo wae njaki lim’ele we, ko bimezaki wae we ontomaki. 
JHN.17.9	Mbonda nd’eloko ekiyo: mpoonde nd’eloko ea ba-bokili, lolo mbonda nd’eloko ea bane baki w’onkaaka; el’iyo bale bakawe: 
JHN.17.10	bakami bauma bale bake, ko bakawe bale bakami; ko emi nkumyama l’iyo. 
JHN.17.11	Ko emi mpoyale lenkina nd’okili, ko bane bale nd’okili, ko emi njoy’ele we. Fafa e’oeko, w’afong’iyo nda lina likawe liki w’onkaaka, wae bayale omoko, ngol’iso tole omoko. 
JHN.17.12	Aki’m’oyalaka l’iyo, njafongaki nda lina likawe liki w’onkaaka: ndaesanyaki, ko nko om’okiyo ofitanaki, imola nko bona owa mpitana, wae bikotelo bia Nzakomba bikelame. 
JHN.17.13	Lolo aeyoko njoy’ele we: ko ntefela baoyi’ane nd’okili, wae ekemo ekami efule nd’etema’ekiyo. 
JHN.17.14	Njolakaya joi like: ko banto b’okili baolaina tu, ef’iyo ba-bokili ngol’emi mp’ow’okili. 
JHN.17.15	Mpoonde wae waimole lim’okili, lolo wafonge lim’obe. 
JHN.17.16	Iyo bafa ba-bokili, ngol’emi mpa ow’okili. 
JHN.17.17	Wabuz’iyo nd’oeko la nsosolo eke: joi like lile nsosolo eko. 
JHN.17.18	Ngoki wontomak’emi nd’okili, nk’eleng’eko ndatomak’iyo nd’okili. 
JHN.17.19	Koko nd’eloko ekiyo mbuz’emi mongo nd’oeko, wae iyo babuzame nd’oeko la nsosolo eko. 
JHN.17.20	Mpoonde nd’eloko ekiyo kika, lolo nd’eloko ea baso bandimez’emi nd’ewela ea joi likiyo: 
JHN.17.21	wae iy’auma bayaleme omoko; ngole we, Fafa, ol’el’emi, ko emi nd’ele We, wete iyo bayale el’iso ngoko; ncina wae banto b’okili bimeza wete we ontomak’emi. 
JHN.17.22	Njolakaya jilangi like liki w’onkaak’emi, wae bayaleme omoko ngol’iso tole omoko: 
JHN.17.23	emi el’iyo, ko we el’emi, wete iyo bayaleme nk’omoko kika: la ncina wae banto b’okili bea wete we ontomaki ko w’okak’iyo eefe, ngoki w’onjokak’emi eefe. 
JHN.17.24	Fafa, ndanga wete bako baki w’onkaaka bayale l’emi nd’itenela iyal’emi; wae baale jilangi likami liki w’onkaaka; eki we onjokak’eefe atafa bokili oemama. 
JHN.17.25	O Fafa endeji, banto b’okili ntabakea, lolo emi nkeaki, ko bane beaki wae we ontomaki; 
JHN.17.26	ko emi njolaeanya lina like, ko njifeanya liko: wae eefe eki w’ondokak’emi eyale nd’etema’ekiyo, ko emi njal’el’iyo.
JHN.18.1	AKI Yesu otefelaka baoyi’ako, ende l’akimi’akae baolola, ko baofend’ikeli ya Kilidona, ko baolotswa nda lisala liki eko, ende l’akimi’akae. 
JHN.18.2	Ko Yudasa, ondoangel’ende eaki itenela iko: eki Yesu otakanaka l’akimi’akae eko betakana beuke. 
JHN.18.3	Aki Yudasa oamba boloi wa soldats la police lim’ele nkanga ya joso la Bafalusi aocw’eko la totswa la benoi, la bifeko bi’etumba. 
JHN.18.4	Nd’ewel’eki Yesu oeaka baoyi’auma bacw’okelam’el’ende, aolola, ko aolakela, Ondas’inyo na? 
JHN.18.5	Baoloamba, Yesu owa Nazaleta. Yesu aolakela, Em’one. Ko Yudasa, ondoangela, akemi eko l’iyo. 
JHN.18.6	Aki’nd’okelaka Em’one: baolututa, ko baokwa nd’amoci. 
JHN.18.7	Aolauola lenkina, Ondas’inyo na? Baokela, Yesu owa Nazaleta. 
JHN.18.8	Yesu aolamba, Nsangelak’inyo, Em’one; nkina londas’emi, kela bane bakende ek’iyo; 
JHN.18.9	la ncina wete joi liki’nd’okelaka likelame, Lim’el’iyo baki w’onkaaka ncicwey’omoko. 
JHN.18.10	Simona Petelo, oki la ifaka y’etumba, aolosol’iko, ko aokota bokwala owa nkanga ea joso mongo, ko aotena litoi likae se. Lina ja bokwala’oko wete Maluko. 
JHN.18.11	Yesu aokela Petelo, Il’ifaka nd’ekofa: ekala eki Fafa ekami onkaaka, la mpaomel’eko nde?
JHN.18.12	Nkako boloi wa soldats, la capitaines la police b’a-Yuda baokanda Yesu ko baolotungya, 
JHN.18.13	ko baolotomba nd’okala ele Anasa, oki bokilo owa Kayafa, nkanga ea joso mongo nd’année eko. 
JHN.18.14	Kayafa aki wae ende ondosangelaki Ba-Yuda wae eonga wete bont’omoko awe nd’eloko ea bant’auma.
JHN.18.15	Koko Simona Petelo la bokimi’omo baokima Yesu. Nkanga ea joso mongo aolea bokimi’oko, ko ende aolotswa la Yesu nd’ilombe ya nkanga ea joso mongo. 
JHN.18.16	Lolo Petelo aolemala nd’anza nda joso ja wiso. Nkako bokimi’oko oki nkanga ea joso mongo oeaka, aolola, ko aotefela la bomoto ondesanyaki wiso, ko aolotsweya Petelo. 
JHN.18.17	Nkako bomoto ondesanyaki wiso aokela Petelo, W’ofa omo ow’akimi b’ont’one? Ende akela, Emi, nye. 
JHN.18.18	Bakwala la police bakemi eko, ek’iy’oambolaka tsa ta baala: nd’ewel’eki mpio: ko boka tsa: koko Petelo akemi l’iyo, ko oka tsa.
JHN.18.19	Nkanga ea joso mongo aoluola Yesu nd’eloko ea bakimi’akae ko la lilako likae. 
JHN.18.20	Yesu aoloamba, Njotefeela banto’auma nd’esayenge: ndakaki banto nd’asunagoga wengi’aefa, ko la nd’ilombe ya Nzakomba, wae totenela totakanaka Ba-Yuda; ko ncitefela joi limoko ja wisisa. 
JHN.18.21	Onjuol’emi lae? W’auol’iyo bandokaki baoyi baki’m’oasangelaka: bala, bane bea baoyi baki’m’otefelaka. 
JHN.18.22	Aki’nd’otefelaka baoyi’ane, omo owa police akemi eko ko aosakola Yesu lotaka, akela, Wamba nkanga ea joso mongo eleng’eko? 
JHN.18.23	Yesu aoloamba, Nga ntefelaki bobe, sanga bobe’oko: lolo ng’olotsi, onsakola lae? 
JHN.18.24	Nkako Anasa aolotoma ele Kayapa, nkanga ea joso mongo, ntungama.
JHN.18.25	Simona Petelo akemi ko oka tsa. Baolokela, We ofa omo ow’akimi’akae? Aolangana, akela, Emi, nye. 
JHN.18.26	Omo ow’akwala ba nkanga ea joso mongo, oki eoto ea bonto oki Petelo otenaka litoi, akela, Ncikenaki we nda lisala l’ende? 
JHN.18.27	Petelo aut’oangana: koko nkakoyoko nsoso eoeka.
JHN.18.28	Ko la nkesa baotomba lim’ele Kayapa, ko baolotomba nd’ilombe ya pretoire: iyo mongo ntabotswa nd’ilombe ya pretoire, nyango bafofomwa mbindo, lolonde bale elambo e’Efendelo. 
JHN.18.29	Nd’ewel’eko, Pilato aolol’el’iyo, ko akela, Likambo liak’inyo bont’one na? 
JHN.18.30	Iyo baolamba, baolokela, Nga bont’one ntaki bokeli ow’obe, sik’iso ntatoleky’ende ele we. 
JHN.18.31	Nkako Pilato aolakela, Inyo mongo lokol’ende, ko lotene likambo likae eleng’ele bisekyelo bikinyo. Ba-Yuda baolokela, Iso tofa la mpifo wae toom’onto; 
JHN.18.32	wete joi likelame liki Yesu otefelaka, liki’nd’oeneyaka elenge e’iwa i end’owa.
JHN.18.33	Nkako Pilato aolotswa lenkina nd’ilombe ya pretoire, ko aoleta Yesu, ko aolokela, La we, ole bokulaka owa roi owa Ba-Yuda? 
JHN.18.34	Yesu aolamba, Otefela joi line lim’ele we mongo, nkin’amo bakosangelaki nd’eloko ekami? 
JHN.18.35	Pilato aolamba, La emi nde bosi Yuda? Banto b’ese eke mongo, la nkanga ya joso bakolekyaki el’emi: joi liki w’okelaka na? 
JHN.18.36	Yesu aolamba, Likulaka likami lifa ja bokili’one: nga likulaka likami lile j’okili’one, siki basali’akami baunaki wae mpolekyama ele Ba-Yuda: lolonde likulaka likami lifa lim’endo. 
JHN.18.37	Nd’ewel’eko, Pilato aolokela, Siki nde we ole bokulaka owa roi? Yesu aolamba, We okela wae emi nde bokulaka owa roi. La ncin’ene mbotswaki, ko la ncina ene njoya nd’okili, wae nsange nsango ea nsosolo eko. Wengi’onto ole owa nsosolo, okoza lofoso lokami. 
JHN.18.38	Pilato aolokela, Nsosolo eko ele na?
JHN.18.38	Koko aki’nd’otefelaka joi line, aolola lenkina ele Ba-Yuda, ko aolakela, Mpen’eloko ea likambo el’ende nye. 
JHN.18.39	Lolo inyo lole l’elenge wae ntungoel’inyo bont’omoko nd’ekeke e’elambo e’Efendelo: lolanga nde ntungoel’inyo bokulaka owa roi owa Ba-Yuda? 
JHN.18.40	Nkako baobeleza, bakela, Afa bont’one; lolonde Balaba. Ko Balaba aki wiyi.
JHN.19.1	NKAKO Pilato aokola Yesu, ko aolokunda la lojiji. 
JHN.19.2	Ko soldats baotonga likuka j’aeke, ko baolafya liko nd’otsa’okande, ko baololotsa bonkoto wa écarlate, 
JHN.19.3	ko baoy’el’ende, ko baolokela, Bokulaka ow’a-Yuda, wandao! ko baolosakola ntaka. 
JHN.19.4	Ko Pilato aolola lenkina, ko aolakela, Bala, njooz’ende el’inyo, wae inyo lea wete mpen’eloko ea likambo el’ende. 
JHN.19.5	Koko Yesu aolola, la likuka j’aeke nd’otsa, ko alota bonkoto w’écarlate. Ko Pilato aolakela, Loala bont’one! 
JHN.19.6	Aki nkanga ya joso la police oenak’ende, baobeleza, bakela, W’oake nd’ekulusu, w’oake nd’ekulusu Pilato aolakela, Inyo mongo lokol’ende, ko loaka nd’ekulusu: ele mpen’eloko ea likambo el’ende, 
JHN.19.7	Ba-Yuda baoloamba, Iso tole l’esekyelo, ko lim’esekyelo eko ende eji l’iwa, eki’nd’okelak’ende mongo bona owa Nzakomba. 
JHN.19.8	Aki Pilato okaka joi liko, aangaki o mbaanga mongo: 
JHN.19.9	ko aolotswa lenkina nd’ilombe ya Pretoire, ko aokela Yesu, Oya lima nko? Lolo Yesu ntoamba nye. 
JHN.19.10	Nd’ewel’eko Pilato aolokela, Ofotefeel’emi nde? Ofea wae nde la mpifo wete nkotungole, ko nde la mpifo wae nkoake nd’ekulusu? 
JHN.19.11	Yesu aoloamba, Nga mpifo ntekaemak’ele we lim’aliko, siki ntoata mpifo el’emi nye. Nd’ewel’eko, ondekyak’emi ele we, ale la bobe bondekola. 
JHN.19.12	Lim’ako aolasa wae otungole; lolo Ba-Yuda baobeleza, bakela, Nga w’otungola bont’one, ofa lilongo ja Kaisala: wengi’onto okel’ende mongo bokulaka owa roi, aoswela la Kaisala likulaka. 
JHN.19.13	Aki Pilato okaka baoyi’ako, aoloza Yesu nd’anza, ko aokit’ase nda ngwende e’akambo nd’itenela itangema Le Pavé, lolo nda lofoso ja Ba-Ebele, Ngabata. 
JHN.19.14	Mbil’eko eki ea njeeza e’elambo e’Efendelo, jefa liki nga heure botoa. Koko aokela Ba-Yuda, Loala Bokulak’okinyo! 
JHN.19.15	Nd’ewel’eko, baobeleza, W’oimole, w’oimole, w’oake nd’ekulusu. Pilato aolakela, Na! Mbake Bokulak’okinyo nd’ekulusu? Nkanga ya joso baolamba, Tofa la Bokulak’omo, imola nko Kaisala. 
JHN.19.16	Nkako aololekya el’iyo, wae aakeme nd’ekulusu.
JHN.19.17	Koko baokola Yesu, ko aolola ayotombe ekulusu ekae mongo, ko aokenda nd’itenela itangema Itenela ya Loelenge, nda lofoso ja Ba-Ebele, Ngolongota: 
JHN.19.18	ko baoloak’eko nd’ekulusu, ende la bam’afe, oi wiji, oi wiji, ko Yesu nd’atei. 
JHN.19.19	Koko Pilato aokot’etangelo, ko aak’eko nd’ekulusu. Ekotelo eko eki wae, YESU OWA NAZALETA, BOKULAKA OW’A-YUDA. 
JHN.19.20	Bouke wa Ba-Yuda baandaki etangelo ene, eki itenela iki’nde oakemaka nd’ekulusu ikotutsi l’onanga; ko ekotelo eko ekotama nda lofoso ja Ba-Ebele, ko la ja Ba-Elene, ko la ja Ba-Loma. 
JHN.19.21	Nd’ewel’eko, nkanga ya joso ya Ba-Yuda baokela, Pilato, tokotake Bokulaka ow’a-Yuda: iolo kota, ende akelaki, Emi nde Bokulaka ow’a-Yuda. 
JHN.19.22	Pilato aokaola, Joi liki’m’okotaka, njokota.
JHN.19.23	Aki soldats oakaka Yesu nd’ekulusu, baokola benkoto bekande, ko baokafola baondo banei, wengi soldat wengi liondo. Ko la bonkoto wa bonai, boko ntaboki l’osambo, boko bouma bofomama lim’aliko. 
JHN.19.24	Nd’ewel’eko, baotefelana, Tofate boko, lolo kela tota mbese wae tea os’oata boko: wae ekotelo ea Nzakomba ekelame, wete
JHN.19.24	Baokafa benkoto’ekami el’iyo mongo,
JHN.19.24	Ko baota mbese nd’eloko ea bonkoto’okami.
JHN.19.24	Soldats baokela baoyi’ako. 
JHN.19.25	Lolo nyango ea Yesu, l’okune owa nyango, ko la Malia waji owa Keliopa, la Malia Mangandala bakemi eko ntutama l’ekulusu ea Yesu. 
JHN.19.26	Aki Yesu oenaka nyango ekae la bokimi oki’nd’ookak’eefe bakemi eko, aokela nyango ekae, Bomoto, bala, bona’oke. 
JHN.19.27	Nkako aokela bokimi’oko, Bala, nyang’ekawe. Koko lima ekek’eko bokimi’oko aolotomba nd’ola’okae mongo.
JHN.19.28	Nd’afeka ba joi liko, aki Yesu oeaka wae baoyi’auma baosil’okelama, la ncina wete ekotelo ea Nzakomba ekelame, ende akela, Ndoka mposa e’asi. 
JHN.19.29	Ekala ekemi eko ekama la vinaigre to, ko baolila linyuka likama la vinaigre nd’okombe, ko baotomba liko nd’omwa’okande. 
JHN.19.30	Koko aki Yesu oambaka vinaigre, akela, Joi josila: ko aosuny’otsa, ko aokenza bolimo’okande.
JHN.19.31	Ba-Yuda baondaki Pilato wae baune nkolo ikiyo, ko baimole nd’ewela wae mbil’eko eki ea njeeza (mbil’eko ea Sabata eki mbile e’enene) ko nd’ewela wae tolaka tofocikale nda bikulusu nda Sabata. 
JHN.19.32	Ko soldats baoy’ouna nkolo ya owa joso ko y’onkina oakemaki nd’ekulusu l’ende: 
JHN.19.33	lolo ak’iy’okitaka ele Yesu ko baolena wae aowa, iyo ntabuna nkolo ikae: 
JHN.19.34	lolo omo owa soldats aoka lofanje lokae la likonga, ko nkakoyoko balongo l’asi baolola. 
JHN.19.35	Koko ondenaki aosanga, ko nsango ekae ele ea nsosolo: ko ende ea wae atefela nsosolo, wae inyo limeza ngoko. 
JHN.19.36	Ele baoyi’ane baoliela wete ekotelo ea Nzakomba ekelame, Nko wese’omoko’okande ounya. 
JHN.19.37	Ko lenkina ekotelo emo ea Nzakomba eokela, Bifoal’ende ok’iy’ookaka.
JHN.19.38	Nd’afeka ba baoyi’ako, Yosefa, bosi Alimataya, oki bokimi owa Yesu, lolo la wisisa, eki’nd’oangaka Ba-Yuda, ende aondaki Pilato ilaka ya Yesu, wae imol’iko. Ko Pilato aolimeza. Nd’ewel’eko aoy’oimol’ilaka ya Yesu. 
JHN.19.39	Koko Nikodemo, oko oyaki ele Yesu nda joso l’otso, aoya ngoko, ko aoyela mula esangana la baimi nga kilos ntuku inei l’itano. 
JHN.19.40	Ko baokol’ilaka ya Yesu, ko baoomb’iko l’aimi la bito bia mbenza, eleng’ele ekundelo ea Ba-Yuda. 
JHN.19.41	Nd’itenela iki’nd’oakemaka nd’ekulusu, lisala liki eko; ko boomba w’aeyoko boki eko nda lisala, boki bonto otafambema. 
JHN.19.42	Baolambya Yesu eko, nd’ewela ea mbile ea njeeza ea Ba-Yuda, (eki boomba okotutsi).
JHN.20.1	NDA mbile ea joso ea semaine la nkesa mongo nd’imong’otso, Malia Mangandala aoya nd’oomba, ko aolena ekenje eolimana lim’oomba. 
JHN.20.2	Aolikumwa ko aoy’ele Simona Petelo, ko ele bokimi’omo, oko oki Yesu ookak’eefe, ko aolakela, Baolimola Nkolo lim’oomba, ko tofea itenela ik’iy’oambyak’ende. 
JHN.20.3	Nkako Petelo la bokimi’oko baolola ko baocwa nd’oomba: 
JHN.20.4	iy’ak’afe baolikumwa bolongo, lolo bokimi’omo aolekola Petelo la loangu, ko aokita nd’oomba nda joso. 
JHN.20.5	Ko aosunama aala nd’etei, ko aolena bito bia mbenza biambi, lolo ende ntotswa nd’etei. 
JHN.20.6	Simona Petelo aoloiela nd’afeka, ko aolotswa nd’oomba, ko aolena bito bia mbenza biambi, 
JHN.20.7	ko l’itambala iki nd’otsa bokae ntiambi la bito bia mbenza lolo iombi nd’itenela imo nk’iko mongo. 
JHN.20.8	Nkako bokimi’omo oyaki nd’oomba nda joso aolotswa, ko aolena ko aolimeza njimeza. 
JHN.20.9	El’iyo nd’ekek’eko batafea ekotelo ea Nzakomba wae ifoetswa lim’ele bawei. 
JHN.20.10	Nkako bakimi baoluta nd’ela bekiyo.
JHN.20.11	Lolo Malia akemi nd’anza b’oomba ayolele: ko alel’ende, aosunama ko aala nd’oomba, 
JHN.20.12	ko aolena bikima bia loola bife baolota bito bia fe, baokit’ase nd’itenela iki ilaka ya Yesu okambi, oi nda wiji boki botsa, oi nda wiji boki bakaka. 
JHN.20.13	Ko baolokela, Bomoto, olela lae? Aolakela, Ek’iy’oimolaka Nkolo ekami, ko mpea itenela ik’iy’oambyak’ende. 
JHN.20.14	Aki’nd’otefelaka baoyi’ako, aokengwana, ko aolena Yesu akemi, lolo ntea wae ende ale Yesu. 
JHN.20.15	Yesu aolokela, Bomoto, olela lae? Ondasa we na? Malia atangaki wae ale wesanyi owa lisala, ko aolokela, Fafa, nkina w’imolak’ende lim’ane, onsangele itenela iki w’oambyaka, kela njoimole. 
JHN.20.16	Yesu aolokela, Malia. Ko ende aokengwana, aolokela nda lofoso ja Ba-Ebele, Laboni (wae Bolaki). 
JHN.20.17	Yesu aolokela, Tonkitake: el’emi ncifulela ele Fafa ekami; lolo nco ele bakune’akami ko w’asangele, Njulela ele Ise ekami la Ise ekinyo, ko ele Nzakomba ekami la Nzakomba ekinyo. 
JHN.20.18	Malia Mangandala aoy’ele bakimi, ko aolasangela, akela, Njolena Nkolo: ko aolasangela baoyi baki Yesu osangelak’ende.
JHN.20.19	Bokolo wa mbil’eko, wae mbile ea joso ea semaine, aki bikuke okombamaka nd’ilombe iki bakimi okotakai, ek’iy’oangaka Ba-Yuda, Yesu aoy’oemala nd’etei ekiyo. Ko aolakela, Kuci el’inyo. 
JHN.20.20	Aki’nd’okelaka ngoso, aolaeneya bakata’akae la lofanje lokae. Aki bakimi oene Nkolo, baosalangana. 
JHN.20.21	Yesu aut’okel’iyo, Kuci el’inyo; eleng’eki Fafa ontomak’emi, emi ntom’inyo o ngoko. 
JHN.20.22	Koko aki’nd’okelaka baoyi’ane, aolafufola loi, ko aolakela, Lamba Bolimo w’olotsi: 
JHN.20.23	banto nko loswele ba iny’otungola lim’aoyi’obe, iyo baotungwa lim’ako: ko banto nko loswele ba iny’okatemeza baoyi’obe, baoyi’ako baokatemel’iyo.
JHN.20.24	Lolo Toma, omoko ow’a-jom-l’afe, otangema Jasa, ntaki l’iyo aki Yesu oyaka. 
JHN.20.25	Bakimi’amo bokelaki, Tolena Nkolo. Lolo aolakela, Ayaka mpaena bifoya bia mpota iki nsete nd’akata’akande, ko mpaila bosai bokami nda bifoya bia nsete, ko mpaila likata likami nda lofanje lokande, mpaimeza nye.
JHN.20.26	Koko nd’afeka ba bembile mwambi, bakimi’akande baki nd’etei lenkina, ko Toma aki l’iyo. Aki bikuke okombamaka, Yesu aoy’oemala nd’etei ekiyo, akela, Kuci el’inyo. 
JHN.20.27	Nkako aokela Toma, Tomb’osai’oke endo, ko bala bakata’akami; ko tomba likata like endo ko ila liko nda lofanje lokami; tawikyake bikoli; lolonde wimeza o ndimeza. 
JHN.20.28	Toma aolamba, aolokela, Nkolo ekami la Nzakomba ekami! 
JHN.20.29	Yesu aolokela, Kamba olimeza eki w’onjena? iyo batafonjena lolonde baolimeza, baokem’ekemo.
JHN.20.30	Yesu aokela bouke wa ntaz’imo nd’aiso ba bakimi’akae, iko ifokotame nd’onkand’one; 
JHN.20.31	lolo ntaza ine ikotama wete limeza wae Yesu ale Masiya, Bona owa Nzakomba, ko endimez’inyo loate loiko nda lina likande.
JHN.21.1	ND’AFEKA ba baoyi’ako Yesu aoleney’ende mongo ele bakimi’akae nda lieke ja Tibelia; aoleney’ende mongo eleng’ene. 
JHN.21.2	Simona Petelo la Toma, otangema Jasa, la Natanaele, bosi Kana ea Ngalilaya, la bana ba Zebedayo, la bakimi’amo bafe bakotakai, 
JHN.21.3	Simona Petelo aolakela, Njocw’oasa nse. Iyo baolokela, Ko iso tocwa la we. Baocw’okondela nda wato, ko bots’oko ntabaoma nse nye. 
JHN.21.4	Nd’ekyelo ea jefa, Yesu akemi nd’eselo, lolo bakimi ntabea wae ende ale Yesu. 
JHN.21.5	Ko Yesu aolakela, Bana, la loata nde yomba ya, ndala? Baolamba, O mpampa. 
JHN.21.6	Aolakela, Lusa botai nda wiji w’elome ko lifotana nse. Nkako baolus’otai, ko ntababeley’oko nd’ewela ea bofula wa nse. 
JHN.21.7	Koko bokimi’oko oki Yesu ookak’eefe, aokela Petelo, Ale o Nkolo! Aki Simona Petelo ookaka wae ale Nkolo, aolot’onkoto’okae (eki’nde l’otaka), ko aokwel’asi ba lieke. 
JHN.21.8	Lolo bakimi’amo baoya nd’iatato ek’iyo ntabaki esi lim’okili, nkina mètres bonkama, koko baobel’otai bokama la nse. 
JHN.21.9	Ak’iy’osafwa nd’okili, baolen’eko tsa ta baala, ko nse njafema nda tsa, ko la mampa. 
JHN.21.10	Yesu aolakela, Loyele nse ek’iny’oomaka aeyoko. 
JHN.21.11	Simona Petelo aosafwa ko aobel’otai nd’okili, bokama la nse inene, bonkam’omoko la ntuku itano la nse isato: ko la bouke wa nse ngoko, botai ntaboatsa. 
JHN.21.12	Yesu aolakela, Loyaka, lole toma. Nk’omo owa bakimi akuseya louol’ende, We na? ek’iy’oeaka wae ende ale Nkolo. 
JHN.21.13	Yesu aoya ko aokola mampa ko aolakaya, ko la nse o ngoko. 
JHN.21.14	Bone wae wenya w’esato boki Yesu oenyaka ele bakimi lim’eki’nd’oetswaka lim’ele bawei.
JHN.21.15	Ak’iy’oleka toma, Yesu aokela Simona Petelo, Simona bona owa Yoane, we onjok’emi eefe endekola eefe ea bane? Aokela, Onde, Nkolo, we wea wete nkolanga we. Yesu aolokela, Leya bana ba mpate bakami. 
JHN.21.16	Aolokela lenkina, Simona bona owa Yoane, onjok’emi eefe? Aolokela, Onde, Nkolo, we wea wete nkolanga we. Yesu aolokela, W’esanya mpate ikami. 
JHN.21.17	Aolokela bokela w’esato, Simona bona owa Yoane, ondang’emi? Petelo aoloka lokeseli nd’ewel’eki Yesu okelak’ende bokela w’esato, Ondang’emi: ko aolokela, Nkolo, we wea baoyi’auma, wea wete nkolanga we. Yesu aolokela, Leya mpate ikami. 
JHN.21.18	Nsosolo, nsosolo, nkosangela, aki we bosekota olembaki bombembe’oke we mongo, ko okendaki wiji boki w’olangaka, lolo ae w’okita mpaka, wifosembol’akata ko omo ifokolembel’ombembe, ko ifokotomba wiji bofa w’olange. 
JHN.21.19	Atefelaki joi liko wae eney’elenge e’iwa i end’omemya Nzakomba. Aki’nd’otefelaka joi line, aolokela, Onkim’emi. 
JHN.21.20	Petelo aokengwana, ko aolena bokimi oki Yesu ookak’eefe ayokime, wae oko okeki nda ntolo ea Yesu nd’elelo ea toma e’okolo, ko okelaki, Nkolo okangela na? 
JHN.21.21	Aki Petelo oenak’ende, akela Yesu, Bont’one mpang’ende akele na? 
JHN.21.22	Yesu aolokela, Ayaka ndanga wae acikale elaka nk’a em’oya, la joi like? Onkim’emi. 
JHN.21.23	Etefelo ene eolongwana ele balongo, wete bokimi’oko afaowa: lolo Yesu ntakel’ende wae afaowa; lolonde, Ayaka ndanga wae acikale elaka nk’a em’oya, la joi’like nde?
JHN.21.24	One wete bokimi osanga nsango ea baoyi’ane, ko okotaki baoyi’ane: ko tea wae nsango ikae ile ya nsosolo.
JHN.21.25	Koko baoyi’amo bauke baki Yesu okelaka bal’eko: nga bakotama bauma, ntanga wae bokili mongo bauma bofokoke l’enkanda beokotama.
ACT.1.1	NKOTAKI bonkanda boki joso, O Teofilo, nd’ewela ea baoyi’auma baki Yesu oangaka lokela, ko baki’nd’oangaka lolaka, 
ACT.1.2	elaka nko mbile eki’nd’oulelaka, nd’afeka ba lotomo loki’nd’otomaka bikima biki’nd’osonaka la Bolimo w’olotsi: 
ACT.1.3	aoleney’ende mongo el’iyo ayoike nd’afeka b’elo eki’nde la ntaza iuke mongo, ko ayenya el’iyo bembile ntuku inei, ko ayosange baoyi ba likulaka ja Nzakomba; 
ACT.1.4	ko aki’nd’otakane l’iyo, aolasangela wete bafaimana lima Yelusalema, ko aokela, Lolendeza elaka ea Fafa ngok’iny’ookaka lim’el’emi: 
ACT.1.5	nd’ewela wae Yoane inak’anto nd’asi nsosolo; lolonde bembile bef’ouke lifinama nd’olimo w’olotsi.
ACT.1.6	Koko, ak’iy’otakane, baolouola, bakela, Nkolo, wifuteya likulaka ele Yisalaele aeyoko nde? 
ACT.1.7	Ende aolakela, Afa mpifo ekinyo wae lea bikeke la bileko biki Fafa obuzaka nda mpifo ekande mongo. 
ACT.1.8	Lolonde ae Bolimo w’olotsi oya el’inyo, lifoata mpamba, ko lifo yalema temoins bakami nda Yelusalema, la nda bise bia Yudea la Samalia biuma, ko elaka nko ntundo mongo y’okili. 
ACT.1.9	Aki’nd’osangaka ngoko, aolulela o nd’aiso’akiyo; ko litute joloamba lim’aiso’akiyo. 
ACT.1.10	Andulel’ende, ko aal’iyo nda loola te, bala, bant’afe baolemala el’iyo la bito bia fe; 
ACT.1.11	iyo bakela, Iny’anto ba Ngalilaya, lemala ngone, ko loala te nda loola lae? Yesu one ondambemaki nda loola, ifuta lenkina nk’eleng’eko ek’iny’oenak’ende aokenda nda loola.
ACT.1.12	Nkako iyo baoluta nda Yelusalema lima ngongo etangema Bilaya, eko wete ntutama la Yelusalema esi nga lokendo ja Sabata kika. 
ACT.1.13	Ak’iy’omotswaka, baounda nda ntena e’aliko, ek’iy’okokit’ase; Petelo la Yoane la Yakobo l’Andelo, la Filipo la Toma, la Balutomayo la Matayo, la Yakobo bona owa Alafayo, la Simona owa Zelote ko la Yuda bokune owa Yakobo. 
ACT.1.14	Bako bauma baoyala la loncinji la lokai lomoko nd’oondo, iyo l’amato bamo, la Malia nyango ea Yesu, ko l’akune ba Yesu.
ACT.1.15	Ko nd’ekek’eko Petelo aolemala nd’etei e’alongo (ko etukuluku e’anto baki eko, nkina bonkama l’anto ntuku ife), aokela, 
ACT.1.16	Balongo, joi jolelama wae ekotelo ea Nzakomba iele, eko eki Bolimo w’olotsi otelaka l’omwa wa Dawidi nd’eloko ea Yudasa, oki bolonji owa mboka el’iy’akandaki Yesu. 
ACT.1.17	Nd’ewela wae ende aandemaki l’iso, ko ambaki mpifo nd’olemo bone. 
ACT.1.18	(Bont’oko asombaki lisala la nyongo ea bobe’okae; ko akweki besunangongo, likunju likae jolatsa kwa, ko besofo bekae beuma beolola bu. 
ACT.1.19	Ko joi liko joleana el’ant’auma bafetsaki nda Yelusalema; nd’ewel’eko lisala liko jotangema nda lofoso lokiyo Akeladama, wae Lisala j’alongo.) 
ACT.1.20	Ele joi jokotama nd’onkanda wa Nsau,
ACT.1.20	Kela lifeta likae liyaleme nk’elaji,
ACT.1.20	Ko nk’onto afets’eko nye:
ACT.1.20	ko,
ACT.1.20	Kel’onkina asulungane nda mpifo eki’nde.
ACT.1.21	Nd’ewel’eko, lim’el’anto baki l’iso betso l’etso nd’ekeke euma eki Nkolo Yesu oetetaka el’iso wiji la wiji, 
ACT.1.22	lim’eki inelo ea Yoane, elaka nko mbile eki’nd’oambemaka lim’el’iso nda loola, lim’el’ant’ako eji wae omo ayale l’iso ngole temoin ea eetswelo ekae lim’iwa. 
ACT.1.23	Ko baolemaza bafe, wete Yosefa otangema Balusaba, oki la nkombo Yuseto, ko la Matia. 
ACT.1.24	Ko baondaki, baokela, We, Nkolo, ondea betema bi’ant’auma, oteneya ndats’iy’ak’afe oso oki we osonaka, 
ACT.1.25	wae asulungane nda mpifo l’olemo’one w’ekima eki Yudasa oimanaka, wae acwe nda wiji’okae mongo. 
ACT.1.26	Ko baokela ntaza ikiyo ya nsasona; ko esonelo eokwela Matia; ko ende aandemaki la ba-jom-l’omoko.
ACT.2.1	KO aki mbile ea ntuku itano okitaka, iy’auma bakotakai nd’itenela imoko. 
ACT.2.2	Nkako sasimo lolingo loyaki lima loola nga bompompo w’onene, ko ilombe iuma ik’iy’okit’ase iokama la loko. 
ACT.2.3	Ko ndeum iki nga tsa ikafwana ioleny’el’iyo; ko loleum lomoko ja tsa jolafema ele wengi’onto’okiyo. 
ACT.2.4	Ko iy’auma baokama la Bolimo w’olotsi, ko baangaki lotefela la ndaka inkina, ngoki Bolimo oakaak’etefelo.
ACT.2.5	Ko nd’ekek’eko banto b’a-Yuda bamemyaki Nzakomba lima bise biuma bile nd’ase ba loola, baoyala nda Yelusalema. 
ACT.2.6	Ko aki lofoso loko okanaka, banto b’etukuluku baotakana, ko baolok’ooma mongo, eki wengi’onto ookaka wae baotefela lofoso lokae mongo. 
ACT.2.7	Iy’auma baolok’ooma, ko baokamwa, baokela, Bala, iy’ane bauma batefela bafa basi Ngalilaya nde? 
ACT.2.8	Na, iso toka wengi’onto nda lofoso lok’is’ootswaka ngamo? 
ACT.2.9	Ba-Palutia, la Ba-Madia, la Ba-Elama, ko l’iy’afetsa nda Mesopotamia, la nda Yudea la Kapadokia, la nda Ponto la nda Asia; 
ACT.2.10	la nda Fulungia la nda Pampulia, nda Ejipeto la nda bise bia Libwe ntutama la Kulene, ko l’afaya lima Loma, Ba-Yuda mongo ko la Bafaya bafaningwaki Ba-Yuda; 
ACT.2.11	Ba-Kulete ko la Ba-Alaba, iso taok’iyo batefela nda mposo ikiso mongo belemo bi’ofilo bia Nzakomba. 
ACT.2.12	Ko iy’auma baokamwa, ko baokakaana, baoluwana, Ncina ea joi line na? 
ACT.2.13	Lolonde bankina baolalengola, baokela, Iyo baokinda l’asanga b’aeyoko.
ACT.2.14	Lolonde Petelo aolemala ende la ba-jom-l’omoko, aobeleza, aolakela, Inyo basi Yudea l’ant’auma bayala nda Yelusalema, kela lea joi line, ko lokoza baoyi’akami. 
ACT.2.15	Ele bant’ane bafolangwa, elenge etang’inyo; ele jefa jokita neuf heures kika; 
ACT.2.16	lolonde joi line lile joi liki boteli Yoele otefelaka wae
ACT.2.17	Nzakomba aokela, Joi lifiela nd’embile bia nsukela,
ACT.2.17	Wete njifuteza Bolimo’okami ele bant’auma:
ACT.2.17	Ko bana’akinyo b’aende la b’amato bifotel’aoyi,
ACT.2.17	Ko basekota’akinyo bifena bienelo,
ACT.2.17	Ko bingambe bikinyo bifolota baloto;
ACT.2.18	Onde, nd’embil’eko njifuteza Bolimo’okami
ACT.2.18	Ele bakwala’akami b’aende la b’amato; ko bifotel’aoyi;
ACT.2.19	Ko njifeneya belemo bia nkakamwa nd’aliko,
ACT.2.19	Ko la ntaza nd’okili bole nd’ase;
ACT.2.19	Wete balongo, la tsa, ko la lomonge j’olinga:
ACT.2.20	Jefa mongo lifofaningwa wilima,
ACT.2.20	Ko la nsonge ifofaningwa balongo,
ACT.2.20	Nda joso j’eyelo ea mbile ea Yawe,
ACT.2.20	Wae mbil’eko ea nene ea lokumo:
ACT.2.21	Ko joi lifiela wae wengi’onto ondeta lina ja Yawe nd’oondo ifoika o mbaika.
ACT.2.22	Iny’anto ba Yisalaele, lokoza baoyi’ane: Yesu owa Nazaleta aki bonto oki Nzakomba okumyak’el’inyo l’elemo bi’ofilo la bia nkakamwa ko la ntaza iki Nzakomba okelaka l’ende nd’etei ekinyo, elenge endea inyo mongo; 
ACT.2.23	ende aolekyama la wango mongo la njea eki joso ea Nzakomba, ko inyo mongo loomak’ende nd’ekulusu l’akata b’anto basamba bisekyelo; 
ACT.2.24	ko Nzakomba aoloetola lim’iwa, ko aolotungola lim’elo e’iwa; eki’nde ntatungameya l’iko. 
ACT.2.25	Ele Dawidi aotefela nd’eloko ekande,
ACT.2.25	Njenaki Yawe bikeke biuma nda joso j’elongi ekami;
ACT.2.25	Nd’ewela wete ende ale nda wiji’okami w’elome, wae mpaofukyama nye;
ACT.2.26	La ncin’eko botema’okami bokem’ekemo,
ACT.2.26	Ko loleum lokami losalangana;
ACT.2.26	Ko la jonge likami lifoyala nda lolendezo;
ACT.2.27	Ele we ofaocika bolimo’okami nd’Adese,
ACT.2.27	Ko la ngoko ofaocika Okawe Ondeji wete ene efonju.
ACT.2.28	Onjeneyaki mboka ya loiko:
ACT.2.28	Wifonkinza l’osalangano l’elongi ekawe.
ACT.2.29	Balongo, nsangel’inyo fole nd’eloko ea engambe Dawidi, wae awaki, ko akundamaki, ko boomba’okae bole l’iso o mbil’ene. 
ACT.2.30	Nd’ewel’eki’nde boteli, ko aolea wae Nzakomba aolocikel’elaka, wete lim’ele bana’akae omo ifokit’ase nda ngwende ekae e’okulaka; 
ACT.2.31	nd’ewel’eki’nd’oenaka ngoko nda joso atelaki lotelo j’eetswelo ea Masiya lim’iwa, wae ende ntacikala nd’Adese, ko jonge likande ntajen’efonju nye. 
ACT.2.32	Nzakomba aetolaki Yesu one, nd’ewel’eko is’auma tole temoins bakae. 
ACT.2.33	Aki’nd’osangemaka nda wiji wa likata ja Nzakomba j’elome, ko eki’nd’oambaka elaka ea Bolimo w’olotsi lim’el’Ise, aolutez’one, onden’inyo ko ondok’inyo. 
ACT.2.34	Eki Dawidi ntulela nda loola: lolonde ende mongo aokela,
ACT.2.34	Yawe aokela Nkolo ekami,
ACT.2.34	We, kit’ase nda wiji wa likata likami j’elome,
ACT.2.35	Elaka nko njile baini’akawe nd’ase b’akaka’ake.
ACT.2.36	Nd’ewel’eko, kela bant’auma b’ilongo ya Yisalaele bea nsosolo mongo, wete Nzakomba aosangya Yesu one ok’iny’oakaka nd’ekulusu wae ayaleme Nkolo la Masiya.
ACT.2.37	Ak’iy’ookaka baoyi’ako, baotenya nd’etema la lokeseli, ko baokela Petelo la bikima biuma, Balongo, tifokela mo? 
ACT.2.38	Ko Petelo aolakela, Loututala baoyi’obe, ko linama nd’asi nk’iny’auma nda lina ja Yesu Masiya ele etungwelo lima baoyi’obe bakinyo; ko lifoata nganji wae: Bolimo w’Olotsi. 
ACT.2.39	Ele elaka ele nk’el’inyo, l’ana’akinyo, ko l’anto bauma nko loswele bae Yawe Nzakomba oet’el’ende. 
ACT.2.40	Ko aolasangela baoyi’amo bauke, ko aolakama, aokela, Loiky’inyo mongo lim’eotswelo ene e’okakatano. 
ACT.2.41	Ko iy’andambaki baoyi’akande baolinama nd’asi; ko banto nga nkot’isato baoamana l’iyo nda mbil’eko. 
ACT.2.42	Ko iyo baoyala la loncinji nda lilako ja bikima la nd’esanganelo, la nd’etenelo ea mampa ko la nda beondo.
ACT.2.43	Nkako booma bokwela bant’auma; ko belemo bia nkakamwa ko la ntaza baokelama la bikima. 
ACT.2.44	Ko iy’auma bandimezaki baoamana, ko baki nd’esangano ea toma touma; 
ACT.2.45	ko baotekya liaci la toma tokiyo, ko baokafela bant’auma, ngoki bonto nko loswele oelenganaka. 
ACT.2.46	Ko bembile beuma baoyala la lokai lomoko nd’ilombe ya Nzakomba, ko baotena mampa nda tolombe tokiyo, ko baleka toma l’osalangano l’etema bia nsosolo, 
ACT.2.47	baofika Nzakomba, ko baosimama l’ant’auma. Ko Nkolo aoamanya l’iyo wengi’aefa banto baikyama.
ACT.3.1	KO Petelo la Yoane baocwa nd’ilombe ya Nzakomba nd’ekeke ea boondo, wae nga trois heures. 
ACT.3.2	Ko bont’omo oki l’otengu lima likunju ja nyango ekae aki eko, ok’iy’otombaka, ko, boambyaka wengi’aefa nda wiso w’ilombe ya Nzakomba botangema wa Lituka wae ende alombe iy’andotswaki nd’ilombe ya Nzakomba nganji ya liota; 
ACT.3.3	aki’nde oene Petelo la Yoane bakela wete botswa nd’ilombe ya Nzakomba, ende aolalomba nganji ya liota. 
ACT.3.4	Petelo aoloak’ende baiso, ende la Yoane, ko aokela, Otoal’iso te. 
ACT.3.5	Aolaokoza, eki’nd’otangaka wae ifamba yomba lim’el’iyo. 
ACT.3.6	Lolonde Petelo aokela, Mpa la francs la wolo; lolo njifokoka eat’emi. Nda lina ja Yesu owa Nazaleta, emalaka, yokende. 
ACT.3.7	Ko aolokita la likata j’elome, aoloemaza; ko nkakoyoko bakaka la biese bia bakese’akae beokema. 
ACT.3.8	Ko aotamba, aolemala, ko aokenda; ko aolotswa l’iyo nd’ilombe ya Nzakomba, ayokende, ayotambe, ayomemya Nzakomba. 
ACT.3.9	Bant’auma baoloena wae ayokende, ko ayomemya Nzakomba; 
ACT.3.10	ko baoloea, wete nk’ende okokit’ase nda wiso wa Lituka olombak’anto; ko baokamwa la nkakamwa l’ooma la ncina ea joi likelamaki el’ende.
ACT.3.11	Ko aki’nd’okatemela Petelo la Yoane, bant’auma baolikumwa bolongo nda mbalasai etangema ea Solomona, bayokamwa bouke na. 
ACT.3.12	Aki Petelo oenaka ngoko, aolamba banto, aokela, Inyo banto ba Yisalaele, lokamwa nd’ewela ea bont’one lae? ko lotoak’iso baiso lae? ng’iso tokenzak’ende la mpamba la njelama ekiso mongo? 
ACT.3.13	Nzakomba ea Abalayama, l’ea Yisaka, l’ea Yakoba, Nzakomba e’aise bakiso, ende aokumya Bona’okae Yesu; ok’iny’olekyaka, ko ok’iny’otandolaka nda joso ja Pilato, aki’nde la wango wete otungol’ende. 
ACT.3.14	Lolonde inyo lotandolaki Ow’oeko la Owa njelama, ko luolaki wae boomi ow’anto akaem’el’inyo; 
ACT.3.15	ko loomaki Bokulaka owa loiko; oki Nzakomba oetolaka lim’ele bawei; ko iso tole temoins ba joi liko. 
ACT.3.16	Ko l’imeezo nda lina likae, lina liko jokemya bont’one onden’inyo, ko ondea inyo; ko imeezo ele lim’el’Ende eokaya bont’one ekemo ene euma nda joso likiny’auma. 
ACT.3.17	L’aeyoko, balongo, njea wete lokelaki joi liko nd’ewela ea bosamba wa njea, ko la ba-mpifo bakinyo o ngoko. 
ACT.3.18	Lolonde Nzakomba aolieza ngoko baoyi baki’nd’otelaka l’ateli’auma, wae Masiya okae ifen’elo. 
ACT.3.19	Nd’ewel’eko, loututala baoyi’obe, ko lokengwana wae baoyi’obe’akinyo bafofyama, wete bikeke bia ncicima nd’etema biye lim’elongi ea Yawe; 
ACT.3.20	ko Ende atome Masiya osonamaki nd’ewel’ekinyo, wete Yesu: 
ACT.3.21	ende ifocikala nda loola elaka nk’uteyelo ea baoyi’auma, ngoki Nzakomba otefelaka l’omwa w’ateli’akande b’oeko baki eko lima kalakala. 
ACT.3.22	Mose aokela nsosolo, Yawe Nzakomba ekinyo ifemaez’inyo boteli ngol’emi lim’ele bioto bikinyo; lifokoz’ende nd’aoyi bauma ba end’osangel’inyo. 
ACT.3.23	Ko joi lifiela wae bonto nko loswele ofokoza boteli’oko, ende ifomelengana lim’el’anto melenganyu! 
ACT.3.24	Koko bateli bauma lim’aki Samwele ko l’iyo baki b’afeka, wae iy’auma batefelaki, baotela nd’eloko ea bembil’ene. 
ACT.3.25	Inyo lole bana b’ateli, ko la bana b’okolo boki Nzakomba olembaka l’aise bakinyo, eki’nd’okelaka Abalayama, Baoci b’okili bauma bifosakema l’okako wa swa l’ana’ake. 
ACT.3.26	Aki Nzakomba oetolaka bona’okae lim’iwa, aolotoma nda joso el’inyo, wae asakel’inyo bokako wa swa, eututaz’ende wengi’onto’okinyo baoyi’obe bakae.
ACT.4.1	NK’ATEFEL’IYO l’anto, nkanga la capitaine e’ilombe ya Nzakomba la Basadoke baoy’el’iyo, 
ACT.4.2	ko baolemwa ek’iy’olakak’anto, ko bao kumya la Yesu eetswelo e’anto lim’ele bawei. 
ACT.4.3	Baolakanda, baolaila nd’ilombe ya njanga elaka nko lobi; ele bokolo bokita. 
ACT.4.4	Lolonde bant’auke bandokaki joi bimezaki; ko boanji w’aende bokita nga nkot’itano.
ACT.4.5	Koko nga lobi, bant’akiyo ba mpifo la bingambe l’akoci b’enkanda baotakana nda Yelusalema; 
ACT.4.6	ko Anasa nkanga ea joso mongo aki eko, ende la Kayafa, la Yoane, la Alesandulo, l’ilongo iuma ya nkanga ea joso mongo. 
ACT.4.7	Ak’iy’oilaka bikima nd’etei ekiyo, baolauola Lokelaki joi line la mpamba na? la nda lina na? 
ACT.4.8	Nkako Petelo aokama la Bolimo w’olotsi, aolakela, Iny’anto ba mpifo, la bingambe, 
ACT.4.9	ayaka lotengel’iso mbil’ene nd’ewela ea joi j’olotsi likelamaki ele bonto ow’otengu, wae lea ondoikyaki; 
ACT.4.10	kela lea iny’auma, la Ba-Yisalaele bauma, wete nda lina ja Yesu owa Nazaleta, ok’iny’oakaka nd’ekulusu, ko oki Nzakomba oetolaka lim’ele bawei, o l’ende bont’one emal’endo nda joso likinyo ko ayoike. 
ACT.4.11	Ende ale ekenje ek’inyo batongi otonaka, eyalema ea joso nda likono. 
ACT.4.12	Ko nko loiko el’onkina nye; ele nko lina linkina lile nd’ase ba loola likaema el’anto, litoikyeya nye.
ACT.4.13	Ak’iy’oenaka nkaso ea Petelo la Yoane, ko baolena wete baki banto bateaki bianya bi’okili, baokamwa; ko baolaea wete baki la Yesu. 
ACT.4.14	Ko enden’iyo bonto oikaki ayemale la bikima, iyo ntabaki l’etefelo emo nd’ewela ea joi liko. 
ACT.4.15	Lolonde ak’iy’oimolak’iyo fele lim’etakano, baocwa lokuko, 
ACT.4.16	baokela. Iso tifokeela bant’ane na? ele bolemo w’ofilo wa lokumo bokelama l’iyo, ko boleana el’ant’auma bafetsa nda Yelusalema; ko tofa l’anganelo nda joi liko nye. 
ACT.4.17	Lolonde la ncina wae joi liko lifaokita em’esi ele bant’amo, kel’iso taan’iyo wano, wete lim’aeyoko bafaotefela l’onto nko loswele nda lina line. 
ACT.4.18	Ko baolaeta, baolasangela o nsangela mongo wae bafotefela, ko bafolake nda lina ja Yesu nye; 
ACT.4.19	Lolonde Petelo la Yoane baolamba, baolakela, Inyo mongo lezaka; nkina joi lil’olotsi nd’aiso ba Nzakomba wet’iso tokoz’inyo, ko tofokoza Nzakomba; 
ACT.4.20	el’iso tofa la mboka emo, imola nko tosange baoyi bak’is’oenaka ko la bak’is’ookaka. 
ACT.4.21	Ko ak’iy’oanak’iyo lenkina la wano, baolatungola, ek’iyo ntabena eloko el’iyo wae basisoz’iyo, nd’ewela ea banto; ele bant’auma baomemya Nzakomba nd’ewela ea joi likelamaki. 
ACT.4.22	Ele bont’oko oki lotaza lone okelamaka aolekana années ntuk’inei.
ACT.4.23	Ak’iy’otungwa, baocwa ele boloi’okiyo, baosanga baoyi’auma baki nkanga ya joso la bingambe osangelak’iyo. 
ACT.4.24	Ak’iy’ookaka baoyi’ako, baosangya lofoso lokiyo la lokai lomoko ele Nzakomba, baokela, O Yawe, we ondemaki loola l’okili la lieke j’okwa, ko l’elemo beuma bele nk’eko, 
ACT.4.25	We otefelaki la Bolimo w’olotsi l’omwa wa ise ekiso Dawidi, bosali’okawe, wae
ACT.4.25	Banto b’afaya baofangwa,
ACT.4.25	Ko banto baokanela baoyi ba mpampa ncina na?
ACT.4.26	Bakulaka b’okili baolemala nd’etumba,
ACT.4.26	Ko ba-mpifo baotakana
ACT.4.26	Wae basuke Yawe la Masiya ekande isuki;
ACT.4.27	La nsosolo mongo Elode la Pontio Pilato, la Bafaya l’anto ba Yisalaele, batakanaki nd’onanga’one wae basuke Bona’oke ow’oeko, 
ACT.4.28	Wete bakele joi nko loswele liki likata like la wango boke oangaka nda joso wae biele. 
ACT.4.29	L’aeyoko, Yawe, bala biano bekiyo; ko kambya bakwala’ake wete basange baoyi’akawe nk’ofolu, 
ACT.4.30	asembola we likata like wae oikya nkangi y’anto; kela ntaza l’elemo bia nkakamwa bakelame nda lina ja Bona’oke ow’oeko Yesu. 
ACT.4.31	Ak’iy’oondaka, itenela ik’iy’otakanaka iofukyama; ko iy’auma baokama la Bolimo w’olotsi, ko baosanga baoyi ba Nzakomba la nkaso nk’ofolu.
ACT.4.32	Ko linyenga j’anto bandimezaki baki l’otema nk’omoko l’olimo nk’omoko; nk’onto okelaki wete yomb’imo iat’ende ile nk’ikae mongo; lolonde baosanganya toma tokiyo touma. 
ACT.4.33	Ko bikima baokumya nsango ea eetswelo ea Nkolo Yesu lim’iwa la mpamba mongo; ko boya w’onene boki el’iy’auma. 
ACT.4.34	Iyo ntabaki l’onto ondelaki wela nye; ele bamongo basala la tolombe baotekya bako, ko baoyela francs ya toma tok’iy’otekyaka, 
ACT.4.35	ko baolamby’iko nd’akaka ba bikima; ko baokaf’ele wengi’onto, elenge endelengan’ende.
ACT.4.36	Ko Yosefa, otangemaki la bikima Balunaba (wete Bona owa Ncicimya), owa Lewi, bosi Kupulio, 
ACT.4.37	aki la lisala, ko aotekya liko, ko aoyela francs, ko aolamby’iko nd’akaka ba bikima.
ACT.5.1	LOLO bont’omo aki eko, lina likae Anania, la waji’okae Safila, aotekya lisala likiyo, 
ACT.5.2	ko aolikamela liondo limo ja francs, ko waji’okae aotung’ombale l’ende, ko aoyela liondo limo, ko aolambya liko nd’akaka ba bikima. 
ACT.5.3	Lolonde Petelo aokela Anania, Satana aokokinza botema’oke wete ofombe Bolimo w’olotsi, ko wikamele liondo limo ja francs lae? 
ACT.5.4	Aki lisala liko la we, ntaliki likawe mongo nde? ko aki w’otekyaka liko, ntalicikala nda mpifo eke mongo nde? Oangaki wango’one nd’otema’okawe ngamo? ntofomb’anto, lolonde Nzakomba. 
ACT.5.5	Aki Anania oke baoyi’ane, aokwa, ko aowa ci; ko booma mongo bokwela bant’auma bandokaki joi liko. 
ACT.5.6	Ko basekota baolemala, ko baoloomba; baolooza, ko baolokunda.
ACT.5.7	Aki jefa olekana nga heures isato, waji’okae aolotswa, ntea joi likelamaki. 
ACT.5.8	Ko Petelo aoloamba, Onsangele nkina lotekyaki lisala la wiko bone. Ko aokela, Onde, wiko o boko. 
ACT.5.9	Lolonde Petelo aolokela, Inyo lotung’ombale wete lomeke Bolimo wa Nkolo ngamo? bala, bakaka b’asekota bakundaki bome’oke bale nda wiso, ko bifokotomba we nd’anza. 
ACT.5.10	Nkako aokwa nd’akaka ba Petelo, ko aowa ci; ko basekota baolotswa, baolotana wae aosil’owa, ko baolooza, ko baolokunda ntutama la bome’okande. 
ACT.5.11	Ko booma mongo bokwela ekelesia euma, l’ant’auma bandokaki baoyi’ako.
ACT.5.12	Ko bouke wa ntaza l’elemo bia nkakamwa baokelama el’anto l’akata ba bikima; ko iy’auma baki la lokai lomoko nda mbalasai ea Solomona. 
ACT.5.13	Lolonde nk’ont’onkina okuseya loamana l’iyo; lolo banto baolamemya; 
ACT.5.14	lolonde bandimeza bauke baoamana la Nkolo, bitukuluku bi’aende l’amato; 
ACT.5.15	wete baoloza bandoka nkangi nda mboka, baolaambya nda ntange la totoko wae alekana Petelo, nkina lililingi likae lifokuka om’okiyo. 
ACT.5.16	Ko etukuluku e’anto baotakana lim’enanga ntutama la Yelusalema, baoyela banto bandoka nkangi, l’iy’aki l’elo ea bekali bia linyamo; ko baoika nk’iy’auma.
ACT.5.17	Lolonde nkanga ea joso mongo aolemala, l’iy’auma baki l’ende (wae boloi wa Basadoke), ko baokama l’inkunya, 
ACT.5.18	baokanda bikima, baolaila nd’ilombe ya njanga. 
ACT.5.19	Lolonde ekima ea Nkolo aokombola bikuke bi’ilombe ya njanga l’otso, aokela, 
ACT.5.20	Lokenda, lemale nd’ilombe ya Nzakomba, losangelaka banto baoyi’auma b’Eikyelo ene. 
ACT.5.21	Ak’iy’ookaka joi liko, baolotswa nd’ilombe ya Nzakomba la nkesa mongo, baolak’anto. Lolonde nkanga ea joso mongo aoya, l’iy’aki l’ende, baotakanya nteke ea bingambe la boloi wa bilimo bia bana ba Yisalaele bouma, ko aotom’anto nd’ilombe ya njanga wae bayel’iyo. 
ACT.5.22	Lolonde police bayaki, ntabatan’iyo nd’ilombe ya njanga; ko baoluta, 
ACT.5.23	baokela, Totanak’ilombe ya njanga ikombi bolotsi, la baesanyi bakemi nda biiso; lolonde ak’is’okombolaka bikuke, ntatotana bonto nd’etei nye. 
ACT.5.24	Aki capitaine e’ilombe ya Nzakomba la nkanga ya joso ookaka baoyi’ane, baokakaana nd’ewela ea bako, wae joi line likite nko? 
ACT.5.25	Nkako omo aoya, aolakela, Bala, bant’ako bak’iny’oilaka nd’ilombe ya njanga bemi nd’ilombe ya Nzakomba, balak’anto. 
ACT.5.26	Ko capitaine aokenda la police aolayela, lolonde afa la bolo; ek’iy’oangaka banto, nyango bafusel’iyo bikenje. 
ACT.5.27	Ak’iy’oayelaka, baolaemaza nda joso ja nteke ea bingambe. Ko nkanga ea joso mongo aolauola, 
ACT.5.28	aokela, Iso tosangelak’inyo wae lofaolaka lenkina nda lina line; ko bala, loyoza Yelusalema la lilako likinyo, ko lolanga wae lotofots’iso likambo j’alongo b’ont’one. 
ACT.5.29	Lolonde Petelo la bikima baolamba, baokela, Eji l’iso wae timeza Nzakomba, afa banto. 
ACT.5.30	Nzakomba e’aise bakiso aetolaki Yesu lim’iwa, ok’iny’oomaka ci, la mbaaka nd’otamba. 
ACT.5.31	Nzakomba aolosangy’ende nda wiji wa likata likae j’elome wae ayaleme Bokulaka mongo la Boikyi, wete akaya Ba-Yisalaele eututaelo la etungwelo lima baoyi’obe. 
ACT.5.32	Iso tole temoins b’aoyi’ane, ko Bolimo w’olotsi oki Nzakomba okaak’iy’auma bandoimeza ale temoin ngoko.
ACT.5.33	Lolonde ak’iy’ookaka joi liko, baokama la nkele, baolanga wango wae baom’iyo. 
ACT.5.34	Lolonde Bofalusi’omo, bolaki owa bisekyelo, otangema Ngamaliele, oki bant’auma okumyaka; ende aolemala nda nteke ea bingambe, aotoma wae boza bant’ako fele. 
ACT.5.35	Aolakela, Iny’anto ba Yisalaele, losing’okela joi li iny’okela, lokanela nd’ewela ea bant’ane. 
ACT.5.36	Nda joso ja bembil’ene, Teuda aolemala, aokumy’omongo wae ale bonto owa lokumo; ko bouke w’aende nga benkam’enei baoamana l’ende: bont’oko aomamaki; ko iy’auma bandoimezaki baofalangana, ko ntabakela joi limo. 
ACT.5.37	Ko nd’afeka b’ont’one Yuda owa Ngalilaya aolemala nd’embile bia nkakota ea baina, ko aobela bam’anto el’ende; ko ende aowa ngoko; ko iy’auma bandoimezaki baofalangana. 
ACT.5.38	L’aeyoko nsangel’inyo, Locika bant’ane, ko talokeelak’iyo joi, la ncina wae, nga wango’one la bolemo’one bole w’anto, wifofitana nye: 
ACT.5.39	lolonde nga bole wa Nzakomba, lofaofiteya boko: nyango lofaenya wae louna la Nzakomba. 
ACT.5.40	Iyo baoloimeza; ko ak’iy’oetaka bikima, baolakunda la lojiji, ko baolasasa wae bafaotefela nda lina ja Yesu, ko baolatungola. 
ACT.5.41	Koko baolimana lima nteke ea bingambe, bayosalangana; ek’iy’oandemaka bandeji oen’elo ea nsoi nd’ewela ea Lina liko. 
ACT.5.42	Wengi’aefa ntabambya lolaka ko loongoza bosako wa Yesu Masiya nd’ilombe ya Nzakomba la nd’ola.
ACT.6.1	ND’EMBIL’ENE, aki boanji w’akimi ofule, Ba-Yuda baotswaki nda Elene baomemesanela Ba-Ebele, wae baolofela bituka bikiyo nd’ekafelo ea toma ea wengi mbile. 
ACT.6.2	Ko ba-jom-l’afe baoleta etukuluku e’akimi el’iyo, baokela, Afeji l’iso wete tocika joi ja Nzakomba wae tosale mesa. 
ACT.6.3	Inyo mongo, balongo, losone lim’el’inyo banto nsambo ba lokumo j’olotsi, bakama la Bolimo w’olotsi la wanya, kela tail’iyo nda mpifo ea bolemo’one. 
ACT.6.4	Lolonde iso tifoyala la loncinji nd’oondo, la nd’ekambelo ea Joi. 
ACT.6.5	Bant’auma baosima joi liko bolotsi ko baosona Setefano, bonto okama l’imeezo la Bolimo w’olotsi, la Filipo la Pulokolo, la Nikanola, la Timono, la Palumena, la Nikolao, Bofaya ofaningwaki Bo-Yuda nda Antioka; 
ACT.6.6	baolaila nda joso ja bikima; ko ak’iy’oondaka, baolafya bakata’akiyo ele bant’ako.
ACT.6.7	Ko joi ja Nzakomba jokaka; ko boanji w’akimi bofula nda Yelusalema o mpafula; ko linyenga mongo ja nkanga baolimeza nsango e’imeezo.
ACT.6.8	Ko Setefano aokama l’oya la mpamba, aokela belemo bia nkakamwa la ntaza mongo nda joso j’anto. 
ACT.6.9	Lolonde bamo baki nda sunagoga etangemaki ea Basikwaki, la Ba-Kulene, la Ba-Alesandulia, la Ba-Kilikia, la Ba-Asia, baolemala, ko baolikya Setefano bikoli. 
ACT.6.10	Lolo ntabakuseya lokaola wanya la Bolimo oki’nd’otefelaka. 
ACT.6.11	Nkako iyo baokaya banto nyongo, ko bant’aso baokela, Iso tokak’ende asaolaka Mose la Nzakomba l’aoyi b’isaola mongo. 
ACT.6.12	Ko baosomanya banto la bingambe ko l’akoci b’enkanda, ko baoy’el’ende, baolokanda, baoloyela nda nteke ea bingambe, 
ACT.6.13	ko baolemya bafaci, iyo baokela, Bont’one afambya losots’itenel’ine y’oeko ko la bisekyelo ngoko; 
ACT.6.14	el’iso tokak’ende akela wae Yesu owa Nazaleta ifofita itenel’ine, ko ifocikwanya bilenge biki Mose otocikelaka. 
ACT.6.15	Ko iy’auma bakokit’ase nda nteke ea bingambe, ak’iy’oakel’ende baiso’akiyo, baolen’elongi ekande ngol’elongi ea ekima ea loola.
ACT.7.1	KO nkanga ea joso mongo aokela, Baoyi’ane bale nsosolo nde? Ko aokela, 
ACT.7.2	Balongo la Bafafa, lokoza: Nzakomba ea jilangi aoleny’ele fafa ekiso Abalayama, aki’nde nda Mesopotamia, ko atafoyala nda Alana, 
ACT.7.3	aolokela, Imanaka lim’ese eke, ko lima bioto bike, ko yaka nd’ese e em’okeneya. 
ACT.7.4	Nkako aolimana lim’ese ea Kasada, aoyala nda Alana; aki ise ekande owaka, Nzakomba aolotomba lim’eko nd’ese ene efets’inyo aeyoko; 
ACT.7.5	ko ntokay’ende lisango eko, nko l’isisi imatela likaka limoko: lolonde nd’ekek’eki’nde ntaot’ona, aolocikel’elaka wete ifokaya ende l’ana’akae nd’afeka’akae ese eko eyalem’ekiyo seko. 
ACT.7.6	Nzakomba atefelaki ngoko, wae bana’akande bifoyala bafaya nd’ese ef’iy’oea, ko bifoyala bakwala, ko bifen’elo, années benkam’enei. 
ACT.7.7	Ko Nzakomba aokela, Emi njifosisoza banto b’ese bandilak’iyo nda likwala, ko nd’afeka b’aoyi’ako iyo bifola, ko bifonsaela nd’itenel’ine. 
ACT.7.8	Ko aolembela Abalayama bokolo, wete ntatena ea nsonge; ko Abalayama aotaki Yisaka, ko aolotena nsonge nda mbile ea mwambi; ko Yisaka aotaki Yakoba, ko Yakoba aotaki bingambe jom l’afe. 
ACT.7.9	Ko bingambe, ak’iy’ookaka Yosefa inkunya, baolosaza nda Ejipeto nda likwala; lolonde Nzakomba aki l’ende, 
ACT.7.10	ko aoloelola nd’aoyi’auma b’elo baki’nd’oenaka, ko aoloatela boya la wanya nda joso ja Falo, bokulaka owa Ejipeto; ko ende aoloila gouverneur nda Ejipeto la nd’ilombe ikae iuma. 
ACT.7.11	Nkako eto mongo ea nzala l’elo ea nene bielaki nda bise biuma bia Ejipeto ko la bia Kanana; ko baise’akiso ntabatana toma ta ndala. 
ACT.7.12	Lolonde aki Yakoba ookaka wae loso lol’eko nd’Ejipeto, aotoma baise’akiso eko botoma wa joso. 
ACT.7.13	Ko nd’otoma w’efe Yosefa aoleana l’alongo’akande b’ooto; ko Falo aolea ilongo ya Yosefa. 
ACT.7.14	Ko Yosefa aotom’anto, aoleta el’ende Yakoba ise ekae la bioto bikande biuma, banto ntuku nsambo l’atano. 
ACT.7.15	Yakoba aokitela nd’Ejipeto; ko aowa, ende l’aise’akiso; 
ACT.7.16	ko baotombama mpiko nda Sekeme, ko baokundama nd’oomba boki Abalayama osombaka la wiko wa francs lim’ele bana ba Amola nda Sekeme. 
ACT.7.17	Lolonde aki ekeke ea elaka eki Nzakomba ocikelaka Abalayama otutama, banto baofula, baoyala bauke mongo nd’Ejipeto, 
ACT.7.18	elaka nko Bokulaka’omo aolemala nda likulaka j’Ejipeto oteaki Yosefa. 
ACT.7.19	Ende aokakatany’ilongo ikiso la jongo, ko aokela baise’akiso wete baboke bana’akiyo wae bafoike. 
ACT.7.20	Nd’ekek’eko Mose aotswaki, ko aki owa lituka mongo; aoongwa nsanza isato nd’ilombe ya ise ekae; 
ACT.7.21	ko aki’nd’obokama, bona ow’omoto owa Falo aoloambola, aoloongola ng’ona’okae mongo 
ACT.7.22	Mose aolakema nda wanya bouma wa Ejipeto; ko aki la mpamba mongo nd’aoyi ba ntefela la nd’eketo bekae. 
ACT.7.23	Aki’nd’okitaka années ntuku inei, mposa eoya nd’otema’okae wete acw’oena balongo bakae, bana ba Yisalaele. 
ACT.7.24	Aki’nd’oenaka om’okiyo anyokwa, aolokambya, ko aosombola nkele e’ont’oko onyokwaki, ko aomaki ow’Ejipeto; 
ACT.7.25	ko atangaki wete balongo’akae baokotola wae Nzakomba akay’iyo esikwelo l’akata’akande; lolonde iyo ntabakotola. 
ACT.7.26	Nda mbile ea lobi aolenya el’iyo ak’iy’oune, akelaki wete aamany’iyo lenkina nd’oseka, ko aolakela, Baowa, inyo losangi; lokelan’obe ncina na? 
ACT.7.27	Lo londe okeelaki lilongo likae bobe aoloimola, aokela, Okilaki we owa-mpifo la juge el’iso na? 
ACT.7.28	Olanga ombom’emi ngoki w’oomaka ow’Ejipeto mbil’eki lobi nde? 
ACT.7.29	Nd’ewela ea joi line Mose aolota, aoyala bofaya nd’ese ea Midiana, aotaki bana’afe b’aende eko. 
ACT.7.30	Aki années ntuk’inei osilaka, ekima ea loola eolenya el’ende nd’etekeleke ea Ngongo ea Sinai, nd’efetelo ea tsa nd’otamba. 
ACT.7.31	Aki Mose oenaka, aokamwa l’etalo’eko, ko aki’nd’otutama wae ene, bala, lofoso ja Yawe lolokana, ko loko lokela, 
ACT.7.32	Emi nde Nzakomba ea baise’akawe, Nzakomba ea Abalayama, Nzakomba ea Yisaka, la Nzakomba ea Yakoba. Ko Mose aolenga, ntakuseya loala l’aiso. 
ACT.7.33	Yawe aolokela, Imolaka bikoto lim’akaka’ake; ele itenela indemi we ile wete y’oeko. 
ACT.7.34	Nsosolo mongo njolena elo ea bant’akami bale nd’Ejipeto, ko njoloka bosa’okiyo, ko njokitela oasikola: l’aeyoko yaka, njifokotoma we nd’Ejipeto. 
ACT.7.35	Mose one ok’iy’ofezaka, ko baokela, Okilaki we owa-mpifo la juge na? Nzakomba aotoma nk’ende wete ayale owa-mpifo la bosikoli la likata j’Ekima ea loola ondenyaki el’ende nd’otamba. 
ACT.7.36	Bont’one aolayela lim’eko, akelaki belemo bia nkakamwa la ntaza nd’Ejipeto, la nda lieke ja ngola, la nd’etekeleke années ntuk’inei. 
ACT.7.37	One wae Mose oko osangelaki bana ba Yisalaele, aokela, Nzakomba ifemaz’inyo boteli ngol’emi lim’ele bioto bikinyo. 
ACT.7.38	One wete nk’ende oki nd’etakano nd’etekeleke l’Ekima otefelaki l’ende nda ngongo ea Sinai, ko l’aise’akiso; nk’ende ondambaki baoyi mongo bayoike wae atoka bako; 
ACT.7.39	ko baise’akiso ntabalanga wae bofik’ende, lolonde baoloimola lim’el’iyo, ko nd’etema’ekiyo baoluta nd’Ejipeto, 
ACT.7.40	iyo baokela Alona, Otemele nzakomba ikende nda joso likiso; ele Mose one otoyelaki lim’Ejipeto, tofea wiji boki’nd’ocwaka. 
ACT.7.41	Nd’ekek’eko baotula idola ea bona owa ngombo, baolekya mbeka ele idola eko, baosalangana l’elemo bia bakata’akiyo mongo. 
ACT.7.42	Lolo Nzakomba aolaututala, aolacika wae bamemya belemo bele nda loola; elenge ekotamaki nd’onkanda w’ateli,
ACT.7.42	Inyo b’ilongo ya Yisalaele, londekezaki nyama iomamaki la mbeka,
ACT.7.42	Nda années ntuk’inei nd’etekeleke?
ACT.7.43	Ko lambolaki ilombe ya Moloke,
ACT.7.43	Ko la ioci ya nzakomba ea Lapana,
ACT.7.43	Wete baidola bak’iny’oemyaka wae lomemya bako;
ACT.7.43	Ko njifotomb’inyo wij’a Babela.
ACT.7.44	Baise’akiso baki l’ilombe ya bito ya lotaza nd’etekeleke, ngoki’nde, wae ende otefelaki la Mose olakaka, wae akel’ako nd’elenge ea ezelo eki’nd’oenaka. 
ACT.7.45	Ilombe iko iki baise’akiso oyelaka nd’afeka, iyo la Yoswa, ak’iy’osangolaka bise bia Bafaya baki Nzakomba oitaka nda joso j’aise’akiso elaka nko bembile bia Dawidi; 
ACT.7.46	ende aoyaema boya nda joso ja Nzakomba, ko aoluola wae asela Nzakomba ea Yakoba boyalo. 
ACT.7.47	Lolonde Solomona aolotongel’ende ilombe. 
ACT.7.48	Lolo Oleki ndekola ntayalaka nda tolombe totongama l’akata; elenge ekela boteli,
ACT.7.49	Loola lole wae ngwende ekami e’okulaka,
ACT.7.49	Ko bokili bole mbata ea bakaka’akami;
ACT.7.49	Yawe aokela, Lifontongela ilombe elenge na?
ACT.7.49	Ko itenela ikami ya jomo ile na?
ACT.7.50	Likata likami ntajema belemo’ene beuma nde?
ACT.7.51	Inyo b’ocilingano la batatenama nsonge nd’etema la nd’atoi, inyo losuka Bolimo w’olotsi wengi’aefa; o ngoki baise’akinyo okelaka, inyo lokela o ngoko. 
ACT.7.52	Boteli oki baise’akinyo ntabanyokola ale nko? ko baomaki iy’atelaki eyelo ea Owa Njelama; ok’iny’olekyaka ko ok’iny’oomaka ci; 
ACT.7.53	wae iny’andambaki bisekyelo bikaemaki la bikima bia loola, ko ntalofonga biko nye.
ACT.7.54	Ak’iy’ookaka baoyi’ane, baokama la nkele, baokesanya baino’akiyo el’ende. 
ACT.7.55	Lolonde ende aokama la Bolimo w’olotsi, aalaki nda loola te, aolena jilangi ja Nzakomba, ko la Yesu emi nda wiji wa likata ja Nzakomba j’elome, 
ACT.7.56	aokela, Bala, njena loola lokombwa, ko la Bona ow’onto emi nda wiji wa likata ja Nzakomba j’elome! 
ACT.7.57	Lolo iyo baobeleza la lofoso ja lonene, baokuk’atoi bakiyo, baolikumwa el’ende la lokai lomoko; 
ACT.7.58	baolooza lim’onanga, baolousela bikenje; ko temoins baolambya benkoto bekiyo nd’akaka b’osekota’omo otangema Saula. 
ACT.7.59	Baomaki Setefano la bikenje, aonda Nkolo, aokela, Nkolo Yesu, amba bolimo’okami 
ACT.7.60	Aokus’aongo, ko aobeleza, Nkolo, tokaak’iyo likambo nd’ewela ea joi line j’obe. Aki’nd’otefelaka joi liko, aoletama.
ACT.8.1	KO Saula aolimeza iwa ikae. Nkako benyoko mongo beangaki nda mbil’eko ele ekelesia eki nda Yelusalema; ko bakimi’auma baofalangana nda bise bia Yudea la Samalia, imola nko bikima. 
ACT.8.2	Ko bamemyi ba Nzakomba baokunda Setefano ko baololela bouke mongo. 
ACT.8.3	Lolonde Saula aofita ekelesia la lofito mongo, aolotswa nda tolombe touma, aobela baende l’amato, ko aolalekya nd’ilombe ya njanga.
ACT.8.4	Nd’ewel’eko, iy’afalangai baoleteta wiji la wiji, baolongoza bosako w’olotsi wa Joi. 
ACT.8.5	Ko Filipo aokitela nd’onanga wa Samalia, aosangel’iyo nsango ea Masiya. 
ACT.8.6	Ko bitukuluku bi’anto baolokoza baoyi baki Filipo osangaka la lokai lomoko, ak’iy’ookaka, ko ak’iy’oenaka ntaza iki’nd’okelaka. 
ACT.8.7	Nd’ewela wae bekali bia linyamo beolola lim’ele bant’auke baki la beko, beobeleza o mbeleza; ko banto baki la nkangi ea nkataana la betengu, baoika. 
ACT.8.8	Ko bosalangano bokaka nd’onanga’oko o nkakaka.
ACT.8.9	Lolo bont’omo aki eko, lina likae Simona, okambaki nda joso belemo bia liloka; ko aokamweya banto ba Samalia, aokumy’omongo wae ale bonto owa lokumo: 
ACT.8.10	iy’auma baolookoza, lima ba tosisi elaka nko b’anene, baokela, Bont’one ale Mpamba eko ea Nzakomba etangema Bonene. 
ACT.8.11	Baolookoza, eki’nd’okamweyak’iyo lima kalakala la baoyi’akande ba liloka. 
ACT.8.12	Lolo ak’iy’oimezaka bosako w’olotsi boki Filipo oongozaka wa likulaka ja Nzakomba la lina ja Yesu Masiya, baolinama nd’asi, baende l’amato. 
ACT.8.13	Ko Simona mongo aolimeza ngoko: aolinama, ko aoyala la Filipo; ko aki’nd’oenaka ntaza l’elemo bi’ofilo beokelama, aokamwa.
ACT.8.14	Aki bikima baki nda Yelusalema ookaka wae Samalia ambaki joi ja Nzakomba, baolatomela Petelo la Yoane; 
ACT.8.15	ko ak’iy’okitelaka, baondaki nd’eloko ekiyo, wete bambe Bolimo w’olotsi; 
ACT.8.16	el’Ende atafoya el’omoko’okiyo: baolinama kika nda lina ja Nkolo Yesu. 
ACT.8.17	Nkako baolafya bakata’akiyo el’iyo, ko baolamba Bolimo w’olotsi. 
ACT.8.18	Lolonde aki Simona oenaka wete Bolimo w’olotsi aokaema la njaafya ea bakata ba bikima, aokela wae ende akay’iyo francs, 
ACT.8.19	aokela, Lonka emi mpifo ene ngoko, wete bonto nko loswele o em’oafya’akata, ambe Bolimo w’olotsi. 
ACT.8.20	Lolonde Petelo aolokela, We, kela francs ike ifitane la we, eki w’okanelaka wae oata nganji ea Nzakomba la francs. 
ACT.8.21	Ofa la likafo la liondo nda joi line nye: ele botema’oke bofeji nda joso ja Nzakomba. 
ACT.8.22	Nd’ewel’eko, bututala bobe’one’oke, ko bonda Yawe, nkina wifotungwa lima lokai j’otema’okawe. 
ACT.8.23	El’emi njena wae ole nda likwala j’elo la nda bikata bi’obe mongo. 
ACT.8.24	Ko Simona aolamba, Ombondele Nkolo, wae nko joi limoko ja baoyi’ako baki w’oandaka linkwel’emi.
ACT.8.25	Nkako ak’iy’osangaka joi ja Nkolo, ko baokumya liko, baoluta nda Yelusalema, ko baolongoza bosako w’olotsi nda benanga beuke bia Samalia, 
ACT.8.26	Lolonde ekima ea Nkolo aosangela Filipo, aokela, Emala yokende nda wiji wa sud nda mboka ekitela lima Yelusalema ecwa Aza; wij’oko bole etekeleke. 
ACT.8.27	Aolemala, aokenda; ko bala, bont’omo owa Etiopia, bonto owa eunuko ondilami nda mpifo ea nene la Kandake, bokulaka ow’omoto owa roi owa Etiopia, wesanyi owa baumba’akae bauma, ende ayaki nda Yelusalema wae amemya Nzakomba; 
ACT.8.28	ko ende aoluta, ko aokit’ase nd’etombelo ekande, aanda bonkanda w’oteli Yesaya. 
ACT.8.29	Bolimo aokela Filipo, Tutama yoamane l’etombelo eko. 
ACT.8.30	Filipo aolikumwa el’ende, aolok’ende aanda bonkanda w’oteli Yesaya, aokela, Na, wea baoyi baanda we nde? 
ACT.8.31	Aokela, Emi njifea ngamo, imola nko bont’omo aondaka ncina ea baoyi’ane? Ko aonda Filipo wae aunde, akit’ase l’ende. 
ACT.8.32	Joi liki’nd’oandaka liki wae.
ACT.8.32	Aotombama nga mpate nd’eomelo;
ACT.8.32	Ko nga bona owa mpate ole nda joso ja bosaki’okae owa nkunza afotefela,
ACT.8.32	O ngoko ntaumbola bomwa’okae;
ACT.8.33	Nd’esotselo ekae baolofima etenelo e’akambo:
ACT.8.33	Osanga eotswelo ekande na?
ACT.8.33	Ele loiko lokae lotombama lim’okili.
ACT.8.34	Owa eunuko aolamba Filipo, aolokela, Nkoonda, onsangele; boteli atefela joi line nd’ewela ea bonto na? nd’ewela e’omongo, nkina nd’ewela e’onkina? 
ACT.8.35	Filipo aoumbol’omwa, aanga lim’ekotelo ene ea Nzakomba, aolosangel’ende nsango ea Yesu. 
ACT.8.36	Nk’akend’iyo nda mboka, baokita nd’asi’amo; ko owa eunuko aokela, Bala basi; joi linsuk’emi wae mpiname nd’asi lile na? 
ACT.8.37	[Filipo aokela, Nga wimeza l’otema’oke bouma, wambiname. Aolamba, aokela, Ndimeza wae Yesu Masiya ale Bona owa Nzakomba.] 
ACT.8.38	Aokela wae etombelo esilame; ko baokitela nd’asi, Filipo l’owa eunuko; ko aoloina nd’asi. 
ACT.8.39	Ak’iy’osafwaka lim’asi, Bolimo wa Nkolo aolimola Filipo; ko owa eunuko ntoen’ende lenkina, eki’nd’okendaka nda mboka ekae l’osalangano. 
ACT.8.40	Lolonde Filipo aolenya nda Azoto; atuwan’ende, aolongoza bosako w’olotsi nd’enanga beuma, elaka nko aokita nda Kaisalia.
ACT.9.1	LOLONDE Saula aokongooza baoyi ba biano la mbaoma ele bakimi ba Nkolo, aocw’ele nkanga ea joso mongo, 
ACT.9.2	aolouola benkanda wae atombe beko nda basunagoga ba Damaseke, wete ayaka atana banto bale Ba-Mboka eko, l’aende l’amato, ayel’iyo ntungama nda Yelusalema. 
ACT.9.3	Aki’nd’okende, aotutama la Damaseke; ko sasimo fole mongo lima loola eongesa el’ende kio samanyu! 
ACT.9.4	Ko aokwa nd’amoci, ko aoloka lofoso londokel’ende, Saula, Saula, onyokol’emi ncina na? 
ACT.9.5	Aolamba, Nkolo w’ole na? Aokela, Emi nde o Yesu onyokola we: [ele bolo wae ocinza besongo. 
ACT.9.6	Ende aolenga ko aokamwa, aokela, Nkolo olanga wete nkele na? Ko Nkolo aolokela,] Emala yomotswa nd’onanga, ko wifolakema baoyi bandeji wae okele. 
ACT.9.7	Baende bakendaki l’ende bakemi o wai, iyo baoloka lofoso, lolonde ntaben’onto. 
ACT.9.8	Saula aolemala lim’amoci, ko aki baiso’akae olifwaka, ntena nye; ko baolokita la bakata, baoloyela nda Damaseke. 
ACT.9.9	Bembil’esato ende ntena nye, ko ntala yomba, ko ntamela.
ACT.9.10	Bokimi’omo aki nda Damaseke, lina likae Anania; bo Nkolo aolokela nd’enelo, Anania! ko ende aokela, Bala, Nkolo, em’one. 
ACT.9.11	Nkolo aolokela, Emala yokende nda mboka etangema Ci, w’uol’eko nd’ilombe ya Yuda bonto otangema Saula, bosi Taluseu; bala, ayoonde; 
ACT.9.12	ko aolena nd’enelo bonto otangema Anania wae aolotswa, ko aolafy’akata el’ende, wae ende ene lenkina. 
ACT.9.13	Lolonde Anania aolamba, aokela, Nkolo, njoloka lokumo j’ont’one lim’ele bant’auke, la baoyi’obe bauke baki’nd’okeelaka ba-boeko bake nda Yelusalema; 
ACT.9.14	ko ende ale la mpifo lim’ele nkanga ya joso wae akande bant’auma bandeta lina like nd’oondo. 
ACT.9.15	Lolonde Nkolo aolokela, Kenda; el’ende ale efeko eki’m’osonaka, wae atombe lina likami nda joso ja Bafaya, l’akulaka ba roi; ko la nda joso j’ana ba Yisalaele; 
ACT.9.16	el’emi njifoeney’ende baoyi’auma b’elo ba end’oena nd’eloko ea lina likami. 
ACT.9.17	Ko Anania aokenda, ko aolotswa nd’ilombe; aolafy’akata bakande el’ende, aokela, Lilongo Saula, Nkolo mongo, wae Yesu, ondenyaki ele we nda mboka eki’w’oyaka, ende aontoma wae wene lenkina, ko okame l’olimo w’olotsi. 
ACT.9.18	Ko nkakoyoko baimaka nga bifaso baokwa lim’aiso bakande, ko aolena o njeena; ko aolemala, aolinama nd’asi; 
ACT.9.19	aleki toma, ko akemaki nda jonge. Ende aoyala bembil’emo l’akimi baki nda Damaseke. 
ACT.9.20	Ko nkakoyoko aokumya Yesu nda sunagoga, wae ende ale Bona owa Nzakomba. 
ACT.9.21	Bant’auma bandokak’ende baokamwa, baokela, One af’ende ofitaki iy’andetaki lina line nd’oondo nda Yelusalema? ko ende ayaki endo la ncin’ene, wae ayel’iyo ntungama nda joso ja nkanga ya joso? 
ACT.9.22	Lolonde Saula aokaka l’ekemo, aolumba Ba-Yuda bafetsaki nda Damaseke nda bikoli bikiyo, eki’nd’oakaka joi wae One ale Masiya.
ACT.9.23	Aki bembile beuke olekanaka, Ba-Yuda baolanga wango wae boom’ende; 
ACT.9.24	lolonde wango’okiyo boleana ele Saula. Iyo besanyaki biiso la mbile l’otso wete boom’ende; 
ACT.9.25	lolonde bakimi baolokola l’otso, baolokiteza wij’a lobala ja bikenje nda ifole y’inene.
ACT.9.26	Aki’nd’okitaka Yelusalema, aomeka wae aamane l’akimi; lolonde iy’auma baoloanga, ek’iyo ntabimeza wet’ende ale bokimi. 
ACT.9.27	Lolonde Balunaba aolokola aoloyela ele bikima, aolasangela elenge eki’nd’oenaka Nkolo nda mboka, ko Ende mongo aotefela l’ende, ko l’elenge eki’nd’oongozaka bosako nda lina ja Yesu la nkaso nda Damaseke. 
ACT.9.28	Ende aki l’iyo nda Yelusalema, ayotswa ko ayole, 
ACT.9.29	aosanga bosako nda lina ja Nkolo la nkaso; aotefela la Ba-Elene, ko aolaikya bikoli; lolonde iyo baolasa wae boom’ende. 
ACT.9.30	Aki balongo oeaka ngoko, baoloyela nda Kaisalia, baolotoma nda Taluseo. 
ACT.9.31	Nkako ekelesia nda Yudea la nda Ngalilaya ko la Samalia eki la kuci, ko eokema o nkakema: ko eokenda nd’oangi wa Nkolo la nda ncicimya ea Bolimo w’olotsi, ko eofula o mpafula.
ACT.9.32	Koko aki Petelo otuwanaka bise biuma, aokitela ele ba-boeko bafetsaki nda Luda. 
ACT.9.33	Aotan’eko bont’omo otangema Ainea, otacika ntange ekae nda années mwambi, ncina wae aki la nkangi ea nkataana. 
ACT.9.34	Petelo aolokela, Ainea, Yesu Masiya akoikya we; emala yotande ntange eke. Nkakoyoko aolemala, 
ACT.9.35	Ko bant’auma bafetsaki nda Luda la nda Salona baolena, ko baokengwana ele Nkolo.
ACT.9.36	Ko bokimi loswele aki nda Yafo otangema Tabita, wae Doluka; bomot’oko aokaka l’eketo bi’olotsi la bia liota beki’nd’okelaka. 
ACT.9.37	Ko nd’embil’eko aokona nkangi, aowa; ak’iy’osolaka ilaka, baolamby’iko nda ntena e’aliko. 
ACT.9.38	Luda eki ntutama la Yafo, ko ak’iy’ookaka wae Petelo al’eko, bakimi baolotomela bant’afe, baoloonda, bakela, Yak’endo el’iso, totemake. 
ACT.9.39	Petelo aolemala, ko aocwa l’iyo. Aki’nd’oyaka, baoloyela nda ntena e’aliko; ko bituka biuma bakemi ntutama l’ende bayolele la mpisali, baoloeneya benkoto bia bilenge la bilenge beki Doluka osambaka, aki’nde l’iyo. 
ACT.9.40	Lolonde Petelo aolaoz’iy’auma, aokus’aongo, ko aonda; ko aokengwana el’ilaka, aokela, Tabita, betswa. Ende aolifola baiso’akande, ko aki’nd’oene Petelo, aosongongala. 
ACT.9.41	Aoloka likata likae, ko aoloemaza; ko aoleta ba-boeko la bituka, aololekya el’iyo ayoike. 
ACT.9.42	Joi liko jokumyama nda Yafo euma; ko bant’auke bimezaki Nkolo. 
ACT.9.43	Koko Petelo aoyala bembile beuke nda Yafo eka Simona, boaki owa bikoto.
ACT.10.1	KO bont’omo aki nda Kaisalia, lina likae Kolunelio, capitaine ea boloi wa soldats bonkama botangema wa Italia, 
ACT.10.2	bonto omemyaki, ko oangaki Nzakomba, ende l’ilongo ikae iuma, okafelaki banto b’eola nganji iuke ya liota, ko ayoonde Nzakomba bembile l’embile. 
ACT.10.3	Nga trois heures ea mbile, aolen’enelo fole ea ekima ea Nzakomba aolotsw’el’ende, aolokela, Kolunelio. 
ACT.10.4	Aki’nd’oal’ende te, aoloka bofolu, aokela, Joi na, Nkolo? Aolokela, Beondo bekawe la nganji ike ya liota iolulela ele Nzakomba nga jofwa. 
ACT.10.5	L’aeyoko yotom’anto nda Yafo, kela bete Simona, ole la lina ja nkombo Petelo; 
ACT.10.6	aokit’ase eka Simona boaki owa bikoto, ilombe ikae ile nd’eselo ea lieke j’okwa [ende ifokosangela baoyi bandeji wae okele]. 
ACT.10.7	Aki ekima ea loola otefelaki l’ende okendaka, aoleta basali’akae bafe b’ilombe, la soldat emo, bomemyi owa Nzakomba, lim’el’iyo bandosaelaki bikeke biuma; 
ACT.10.8	ko aki’nd’oasangelak’iyo baoyi’ane bauma, aolatoma nda Yafo.
ACT.10.9	Mbile ea lobi, ak’iyo nda lokendo, ko baotutama l’onanga, Petelo aounda nd’aliko ba nsamba e’ilombe wae aonde, nga midi; 
ACT.10.10	ko aoloka nzala, aolanga wae ale toma; lolonde ak’iy’olambelak’ende toma, aokwa nga nda liloto; 
ACT.10.11	ko aolena nd’enelo wete loola lokombwa, ko la wimaka boyokitele nd’okili, nga eto e’enene mongo ekitama nd’atungu banei; 
ACT.10.12	nyama iuma ya bakaka banei la towawa tondakula nd’okili ko la tofulu ta loola baki eko. 
ACT.10.13	Ko lofoso lolokana el’ende lokela, Emala, Petelo; boma, ko leka. 
ACT.10.14	Lolonde Petelo aokela, Afa ngoko, Nkolo; eki’mi ncifola bofambe wa nko loswele la wa linyamo. 
ACT.10.15	Ko lofoso lolokana el’ende lenkina, lokela, Yomba iki Nzakomba ofetolaka, totangak’iko mbindo. 
ACT.10.16	Ko joi line jokelama bekel’esato: ko nkakoyoko wimaka bokolama nda loola.
ACT.10.17	Aki Petelo okakazaka bouke nd’otema ncina ea enelo eki’nd’oenaka bant’ako batomamaki la Kolunelio, buolaki ilombe ya Simona, bemalaki nda joso j’ekuke, 
ACT.10.18	ko baobeleza, ko baoluola nkina Simona ole la lina ja nkombo Petelo ayal’eko. 
ACT.10.19	Aki Petelo okanelaka enelo, Bolimo aolokela, Bala, bant’asato bakasa we. 
ACT.10.20	Lolonde emala, ko kitela yokende l’iyo, tokakaanake; nd’ewela wae njatomaki. 
ACT.10.21	Petelo aokitela ele bant’ako, aokela, Bala, emi nde nk’ende ondas’inyo: loya ncina na? 
ACT.10.22	Baokela, Kolunelio, capitaine ea soldats, bont’owa njelama, oanga Nzakomba, ole la lokumo j’olotsi ele bant’auma ba Yuda, aolakema l’ekima e’oeko ea Nzakomba wae akete we nd’ilombe ikande, wet’ende oke baoyi lim’ele we. 
ACT.10.23	Aolaeta nd’ilombe, aolaya boya.
ACT.10.23	Ko mbile ea lobi aolemala, aocwa l’iyo, ko balongo bamo lima Yafo baocwa l’ende. 
ACT.10.24	Mbile ea lifi baomotswa nda Kaisalia. Kolunelio aolafala, ko aotakanya bioto l’alongo bakande. 
ACT.10.25	Koko aki Petelo otswaka, Kolunelio aokumana l’ende, aokwa nd’akaka’akae, aolokusamela. 
ACT.10.26	Lolonde Petelo aoloemaza, aokela, Emalaka; el’emi nde bonto kika. 
ACT.10.27	Aki’nd’osoola l’ende, aolotswa, aotana bant’auke baotakana; 
ACT.10.28	ko aolakela, Inyo mongo lea wae lifeji la bisekyelo wete bonto owa Ba-Yuda aamane la bonto owa ese enkina, nkina aye el’ende; lolonde Nzakomba aonjeneya wae afeji wete ntange bont’omo bonto owa nko loswele, nkina owa linyamo; 
ACT.10.29	nd’ewel’eko ak’iny’onjetaka, njoya; ko ncikyaki bikoli. Nd’ewel’ene njuola ncina ek’iny’onjetaka. 
ACT.10.30	Ko Kolunelio aokela, Bembile benei beoleka, nda heure ene e’isato, mbondaki nd’ilombe ikami, ko bala, bonto emalaki nda joso likami l’enkoto bia ngesingesi mongo, 
ACT.10.31	aokela, Kolunelio, boondo boke bolokana, ko nganji ike ya liota ile nga jofwa nda joso ja Nzakomba. 
ACT.10.32	Ko tom’anto nda Yafo, yoete Simona, ole la lina ja nkombo Petelo; aokit’ase nd’ilombe ya Simona, boaki owa bikoto, nd’eselo ea lieke. 
ACT.10.33	Nd’ewel’eko, nkotomelaki banto nkakoyoko; ko okelak’olotsi mongo eki w’oyaka. L’aeyoko is’auma tol’ane nda joso ja Nzakomba, wae tokoza baoyi’auma baki Yawe okosiselaka. 
ACT.10.34	Petelo aoumbol’omwa, aokela, Nsosolo mongo njena wete Nzakomba ntambak’anto la likali: 
ACT.10.35	lolonde nd’ese nko loswele bonto ondoanga, ko aokel’eketo bendeji, ende aosimam’olotsi l’Ende. 
ACT.10.36	Joi liki’nd’osiselaka bana ba Yisalaele, aki’nd’osangaka bosako w’olotsi wa kuci la Yesu Masiya, (Ende ale Nkolo e’ant’auma), 
ACT.10.37	ko inyo mongo lea joi liko, lindongwanaki nda Yudea euma, lima Ngalilaya nd’iango, nd’afeka ba nsango e’inelo eki Yoane osangaka; 
ACT.10.38	wae nsango ea Yesu owa Nazaleta, elenge eki Nzakomba obuzak’ende nd’oeko la Bolimo w’olotsi ko la mpamba mongo; ende aoleteta ayokambe belemo bi’olotsi; ko ayoikya bant’auma batukama la Satana; eki Nzakomba oyalaka l’ende. 
ACT.10.39	Iso tole temoins ba baoyi’auma baki’nd’okelaka nd’ese ea Ba-Yuda ko la nda Yelusalema; iyo baoloom’ende la mpafanya nd’otamba. 
ACT.10.40	Nzakomba aoloetola lim’ele bawei nda mbile e’isato, ko aololekya wete enya fole-fole, 
ACT.10.41	af’ele bant’auma, lolonde ele temoins baki Nzakomba osonaka nda joso, wae el’iso baleki toma ko bamelaki l’ende nd’afeka b’eetswelo ekae lim’ele bawei. 
ACT.10.42	Ende aototoma wete tongoza bosako el’anto, ko tosange wae ende aosonama la Nzakomba wete ayale juge owa bayoike l’awei. 
ACT.10.43	Bateli’auma baotela nd’eloko ekae wae la lina likae wengi’onto ondimez’ende ifotungwa lim’aoyi’obe bakae.
ACT.10.44	Nk’atefela Petelo baoyi’ane, Bolimo w’olotsi aokwela bant’auma bandokaki joi, 
ACT.10.45	Ko iy’atenamaki nsonge bandimezaki, wae iy’auma bayaki la Petelo, baokamwa eki nganji ea Bolimo w’olotsi outezamaka ele Bafaya o ngoko. 
ACT.10.46	El’iyo baoloka wae bayotefela la mposo, ko bayokumya Nzakomba. Nkako Petelo aolamba, 
ACT.10.47	Bont’okuseya lofek’asi wae bane bandambaki Bolimo w’olotsi ngok’iso bafiname, ale nko? 
ACT.10.48	Aokela wae biname nd’asi nda lina ja Yesu Masiya. Ko baoloonda wete ateme l’iyo bembile bemo.
ACT.11.1	KO bikima l’alongo baki nda Yudea baoloka wete Bafaya baolamba joi ja Nzakomba ngoko. 
ACT.11.2	Aki Petelo oyaka nda Yelusalema, iy’atenamaki nsonge baolikya bikoli, 
ACT.11.3	baokela, W’otswaki el’anto batatenama nsonge, ko oleki toma l’iyo, 
ACT.11.4	Lolonde Petelo aang’oasangela joi liko lim’iango, 
ACT.11.5	aokela, Emi nki nd’onanga wa Yafo, ko mbondaki; njolen’enelo nga nda liloto, wae wimaka ng’eto e’enene eokitela lima loola, ekitama nd’atungu banei; ko eyaki nk’el’emi: 
ACT.11.6	aki’m’oalaka eko te, njokanela, ko njolena nyama iuma y’akaka’anei y’okili, la nyama ya wale, la towawa tondakula, ko la tofulu ta loola. 
ACT.11.7	Ko njoloka lofoso lonkela, Emala, Petelo, boma ko leka. 
ACT.11.8	Lolonde njokela, Afa ngoko, Nkolo; ewela wae bofambe wa nko loswele la wa linyamo botafotswa nd’omwa’okami. 
ACT.11.9	Ko lofoso lolamba wamba w’efe lima loola, Yomba iki Nzakomba ofetolaka, totangak’iko mbindo. 
ACT.11.10	Ko joi line jokelama bekel’esato; ko bokolama lenkina nda loola. 
ACT.11.11	Ko bala, nkakoyoko bant’asato batomamaki el’emi lima Kaisalia bakemi nda joso j’ilombe ik’is’okitak’ase. 
ACT.11.12	Ko Bolimo aontoma wae nkende l’iyo, nk’okakaano. Balongo’ane botoa baocwa l’emi; ko tolotswa nd’ilombe y’onto’oko; 
ACT.11.13	ende aotosangeia elenge eki’nd’oenaka ekima ea loola emi nd’ilombe ikae, ko aokela, Tom’anto nda Yafo, bete Simona ole la lina ja nkombo Petelo; 
ACT.11.14	ende ifokosangela baoyi bae we l’ilongo ike iuma oika. 
ACT.11.15	Ko aki’m’oangaka lotefela Bolimo w’olotsi aolakwela, ngoki el’iso nd’iango. 
ACT.11.16	Ko njofwaki joi liki Nkolo, elenge eki’nd’okelaka, Yoane inak’anto nd’asi, nsosolo; lolonde inyo lifinama nda Bolimo w’olotsi 
ACT.11.17	Ayaka Nzakomba akaak’iyo nganji nk’eko eki’nd’otokaak’iso, ak’is’oimezaka Nkolo Yesu Masiya, emi nki na wae nsukeya Nzakomba? 
ACT.11.18	Ak’iy’ookaka baoyi’ako, baoyala wai, ko baomemya Nzakomba, baokela, Nzakomba aokaya Bafaya ngoko eututaelo lim’aoyi’obe wae baike.
ACT.11.19	Iy’afalangai wiji la wiji nd’enyoko beangaki nd’ewela ea Setefano baokenda, baokita Poinike, la Kupulio, ko la Antiokia, lolo baosanga nsango ea Joi nk’ele Ba-Yuda kika. 
ACT.11.20	Lolonde bam’akiyo, basi Kupulio la basi Kulene, ak’iy’okitaka Antiokia, baotefela la Ba-Elene ngoko, baolaongoza bosako w’olotsi wa Nkolo Yesu. 
ACT.11.21	Ko likata ja Nkolo liki l’iyo; ko bouke w’anto baolimeza, ko baokengwana ele Nkolo. 
ACT.11.22	Ko bosako wa joi likiyo bolokana nd’atoi ba ekelesia eki nda Yelusalema; ko baotoma Balunaba nda Antiokia; 
ACT.11.23	ko aki’nd’oyaka, ko aolena boya wa Nzakomba, aosalangana: ko ende aolakemy’iy’auma, wae bakatemele Nkolo la wango w’otema; 
ACT.11.24	nd’ewela wae ende aki bonto ow’olotsi, okamaki la Bolimo w’olotsi ko l’imeezo; ko bant’auke baoamana la Nkolo. 
ACT.11.25	Ende aocwa Taluseu oasa Saula; 
ACT.11.26	ko aki’nd’otanaka, aoloyela nda Antiokia. Ko année emoko euma iyo baotakana l’ekelesia, ko baolaka bant’auke mongo; ko bakimi baotangema Ba-Masiya nda Antiokia nda joso.
ACT.11.27	Nd’ekek’eko bateli baokitela lima Yelusalema, baoya nda Antiokia. 
ACT.11.28	Om’okiyo otangema Agabo aolemala, aoleneya la Bolimo wae eto mongo ea nzala ifokwela bise biuma bi’okili; ko eko ielaki nd’ekek’eki Kulaudio Kaisala. 
ACT.11.29	Ko bakimi’auma, wengi’onto ngoki’nd’oata, baosangya wae basokoza balongo bafetsaki nda Yudea nganji ya boya; 
ACT.11.30	ko baokela joi liko, baosokoza nganji iko la likata ja Balunaba la Saula.
ACT.12.1	NDA ekek’eko Elode bokulaka owa roi, aosembola bakata’akae wae anyokole bamo ba ekelesia 
ACT.12.2	Aooma Yakobo okosangi la Yoane nd’ooci l’ifaka y’etumba. 
ACT.12.3	Aki’nd’oenaka wae joi liko josimam’olotsi l’a-Yuda, aocw’okanda Petelo ngoko. Bembil’eko beki bia mampa isamba nyango. 
ACT.12.4	Aki’nd’okandaka, aoloila nd’ilombe ya njanga, aololekya ele soldats jom l’otoa wete boesany’ende; lokano lokae loki wae nd’afeka b’elambo e’Efendelo ifooz’ende ele banto. 
ACT.12.5	Nd’ewel’eko, Petelo akofongi nd’ilombe ya njanga: lolonde ekelesia bayoonde Nzakomba l’etema mongo nd’eloko ekae. 
ACT.12.6	Aki Elode okelaka wae aoz’ende, o bots’oko Petelo akeci ndatsa soldats bafe, akotungi la benyolo befe; ko soldats bamo nda joso j’ekuke baesany’ilombe ya njanga. 
ACT.12.7	Ko bala, ekima ea Nkolo akemi l’ende, ko fole mongo eongesa nda ntena; aosakola Petelo nda lofanji, aoloetola, aokela, Emala nkaola. Ko benyolo bekae beokwa lim’akata bakae. 
ACT.12.8	Ekima ea loola aolokela, Lemb’ombembe, lota bikoto bike. Aokela ngoko. Ko aolokela, Lotaka bonkoto’okawe, yonkime. 
ACT.12.9	Aolola, aolokima; ntea wae joi likelamaki l’ekima liki nsosolo, lolonde aokanela wae aolen’enelo. 
ACT.12.10	Ak’iy’olekanaka boloi w’aesanyi wa joso la boloi w’efe, baokita nd’ekuke ea mbolo, ekombwa nd’onanga; eko eokombwa el’iyo ekomongo; ko baolola, baocuwana mbok’emoko e’onanga; ko nkakoyoko ekima ea loola aoliman’el’ende. 
ACT.12.11	Aki lokai ja Petelo outak’el’ende, aokela, Aeyoko njea nsosolo wae Nkolo aotoma ekima ekae, aonsikola lima likata ja Elode, la lolendezo louma j’anto Ba-Yuda. 
ACT.12.12	Aki’nd’okanelaka joi line ngoko, aoya nd’ilombe ya Malia, nyango ea Yoane ole la lina ja nkombo Malako; bant’auke baotakan’eko ko bayoonde. 
ACT.12.13	Aki’nd’okundelak’ekuke, bosali ow’omoto aoy’okoza, lina likae Loda. 
ACT.12.14	Aki’nd’oeaka lolaka ja Petelo, ntakombola ekuke nd’ewela e’osalangano, lolonde aolikumwa nd’etei, aokela wete Petelo emi nda joso j’ekuke. 
ACT.12.15	Lolonde iyo baolokela, Osongwa! Aokongosanga o nsasanga wae ale o ngoko. Ko iyo baokela, Ale nk’olimo’okande. 
ACT.12.16	Lolonde Petelo aokongokundela ekuke: ko ak’iy’okombolaka, baoloena, ko baokamwa. 
ACT.12.17	Loto aolakela lotaza la likata likae wete bayale o wai, aolasangel’elenge eki Nkolo oimolaka lim’ilombe ya njanga. Ko aokela, Sangela Yakobo l’alongo baoyi’ane. Ko aolimana, aocwa nda wij’onkina. 
ACT.12.18	La nkesa, soldats baotongol’etongo mongo, ek’iyo ntabea wiji boki Petelo ocwaka. 
ACT.12.19	Ko aki Elode oasak’ende, ko ntoena, aolengela baesanyi, ko aotom’omwa wae baomame ci. Ko ende aolimana Yudea, aocwa Kaisalia, ko aoyal’eko.
ACT.12.20	Koko Elode aolemwa Basi Tula la Sidona nkele mongo; ko ak’iy’oataka Bulasito, wesanyi owa loulu j’okulaka, wae ayale bolenzwa’okiyo, baoy’ele Bokulaka la lokai lomoko, baolouola boseka wae bayale kuci, wete ese ekiyo eata toma ta ndala lim’ese ea bokulaka. 
ACT.12.21	Nda mbile endezama, Elode aolota benkoto’ekae bi’okulaka, aokit’ase nda ngwende e’okulaka, aolokola boloko el’iyo. 
ACT.12.22	Ko banto baobeleza, Lofoso ja nzakomba, lofa j’onto! 
ACT.12.23	Ko nkakoyoko ekima ea Yawe aolosakola, eki’nde ntakaya Nzakomba imemya; ko ende aoleema la nkiso, ko aowa.
ACT.12.24	Lolonde joi ja Nzakomba jokaka o nkakaka, jofula o mpafula.
ACT.12.25	Aki Balunaba la Saula osizaka bolemo’okiyo wa liota, baoluta lima Yelusalema, ko baotomba l’iyo Yoane oki la lina ja nkombo Malako.
ACT.13.1	BATELI l’alaki, wete Balunaba, la Simona otangemi Nigela, la Lukia owa Kulene, la Manae webi owa Elode e’okulaka, ko la Saula, baki nda Antiokia nda ekelesia eki eko. 
ACT.13.2	Ak’iy’osaelaka Nkolo, ko baokila toma, Bolimo w’olotsi aokela, Lombuleza Balunaba la Saula nk’el’olemo boki’m’oaetaka. 
ACT.13.3	Nkako, ak’iy’okilaka toma, ko baoonda, baolafy’akata bakiyo el’iyo, ko baolatoma.
ACT.13.4	Ak’iy’otomamaka la Bolimo w’olotsi, baokitela nda Seleukia; lim’eko baosemwa, ko baocwa Kupulio. 
ACT.13.5	Ak’iy’okitaka nda Salamia, baosanga joi ja Nzakomba nda basunagoga b’a-Yuda; ko Yoane aki l’iyo nga bokambyi’okiyo. 
ACT.13.6	Ak’iy’otuwanaka ekole euma, baokita Pafo, ko baotan’eko boloki’omo, boteli ow’ampulu, bosi Yuda, otangema Balayesu; 
ACT.13.7	ende akokit’ase eka gouverneur, Selugio Paulo, bonto owa wanya. Ende aoleta Balunaba la Saula el’ende, aolanga wae okoza joi ja Nzakomba. 
ACT.13.8	Lolonde Eluma nkanga eko (liko wae lina likae limo) aolasuka, aolasa wete akengole gouverneur lim’imeezo eko. 
ACT.13.9	Lolonde Saula, otangema Paulo ngoko, aokama la Bolimo w’olotsi, aoloala te, 
ACT.13.10	aokela, We okama l’olokotano l’obe bouma, bona owa Liloka, wini ow’aoyi ba liongi bauma, ofambya oungusanya mboka ya Nzakomba ya ci nde? 
ACT.13.11	L’aeyoko, bala, likata ja Nkolo lile nk’ele we, ko wifoyala owei’aiso, ofaena jefa elingi fele. Nkakoyoko lomonge la wilima baolokwela; ko aolesesa, oas’onto ondokita la likata. 
ACT.13.12	Aki gouverneur oenaka joi likelamaki, aolimeza, ko aokamwa la lilako ja Nkolo.
ACT.13.13	Paulo l’alongo’akae baosemwa lima Pafo, baokita nda Pelunga nd’ese ea Pampulia; ko Yoane aoliman’el’iyo, aoluta nda Yelusalema. 
ACT.13.14	Lolonde ak’iy’otuwana Pelunga, baoya nda Antiokia ea Pisidia; baolotswa nda sunagoga nda mbile ea Sabata, ko baokit’ase. 
ACT.13.15	Ak’iy’osizaka loanda benkanda bia bisekyelo l’ateli, chefs ba sunagoga baolasisela, baokela, Balongo, ayaka lole la joi limo likemy’anto, losanga liko. 
ACT.13.16	Paulo aolemala, aolaeta la likata, aokela, Iny’anto ba Yisalaele, l’iny’aanga Nzakomba, lokoza; 
ACT.13.17	Nzakomba ea bant’ane ba Yisalaele aosona baise’akiso, ko aokumya bant’ako ak’iyo nda lifaya nd’ese ea Ejipeto, ko aolayela lim’eko la lo ja mpamba. 
ACT.13.18	Ko ende ikaki botema nda bilenge bikiyo nga années ntuk’inei nd’etekeleke. 
ACT.13.19	Ko aki’nd’ofitaka banto ba bise nsambo nda Kanana, aolaka bise bikiyo nga lisango, années nga benkam’enei la années ntuku itano, 
ACT.13.20	ko nd’afeka aolaka juges, elaka nk’ekeke ea Samwele owa boteli. 
ACT.13.21	Ko nd’afeka baoluola wae baate bokulaka owa roi; ko Nzakomba aolaka Saula bona owa Kisi, ow’oloi wa Benyamina, années nga ntuk’inei. 
ACT.13.22	Aki’nd’oimolak’ende, aolemya Dawidi wae ayale bokulaka’okiyo owa roi; aosanga nsango nd’ewel’ekae, aokela, Njolena Dawidi, bona owa Yisai, bonto ngole botema’okami mongo, ende ifokela wango’okami bouma. 
ACT.13.23	Nzakomba aoyela Boikyi Yesu ele Ba-Yisalaele lim’ele bana b’ont’one, ngoki elaka ekande; 
ACT.13.24	aki’nde atafoya, Yoane aosanga nsango e’inelo ea mbututala lim’aoyi’obe ele bant’auma ba Yisalaele. 
ACT.13.25	Aki Yoane okambaka bolemo’okae, aokela, Lontang’emi na? Mp’ende nye. Bala, omo ifoya nd’afeka’akami, ko mpeji wae ntungole bikoto bia bakaka’akae. 
ACT.13.26	Balongo, bana b’ilongo ya Abalayama, l’amo’akinyo baanga Nzakomba, joi ja loiko lone jotomama el’iso. 
ACT.13.27	Iy’afetsa nda Yelusalema la ba-mpifo bakiyo, ek’iyo ntaboea Ende l’aoyi b’ateli baandema wengi Sabata, iyo baolieza bako, ek’iy’oumbak’ende likambo. 
ACT.13.28	Ko ak’iyo ntabena eloko e’iwa el’ende, baoluola Pilato wae aomame. 
ACT.13.29	Ak’iy’osizaka baoyi’auma bakotamaki nd’eloko ekae, baolokiteza lim’otamba, ko baoloambya nd’oomba. 
ACT.13.30	Lolonde Nzakomba aoloetol’ende lim’ele bawei; 
ACT.13.31	ko aolenya bembile beuke el’iy’ayaki l’ende nda Yelusalema lima Ngalilaya, ko iyo bal’aeyoko temoins el’anto. 
ACT.13.32	Ko iso toyel’inyo bosako w’olotsi w’elaka ecikamaki el’aise, 
ACT.13.33	wete Nzakomba aoliez’elaka eko ele bana’akiso, eki’nd’oetolaka Yesu lim’ele bawei; elenge ekotama nda Nsau e’ife, W’ole Bona’okami, njokoota mbil’ene. 
ACT.13.34	Ko nda joi liko wete aoloetola lim’iwa, ko afaena efonju, aokela ngone, Njifokay’inyo bekako bia nsakema bi’oeko la bia seko beki Dawidi. 
ACT.13.35	Nd’ewel’eki’nd’okelaka nda Nsau emo, Ofaolekya Okawe ow’oeko wae ene efonju nye. 
ACT.13.36	Ele Dawidi, aki’nd’osiz’okela wango wa Nzakomba nd’eotswelo ekande, aoletama, ko aokundama l’aise’akae, ko aolen’efonju. 
ACT.13.37	Lolonde ende oki Nzakomba oetolaka lim’ele bawei, nten’efonju nye. 
ACT.13.38	Nd’ewel’ene, balongo, kel’inyo lea wae l’ont’one etungwelo lima baoyi’obe esangema el’inyo; 
ACT.13.39	ko os’oimeza baoyi’ane, ifoyengwa l’ende nd’aoyi baki’nde ntayengwaka la bisekyelo biki Mose. 
ACT.13.40	Nd’ewel’eko, loalaka, nyango joi liko likotamaki l’ateli lifiele el’inyo, wae:
ACT.13.41	Loalaka, inyo batengweli, lokamwaka, lofitana;
ACT.13.41	El’emi nkamb’olemo nd’embile bekinyo,
ACT.13.41	Mpeka la bont’omo asangel’inyo, lofaimeza bolem’oko nye.
ACT.13.42	Ko ak’iy’oole, baoonda bikima wete baoyi’ane basangeme el’iyo nda Sabata eoya. 
ACT.13.43	Ko aki etakano ofalangana, banto ba Yuda l’afaya bamo bafaningwaki Ba-Yuda, bamemyi ba Nzakomba, baokimana la Paulo la Balunaba; ko iyo baotefela l’iyo, ko baolakama wete basekwa nd’oya wa Nzakomba seko.
ACT.13.44	Sabata emo eoya, ko nga bant’auma b’onanga baotakana wae bokoza joi ja Nzakomba. 
ACT.13.45	Lolonde aki Ba-Yuda oenaka banyenga b’anto, baolok’inkunya, baoliky’aoyi baki Paulo osangaka bikoli mongo, baosaola isaola. 
ACT.13.46	Lolo Paulo la Balunaba baotefela la nkaso, baokela, Eji wae joi ja Nzakomba lisangeme nda joso el’inyo; nd’ewela wae lotona, ko loleza inyo mongo wete lofeji la loiko ja seko, bala, telela Bafaya. 
ACT.13.47	Ele Nkolo aototoma o ngoko, aokela,
ACT.13.47	Njokila we fole ea Bafaya,
ACT.13.47	Wae oyaleme eikyelo el’anto bauma, elaka nko ntundo mongo y’okili.
ACT.13.48	Aki Bafaya ookaka joi line, baosalangana, baokumya joi ja Nzakomba; ko iy’auma basonama ele loiko ja seko baolimeza. 
ACT.13.49	Ko joi ja Nkolo jolongwana nda bekako’eko beuma. 
ACT.13.50	Lolonde Ba-Yuda baolangela bamato bamemyi ba Nzakomba ba mpifo, la bingambe bia bonanga, wae banyokole Paulo la Balunaba, ko baolaitanya lima bise bikiyo. 
ACT.13.51	Lolonde iyo baotitola biucu bia bakaka’akiyo ele bant’ako, ko baoya nd’Ikonio. 
ACT.13.52	Ko bakimi baokama l’osalangano la Bolimo w’olotsi.
ACT.14.1	KOKO ak’iyo nd’Ikonio, baolotswa nda sunagoga ea Ba-Yuda bolongo, ko baolaka l’elakelo wae etukuluku e’enene ea Ba-Yuda la Ba-Elene baolimeza. 
ACT.14.2	Lolonde Ba-Yuda batendolaki joi baosomanya betema bia Bafaya la bakimi, ko baolakaneza nkai y’obe wae balemw’iyo. 
ACT.14.3	Nd’ewel’eko iyo baoyalem’eko elingi mongo, ko baosanga joi nk’ofolu nda mpamba ea Nkolo, ondeneyaki joi ja boya’okae, eki’nd’okaaka ntaza l’elemo bia nkakamwa wae bekelame la bakata’akiyo. 
ACT.14.4	Lolonde etukuluku e’anto b’onanga eokafwana; bamo wiji w’a-Yuda, bankina wiji wa bikima. 
ACT.14.5	Ko aki Bafaya la Ba-Yuda la ba-mpifo bakiyo oangaka lokel’iyo elenge ea nsoi mongo, ko baolusel’iyo bikenje, 
ACT.14.6	baokotola ngoko, ko baolota nd’enanga bia Lukaonia wete Lusetula la Delube, ko la bise bitutsi la beko; 
ACT.14.7	ko baolongoz’eko bosako w’olotsi.
ACT.14.8	Bont’omo akokit’ase nda Lusetula osambaki mpamba nd’akaka’akae, oki botengu lima likunju ja nyango ekae, ntakendaka. 
ACT.14.9	Atefela Paulo, ende aoloka; ko Paulo aoloala te, aolena wete ende aki l’imeezo wae aike, 
ACT.14.10	ko aolokela la lofoso ja bolo, Emalaka nd’akaka’akawe ci. Aotamba, ko aokenda. 
ACT.14.11	Aki etukuluku e’anto oenaka bolemo boki Paulo okambaka, baobeleza nda lofoso ja Lukaonia, Nzakomba iokitela el’iso ngole banto. 
ACT.14.12	Ko baotanga Balunaba Zeu; ko baotanga Paulo Eleme, la ncina wae aki Bosangi owa joso. 
ACT.14.13	Ko nkanga ea Zeu oki la nkinda ekae nda joso j’onanga, aoyela ngombo la njobya nda biiso bia bonanga, aolanga wete alekya mbeka, ende l’etukuluku e’anto. 
ACT.14.14	Lolonde aki bikima, Balunaba la Paulo, ookaka ngoko, baolat’enkoto: baolikumwa nd’etei e’etukuluku, baobeleza, 
ACT.14.15	baokela, Baowa, lokela baoyi’ane lae? Iso tole nk’anto ngoko, ko tole l’elenge ngol’inyo, ko tongoz’inyo bosako w’olotsi, wae loututale baoyi’ane ba mpampa, kela lelele Nzakomba eyoike, ondemaki loola l’okili la lieke j’okwa, ko la toma touma tol’eko; 
ACT.14.16	ko ende aocika bant’auma nda biotswelo biki kalakala wete bacwe mboka ikiyo mongo. 
ACT.14.17	Lolonde ntacika Bomongo nko temoin, el’Ende aokela nk’olotsi, ko aokay’inyo mbula lima loola, la bileko biofula l’amuka, ko aokinza betema’ekinyo la toma l’ekemo. 
ACT.14.18	Lako baoyi’ane, siki banto ba bitukuluku balekya mbeka el’iyo.
ACT.14.19	Lolonde Ba-Yuda baoya lima Antiokia la Ikonio; ko ak’iy’oangelaka banyenga b’anto baoyi, baolusela Paulo bikenje, ko baolobela nd’anza b’onanga, ek’iy’otangaka wae aosil’owa. 
ACT.14.20	Lolonde aki bakimi oengamelak’ende, aolemala, aomotswa nd’onanga; ko mbile ea lobi, ende la Balunaba baocwa Delube. 
ACT.14.21	Ak’iy’osangelaka banto b’onanga’oko bosako w’olotsi, ko baataki bakimi bauke mongo, baoluta nda Lusetula la Ikonio, ko la nda Antiokia, 
ACT.14.22	ko baokemy’etema bi’akimi, baolakama wae basekwa nd’imeezo eko seko, ko baolasangela wae tifotswa nda likulaka ja Nzakomba l’enyoko beuke. 
ACT.14.23	Ak’iy’osonaka bampaka nda bikelesia biuma, ko baonda la nkakila ea toma, baolacika ele Nkolo, ok’iy’oimezaka. 
ACT.14.24	Ko iyo baotuwana Pisidia, baokita Pampulia. 
ACT.14.25	Ak’iy’osangaka joi nda Pelunga, baokitela nda Atalia; 
ACT.14.26	lim’eko baosemwa, baocwa Antiokia, wiji bok’iy’olekyamaka ele boya wa Nzakomba nd’ewela ea bolemo bok’iy’osizaka. 
ACT.14.27	Ak’iy’okitaka, ko baotakanya ekelesia euma, baosanga baoyi’auma baki Nzakomba okelaka l’iyo, l’elenge eki’nd’okombolaka ekuke e’imeezo ele Bafaya. 
ACT.14.28	Ko baoyala elingi mongo l’akimi.
ACT.15.1	KO bant’amo baokitela lima Yelusalema, ko baolaka balongo, baokela, Lako lotenama nsonge l’elenge e’esekyelo ea Mose, lofaoika nye. 
ACT.15.2	Ko aki Paulo la Balunaba oikyana l’ant’ako bikoli, ko baoluwana l’iyo, bakimi baosona Paulo la Balunaba, ko l’amo bakiyo, wae bacwe Yelusalema ele Bikima l’ampaka nda joi line. 
ACT.15.3	Baki nd’ekelesia baolacindeza nda mboka, ko iyo baotuwana Poinike la Samalia, baosanga eututaelo ea Bafaya lim’aoyi’obe, ko baosalanganya balongo’auma nsalanganya mongo. 
ACT.15.4	Ak’iy’okitaka Yelusalema, ekelesia la bikima l’ampaka baolaamba, ko iyo baosanga baoyi’auma baki Nzakomba okelaka l’iyo. 
ACT.15.5	Lolonde bamo b’oloi w’afalusi bandimezaki, baokela, Eji wae batename nsonge, ko balakeme wete iyo bafonge bisekyelo bia Mose.
ACT.15.6	Bikima l’ampaka baotakana wae bengele joi liko. 
ACT.15.7	Ak’iy’oikyanaka bikoli bouke, Petelo aolemala, aolakela.
ACT.15.7	Balongo, inyo lea wete kalakala Nzakomba ansonak’emi lim’el’inyo, wete Bafaya boke baoyi b’osako w’olotsi l’omwa’okami, ko bimeza. 
ACT.15.8	Ko Nzakomba, ondea botema, aolaimeza la lotaza, eki’nd’oakaaka Bolimo w’olotsi, o ngoki’nde otokaak’iso mongo; 
ACT.15.9	ko ende ntacikwany’iso l’iyo, eki’nd’ofetolaka betema’ekiyo l’imeezo. 
ACT.15.10	L’aeyoko lomeka Nzakomba ncina na? Lolanga wae lile bolito nda nkingo ea bakimi, bok’iso l’aise’akiso ntatokuseyaki nde? 
ACT.15.11	Lolonde iso timeza wete tifoika l’oya wa Nkolo Yesu, iso l’iyo eleng’emoko.
ACT.15.12	Etukuluku euma e’akimi baoyala wai; ko baolokoza nsango ea Balunaba la Paulo ea ntaza l’elemo bia nkakamwa beki Nzakomba okelaka l’iyo nda bise bi’afaya. 
ACT.15.13	Ak’iy’osiz’otefela, Yakobo aolamba, aokela, Balongo, lonjokoza: 
ACT.15.14	Simona aosang’elenge eki Nzakomba oyaka ele Bafaya nda joso, wae akole lim’el’iyo banto nd’eloko ea lina likae. 
ACT.15.15	Ko baoyi baki bateli baosongana la joi liko; ngole joi likotamaki,
ACT.15.16	Nd’afeka b’aoyi’ane njifuta,
ACT.15.16	Ko njifotonga lenkina ilombe iki Dawidi ikwei;
ACT.15.16	Ko njifotonga lenkina ilombe ifitana.
ACT.15.16	Njifemya iko lenkina;
ACT.15.17	Wae banto baciki base Yawe,
ACT.15.17	Ko la Bafaya bauma, batangema la lina likami,
ACT.15.18	Yawe ondeneya baoyi’ane lima kalakala, aotefela ngoko. 
ACT.15.19	Nd’ewel’eko joi linden’emi bolotsi wete tofotumole Bafaya bako bakengwana ele Nzakomba; 
ACT.15.20	lolonde takotel’iyo wae bakile linyamo ja baidola, la jibi, la nyama iomamaki la nkakoma, ko l’alongo. 
ACT.15.21	Ele Mose lima kalakala ale l’asangi’akae nd’enanga beuma, ko baanda benkanda bekae nda basunagoga wengi Sabata.
ACT.15.22	Nkako bikima l’ampaka l’ekelesia euma baokanela bolotsi wae basone bant’am’akiyo, ko batom’iyo nda Antiokia la Paulo la Balunaba; ko baosona Yuda otangema Balusaba, la Sila, banto b’imemya el’alongo: 
ACT.15.23	ko baokota bonkanda bocwe l’iyo ngone, Bikima la bampaka b’alongo, ele balongo ba Bafaya bale nda Antiokia la Sulia la Kilikia, bosalangano el’inyo; 
ACT.15.24	Toloka wae bamo bacwaki lim’el’iso baotumol’inyo l’aoyi ba ntefela, ko baofukya betema’ekinyo; iso ntatotom’iyo nye: 
ACT.15.25	nd’ewel’eko totanga bolotsi wete, ek’is’oyalemaka lokai la wango bomoko nda joi line, tosone banto, tatom’iyo el’inyo la Balunaba la Paulo balangema l’iso, 
ACT.15.26	banto bakotutsi l’iwa nd’eloko ea lina ja Nkolo ekiso Yesu Masiya. 
ACT.15.27	Nd’ewel’eko, totoma Yuda la Sila, ko iyo mongo bifosangel’inyo nk’aoyi’ane l’omwa. 
ACT.15.28	Ele Bolimo w’olotsi atang’olotsi, ko l’iso o ngoko, wete tofil’inyo bolit’omo, imola nko baoyi’ane bandeji; 
ACT.15.29	wae lokile nyama ilekyama ele baidola, la balongo, la nyama iomamaki la nkakoma, ko la jibi: wenaka lokel’aoyi’ako, lifoonga bolotsi. Lofonga lokema.
ACT.15.30	Ak’iy’otomamaka, baokitela nda Antiokia, koak’iy’otakanyaka etukuluku e’akimi, baolakitsa bonkanda. 
ACT.15.31	Ak’iy’oandaka boko, baosalangana l’aoyi ba ncicimya. 
ACT.15.32	Ko Yuda la Sila, iyo mongo baki bateli, baolak’alongo l’aoyi’auke, ko baolakemya. 
ACT.15.33	Ak’iy’otemak’eko fele, balongo baolatoma la kuci wae bute el’iy’andatomaki. 
ACT.15.34	[Lolonde Sila aotang’olotsi wae acikal’eko fele], 
ACT.15.35	Ko Paulo la Balunaba baomonga nda Antiokia, baolaka ko baolongoza bosako w’olotsi wa joi ja Nkolo, iyo l’am’auke o ngoko.
ACT.15.36	Nd’afeka b’embile bemo Paulo aokela Balunaba, Kela tute aeyoko, tene balongo nd’enanga beuma bek’is’osangaka joi ja Nkolo, tengele elenge eyal’iyo. 
ACT.15.37	Ko Balunaba aosangya wae batombe l’iyo Yoane ole la lina ja nkombo Malako. 
ACT.15.38	Lolonde Paulo ntatanga bolotsi wae batomb’ende ondasundolaki nda Pampulia, ko ntakenda l’iyo nda bolemo. 
ACT.15.39	Ko baseki lisa, ko nd’ewel’eko baokafwana, ko Balunaba aotomba Malako l’ende, aosemwa aocwa Kupulio; 
ACT.15.40	lolonde Paulo aosona Sila, ko aokenda, aki balongo oalekyaka ele boya wa Nkolo. 
ACT.15.41	Ende aotuwana Sulia la Kilikia, aokemya bikelesia.
ACT.16.1	KO ende aoya nda Delube la Lusetula ngoko; ko bala, bokimi omo aki eko, otangema Timoteo, nyango ekae bosi Yuda ondimezaki, lolonde ise ekae aki bosi Elene. 
ACT.16.2	Ende aki la lokumo j’olotsi eka balongo baki nda Lusetula la Ikonio. 
ACT.16.3	Paulo aolanga wete akende l’ende; aolokola, aolotenela nsonge, nd’ewela ea Ba-Yuda baki nda bise biko: ek’iy’auma oeaka wae ise ekae aki bosi Elene. 
ACT.16.4	Ak’iy’otuwana benanga, baolakitsa besise beki bikima la bampaka nda Yelusalema oasiselaka wae bafonge beko. 
ACT.16.5	Nkako bikelesia biokema nd’imeezo eko, ko biofula nd’oanji wengi’aefa.
ACT.16.6	Baotuwana bise bia Fulungia la Ngalatia, nd’ewel’eki Bolimo w’olotsi oafekaka wae bafongoza bosako w’olotsi nda Asia; 
ACT.16.7	ko ak’iy’otutama la Musia, baomeka wete bacwe nda Bitunia; lolonde Bolimo wa Yesu ntimeza; 
ACT.16.8	baolekana Musia, baokitela nda Tuloa. 
ACT.16.9	Ko enelo eolenya ele Paulo l’otso; wae bonto owa Makedonia akemi, aonda, aokela, Yaka nda Makedonia otokamby’iso. 
ACT.16.10	Aki’nd’oenaka enelo eko, nkakoyoko tasaki wae tokende nda Makedonia, ek’is’otangaka wete Nzakomba atetaki wae tosange nsango e’olotsi nk’eko.
ACT.16.11	Nd’ewel’eko tosemwa lima Tuloa, tofendaki nda Samotulake ci, ko nda mbile ea lobi tokita nda Neapoli; 
ACT.16.12	lim’eko tocwa Filipoi, bonanga wa joso w’ese ea Makedonia, lifeta j’a-Loma; toyala nd’onanga’one bembile bemo. 
ACT.16.13	Ko nda mbile ea Sabata tolola nd’anza ba wiso w’onanga, tocwa nd’eselo ea ntando, tokanela wete itenela ya boondo il’eko; tokit’ase, ko totefela l’amato batakai. 
ACT.16.14	Ko bomot’omo otangema Ludia, botekyi owa bito bia pourpre, bosi Twatila, omemyaki Nzakomba, ende aolok’aoyi’akiso, ko Nzakomba aokombola botema’okae, ko aolokoza baoyi baki Paulo osangaka. 
ACT.16.15	Aki’nd’oinamaka nd’asi, ende l’iy’aki nd’ilombe ikae, aotoonda, aokela, Ayaka lonjez’emi nde ow’imeezo ele Nkolo, loyaka nd’ilombe ikami, loyal’eko. Ko aotokama.
ACT.16.16	Koko nk’acw’iso nd’itenela ya boondo, bomoto omo oki la bokali wa Putono, oatelaki bankolo’akae bouke w’aumba l’aoyi ba nkanga, aofomana l’iso. 
ACT.16.17	Ende aokimana la Paulo l’iso, aobeleza, Bant’ane bale bakwala ba Nzakomba Eleki ndekola, bandeney’inyo mboka ea loiko. 
ACT.16.18	Aokela ngone bembile beuke. Lolonde Paulo aokengwana, eki’nd’ookaka lokeseli mongo, aokela bokali, Nkosangela we nda lina ja Yesu Masiya, ola lim’el’ende! Ko bolola nkakoyoko.
ACT.16.19	Lolonde aki bankolo bakae oenaka wae eatelo ea nkito ekiyo eolimana, baokanda Paulo la Sila, baolabela nd’itenela y’esombe nda joso ja ba-mpifo, 
ACT.16.20	ko ak’iy’oayelaka ele capitaines, baokela, Bant’ane, Ba-Yuda, baofukya bonanga’okiso o mpafukya mongo; 
ACT.16.21	ko baolak’anto bilenge bifeji l’iso Ba-Loma wae tambe. 
ACT.16.22	Ko banto b’etukuluku baolemala el’iyo, baolasuk’isuki, capitaines baolakanjola bito bikiyo, ko baolasisela wete bakundame la beambo. 
ACT.16.23	Ak’iy’oakundaka la beambo beuke, baolausa nd’ilombe ya njanga, ko baosangela wesanyi wae aesany’iyo njesanya mongo; 
ACT.16.24	ko aki’nd’otomamaka lotomo loko, aolausa nd’ilombe ya njanga iki nd’etei inongo, ko aolila bakaka’akiyo nda bifoke. 
ACT.16.25	Lolonde nga bonkeke W’otso, Paulo la Sila bayoonde ko bayembele Nzakomba nsau, ko njanga baolaokoza; 
ACT.16.26	ko sasimo bokili bofukaki mpafuka, elenge wae jango j’ilombe ya njanga jofukyama; ko nkakoyoko bikuke biuma biokombwa; bifoke bi’ant’auma biakwa. 
ACT.16.27	Wesanyi aoetswa lim’ais’ilo, aolena bikuke bi’ilombe ya njanga biokombwa, ko aolosola ifaka ikae y’etumba, akela wae aome bomongo, eki’nd’otangaka wae njanga baolota. 
ACT.16.28	Lolonde Paulo aobeleza, Tokeelake we mongo joi nye; el’is’auma tol’endo. 
ACT.16.29	Aoleta totswa, aolikumwa nd’etei, aokwa ndalenga l’ofolu nda joso ja Paulo la Sila, 
ACT.16.30	aolaoza, ko aokela, Bankolo, nkele na wete mbike? 
ACT.16.31	Baokela, Imeza Nkolo Yesu, ko wifoika, we l’ilongo ikawe. 
ACT.16.32	Ko baolosangela joi ja Nkolo, l’ende l’ant’auma baki nd’ilombe ikae. 
ACT.16.33	Ko nda heure eko e’otso, ende aolakola, aolasola mpota; ko nkakoyoko aolinama nd’asi, ende l’ilongo ikae iuma. 
ACT.16.34	Aolayela nd’ilombe ikae, aolalekeza toma, aosalangana bouke mongo, ende l’ilongo ikae, eki’nd’oimezaka Nzakomba.
ACT.16.35	Aki jefa okya, capitaines baotoma police, baokela, Tungola bant’ako. 
ACT.16.36	Ko wesanyi ow’ilombe ya njanga aosangela Paulo baoyi’ako, aokela, capitaines baotom’omwa wae ntungol’inyo; nd’ewel’eko, lola aeyoko, lokenda o kuci. 
ACT.16.37	Lolonde Paulo aolakela, Baotokund’is’anto Ba-Loma nda joso j’anto, iso batumbama likambo nye, ko baotusa nd’ilombe ya njanga; kamba aeyoko batoza la lokuko nde? O nye! Lolonde baye iyo mongo, batoz’iso. 
ACT.16.38	Ko police baosangela capitaines baoyi’ane: ko iyo baolok’ooma mongo, ek’iy’ookaka wae bale Ba-Loma. 
ACT.16.39	Ko baoya, baolaonda; ko ak’iy’oaozaka, baolauola wae bimane lim’onanga. 
ACT.16.40	Baolola lim’ilombe ya njanga, baolotswa nd’ilombe ya Ludia; ko ak’iy’oenaka balongo, baolacicimya nd’etema, ko baokenda.
ACT.17.1	AK’IY’OTUWANAKA Ampipoli la Apolonia, baoya nda Tesalonike, ko sunagoga ea Ba-Yuda eki eko; 
ACT.17.2	ko Paulo, ng’elenge ekande ea bikeke biuma, aolotswa el’iyo, ko Sabata isato aolalaka lima bikotelo bia Nzakomba, 
ACT.17.3	aolafolaza, ko aolaeneya wae joi likeji wae Masiya en’elo e’eefe, ko aetswa lim’ele bawei; ko aokela, Yesu okumy’emi el’inyo nda nsango, ende ale Masiya mongo. 
ACT.17.4	Ko bam’akiyo baolimeza, ko baoamana la Paulo la Sila; etukuluku mongo ea Ba-Elene, bamemyi ba Nzakomba, ko l’amato ba mpifo bauke. 
ACT.17.5	Lolonde Ba-Yuda baolok’inkunya, baokola el’iyo belole bemo bia linyenga j’anto, baotakanya etukuluku, baotongol’etongo mongo nd’onanga: baotomb’etumba nd’ilombe ya Yasona, baolasa wae baoz’iyo el’anto. 
ACT.17.6	Ko ak’iyo ntaben’iyo, baobela Yasona l’alongo bamo nda joso ja ba-mpifo b’onanga, bayobeleza, Bant’ane bakalimolaki bokili bouma baoy’endo ngoko; 
ACT.17.7	ko Yasona aolaamb’iyo; ko ban’auma baosekola bisekyelo bia Kaisala, esang’iyo wae bokulaka’onkina owa roi al’eko wete Yesu. 
ACT.17.8	Ko ak’iy’ookaka baoyi’ako, banto b’etukuluku ko la ba-mpifo baofuka nd’otema. 
ACT.17.9	Ko ak’iy’okolaka ndanga lim’ele Yasona l’amo, baolatungola.
ACT.17.10	Nkakoyoko balongo baotoma Paulo la Sila l’otso nda Beloya; ko ak’iy’okitaka eko, baolotswa nda sunagoga ea Ba-Yuda. 
ACT.17.11	Ko bant’ane baolekol’ako ba Tesalonike nd’olotsi, ek’iy’oambaka joi la mposa mongo, ko baolengela bikotelo bia Nzakomba wengi mbile, nkina baoyi’ane bale nsosolo. 
ACT.17.12	La ncin’eko bauke bakiyo baolimeza; ko l’amato b’a-Elene ba lokumo l’aende bauke. 
ACT.17.13	Lolonde aki Ba-Yuda ba Tesalonike oeaka wete joi ja Nzakomba josangema la Paulo nda Beloya, iyo baoy’eko ngoko; baosomanya banto l’iyo, ko baofukya bitukuluku. 
ACT.17.14	Ko nkakoyoko balongo baotoma Paulo wae acwe elaka nko lieke j’okwa; lolonde Sila la Timoteo baocikal’eko fele. 
ACT.17.15	Iy’asambozaki Paulo nda mboka baolocindeza nda Atenia; aosisela Sila la Timoteo bosise l’iyo wae bay’el’ende nkaola, ko bant’ako baokenda.
ACT.17.16	Aki Paulo oalendezaka nda Atenia, bolimo’okae bokamamala, eki’nd’oenaka bonanga’ouma bokamaki la baidola. 
ACT.17.17	Nd’ewel’eko aolikya bikoli la Ba-Yuda l’amemyi ba Nzakomba nda sunagoga, ko la nd’itenela y’esombe wengi’aefa l’iyo bakumanaki l’ende. 
ACT.17.18	Ko baat’amo ba wanya ba-Epikulo la Basetoa baokumana l’ende. Ko bam’akiyo baokela. Bont’one ow’etefel’etetela alanga na? Bankina baokela, Ende ale ngole bosangi ow’ademona b’afaya; baokela ngoko, eki’nd’oongozaka bosako w’olotsi wa Yesu l’eetswelo ea bawei. 
ACT.17.19	Baolokola, baoloyela nda Aleopago, baokela, Tea nde lilako line j’aeyoko lisanga we? 
ACT.17.20	Ele we oyela baoyi b’ofaya nd’atoi’akiso; tolanga wete tea ncina ea baoyi’ane. 
ACT.17.21	(Ba-Atenia l’afaya baki eko ntabakelaka joi limo, imola nko basange joi j’aeyoko, nkina bokoza joi j’aeyoko).
ACT.17.22	Ko Paulo aolemala nd’etei ea Aleopago, aokela, Iny’aende ba Atenia, njena wete lole bamemyi ba bademona nd’aoyi’auma. 
ACT.17.23	Aki’m’olekaka, ko njolengela belemo bekinyo bememy’inyo, njolena nkinda ea mbeka emo l’ekotelo ene, ELE NZAKOMBA EFEANA. Os’omemy’inyo la bosamba wa njea, Ende, nsangel’inyo nsango ekae. 
ACT.17.24	Nzakomba ondemaki bokili la belemo beuma bel’eko, ende ole Nkolo ea loola l’okili, ntayalaka nda tolombe totongama l’akata; 
ACT.17.25	ko ntabasaelak’ende l’akata b’anto, ng’asamba yomba; el’ende mongo akaaka bant’auma loiko la loi, la toma touma; 
ACT.17.26	ko emaki bant’auma lim’el’ont’omoko wae bafetsa nd’okili bouma, ko ezaki bileko bikiyo, la belelo bia bafeta’akiyo; 
ACT.17.27	wae base Nzakomba, nkina bambam’el’ende, ko botane, lolonde ende af’esi l’is’auma; 
ACT.17.28	el’iso toyoike, ko toyokende, ko toyoyalema nk’el’ende: ngoki bakoci’amo’akinyo ba nsau okelaka,
ACT.17.28	El’iso tole bana’akande.
ACT.17.29	Iso tole bana ba Nzakomba; nd’ewel’eko, iso ntatokanelaka Nzakomba asongi la wolo, la argent, l’ekenje, basengama la wanya la lokai j’anto. 
ACT.17.30	Nda bikeke biki banto ntabea Nzakomba, bomongo aofenza baoyi’akiyo baiso; lolonde aeyoko aosisela bant’auma nda bise biuma baututale baoyi’obe: 
ACT.17.31	eki’nd’osonaka mbile e end’otenela banto b’okili bakambo l’elenge ea njelama l’onto oki’nd’osonaka; nda joi liko aokaya bant’auma esilamelo e’otema, eki’nd’oetolaka Yesu lim’ele bawei.
ACT.17.32	Ak’iy’ookaka eetswelo ea bawei, bamo baoseka tola; lolonde bankina baokela, Tifokokoza lenkina nda joi line. 
ACT.17.33	O ngoko Paulo aolimana el’iyo. 
ACT.17.34	Lolonde bant’amo baoamana l’ende bamba, ko baolimeza; ko bam’akiyo wete Dionusio owa Aleopago, l’omoto otangema Damali, ko bamo l’iyo.
ACT.18.1	ND’AFEKA b’aoyi’ane Paulo aolimana Atenia, aoya nda Kolinto. 
ACT.18.2	Aotan’eko Bo-Yuda otangema Akwila, bosi Ponto, ende la waji’okae Pulisekila, mpanga bayaka lima Italia, eki Kulaudio oitanyaka Ba-Yuda bauma lima Loma; ko aolotswa ele bant’ako; 
ACT.18.3	ko la ncina ek’iyo l’ende oeaka bolemo’omoko, aokit’ase l’iyo, ko baokamb’olemo; bolemo bokiyo boki nsasamba ea tolombe ta bito. 
ACT.18.4	Ko aolaka nda sunagoga wengi Sabata, ko aolikola Ba-Yuda la Ba-Elene bikoli.
ACT.18.5	Lolonde aki Sila la Timoteo oyaka lima Makedonia, Paulo aokama la joi nkakama, aosangela Ba-Yuda wae Yesu ale Masiya. 
ACT.18.6	Ko ak’iy’oikyaka bikoli, ko baosaola Nzakomba, aofukusa benkoto bekae, aolakela, Balongo’akinyo bayale nd’etsa bekinyo mongo; emi nde soto: lim’aeyoko njifocw’ele Bafaya. 
ACT.18.7	Aolimana lim’eko, ko aolotswa nd’ilombe y’ont’omo otangema Titio Yuseto, bomemyi owa Nzakomba, ko ilomb’ikae iosingitana la sunagoga. 
ACT.18.8	Ko Kulisipo, chef ea sunagoga, aolimeza Nkolo, ende l’ilongo ikae iuma; ko bouke wa banto ba Kolinto baoloka, ko baolimeza, ko baolinama nd’asi. 
ACT.18.9	Ko Nkolo aosangela Paulo nd’enelo l’otso, aokela, Toangake, lolonde sanga o nsasanga, toyalake wai; 
ACT.18.10	el’emi nde la we, ko nk’onto okokeleya joi j’obe: el’emi mbata bant’auke nd’onanga’one. 
ACT.18.11	Ko aoyal’eko année emoko la nsanza botoa, ko aolalaka joi ja Nzakomba.
ACT.18.12	Lolonde aki Ngalio gouverneur ea Akaya, Ba-Yuda baolemala la lokai lomoko, baosuka Paulo isuki, baoloyela nda joso ja ngwende e’akambo, 
ACT.18.13	baokela, Bont’one aolak’anto wete bamemya Nzakomba l’elenge efeji la bisekyelo. 
ACT.18.14	Lolonde aki Paulo okelaka wae aumbol’omwa bokae, Ngalio aokela Ba-Yuda, Inyo Ba-Yuda, nga joi line lile j’obe, nkina ja lofundo ja loma, siki njokoz’inyo; 
ACT.18.15	lolonde nga likambo lile j’aoyi ba ntefela, la baina, la bisekyelo bikinyo mongo, inyo mongo losiza likambo liko: mpange wae ntene bakambo’ako. 
ACT.18.16	Ko aolaitanya lima ngwende ekae e’akambo. 
ACT.18.17	Ko iy’auma baokanda Sosetene, chef ea sunagoga ea Ba-Yuda, baolokunda nda joso ja ngwende e’akambo. Lolonde Ngalio ntakanela baoyi’ane bauma.
ACT.18.18	Aki Paulo omongaka bembile beuke nd’afeka b’aoyi’ane, aosesana
ACT.18.19	Baoya nda Efeso, ko aolacik’eko; lolonde ende mongo aolotswa nda sunagoga, aolaka Ba-Yuda. 
ACT.18.20	Ko ak’iy’ouolaka wae acikale fele, ntimeza; 
ACT.18.21	lolonde aosesana
ACT.18.22	Aki’nd’osemaka nda Kaisalia, aosafwa, ko aoluola ekelesia, ko aokitela nda Antiokia. 
ACT.18.23	Ko aki’nd’otemak’eko fele, aolimana, ko aotuwana bise bia Ngalatia la Fulungia, ka-ka, ko aokemya bakimi’auma.
ACT.18.24	Ko Owa-Yuda omo lina likae Apolo, bosi Alesandulia, botefeji owa nkaso, aoya nda Efeso. Ende aolekela la bikotelo bia Nzakomba njekela mongo. 
ACT.18.25	Bont’one aolakema la mboka ea Nkolo, ko eki’nd’okaka la mposa nd’olimo, aosanga, ko aolaka baoyi ba Yesu o ci, lolonde eaki nk’inelo eki Yoane kika; 
ACT.18.26	ko aanga losanga nko bofolu nda sunagoga. Lolonde aki Pulisekila l’Akwila ookak’ende, baolokola el’iyo, baolofolaza mboka ea Nkolo fole mongo. 
ACT.18.27	Ko aki’nd’olangaka wae afende nda Akaya, balongo baolokambya, ko baokotela bakimi wete boambe; ko aki’nd’okite, aokamby’iyo bandimezaki l’oya o nkakambya; 
ACT.18.28	eki’nde oumbaka Ba-Yuda nda bikoli l’umbelo mongo, la nd’esayenge, eki’nd’oeneyaka la bikotelo bia Nzakomba wae Yesu ale wete Masiya.
ACT.19.1	KOKO aki Apolo nda Kolinto ko Paulo aosiz’otuwana bise bi’aliko, aoya nda Efeso, aotana bakimi’amo; 
ACT.19.2	aolakela, Inyo lambaki Bolimo w’olotsi, ak’iny’oimezaka? Baolokela, Nye, ntatoka wete Bolimo w’olotsi aokaema. 
ACT.19.3	Aolakela, Linamaki nd’inamelo ea na? Baokela, Nd’inamelo ea Yoane. 
ACT.19.4	Ko Paulo aokela, Nsosolo, Yoane inaki l’inelo ea mbututala ea baoyi’obe, ko aosangel’anto wae bamb’ende oya nd’afeka’akae, wete Yesu. 
ACT.19.5	Ak’iy’ookaka ngoko, baolinama nda lina ja Nkolo Yesu. 
ACT.19.6	Ko aki Paulo oafyak’akata bakae el’iyo, Bolimo w’olotsi aoy’el’iyo; ko baotefela nda mposo, ko baotel’aoyi. 
ACT.19.7	Iy’auma baki nga banto jom l’afe.
ACT.19.8	Ko Paulo aolotswa nda sunagoga, aosanga nk’ofolu nsanza isato, aolalaka, ko aolaonda nd’ewela ea baoyi ba likulaka ja Nzakomba. 
ACT.19.9	Lolonde aki bamo ocilingana nd’etema, ko baotendol’otendo, ko baotanga Mbok’eko lotango j’obe nda joso j’anto b’etukuluku, aolimana el’iyo, aolimola bakimi, ko aolaka lilako wengi mbile nd’ilombe ya ecole ea Tulane. 
ACT.19.10	Ende aokela ngoko années ife, ko bant’auma bafetsaki nda Asia, la Ba-Yuda ko la Ba-Elene, baoloka joi ja Nkolo. 
ACT.19.11	Ko Nzakomba aokamba belemo bi’ofilo bi’enene l’akata ba Paulo; 
ACT.19.12	wae baotomba totambala la bito lima jonge likae ele banto ba nkangi, ko nkangi iolimana el’iyo, ko bekali bi’obe beolola. 
ACT.19.13	Lolonde nkanga y’ampulu y’a-Yuda bandeteta wiji la wiji, baomeka wete baande lina ja Nkolo Yesu el’iyo baki la bekali bi’obe, baokela, Mbond’inyo la nsimbi ea lina ja Yesu ondongoza Paulo. 
ACT.19.14	Ko bana b’aende nsambo b’ont’omo lina likae Sekewa, bosi Yuda, nkanga ea joso, bakelaki ngoko. 
ACT.19.15	Ko bokali w’obe aolamba, aolakela, Njea Yesu, ko njea Paulo; lolonde inyo lole na? 
ACT.19.16	Ko bonto oki l’okali w’obe aofumbwa el’iyo, aolaumba, aolaikamela, ko baolota lim’ilombe iko l’otaka la mpota. 
ACT.19.17	Ko joi liko joleana el’ant’auma bafetsa nda Efeso, Ba-Yuda la Ba-Elene; ko booma bokwel’iy’auma, ko lina ja Nkolo Yesu jokumyama. 
ACT.19.18	Ko bant’auke bandimezaki baoya, baolieza beketo bekiyo, ko baosanga beko. 
ACT.19.19	Ko bam’auke bakelaki baoyi b’akunda baotakanya benkanda bekiyo, baotumb’eko nda joso j’ant’auma; ko baoandola wiko wa beko, ko bokita francs kese itano. 
ACT.19.20	Eleng’eko joi ja Nkolo jokaka o nkakaka, ko joyalema la mpamba.
ACT.19.21	Ko aki baoyi’ane osilaka, Paulo aosangya lisangya nd’olimo, wae a end’osiza lotuwana Makedonia la Akaya, acwe Yelusalema, aokela, Nd’afeka ba lokendo lokami eko, eji wae njene Loma ngoko. 
ACT.19.22	Aki’nd’otomaka bant’afe nda Makedonia lim’el’iyo bandokambyaki, wae Timoteo la Elaseto, ende mongo aocikala fele nda Asia.
ACT.19.23	Nd’ekek’eko etongo e’enene eoliela nd’ewela ea Mbok’eko. 
ACT.19.24	Ele botuli owa argent, lina likae Demetulio, otulaki baidola ba argent ba Diana, oatelaki batuli’amo belemo beuke bia nkito; 
ACT.19.25	aotakany’iyo l’auma bakamb’elemo bia argent, aokela, Baowa, inyo lea wae l’olemo’one toata liaci likiso. 
ACT.19.26	Ko inyo lolena, ko loloka, af’endo nda Efeso kika, lolonde ntutama la bise biuma bia Asia, wae Paulo one aolak’anto bauke, ko aolaangola, asanga wete iko indemama l’akata ifa nzakomba: 
ACT.19.27	ko afa wae bolemo’one’okiso kika botutam’osotsama; lolonde ilombe ya nkinda ya nzakomba e’enene e’omoto Diana isotsama ngoko, ko ende mongo omemya Asia euma l’anto b’okili bouma ifimana nda jilangi likae lileki. 
ACT.19.28	Ak’iy’ookaka joi liko baokama la nkele, baobeleza, Diana owa Ba-Efeso aleki lokumo! 
ACT.19.29	Ko bonanga’ouma boyalema jengi mongo: ko banto baolikumwa la lokai lomoko nd’itenela y’isano, ko nda mboka baokanda Ngayo la Alisitaluko, banto ba Makedonia baamanaki la Paulo nda lokendo. 
ACT.19.30	Lolonde aki Paulo olangaka wae acwe el’anto, bakimi ntabimeza, 
ACT.19.31	Ko bamo ba-mpifo ba Asia baki l’oseka, iyo la Paulo, baolotomela bomwa, baoloonda wae afaotswa nd’itenela y’isano. 
ACT.19.32	Bamo baobeleza joi limo, ko l’ankina joi linkina; nd’ewel’eki etakano o jengi mongo; ko balekolaki bauke wae banto batea ncina ek’iy’otakanaka. 
ACT.19.33	Baoyela Alesandulo lim’etukuluku, ko Ba-Yuda baololekya nda joso. Ko Alesandulo aolasasa l’akata, aokela wae alokole boloko el’anto fele. 
ACT.19.34	Lolonde ak’iy’okotolaka wete ende ale Bo-Yuda, iy’auma baobeleza la lofoso lomoko nga heures ife, Diana owa Ba-Efeso aleki lokumo! 
ACT.19.35	Ko bokoci ow’onanga aosas’anto b’etukuluku, aokela, Iny’anto ba Efeso, bonto ofea wae bonanga wa Efeso bole wesanyi ow’ilombe ya nkinda ea Diana, ko ow’efoya ekweki lima Zeu, ale nko? 
ACT.19.36	Iny’andea wae bafaikyeya baoyi’ako bikoli, eji l’inyo wae loyale o wai, ko lofokele joi ja yoyo. 
ACT.19.37	Ko loyelaki bant’ane endo, iyo bafa baiyi ba nkinda la basaoli ba nzakomba ekiso. 
ACT.19.38	Nd’ewel’eko, nga Demetulio la batuli bale l’ende bale la joi ja nko loswele, juges bal’eko, ko l’anto ba-mpifo; kela balokole nd’elenge endeji. 
ACT.19.39	Lolonde ayaka lasa joi j’akambo’ankina, kela lisile nda nteke endeji. 
ACT.19.40	El’iso totutama la joi nd’eloko e’etongo ea mbil’ene, esamba ncina, ko tofokuseya losanga ncina ea etakano ene. 
ACT.19.41	Aki’nd’otefelaka ngoko, aofanzola etakano.
ACT.20.1	AKI etongo osilaka, Paulo aoleta bakimi, aolalaka, aosisana
ACT.20.2	Ko aki’nd’otuwanaka bise biko, ko aolakemya bouke, aoya nda Elene. 
ACT.20.3	Ko aki’nd’oyalak’eko nsanza isato, ko nk’asemw’ende wae acwe Sulia, Ba-Yuda baolangel’ende wango, ende aosangya wete ute la mboka ea Makedonia. 
ACT.20.4	Bamo baolocindeza nda Asia, wete Sopatulo owa Beloya, bon’owa Pulo; ko l’amo ba Tesalonike, wae Alisitaluko la Sekundo; la Ngayo owa Delube la Timoteo; la ba Asia, Tukiko la Tulofimo. 
ACT.20.5	Lolonde bane bacwaki nda joso, ko baotolendeza nda Tuloa. 
ACT.20.6	Tosemwaki lima Filipoi nd’afeka b’embile bia mampa isamba nyango, ko tolaat’iyo nda Tuloa nd’embil’etano; toyal’eko bembile nsambo.
ACT.20.7	Nda mbile ea joso ea semaine, ak’is’otakanaka nda Mesa ea Nkolo, Paulo aolalaka, eka’nd’okelaka wae akende lobi; ko aolaka ndalaka elaka nko bonkeke w’otso. 
ACT.20.8	Ko totswa touke toki nda ntena e’aliko e’ilombe ek’is’otakanaka. 
ACT.20.9	Ko bosekota omo otangema Eutuko aokit’ase nda wiso wa fenêtre, aowa l’ais’ilo mongo; ko aki Paulo olakaka elingi mongo, ko bosekota’oko aokaka l’ais’ilo, aokwa lima nsamba e’isato e’ilombe, ko baoloambola aowa. 
ACT.20.10	Lolonde Paulo aokitela, aolokwela, aolokeketela, aokela, Talotongolake, ele loiko lokae lol’el’ende. 
ACT.20.11	Ko aki’nd’ounde, ko aotena mampa, ko aola, aotefela l’iyo elingi emo, elaka nko jefa jokya, aokenda. 
ACT.20.12	Baoyela bosekota ayoike, ko baocicima bouke nd’etema.
ACT.20.13	Lolo iso tokendaki nd’asua nda joso, tosemwa tocwa Aso, wae tokondeza Paulo eko; el’ende mongo aezaki ngoko, eki’nd’osangyaka wae akende mboka e’okili. 
ACT.20.14	Aki’nd’okumanaka l’iso nda Aso, tolokondeza, tokita Mitulene. 
ACT.20.15	Tosemwa lim’eko, ko nda mbile ea lobi toya ntutama la Kio; la mbile ea lifi tosema nda Samo; ko toyalaki fele nda Tulogulio, ko nda mbile e’afeka tokita Mileto. 
ACT.20.16	Paulo asangyaki lisangya wete alekane Efeso, eki’nde ntalanga wae ateme elingi nda Asia; el’ende aokenda lomo-lomo, wae nkina akuseya lokita Yelusalema nda mbile e’elambo ea Ntuku itano. 
ACT.20.17	Ko lima Mileto aotom’omwa nda Efeso, ko aoleta bampaka ba ekelesia. 
ACT.20.18	Ak’iy’oyaka el’ende, aolasangela, aokela,
ACT.20.18	Inyo mongo lea, lima mbile ea joso eki’m’oyaka nda Asia, elenge ekami eki’mi l’inyo bikeke biuma, 
ACT.20.19	elenge eki’m’osaelaka Nkolo la linsimi ja lokai liuma, ko la mpisali, ko l’enyoko benkwelaki la biango bia Ba-Yuda; 
ACT.20.20	ko lea wete ncisa joi limoko lionga l’inyo, njolak’inyo nd’esayenge la nda tolombe la tolombe, 
ACT.20.21	njosangela Ba-Yuda la Ba-Elene eututaelo nda lokai lokiyo ele Nzakomba, ko l’imeezo ele Nkolo ekiso Yesu Masiya. 
ACT.20.22	L’aeyoko, bala, nkenda ntungama nd’olimo nda Yelusalema, ko mpea baoyi bankwela eko; 
ACT.20.23	imola nko Bolimo w’olotsi aonsangela nd’enanga beuma wae bikata l’aoyi b’elo bifonjiela. 
ACT.20.24	Lolonde mpotenya loiko lokami botema, lolonde ndanga wae nsiza lokendo lokami, l’olemo wa mpifo eki’m’oambaka lim’ele Nkolo Yesu, wae nsange nsango e’olotsi ea Nzakomba. 
ACT.20.25	Ko aeyoko, bala, njea wete iny’auma lofaena elongi ekami lenkina, em’ondetetaki el’inyo ko ondongozaki Likulaka. 
ACT.20.26	Nd’ewel’eko, nsangel’inyo mbil’ene, wae emi nde soto lim’alongo b’ant’auma. 
ACT.20.27	El’emi ncianga boangi losangel’inyo wango wa Nzakomba bouma. 
ACT.20.28	Lesany’inyo mongo, la botonga’ouma, boki Bolimo w’olotsi oilak’inyo baesanyi, wae loongole ekelesia ea Nkolo eki’nd’osombaka l’alongo’akae mongo. 
ACT.20.29	El’emi njea nd’afeka b’ekendelo ekami nkoi ya wale mongo ifotsw’el’inyo, ko ifaoikya botonga; 
ACT.20.30	ko banto bifemala lim’el’inyo mongo, bifotefel’aoyi ba njungusanya, babele bakimi wae bakim’iyo. 
ACT.20.31	Nd’ewel’eko, lesanya, ko lofwa wae années isato ncambya lolak’anto bauma l’otso la mbile o la mpisali. 
ACT.20.32	Aeyoko ndeky’inyo ele Nzakomba, la joi ja boya bokae, likemyey’inyo, ko likay’inye lisango el’iy’auma b’oeko. 
ACT.20.33	Ncikombola wolo la francs ko l’enkoto bi’onto nko loswele la mposa. 
ACT.20.34	Inyo mongo lea wete bakata’ane baombatela toma toki’m’oelaka wela, ko l’iyo baki l’emi ngoko. 
ACT.20.35	Njoleney’inyo l’aoyi’auma wae elenge endeji la nkakamba e’olemo lokambya ba tongoi, ko lofwa baoyi baki Nkolo Yesu mongo okelaka, Nkaka eolekola njaamba l’ekemo.
ACT.20.36	Aki’nd’osangaka ngoko, aokus’aongo, ko aoonda l’iy’auma. 
ACT.20.37	Ko iy’auma baolela la mpisali, ko baokwela Paulo nkingo, ko baolosambela la baisers, 
ACT.20.38	lokeseli lokiyo lolekola nd’ewela ea joi liki’nd’okelaka, wae bafaena lenkina elongi ekae nye. Ko baolocindeza nd’asua.
ACT.21.1	KOKO ak’is’oimanak’el’iyo, ko tosemwa, tofenda ci, ko tokita Kosa, ko nda mbile ea lobi nda Lode, lim’eko tokita Patalia; 
ACT.21.2	ko ak’is’otanaka basua bafenda nda Poinike, tokondela, tosemwa. 
ACT.21.3	Ak’is’oenaka Kulese, ko tocika eko nda wiji wa likata ja waji, tocwa Sulia, ko tosema nda Tula; el’iyo baocwa osafol’eko toma toki nd’asua. 
ACT.21.4	Ko ak’is’otanaka bakimi, toyal’eko bembile nsambo; ko bane baosangela Paulo la Bolimo wete afocwe nda Yelusalema. 
ACT.21.5	Aki bembile’eko okokaka, tolimana, ko tocwa lokendo lokiso; ko iy’auma, l’aaji l’ana, baotocindeza, elaka nko tolola lim’onanga; ko tokus’aongo nd’eselo ea lieke, toonda, 
ACT.21.6	ko tosesana
ACT.21.7	Ak’is’osizaka lokendo lima Tula, tokita Petolemai; ko toluola balongo, toyala l’iyo mbile emoko. 
ACT.21.8	Ko nda mbile ea lobi tokenda, tokita Kaisalia; tolotswa nd’ilombe ya Filipo, bosangi owa nsango e’olotsi, omo owa nsambo, ko tokit’ase l’ende. 
ACT.21.9	Bont’one aki la bana b’amato banei batafoalana l’aende, ko batelaki lotelo. 
ACT.21.10	Ko ak’is’omongak’eko bembile beuke, boteli omo otangema Agabo, aokitela lima Yudea. 
ACT.21.11	Ende aoy’el’iso, aokola bosenge wa Paulo, aotungy’akaka l’akata’akae mongo, aokela, Bolimo w’olotsi aotefela baoyi’ane, Ba-Yuda nda Yelusalema bifotungya bomongo bosenge’one eleng’ene, ko bifoleky’ende nd’akata ba Bafaya. 
ACT.21.12	Ak’is’ookaka baoyi’ane, iso l’akimi b’onanga’oko, toloonda wete afocwe nda Yelusalema. 
ACT.21.13	Nkako Paulo aolamba, Inyo lokela ngamo? Lolela, ko lotena botema’okami lae? el’emi njolelama, afa wae ntungame kika, lolonde mbwe nda Yelusalema nd’eloko ea lina ja Nkolo Yesu. 
ACT.21.14	Aki’nde ntimeza boondo’okiso, tocika, ko tokela, Jango ja Nkolo likelame.
ACT.21.15	Nd’afeka b’embile bene tokoma toma, tocwa Yelusalema. 
ACT.21.16	Ko bakimi’amo lima Kaisalia baokenda l’iso, ko baototomba ele Menesona owa Kupulio, bokimi owa kalakala, ko tocw’okit’ase eka’nde.
ACT.21.17	Ak’is’okitaka Yelusalema, balongo baotamb’iso l’osalangano mongo. 
ACT.21.18	Ko nda mbile ea lobi Paulo aolotswa l’iso ele Yakobo; ko bampaka bauma baki eko. 
ACT.21.19	Aki’nd’ouolak’iyo, aolasangela belemo, bomoko l’omoko, beki Nzakomba okambaka ele Bafaya l’ekambelo ekae. 
ACT.21.20	Ko ak’iy’ookaka, baokumya Nzakomba; ko baolokela, Lilongo, olena wae bitukuluku mongo bia Ba-Yuda baolimeza; ko iy’auma bale la mposa mongo ea bisekyelo; 
ACT.21.21	ko bant’amo baolasangela, wae olaka Ba-Yuda bauma bale nda bise bia Bafaya wete basundole Mose, ekela we wae bafotene nsonge ya bana’akiyo, ko bafokime bilenge bi’aise. 
ACT.21.22	Tokele na? el’iyo bifoka wae oya. 
ACT.21.23	Eonga wae okela joi line likosangel’iso; tole la bant’anei basimbaki nsimbi; 
ACT.21.24	w’akole, ko ofetole we mongo l’iyo l’efetswelo ea bisekyelo, ko we mongo futa nd’eloko ekiyo, wae bakool’etsa bekiyo; ko bant’auma bifea wete baoyi’auma bak’iy’ookaka nd’eloko eke bafa nsosolo; lolonde bifea wae we mongo okenda nd’elenge endeji, ko ofonga bisekyelo. 
ACT.21.25	Lolonde nd’eloko ea Bafaya bandimeza, tokotaki besise bek’is’oezaka wae bakile nyama ilekyamaki ele baidola, l’alongo, la nyama iomamaki la nkakoma; ko la jibi. 
ACT.21.26	Nkako Paulo aokol’ant’ako, ko mbile ea lobi aofetol’ende mongo l’iyo l’efetswelo ea bisekyelo; baolotswa nd’ilombe ya Nzakomba, ko baoleneya esilelo ea bembile bia efetswelo, elaka nko mbeka eolekyama nd’eloko ekiy’auma.
ACT.21.27	Ko aki bembile beko nsambo otutam’osila, Ba-Yuda ba Asia, ak’iy’oenak’ende nd’ilombe ya Nzakomba, basomanya banto b’etukuluku l’ende, ko baolokita l’akata, 
ACT.21.28	baobeleza, Banto ba Yisalaele, lotokambya; One ale nk’ende olaka bant’auma nda bise biuma wete batoton’iso, la bisekyelo, ko l’itenel’ine y’oeko; ko aoyela Ba-Elene nd’ilombe ya Nzakomba ngoko, ko aofita itenel’ine y’oeko. 
ACT.21.29	Ek’iy’oenaka nda joso Tulofimo bosi Efeso l’ende nd’onanga, ko baotanga wae Paulo ayel’ende nd’ilombe ya Nzakomba. 
ACT.21.30	Ko bonanga’ouma bofuka, ko banto baolikumwa wij’omoko; baokanda Paulo, ko baolobela lim’ilombe ya Nzakomba: ko nkako bikuke biokombama. 
ACT.21.31	Ko ak’iy’oasaka wae boome, banto baosangela commandant ea soldats wae Yelusalema euma eofuka. 
ACT.21.32	Ko nkakoyoko aokola soldats la capitaines, ko aolikumwa el’iyo: ko ak’iy’oenaka commandant la soldats baolambya lokunda Paulo. 
ACT.21.33	Nkako commandant aotutama, ko aolokanda, aokela wae ende atungame la benyolo befe; ko aoluola lina likae, ko la joi liki’nd’okelaka. 
ACT.21.34	Bamo b’etukuluku baobeleza joi limo, ko bankina joi linkina; ko aki’nde ntea ncina ea joi nd’ewela ea etongo, aokela wae boyel’ende nda forteresse. 
ACT.21.35	Ak’iy’okitaka nd’eundelo, aotombama la soldats nyango wale w’etukuluku: 
ACT.21.36	ele banto b’etukuluku baokimana l’iyo, ko baobeleza, Loimol’ende!
ACT.21.37	Ko ak’iy’otutamaka lotsweya Paulo nda forteresse, ende aokela commandant, Kela nkosangele joi. Aolamba, Kamba wea lofoso ja Ba-Elene? 
ACT.21.38	We ofa bont’oko owa Ejipeto, otakanyaki banto nd’etumba nda joso j’embil’ene, ko atombaki baende nkot’inei baomi b’anto nd’etekeleke nde? 
ACT.21.39	Lolonde Paulo aokela, Emi nde Bo-Yuda, bosi Taluseu nda Kilikia, bosi bonanga bofosambe lokumo: nkoonde oncike wae ntefeele banto. 
ACT.21.40	Aki’nd’okaak’ende etefelo, Paulo aolemala nd’eundelo, aolet’anto la likata; ko ak’iy’oyalaka wai, aolasangela nda lofoso ja Ba-Ebele, aokela.
ACT.22.1	BALONGO l’aise, lokoza boloko bokami bolokol’emi aeyoko el’inyo. 
ACT.22.2	Ak’iy’ookaka wete aolasangela nda lofoso ja Ba-Ebele, baoyala wai mongo; ko aokela, 
ACT.22.3	Emi nde Bo-Yuda, ootswaki nda Taluseu nda Kilikia, lolonde baombongola nd’onanga’one, ko njolakema nda bisekyelo bi’aise’akiso nd’akaka ba Ngamaliele, ko nki la mposa mongo nd’eloko ea Nzakomba, o ngol’iny’auma mbil’ene; 
ACT.22.4	ko nnyokolaki ba-Mbok’ene nk’el’iwa, ntungyaki baende l’amato, ko njayelaki nda tolombe ta njanga. 
ACT.22.5	Ko nkanga ea joso mongo ifimeza wae ntefela nsosolo, ende la boloi wa bingambe bouma ngoko, mbataki benkanda lim’el’iyo wae ntombele balongo ba Yuda, ko ncwaki Damaseke wete njel’iy’aki eko ntungama la bikata nda Yelusalema, wae baate joi ja nsisoza. 
ACT.22.6	Ko aki’m’okende, ko njotutama la Damaseke, nga midi mongo, sasimo fole e’enene lima loola eongesa el’emi kio samanyu. 
ACT.22.7	Ko nkweki nd’amoci, ko njokaki lofoso lonkelaki, Saula, Saula, onyokol’emi ncina na? 
ACT.22.8	Ko njolamba, Nkolo, w’ole na? Ko aokela, Emi nde Yesu owa Nazaleta, onyokola we. 
ACT.22.9	Iyo baki l’emi benaki fole nsosolo, lolonde ntabokaki lofoso lokae otefelaki l’emi. 
ACT.22.10	Njokela, Nkolo, njifokela ngamo? Ko Nkolo aonkela, Emala, yokende nda Damaseke; bifokosangel’eko baoyi’auma bandeji la we wae okele. 
ACT.22.11	Aki’mi ncena nye nd’ewela ea ngesi-ngesi ea fole eko, iy’aki l’emi baonkita la likata, ko njoya nda Damaseke. 
ACT.22.12	Ko bont’omo Anania, bomemyi owa Nzakomba eleng’ele bisekyelo, ko osimam’olotsi la Ba-Yuda bauma bafetsak’eko, 
ACT.22.13	ende ayaki el’emi, emalaki ntutama l’emi, ko aokela, Lilongo Saula, ena o njeena. Ko nda heure eko njolen’ende. 
ACT.22.14	Ko aokela, Nzakomba ea baise’akiso aokosona wete wea jango likae, ko wene Ondeji, ko woke lofoso lima bomwa’okae. 
ACT.22.15	Ele we wifoyala temoin ele bant’auma nd’eloko ekae, ea baoyi baki w’oenaka ko baki w’ookaka. 
ACT.22.16	Ko aeyoko, otema lae? emala yiname nd’asi, ko sola we mongo lim’aoyi’obe bakawe, eta lina ja Nkolo nd’oondo. 
ACT.22.17	Ko aki’m’outaka nda Yelusalema, ko mbondaki nd’ilombe ya Nzakomba, nkweki nga nda liloto, 
ACT.22.18	ko njenaki Ende nd’enelo, aonkela, Kaola yoimane lima Yelusalema lomo-lomo; el’iyo bafimeza nsango ekawe nd’eloko ekami. 
ACT.22.19	Ko njokela, Nkolo iyo mongo bea wae ntungyaki bant’ako bauma bakimeza, ko njakundaki nda basunagoga bauma; 
ACT.22.20	ko aki balongo ba Setefano temoin ekawe outezamaka, emi nkemi eko ngoko, ko njimezaki, ko njesanyaki benkoto bia bant’ako bandoomaki. 
ACT.22.21	Ko ende aonkela, Kenda; el’emi njifokotoma esi mongo ele Bafaya.
ACT.22.22	Ko iyo baolookoza, elaka nko aanda joi liko; ko nkako baobeleza, baokela, Limola bont’ow’eleng’ene lim’okili; el’ende afeji wae aike. 
ACT.22.23	Ko ak’iy’obelezaka, ko baolimol’enkoto bekiyo, ko baolusa biucu nd’aliko, 
ACT.22.24	commandant aotom’omwa wete boyel’ende nda forteresse, ko aokela wae boengele la nkakunda ea lojiji, wae ea ncina ea joi lik’iy’obelezaka ngoko nd’eloko ekae. 
ACT.22.25	Ko ak’iy’otungyak’ende la bekulu, Paulo aoluola capitaine ekiyo okemi ntutama, Eonga nde wae lokunda bosi Loma la lojiji, end’atafumbama likambo? 
ACT.22.26	Aki capitaine ookaka joi liko, aocw’ele commandant, aokela, joi likela we na? ele bont’one ale bosi Loma. 
ACT.22.27	Commandant aoya, aolokela, Onsangele, ole bosi Loma nde? Aokela, Onde. 
ACT.22.28	Ko commandant aolamba, Emi nsombaki mpifo ene l’osolo bouke mongo. Ko Paulo aokela, Lolonde emi mbotswaki bosi Loma. 
ACT.22.29	Ko iy’akelaki wae boengel’ende baolimana lim’el’ende nkakoyoko; ko commandant aolok’ooma mongo, aki’nd’oeaka wae ale bosi Loma, ko eki’nd’otungyak’ende.
ACT.22.30	Nda mbile ea lobi, aolotungola, eki’nd’olangaka wete ende ea ncina ea joi liki Ba-Yuda oakak’ende, ko aosisela nkanga ya joso la nteke euma ea bingambe wae batakane, ko aokiteza Paulo el’iyo, aoloemya nda joso likiyo.
ACT.23.1	KO Paulo aala nteke ea bingambe te, aokela, Balongo, njalaki nda joso ja Nzakomba la juge e’otema e’olotsi elaka nko mbil’ene. 
ACT.23.2	Ko Anania, nkanga ea joso mongo, aotoma iy’akemi ntutama l’ende wete bosakole nd’omwa. 
ACT.23.3	Nkako Paulo aolokela, Nzakomba ifokosakola we, etucu eisama la boko wa fe! Kamb’okit’ase wae otene likambo likami eleng’ele bisekyelo, ko otoma wae bansakole elenge efeji la bisekyelo? 
ACT.23.4	Iy’akemi baokela, Ofangwela nkanga ea Nzakomba ea joso mongo nde? 
ACT.23.5	Ko Paulo aokela, Balongo, ncea wae ale nkanga ea joso mongo; ele joi jokotama, Ofaotanga ole la mpifo ele banto’ake lotango j’obe. 
ACT.23.6	Lolonde aki Paulo oenaka wete boloi’omo boki Basadoke, ko boloi’onkina Bafalusi, aobeleza nda nteke, Balongo, emi nde Bofalusi, bona ow’ofalusi; ko baonjengela mbil’ene nd’ewel’ea lolendezo l’eetswelo ea bawei. 
ACT.23.7	Ko aki’nd’otefelaka ngoko, Bafalusi la Basadoke baoatana joi mongo; ko nteke eokafwana. 
ACT.23.8	Ele Basadoke baokela wae nk’eetswelo e’awei, ko nk’ekima ea loola, nk’olimo bal’eko; lolonde Bafalusi bimeza bak’afe bal’eko. 
ACT.23.9	Nkako baotongol’etongo mongo; ko bakoci bamo b’enkanda baki nd’oloi w’afalusi baolemala, baolikya bikoli, baokela, Iso tofene bobe el’ont’one; ko ayaka bolimo nkin’ekima ea loola atefelaki l’ende, joi na? 
ACT.23.10	Ak’iy’oseka lisa mongo, commandant aangaki boangi, nyango Paulo afotenya nda bitei l’iyo; aotoma soldats wete bakitele, kela boimol’ende lim’el’iyo la bolo, ko boyel’ende nda forteresse.
ACT.23.11	Ko botso wa lobi Nkolo aolemala l’ende, aokela, Ik’otema; o ngoki w’osangaka nd’eloko ekami, nk’eleng’eko wifosanga nda Loma.
ACT.23.12	Aki jefa okya, Ba-Yuda baotung’ombale, ko baosimba nsimbi, baokela wae bafaola ko bafaomela elaka nko baoma Paulo ci. 
ACT.23.13	Ko bant’ane batungaki’ombale baolekola ntuku inei. 
ACT.23.14	Iyo baoy’ele nkanga ya joso la bingambe, baokela, Iso tosimba nsimbi e’enene, wae tofaola elaka nko tooma Paulo. 
ACT.23.15	Ko aeyoko inyo la nteke ea bingambe losisele commandant wae akitez’ende el’inyo, nga lolanga wete lengele likambo likae o njengela mongo; ko asing’end’otutama, iso tolelama wae toome ci. 
ACT.23.16	Lolonde bona owa nkana ea Paulo aoloka wete baololamba l’iyoko, ko aolotswa nda forteresse, aosangela Paulo joi liko. 
ACT.23.17	Ko Paulo aoleta capitaine emo ea soldats el’ende, aokela, Tomba bosekota’one ele commandant; el’ende ale la joi wae asangel’ende. 
ACT.23.18	Ko aolokola, aolotomba ele commandant, ko aolokela, Paulo ole nd’onyolo aonjeta el’ende, aonjuola wae njele bosekota’one ele we, ende ale la joi wete akosangele. 
ACT.23.19	Ko commandant aolokita la likata, aocwa lokuko, aolouola, Joi lilanga we wae onsangele lile na? 
ACT.23.20	Aolamba, aokela, Ba-Yuda baotung’ombale wae bakuole we wete okiteza Paulo lobi nda nteke ea bingambe, elenge nga okela wae w’uole joi limo nd’ewela ea likambo likae njuola mongo. 
ACT.23.21	Lolonde tawaimezake nye; ele bant’akiyo balekana ntuk’inei baololamba l’iyoko, ko baosimba nsimbi wae bafaola ko bafaomela elaka nko baolooma ci; ko baolelama, baolendez’elaka lim’ele we. 
ACT.23.22	Ko commandant aocika bosekota’oko akende, ko aolokela, Tosangelake bont’omoko wete onjeneyaki baoyi’ane. 
ACT.23.23	Ko aoleta capitaines bafe, aokela, neuf heures l’otso, lemaza soldats benkam’efe, la soldats ba mpunda ntuku nsambo, l’akici b’akonga benkam’efe, wae bakende nda Kaisalia. 
ACT.23.24	Ko aolakela wete bakole mpunda, kela bafya Paulo nd’eko, ko botomb’ende bolotsi ele Felika owa gouverneur mongo. 
ACT.23.25	Ko aokota bonkanda ngone:
ACT.23.26	Emi Kulaudio Lusia ele gouverneur eleki lokumo, wete Felika, Wandao! 
ACT.23.27	Bont’one aokandema la Ba-Yuda, ko akocik’isisi wae aomame l’iyo, aki’m’oyaka el’iyo l’oloi wa soldats ko njolotungola, eki’m’okotolaka wet’ende ale bosi Loma. 
ACT.23.28	Ko njolokiteza nda nteke ekiyo, eki’m’olangaka wae njea ncina ek’iy’oakak’ende joi; 
ACT.23.29	ko njolena wete baoloaka la baoyi ba bisekyelo bikiyo mongo, lolonde iyo ntaboak’ende la joi lindeji l’iwa la bikata. 
ACT.23.30	Ko aki’m’ookaka wae baolangela bont’oko wango, njolosokoza ele we nkakoyoko, ko njosisela baaki’akae wete batefele joi likiyo nd’ewel’ekae nda joso likawe mongo.
ACT.23.31	Ko soldats baokola Paulo ngok’iy’otomamaka, ko baoloyela l’otso nda Antipatuli. 
ACT.23.32	Lolonde nda mbile ea lobi, baocika ba-mpunda bakende l’ende, ko iyo baoluta nda forteresse. 
ACT.23.33	Ak’iy’okitaka Kaisalia, baokaya gouverneur bonkanda, ko baolekya Paulo el’ende. 
ACT.23.34	Aki’nd’oandaka boko, aoluola ese ekae mongo, ko aki’nd’ookaka wae ale bosi Kilikia, 
ACT.23.35	aokela, Wenaka baaki’akawe baoya, njifoka joi likawe liuma; ko aotom’omwa wae boesanya nda ilombe ya pretoire ea Elode.
ACT.24.1	AKI bembile betano olekaka, Anania nkanga ea joso mongo aokitela, ende la bingambe bimo, l’otefeji omo owa nkaso, otangema Telutulo; ko baosangela gouverneur likambo ja Paulo. 
ACT.24.2	Ko ak’iy’oetaka Paulo, Telutulo aanga loak’ende ngone, aokela,
ACT.24.2	Andok’iso ekemo eki w’otoatela kuci mongo, ko w’oongeza banto b’ese ene baoyi batakeji la lokai loki w’okanelaka nda joso, 
ACT.24.3	iso tamba ngoko nda bilenge biuma la nda totenela touma, ko tokosima boya mongo, Felika oleki lokumo! 
ACT.24.4	Lolonde nkoonde wae l’isei ike otokoz’iso nd’aoyi baf’auke, nyango mpokoatela bompele l’aoyi’auke. 
ACT.24.5	El’iso tolena bont’one ow’obe mongo, bosomanyi owa bitongo ele banto ba Yuda bauma nda bise biuma bi’okili, ko ale bonto owa joso nd’oloi wa Ba-Nazaleta; 
ACT.24.6	ko ende aomeka wae asekole boeke w’ilombe ya Nzakomba: ko iso tolokanda, [ko tolangaki wae tosambe likambo likae eleng’ele bisekyelo bikiso. 
ACT.24.7	Lolonde commandant Lusia aoy’el’iso, ko aotofonola bont’one l’etumba mongo, 
ACT.24.8	ko aotoma baaki’akae wete baye ele we.] Ko nga we mongo w’oengel’ende, wifea baoyi’ane bauma bandoak’iso. 
ACT.24.9	Ko Ba-Yuda baoamana l’ende, ko baokela wete baoyi’ako bale o nsosolo.
ACT.24.10	Ko aki gouverneur oetak’ende la likata wae atefele, Paulo aolamba.
ACT.24.10	Emi ndokole boloko’okami l’ekemo, endea emi w’ole juge ea banto b’ese ene années iuke; 
ACT.24.11	ele we mongo wifea wae bembile jom l’efe kika beolekana lim’eki’m’ocwaka Yelusalema wete mmemya Nzakomba; 
ACT.24.12	ko iyo ntabantana wae njikyak’onto bikoli, nkina nsomanya banto b’etukuluku l’etongo nd’ilombe ya Nzakomba, la nda sunagoga, la nd’onanga; 
ACT.24.13	ko bafokuseya lokeneya wae baoyi bambak’iyo bale nsosolo. 
ACT.24.14	Lolonde njimeza joi line nda joso like, wae nda Mbok’eko etang’iyo boloi, emi nsaela Nzakomba ea baise’akiso, ko njimeza baoyi’auma bakotamaki nda bisekyelo, la nd’enkanda bi’ateli; 
ACT.24.15	ko emi nde la lolendezo ele Nzakomba wete lolendezo londendez’iyo mongo, wae banto bandeji la bafeji bifoetswa lim’iwa. 
ACT.24.16	Nd’ewela eko mmeka wae mbate juge e’otema efa l’ekwa nda joso ja Nzakomba l’anto nda bikeke biuma. 
ACT.24.17	Ko aki années iuke olekaka, njela banto b’ese ekami nganji ya liota la toma ta ndalekya; 
ACT.24.18	ko baontana nd’olemo’oko nd’ilombe ya Nzakomba, njofetswa feto l’efetswelo ea bisekyelo, lolonde nciki l’etukuluku, nciki l’etongo; lolonde bamo ba Yuda lima Asia baki eko. 
ACT.24.19	Ko ayak’iyo bale la likambo l’emi, siki bayaki endoko nda joso like wae bambake joi liko. 
ACT.24.20	Ng’afa ngoko, kela bant’ane basange joi j’obe lik’iy’otanaka el’emi, aki’m’okemi nda joso ja nteke ea bingambe, 
ACT.24.21	imola nko joi line limoko liki’m’obelezaka, aki’m’okemi nd’etei ekiyo wete, Baonjengela mbil’ene nd’ewela ea eetswelo ea bawei.
ACT.24.22	Lolonde Felika aolatemya fele, nd’ewel’eki’nd’oeaka elenge ea Mbok’eko njea mongo, aokela, Ae Lusia commandant oya, mpanga ntene likambo likinyo. 
ACT.24.23	Ko aotoma capitaine ea soldats wae esanya Paulo, lolonde afa la bolo; ko afofeke balongo’akae balanga bay’okambya.
ACT.24.24	Aki bembile bemo olekaka, Felika aoya la waji’okae Dulusila, bomoto owa Yuda, ko aoleta Paulo, aolookoz’ende nd’ewela ea imeezo el’ele Yesu Masiya. 
ACT.24.25	Ko aki’nd’osangaka elenge ea baoyi ba njelama, la njeeza ea mposa, ko l’etenelo e’akambo eoya, Felika aolenga l’ooma, ko aolamba, Wambokende fele aeyoko; ko a em’oata ekeke endeji, njifoketa el’emi. 
ACT.24.26	Ko ende aolendeza wae Paulo akay’ende bosolo; ko la ncin’eko aoloeta bieta biuke, ko aosoola l’ende. 
ACT.24.27	Lolonde aki années ife olekaka, Polukio Feseto aosulungana Felika; ko Felika aocika Paulo nd’onyolo, eki’nd’olangaka losimo ja Ba-Yuda.
ACT.25.1	AKI Feseto oyaka nd’ese ekae, ko bembile besato beoleka, aolimana Kaisalia, aocwa Yelusalema. 
ACT.25.2	Ko nkanga ya joso l’anto ba mpifo b’a-Yuda baolosangela likambo ja Paulo; ko baoloonda, 
ACT.25.3	wae akamby’iyo ko asuke Paulo, ko aet’ende nda Yelusalema; el’iyo baoloangela wete bifoom’ende nda mboka. 
ACT.25.4	Lolonde Feseto aolamba, Paulo aotungama nda Kaisalia, ko ende mongo ifocw’eko nk’elingi. 
ACT.25.5	Ko aokela, Bam’akinyo ba mpifo bakende l’emi, ko ayaka likambo lil’eko nd’ewela ea bont’one, kela boak’ende liko.
ACT.25.6	Aki’nd’oyala el’iyo bembile mwambi nkina jom, aokitela nda Kaisalia; ko nda mbile ea lobi aokit’ase nda ngwende e’akambo, ko aotom’omwa wete bayele Paulo. 
ACT.25.7	Ko aki’nd’oyaka, Ba-Yuda bakitelaki lima Yelusalema bakemi baoloenga, baoloaka baoyi’auke ba bolo bak’iyo ntabakuseya loeney’ende wae bale nsosolo. 
ACT.25.8	Lolonde Paulo aolokola boloko bokae, aokela, Emi ncisekola bisekyelo bia Ba-Yuda, l’oeko w’ilombe ya Nzakomba, ko ncikela Kaisala joi j’obe. 
ACT.25.9	Lolonde Feseto nd’ewel’eki’nd’olangaka losimo ja Ba-Yuda, aolamba Paulo, aokela, Olanga wae ocwe Yelusalema, kela ntene likambo ja baoyi’ane nk’eko? 
ACT.25.10	Lolonde Paulo aokela, Njemi nda joso ja ngwende e’akambo ea Kaisala, wae ngwende ea etenelo e’akambo endeji l’etenelo ea likambo likami; ncikeela Ba-Yuda joi limoko j’obe, elenge endea we mongo. 
ACT.25.11	Ng’emi nde bokeli ow’obe, ko nga njokela joi lindeji l’iwa, mpofeza wete ncwe nd’iwa; lolonde ayaka joi limoko ja baoyi bambak’iyo lifa nsosolo, nk’onto ole la mpifo wae andekya el’iyo. Emi ntomba likambo ele Kaisala mongo. 
ACT.25.12	Nkako Feseto, aki’nd’osoolaka la nteke, aolamba, Otomba likambo ele Kaisala; wifokenda nk’ele Kaisala.
ACT.25.13	Ko aki mbil’emo olekaka, Agulipa Bokulaka owa roi la Belunike baokita nda Kaisalia, ko baoy’oena Feseto. 
ACT.25.14	Ko ak’iy’omongak’eko bembile beuke, Feseto aosangela bokulaka likambo ja Paulo, aokela, Bont’omo oki Felika ocikaka nd’onyolo al’ane; 
ACT.25.15	aki’mi nda Yelusalema, nkanga ya joso la bingambe bia Yuda baonsangela likambo likae, ko buolaki wae njoumbe likambo. 
ACT.25.16	Ko njaambaki, afa elenge ea Ba-Loma wete baleky’onto nko loswele, elaka nko ende l’iyo bandoaka baokumana, ko bont’oko aat’elokoelo nda likambo lindoak’iyo. 
ACT.25.17	Ko ak’iy’otakanaka endoko, ncitema, lolonde nda mbile ea lobi nkitak’ase nda ngwende e’etenelo ea likambo, ko ntomaki bomwa wae bayele bont’oko. 
ACT.25.18	Ko aki baaki ba likambo oemalaka, iyo ntaboaka joi j’obe limoko liki’m’okanelaka; 
ACT.25.19	lolonde baoloaka l’aoyi’amo ba ememyelo ea Nzakomba ekiyo, la nd’eloko ea Yesu omo owaki, oki Paulo okelaka ayoike. 
ACT.25.20	Emi njokakaana elenge e em’oengela baoyi’ako, ko njoluol’ende nkina alanga wae acwe Yelusalema, wete batene likambo likae ja baoyi’ane eko. 
ACT.25.21	Lolonde aki Paulo otombaka likambo ele Kaisala mongo wae lifongame, elaka nk’ende aotena liko, ntomaki bomwa wete boesanya, elaka nko njosokoz’ende ele Kaisala. 
ACT.25.22	Ko Agulipa aokela Feseto, Emi mongo ndanga wae ndokoza bont’oko. Aokela, Lobi wifokoz’ende.
ACT.25.23	Nda mbile ea lobi, aki Agulipa la Belunike oyaka la jilangi mongo, ko baolotswa nd’ilombe y’akambo, iyo la commandants la bingambe bi’onanga, baolotsweya Paulo la lotomo ja Feseto. 
ACT.25.24	Ko Feseto aokela, Bokulaka Agulipa, l’ant’auma bal’ane, inyo lolena bont’one, oki etukuluku ea Ba-Yuda nda Yelusalema l’endo ombondaka nda likambo likae, ko baobeleza, baokela wete ende afeji wae aike lenkina. 
ACT.25.25	Lolonde ndenaki wete ende ntakela joi lindeji l’iwa; ko aki’nde mongo otombaka likambo ele Kaisala, nsangyaki wae njifosokoz’ende. 
ACT.25.26	Lolonde mpa la joi loswele li em’okotela Nkolo ekami. Nd’ewel’eko, njoloyela nda joso likinyo, ko nda joso like mongo, Bokulaka Agulipa, kela toengel’ende wae mbate joi loswele li em’okota. 
ACT.25.27	El’emi mpene elenge ea wanya wete nsokoza bonto otungi nd’onyolo, ko mposange likambo lindoak’iyo.
ACT.26.1	NKAKO Agulipa aokela Paulo, Wambotefele nd’eloko ekawe mongo. Ko Paulo aosembola likata likae, aolokola boloko’okae aokela:
ACT.26.2	Bokulaka Agulipa, Emi nsalangana wae ndokole boloko bokami mbil’ene nda joso like, nd’ewela ea baoyi’auma bambaka Ba-Yuda; 
ACT.26.3	ele we mongo wea fombo bilenge biuma la baoyi’auma ba Ba-Yuda; nd’ewel’eko nkoonda wae onjokoza l’ikelo e’otema. 
ACT.26.4	Ba-Yuda bea elenge eki’mi lim’onolu’okami, eki lim’iango el’anto b’ese ekami la nda Yelusalema. 
ACT.26.5	Iyo baonjea lim’iango, ko ayaka balanga, bifosanga wae emi nki Bofalusi ow’oloi boleki bolo nd’ememyelo ea Nzakomba. 
ACT.26.6	L’aeyoko njemal’ane wae likambo likami litename nd’eloko ea lolendezo j’elaka eki Nzakomba ocikelaka baise’akiso; 
ACT.26.7	ko beloi jom l’efe bekiso basaela Nzakomba la mposa l’otso la mbile, balendeza wae baat’elaka eko. O Bokulaka, Ba-Yuda baombaka likambo nd’eloko ea lolendezo lone. 
ACT.26.8	Inyo ntalimezaka wae Nzakomba aetola bawei lae? 
ACT.26.9	Emi mongo ntangaki joi lindeji wete nkele bouke w’aoyi basuka lina ja Yesu owa Nazaleta. 
ACT.26.10	Ko nkelaki baoyi’ako nda Yelusalema ngoko; ko aki’m’oataka mpifo lim’ele nkanga ya joso, nkombaki bouke w’anto b’oeko nda tolombe ta njanga, ko ak’iy’oomamaka, njimezaki la bomwa’okami wae baomame. 
ACT.26.11	Njasisozaki bikeke biuke nd’asunagoga bauma, ko njolakama wae basaole Nzakomba isaola: ko aki’mi ookelak’iyo nkele ngol’onto osongwa, nkimanaki l’iyo, ko njanyokolaki o nda benanga bi’afaya. 
ACT.26.12	Koko aki’m’okende nda Damaseke la mpifo l’osise lim’ele nkanga ya joso, 
ACT.26.13	O Bokulaka, la midi mongo nda mboka, emi njenaki fole lima loola endekola ngesi-ngesi ea jefa, engesaki el’emi l’iy’akendaki l’emi kio samanyu. 
ACT.26.14	Ko ak’is’auma okweka nd’amoci, njokaki lolaka lotefelaki el’emi nda lofoso ja Ba-Ebele, Saula, Saula, onyokol’emi ncina na? ele bolo wae ocinza besongo. 
ACT.26.15	Ko emi njokela, Nkolo, w’ole na? Ko Nkolo aokela, Emi nde Yesu onyokola we. 
ACT.26.16	Lolonde betswa, yemale nd’akaka’ake; el’emi njeny’ele we, wete nkile we bosali la temoin ow’aoyi baki w’oenaka l’aoyi ba em’oenya ele we, 
ACT.26.17	njifokimola lim’akata b’anto’ake, ko la Bafaya ba em’okotomela, 
ACT.26.18	wae olifol’aiso bakiyo wete iyo bakengwana lima wilima, belele fole, ko bakengwana lima mpamba ea Satana, belele Nzakomba, wae baate etungwelo lim’aoyi’obe, ko la lisango el’iy’auzama nd’oeko l’imeezo enjimez’iyo. 
ACT.26.19	Nkako, Bokulaka Agulipa, ncitendola enelo ea loola; 
ACT.26.20	lolonde njosangela Ba-Damaseke nda joso, la nda Yelusalema, la nda bise biuma bia Yuda, ko la Bafaya, wae baututale baoyi’obe, bakengwan’ele Nzakomba, kela bakele beketo bendeji l’eututaelo ekiyo, 
ACT.26.21	La ncin’eko Ba-Yuda baonkanda nd’ilombe ya Nzakomba, ko baomeka wae bambome. 
ACT.26.22	Nd’ewela eki Nzakomba onkambyaka, emi njemala elaka nko mbil’ene, nsangela banto ba tosisi la b’anene, ntefela nk’aoyi baki bateli la Mose otelaka bifiela; 
ACT.26.23	wae Masiya ifen’elo, ko ende ifosangela bant’akiso la Bafaya nsango ea fole nda joso, o l’eetswelo lim’ele bawei.
ACT.26.24	Aki’nd’olokola boloko’okae ngone, Feseto aokela la lofoso ja bolo, Paulo, osongwa; wanya boke bondekola bokosongweya. 
ACT.26.25	Lolonde Paulo aokela, Feseto oleki lokumo, mposongwa, lolonde ntefela baoyi mongo ba nsosolo la ba wanya. 
ACT.26.26	Ele bokulaka aolea baoyi’ane fombo, ko ntefela l’ende nk’ofolu; el’emi njea wae nko joi limoko ja baoyi’ako jolisamel’ende; ele joi line ntalikelama la lokuko. 
ACT.26.27	Bokulaka Agulipa, wimeza bateli nde? Njea wae wimeza. 
ACT.26.28	Ko Agulipa aokela Paulo, Olanga lonkam’emi nk’isisi nde, wae njaleme Bo-Masiya? 
ACT.26.29	Ko Paulo aokela, Nkina l’auke, nkina l’isisi, mbonda Nzakomba wae we, ko afa we kika, lolonde bant’auma banjoka mbil’ene, loyaleme o ngol’emi, imola nko bikata bine.
ACT.26.30	Ko Bokulaka aolemala, ende la gouverneur la Belunike l’iy’akokit’ase l’iyo; 
ACT.26.31	ko ak’iy’oimanaka, baotefelana, baokela, Bont’one afokele joi lindeji l’iwa la bikata. 
ACT.26.32	Ko Agulipa aokela Feseto, Ng’ont’one ntatombaki likambo ele Kaisala, siki aotungwa.
ACT.27.1	KO ak’iy’osangyaka wae tocwe Italia, baolekya Paulo la njanga imo ele capitaine ea soldats bonkama, otangema Yulio, ow’oloi wa Anguseto. 
ACT.27.2	Ko tokondela nd’asua ba Adulamutiona, baotutama losemwa wae bakende nda bise bile nd’eselo ea Asia, ko tosemwa. Alisitaluko, bosi Tesalonike nda Makedonia aki l’iso. 
ACT.27.3	Ko nda mbile ea lobi, tosema nda Sidona: ko Yulio aoleneya Paulo liota, aoloka elekelo wae acwe eka balongo’akae, bosalanganya. 
ACT.27.4	Lim’eko tosemwa, tokenda ntutama la Kupulio, eki bempompo otosukaka. 
ACT.27.5	Ko ak’is’ofendaka lieke lile ntutama la Kilikia la Pampulia, tosema nda Mula, bonanga wa Lukia. 
ACT.27.6	Ko capitaine ea soldats aotan’eko basua ba Alesandulia bacwa Italia; ko aotokondeza nd’asua’ako. 
ACT.27.7	Ko ak’is’okendaka bembile beuke la lokuto, ko toya l’elemo mongo ndongama la Kinido, eki bompompo ntabotoka mboka, ko tokenda o nce ntutama la Kulete, ndongama la Salami; 
ACT.27.8	ko l’olemo mongo tokenda lenkina o nce, elaka nko tokit’itenela imo itangema Bisemelo bi’olotsi; ko bonanga wa Lasea boki ntutama l’iko.
ACT.27.9	Ko aki elingi olekaka, ko lokendo loyalema ja booma, eki ekeke ea nkakila ea toma olekana, Paulo aolalaka, 
ACT.27.10	aokela, Baowa, njena wae lokendo lone lifoyalema j’elo mongo l’iomi iuke, afa ya toma la basua kika, lolonde ya loiko lokiso mongo. 
ACT.27.11	Lolonde capitaine ea soldats aolokoza baoyi ba capitaine la bomongo basua, ko ntokoza baoyi baki Paulo okelaka. 
ACT.27.12	Ko banto ba leki’auke baokela wae basemwa lim’eko, eki esemelo eko nteonga bolotsi wete bayal’eko nd’ekeke ea mpio, ko baokanela nkina bakita nda Poinike, ko bayal’eko nd’ekeke ea mpio nd’esemelo emo ea Kulete eala Nord-Est la Sud-Est. 
ACT.27.13	Ko aki impempe lima Sud oyaka, batangaki wete baata joi lik’iy’olangaka joliela, ko baosemwa, baokenda ntutama la Kulete, o nce. 
ACT.27.14	Lolonde nk’elingi bompompo w’onene botangema Eulakulu bokumba lim’ese eko: 
ACT.27.15	ko aki basua osukama, ntaonga wae baune l’ompompo, ko tocika wae basua bakende la boko. 
ACT.27.16	Ko ak’is’ocwaka ntutama mongo l’ekole e’isisi, etangema Kauda, totungyaki wato w’isisi l’olemo mongo: 
ACT.27.17	ko ak’iy’osangyaka boko nd’aliko, baokola bekulu bi’anene, ko baokiteza beko nd’ase ba basua, baolemba beko; ko ak’iy’oangaka boangi, nyango bafusame nda Saluti, baokiteza bito, ko baokenda l’ompompo nk’eleng’eko. 
ACT.27.18	Ko aki basua ofukyamaka bouke l’ompompo, nda mbile ea lobi iyo baanga loboka toma nd’asi; 
ACT.27.19	ko nda mbile e’isato baoboka belemo bia basua l’akata’akiyo mongo. 
ACT.27.20	Ko aki jefa la tooci ntangesa el’iso bembile l’etso beuke, ko bompompo w’onene bokongokumba, iso ntatoata lenkina lolendezo wae toike. 
ACT.27.21	Ak’iy’okilaka toma elingi mongo, Paulo aolemala nd’etei ekiyo, aokela, Baowa, nga lonjokozaki, ko ntalosemwaki lima Kulete, siki ntatoata efitanelo ene l’iomi. 
ACT.27.22	Lolo aeyoko mbond’inyo wae lik’etema; ele nk’ont’omoko’okinyo ow’olo, lolo basua kika bifofitana. 
ACT.27.23	Ele ekima ea Nzakomba, ole bomong’emi, ko osael’emi, aolemala l’emi l’otso bone, 
ACT.27.24	aokela, Paulo, toangake; wifemala nda joso ja Kaisala; ko bala, Nzakomba aokokaya bant’auma bakenda la we nd’asua. 
ACT.27.25	Nd’ewel’eko, baowa, losalangana: el’emi njimeza Nzakomba wae joi lifokelama ngoki liko osangemaka el’emi. 
ACT.27.26	Lolonde tifusama nd’ekole emo.
ACT.27.27	Aki botso wa jom l’inei okita, ko tocinzama l’ompompo wiji la wiji nda lieke ja Adulia, l’onkeke w’otso, basali b’asua batangaki wae baotutama l’okili’omo: 
ACT.27.28	ko ak’iy’omekaka njindo, baotana baboko ntuk’ife; ko nk’elingi baomeka njindo lenkina, ko baotana baboko jom l’atano. 
ACT.27.29	Ko baangaki, nyango tofusame nd’okili wa bikenje, baolusa mboko inei lima jenda j’asua, ko baoonda wae jefa likye. 
ACT.27.30	Ko aki basali b’asua oase wae balote lim’asua, ko baokiteza wato w’isisi nga bause mboko lim’a joso j’asua, 
ACT.27.31	Paulo aokela capitaine ea soldats, Nga bant’ane bafoyale nd’asua lofaoika nye. 
ACT.27.32	Nkako soldats baotena bekulu bia wato w’isisi, ko baocika boko nd’asi. 
ACT.27.33	Ko aki jefa okya, Paulo aolaond’iy’auma wae bale toma, aokela, Mbil’ene ele mbile ea jom l’inei endesany’inyo, ko ekil’inyo toma, ko inyo ntatoleki. 
ACT.27.34	Nd’ewel’eko mbond’inyo wae lole toma tomo; ele toma tone toiky’inyo; ele nko libwo limoko j’etsa bekinyo lifitana nye. 
ACT.27.35	Aki’nd’otefelaka ngoko, ko aokola mampa, aosima Nzakomba boya nda joso likiy’auma; ko aoten’eko, aanga lola. 
ACT.27.36	Nkako iy’auma baokema nd’otema, ko iyo mongo baleki toma ngoko. 
ACT.27.37	Banto benkam’efe l’anto ntuku nsambo l’otoa baki nd’asua. 
ACT.27.38	Ak’iy’oleka toma tokokaki l’iyo, baolimola bolito w’asua, baoboka loso nd’asi. 
ACT.27.39	Ko aki jefa okya, ntabea bokili’oko: lolonde baolena likumba lile l’esemelo, ko baokanela nkina eonga wae bacinza basua nk’eko. 
ACT.27.40	Baotena bekulu bia mboko, baocik’iko nd’asi, ko nd’ekek’eko baolembola bekulu bek’iy’olembaka jenda; ko baosangy’eto ea joso nd’ompompo, baolasa wae bakite nd’esemelo. 
ACT.27.41	Lolonde baokita nd’itenela iki bieta befe okumane, baotomb’asua nda jelo: ko joso j’asua jokambema bolo mongo, ko jenda j’asua joanga lounya l’efukelo ea basi ba lieke. 
ACT.27.42	Ko soldats baosangya wae baome njanga, nyango bafokwela nd’asi, balote. 
ACT.27.43	Lolonde capitaine ea soldats aolasuka nda lisangya likiyo, eki’nd’olangaka wete aikya Paulo; ko aokela wae iy’andea basi bakwel’asi, bakende nda joso nd’okili; 
ACT.27.44	ko baciki bakende, bamo nd’abaya, bamo nd’elemo bemo bi’asua. Koko ok’eleng’eko bant’auma baokita nd’okili nk’olotsi.
ACT.28.1	AK’IS’OIKAKA, nkako teaki wete ekole eko eotangema Melita. 
ACT.28.2	Ko banto b’asenji batokak’iso isei mongo; el’iyo baambola tsa, ko baotamb’is’auma nd’ewela ea mbula la mpio. 
ACT.28.3	Lolonde aki Paulo oambolaka esombo ea besenju, ko aolil’eko nda tsa, njwa eolola la ncina ea tsa, ko eokatemela nda likata likae. 
ACT.28.4	Ko aki banto b’asenji oenaka njwa eko ea wale elendela nda likata likae, baotefelana, Nsosolo bont’one ale wae boomi ow’anto, ko mpeka la aoika lima lieke j’okwa, ende otena bakambo bauma ntoiky’ende nye. 
ACT.28.5	Lolonde aotitola njwa nda tsa, ko ntok’eefe nye. 
ACT.28.6	Iyo batangaki wae jonge likae lifotuta, nkina ifokwa sasimo nd’iwa: lolonde ak’iy’olendezaka elingi, ko ntabena joi limoko lindokwela, baolenza lokai, baokela wete ende ale nzakomba.
ACT.28.7	Ko basala b’okulaka ow’ekole, lina likae Pubelio, baki eko ntutama l’itenela iko, ko ende aotamb’iso bolotsi mongo, ko aotoka toma bembile besato. 
ACT.28.8	Ko ise ea Pubelio aokalema la nkangi e’angala l’efolomwaki; ko Paulo aolotswel’ende, ko aoonda, ko aolafy’akata’akae el’ende, ko aoloikya. 
ACT.28.9	Ko aki joi line okelamaka, bant’amo baki nd’ekole la nkangi baoya, ko baoika ngoko; 
ACT.28.10	ko iyo baotomemya la tomemya touke; ko ak’is’osemwaka, baokondeza toma tok’is’oelaka wela.
ACT.28.11	Aki nsanza isato olekaka, tokondela nd’asua ba Alesandulia, bacikalaki nd’ekole nd’ekeke ea mpio, lotaza j’asua’ako wae Baasa b’aende. 
ACT.28.12	Ko ak’is’osemaka nda Salakusa, toyal’eko bembil’esato. 
ACT.28.13	Lim’ako tokenda mboka ea lilingo, ko tosema nda Legio: mbil’emoko eolekana, ko impempe lima Sud ioya, ko nd’embile befe tosema nda Puteoli; 
ACT.28.14	ko totana balongo eko, ko iyo baotoonda wae toyale l’iyo bembile nsambo; ko ngoko toya nda Loma. 
ACT.28.15	Lim’eko balongo’amo, ak’iy’otokaka, baoy’otamb’iso elaka nko Itenela y’esombe ea Apio la Tolombe t’afaya tosato: ko aki Paulo oenak’iyo, aosima Nzakomba boya, ko aolik’otema.
ACT.28.16	Ko ak’is’omotswaka Loma, (capitaine ea soldats aolekya njanga ele capitaine ea baesanyi, lolonde) baocika Paulo wae akit’ase ende mongo la soldat ondoesanyaki.
ACT.28.17	Koko aki bembile besato olekaka, Paulo aoleta banto ba bingambe b’a-Yuda; ko ak’iy’otakanaka, aolakela, Balongo, emi ncikela bant’akiso joi j’obe limoko, ko ncisekola bisekyelo bia baise’akiso, lolonde njolekyama nd’onyolo lima Yelusalema nd’akata b’anto b’a-Loma: 
ACT.28.18	ko ak’iy’onjengelaka, baolanga wae bantungole, ek’iyo ntabena eloko e’iwa el’emi. 
ACT.28.19	Lolonde aki Ba-Yuda otonaka ngoko, nciat’emo mboka, imola nko ntombe likambo ele Kaisala mongo; afa wae nka banto b’ese ekami likambo. 
ACT.28.20	La ncin’ene njolet’inyo wae loy’onjena, kela tosoole; el’emi ntungama l’onyolo bone nd’eloko ea lolendezo ja Yisalaele. 
ACT.28.21	Ko baolokela, Iso ntatoata benkanda lima Yudea nd’ewela ekawe, ko balongo bayaki endoko ntabasanga, ko ntabakoanda l’aoyi’obe. 
ACT.28.22	Lolonde tolanga wae toke elenge ekanela we: el’iso tea wae batanga boloi’one lotango wiji la wiji.
ACT.28.23	Ko ak’iy’osonelaka mbile, bant’auke mongo baoy’el’ende nd’ilombe iki’nd’okokit’ase; ko lima nkesa elaka nk’okolo aolafolaza joi, aolasangela likulaka ja Nzakomba, ko aolakama nd’ewela ea Yesu, lima bisekyelo bia Mose la bateli. 
ACT.28.24	Bamo baolimeza baoyi baki’nd’osangaka, ko bamo ntabimeza nye. 
ACT.28.25	Ko ak’iy’oikyana bikoli iyo mongo, baokenda, aki Paulo otefelaka etefelo emoko ngone, Bolimo w’olotsi aotefela bolotsi l’omwa boki Yesaya, boteli, ele baise’akinyo.
ACT.28.26	Kenda ele bant’ane, w’akela,
ACT.28.26	Lifoka la ndooka, ko lofaekela nye;
ACT.28.26	Lifena la njeena, ko lofaokotola nye;
ACT.28.27	Ele botema wa bant’ane bokaka l’ocilingano,
ACT.28.27	Ko batoi’akiyo bale loko.
ACT.28.27	Ko baolif’aiso’akiyo,
ACT.28.27	Nyango bafene l’aiso’akiyo,
ACT.28.27	Ko bafoke l’atoi’akiyo,
ACT.28.27	Ko bafekele l’etema’ekiyo,
ACT.28.27	Ko bafoututale baoyi’obe,
ACT.28.27	Ko emi mpaiky’iyo.
ACT.28.28	Nd’ewel’eko, kel’inyo lea wae eikyelo ene ea Nzakomba eotomama ele Bafaya: iyo bifokoza ngoko. 
ACT.28.29	[Ko aki’nd’otefelaka baoyi’ane, Ba-Yuda baokenda, baolikyana bikoli biuke, iyo mongo.]
ACT.28.30	Ko Paulo aokit’ase années ife nd’ilombe ikae iki’nd’osombaka, ko aolamba bant’auma bandotswaki el’ende, 
ACT.28.31	aokumya likulaka ja Nzakomba, aolaka baoyi bale nd’ewela ea Nkolo Yesu Masiya la nkaso eleki, ko nk’onto ondosukaki.
ROM.1.1	PAULO, bokwala owa Yesu Masiya, ondetama l’etelo wae ayaleme ekima, ko obuzama wete asange bosako w’olotsi wa Nzakomba 
ROM.1.2	boki’nd’ocikak’elaka nda joso la bateli’akande nd’enkanda bia Nzakomba bi’oeko, 
ROM.1.3	nd’eloko ea Bona’okande, ootswaki nd’ooci wa Dawidi eleng’ele jonge: 
ROM.1.4	ende aokumyama Bona owa Nzakomba la mpamba, eleng’ele Bolimo wa boeko, o l’eetswelo lim’ele bawei; wae Yesu Masiya Nkolo ekiso, 
ROM.1.5	iso toata boya la mpifo ea ekima l’ende, ele lifiki j’imeezo nd’etei ea ba bise bauma, nd’eloko ea lina likande: 
ROM.1.6	koko inyo lole nd’oloi’okiyo ngoko, iny’andetama l’etelo wete loyaleme ba Yesu Masiya; 
ROM.1.7	el’iy’ale nda Loma bauma balangema la Nzakomba, ko baoletama l’etelo wae bayaleme ba-boeko: boya la kuci el’inyo lim’ele Nzakomba Fafa ekiso la Nkolo Yesu Masiya.
ROM.1.8	Nda joso, nsima Nzakomba ekami boya la Yesu Masiya nd’ewela ekiny’auma, ele nsango ea imeezo ekinyo eosangema nd’enanga beuma. 
ROM.1.9	Temoin ekami wae Nzakomba, osael’emi l’olimo’okami nda nsango e’olotsi ea Bona’okande, wete njoand’inyo nda beondo bekami nko jomo; 
ROM.1.10	mbonda nkin’aeyoko mbat’olo elekelo la wango wa Nzakomba wae nj’el’inyo. 
ROM.1.11	El’em ndoka mposa wae njen’inyo, wete nsambez’inyo nganji emo e’olimo, wae inyo lokemyame; 
ROM.1.12	wae inyo lonsalangany’emi l’imeezo ekinyo, ko emi nsalangany’myo l’imeezo ekami, l’ekinyo l’ekami. 
ROM.1.13	Koko mpange wae inyo loyaleme nga lofea, balongo, nsangyaki wete nj’el’inyo besangya beuke, (lolo nsukamaki), wete mbate bamuka’amo el’inyo, nk’elenge eat’emi ele Bafaya bamo. 
ROM.1.14	Nde l’ombale ele Ba-Elene l’ele Basenji, ko l’ele ba wanya l’el’iy’asamba wanya. 
ROM.1.15	Nd’ewela eko, ng’elenge ekusey’emi, njolelama wae nsangel’iny’ale nda Loma nsango e’olotsi. 
ROM.1.16	El’emi mpoke nsango e’olotsi ea Masiya nsoi; eko ele wae mpamba ea Nzakomba endiela nda loiko ele wengi’onto ondimeza: ele Bo-Yuda nda joso, ko l’ele Bo-Elene ngoko. 
ROM.1.17	Ele liongi ja Nzakomba jolenya l’eko lim’imeezo nk’el’imeezo: eleng’ele joi jokotama, Lolo ba liongi bayoike l’imeezo.
ROM.1.18	Ele nkele ea Nzakomba eolenya lima loola, esuka baoyi bafosonge la Nzakomba bauma, la bosamba wa liongi w’anto bandikamela nsosolo eko la baoyi basamba liongi; 
ROM.1.19	ele baoyi ba Nzakomba bandeana baolenya el’iyo; eki Nzakomba oaeneyak’ako. 
ROM.1.20	Ele baoyi bakande batenyaka lim’emelo e’okili,—wete mpamba ekande etasilaka la mpifo ekande ea Nzakomba,—baolenya fole, ko baoleana l’elemo bendemama: ko iyo bafoat’esengamelo; 
ROM.1.21	ek’iy’oeaka Nzakomba, lolo ntabomemya nga Nzakomba, ko ntabasimak’ende boya: lolo bayalemaki ba mpampa nda bikoli bikiyo, ko betema’ekiyo besamba wanya beolinda wilima yo. 
ROM.1.22	Bakela wae bale la wanya, lolo baoyalema belole mongo, 
ROM.1.23	ko baofaningola jilangi ja Nzakomba etawaka nd’esonganya ea efoya ea bonto owaka, ko l’ea tofulu, l’ea nyama, l’ea towawa tondakula.
ROM.1.24	Nd’ewel’eko, Nzakomba aolacika wae bakimane la mposa ileki ya betema’ekiyo, wete bakele baoyi ba linyamo, ko bafite baonge’akiyo mongo: 
ROM.1.25	ek’iy’oenzaka nsosolo ea Nzakomba la joi ja mpafomba, ko bafikaki ko basaelaki belemo bendemami, nga belekola Wemi ondemaki beko, ende aomemyama bikeke la bikeke. O ngoko. 
ROM.1.26	Nd’ewel’ene, Nzakomba aolacika wae bakimane la mposa ya nsoi mongo, eki bamato’akiyo ofaningolaka elenge ekiyo e’omoto endeji, ko bakel’elenge efeji l’omoto; 
ROM.1.27	ko baende nk’eleng’eko, baocika elenge e’amato endeji, ko iyo mongo bokana mposa y’obe, baende l’aende’amo bayokel’eketo bia nsoi befeji, ko bayambe el’iyo mongo ndako endeji l’eketo’eko bia nsoi.
ROM.1.28	Koko ngok’iyo ntabalanga wete bea Nzakomba, ende aolacika wae bakimane la nkai ya bofeza, wete bakel’eketo befeji. 
ROM.1.29	Betema’ekiyo beokama la bosamba wa liongi, ko la lofundo, ko la mposa e’aumba eleki, ko la nkele ea bonkita; baoyola to l’inkunya la mbaoma e’anto, ko la lisa, ko la bolokotano, ko la bosulu; bale batongi 
ROM.1.30	ko la batangi, bale l’elenge etona Nzakomba, ko bale la loma, ko l’eloloko, ko la nkakumya e’amongo, bale baoci ba baoyi’obe, batendoli b’aise l’anyango, 
ROM.1.31	basamba wanya, bayofonya bilaka, bale boola wa lolango j’ooto, la boola w’isei: 
ROM.1.32	bako bea esekyelo ea Nzakomba wete iy’ayokele baoyi’ako beji l’iwa, lolo bayokele nko baoyi’ako, ko bimeza bant’amo bayokele nk’eleng’eko.
ROM.2.1	ND’EWEL’EKO, we bonto ondelez’anto baoyi, ofa l’esengamelo nye: andeleza we bont’onkina baoyi, oumba we mongo: ele we ondeza baoyi b’anto, oyokele nko baoyi’ako. 
ROM.2.2	Koko tolea etenelo ea Nzakomba ele nsosolo, wae ayumb’iy’akela baoyi’ako. 
ROM.2.3	We bonto ondez’anto bayokele baoyi’ako, ko we mongo okela nk’eleng’eko, otanga nde wifolot’etenelo e’akambo ea Nzakomba? 
ROM.2.4	La otengwela bomengo wa liota likande ko l’isei ikae ya ntatemya ko l’isei ikande ya loncinji, ko ofea nde liota ja Nzakomba likieza nd’eututaelo lim’aoyi’obe? 
ROM.2.5	lolonde lim’otema’oke w’ocilingano bosamb’eututaelo e’aoyi’obe, oombela we mongo nkele nda mbile ea nkele, l’enyelo ea umbelo e’akambo ea Nzakomba ea ci; 
ROM.2.6	ende ifolakola wengi’onto ndako endeji l’eketo’ekande: 
ROM.2.7	el’iy’akela baoyi b’olotsi la loncinji, ko bayase l’aoyi’ako imemya la lokumo j’olotsi l’osamba w’iwa, ifoka bant’ako loiko lotasilaka: 
ROM.2.8	lolo el’iy’andikya bikoli, ko batendola nsosolo eko, lolo bimeza baoyi bafa liongi, bolemo la nkele, 
ROM.2.9	l’elo la bokambo, baoyi’ako bifoya ele wengi bolimo w’onto oyokel’obe; Bo-Yuda nda joso, ko Bo-Elene ngoko: 
ROM.2.10	lolo imemya la lokumo j’olotsi la kuci ele wengi’onto oyokel’olotsi; Bo-Yuda nda joso, ko Bo-Elene ngoko: 
ROM.2.11	ele Nzakomba ntakalanyak’onto la likali. 
ROM.2.12	El’iy’auma bakelak’obe nko bisekyelo, bifofitana nko bisekyelo; ko iy’auma baki la bisekyelo, ko bakelak’obe, iyo bifumbama la bisekyelo. 
ROM.2.13	Baoki ba bisekyelo bafoyengwa nda joso ja Nzakomba, lolo bakeli ba bisekyelo bifoyengwa. 
ROM.2.14	(Wenaka Bafaya bafa la bisekyelo bakela baoyi ba bisekyelo lim’ak’amongo, iy’afa la bisekyelo baoyalema nga bisekyelo el’iyo mongo; 
ROM.2.15	bako beneya bolemo wa bisekyelo bokotama nd’etema bekiyo, ko juge ekiyo e’otema eyosange, ko nkai ikiyo iyaumbe, nkina iyalongya:) 
ROM.2.16	nda mbile ee Nzakomba oten’akambo ba biisisa bi’anto la Yesu Masiya, eleng’ele bosako’okami w’olotsi.
ROM.2.17	Lolonde nkina we otangema lina ja Bo-Yuda, ko oil’otema nda bisekyelo, ko omenga la Nzakomba, 
ROM.2.18	ko w’ea wango bokande, ko w’osima baoyi balekol’olotsi, ele w’olakema lima bisekyelo; 
ROM.2.19	ko otanga wae we mongo ole bolonji owa mboka owa bawei’aiso, ko l’itswa el’iy’ale nda wilima, 
ROM.2.20	ko la wekyi owa basamba wanya, ko l’olaki owa tonkune, ole la litanda ja njea ko la ja nsosolo eko nda bisekyelo: 
ROM.2.21	we olak’ont’omo, siki nde ofolake we mongo? we okel’onto, Tawiyake, wiya nde? 
ROM.2.22	We okel’onto, Tokelake jibi, okelaka jibi? w’ondina baidola, w’iya nde lima tolombe ta baidola? 
ROM.2.23	We omenga la bisekyelo, osotsa nde Nzakomba la nsekola ea bisekyelo? 
ROM.2.24	Ele lina ja Nzakomba josaowa l’isaola eka Bafaya nd’ewela ekinyo, eleng’ele joi jokotama. 
ROM.2.25	Ntatena ea nsonge ele la nkito, nkina ole bokeli owa bisekyelo; lolo nkina ole bosekoli owa bisekyelo, ntatena eke ea nsonge eoyalema nga ntotenama nsonge. 
ROM.2.26	Nd’ewel’eko, nkin’oko otatenama nsonge afonga bisekyelo, bosamba wa ntatena ea nsonge bofoandema el’ende nga ntatena ea nsonge? 
ROM.2.27	Koko bonto otatenama nsonge eleng’ele jonge, nkin’afonga bisekyelo, afaokumba we ole l’onkanda la ntatena ea nsonge, lolo ole bosekoli owa bisekyelo? 
ROM.2.28	Ende ole Bo-Yuda nda jonge kika, afa Bo-Yuda mongo; koko eko ele nda jonge kika efa ntatena ea nsonge; 
ROM.2.29	lolo Bo-Yuda mongo wae ende ole Bo-Yuda nd’otema; ko ntatena ea nsonge ele nd’otema, la nd’olimo, afa nd’onkanda; imemya ikande ifa lim’el’anto, lolo lim’ele Nzakomba.
ROM.3.1	BO-YUDA aolekol’ant’auma la na? ko nkito ea ntatena ea nsonge ele na? 
ROM.3.2	Bouke wa bilenge la bilenge; nda joso wete baoyi ba Nzakomba bakaemaki el’iyo. 
ROM.3.3	Ko nkina bam’akiyo ntabimeza mo? bosamba’okiyo w’imeezo wifooma nde nsosolo ea Nzakomba? 
ROM.3.4	O nye; onde, kela Nzakomba ayale nsosolo, lolo wengi’onto ayale bofombi; eleng’ele joi jokotama,
ROM.3.4	Wae oyengwa nd’aoyi’akawe,
ROM.3.4	Ko ae w’oya nd’etenelo e’akambo, olonge.
ROM.3.5	Lolo nkina bosamba’okiso wa liongi bofolaza liongi ja Nzakomba, tifokela mo? kamba Nzakomba osombola nkele asamba liongi? (Ntefela elenge ea bonto). 
ROM.3.6	O nye; nkin’ele ngoko, Nzakomba aten’akambo b’anto b’okili ngamo? 
ROM.3.7	Lolo nkina nsosolo ea Nzakomba eokaka el’imemya ikande nd’ewela ea joi liki’m’ofombaka, emi ndumbama likambo nga bonto ow’obe lae? 
ROM.3.8	ko tofokele, (eleng’ele benkindo bia mpafata, ko ngole bamo basanga wete iso totelela ngoko), Kel’iso tokel’obe wae bolotsi wiele? Umbelo ekiyo eji o njelama.
ROM.3.9	Limo na? Iso tolalekola nde nd’olotsi? Afa ngoko, o nye; ek’is’oakaka nda joso Ba-Yuda la Ba-Elene wae bale nd’obe, nk’iy’auma; 
ROM.3.10	eleng’ele joi jokotama,
ROM.3.10	Nk’onto ole la liongi, nko l’omoko o nye:
ROM.3.11	Nk’omo okotola,
ROM.3.11	Nk’ondasa Nzakomba;
ROM.3.12	Iy’auma baolunga, baoyalema banto basamba nkito, iy’auma;
ROM.3.12	Nk’okela baoyi b’olotsi, nko l’omoko o nye;
ROM.3.13	Bongongo bokiyo bole boomba bokombwa:
ROM.3.13	Baofomba la ndeum ikiyo;
ROM.3.13	Ngenge ea njwa ele nd’ase ba mbebu ikiyo;
ROM.3.14	Bomwa’okiyo bokama la bitoli la baoyi ba jino;
ROM.3.15	Bakaka’akiyo bale la loangu oom’anto;
ROM.3.16	Lofito l’elo bale nda mboka ikiyo;
ROM.3.17	Ko ntabeaka mboka ea kuci;
ROM.3.18	Boangi wa Nzakomba bofa nda joso ja baiso’akiyo nye.
ROM.3.19	Lolo tea wae wengi baoyi nko loswele bakela bisekyelo, biko bikel’iyo bale nda mpifo ea bisekyelo: wete wengi’omwa boumbame, ko ba bokili bauma bumbame nd’umbelo ea Nzakomba; 
ROM.3.20	nd’ewel’eko, nk’onto oyengwa nda joso likande la belemo bia bisekyelo: ele bobe weana la bisekyelo. 
ROM.3.21	Lolo aeyoko liongi ja Nzakomba jolenya nko bisekyelo, ko bisekyelo la bateli basanga liongi liko; 
ROM.3.22	wae liongi ja Nzakomba lindiela l’imeezo ele Yesu Masiya el’iy’andimeza bauma; nk’ecikwanelo; 
ROM.3.23	ele bant’auma baokwa nd’obe, ko baosamb’imemya ya Nzakomba; 
ROM.3.24	baoyengwa boyengo l’oya’okande wa nganji, la nsiko el’ele Masiya Yesu: 
ROM.3.25	oki Nzakomba olekyaka wae ayale nga mbeka ea eamanyelo, l’imeezo nd’alongo’akaude, wete aeney’anto liongi likande, eki’nd’ofenzaka baoyi’obe baiso, wae bako bakelamaki nda joso, nd’isei ya Nzakomba ya ntatemya: 
ROM.3.26	nkela nde, wete aeney’anto liongi likande nd’ekek’ene e’aeyoko, wae ende mongo ayaleme owa liongi, ko la boyengoli ow’onto ondimeza Yesu. 
ROM.3.27	Ekumyelo e’amongo ele nko? Eolimana. La bisekyelo bia na? Bia belemo? O nye; lolo l’esekyelo ea imeezo. 
ROM.3.28	Nd’ewela eko, totanga wae bonto ayengwa boyengo l’imeezo kika, afa l’elemo bia bisekyelo. 
ROM.3.29	La Nzakomba ale Nzakomba ea Ba-Yuda kika? ende afa Nzakomba ea Bafaya o ngoko? Onde, ale Nzakomba ea Bafaya o ngoko: 
ROM.3.30	nga Nzakomba ale nk’emoko, ko ende ifoyengola batenama nsonge l’imeezo, ko la bafotename nsonge l’imeezo. 
ROM.3.31	Tooma nde bisekyelo l’imeezo? Afa ngoko, o nye; tokemya bisekyelo.
ROM.4.1	MPANGA tokele mo? wae Abalayama nkokoolo ekiso aataki nda mpifo ea jonge na? 
ROM.4.2	Nga Abalayama ayengwaki boyengo l’elemo, siki akumyak’ende mongo nd’ewel’eko; lolo af’eka Nzakomba. 
ROM.4.3	Bonkanda wa Nzakomba bokele mo? Abalayama imezaki Nzakomba, ko imeezo eko eandemaki el’ende nga liongi. 
ROM.4.4	Nkina bonto akamb’elemo, bofuto bofotangeme w’oya, lolo bole nga bombale. 
ROM.4.5	Lolonde el’ende ofokamb’elemo, lolo imez’ende oyoyengola bonto ofa l’elenge ea Nzakomba, imeezo ekande eoandema nga liongi. 
ROM.4.6	Nk’elenge esanga Dawidi ekemo e’onto oe Nzakomba oandela liongi nk’elemo, 
ROM.4.7	akela,
ROM.4.7	Iy’atungwa lim’eseketano, ko baoyi’obe bakiyo baokukama, baosakema l’okako.
ROM.4.8	Bonto ofa Nzakomba oandela bobe aosakema l’okako.
ROM.4.9	Bokako’one bosakem’ele batenama nsonge kika, nkina el’iy’afotename nsonge ngoko? El’iso tokela, Imeezo ea Abalayama eandemaki el’ende nga liongi. 
ROM.4.10	Eandemaki ngamo? Aki’nd’otenamaka nsonge? l’aki’nd’atafotenama nsonge? Afa aki’nd’otenamaka nsonge, lolo aki’nde atafotenama nsonge: 
ROM.4.11	ko ende aambaki lotaza ja ntatena ea nsonge, wae lotaza ja liongi j’imeezo eki’nd’oimezaka ataf’end’otenama nsonge, wae ende ayaleme ise ea banto bandimeza bauma, mpeka la batatenama nsonge, wete liongi liandeme el’iyo; 
ROM.4.12	ko ayaleme ise ea ntatena ea nsonge el’iyo batenama nsonge, afa wae batenama nsonge kika, lolo bayokime nd’aina b’imeezo eko eki ise ekiso Abalayama oimezaka, aki’nde atafotenama nsonge. 
ROM.4.13	Elaka ele Abalayama l’ana’akande, wete ende ayaleme bosangoli ow’enanga beuma, nteki nd’ewela ea bisekyelo, lolo nd’ewela ea liongi j’imeezo. 
ROM.4.14	Nkina ba bisekyelo bale basangoli, imeezo eoyalema o mpampa, ko elaka eofonya: 
ROM.4.15	ele bisekyelo biezaka nkele: efa bisekyelo, eko nko nsekola. 
ROM.4.16	Nd’ewela eko, lile j’imeezo wae liyale eleng’ele boya: wete elaka ekemyame la bolo ele bana bauma: af’ele ba bisekyelo kika, lolo el’ako ba imeezo ea Abalayama, ole ise ekis’auma, 
ROM.4.17	(eleng’ele joi jokotama, Njokila we ise e’anto ba bise biuke), nda joso likande oki’nd’oimezaka, wae Nzakomba, oetolaka bawei, ko ondetaka belemo bel’eko nga bel’eko. 
ROM.4.18	Aki’nde ntena ncina ea lolendezo nye, akongoimeza la lolendezo, wete ayaleme ise ea banto ba bise biuke eleng’ele joi litefelamaki, Bana’akawe bifoyalema ngoko. 
ROM.4.19	Ende ntateka nd’imeezo, lolo aokanela jonge likande mongo liki nga jowa (ende aokita années bonkama), ko aokanela iwa ya likunju ja Sala: 
ROM.4.20	lolonde aokanela nk’elaka ea Nzakomba, ko ntakakaana l’osamba w’imeezo, lolo aokema bolo nd’imeezo, ayomemya Nzakomba, 
ROM.4.21	ko aolea njea mongo wae ende aokeleya joi liki’nd’ocikaka elaka. 
ROM.4.22	Ko nd’ewel’eko imeezo ekae eoandema el’ende nga liongi. 
ROM.4.23	Koko joi liko ntalikotamaki nd’eloko ekande kika wae eoandema el’ende; 
ROM.4.24	lolo nd’eloko ekiso, wae lifoandema el’iso bandimez’ende oetolaki Yesu Nkolo ekiso lim’ele bawei, 
ROM.4.25	ende alekyamaki nd’iwa nd’ewela ea bebe bekiso, ko aetswaki nd’ewela ea boyengo botoyengol’ende.
ROM.5.1	ND’EWELA eko, is’ayengwa boyengo l’imeezo, toata kuci la Nzakomba nd’ewela ea Nkolo ekiso Yesu Masiya; 
ROM.5.2	koko toata otswelo l’imeezo nd’oya bone bondemal’iso o nd’ewela ekande; ko tosalangana nda lolendezo j’imemya ya Nzakomba. 
ROM.5.3	Ko af’eleng’eko kika, lolo tosalangana nda bielo binden’iso: tea wae elo iezaka ikelo e’otema, 
ROM.5.4	ko ikelo e’otema iezaka elonga nda lomeko, ko elonga nda lomeko iezaka lolendezo: 
ROM.5.5	ko lolendezo lofotokya nsoi; ele eefe ea Nzakomba eolutezama nd’etema’ekiso la Bolimo w’olotsi okaemaki el’iso. 
ROM.5.6	Ak’iso l’ingoi, Masiya awaki nd’ekeke endeji nd’eloko e’anto bafa l’elenge ea Nzakomba. 
ROM.5.7	Bonto afolang’olotsi wae awe nd’eloko e’onto owa liongi: lolo nkina bont’omoko ifokusa lowa nd’eloko e’onto ow’olotsi. 
ROM.5.8	Lolonde Nzakomba aoteneya eefe etok’ende mongo wae, ak’iso banto b’obe, Masiya awaki nd’eloko ekiso. 
ROM.5.9	Ko joi lindekola, wete is’ayengwa boyengo aeyoko l’alongo’akande, tifoika lima nkele ea Nzakomba l’ende. 
ROM.5.10	Ng’ak’iso baini, toamanaki la Nzakomba nd’oseka l’iwa ya Bona’okande owa jende, joi lindekola wae aeyoko, aaman’iso nd’oseka la Nzakomba, tifoika la loiko lokande; 
ROM.5.11	ko afa ngoko kika, lolo iso tosalangana ele Nzakomba la Nkolo ekiso Yesu Masiya, aeyoko toata eamanelo e’oseka l’ende.
ROM.5.12	Nd’ewela eko, ngoki bobe wotswaka nd’okili la bont’omoko, ko iwa ioliela la bobe; nk’eleng’eko iwa iokit’ele bant’auma, eki bant’auma okelaka bobe; 
ROM.5.13	bobe boki nd’okili, aki bisekyelo otasekyamaka: lolo ayaka bisekyelo bitasekyama, bobe bofoandema el’onto. 
ROM.5.14	Lolonde lima Adama elaka nko Mose iwa iki la mpifo e’okulaka, ko iokita o nk’el’iyo bakelak’obe botakosongi la boseketano boki Adama, ole esonganya ea bonto oyei. 
ROM.5.15	Lolo nganji eocikwana la boseketano. Nd’ewela wae, ayaka bant’auke bawaki la boseketano wa bont’omoko, boya wa Nzakomba ko la nganji ekaemaki la boya wa bont’omoko Yesu Masiya baolekola lofula o mpafula ele bant’auke. 
ROM.5.16	Koko nganji eko efosonge la joi lindielaki l’ont’omoko okelak’obe: eki etenelo e’akambo eyaki la bont’omoko eoliela nd’umbelo; lolonde nganji eyaki nd’ewela ea beseketano beuke eoliela nda boyengo. 
ROM.5.17	Ko ayaka iwa iki la mpifo e’okulaka la bont’omoko nd’ewela ea boseketano wa bont’omoko; iy’andamba bofula wa boya ko la wa nganji ea liongi bifolekola loata mpifo e’okulaka nda loiko la bont’omoko, wae Yesu Masiya. 
ROM.5.18	Koko eleng’eki etenelo e’akambo eyaki el’ant’auma nd’umbelo nd’ewela ea boseketano bomoko; nk’eleng’eko nganji eyaki ele bant’auma nda boyengo wa loiko nd’ewela ea joi limoko ja liongi. 
ROM.5.19	Eleng’eki bant’auke oyalemaka bant’obe nd’ewela ea botendo wa bont’omoko, nk’eleng’eko bant’auke bifoyalema ba liongi nd’ewela ea lifiki j’imeezo ja bont’omoko. 
ROM.5.20	Koko bisekyelo bisekyamaki wete boseketano bofule: lolo efulaki bobe, boya bofulaki o mpafula mongo; 
ROM.5.21	wae eleng’eki bobe oataka mpifo e’okulaka nd’iwa, nk’eleng’eko boya boate mpifo e’okulaka la liongi nda loiko lotasilaka la Yesu Masiya Nkolo ekiso.
ROM.6.1	LIM’AKO, iso tifokela mo? Na, tosekwa nd’obe wete boya bofule? 
ROM.6.2	O nye; is’awaki ele bobe, tifokenda lenkina nd’obe ngamo? 
ROM.6.3	Kamb’inyo lofea wae is’auma bandinamaki ele Masiya Yesu, tinamaki nd’iwa ikae? 
ROM.6.4	Nd’ewela eko, tokundamaki l’ende l’inamelo nd’iwa; wae ngoki Masiya oetswaka lim’ele bawei la mpamba ea jilangi ja Fafa, nk’eleng’eko iso tokende nda loiko j’aeyoko. 
ROM.6.5	Ng’iso toamana l’ende nd’esonganya ea iwa ikande, tifoamana l’ende nd’esonganya ea eetswelo ekande lim’iwa ngoko; 
ROM.6.6	tea joi line wae bont’okiso oki joso aakemaki l’ende nd’ekulusu, wete jonge ja bobe liomame, wae iso tofoyaleme lenkina nda likwala ja bobe; 
ROM.6.7	el’ende owaki aoyengwa boyengo lim’obe. 
ROM.6.8	Lolo nkina towaki la Masiya, timeza wae tifoika l’ende: 
ROM.6.9	tea wete Masiya aetswa lim’ele bawei, ko afut’owa lenkina nye; iwa ifaoata lenkina mpifo el’ende. 
ROM.6.10	Eki iwa iki’nd’owaka, awaki ele bobe bowa bomoko kika: lolo loiko loyoik’ende, ayoike ele Nzakomba. 
ROM.6.11	Nk’eleng’eko, lotang’inyo mongo bawei ele bobe, lolo bayoike ele Nzakomba la Masiya Yesu.
ROM.6.12	Nd’ewela eko, talolangake bobe boate mpifo e’okulaka nda jonge likinyo j’iwa, wae lokele baoyi ba mposa ya liko; 
ROM.6.13	ko talolekyake bilama bikinyo ele bobe nga bifeko bia baoyi basamba liongi; lolo loleky’inyo mongo ele Nzakomba ngole banto bayoike lim’ele bawei, ko bilama bikinyo nga bifeko bia liongi ele Nzakomba. 
ROM.6.14	Ele bobe bofaata mpifo e’okulaka el’inyo; nd’ewel’ef’inyo nda mpifo ea bisekyelo, lolo lole nda mpifo e’oya.
ROM.6.15	Limo na? Na, tokel’obe, ef’iso nda mpifo ea bisekyelo, lolo tole nda mpifo e’oya? O nye. 
ROM.6.16	Lofea nde, nga loleky’inyo mongo el’onto nga bakwala wae lofik’ende la lifiki, loyalema bakwala ba bont’oko ofik’inyo la lifiki, nkina ba bobe nd’iwa, nkina b’imeezo ea lifiki nda liongi? 
ROM.6.17	Lolo tosima Nzakomba boya, ek’iny’aki bakwala ba bobe lofikaki la lifiki lim’otema litanda ja lilako lik’iny’olakemaka; 
ROM.6.18	ko ak’iny’otungwaka lim’obe, loyalemaki bakwala ba liongi. 
ROM.6.19	Ntefela ngole banto nd’ewela ea ingoi ya jonge likinyo: elenge ek’iny’olekyaka bilama bikinyo nga bakwala ba linyamo la bosesengano w’obe bondiela nd’osesengano w’obe, nk’eleng’eko aeyoko lolekya bilama bikinyo nga bakwala ba liongi lindiela nd’oeko. 
ROM.6.20	Ak’inyo bakwala ba bobe, ntaloki nda likwala ja liongi. 
ROM.6.21	Bamuka bak’iny’oataka nd’ekek’eko nd’aoyi’ako bandokinyo nsoi aeyoko na? ele nsukela ea baoyi’ako ele nk’iwa. 
ROM.6.22	Lolo aeyoko lotungwa lim’obe, ko loyalema bakwala ba Nzakomba, loata bamuka’akinyo nda boeko, ko nsukela ele wae loiko ja seko. 
ROM.6.23	Ele bofuto wa bobe bole iwa, lolo nganji ea Nzakomba ele wete loiko ja seko ele Masiya Yesu Nkolo ekiso.
ROM.7.1	BALONGO, (ntefela el’anto bandea bisekyelo), kamb’inyo lofea wae bisekyelo bile la mpifo el’onto nk’aik’ende kika? 
ROM.7.2	Bomoto ole l’ome aotungama ele bome’oko la bisekyelo nk’aika bome; lolo ayaka bome aowa, ende aotungwa lima bisekyelo bindotungyaki ele bome. 
ROM.7.3	Ayaka bome ayoike, ko bomoto aocwa oamana la bont’onkina, ende ifotangema bomoto owa jibi: lolo ayaka bome aowa, bomoto aotungwa lima bisekyelo, ko mpeka la aamane la bont’onkina, afa bomoto owa jibi. 
ROM.7.4	Nd’ewela eko, balongo’akami, inyo lowaki ele bisekyelo nda jonge ja Masiya: wae loamane la Onkina, wete l’ende oetswaki lim’ele bawei, wae iso tocw’ele Nzakomba bamuka. 
ROM.7.5	Ak’iso nda jonge, mposa ya bobe iki nd’ewela ea bisekyelo ikambaki belemo nda bilama bikiso wae icw’amuka nd’iwa, 
ROM.7.6	Lolo aeyoko totungwa lima bisekyelo, towaki el’eko etokitaki; nd’ewel’eko, tosale nda bolimo w’aeyoko, afa nd’elenge e’onkanda wa kalakala.
ROM.7.7	Lim’ako, tifokela mo? La bisekyelo bile bobe nde? O nye. Nko bisekyelo, siki ncea bobe; ng’esekyelo emo ntekela, Tawokake mposa ileki, siki ncea ndooka ea mposa ileki: 
ROM.7.8	lolo bobe botan’elekelo, ko bondokya mposa ya bilenge biuma nd’ewela ea esekyelo eko: lako bisekyelo, siki bobe bole nd’iwa. 
ROM.7.9	Emi mbikaki nda joso nko bisekyelo: lolo aki bosise oyaka, bobe boetswa, ko emi mbwaki; 
ROM.7.10	koko bosise bondielaka nda loiko, lolonde emi ntanaki boko boliela nd’iwa. 
ROM.7.11	Eki bobe otanaka elekelo, ko bonjongaki nd’ewela ea bosise, ko bombomaki la boko. 
ROM.7.12	Nd’ewela eko, bisekyelo bile boeko, ko bosise bole boeko, ko la liongi, ko l’olotsi. 
ROM.7.13	Kamba boko bol’olotsi boyalem’iwa el’emi? O nye. Lolo bobe bokambak’olemo w’iwa el’emi la boko bol’olotsi, wete bobe wenya bole nko bobe; —wae bobe boyaleme bobe mongo bondekola nd’ewela ea bosise. 
ROM.7.14	El’iso tea wae bisekyelo bile bi’olimo: lolo emi nde owa jonge, ndekyama nda likwala ja bobe. 
ROM.7.15	El’emi mpea bolemo bokamb’emi; ko bolemo bolang’emi, njokambe boko: lolo boton’emi, njokambe boko. 
ROM.7.16	Lolo nkina njokambe bolemo bof’em’olange, ndimeza wete bisekyelo bile bolotsi. 
ROM.7.17	Ko aeyoko afa lenkina emi okamba bolem’oko, lolo bobe boko boyal’el’emi. 
ROM.7.18	El’emi njea wae boketo w’olotsi bofoyal’el’emi, wete nda jonge likami: ndalanga el’el’emi, lolo nkakela e’oketo w’olotsi ef’eko. 
ROM.7.19	Ele bolotsi bolang’emi, mpokele; lolo bobe bof’em’olange, njokambe boko. 
ROM.7.20	Ayaka njokambe bolemo bof’em’olange, afa lenkina emi okamba, lolonde bobe boyal’el’emi. 
ROM.7.21	Ko njena esekyelo eleng’ene wae, alang’emi nkele boketo w’olotsi, bobe bol’eko. 
ROM.7.22	El’emi ndok’ekemo la bisekyelo bia Nzakomba nd’otema; 
ROM.7.23	lolo njen’esekyelo e’elenge enkina nda bilama bikami, eko eyoun’etumba la esekyelo ea lokai lokami, ko eko eyonkande loanga wae njale nda jombo j’esekyelo ea bobe ele nda bilama bikami. 
ROM.7.24	Emi bonto onden’elo oyei! Os’ontungol’emi lima jonge ja iwa ine na? 
ROM.7.25	Nsima Nzakomba la Yesu Masiya Nkolo ekiso boya. Lim’ako eleng’ene, emi mongo nsaela bisekyelo bia Nzakomba la lokai lokami, lolo nsael’esekyelo ea bobe la jonge likami.
ROM.8.1	ND’EWELA eko, aeyoko iy’al’ele Masiya Yesu bafa l’umbelo. 
ROM.8.2	Ele bisekyelo bia Bolimo wa loiko ele Masiya Yesu bionsikola lim’esekyelo ea bobe Tea iwa. 
ROM.8.3	Eki bolemo boki bisekyelo ntabikambeya, wae biko biki ingoi nd’ewela ea jonge, Nzakomba aokamba boko. Atomaki Bona’okande owa jende nd’esonganya ea jonge j’obe, nd’eloko ea bobe, ko umbaki bobe nda jonge: 
ROM.8.4	wae bosise wa bisekyelo bokelame el’is’afokime elenge ea jonge, lolo toyokime elenge ea bolimo. 
ROM.8.5	El’iy’akima elenge ea jonge bakanela baoyi ba jonge: lolo iy’akima elenge ea bolimo bakanela baoyi ba bolimo. 
ROM.8.6	Ele nkanela ea jonge ele wete iwa: lolo nkanela ea bolimo ele wete loiko ko la kuci: 
ROM.8.7	nd’ewela wae nkanela ea jonge ele jino ele Nzakomba; el’eko efofike bisekyelo bia Nzakomba, ko efofikeya: 
ROM.8.8	ko iy’ale nda mpifo ea jonge bafokyeya Nzakomba ekemo. 
ROM.8.9	Lolo inyo lofa nda mpifo ea jonge, lolo ayaka Bolimo wa Nzakomba ayal’el’inyo, lol’ele Bolimo. Nkina bonto afa la Bolimo wa Masiya, af’owa Masiya. 
ROM.8.10	Koko ayaka Masiya al’el’inyo, jonge jowa nd’ewela ea bobe: lolonde bolimo boyoike nd’ewela ea liongi. 
ROM.8.11	Lolo ayaka Bolimo’okande oetolaki Yesu lim’ele bawei ayal’el’inyo, ende oetolaki Masiya Yesu lim’ele bawei ifoetola baonge’akinyo b’iwa wae baike nd’ewela ea Bolimo’okande oyal’el’inyo.
ROM.8.12	Nd’ewela eko, balongo, iso tole l’embale, af’iso tole la bombale wa jonge wete tokimane l’elenge ea jonge: 
ROM.8.13	ayak’inyo lokimana l’elenge ea jonge, lifowa; lolo ayaka looma beketo bia jonge la Bolimo, lifoika. 
ROM.8.14	El’iy’alakema mboka la Bolimo wa Nzakomba, bako bale bana ba Nzakomba. 
ROM.8.15	Ek’inyo ntalambaki bolimo wa likwala wae loange lenkina: lolo lambaki bolimo wa mpifo e’ona, ko tobeleza l’oko, Aba, Fafa. 
ROM.8.16	Ende mongo wae Bolimo aoamana l’olimo’okiso nda nsasanga wete iso tole bana ba Nzakomba: 
ROM.8.17	ko ayaka tole bana, tole basangoli; basangoli ba Nzakomba, ko toamana bolongo la Masiya nda lisango; ayaka ten’elo l’ende, wae tifoamana l’ende nda jilangi likae.
ROM.8.18	El’emi ntanga nde bielo bi’ekek’ene e’aeyoko bifeji losongana la jilangi lindeny’olo el’iso. 
ROM.8.19	Ele lolendezo londendeza belemo bendemami la mposa mongo loyolendeza enyelo ea bana ba Nzakomba. 
ROM.8.20	Eki belemo bendemami oilamaka nda likwala j’efitanelo, afa la ndalanga ea beko mongo, lolo nd’ewela ekande ondilaki beko, la lolendezo, 
ROM.8.21	wae belemo mongo bendemami besikw’olo lima likwala j’efondelo nd’esikwelo ea jilangi ja bana ba Nzakomba. 
ROM.8.22	El’iso tea wete belemo bendemami beuma beyomeke limeko, ko beyolomatswa bolongo o l’aeyoko. 
ROM.8.23	Koko afa ngoko kika, lolo iso mongo baata bamuka ba joso ba Bolimo, iso toyomeke limeko nd’etema’ekiso, tolendeza ilamelo e is’oilama nda mpifo e’ana, wete esikwelo ea jonge likiso. 
ROM.8.24	Ek’is’oikaka la lolendezo; lolo lolendezo londenya lofa lolendezo: joi linden’onto, aut’olendeza lenkina lae? 
ROM.8.25	Lolonde nkina tole la lolendezo ja joi lif’is’oene, tolendeza liko la loncinji mongo.
ROM.8.26	Nk’eleng’eko Bolimo botokambya nda tongoi tokiso: el’iso tofea elenge e is’oonda: lolo Bolimo mongo ayoonde nd’eloko ekiso la bameko batatefelamaka; 
ROM.8.27	ko ende ondengela betema aolea lokai ja Bolimo, nd’ewela wae ende ayoonde nd’eloko ea ba-boeko eleng’ele wango wa Nzakomba. 
ROM.8.28	Koko iso tolea wae baoyi bauma baaman’olongo wete bakambe belemo bi’olotsi nd’eloko ekiyo bandoka Nzakomba eefe, wae iy’andetama l’etelo eleng’ele wango’okae. 
ROM.8.29	Baki’nd’eaka nda joso, asonaki bako ngoko nda joso, wae iyo basongane l’esonganya ea elenge ea Bona’okae owa jende, wet’ende ayaleme nsomi ea bakune’auke; 
ROM.8.30	koko ende aetak’iyo baki’nd’osonaka nda joso: ko ayengolak’iyo baki’nd’oetaka: ko bako baki’nd’oyengolaka, aolaila nda mpifo ea jilangi.
ROM.8.31	Lim’ako, joi li is’otefela nd’ewela ea baoyi’ane na? Ayaka Nzakomba ale l’iso, otosuka isuki na? 
ROM.8.32	Ende otafekaki la Bona’okande mongo owa jende, lolo aololekya nd’eloko ekis’auma, la afaotokaya l’ende toma touma l’oya ngamo? 
ROM.8.33	Os’oaka basonami la Nzakomba likambo ale nko? Oyengola boyengo wae Nzakomba; 
ROM.8.34	os’oumba na? Masiya Yesu owaki, onde, ko aetswaki lenkina lim’ele bawei, ko ale nda wiji wa likata ja Nzakomba j’elome, ko ayoonde nd’eloko ekiso. 
ROM.8.35	Os’otolenola lim’eefe etoka Masiya na? L’elo, l’okambo, l’onyoko, l’eto ea nzala, la botaka, la ntutama l’iwa, l’ifaka y’etumba nde? 
ROM.8.36	Ngole joi jokotama wae,
ROM.8.36	Toomama mbile-mbile nd’eloko ekawe;
ROM.8.36	Totangema nga mpate indeji l’eomelo.
ROM.8.37	Lolonde tolekola lolonga nd’aoyi’ane bauma l’ende otokak’eefe. 
ROM.8.38	El’emi ndimeza wae iwa, la loiko, la bikima bia loola, la mpifo ya jilangi, la baoyi bal’aeyoko, la baoyi bay’olo, la mpamba, 
ROM.8.39	la lisangi, la njindo, l’om’olemo bondemami nko loswele, bak’auma bafaokusa lotolenola lim’eefe etoka Nzakomba el’ele Masiya Yesu Nkolo ekiso.
ROM.9.1	NSANGA nsosolo ele Masiya, mpofombe, ko juge e’otema’okami ayosange l’emi ele Bolimo w’olotsi, 
ROM.9.2	wae nde la lokeseli’ouke ko l’eefe nd’otema’okami nko jomo. 
ROM.9.3	Njalema nga ndanga wae emi mongo njale anatema, ko ndene la Masiya ndalena nd’eloko ea balongo’akami basangi l’emi nd’ooto; 
ROM.9.4	bako bale Ba-Yisalaele, bandilami nda mpifo e’ana, ko bale la jilangi ko la bekolo bia ndalemba, ko la bisekyelo, ko l’ekambelo ea Nzakomba, ko la bilaka; 
ROM.9.5	Baise wae bakiyo, koko Masiya ayaki nda jonge lim’el’iyo, ende ondekol’auma, omemyama la Nzakomba bikeke la bikeke, O ngoko.
ROM.9.6	Lolo afa nga joi ja Nzakomba joyalema mpampa. Ele bas’eka Yisalaele bauma bafa Ba-Yisalaele; 
ROM.9.7	koko bak’auma bafa bana mongo, el’iyo bale nd’ooci wa Abalayama: lolo, Booci wa bana’akawe wifoandema lim’ele Yisaka. 
ROM.9.8	Eleng’ene, bana ba jonge bafa bana ba Nzakomba: lolo bana b’elaka baotangema bana mongo. 
ROM.9.9	Ele line lile joi j’elaka wete, Njifoya ngole ekek’ene, ko Sala ifoota bona owa jende. 
ROM.9.10	Koko afa ngoko kika, lolo aki Lebeka ofoswaka jemi la bonto, wae ise ekiso Yisaka— 
ROM.9.11	aki bana batafootswa, ko batafokela bolotsi la bobe, wae wango wa Nzakomba eleng’ele esonelo bokemame, afa l’elemo bia nkakamba, lolo l’ende ondeta, 
ROM.9.12	joi josangema el’ende, Botomolo ifosalela bokune. 
ROM.9.13	Eleng’ele joi jokotama, Ndokaki Yakoba eefe, lolo ntonaki Esau.
ROM.9.14	Lim’ako tokele mo? Nzakomba asamba nde liongi? O nye. 
ROM.9.15	El’ende aokela Mose, O em’ok’isei, njifok’ende isei: ko o em’oka liota, njifok’ende liota. 
ROM.9.16	Eleng’eko, afa lim’el’ende olanga, ko afa lim’el’ende ondikumwa, lolo lim’ele Nzakomba ondok’isei. 
ROM.9.17	Ele bonkanda wa Nzakomba bokela Falo, Nkemazaki we nd’ewela ene, wete njeneya la we mpamba ekami, ko losumo ja lina likami jongwane nd’okili bouma. 
ROM.9.18	Eleng’eko, o end’olanga wae ok’ende isei, aolook’isei: ko o end’olanga wete acilinganya botema, aolocilinganya botema. 
ROM.9.19	Nkako wifonkel’emi, Akongofela lofeli lae? Osuka wango bokae na? 
ROM.9.20	O nye; lolo we bonto ondikya Nzakomba bikoli, w’ole na? Bolemo bondemami bokelaka ondemaki, We onjemak’emi eleng’ene lae? 
ROM.9.21	Wemi owa mpoke afa la mpifo ele iyomba, wae aeme lima boonda bomoko emo mpoke ea lokumo, ko l’enkina esamba lokumo? 
ROM.9.22	Lolo nga Nzakomba alanga aeneya nkele ekae, ko aeanya mpamba ekae, ko aolik’otema l’isei ya loncinji mongo nd’ewela ea mpoke ya nkele indeji la lofito: 
ROM.9.23	ko nd’ewela wae aeanya bomengo wa jilangi likae ele mpoke ya isei ikande iki’nd’oezaka nda joso ele jilangi, 
ROM.9.24	wae iso baki’nd’oetaka, afa lim’ele Ba-Yuda kika, lolo lim’ele Bafaya o ngoko? 
ROM.9.25	Ngoki’nd’okelaka nd’onkanda wa Osea,
ROM.9.25	Iyo bataki bant’akami, njifatang’ako bant’akami;
ROM.9.25	Ko l’ende otalangemaki, njifotang’ende olangema.
ROM.9.26	Koko joi likelam’olo, nd’itenela ik’iy’okelak’iyo, Inyo lofa bant’akami,
ROM.9.26	Nk’eko bifotangema bana ba Nzakomba oyoike.
ROM.9.27	Koko Yesaya aobeleza nd’eloko ea Yisalaele, Ayaka boanji wa bana ba Yisalaele bole ngole bekongo bia ntando ea nene, oik’olo ncika ekiyo kika: 
ROM.9.28	ele Yawe ifokela joi likande nd’okili, asiza ko asukeza nkako. 
ROM.9.29	Ko ngoki Yesaya okelaka nda joso,
ROM.9.29	Nga Yawe ea Sabota ntatocikelak’iso ncika e’anto nd’ooci,
ROM.9.29	Sik’iso toyalemaki ngole Sodomo, ko tosonganaki l’Amola.
ROM.9.30	Lim’ako, tokele mo? Wete Bafaya batakimanaki la liongi baata liongi, wae liongi j’imeezo: 
ROM.9.31	lolo Ba-Yisalaele, bakimanaki l’esekyelo ea liongi, ntabakita nd’esekyelo eko. 
ROM.9.32	Lae? Ek’iyo ntabasaka l’imeezo, lolo baki nga basa l’elemo bia bisekyelo. Baokunumwela ekenje ea nkunumwela; 
ROM.9.33	eleng’ele joi jokotama,
ROM.9.33	Bala, njambya nda Siona ekenje ea nkunumwela ko l’ekenje ele nga lotuta j’ilonga:
ROM.9.33	Ko bonto ondimez’ende afaoka nsoi.
ROM.10.1	BALONGO, mposa endok’emi nd’otema, ko boondo boond’emi Nzakomba nd’eloko ekiyo bole wae baike. 
ROM.10.2	Nsanga nd’ewela ekiyo wete boka Nzakomba mposa ea mpia, lolo mposa efa l’elenge ea njea. 
ROM.10.3	Ncin’ek’iyo ntabea liongi ja Nzakomba, ko basaki wae bakemya liongi likiyo mongo, iyo ntabimeza liongi ja Nzakomba la lifiki. 
ROM.10.4	Ele Masiya ale nsukela ea bisekyelo ele wengi’onto ondimeza wae akite nda liongi. 
ROM.10.5	Ele Mose akota wae wengi’onto okelaka liongi ja bisekyelo ifoika la liko. 
ROM.10.6	Lolo liongi j’imeezo jokela ngone, Tokelake nd’otema’okawe, Os’oulela nda loola na? (wae akiteza Masiya,) 
ROM.10.7	la Os’okitela nd’abusu na? (wete ayele Masiya lim’ele bawei). 
ROM.10.8	Lolo jokela na? Jokela, Joi litutsi la we, lile nd’omwa’oke la nd’atema’oke: wete joi j’imeezo lisang’iso: 
ROM.10.9	wae ayaka osanga la bomwa’oke wae Yesu ale Nkolo, ko w’imeza nd’otema’oke wete Nzakomba oetolak’ende lim’ele bawei, wifoika; 
ROM.10.10	ele bonto imezaka l’otema ele liongi i ko asangaka imeezo ekae l’omwa ele loiko. 
ROM.10.11	Ele bonkanda wa Nzakomba bokela, Os’oimez’ende afaoka nsoi. 
ROM.10.12	Nk’ecikwanelo ndatsa Bo-Yuda la Bo-Elene! Nkolo nk’emoko ale Nkolo e’ant’auma, ko ayomengnz’iy’auma bandet’ende nd’oondo: 
ROM.10.13	ele Os’oeta lina ja Yawe nd’oondo ifoika. 
ROM.10.14	Bet’ende nd’oondo otaf’iy’oimeza ngamo? ko bimez’ende otaf’iy’ooka nsango ngamo? ko nko bosangi, iyo boke ngamo? 
ROM.10.15	koko nkina bafotomame, basange nsango ngamo? Eleng’ele joi jokotama, O bolotsi w’akaka b’anto bayela bosako w’olotsi wa baoyi b’olotsi!
ROM.10.16	Lolo iy’auma ntabokoza bosako w’olotsi. Ele Yesaya akela, Yawe, ondimezaki nsango ekiso na? 
ROM.10.17	Eleng’eko imeezo eyaka la ndooka, ko ndooka eyaka la joi ja Masiya. 
ROM.10.18	Lolo emi nkela, Iyo ntabokaki nde? Onde, nsosolo,
ROM.10.18	Lofoso lokiyo lolongwanaki nd’okili bouma,
ROM.10.18	Ko l’aoyi’akiyo nda nsukela ya benanga beuma,
ROM.10.19	Lolo nkela nde, Ba-Yisalaele ntabeaki? Nda joso Mose aokela,
ROM.10.19	Njifoky’inyo jua l’iy’afa banto b’ese:
ROM.10.19	Njifoky’inyo nkele l’anto b’ese basamba wanya.
ROM.10.20	Koko Yesaya aotefela nko bofolu, akela,
ROM.10.20	Emi ntanemaki l’iyo batandasaki;
ROM.10.20	Njenyaki el’iyo batanduolaki.
ROM.10.21	Lolo aokela nd’eloko ea Ba-Yisalaele, Mbile-mbile ntandelaki banto ba botendo la bikoli bakata’akami.
ROM.11.1	KOKO nkela nde, La Nzakomba atandolaki banto’akande? O nye. El’emi nde owa Yisalaele, owa booci wa Abalayama, owa boloi wa Benyamini. 
ROM.11.2	Nzakomba ntatandolaki banto’akae baki’nd’oeaka nda joso. Kamb’inyo lofea joi liki ekotelo ea Nzakomba okelaka nd’eloko ea Eliya? eleng’eki’nd’oondaka Nzakomba wae okele Ba-Yisalaele nkele, akela, 
ROM.11.3	Yawe, baooma bateli bakawe, ko baolumba nkinda ikawe ya mbeka la nduola: ko nciki nk’emi kika, ko banjasa wae bambome. 
ROM.11.4	Lolo Nzakomba oambaki ngamo? Emi mongo nciki la baende nkoto nsambo batakusaka baongo ele Bala. 
ROM.11.5	Eleng’eko nd’ekek’ene, ncika el’eko eleng’ele esonelo ea boya. 
ROM.11.6	Lolo nkin’esonelo ele l’oya, efa lenkina ea belemo bia nkakamba; ng’afa ngoko, siki boya bofa lenkina boya. 
ROM.11.7	Limo na? Joi liki Ba-Yisalaele oasaka, ntabaata: lolo basonami baataki, ko bankina baocilingana l’ocilingano: 
ROM.11.8	eleng’ele joi jokotama, Nzakomba aolakaya bolimo w’ais’ilo, baiso wae bafaena, ko l’atoi wae bafaoka o la mbil’ene. 
ROM.11.9	Koko Dawidi akela,
ROM.11.9	Kela mesa ekiyo eyale jusu l’ilonga,
ROM.11.9	Ko l’ekunumwelo, ko la nsombo ea nkele el’iyo;
ROM.11.10	Kela baiso’akiyo binde wae bafaena,
ROM.11.10	Ko sunya bekongo bekiyo wengi’aefa.
ROM.11.11	Nd’ewela eko, nkela, bakunumwelaki wae bakwe? O nye; lolo loiko loy’ele Bafaya la boseketano bokiyo wae aoky’iyo jua. 
ROM.11.12	Lolo, ayaka boseketano bokiyo bolieza benanga beuma bomengo, ko ekwelo ekiyo eolieza Bafaya bomengo; bofula bokiyo bofaolekola loiez’ako bomengo nde?
ROM.11.13	Lolo ntefela l’inyo Bafaya. El’emi nde ekima ele Bafaya, ko nkumya mpifo e’ekambelo ekami; 
ROM.11.14	njifoatela iy’ale nd’ooci’okami jua, wae mbiky’amo’akiyo. 
ROM.11.15	Nd’ewela wae nkina ntando eki’nd’atandolak’iyo ele eamanyelo ea benanga beuma nd’oseka: ambelo e iy’oambem’olo, efaoyalema loiko lim’ele bawei? 
ROM.11.16	Ko nkin’etei ea joso ea boonda ele boeko, boonda bouma bole boeko ngoko: ko nkina wili bole boeko, bitafi bile boeko ngoko. 
ROM.11.17	Lolo nkina bitafi bimo bitenyaki, ko we etafi e’olaya w’okonda olilama nd’etei ea biko o ntongana, ko oy’oamba we l’iyo lima wili ko la lim’auta ba botamba w’olaya; 
ROM.11.18	tokumyake we mongo ele bitafi; lolo nga w’okumya we mongo, we ofokici wili, Wili bokokici we. 
ROM.11.19	Nkako wifonkela, Bitafi bitenyaki wae ndilam’eko ntongana. 
ROM.11.20	Onde; biko bitenyaki nd’ewela ea bosamba w’imeezo bokiyo, ko we wemi l’imeezo eke. Tokumyake we mongo l’eloloko, lolo ok’ooma; 
ROM.11.21	ayaka Nzakomba ntaikyaki bitafi mongo bi’otamba, afaokoikya we. 
ROM.11.22	Bala liota la nkele ea Nzakomba: el’iy’akweki, nkele; lolo ele we, liota ja Nzakomba, nga oyalema nda liota likande: afa ngoko, we wifotenya. 
ROM.11.23	Koko l’iyo, nga bafoyaleme nd’osamba w’imeezo bokiyo, bifilama ntongana, ele Nzakomba aolaileya lenkina ntongana. 
ROM.11.24	Nga we otenyaki lim’otamba w’olaya w’okonda, ko olilama ntongana nd’otamba w’olaya w’olotsi elenge eteanaka: bane bale bitafi mongo bafolekola loilama ntongana nd’otamba w’olaya bokiyo mongo?
ROM.11.25	Ko emi mpange, balongo, wae lofea joi line ja wisisa, nyango lofatang’inyo mongo wanya nda nkai ikinyo, ko joi liko wae bocilingano bomo bokwelaki Ba-Yisalaele, elaka nk’ekeke ea bofula wa Bafaya eoliela: 
ROM.11.26	ko eleng’eko Ba-Yisalaele bauma bifoika: eleng’ele joi jokotama,
ROM.11.26	Bosikoli ifoya lima Ziona;
ROM.11.26	Ende ifimola baoyi bafeji la Nzakomba lim’ele Yakoba:
ROM.11.27	Bone wae bokolo’okami bo em’olemba l’iyo,
ROM.11.27	A em’oimola baoyi’obe’akiyo.
ROM.11.28	Nda ncina ea bosako w’olotsi, iyo bale baini nd’eloko ekinyo: lolo nda ncina ea esonelo, iyo baolangema nd’eloko ea baise. 
ROM.11.29	Ele Nzakomba afoke lokeseli nd’ewela ea nganji ko l’etelo ekande. 
ROM.11.30	Ngok’inyo otendolaka Nzakomba nd’ekek’eki joso, lolo aeyoko isei iolokan’el’inyo nd’ewela ea botendo bokiyo, 
ROM.11.31	eleng’eko bane batendola aeyoko, wete isei iolokan’el’iyo nd’ewela ea isei indokan’el’inyo. 
ROM.11.32	Ele Nzakomba aokomba bant’auma nda lokombo ja botendo, wae aoke bant’auma isei.
ROM.11.33	O njindo ea bomengo wa wanya la njea ea Nzakomba! bitenelo bikae bi’akambo ntabeanaka, ko mboka ikande ntilondamaka! 
ROM.11.34	Ondeaki lokai ja Nkolo na? ko oki wangeli’okae na? 
ROM.11.35	ko okaak’ende nda joso, ko ifoata ndako el’ende lenkina na? 
ROM.11.36	Ele belemo beuma bele lim’el’ende, ko la nd’ewela ekande, ko nk’el’ende. Imemya el’ende bikeke biuma. O ngoko.
ROM.12.1	ND’EWELA eko, mbond’inyo, balongo, la tosei ta Nzakomba, wae lolekya baonge’akinyo mbeka iyoike, ibuzama nd’oeko, isimam’olotsi ele Nzakomba, iko ile wae imemya ikinyo y’olimo. 
ROM.12.2	Talokimanake L’elenge ea ekek’ene l’esesenge, lolo lofaningwa la njeema lenkina ea nkai ikinyo, wae lokotole wango wa Nzakomba w’olotsi, ko bosimama bolotsi, ko boonga.
ROM.12.3	El’emi nkela, nd’ewela ea boya bokaem’el’emi, wae wengi’onto ol’ek’inyo afolekola osangy’ende mongo nda lokai, l’elenge efeji l’ende; lolo kel’ende akanele lokai londeji, l’eleng’eki Nzakomba oelezaka wengi’onto jeza j’imeezo. 
ROM.12.4	Eleng’el’iso tole la bilama biuke nda jonge limoko, ko bilama biuma bifa la bosala eleng’emoko: 
ROM.12.5	o ngoko iso bauke tole jonge limoko ele Masiya, ko is’auma toamana nda jonge liko, ko wengi’onto al’elama. 
ROM.12.6	Koko tole la nganji icikwana eleng’ele boya bokaemaki el’iso, nkina lotelo, kel’iso totele lotelo, eleng’ele jeza j’imeezo: 
ROM.12.7	nkina ekambelo e’olemo, kel’iso tokambe; ko ende olaka, kel’ende alake lilako; 
ROM.12.8	nkin’omo okam’anto nda lilako, kel’ende akame nda lilako liko; ende okaya nganji, kel’ende akaya l’oya: ondilami nda mpifo, kel’ende asale bosala wa mpifo eko la loncinji; ondok’isei, kel’ende oke isei l’osalangano. 
ROM.12.9	Kela eefe endok’iny’anto esambe bokakatano. Linaka bobe la jino, lokatemela bolotsi. 
ROM.12.10	Lokan’eefe nda lolango j’alongo; lofonga lofikana lifiki; 
ROM.12.11	talokambak’olemo la mponye; loyalema la mposa nd’olimo; losalela Nkolo; 
ROM.12.12	losalangana nda lolendezo; talolembwake nd’onyoko; loondaka wengi’aefa o mbaonda; 
ROM.12.13	lokambya ba-boeko ba Masiya nda wela bondel’iyo; loyaaka banto boya. 
ROM.12.14	Losakel’iyo banyokol’inyo bokako wa swa, ko talotambwelake. 
ROM.12.15	Losalangana na l’iy’asalangana; lolela l’iy’alela lilelo. 
ROM.12.16	Loyalema la lokai lomoko ndats’inyo mongo. Talotombake nkai ikinyo nd’aoyi bandekola, lolo loamana l’iy’asamba lokumo. Talosimak’inyo mongo banto ba wanya. 
ROM.12.17	Talumanyake bonto bobe la bobe. Lofonga lokela baoyi bandeji la lifiki nd’aiso b’ant’auma. 
ROM.12.18	Ng’inyo mongo lokuseya, lokend’oseka l’ant’auma. 
ROM.12.19	Iny’alangema, inyo mongo talosombolake nkele, lolo locikela nkele ea Nzakomba mboka; ele joi jokotama, Nsombola ea nkele ele nk’ekami: Yawe akela, Emi mongo njifosombola nkele. 
ROM.12.20	Lolo nkina wini’oke oka nzala, w’oka toma: nkin’oka mposa e’asi, w’omez’asi: ae w’okela ngoko, wifafya baala ba tsa nd’otsa’okande. 
ROM.12.21	Talumbamake la bobe; lolo lumb’obe la bolotsi.
ROM.13.1	KELA wengi’onto afike bamongo mpifo ya mpamba: nko mpifo el’eko, imola nko lim’ele Nzakomba; ko bamongo mpifo baolilama nda mpifo la Nzakomba. 
ROM.13.2	Nd’ewela eko, os’osuka mpifo, asuka bosise wa Nzakomba: koko iy’asuka bifamba el’iyo mongo umbelo ea likambo. 
ROM.13.3	Ele ba-mpifo bafa la booma el’anto bakamba belemo bi’olotsi, lolo el’anto bakamba belemo bi’obe. Olanga nde ofoke bomongo mpifo booma? Kelaka baoyi b’olotsi, ko w’ifosimama l’ende: 
ROM.13.4	el’ende ale bosali owa Nzakomba ele we nd’ewela ea bolotsi. Lolo wenaka okel’aoyi b’obe, w’oka booma; el’ende afokit’ifaka nko ncina: el’ende ale bosali owa Nzakomba, bosomboli owa nkele ele bokeli ow’obe. 
ROM.13.5	Nd’ewela eko, eji wae lofike ba-mpifo la lifiki, afa nd’ewela ea nkele kika, lolo nd’ewela ea juge e’otema o ngoko. 
ROM.13.6	Koko nd’ewela eko, lofuta mpuci, el’iyo bale basali ba bosala wa Nzakomba, ko bayosale bosal’oko wengi’aefa. 
ROM.13.7	Lokaya bant’auma bako bandeji l’iyo: mpuci ele bamongo mpuci; mpoji ele bamongo mpoji; booma ele bamongo booma; lifiki ele bamongo lifiki.
ROM.13.8	Taloyalemake l’ombale w’onto, imola nko bone wae lokan’eefe: el’ende ondoka bant’ankina eefe aofonga bisekyelo. 
ROM.13.9	Ele bisekyelo biokela, Tokelake jibi, Toomake bonto, Tawiyake, Tawokake mposa ileki, ko nkina em’esekyelo el’eko, biko biuma biosangana nda joi line, wae, W’ok’onto osingitana la we eefe elenge endoka we we mongo eefe. 
ROM.13.10	Eefe ea lolango ntakeelaka osingitana l’ende bobe: nd’ewela eko, eefe ea lolango ele ekokyelo ea bisekyelo.
ROM.13.11	Koko lokelaka ngoko, el’inyo lea eleko, wae aeyoko ekeke eokita wae loetswa lim’ais’ilo: lim’ak’is’oimezaka nd’iango, loiko lokiso loleki lotutama aeyoko. 
ROM.13.12	Botso botutama locindeza, mbile eotutama lokya: nd’ewela eko, kel’iso timole beketo bia wilima, ko tosatele bifeko bia etumba bia fole. 
ROM.13.13	Kel’iso tokende l’elenge ea momo, nga la mbile: afa la jenge la ndalangwa e’asanga, afa la baoyi ba linsamba la mposa ifosukame, afa la lisa l’inkunya. 
ROM.13.14	Lolo lolote Nkolo Yesu Masiya, ko talokanelake jonge wete lokele mposa ya liko.
ROM.14.1	LAMB’ONTO ol’ingoi nd’imeezo, lolo afa wae losiz’akambo ba bikoli bi’onto. 
ROM.14.2	Bont’omo ale l’imeezo wae ale toma touma; ko onkina ol’ingoi ayole nko njunda kika. 
ROM.14.3	Kel’ende oleka afotengwel’ende ofole; ko kel’ende ofole afumb’ende oleka, ele Nzakomba aoloamba. 
ROM.14.4	We, ondeza baoyi ba bosali ow’ont’onkina, w’ole na? L’emalaka, l’akweka, likambo ja Nkolo ekande mongo. Onde, ko ifemala; ele Nkolo ale la mpamba wae oemaza. 
ROM.14.5	Bont’omo atangaka wete mbil’emo eolekol’enkina, bont’onkina atangaka bembile beuma bele o fio. Kela wengi’onto afonga jea ezelo ea joi liko nda lokai lokande mongo. 
ROM.14.6	Ofikaka mbile loswele, afikelaka Nkolo mbil’eko: ko ende oleka toma, aleka ele Nkolo, el’ende asima Nzakomba boya; ko onkina ofole toma, afole ele Nkolo, ko asima Nzakomba boya. 
ROM.14.7	Nk’ont’okiso ayoike el’ende mongo, ko nk’onto aowa el’ende mongo. 
ROM.14.8	Ayaka toyoike, toyoike ele Nkolo; ko ayaka towa, towa ele Nkolo; nd’ewela eko, la toyoike la towa, tole ba Nkolo. 
ROM.14.9	Masiya awaki nd’ewela ene, ko aoika lenkina wete ende ayaleme Nkolo ea bawei l’ea bayoike. 
ROM.14.10	Lolo we, oez’aoyi ba lilongo likawe lae? ko la we, otengwela lilongo like lae? el’is’auma tifemala nda joso ja ngwende etena Nzakomba bakambo. 
ROM.14.11	Ele joi jokotama,
ROM.14.11	Yawe akela, Emi njoike, ko wengi baongo bifonkusamel’emi,
ROM.14.11	Ko wengi ndeum ifomemya Nzakomba.
ROM.14.12	Eleng’eko wengi’ont’okiso ifolokola boloko bokae mongo wa beketo bekae ele Nzakomba.
ROM.14.13	Nd’ewela eko, kela tambya loezan’aoyi: lolo leza joi line wae nk’onto aile ekunumwelo l’ekweyelo ele nga lotuta j’ilonga nda mboka ea lilongo likande. 
ROM.14.14	Njea, ko botema’okami bosilama ele Nkolo Yesu wae nko yomba ile linyamo iko mongo, imola nk’el’ende otangaka iko linyamo, ile linyamo el’ende. 
ROM.14.15	Ncina wae nkina lilongo like oka lokeseli nd’ewela ea toma ta ndala, ofokende lenkina nda lolango. Tofitake bonto oki Masiya owelaka la toma tola we. 
ROM.14.16	Talolangake bolotsi bokinyo botangema lotango j’obe: 
ROM.14.17	ele likulaka ja Nzakomba lifa ndala la mamela, lolonde liongi la kuci l’ekemo nda Bolimo w’olotsi. 
ROM.14.18	El’ende osalela Masiya la baoyi’ane aokya Nzakomba ekemo, ko aosimam’olotsi l’anto. 
ROM.14.19	Nd’ewela eko, kel’iso tokimane la baoyi bandieza kuci, ko la baoyi ba is’okemyana. 
ROM.14.20	Tofitake bolemo wa Nzakomba nd’ewela ea toma ta ndala. Toma touma tole feto nsosolo: lolo bobe wae bonto aleka, ko akunumwez’amo l’elelo ekande. 
ROM.14.21	Bolotsi wete ofole nyama, ko ofomele vina, ko ofokele joi nko loswele likunumweza lilongo like. 
ROM.14.22	Imeezo eata we, fonga loat’eko ele we mongo nda joso ja Nzakomba. Bonto ole l’ekemo wae oko ofumb’ende mongo likambo nda joi lisim’ende bolotsi. 
ROM.14.23	Lolo ende oyokakaana, ko ala, aolumbama likambo, el’ende afole l’imeezo: joi nko loswele lifa j’imeezo lile wae bobe.
ROM.15.1	SIK’ISO ba bolo totombe tongoi ta banto bafa bolo, ko tofokel’aoyi balang’iso mongo. 
ROM.15.2	Kela wengi’ont’okiso akeele bonto osingitana l’ende baoyi balanga bont’oko wae aatel’ende bolotsi bondokemya ekemo. 
ROM.15.3	Eki Masiya mongo ntakelaki baoyi baki’nde mongo olangaka: lolo ngole joi jokotama, Ntango ik’iy’okotangaka we ionkwel’emi. 
ROM.15.4	Eki baoyi nko loswele bakotamaki nda joso, bakotamaki wae iso tolakeme, wete toate lolendezo ewela ea loncinji Tea ncicimya etocicimya benkanda bia Nzakomba. 
ROM.15.5	Aeyoko Nzakomba ea loncinji l’ea nsalanganya aka inyo wae loyaleme la lokai lomoko el’inyo mongo eleng’ele Masiya Yesu: 
ROM.15.6	wae lomemya Nzakomba la Fafa ea Nkolo Yesu Masiya la lokai lomoko ko la bomwa’omoko. 
ROM.15.7	Nd’ewela eko, lamban’inyo mongo, eleng’eki Masiya oambak’inyo nd’imemya ya Nzakomba. 
ROM.15.8	El’emi nsangel’inyo, Masiya aolilama nda mpifo ea bosali el’iy’atenama nsonge nd’ewela ea nsosolo ea Nzakomba, wae akemya bilaka bicikamaki ele baise, 
ROM.15.9	ko Bafaya bamemya Nzakomba nd’ewela ea isei ikande: eleng’ele joi jokotama,
ROM.15.9	Nd’ewela eko, njifokomemya we nd’etei ea Bafaya,
ROM.15.9	Ko njifembela lina likawe.
ROM.15.10	Koko aokela lenkina,
ROM.15.10	Inyo Bafaya, losalangane l’anto’akande. 
ROM.15.11	Ko lenkina,
ROM.15.11	Inyo Bafaya bauma, lomemya Yawe;
ROM.15.11	Kela bant’auma bamemy’ende.
ROM.15.12	Koko lenkina Yesaya aokela,
ROM.15.12	Wili wa Yisai wifenya,
ROM.15.12	Ko os’oemala nda mpifo ea bokulaka ow’afaya:
ROM.15.12	Bafaya bifolendeza el’ende.
ROM.15.13	Kela Nzakomba ea lolendezo ayoz’inyo to o l’ekemo euma la kuci nda njimeza endimez’inyo, wae inyo loate lolendezo ja mpafula, nda mpamba ea Bolimo w’olotsi.
ROM.15.14	Balongo’akami, emi mongo njea wete inyo mongo lokama la liota, ko lokama la njea, koko lokuseya lolak’inyo mongo. 
ROM.15.15	Lolo nkotel’inyo la nkaso fele, wae ndofwey’inyo lenkina nd’ewela ea boya bokaemaki el’emi la Nzakomba, 
ROM.15.16	wete emi njaleme bosali owa Masiya Yesu ele Bafaya, njokambe bolemo w’osako w’olotsi wae ndalekya ea Bafaya eyaleme mbeka esimam’olotsi, eobuzama nd’oeko la Bolimo w’olotsi. 
ROM.15.17	Nd’ewela eko, mbat’ekumyelo ekami ele Masiya Yesu nda baoyi bal’eka Nzakomba. 
ROM.15.18	El’emi mpaokusa loanda belemo, imola nko beko beki Masiya okambaka l’emi, nd’ewela ea imeezo ea lifiki ea Bafaya, la joi l’olemo, 
ROM.15.19	nda mpamba ea ntaza L’elemo bia nkakamwa, nda mpamba ea Bolimo w’olotsi; eleng’eko njosiza losang’osako w’olotsi wa Yesu Masiya lima Yelusalema, la njingwana l’eko lokita Iluliko: 
ROM.15.20	onde, ndangaki la mposa wae nsang’osako’oko w’olotsi nda biiji bitafa Masiya oandema, wae mpotonge nda jango liki bont’omo oangaka: 
ROM.15.21	lolo, eleng’ele joi jokotama,
ROM.15.21	Iyo bifena, wete banto bak’iyo ntabasangela nsango ekande,
ROM.15.21	Koko iy’atokaki eko bifekela.
ROM.15.22	Nd’ewela ene, nciyaki el’inyo, eki’m’osukamaka besukama beuke: 
ROM.15.23	lolo aeyoko ef’em’oata lenkina itenela nd’ekako bene, ko andok’emi mposa années ine iuke wae nje el’inyo; 
ROM.15.24	a em’ocwa nda Sepania (el’emi ndendeza wae nden’inyo nda lokendo lokami, ko ae limeso likiso okoka fele nda joso, mpanga loncindeza nda mboka eko)— 
ROM.15.25	lolo aeyoko ncwa nda Yelusalema okambya ba-boeko. 
ROM.15.26	Eki basi Makedoma la Akaya osimak’olotsi wae batakanya nganji nd’eloko ea beola bal’ele ba-boeko nda Yelusalema. 
ROM.15.27	Onde, basimak’olotsi; ko bale l’iyo bembale. Nkina Balaya baamana l’iyo bolongo nda toma tokiyo t’olimo, bako bale l’iyo bombale wae bakamby’iyo la toma ta jonge. 
ROM.15.28	Nd’ewela eko, a em’osiza bolem’one, ko ndakitsa bamuka’ane, njifoya el’inyo ecw’emi nda Sepania. 
ROM.15.29	Koko njea wae, a em’oya el’inyo, njifoya nda bofula wa bokako wa nsakema wa Masiya.
ROM.15.30	Aeyoko, balongo, mbond’inyo la Nkolo ekiso Yesu Masiya ko l’eefe ea Bolimo, wae inyo loamane l’emi la mposa mongo nda beondo beond’inyo ele Nzakomba nd’eloko ekami; 
ROM.15.31	wete mbike lim’ele ba botendo nda Yudea, ko bosala bo em’ocwa Yelusalema bosimame bolotsi la ba-boeko; 
ROM.15.32	wae nje el’inyo l’ekemo nda wango wa Nzakomba, ko emi l’inyo toate jomo. 
ROM.15.33	Nzakomba ea kuci ayal’el’iny’auma. O ngoko.
ROM.16.1	NJEANY’EL’INYO Foibe la losimo, ende ale nkana ekiso, bosali ow’ekelesia ele nda Kenkulea: 
ROM.16.2	wae loamb’ende ele Nkolo elenge endeji la ba-boeko, ko lokambya nd’olemo nko loswele bolang’ende lim’el’myo; el’ende mongo ale bokambyi ow’ant’auke, ko aonkamby’emi mongo ngoko. 
ROM.16.3	Luola Pulisekila la Akwila, baamana l’emi nd’olemo, wa Masiya Yesu; 
ROM.16.4	iyo bambyaki nkingo ikiyo mongo nd’iwa nd’eloko ea loiko lokami: af’emi kika ondasima boya, lolo ba bikelesia biuma bia Bafaya bauma: 
ROM.16.5	ko luola ba ekelesia ele nd’ilombe ikiyo. Luola Epaineto olangema l’emi, ale limuka ja joso ele Masiya nda Asia. 
ROM.16.6	Luola Malia, ende akambaki belemo beuke nd’eloko ekinyo. 
ROM.16.7	Luola Anduloniko ko la Yunia, bioto bikami bakotungi l’emi nd’onyolo, iyo bale la lokumo ele bikima, ko baki Ba-Masiya nda joso likami. 
ROM.16.8	Luola Ampuliato, olangema l’emi ele Nkolo. 
ROM.16.9	Luola Ulubano, okambaki l’emi nd’olemo wa Masiya, ko la Setakusa olangema l’emi. 
ROM.16.10	Luola Apele osimam’olotsi ele Masiya. Luola iy’ale nd’oloi wa Alisitobulu. 
ROM.16.11	Luola Elodiana eoto ekami. Luola iy’ale ele Nkolo nd’oloi wa Nalukiso. 
ROM.16.12	Luola Tulufaina la Tulufosa bakamb’elemo ele Nkolo. Luola Pelusi olangema, okamb’elemo beuke ele Nkolo. 
ROM.16.13	Luola Lufu osonami ele Nkolo, ko la nyango ekande l’ekami. 
ROM.16.14	Luola Asunkulito ko la Felengono ko la Eluma, ko la Pateloba, ko la Elume, ko la balongo bale l’iyo. 
ROM.16.15	Luola Filolongo ko la Yulia, ko la Neleu la nkana ekande, ko la Olumpa ko la ba-boeko bale l’iyo bauma. 
ROM.16.16	Losambelana la baiser ea boeko. Ba bikelesia bia Masiya biuma buol’inyo.
ROM.16.17	Lolo mbond’inyo, balongo, loala iy’andieza bikafwanelo la bikunumwelo el’inyo, bayofengole lilako lik’iny’olakemaka: ko liman’el’iyo. 
ROM.16.18	Banto b’eleng’eko bafosaela Nkolo ekiso Yesu Masiya, lolo basaela bakunju’akiyo mongo: ko bayonge betema bi’anto basamba wanya la baoyi’akiyo b’ongengo la nsolomweya. 
ROM.16.19	Ele imeezo ekinyo ea lifiki eolongwana el’ant’auma. Nd’ewela eko, nsalangana nd’eloko ekinyo: lolo ndanga wae loyaleme ba wanya nda baoyi b’olotsi, ko banto basamba njea nda baoyi’obe. 
ROM.16.20	Koko nk’elingi Nzakomba, ea kuci ifomatela Satana nd’ase b’akaka’akinyo.
ROM.16.20	Boya wa Nkolo ekiso Yesu Masiya boyal’el’inyo.
ROM.16.21	Timoteo oamana l’emi nd’olemo, ko la Lukio, ko la Yasona, ko la Sosipatulo bioto bikami baoluol’inyo. 
ROM.16.22	Emi Telutio, okot’onkanda’one, nduol’inyo ele Nkolo. 
ROM.16.23	Ngayo onjamb’emi l’ekelesia euma nd’ilombe ikae, aoluol’inyo. Elasito bofongi ow’aumba ba bonanga aoluol’inyo, ko la Kwaluto lilongo o ngoko.
ROM.16.24	(Boya wa Nkolo ekiso Yesu Masiya boyal’el’iny’auma. O ngoko.)
ROM.16.25	Aeyoko el’ende okemyey’inyo eleng’ele bosako’okami w’olotsi ko la nsasanga ea nsango ea Yesu Masiya, eleng’ele enyelo ea wisisa botasangemaka lima bikeke la bikeke, 
ROM.16.26	lolo aeyoko eolenya, ko eoleana ele ba bise biuma wae bafike l’imeezo, nd’ewela ea benkanda bia bateli, eleng’ele bosise wa Nzakomba ea bikeke biuma; 
ROM.16.27	imemya ele Nzakomba ea wanya nk’emoko kika, la Yesu Masiya bikeke la bikeke. O ngoko.
1CO.1.1	PAULO, ondetama wae ayaleme ekima ea Yesu Masiya, la wango wa Nzakomba, la Sosetene lilongo likiso, 
1CO.1.2	ele ekelesia ea Nzakomba ele nda Kolinto, wet’iy’auzama nd’oeko ele Yesu Masiya, bandetama wae bayaleme ba-boeko, l’iy’auma bale nda biiji beuma bandeta lina ja Yesu Masiya Nkolo ekiso nd’oondo, end’ale Nkolo ekiyo l’ekiso: 
1CO.1.3	boya la kuci el’inyo lim’ele Nzakomba Ise ekiso, ko lim’ele Nkolo Yesu Masiya.
1CO.1.4	Nsima Nzakomba ekami boya wengi’aefa nd’eloko ekinyo, nd’ewela ea boya wa Nzakomba bokaemaki el’inyo la Masiya Yesu; 
1CO.1.5	lomengozamaki el’ende nda bilenge biuma, wete nda nkaso euma, ko nda njea euma; 
1CO.1.6	eleng’eki nsango ea Masiya okemyamaka el’inyo; 
1CO.1.7	wae lofosambe nganji loswele e’olimo, andendez’inyo enyelo ea Nkolo ekiso Yesu Masiya: 
1CO.1.8	ende ifokemy’inyo elaka nko nsukela, wete loyaleme nko lofeli nda mbile ea Nkolo ekiso Yesu Masiya. 
1CO.1.9	Nzakomba, ondetak’inyo nd’esangano ea Bona’okande Yesu Masiya, Nkolo ekiso, ale owa nsosolo.
1CO.1.10	Koko mbond’inyo, balongo, la lina ja Nkolo ekiso, Yesu Masiya, wae iny’auma lotefele bomwa bomoko kika, ko talokafwanake el’inyo mongo; lolo loamana la lokai lomoko ko la wango bomoko nd’eamanelo ea njelama. 
1CO.1.11	Ele ba ilongo ya Kuloe baonsangel’emi, balongo’akami, wete losa el’inyo mongo. 
1CO.1.12	Nkela ngone, wae wengi’ont’okinyo akela, Emi nde owa Paulo, ko Emi nde owa Apolo, ko Emi nde owa Kefa, ko Emi nde owa Masiya. 
1CO.1.13	Masiya akafwana nde? Paulo awelak’inyo nd’ekulusu? ko linamaki nd’asi nda lina ja Paulo? 
1CO.1.14	Nsima Nzakomba boya eki’mi ncinaki bont’okinyo omoko nd’asi, imola nko Kulisipo la Ngayo; 
1CO.1.15	nyango bonto nko loswele afokele wae linamala nda lina likami mongo. 
1CO.1.16	Koko njinaki ilongo ya Setefano nd’asi: lolo mpea nkina njinaki bont’omo. 
1CO.1.17	Eki Masiya ntantomaki wae njin’anto nd’asi, lolo nsange bosako w’olotsi: afa la wariya w’aoyi ba ntefela, nyango ekulusu ea Masiya efoyaleme o mpampa.
1CO.1.18	Ele joi ja ekulusu lile wae joi j’olole el’iy’ayofitane, lolo lile mpamba ea Nzakomba el’is’ayoike. 
1CO.1.19	Ele joi jokotama,
1CO.1.19	Njifofita wanya wa bamongo wanya,
1CO.1.19	Ko njifotengwela losifya ja bamongo losifya.
1CO.1.20	Bomongo wanya ale nko? bokoci ow’onkanda ale nko? Wikyi owa bikoli ow’ekek’ene ale nko? Nzakomba nteneya wae wanya w’okili bone bole baoyi b’olole nde? 
1CO.1.21	Ko aki ba bokili ntabeaki Nzakomba la wanya, Nzakomba nda wanya bokae asimak’olotsi wae aiky’iy’andimeza la bosamba wa wanya wa nsasanga e’osako. 
1CO.1.22	Ele Ba-Yuda buola ntaza, ko Ba-Elene basa wanya; 
1CO.1.23	lolo iso tongoz’osako wa Masiya oakemaki nd’ekulusu, bole ekunumwelo ele Ba-Yuda, ko bole joi j’olole ele Ba-Elene; 
1CO.1.24	lolo el’iy’andetama l’etelo, l’a-Yuda l’a-Elene, ende ale Masiya mpamba ea Nzakomba ko la wanya wa Nzakomba. 
1CO.1.25	Ele bosamba wa wanya wa Nzakomba bolekol’anto la wanya, ko ingoi ya Nzakomba iolekol’anto la mpamba.
1CO.1.26	Koko lokanela etelo ekinyo, balongo, wae ba wanya w’elenge e’anto, la ba mpamba, la ba mpifo bandetama baf’auke: 
1CO.1.27	lolo Nzakomba aosona toma t’okili tosamba wanya wae aokya ba wanya nsoi; ko Nzakomba aosona toma t’okili t’ingoi wae aokya ba mpamba nsoi; 
1CO.1.28	ko Nzakomba aosona toma t’okili tosamba lokumo, ko la toma totengwel’anto, ko la toma tof’eko, wae afite toma tol’eko wae toyaleme o mpampa; 
1CO.1.29	wete nk’onto okumy’ekumya ekae mongo nda joso likande. 
1CO.1.30	Lolo lim’el’ende lol’ele Masiya Yesu, oki Nzakomba otokeelaka wanya, ko la liongi, la mbauza nd’oeko, ko l’esikwelo: 
1CO.1.31	wete eleng’ele joi jokotama, Okumya lokumo, kel’ende akumya lokumo ja Nkolo.
1CO.2.1	KO emi, balongo, aki’m’oyak’el’inyo, nciyaki osangel’inyo nsango ea Nzakomba la nkaso e’aoyi la wanya. 
1CO.2.2	Eki’m’osangyaka lisangya wae mpaea joi limoko el’inyo, imola nko Yesu Masiya kika, ende oakemaki nd’ekulusu. 
1CO.2.3	Ko emi nki ek’inyo l’ingoi, ko la boangi, ko la lolengi jouke. 
1CO.2.4	Ko esangelo ekami la ongozelo ekami nteki l’aoyi ba mbaonda ba wanya w’anto; lolo nd’enyelo e’olimo ea mpamba; 
1CO.2.5	wae imeezo ekinyo efoyale nda wanya w’anto, lolo eyale nda mpamba ea Nzakomba. 
1CO.2.6	Lolo totefel’aoyi ba wanya el’iy’akit’anto mongo, lolonde afa wanya w’ekek’ene, ko afa wanya w’akulaka b’ekek’ene bacwa oyalema o mpampa; 
1CO.2.7	lolo totefel’aoyi ba wanya wa Nzakomba nda wisisa, wae wanya bondasamaki, boki Nzakomba oangaka wango nda joso ja bikeke nd’eloko e’imemya ikiso; 
1CO.2.8	nko bokulak’omoko ow’ekek’ene oeaki wanya boko: nga beaki, siki ntabaakaki Nkolo e’imemya nd’ekulusu. 
1CO.2.9	Lolo ngole joi jokotama,
1CO.2.9	Baoyi baki liso ntenaka, ko baki litoi ntokaka,
1CO.2.9	Ko batotswaki nd’otema w’onto,
1CO.2.9	Wete baoyi’ako baki Nzakomba oelezak’iy’andok’ende eefe.
1CO.2.10	Lolo Nzakomba aoteneya baoyi’ako l’olimo’okande; ele Bolimo aengela baoyi’auma, o la baoyi ba Nzakomba ba njindo. 
1CO.2.11	Bonto ondea baoyi bal’el’onto na, imola nko bolimo w’onto mongo bol’el’ende? Nk’eleng’eko, nk’ondea, baoyi bal’ele Nzakomba, imola nko Bolimo wa Nzakomba kika. 
1CO.2.12	Lolo iso ntatamba bolimo w’okil’one, lolonde Bolimo boya lim’ele Nzakomba; wae tea baoyi baki Nzakomba otokaaka la boya. 
1CO.2.13	Ko tosang’aoyi’ako, afa l’aoyi balak’anto nda wanya bokiyo, lolo l’aoyi balaka Bolimo w’olotsi; tolak’anto b’olimo baoyi b’olimo. 
1CO.2.14	Lolo bonto owa jonge ntambaka baoyi ba Bolimo wa Nzakomba; el’ako bale baoyi b’olole el’ende; ko afokuseya jea bako, el’ako bezama l’olimo kika: 
1CO.2.15	Lolo bonto ow’olimo aez’aoyi’auma, ko ende mongo afezama l’ont’omoko. 
1CO.2.16	Ondeaki lokai ja Nkolo wae olak’ende na? Lolond’iso tole la lokai ja Masiya.
1CO.3.1	KO emi, balongo, ncitefeleva el’inyo ng’el’anto b’olimo, lolo ng’el’anto ba jonge, ng’ele bana b’elelaki ba Masiya. 
1CO.3.2	Njolev’inyo baele, afofambe mongo, ek’inyo ntalokuseya, ko l’aeyoko lotafokuseya. 
1CO.3.3	El’inyo lole banto ba jonge o l’aeyoko: ayal’mkunya la lisa la nkafwana el’inyo, lof’anto ba jonge nde? ko lofokende eleng’el’anto nde? 
1CO.3.4	Akel’omo’okinyo, Emi nde owa Paulo, ko onkina akela, Emi nde owa Apolo, lofa banto ba jonge nde? 
1CO.3.5	Paulo ale na? ko Apolo ale na? Iyo bale bakambyi, ko inyo limezaki l’iyo; eleng’eki Nkolo okaaka wengi’onto. 
1CO.3.6	Emi ndonaki, Apolo asanzelaki l’asi: lolo Nzakomba akaaki efulelo. 
1CO.3.7	Eleng’eko, Ondona l’end’osanzela l’asi bale o mpampa: lolo Nzakomba ayomeza. 
1CO.3.8	Lolo ondona l’end’osanzela l’asi bale nk’omoko: lolonde wengi’onto ifamba ndako ekae mongo endeji l’olemo boki’nde mongo. 
1CO.3.9	El’iso toamana la Nzakomba nd’olemo; inyo lole lisala ja Nzakomba, l’ilombe itonga Nzakomba.
1CO.3.10	Njoanga jango ngole botongi ow’ilombe owa wanya, eleng’ele boya wa Nzakomba boki’nd’onkaaka; ko bont’onkina atonga nda jango liko. Lolo kela wengi’onto aalaka elenge etong’ende nda jango liko. 
1CO.3.11	Ele nk’onto oangeya jango limo, imola nko liko liangemaki, wae Yesu Masiya. 
1CO.3.12	Lolo ayak’onto nko loswele atonga nda jango line wolo, argent, bikenje bia wiko, babaya, bekombe, bailo; 
1CO.3.13	bolemo wa wengi’onto wifenya fole; ele mbil’eko ifeneya boko, ele mbil’eso ifenya la tsa; ko tsa tifomeka elenge e’olemo wa wengi’onto. 
1CO.3.14	Nkina bolemo w’onto boki’nd’otongaka nda jango liko boyalema o njalema, ende ifamba ndako 
1CO.3.15	Nkina bolemo w’onto bolongola nye, ende ifocweya ndako; lolo ende mongo ifoika; lolonde ng’acuwana tsa.
1CO.3.16	Lofea nde inyo lole ilombe y’oeko ya Nzakomba, ko Bolimo wa Nzakomba ayal’el’inyo? 
1CO.3.17	Ayak’onto afit’ilombe y’oeko ya Nzakomba, Nzakomba ifofit’ende; ele ilombe ya Nzakomba ioulama nd’oeko, ko inyo lole O ngoko.
1CO.3.18	Kel’onto afofomb’ende mongo. Ayak’onto ol’el’inyo aotang’ende mongo bomongo wanya w’ekek’ene, kel’ende ayaleme bolole wae ayaleme owa wanya. 
1CO.3.19	Ele wanya w’okil’one bole joi j’olole ele Nzakomba. Ele joi jokotama, Aokanda bamongo wanya la jongo likiyo mongo. 
1CO.3.20	Koko lenkina, Nkolo aolea nkai ya bamongo wanya wae ile o mpampa. 
1CO.3.21	Talomengake l’anto. Ele baoyi bauma bale bakinyo; 
1CO.3.22	la Paulo, la Apolo, la Kefa, l’okili, la loiko, l’iwa, la baoyi bal’aeyoko, la baoyi bay’olo, bak’auma bale wae bakinyo; 
1CO.3.23	ko inyo lole ba Masiya, ko Masiya ale owa Nzakomba.
1CO.4.1	KEL’ONTO atotang’iso ng’akambi ba Masiya, la bafongi ba baoyi ba wisisa ba Nzakomba. 
1CO.4.2	Koko andas’iyo bafongi, bas’onto ok’iy’otanaka owa ci. 
1CO.4.3	Lolo emi ntanga line likambo j’isisi wae njezama l’inyo, nkina la njeeza endez’anto; onde, mpez’emi mongo. 
1CO.4.4	El’emi mongo mpea joi liseketan’emi; lolonde mpoyengwa nd’ewela eko, lolo onjez’emi wae Nkolo. 
1CO.4.5	Nd’ewela eko, talezak’aoyi etaf’ekeke oiela, elaka nko Nkolo aoya, ende ifisola baoyi ba wisisa ba wilima, ko ifieza nda fole biango bele nd’etema; ko nkako wengi’onto ifoata losimo lokande lim’ele Nzakomba.
1CO.4.6	Balongo, nsonganyaki baoyi’ane l’emi mongo la Apolo nd’eloko ekinyo; wae inyo lolakeme lim’el’iso wete lofofend’aoyi bakotama, nyango bont’okinyo afoyale l’eloloko, wae akumy’omo ko asots’onkina. 
1CO.4.7	Okoeikwanya we l’ont’onkina na? Ko oata we boki we ntawambaka na? Nkina wambaki, okumya we mongo nga ntawambaki nganji lae? 
1CO.4.8	Aeyoko lokinda, aeyoko lokita baaci, lokitaki bakulaka, lolonde afa l’iso; onde, bolotsi wae lokit’akulaka, wae iso tokit’akulaka l’inyo. 
1CO.4.9	El’emi nkanela wae Nzakomba aotemaz’iso bikima l’afeka mongo, ngol’anto bandumbama nd’iwa, el’iso toyalem’etalo ele ba benanga beuma, ele bikima bia loola, ko el’anto. 
1CO.4.10	Iso tole belole nd’eloko ea Masiya, lolo inyo lole bamongo wanya ele Masiya, iso tole ba tongoi, lolo inyo lole ba mpamba; inyo lomemyama, lolo iso tosotsama. 
1CO.4.11	O l’ekek’ene iso toka nzala, ko toka mposa e’asi, tole l’otaka, ko tokundama la njiji, ko tofa l’oyalo loswele; 
1CO.4.12	tokamb’elemo, tosala l’akata’akiso mongo; batosaola, lolo tasakel’okako wa swa; batonyokola, lolo tofolembwa; 
1CO.4.13	batotanga, ko toonda; totangema linyamo j’okili, ko la bailo ba toma touma o la mbil’ene.
1CO.4.14	Emi mpokotel’inyo baoyi’ane wete ndoky’inyo nsoi, lolo ndak’inyo nga bana’akami balangema. 
1CO.4.15	Mpeka la loata balaki kese ele Masiya, lofoate baise’auke, eki’mi mbotak’inyo ele Masiya l’osako w’olotsi. 
1CO.4.16	Nd’ewela eko, mbond’inyo lokim’elenge ekami. 
1CO.4.17	La ncin’ene njotomel’inyo Timoteo, ole bona’okami ow’eefe l’owa nsosolo ele Nkolo; ende ifofwey’inyo bilenge bikami bil’ele Masiya, elenge elak’emi nda totenela touma nda bikelesia biuma. 
1CO.4.18	Bamo bale l’eloloko, nga batanga wae mpaoy’el’inyo; 
1CO.4.19	lolo nk’elingi njifoy’el’inyo, wenaka Nkolo alanga ngoko, ko njifea, afa joi likiyo bale l’eloloko, lolo mpamba ekiyo. 
1CO.4.20	Ele likulaka ja Nzakomba lifa nda joi, lolo la mpamba, 
1CO.4.21	Olang’inyo na? nje el’inyo la boambo, nkina l’eefe ea lolango, ko l’olimo wa bongengo?
1CO.5.1	JOI jolongwana wae linsamba lil’eko el’inyo, ko linsamba j’eleng’eko lif’ele Bafaya mongo, wete omo ale la waji ow’ise ekae. 
1CO.5.2	Ko inyo lole l’eloloko, ko ntalokaki lokeseli wae limole bonto okelaki joi line lim’el’inyo. 
1CO.5.3	Koko mpeka la emi mp’eko el’inyo la jonge, lolo nd’eko l’olimo, ko njosiza loumba bonto okelaki joi line likambo, ng’emi nd’eko aeyoko. 
1CO.5.4	Nda lina ja Nkolo ekiso Yesu, atakan’inyo l’olimo’okami, ko nda mpamba ea Nkolo ekiso Yesu, 
1CO.5.5	lolekya bont’oko ele Satana wete jonge lifitane, lolo bolimo boike nda mbile ea Nkolo Yesu. 
1CO.5.6	Ekumya ekumy’inyo ef’olo. Lofea nde isisi ya nyango ea mampa iounza boonda bouma wa mampa? 
1CO.5.7	Limola nyango ea mampa eki kalakala wae loyaleme boonda w’aeyoko, el’inyo losamba nyango ea mampa. Ele Masiya, mpate e’efendelo ekiso aomamaki mbeka nd’eloko ekiso; 
1CO.5.8	nd’ewela eko, kel’iso tole elambo, afa la nyango ea mampa eki kalakala, ko afa la nyango ea mampa ea bobe l’ea lofundo, lolo la mampa esamba nyango wete mampa e’olotsi l’ea nsosolo.
1CO.5.9	Nkotelak’inyo nd’onkanda wa mpato, Talokenda-k’oseka l’anto ba linsamba; 
1CO.5.10	lolo emi ncikela l’anto ba linsamba b’okil’one, ko l’iy’andoka baumba mposa eleki, ko l’akembi, ko l’iy’amemya baidola, wae lolene l’iyo ndalena; nga lokela ngoso, siki loliman’okili. 
1CO.5.11	Lolo nkotelak’inyo wae lofokend’oseka l’onto otangema lilongo, nkina ale bonto owa linsamba, nkina oka baumba mposa eleki, nkina amemya baidola, nkina atang’anto lotango, nkin’ale bolangwi ow’asanga, nkin’ale bokembi; lofole befambe l’onto ole ngoko. 
1CO.5.12	Emi ntenel’iy’ale nd’anza bakambo ngamo? Inyo lofotenel’iy’ale nd’etei bakambo? 
1CO.5.13	Lolo Nzakomba atenel’iy’ale nd’anza bakambo. Limol’ont’oko ow’obe lim’el’inyo.
1CO.6.1	NKIN’OMO’OKINYO aata likambo l’ont’omo, akuseya losamba liko nda joso j’anto basamba liongi, ko afa nda joso ja ba-boeko? 
1CO.6.2	Lofea nde ba-boeko bifoten’akambo b’anto b’okili bauma? ko nkina bakambo b’anto b’okili batenya l’inyo, lofeji wete loten’akambo baleki tosisi nde? 
1CO.6.3	Lofea nd’iso tifoten’akambo ba bikima bia loola? nga tifokela ngoko, ocika nde toten’akambo b’okili’one? 
1CO.6.4	Nkina loat’etenelo e’akambo b’okili’one, kamb’inyo loil’ateni baf’ekelesia okumya wae baten’akambo? 
1CO.6.5	Ntefela ngone wete ndoky’inyo nsoi. Kamba lofa la bont’omoko owa wanya el’inyo okuseya loten’akambo ndatsa balongo’akande? 
1CO.6.6	Lolo lilongo aocwa osamba likambo ndats’ende la lilongo likande, o nda joso j’anto bafimeza Nzakomba. 
1CO.6.7	Onde, loat’eloko aeyoko, el’inyo loatana bakambo ndats’inyo mongo. Lofacike bakeel’inyo bobe lae? lofacike bakakatany’inyo lae? 
1CO.6.8	Ngoko afolekol’olotsi? Lolo inyo mongo lokel’obe, ko lokakatanya bokakatano; lokel’aoyi’ako o l’ele balongo’akinyo, 
1CO.6.9	Kamba lofea iy’asamba liongi nafaosangola likulaka ja Nzakomba? Talofombamake: banto ba linsamba, l’iy’amemya baidola, l’iy’akela jibi, l’iy’akela baoyi ba nsoi mongo nd’aonge’akiyo, ko l’iy’akela ngoko l’aende bamo, 
1CO.6.10	la baiyi, l’iy’andoka mposa ileki, l’iy’alangwa l’asanga, l’iy’atang’anto lotango, l’akembi, bak’auma bafaosangola likulia ja Nzakomba. 
1CO.6.11	Ko bam’akinyo baki nk’eleng’eko; lolo losutswa, loulama nd’oeko, loyengwa nda lina ja Nkolo Yesu Masiya, ko la Bolimo wa Nzakomba ekiso.
1CO.6.12	Baoyi’auma beji el’emi, lolo baoyi’amo bafa la nkito el’emi; baoyi’auma beji el’emi, lolo mpaolekyama nda likwala ja joi lunoko. 
1CO.6.13	Toma ta ndala tole nd’eloko ea likunju, ko likunju nd’eloko ea toma ta ndala, lolo Nzakomba ifofita liko ko la toko. Jonge lifa nd’eloko ea linsamba, lolo nd’eloko ea Nkolo, ko Nkolo nd’eloko ea jonge. 
1CO.6.14	Ko Nzakomba aetolaki Nkolo lim’iwa, ko ifotoetol’iso lim’iwa ngoko la mpamba ekande. 
1CO.6.15	Lofea nde baonge’akinyo bale bilama bia Masiya? la nkole bilama bia Masiya, ko nkele biko bilama bi’omoto owa linsamba? O nye. 
1CO.6.16	Lofea nde oamana l’omoto owa linsamba ayalema l’ende jonge limoko? El’ende akela, Iy’ak’afe bifoyalema jonge limoko. 
1CO.6.17	Lolo end’oamana la Nkolo ayalema l’ende bolimo’omoko. 
1CO.6.18	Lofonga lolota linsamba. Wengi joi j’obe likel’onto lifa nda jonge’mongo: lolo okela linsamba akeele jonge likande mongo bobe. 
1CO.6.19	Lofea nde baonge’akinyo bale ilombe y’oeko ya Bolimo w’olotsi bol’el’myo, boat’inyo lim’ele Nzakomba? Ko inyo lofa bakinyo mongo; 
1CO.6.20	el’inyo losombamaki la wiko; nd’ewela eko, lomemya Nzakomba nd’aonge’akmyo.
1CO.7.1	NDA likambo ja baoyi bak’iny’onkotelaka, joi j’olotsi wae jende afoalana l’omoto. 
1CO.7.2	Lolo nd’ewela ea baoyi ba linsamba, kela wengi jende aate waji’okande mongo, ko kela wengi’omoto aate bome’okande mongo. 
1CO.7.3	Kela bome akeele waji’okande elenge endeji, ko waji akeele bome nk’eleng’eko. 
1CO.7.4	Waji afa nkolo ea jonge likae mongo, lolo bome’okande; ko eleng’eko bome afa nkolo ea jonge likae mongo, lolo waji’okande. 
1CO.7.5	Talokafwanake, imola nko lolimeza fele wae loat’ekeke loswele ea boondo, ko losangane lenkina, nyango Satana afomek’inyo nd’ewela ea mposa ekinyo efosukame. 
1CO.7.6	Lolo ntefela eleng’ene la wango’okami mongo, afa l’osise. 
1CO.7.7	Lolonde ndanga wae bant’auma bayale ngol’emi mongo. Lolo wengi’onto aata nganji ekae mongo lim’ele Nzakomba, omo eleng’ene, ko onkina elenge enkina.
1CO.7.8	Nsangela benjemba bi’aende la bi’amato ko la bituka, bolotsi wae bayale ngol’emi. 
1CO.7.9	Lolo nkina bafosukeya mposa, kel’iyo baalane nda bolongai, ele mbalana nda liala elekola njooka ea mposa ea mpafeta l’olotsi. 
1CO.7.10	Lolo nsisel’iy’ale nda liala, af’emi ondasisela, lolo Nkolo, wae waji afaimana lim’ele bome’okande, 
1CO.7.11	(lolo nga aolimana, kel’ende acikale nk’ome; nkina aamane lenkina l’ome’okae mongo); ko bome afaimola waji’okande. 
1CO.7.12	Lolo emi nsangel’ankina, afa Nkolo; nkina lilongo aata waji ofa l’imeezo, ko waji’oko alanga ayale l’ende, kel’ende afimole waji’oko. 
1CO.7.13	Koko bomoto oat’ome ofa l’imeezo, ko borne’oko alanga ayale l’ende, kel’omoto afimane lim’ele bome. 
1CO.7.14	Ele bome ofa l’imeezo aouzama nd’oeko nd’ewela ea waji, ko waji ofa l’imeezo aouzama nd’oeko nd’ewela ea bome; nga afa ngoso, siki bana’akinyo bafa nd’oeko, lolo aeyoko baouzama nd’oeko. 
1CO.7.15	Lolo nkin’ende ofa l’imeezo aimana, kel’ende imane; lilongo ja jende la lilongo j’omoto bafotungame nda likambo liko: lolo Nzakomba aotet’iso nda kuci. 
1CO.7.16	We waji, nkina wifoikya bome’oke mo! wea nko? ko we bome, nkina wifoikya waji’oke mo! wea nko? 
1CO.7.17	Lolo kela wengi’onto akende l’eleng’eki Nzakomba okafelak’ende mpifo, eleng’eki Nzakomba oetak’ende. Nsise bosise’one nda bikelesia biuma. 
1CO.7.18	La bonto etamaki l’etelo, aki’nd’otenamaka nsonge? Kel’ende afoyaleme ng’atatenama nsonge. La bonto etamaki, aki’nde otatenama nsonge? kel’ende afotename. 
1CO.7.19	Ntatena ea nsonge efa l’oketo; ko bosamba wa ntatena ea nsonge bofa l’oketo; lolo mpafonga ea bisekyelo bia Nzakomba ele boketo mongo. 
1CO.7.20	Kela wengi’onto ayale nda mpifo eko eki’nd’oetamaka. 
1CO.7.21	Wetamaki aki we bokwala? tosaanake nd’ewela eko; lolo nkina oat’esikwelo wae osikwa, fonga lokela ngoko. 
1CO.7.22	Ondetamaki ele Nkolo, aki’nde bokwala, ale nsomi ea Nkolo; ko eleng’eko ondetamaki, aki’nde nsomi, ale bokwala owa Masiya. 
1CO.7.23	Inyo losombamaki la wiko, taloyalemake bakwala b’anto. 
1CO.7.24	Balongo, kela wengi’onto ayale la Nzakomba nda mpifo eki’nde, aki’nd’oetamaka.
1CO.7.25	Nda likambo ja benjemba bi’amato, mpoat’osise lim’ele Nkolo; lolo nka inyo lokai lokami mongo, ng’onto oambaki isei lun’ele Nzakomba wae njaleme owa nsosolo. 
1CO.7.26	Ntanga bolotsi wae nd’ewela ea elo e’ekek’ene bonto ayale nk’eleng’el’ende. 
1CO.7.27	Otungama nda liala la waji? tawasake lotungwa. Ofoate waji? tawasake waji. 
1CO.7.28	Lolo nkina oalaki waji nda liala, we ntokel’obe; ko nkina bomoto ow’onjemba aalaki bome nda liala, ende ntakel’obe Lolo bant’ako bifen’elo nd’aonge: ko ndanga wae mbiky’inyo fele, nyango lofen’elo eko. 
1CO.7.29	Lolo nkela joi line, balongo, ekeke eoluezama; nd’ewela eko, bolotsi wae lim’aeyoko iy’aata baaji bayale nga bafoate, 
1CO.7.30	ko ly’alela la mpisali nga bafolele; ko ly’asalangana nga bafosalangane; ko iy’asomba nga bafoate; 
1CO.7.31	ko ly’ayokende nd’okili la baoyi b’esengo, bafokende nga bale bamong’okili: ele elenge e’okili eyimane. 
1CO.7.32	Lolo ndanga wae, loyaleme nko bekakaano. Ende ofoate waji akanela baoyi ba Nkolo, elenge e end’okya Nkolo ekemo; 
1CO.7.33	lolo oata waji akanela baoyi b’okili, elenge e end’okya waji’okande ekemo. 
1CO.7.34	Koko ecikwanelo el’eko ndatsa waji l’omoto ow’onjemba. End’ofoat’ome akanela baoyi ba Nkolo wae auzame nd’oeko la jonge ko l’olimo; lolo ende oat’ome akanela baoyi b’okili, l’elenge e end’okya bome’okande ekemo. 
1CO.7.35	Ntefela joi line nd’eloko ekinyo mongo afa wae ndil’inyo bokulu w’ilonga nda nkmgo, lolo nd’ewela wae lokende nd’elenge ea momo, ko losaela Nkolo wengi’aefa nko bokakaano. 
1CO.7.36	Lolo nkin’onto akanela wae afokeele bona’okande ow’omoto ow’onjemba bolotsi, ele bona aokita bomoto mongo, ko ncina ea lokamo el’eko, kel’ende akele joi lilang’ende; afokel’obe,; kel’iyo baalane nd’olongai. 
1CO.7.37	Lolo ondik’otema’okande, ko afa la lokamo, lolonde akuseya lokela joi lilang’ende, ko aanga wango nd’otema’okande wae asuke bona’okande ow’omoto wae afoat’ome, akel’olotsi. 
1CO.7.38	Eleng’eko, os’olekya bona’okande ow’omoto nda liala akel’olotsi; lolo os’ofolekya bona’okande ow’omoto nda liala aokel’olotsi wa ndekola. 
1CO.7.39	Waji aotungama nda, liala nk’aika bome; lolo nkina bome aowa, aat’elekelo wae aalane Tome olang’ende; lolo l’onto ole owa Nkolo. 
1CO.7.40	Lolond’emi mongo nkanela wae, nkina bomot’oko aoyalema eleng’el’ende, aolekola lokem’ekemo: ko ntanga nde mbate Bolimo wa Nzakomba.
1CO.8.1	NDA likambo ja nyama ik’iy’oomelaka baidola nga mbeka: iso tea wae is’auma toata njea. Njea eatel’anto eloloko, lolo eefe ea lolango ekemy’anto. 
1CO.8.2	Ayak’onto atanga wae aolea joi, ende atafea joi limoko elenge endeji wae ende ea. 
1CO.8.3	Lolo ayak’onto nko losweleoka Nzakomba eefe, bont’oko aoleana l’ende. 
1CO.8.4	Nda likambo ja ndala ea nyama ik’iy’oomelaka baidola nga mbeka, iso tea wae idola el’o mpampa nd’okili, ko nko Nzakomba emo el’eko, imola nko emoko. 
1CO.8.5	Mpeka la iy’atangema nzakomba il’eko, nkina nda loola, nkina nd’okili, (nga nzakomb’iko il’ouke, ko l’ankolo bal’anke;) 
1CO.8.6	lolo el’iso Nzakomba ale nk’emoko, Fafa mongo, ko belemo beuma beoya lim’el’ende, ko iso tole nd’eloko ekande; ko Nkolo nk’emoko Yesu Masiya, ko belemo beuma beoyalema l’ende, ko iso toyalema l’ende. 
1CO.8.7	Lolo bant’auma bafa la njea eko, lolonde bamo bandekelaki la idola l’aeyoko bala nyama eko, ngole nyama ik’iy’oomelaka idola nda mbeka, ko juge ekiyo e’otema, ele l’ingoi, eofitana. 
1CO.8.8	Lolo bofambe bofotoatel’iso losimo lim’ele Nzakomba; nkina tofole, tofocweya yomba; ko nkina tola, tofoate nkito nd’ewela eko. 
1CO.8.9	Lolo lofonga loala, nyango mpifo ene ekinyo efoyaleme ekunumwelo ele ba tongoi. 
1CO.8.10	Nkina bont’omo akena we ole la njea ene okit’ase nda mesa ea toma nd’ilombe ya nkinda ya idola, juge e’otema e’ont’oko ow’ingoi efaimola nde booma wae ale nyama ik’iy’oomelaka baidola nda mbeka? 
1CO.8.11	Ko bont’oko ow’ingoi, wae lilongo like, oki Masiya owelaka, aofitana nd’ewela ea njea eke. 
1CO.8.12	Akeel’inyo balongo bobe, ko afit’inyo juge ekiyo e’otema e’ingoi, eleng’eko inyo lokeela Masiya bobe. 
1CO.8.13	Nd’ewela eko, nkina nyama eokunurnweza lilongo likami, emi mpaola nyama lenkina seko, nyango mpokunumweza lilongo likami.
1CO.9.1	EMI mpa nsomi? Emi mp’ekima nde? ncena Yesu Nkolo ekiso? Inyo lofa bolemo bokami ele Nkolo? 
1CO.9.2	Nkin’emi mp’ekima el’ant’ankina, lolonde emi nd’ekima el’inyo nsosolo: el’inyo lole lotaza ja mpifo ekami e’ekima ele Nkolo. 
1CO.9.3	Bolok’okami el’iy’andez’emi wae bone. 
1CO.9.4	Tofoate nde mpifo wete tole ko tomele? 
1CO.9.5	Tofoate mpifo wae totombe l’iso waji ole l’imeezo, elenge ekela bikima bimo l’akune ba Nkolo, la Kefa? 
1CO.9.6	Kamb’emi la Balunaba, nk’iso kika, tofoate mpifo wae tambya lokamb’elemo? 
1CO.9.7	Soldat ocw’etumba nk’ofuto, ale nko? Ondona lisala j’ekoli bia vina, ko afole bamuka ba lisala liko, ale nko? Ko ondesanya botonga wa nta, ko afomele baele ba nta iko, ale nko? 
1CO.9.8	La, ntefel’aoyi’ane eleng’el’onto? bisekyelo bifokele baoyi’ako? 
1CO.9.9	Ele joi jokotama nd’esekyelo ea Mose, Tawilake ekata nd’omwa wa ngombo enokola loso la matela. La Nzakomba akanela ngombo? 
1CO.9.10	L’akela joi liko nd’eloko ekiso nsosolo? Onde, joi liko jokotama nd’eloko ekiso, nd’ewela wete ende ofusol’amoei, siki afusole la lolendezo; ko ende onokola loso, siki anokole la lolendezo, wae akole liondo ja toma. 
1CO.9.11	Ayak’iso toonelak’inyo baoyi b’olimo, lotanga likambo lileki, nkin’iso tomnka toma tokinyo ta bokili? 
1CO.9.12	Nga bamo baata mpifo ene el’inyo, iso tofoat’eko la ndekola nde? Lolond’iso ntatokelaki elenge ea mpifo eko: lolo tociniana loncinji nd’aoyi’auma, tofolembwa, nyango tofosuke bosako w’olotsi wa Masiya. 
1CO.9.13	Lofea nde wae iy’akamba belemo bi’ilombe ya Nzakomba bale toma ta ilombe ya Nzakomba? Ko iy’asala wengi’aefa nda mesa ea nkinda baata baondo’akiyo lima mesa ea nkinda. 
1CO.9.14	Nk’eleng’eko, Nkolo aoseky’esekyelo wae iy’asanga nsango e’olotsi baat’eatelo ekiyo ea toma lima bosako w’olotsi. 
1CO.9.15	Lolond’emi ncikolaka liondo limoko j’eatelo eko; ko mpokot’aoyi’ane wae mbat’eatelo eleng’eko: la mbwe, la bonto ampitele ekumya ekami, olekol’olotsi wae mbwe. 
1CO.9.16	Ayaka njongoz’osako w’olotsi, mpokumy’emi mongo nd’ewela eko, el’emi njokamema; onde, nkina mpongoza bosako w’olotsi, elo eoy’el’emi. 
1CO.9.17	Nkina njokamb’olemo’one la ndalanga ekami, mbata ndako; lolo nkina mpokambe la ndalanga ekami, mpifo e’ekambelo eokaema el’emi. 
1CO.9.18	Ndako ekami ele na? wae, asang’emi nsango e’olotsi, ndongoza bosako w’olotsi o nko bofuto, wae mpokole mpifo euma eat’emi. 
1CO.9.19	Mpeka la emi mp’okwala ow’anto, njolil’emi mango bokwala ow’ant’auma, wae mbate banto bandekol’auke. 
1CO.9.20	Ele Ba-Yuda njoyalema nga Bo-Yuda, wae mbate Ba-Yuda; el’iyo bale nda mpifo ea bisekyelo, njoyalema ng’emi nde nda mpifo ea bisekyelo (lolo emi mongo, mpa nda mpifo ea bisekyelo fele,) wae mbat’iy’ale nda mpifo, ea bisekyelo; 
1CO.9.21	ei’iy’afa la bisekyelo, njoyalema nga mpa la bisekyelo; (mpoyale nko bisekyelo ele, Nzakomba, lolo emi nde nda mpifo ea bisekyelo ele Masiya;) wae mbat’iy’afa la bisekyelo. 
1CO.9.22	El’anto ba tongoi, njoyalema ng’ingoi, wae mbate ba tongoi: njoyalema bilenge biuma ele bant’auma, wae mbiky’amo la bilenge biuma bia mbaikya. 
1CO.9.23	Nkela baoyi’auma nd’eloko ea bosako w’olotsi, wae mbamane l’ankina nda ndako e’osako’oko. 
1CO.9.24	Lofea nde iy’andeza loangu bikumwa nk’iy’auma, lolo ondamba nyongo wae bont’omoko kika? Inyo likumwa nk’eleng’eko wae lambe nyongo. 
1CO.9.25	Ko, wengi’onto oswela l’ankina aokela bonkometend’aoyi’auma. Iyo bakel’eleng’ene wae bambe likuka j’elonga lifitan’olo; lolo iso tokela ngoko wae tambe likuka j’elonga litafitanaka. 
1CO.9.26	Nd’ewela eko, emi njikumwa, afa ngol’onto okakaana; mbuna, afa ngol’onto okund’efofoe la bimpunda: 
1CO.9.27	lolo nkunda jonge likami, ko ndile liko nda likwala, nyango, aki’m’olakaka, bant’ankina, emi mongo mpumbame nda lomeko.
1CO.10.1	KOKO balongo, mpange wae losamba njea, wae baise’akiso bauma baki nd’ase ba litute, ko iy’auma bacuwanaki lieke j’okwa; 
1CO.10.2	ko iy’auma binamaki ele Mose nda litute ko la nda lieke j’okwa; 
1CO.10.3	ko iy’auma baleki elelo ea toma ta bolimo ta eleng’emoko; 
1CO.10.4	ko iy’auma bamelaki emeelo e’olimoe’eleng’emoko: ek’iy’omelaka lim’ekenje e’olimo; endakimaki: ko ekenje eko eki Masiya. 
1CO.10.5	Lolo Nzakomba ntasimaki bam’akiyo bauke bolotsi; ko nd’ewel’eko iyo bafitanaki nd’etekeleke. 
1CO.10.6	Baoyi’ane bayalemaki ntaza ya lilako nd’eloko ekiso, wae tofaok’aoyi’obe mposa, ngok’iy’ookaka. 
1CO.10.7	Ko taloyalemake bamemyi b’aidola, ngoki bam’akiyo; eleng’ele joi jokotama, Banto baki’tak’ase wae bale ko bamele, ko bemalaki wae basane. 
1CO.10.8	Ko talimezake wae tokele linsamba, ngoki bam’akiyo okelaka, ko bawaki nda mbil’emoko kese ife l’anto nkoto isato, 
1CO.10.9	Ko ntatomekaka Nkolo, ngoki bam’akiyo omekaka, ko bawaki la njwa. 
1CO.10.10	Ko talomemesanake, ngoki bam’akiyo omemesanaka, ko bafitanaki l’ofici. 
1CO.10.11	Baoyi’ane bauma baokelam’el’ivo nga ntaza ya lilako, ko baokotama nd’ewela ea lilako el’iso, baki nsukela ea bikeke oielaka. 
1CO.10.12	Nd’ewela eko, kel’ende otanga wae aolemala, afonga loala, nyango afokwe 
1CO.10.13	Lomeko lotiel’inyo lof’iny’okuseya; lolo ae lomeko oiela, ende ifokeel’inyo imanelo, wae lokuseya loko.
1CO.10.14	Nd’ewela eko, iny’alangema l’emi, lofonga Jolota imemya ya baidola. 
1CO.10.15	Ntefela ng’el’anto ba wanya; lezak’aoyi basang’emi. 
1CO.10.16	Ekala e’okako wa nsakema esak’iso, efa esangano e’alongo ba Masiya nde? Mampa eten’iso, efa esangano ea jonge ja Masiya nde? 
1CO.10.17	El’is’al’auke tole mampa nk’emoko, ko jonge limoko; el’is’auma toata liondo nda mampa emoko. 
1CO.10.18	Bala Ba-Yisalaele eleng’ele jonge: iy’ala nyama iomamaki nda mbeka, bafa nd’esangano ea nkinda ea mbeka nde? 
1CO.10.19	Joi lisang’emi na? idola ile boketo nde? Ko nyama ek’iy’oomelaka idola ele boketo nde? 
1CO.10.20	Lolo nyama ioma bafaya nda mbeka, baomela bademona, bafoomele Nzakomba. Ko emi mpange wae inyo loyalema nd’esangano la bademona. 
1CO.10.21	Lofomeleya ekala ea Nkolo, l’ekala ea bademona; ko lofokuseya loata liondo nda mesa ea Nkolo, la nda mesa ea bademona. 
1CO.10.22	La, tokya Nkolo jua? ko iso tololekola la mpamba nde?
1CO.10.23	Baoyi’auma beji, lolo baoyi’auma bafa la nkito. Baoyi’auma beji, lolo baoyi’auma bafokemy’onto. 
1CO.10.24	Kel’onto afasel’ende mongo bolotsi, lolo aasele bont’onkina bolotsi. 
1CO.10.25	Nyama iuma iteky’iyo nd’esombe, inyo loleka; taluolake wuo nd’eloko ea juge e’otema. 
1CO.10.26	Ele bokili bole wa Yawe, la bofula wa belemo bia boko. 
1CO.10.27	Ayak’onto ofa l’imeezo aolet’inyo nd’elambo, ko lolanga lokende, toma nko loswele to iy’oambez’inyo, inyo loleka; taluolake wuo nd’eloko ea juge e’otema. 
1CO.10.28	Lolo nkina bonto aokel’inyo, Nyam’ene eomamaki nda mbeka; taloleke, nd’eloko ekande osangelak’inyo, ko nd’eloko ea juge e’otema; 
1CO.10.29	mpokele juge eke e’otema, lolo ekande; elekelo ekami ea nsomi eolezama la juge e’otema e’ont’omo lae? 
1CO.10.30	Ng’emi njola l’imemya, bantanga lotango nd’ewela e’ofambe bo em’osima Nzakomba boya lae? 
1CO.10.31	Nd’ewela eko, nkina lola toma, nkina lomela, nkina lokamb’olemo nko loswele, lokel’aoyi’ako bauma ele imemya ya Nzakomba. 
1CO.10.32	Taloyalemake ekunumwelo ele Ba-Yuda, l’ele Ba-Elene, l’ele ekelesia ea Nzakomba. 
1CO.10.33	Eleng’el’emi njoky’ant’auma ekemo nd’aoyi’auma, mpase nkito ekami mongo, lolo nkito e’ant’auke, wae baike.
1CO.11.1	LOKIM’ELENGE ekami, nk’elenge ekim’emi Masiya.
1CO.11.2	Aeyoko, balongo, nsim’inyo bolotsi, el’inyo lonjofwa nd’aoyi’auma; ko lokatemela balako, ngoki’m’okaak’inyo. 
1CO.11.3	Lolo ndang’inyo jea wae botsa wa wengi’onto bole wae Masiya, ko botsa w’omoto bole jende, ko botsa wa Masiya wae Nzakomba. 
1CO.11.4	Wengi jende oond’oondo, ko otel’aoyi l’otsa’okande nkukama, aatela botsa’okande nsoi. 
1CO.11.5	Lolo wengi bomoto oond’oondo, ko otel’aoyi, afokuk’otsa, aatela botsa’okande nsoi; ayak’akela ngoko, ayalema ng’akool’otsa. 
1CO.11.6	Ayak’omoto afokuk’otsa, kel’ende asak’abwo; lolo nga nsoi eolokana nd’ewela e’omoto osak’abwo, nkin’akool’otsa, kel’ende akuk’otsa. 
1CO.11.7	Jende ntakukak’otsa; el’ende ale esonganya la jilangi ja Nzakomba, lolo bomoto ale jilangi ja jende. 
1CO.11.8	Ko jende afa lim’el’omoto, lolo bomoto lim’ele jende. 
1CO.11.9	Ko jende ntemamaki nd’eloko e’omoto, lolo bomoto nd’eloko ea jende. 
1CO.11.10	Nd’ewel’ene, kela bomoto alote nd’otsa lotaza ja efikelo efik’ende, nd’ewela ea bikima bia loola. 
1CO.11.11	Lolo ele Nkolo, bamato bafoyale nk’iyo kika nk’aende, ko baende bafoyale nk’iyo kika nk’amato. 
1CO.11.12	Ele bomoto ale lim’ele jende, ko jende ale lim’el’omoto; lolo belemo beuma bele lim’ele Nzakomba. 
1CO.11.13	Inyo mongo lezaka; nkin’omoto aonda Nzakomba, ko afokuk’otsa, ngok’olotsi? 
1CO.11.14	Betema’ekinyo mongo befolak’inyo wae, nkina jende ale l’abwo ba ntali, eleng’eko nsoi el’el’ende? 
1CO.11.15	Lolo nkina bomoto ale l’abwo ba ntali, eleng’eko imemya il’el’ende, ele babwo bakande baokaema el’ende ng’ekukelo. 
1CO.11.16	Lolo ng’onto ayala ng’aikya bikoli, iso la bikelesia bia Nzakomba tofoate eleng’eko.
1CO.11.17	Emi ndak’inyo lilako line, lolo mposim’inyo bolotsi, ele bitakano bitakan’inyo bifiez’inyo bolotsi, lolo bioliez’inyo bobe. 
1CO.11.18	Nda joso mongo, atakan’inyo nd’etakano ea ekelesia, ndoka wae bikafwanelo bil’eko ndats’inyo mongo, ko ndimeza ngoko fele. 
1CO.11.19	Ele beloi bifoyalem’el’inyo, wae iy’asimam’olotsi benya el’inyo. 
1CO.11.20	Koko atakan’inyo nd’itenel’imoko, lofotakane wae lol’elambo ea Nkolo. 
1CO.11.21	Ele wengi’onto aokola toma tokae mongo nda joso j’onkina wae ale, ko omo oka nzala, ko onkina aolangwa l’asanga. 
1CO.11.22	Kamb’inyo lofoate tolombe wae lole ko lomel’eko? lotengwela nde ekelesia ea Nzakomba, ko loatela iy’afoate nsoi? La, njifosim’inyo bolotsi nd’ewela ea joi line? Mposim’inyo. 
1CO.11.23	Eki’m’oambaka lim’ele Nkolo joi liki’m’okaak’inyo, wete Nkolo Yesu l’ots’oko boki’nd’oamgelamaka, akolaki mampa; 
1CO.11.24	ko aki’nd’osimaka Nzakomba boya, aoten’eko, ko akela, Lokola, loleka: ene ele jonge likami litenya nd’eloko ekinyo: lokela eleng’ene nda jofwa likami. 
1CO.11.25	Nk’eleng’eko, ak’iy’osiza lola toma, aokol’ekala, akela, Ekala ene ele wae boango w’aeyoko nd’alongo’akami: wengi ekeke emel’inyo, lokel’eleng’ene nda jofwa likami. 
1CO.11.26	Wengi ekeke el’inyo mampa ene, ko emel’inyo ekala ene, loyeneya iwa ya Nkolo elaka nk’a end’oya. 
1CO.11.27	Nd’ewela eko, os’ola mampa, ko amel’ekala ea Nkolo, l’elenge efeji, ifokwa likambo ja jonge l’alongo ba Nkolo. 
1CO.11.28	Lolo kel’onto aengel’ende mongo, kel’ale mampa eko, ko amel’ekala eko o l’eleng’eko. 
1CO.11.29	Nd’ewela wae os’ola ko os’omela l’elenge efeji, ala ko amela umbelo ekande mongo; el’ende afokotole jonge ja Nkolo. 
1CO.11.30	Nd’ewela ene, bouke wa tongoi la ba-nkangi bal’el’inyo, ko bauke bamo beci l’ais’ilo. 
1CO.11.31	Ayaka tengel’iso mongo, siki tofezama. 
1CO.11.32	Lolo ayak’iso tezama la Nkolo, tolakema la nsisoza, nyango tofumbame, iso la banto b’okili bolongo. 
1CO.11.33	Nd’ewela eko, balongo’akami, a iny’otakana wae lole, lolendezana. 
1CO.11.34	Nkin’onto oka nzala, kel’ende ale nd’ola; nyango atakan’inyo lofumbame likambo. Ko a em’oya, njifoongya baoyi’amo baciki.
1CO.12.1	BALONGO, mpange wae losamba njea ea likambo ja nganji y’olimo. 
1CO.12.2	Inyo lolea wae, ak’inyo Balaya, lobelamaki ele baidola ba lokisi, ngok’iny’obelamaka. 
1CO.12.3	Nd’ewela eko, nsangel’inyo wae nk’onto otefela la Bolimo wa Nzakomba akela, Yesu ale Anatema; ko nk’onto okeleya, Yesu ale Nkolo, imola nko la Bolimo w’olotsi.
1CO.12.4	Nganji il’eko ya bilenge la bilenge, lolo Bolimo O nk’omoko. 
1CO.12.5	Bikambelo bil’eko bia bilenge la bilenge, lolo Nkolo o nk’emoko. 
1CO.12.6	Belemo bia nkakamba bel’eko bia bilenge la bilenge, lolo Nzakomba o nk’emoko, okamb’elemo beuma el’ant’auma. 
1CO.12.7	Lolo enyelo ea Bolimo eokaem’ele wengi’onto nd’eloko ea nkito e’ant’auma. 
1CO.12.8	Ele joi ja wanya jokaema la Bolimo el’ont’omo; ko el’onkina joi ja njea, la Bolimo nko boko; 
1CO.12.9	el’omo imeezo, la Bolimo nk’oko; el’onkina nganji ya mbaikya, la Bolimo’oko bomoko; 
1CO.12.10	ko el’omo nkakamba e’elemo bi’ofilo; ko el’omo ntatela e’aoyi; ko el’omo nkotola ea belimo; ko el’onkina mposo ya bilenge la bilenge; ko el’omo mpolaza ea mposo ifeana. 
1CO.12.11	Lolo Bolimo’oko nk’omoko aokamb’elemo’eko beuma, aokafel’ont’omok’omoko, wengi’onto elenge elanga Bolimo.
1CO.12.12	Eleng’ele jonge lile limoko, ko lile la bilama biuke, ko bilama biuma bia jonge bile biuke, bile nko jonge limoko; Masiya ale nk’eleng’eko. 
1CO.12.13	El’is’auma tinamaki nda Bolimo’omoko, ele jonge limoko, nkina Ba-Yuda, nkina Ba-Elene, nkina bakwala, nkina basikwaki; ko is’auma tomezama lim’ele Bolimo’omoko. 
1CO.12.14	Ele jonge lifa elama emoko, lolo bile biuke. 
1CO.12.15	Ayaka likaka jokela, Emi mp’owa jonge, el’emi mpa likata; nd’ewela eko, lifa nda jonge nde? 
1CO.12.16	Ko ayaka litoi jokela, Emi mp’owa jonge, el’emi mpa liso; nd’ewela eko, lifa nda jonge nde? 
1CO.12.17	Ayaka jonge liuma lile liso, ndooka ele nko? Ayaka jonge liuma lile ndooka, njombela ele nko? 
1CO.12.18	Lolo Nzakomba aolila wengi elama nda jonge, eleng’eki’nd’olangaka. 
1CO.12.19	Ayaka biko biuma bile nk’elama emoko, jonge lile nko? 
1CO.12.20	Lolo aeyoko bilama bile biuke, lolonde jonge nko limoko. 
1CO.12.21	Liso lifokeleya likata, Emi mpele la we wela; koko botsa bofokeleya bakaka, Emi mpele l’inyo wela. 
1CO.12.22	Lolo bilama bitangema bia tongoi nda jonge, biongya jonge; 
1CO.12.23	ko bilama bia jonge bif’is’otanga bia imemya, tolekola lomemya biko; ko bilama bikiso bisamba lituka biata lituka ja ndekola; 
1CO.12.24	lolo bilama bikiso bia lituka bifele wela; lolo Nzakomba aotonganya jonge liuma, ko aoka imemya ya ndekola ele elama esamb’imemya; 
1CO.12.25	nyango jonge lifoate ekafwanelo; lolo wengi elama ekanele wengi bilama binma. 
1CO.12.26	Ayaka elama emoko eolen’elo, bilama biuma biolen’elo l’elama eko; ko ayak’elama emoko eomemyama, bilama biuma biosalangana l’elama eko. 
1CO.12.27	Aeyoko inyo lole jonge ja Masiya, ko wengi’onto’okinyo al’elama loswele ea jonge liko. 
1CO.12.28	Ko Nzakomba aolil’amo nd’ekelesia, nda joso bikima, baamb’iyo bafolaji ba biisisa bia Nzakomba, ko baamb’iyo balaki, nkako belemo bia bofilo, nkako nganji ya mbaikya, mpifo ya nkakambya,; mpifo ea njesmya, mposo ya bilenge la bilenge. 
1CO.12.29	La, bauma bale bikima nde? bauma bale bafolaji ba biisisa bia Nzakomba nde? bauma bal’alaki? bauma bal’akambi ba belemo bi’ofilo nde? 
1CO.12.30	La, bauma baata nganji ya mbaikya? bauma bayotefela la mposo imo? bauma bayokiteza baoyi nde? 
1CO.12.31	Lolo lofonga joka mposa ea nganji mdekol’olotsi. Aeyoko njeney’inyo eleng’emo endekola bolotsi mongo o ndekola mongo.
1CO.13.1	NKINA ntefela la mposo y’anto koda mposo ya bikima bia loola, lolo mpa l’eefe ea lolango, njoyalema nga lofoso j’elonza ea konga, nkina lofoso ja nkongo ya konga ingengela. 
1CO.13.2	Ko nkina mpolaza biisisa bia Nzakomba, ko ndea baoyi ba wisisa bauma ko la njea iuma; nkina nde l’imeezo euma wae njimole ngongo, lolo mpa l’eefe ea Lolango, njoyalema o mpampa. 
1CO.13.3	Ko nkina nkafela beola baumba’akami bauma wae bale toma, ko nkina ndekya jonge likami mongo wae litumbame nye, lolo mpa l’eefe ea Lolango, mpoate nkito nye. 
1CO.13.4	Eefe ea Lolango ele l’isei ya loncinji, ko ele l’oya: eefe ntokak’inkunya; eefe ntekumyak’omongo, efa l’eloloko, 
1CO.13.5	ntekelaka baoyi bafoonge, ntasaka baoyi balang’omongo, ntelemwaka, ntekomelak’anto bobe; 
1CO.13.6	ntokak’ekemo la baoyi basamba liongi, lolo okak’ekemo la baoyi ba nsosolo; 
1CO.13.7	eik’otema nd’aoyi’auma, eimeza baoyi’auma, eolendeza baoyi’auma, eociniana loncinji nd’aoyi’auma. 
1CO.13.8	Eefe ea lolango ntesilaka: lolo nkina mpolaza ya biisisa bia Nzakomba il’eko, iko ifimana; ko nkina mposo il’eko, iko ifosukela; ko nkina njea el’eko, eko ifimana. 
1CO.13.9	El’iso tea baoyi nk’etei, tofolaza biisisa nk’etei; 
1CO.13.10	lolo wenaka baoyi bakolongwa baoya, baoyi baki nk’etei bifimana. 
1CO.13.11	Aki’mi bonolu, ntefelaki ng’onolu, ndokaki ng’onolu, nkanelaki ng’onolu; lolo aki’m’okitak’onto, njolimola elenge e’onolu. 
1CO.13.12	Aeyoko tolena nga nda talatala, ng’onto ondena nd’emomongi; lolo nd’ekek’eso, tifenana elongi l’elongi; aeyoko ndea baoyi nk’etei, lolo nd’ekek’eso, njifea fombo, ngoki’m’oeanaka fombo. 
1CO.13.13	Lolo aeyoko baoyi’ane basato baciki, imeezo, lolendezo, l’eefe ea lolango, koko la bak’asato olekola wae eefe ea lolango.
1CO.14.1	LOFONGA lokimana l’eefe ea lolango, ko lil’otema nda jasi ja nganji y’olimo, lolonde nda jasi ja ndekola wae lofolaza biisisa bia Nzakomba. 
1CO.14.2	El’ende otefela la lofoso lofeana afotefela el’onto, lolo ele Nzakomba; ele nk’onto ondoka; lolo nd’olimo atefela baoyi ba wisisa. 
1CO.14.3	Lolo ende ofolaza biisisa bia Nzakomba asangel’anto baoyi bandakemya, ko bandasalanganya, ko bandalombola lokeseli. 
1CO.14.4	Ende otefela la lofoso lofeana aokemy’ende mongo; lolo ofolaza biisisa bia Nzakomba aokemya ekelesia. 
1CO.14.5	Ndanga wae iny’auma lotefele la mposo, lolo ndanga la ndalanga mongo wae lofolaza biisisa bia Nzakomba; ofolaza beko aolekol’ende otefela la mposo, imola nko asange ncina ea iko wae ekelesia ekeme. 
1CO.14.6	Koko balongo, ayaka njoy’el’inyo, ko ntefela la mposo ifeana, nga mpotefeel’inyo la baoyi b’eneyelo, nkina la njea, nkina la mpolaza ea biisisa bia Nzakomba, nkina la lilako, mbatel’inyo nkito ngamo? 
1CO.14.7	Koko toma tosamba loiko tokela lofoso, nkina lofongi la bongele, nga toko tofokele mposo icikwai, ncina ea lofoso lokela toko ifeana ngamo? 
1CO.14.8	Nkina bolola wulama la lofoso ja nko loswele, ondelama nd’etumba na? 
1CO.14.9	Nk’eleng’eko l’inyo, nkina lofotefela la loleum baoyi bandokan’olotsi, banto bifea baoyi batefel’inyo ngamo? o ngoko inyo lifotefela el’efofoe. 
1CO.14.10	Mposo ya bilenge biuke il’eko nd’okili fele, ko nko lofoso lomoko losamba lolaka loswele. 
1CO.14.11	Nd’ewela eko, nkin’emi mpea lolaka ja lofoso, njifoyalema el’ende otefela ngole Bosenji, ko ende otefela ifoyalema ngole Bosenji el’emi. 
1CO.14.12	Inyo o ngoko, andil’inyo botema nda jasi ja nganji y’olimo, lofonga las’iko wae lolekole nda nkakemya ea ekelesia. 
1CO.14.13	Nd’ewela eko, kel’ende otefela la lofoso lofeana aonde wae akiteza baoyi’ako. 
1CO.14.14	Ayak’emi mbonda la lofoso lofeana, bolimo’okami boonda, lolo lokai lokami lofa la nkito. 
1CO.14.15	Joi lile ngamo? Njifoonda l’olimo, koko njifoonda la lokai ngoko; njifemba l’olimo, koko njifemba la lokai ngoko. 
1CO.14.16	Nkin’afa ngoko, amemya we Nzakomba nd’oondo l’olimo kika, ende ofolakeme ifokeleya O ngoko nd’imemya imemya we Nzakomba ngamo? el’ende afea baoyi batefela we. 
1CO.14.17	Nsosolo, omemya l’imemya, lolo onkina afokemyama. 
1CO.14.18	Nkanga Nzakomba nd’ewela wae ndekol’iny’auma la mposo itefel’emi; 
1CO.14.19	lolo nd’etakano ea ekelesia ndanga wete ntefele baoyi’atano kika la lokai lokami, wae ndak’ant’amo, afa baoyi kese nda lofoso lofeana.
1CO.14.20	Balongo, taloyalemake banolu nda nkai ikinyo; lolo loyalema tonkune nd’aoyi’obe, lolonde nda nkai loyalema bampaka mongo. 
1CO.14.21	Joi line jokotama nd’esekyelo, Yawe akela, Njifotefela el’ant’ane la banto ba mposo inkina ko la bemwa bi’afaya, lolo o la baoyi’ako bafaonjokoza. 
1CO.14.22	Nd’ewela eko, nganji ya mposo ile lotaza, af’el’iy’andimeza, lolo el’iy’afimeza; lolonde mpolaza ea biisisa bia Nzakomba ele lotaza, af’el’iy’afimeza, lolo el’iy’andimeza. 
1CO.14.23	Nd’ewel’eko, ayaka ekelesia euma eotakana nd’itenela imoko, ko iy’auma batefela la mposo ifeana, ko banto bafolakeme, nkina bafimeza, baolotswa nd’etakano, bafaokela wae inyo losongwa nde? 
1CO.14.24	Lolo nkina bauma bafolaza biisisa bia Nzakomba, ko bonto ofimeza, nkina ofolakeme, aolotswa nd’etakano, aolomwa l’iy’auma, ko aoake m’aoyi l’iy’auma; 
1CO.14.25	Ko baoyi ba wisisa bale nd’otema’okande baolenya, ko ende ifokwa mbosama, ko ifomemya Nzakomba, ko ifosanga wae Nzakomba al’el’inyo nsosolo.
1CO.14.26	Balongo, joi lile ngamo? atakan’inyo, wengi’ont’okinyo aata nsau e’imemya, nkina lilako, nkina eneyelo, nkina lofoso lofeana, nkina nkiteza ea joi. Kela baoyi’auma bakelame wae bakemy’anto. 
1CO.14.27	Nkin’onto atefela nda lofoso lofeana, kel’ant’afe nkin’asato batefele, omoko omoko, ko omo akitez’aoyi’akiyo. 
1CO.14.28	Ayaka okitez’aoyi af’eko, kel’ont’oko ayale wai nd’ekelesia, atefele l’ende mongo ko la Nzakomba. 
1CO.14.29	Kela bafolaji ba biisisa bia Nzakomba batefele, nkin’afe nkin’asato, ko bankina bakotole baoyi’ako. 
1CO.14.30	Lolo nkina eneyelo eokaema el’ont’omo okit’as’eko, kela owa joso ayale wai. 
1CO.14.31	El’iny’auma lokuseya lotel’aoyi, omok’omoko, wae bauma bekele, ko bauma bakeme; 
1CO.14.32	ko belimo bia bateli bimeza bateli la lifiki; 
1CO.14.33	ele Nzakomba afa Nzakomba ea jengi, lolo ea kuci; eleng’ele nda bitakano biuma bi’ekelesia bia ba-boeko. 
1CO.14.34	Lokel’amato bayale wai nda bitakano bi’ekelesia, el’iyo ntabatefelaka nda bitakano; lolo bafika lifiki elenge ekel’esekyelo. 
1CO.14.35	Ko nkina balanga bea joi limo, kel’iyo buole baome’akiyo nd’ola; nkina bomoto atefela nd’etakano ea ekelesia, lile joi ja nsoi. 
1CO.14.36	Na, joi ja Nzakomba joya lim’el’inyo, nkina jokit’el’inyo kika?
1CO.14.37	Ayak’onto akanela wae ende mongo ale boteli nkin’onto ow’olimo, kel’ende afonga jea wae baoyi bakot’emi el’inyo bale besise bia Nkolo. 
1CO.14.38	Lolo nkin’onto afea’aoyi, kel’ende ayaleme o ngoko.
1CO.14.39	Nd’ewela eko, balongo, lil’otema nda jasi ja ntatela, ko talofekake ntefela ea mposo ifeana. 
1CO.14.40	Lokela baoyi’auma nd’elenge endeji l’ea ci.
1CO.15.1	KOKO balongo, nsangel’inyo bosako w’olotsi boki’m’oongozaka el’inyo, bok’iny’oambaka, ko bondemal’inyo, 
1CO.15.2	ko boko boiky’inyo; nga lokatemela nsango e’olotsi eki’m’oongozaka el’inyo, imola nko limezaki o mpampa. 
1CO.15.3	Eki’m’okaak’inyo nda joso mongo joi liki’m’oambaka, wae Masiya awaki nd’ewela ea baoyi’obe’akiso, elenge ekela benkanda bia Nzakomba; 
1CO.15.4	ko akundamaki, ko aoetswa lenkina lim’iwa nda mbile e’isato, elenge ekela benkanda bia Nzakomba; 
1CO.15.5	koko aolenya ele Kefa, lim’ako aolenya ele ba-jom l’afe; 
1CO.15.6	nd’afeka aolenya ele balongo ndekola benkam’etano o l’ekek’emoko, bam’auke’akiyo bayoike aeyoko, lolo bamo beci; 
1CO.15.7	koko aolenya ele Yakobo; lim’ako aolenya ele bikima biuma; 
1CO.15.8	ko nd’afeka mongo, aolenya el’emi, ng’ele bona ootswa nd’ekeke eteki ekande ea mbaotswa. 
1CO.15.9	El’emi nde ekima elekola bikima biuma l’isisi, mpeji wae ntangema ekima, nd’ewel’eki’m’onyokolaka ekelesia ea Nzakomba. 
1CO.15.10	Lolo emi nde eleng’el’emi l’oya wa Nzakomba: ko boya’okande bokaemaki el’emi ntoki o mpampa; lolo nkambak’olemo o ndekol’iy’auma, lolonde af’emi, lolo boya wa Nzakomba boki el’emi. 
1CO.15.11	Koko nkin’emi nkin’iyo, tongozaki bosako w’olotsi eleng’eko, ko inyo limezaki ngoko.
1CO.15.12	Lolo nga Masiya akumyama wae aoetswa lim’ele bawei, bam’akinyo bakela nk’eetswelo ea bawei ngamo? 
1CO.15.13	Lolo nkina nk’eetswelo ea bawei, wae Masiya ntaetswa lim’iwa; 
1CO.15.14	ko nga Masiya ntaetswa lim’iwa, la ngoko ongozelo ekiso e’osako w’olotsi ele o mpampa, ko imeezo ekinyo ele o mpampa. 
1CO.15.15	Onde, ko iso totanema basangi ba Nzakomba b’ampulu; ek’is’osangaka wae Nzakomba aetolaki Masiya lim’iwa; oki’nde ntaetolaki, nga bawei bafoetswa. 
1CO.15.16	Nkina bawei bafoetswa, Masiya ntaetswa lim’iwa; 
1CO.15.17	ko nga Masiya ntaetswa lim’iwa, imeezo ekinyo ele o mpampa: ko lole nd’aoyi’obe’akinyo aeyoko. 
1CO.15.18	Koko iy’andeci nd’iwa ele Masiya baofitana; 
1CO.15.19	nga toata lolendezo ele Masiya nd’ekek’ene kika, elo ekiso eolekola e’ant’auma.
1CO.15.20	Lolo aeyoko Masiya aoetswa lim’ele bawei, ko ende ale limuka ja joso lim’el’iy’akeci nd’iwa. 
1CO.15.21	Ngoki iwa oyaka l’onto, nk’eleng’eko eetswelo lim’iwa eyaki l’onto. 
1CO.15.22	Eleng’ele bant’auma bawa la Adama, eleng’eko bauma bifoikyama ele Masiya. 
1CO.15.23	Lolo wengi’onto nda mpifo ekande mongo: limuka ja joso wae Masiya, nd’afeka banto bale ba Masiya nd’eyelo ekande. 
1CO.15.24	Lim’ako nsukela ifiela, a end’olekya likulaka ele Nzakomba, wet’Ise; a end’ofita bakulaka bauma ko la mpifo iuma ko la mpamba iuma. 
1CO.15.25	El’ende ifoyalema bokulaka, elaka nk’a end’oila baini’akande bauma nd’ase b’akaka’akande. 
1CO.15.26	Wini ow’afeka oumbame wae iwa. 
1CO.15.27	Nd’ewela wae Ende aolil’elemo beuma nd’ase b’akaka’akande wae bofike. Lolo akel’ende, Belemo beuma beolilama nd’as’ende; tena wae afoand’ende ondilaki belemo beuma nd’as’ende:—imola nk’Ende. 
1CO.15.28	Ko ae belemo beuma oilama nd’as’end nkako Bona mongo ililama nd’ase b’Ise ondilaki belemo beuma nd’ase ba Bona, wae Nzakomba mongo ayaleme bomong’auma el’auma.
1CO.15.29	Koko iy’andinama nd’eloko ea bawei bifokela mo? nga bawei bafoetswa lim’iwa, iyo binama nd’eloko ekiyo lae? 
1CO.15.30	Ko l’iso totutsi l’iwa wengi’aefa lae? 
1CO.15.31	Nsangel’inyo, balongo, l’ekumya ekumy’emi nd’eloko ekinyo ele Masiya Yesu Nkolo ekiso, emi njowa wengi mbile. 
1CO.15.32	Nga mbunaki eleng’el’anto la nyama ya wale nd’Efeso, nkito eat’emi na? Nkina bawei bafoetswa lim’iwa, kel’iso tole, ko tomele, el’iso towe lobi. 
1CO.15.33	Talofombamake: beseka bi’obe befitaka beketo bi’olotsi. 
1CO.15.34	Loetswa, lokel’aoyi ba liongi, ko talokelak’aoyi’obe; ele bamo bafea Nzakomba nye. Ntefela eleng’ene wae mbatel’inyo nsoi.
1CO.15.35	Lolo bont’omo ifokela, Bawei baetswa lim’iwa ngamo? Baoya la jonge j’elenge na? 
1CO.15.36	We bolole! bondona we, nga bofowe, bofaomela. 
1CO.15.37	Ko boko bondona we, ofoone jonge liyalema lifi; lolo bongenge kika, nkina w’asangu, nkina bongenge’omo; 
1CO.15.38	ko Nzakomba ayoka boko jonge lilang’ende, wengi biofo wengi jonge. 
1CO.15.39	Biunyu biuma bifosongana, lolo wunyu bomo w’anto, ko wunyu bonkina wa nyama, bomo wa nse, ko bonkina wa tofulu. 
1CO.15.40	Belemo bel’eko bia loola, ko l’elemo bi’okili: lolo jilangi ja belemo bia loola lile elenge emoko, ko jilangi ja belemo bi’okili lile elenge enkina: 
1CO.15.41	jilangi ja jefa lile elenge emoko, ko jilangi ja nsonge lile eleng’emo, ko jilangi ja tooci elenge enkina: ele ioci iocikwana la ioci imo la jilangi. 
1CO.15.42	Eetswelo ea bawei ele nk’eleng’eko. Jonge jolonama l’efonju, joetswa nk’efonju nye. 
1CO.15.43	Jolonama i’esotselo, joetswa la jilangi. Jolonama l’ingoi, joetswa la mpamba. 
1CO.15.44	Jolonama jonge ja wunyu, joetswa jonge j’olimo. Jonge ja wunyu lil’eko, ko jonge j’olimo lil’eko. 
1CO.15.45	Joi jokotama eleng’ene, Bont’oki joso, Adama, ayalemaki bonto oyoike; Adama ow’afeka aoyalema bolimo okaya loiko. 
1CO.15.46	Lolo ow’olimo afa nda joso, lolonde ow’onto; ko ow’olimo nd’afeka. 
1CO.15.47	Bonto owa joso ale ow’okili, lim’amoci; bonto ow’afeka ale owa loola. 
1CO.15.48	Babamoci bale eleng’el’ende ow’amoci; ngoko ba-loola bale eleng’el’ende owa loola. 
1CO.15.49	Ko ngok’is’okolanaka l’ende ow’amoci, tifokolana l’ende owa loola. 
1CO.15.50	Lolo nsanga joi line, balongo, wete wunyu l’alongo bafosangoleya likulaka ja Nzakomba, ko efonju efosangole bosamba w’efonju. 
1CO.15.51	Bala, nsangel’inyo joi ja wisisa; is’auma tofaetama nd’iwa, lolo is’auma tifofaningwa, 
1CO.15.52	nkakoyoko, nda nkumana ea ntoko ya liso, ae bolola w’afeka oula; ele bolola wifula, ko bawei bifoetswa Tosamba w’efonju, ko iso tifofaningwa. 
1CO.15.53	Ele efonju ene ifolota bosamba w’efonju, ko jonge line liwaka lifolota jonge litawaka. 
1CO.15.54	Ae jonge line j’efonju olota bosamba w’efonju, ko jonge line liwaka olota jonge litawaka, nkako joi likotama wae, Iwa iomelama l’elonga, lifokelama. 
1CO.15.55	Iwa, elonga ekawe ele nko? Iwa, ngenge ekawe ele nko? 
1CO.15.56	Ngenge e’iwa wae baoyi’obe, ko mpamba ea baoyi’obe wae bisekyelo. 
1CO.15.57	Lolo imemya ele Nzakomba otokaya elonga la Nkolo ekiso Yesu Masiya. 
1CO.15.58	Nd’ewel’eko, balongo’akami balangema, lemalaka la bolo, talofukyamake, ko lofonga lolekola nd’olemo wa Nkolo wengi’aefa, el’inyo lolea wae bolemo bokinyo bofa mpampa ele Nkolo.
1CO.16.1	NDA likambo j’etakanyelo ea nganji 
1CO.16.2	Nda mbile ea joso ea semaine, kela wengi’onto’okinyo abuza nganji, ngoki’nd’omengozamaka, ko aofong’iko, wae a em’oya tofoate bitakanyelo bia nganji. 
1CO.16.3	Ko a em’okita ek’inyo, njifotom’anto ba iny’osima l’enkanda, wae batombe nganji ikinyo nda Yelusalema: 
1CO.16.4	ko nkin’aonga wae emi nkende, iyo bifokenda l’emi. 
1CO.16.5	Lolo a em’ocuwana Makedonia, njifoy’el’inyo; el’emi njifocuwana Makedonia; 
1CO.16.6	nkina njifoyala l’inyo fele, ko nkina njifokweya ekeke ea mpio eko, wae inyo loncindeza nda lokendo lo em’okenda. 
1CO.16.7	El’emi mpange wae njen’inyo aeyoko, alekan’emi; lolo ndendeza wae nteme l’inyo fele, wenaka Nkolo imeza. 
1CO.16.8	Lolo njifoyala nd’Efeso elaka nko Pentekoseta; 
1CO.16.9	ele ekuke e’onene eyoonge eokopibwam’el’emi, ko basuki bal’auke.
1CO.16.10	Ayaka Timoteo aoya, lokela wae ende ayal’el’inyo nko bofolu: el’ende akamb’olemo wa Nkolo elenge ekamb’emi. 
1CO.16.11	Nd’ewel’eko, talolangake wae bonto atengwel’ende, lolo locindez’ende la kuci wae ay’el’emi; el’emi njolendez’ende l’alongo’amo. 
1CO.16.12	Kokombondaki lilongo likiso Apolo, mbaonda mongo, wae acw’el’inyo l’alongo: lolo ntalanga loya aeyoko nye; lolo a end’oat’ekeke endeji l’eyelo, ifoya.
1CO.16.13	Lesanyaka, lemala la bolo nd’imeezo, loyalema banto mongo, loyalema la mpamba. 
1CO.16.14	Kela baoyi’akinyo bauma bakelame l’eefe ea lolango.
1CO.16.15	Lolo balongo, lolea ilongo ya Setefano wae iyo bale bamuka ba joso ba Akaya, ko baolil’iyo mongo bakambyi ba ba-boeko, 
1CO.16.16	mbond’inyo wae lofik’anto b’eleng’eko, ko la wengi’onto ondakambya, ko okamb’olemo. 
1CO.16.17	Ndok’ekemo nd’ewela ea eyelo ea Setefano la Folutunato la Akaiko; ek’iy’onkokezaka eko ek’inyo ntalonkaaki. 
1CO.16.18	Ek’iy’ocicimyaka bolimo’okami ko l’elimo’ekinyo; nd’ewel’eko, lofonga jimeza banto b’eleng’eko.
1CO.16.19	Bikelesia bia Asia baoluol’inyo. Akwila la Pulisekila baoluol’inyo bouke ele Nkolo, iyo l’ekelesia ele nd’ilombe ikiyo. 
1CO.16.20	Balongo bauma baoluol’inyo. Losambelana la baiser ea boeko.
1CO.16.21	Bosise
1CO.16.22	Ayak’onto afoke Nkolo eefe, kel’ende ayale anatema Malanata. 
1CO.16.23	Boya wa Nkolo Yesu Masiya boyal’el’inyo. 
1CO.16.24	Eefe ekami eyal’el’iny’auma ele Masiya Yesu. O ngoko.
2CO.1.1	PAULO, ekima ea Masiya Yesu la wango wa Nzakomba, la Timoteo lilongo likiso, ele ekelesia ea Nzakomba ele nda Kolinto, ko l’ele ba-boeko bauma bale nd’Akaya euma. 
2CO.1.2	Boya el’inyo la kuci lim’ele Nzakomba Ise ekiso, ko lim’ele Nkolo Yesu Masiya.
2CO.1.3	Imemya ele Nzakomba, Ise ea Nkolo ekiso Yesu Masiya; Ise ea tosei la Nzakomba ea ekemyelo euma; 
2CO.1.4	otokemya nda bielo bikiso biuma, wete iso tea lokemy’iy’anden’elo nko loswele l’ekemyelo etokemya Nzakomba. 
2CO.1.5	Ele elenge efula bielo bia Masiya el’iso, nk’eleng’eko ekemyelo ekiso eofula la Masiya. 
2CO.1.6	Lolo nkina ten’elo, ten’eko nd’ewela ea ekemyelo ekinyo, la nd’ewela ea loiko lokinyo; nkina toata ekemyelo, toat’eko nd’ewela ea ekemyelo ekinyo endieza loncinji locinian’inyo nda bielo, nko biko binden’iso mongo. 
2CO.1.7	Ko lolendezo lokiso lokema la bolo nd’eloko ekinyo; el’iso tea wae ngol’inyo loamana l’iso nda bielo, nk’eleng’eko lifoamana l’iso nd’ekemyelo. 
2CO.1.8	El’iso tofolange, balongo, wae inyo loyaleme nga lofea elo etokwelaki nd’Asia, wete tokaki bolito w’eefe mongo, bolekolaki mpamba ekiso; nd’ewel’eko tokanelaki wae nkina tofaika. 
2CO.1.9	Lolo iso mongo toataki nkalo ea likambo j’iwa nk’el’iso mongo, wete tofile botema el’iso mongo, lolonde nk’ele Nzakomba oetolaka bawei: 
2CO.1.10	otoikyaki lim’iwa iko ileki ndekola, ko ifotoikya; ko tolendeza wae Ende ifotoikya lenkina. 
2CO.1.11	Ko inyo lotokambya la beondo nd’eloko ekiso; wete banto bauke basime Nzakomba boya nd’eloko ekiso, nd’ewela ea nganji ekaema el’iso l’ant’auke.
2CO.1.12	Ele ekumya ekiso ele ngone, wae nsango esanga juge ekiso e’otema, wae tokendaki nd’okili, ko l’el’inyo o ndekola, nda liongi la nsosolo ea Nzakomba; afa nda wanya wa jonge, lolonde nd’oya wa Nzakomba. 
2CO.1.13	El’iso tokotel’inyo, nk’aoyi baand’inyo, ko la bandimez’inyo ngoko, ko ndanga wete lokongoimeza elaka nko nsukela: 
2CO.1.14	ng’eleng’eki bamo bakinyo otimezak’iso wae tole ekumya ekinyo, nk’eleng’el’inyo lole ekumya ekiso nda mbile ea Nkolo ekiso Yesu.
2CO.1.15	Nd’imeezo ene nsangyaki nda joso wae nje el’inyo wae loate lenkina ekemo emo; 
2CO.1.16	ko nd’eloko ekinyo wete ncwe Makedonia, ko lima Makedonia nje lenkina el’inyo, kel’inyo loncindeza nda lokendo lokami locw’emi Yudea. 
2CO.1.17	Aki’m’osangyaka ngoko, nsangyaki l’esangy’asangya nde? Nkina baoyi basangy’emi nsangya eleng’ele jonge wae joi liyale l’emi Onde, Onde; Nye, Nye? 
2CO.1.18	Lolo eleng’ele Nzakomba ale nsosolo, ngoko joi likiso el’inyo lifa Onde la Nye. 
2CO.1.19	Ele Bona owa Nzakomba, Yesu Masiya ok’is’okumyaka el’inyo, wete emi la Siliwano la Timoteo, ntaki Onde la Nye, lolo el’Ende wete Onde. 
2CO.1.20	Ele bilaka bia Nzakomba biuma, nkina bile biuke, el’Ende wete Onde: koko nd’ewel’eko el’Ende wae O ngoko, ele imemya ya Nzakomba o l’iso. 
2CO.1.21	Ko Ende otokemy’iso l’inyo ele Masiya, ko otoisaki eiselo wae Nzakomba, 
2CO.1.22	ondilaki lotaza el’iso, ko atokaaki ndanga e’olimo nd’etema bekiso.
2CO.1.23	Lolo njeta Nzakomba wet’aene nd’olimo bokami wae nciya el’inyo nda Kolinto, eki’m’ookak’inyo isei. 
2CO.1.24	Afa ncina wae iso tole bankolo b’imeezo ekinyo, lolo tole bakambyi bakinyo nd’osalangano bokinyo: el’inyo lolemala bolo l’imeezo.
2CO.2.1	EL’EMI mongo njangaki wango ngone, wae mpaoya el’inyo lenkina la lokeseli. 
2CO.2.2	Ayaka njoky’inyo lokeseli, bonto onsalangany’emi na, imola nk’ende oki’m’ookya lokeseli? 
2CO.2.3	Nkotaki o joi line, nyango, a em’oya, mpoate lokeseli lim’ele bako bandeji wae bansalanganya; el’emi ndimeza iny’auma, wae bosalangano bokami bole bokiny’auma. 
2CO.2.4	Nd’ewela ea bokambo l’elo nd’otema nkotelak’inyo la mpisali iuke; afa wae inyo loke lokeseli, lolo nd’ewela wete lea eefe ea ndekola endok’emi inyo.
2CO.2.5	Lolonde nkina bonto aolokya omo lokeseli, ntanjoky’emi kika, lolonde aoloky’iny’auma etei o ngoko, (wae mpokame la lokamo loleki). 
2CO.2.6	Nsisoz’ene eki bant’auke osisozak’ende eokoka l’onto ow’eleng’eko; 
2CO.2.7	la ncina eko aonga wete lok’ende isei, ko lolombol’ende lokeseli, nyango bonto ow’eleng’eko afowe la lokeseli ja ndekola. 
2CO.2.8	Nd’ewela eko, mbond’inyo wete lokemya eefe endok’inyo ende. 
2CO.2.9	Nd’ewel’ene nkotaki wae njea la lomeko nkin’inyo lole l’imeezo ea lifiki nd’aoyi’auma. 
2CO.2.10	Lolo ok’iny’otungolaka lima joi limo, njolotungola o ngoko; ele joi liki’m’otungolaka, nga ntungolaki limo, ntungolaki liko nd’eloko ekinyo, nda joso ja Masiya; 
2CO.2.11	nyango Satana afotolekole; el’iso tofounge biango bikande.
2CO.2.12	Aki’m’oyaka nda Tuloa nd’eloko ea nsango e’olotsi ea Masiya, ko aki ekuke okombwam’el’emi la Nkolo, 
2CO.2.13	nciata jomo nd’olimo bokami, eki’mi ncitana Tito, lilongo likami, lolonde aki’m’oasesaka,
2CO.2.14	Lolo imemya ele Nzakomba oleka nda joso likiso, ko otolongy’elonga ele Masiya bikeke biuma, ko ondeneya l’iso mpimbo ea njea ekande nda biiji biuma. 
2CO.2.15	El’iso tole mpimbo e’olotsi ea Masiya ele Nzakomba, el’iy’ayoike l’el’iy’ayofitane; 
2CO.2.16	ele bane tole mpimbo ea iwa el’iwa, ko ele bankina tole mpimbo ea loiko ele loiko. Bonto ondeji l’aoyi bane na? 
2CO.2.17	El’iso tofa ngole bant’amo bauke, balokotanya joi ja Nzakomba: lolonde totefela nda joso ja Nzakomba ele Masiya, ngole banto ba nsosolo, ngole banto ba Nzakomba.
2CO.3.1	LA, toanga losim’iso mongo lenkina? na, tolelengana nde, ngole bant’amo, benkanda bia losimo be iny’otea? nkina benkanda bia losimo lim’el’inyo? 
2CO.3.2	Inyo lole bonkanda bokiso, bokotama nd’etema bekiso, bondeana ko boandema l’anto bauma: 
2CO.3.3	lolenya wae lole bonkanda wa Masiya; bok’is’osalaka, ntabokotama la boko, lolo l’olimo wa Nzakomba eyoike; ntabokotama nda mesa ya bikenje, lolo nda mesa ya betema bia wunyu. 
2CO.3.4	Nd’ewela ea Masiya iso tole l’imeezo mongo ele Nzakomba; 
2CO.3.5	afa nd’ewela wae iso mongo teji lotanga joi limo nga liko liyaki lim’el’iso mongo; lolonde njelama ekiso eoya lim’ele Nzakomba; 
2CO.3.6	otoongyaki wae toyaleme bakambi b’elembelo e’okolo w’aeyoko; efa e’ekotelo e’onkanda, lolo e’olimo: ele ekotelo eomaka mbaoma, lolo Bolimo bokaaka loiko. 
2CO.3.7	Lolonde nga ekambelo e’iwa ekotamaki l’ekotelo ea ncacima nda bikenje, eyaki la jilangi, ko nd’ewel’eko bana ba Yisalaele ntabaaleya elongi ea Mose te la ncina ea jilangi j’elongi ekae liki l’esilelo: 
2CO.3.8	ekambelo e’olimo efaoyala la jilangi ja ndekola ngamo? 
2CO.3.9	Nga ekambelo ea umbelo ea likambo ele la jilangi, ekambelo ea liongi eolekola jilangi o ndekola. 
2CO.3.10	O nsosolo, eko eki la jilangi nteata lenkina jilangi nd’ewel’ene wae jilangi line lileki o ndekola. 
2CO.3.11	Ko nga eko esilela eki la jilangi, ene esekwa seko ele la jilangi lileki o ndekola.
2CO.3.12	Koko aat’iso lolendezo j’eleng’ene, totefela la nkaso mongo; 
2CO.3.13	ko tofa ngole Mose, okukaki elongi ekae wae bana ba Yisalaele bafoteemeza nsukela e’eko eyosilela: 
2CO.3.14	lolonde betema bekiyo bekelaki bocilingano: o la mbil’ene nd’eandelo ea elembelo e’okolo boki joso, ekukelo nk’eko eocikala, etafokukwa, ele ekukelo eko eolimana la Masiya. 
2CO.3.15	Lolonde o la mbil’ene, aand’iyo benkanda bia Mose ekukelo eko eoyala nd’otema bokiyo. 
2CO.3.16	Lolo wenaka boko bolelela Nkolo, ekukelo ifimana. 
2CO.3.17	Nkolo ale Bolimo’oko, ko eyala Bolimo wa Nkolo etungwelo ele nk’eko. 
2CO.3.18	Lolo is’auma, l’elongi eokukwa, toyoale jilangi ja Nkolo nga nda talatala, ko toyofaningwa nd’esonganya ekande mongo lima jilangi nk’ele jilangi o lim’ele Bolimo wa Nkolo.
2CO.4.1	ND’EWEL’ENE, al’iso l’ekambelo ene ngoki isei ookan’el’iso, tofolembwa: 
2CO.4.2	lolonde tosundolaki baoyi ba wisisa ba nsoi, ko tofokende la jongo, ko tofokakatanya joi ja Nzakomba; lolonde, la njeneya ea nsosolo eko tolongy’iso mongo ele juge e’otema ea wengi’onto nda joso ja Nzakomba. 
2CO.4.3	Lolo nkina bosako bokiso w’olotsi bokukama, bokukama el’iy’ayofitane; 
2CO.4.4	ele nzakomba e’ekek’ene aomaki baiso b’etema bi’ant’ako bafimeza, nyango fole ea bosako w’olotsi wa jilangi ja Masiya, ole esonganya ea Nzakomba, efonges’el’iyo. 
2CO.4.5	El’iso tofokumy’iso mongo, lolo tokumya Masiya Yesu o Nkolo, ko iso mongo o bakwala’akinyo nd’eloko ea Yesu. 
2CO.4.6	Ele Nzakomba, otefelaki Fole ifongesa lima wilima, ende mongo aongesa nd’etema bekiso wae atoka fole ea njea ea jilangi ja Nzakomba nd’elongi ea Yesu Masiya.
2CO.4.7	Lolo toata jumba line ja wiko nda mpoke y’iyomba, wae bofula mongo wa mpamba boyaleme wa Nzakomba, bofa lim’el’iso; 
2CO.4.8	bateney’elo nda biiji biuma lolo tofomonyama; tokakaana, lolo tofowe l’okakaano; 
2CO.4.9	tonyokwa, lolo tofosunjwama; tolunzama, lolo tofofitane; 
2CO.4.10	bikeke biuma totomb’ewelo ea Yesu nda baonge bakiso, wae loiko ja Yesu jenya nda baonge bakiso. 
2CO.4.11	Wete bikeke biuma, is’ayoike tolekyama nd’iwa nd’eloko ea Yesu, wae loiko ja Yesu jenya nd’aonge bakiso b’iwa. 
2CO.4.12	Eleng’eko iwa iyosale el’iso, lolo loiko el’inyo. 
2CO.4.13	Lolonde aat’iso bolimo boko w’imeezo, eleng’ele joi likotami, Njimezaki, ko nd’ewel’eko ntefelaki; iso ngoko, timeza, ko nd’ewel’eko totefela; 
2CO.4.14	el’iso tea wae ende oetolaki Nkolo Yesu lim’iwa, ifotoetol’iso ngoko la Yesu, ko ifotoyel’iso l’inyo nda joso likae. 
2CO.4.15	Ele baoyi bauma bale nd’eloko ekinyo, wae afula boya la ncina ea bant’auke, boya boko wiez’imemya ya ndekola ele lokumo ja Nzakomba.
2CO.4.16	Nd’ewel’eko, tofolembwa; lolonde nkina bont’okiso owa jonge ayowe, lolo bont’okiso ole nd’etei aikyama bembile l’embile. 
2CO.4.17	Ele elo ekiso esamb’olito e’aeyoko kika eotosaela jilangi j’olito ja ndekola ja bikeke la bikeke; 
2CO.4.18	aal’iso, afa baoyi bandenya lolo baoyi bafenya; ele baoyi bandenya bale b’aeyoko kika; lolo baoyi bafenya bale ba bikeke biuma.
2CO.5.1	EL’ISO tea wae ng’ilombe ikiso y’okili y’esele iofitana, tole l’oyalo lim’ele Nzakomba, wete ilombe ntitongama l’akata, ile ya bikeke biuma nda loola. 
2CO.5.2	Nsosolo nd’oyalo bone tomeka limeko el’iso tolanga wae tolotsame l’oyalo bokiso bole lima loola: 
2CO.5.3	wae nkina tolotsama, tofaenya l’otaka. 
2CO.5.4	Onde, is’ale nd’ilomb’ine y’esele tomeke limeko, tok’olito; afa wae tolanga loyalema l’otaka, lolonde tolanga wae tolotsame, wete jonge j’iwa limelame la loiko. 
2CO.5.5	Ende otoongyak’iso nd’eloko ea joi line mongo wae Nzakomba, otokaaki ndanga e’olimo. 
2CO.5.6	Nd’ewel’ene iso tik’otema bikeke biuma, ko tea wete ekeke eyal’iso nda jonge tof’ele Nkolo: 
2CO.5.7	(el’iso tokenda l’imeezo, afa la njeena): 
2CO.5.8	tika betema bekiso, ko tosim’olotsi wae tolene la jonge, ko toyale nd’ola la Nkolo. 
2CO.5.9	Nd’ewela eko, nkina tole nd’ola, nkina tolena la jonge, tasa la mposa wae tosimam’olotsi el’ende. 
2CO.5.10	El’is’auma tifenya nda joso ja ngwende e’etenelo ea bakambo ea Masiya; wae wengi’onto ambe baoyi baki’nd’okelaka nda jonge, nk’eleng’eki’nd’okelaka, nkina baoyi b’olotsi nkina b’obe.
2CO.5.11	Nd’ewel’eko, iso toond’anto, el’iso tea booma wa Nkolo, lolo iso tolenya fole ele Nzakomba; ko ndanga wae tenya ele juges bakinyo b’etema. 
2CO.5.12	Tofut’osim’iso mongo el’inyo lenkina, lolonde tokay’inyo ncina ea nkakumya ea baoyi nd’eloko ekiso, wae loate joi li iny’oamb’iy’akumya baoyi bandenya l’aiso, af’ako bale nd’otema. 
2CO.5.13	Nkina tosongwa, tosongwa ele Nzakomba; nkina tole la lokai ja wanya, tole ngoko nd’eloko ekinyo. 
2CO.5.14	Ele eefe etoka Masiya eotokama; el’iso teza ngone wae omoko awelaki bant’auma, ko la ncina eko bant’auma bawaki. 
2CO.5.15	Ko ende awaki nd’eloko ea bant’auma, wete iy’ayoike bafoike lenkina el’iyo mongo, lolo nk’el’ende owaki ko oetswaki lim’iwa nd’eloko ekiyo. 
2CO.5.16	Nd’ewel’eko, lim’aeyoko tofea bonto nd’elenge ea jonge; ko nkina teaki Masiya nd’elenge ea jonge, lolonde lim’aeyoko tofea ende lenkina ngoko. 
2CO.5.17	Nd’ewela eko, nga bonto al’ele Masiya, ale bont’onkina ow’aeyoko: baoyi baki nda joso baosila, bala, baoyi bauma baoyalema b’aeyoko.
2CO.5.18	Ko baoyi bauma bale lim’ele Nzakomba, otoamanyak’iso nd’oseka l’ende mongo la Masiya, ko otokaaki ekambelo ea eamanyelo e’oseka; 
2CO.5.19	wete Nzakomba aki ele Masiya, aoamanya ba-bokili l’ende mongo, ntaandel’anto besesengano bekiyo, ko aotokay’iso joi ja eamanyelo.
2CO.5.20	Nd’ewel’eko, tole bikima nd’eloko ea Masiya, ngole Nzakomba ayoond’anto l’iso: toond’inyo nd’eloko ea Masiya, loamana la Nzakomba nd’oseka. 
2CO.5.21	Aolokel’ende oteak’obe wae ayaleme bobe nd’eloko ekiso; wae iso toyaleme liongi ja Nzakomba el’ende.
2CO.6.1	KO is’aamana l’ende nd’elemo toond’inyo wae lofambe boya wa Nzakomba o mpampa, 
2CO.6.2	(el’ende; akela,
2CO.6.2	Nkokozaki nd’ekeke esimam’olotsi,
2CO.6.2	Ko nkokambyaki nda mbile ea loiko:
2CO.6.2	bala, aeyoko ele ekeke esimam’olotsi; bala, aeyoko ele mbile ea loiko); 
2CO.6.3	tofokeele bonto joi nko loswele ja nkunumwela, nyango ekambelo ekiso efotangema bobe; 
2CO.6.4	lolonde nd’aoyi bauma toatel’iso mongo losimo j’anto, ngole bakambi b’olemo wa Nzakomba, nd’ikelo e’otema euke, nda bielo, nda ndelengana iuke, nda bekambo, 
2CO.6.5	nda njiji, nd’enyolo, nda bitongo, nd’elemo, nda biesanya, nda nkakila ea toma; 
2CO.6.6	nd’aoyi ba feto, nda njea, nda isei ya loncinji, nda liota, nd’olimo w’olotsi, nd’eefe ea lolango efa ea mpafomba, 
2CO.6.7	nda joi ja nsosolo, nda mpamba ea Nzakomba; la bifeko bi’etumba bia liongi nda wiji wa likata j’elome la nda wiji wa likata ja waji, 
2CO.6.8	l’imemya ko l’osamba w’imemya, la lokumo j’olotsi ko la lokumo j’obe; ngole bakakatai, lolo tole ba nsosolo; 
2CO.6.9	ngole bafeana, lolonde teana bolotsi; ngole bayowe, ko bala, toyoike; ngole basisozama, lolo tofoomama; 
2CO.6.10	ngole bandoka lokeseli, lolonde tosalangana bikeke biuma; ngole banto b’eola, lolonde tomengoza bant’auke wae bayale baaci; ngole bafoate yomba nye, lolonde toata toma touma.
2CO.6.11	O! inyo basi Kolinto, bomwa bokiso boumbwa, botema bokiso bokaka la mposa nd’eloko ekinyo. 
2CO.6.12	Lofomonyama la ncina ekiso, lolonde lomonyama nd’etema’ekinyo mongo. 
2CO.6.13	Lolonde ndako endutey’inyo e’eleng’eko (ntefela ng’ele bana bakami), wete inyo lofonga lokaka la mposa ngoko.
2CO.6.14	Taloamanake la banto bafa l’imeezo nd’eamanelo efeji fio; ele liongi la bobe baata eamanelo ngamo? ko fole esangana la wilima ngamo? 
2CO.6.15	Ko Masiya la Beliala basongana nko? ko liondo liata bont’ondimeza la bont’ofimeza lile na? 
2CO.6.16	Ko ilombe y’oeko ya Nzakomba ioamana la baidola nd’eamanelo ngamo? El’iso tole ilombe y’oeko ya Nzakomba eyoike; nk’eleng’eki Nzakomba otefelaka, Njifoyala el’iyo, ko njifokenda nd’etei ekiyo; ko njifoyalema Nzakomba ekiyo, ko iyo bifoyalema banto bakami.
2CO.6.17	Nd’ewel’eko, Yawe akela,
2CO.6.17	Limana lim’el’iyo, lobulama nk’inyo kika,
2CO.6.17	Ko talofomwake yomba ya linyamo nye;
2CO.6.17	Ko njifamb’inyo,
2CO.6.18	Ko njifoyalema Ise ekinyo,
2CO.6.18	Ko inyo lifoyalema bana bakami b’aende la b’amato,
2CO.6.18	Yawe ea mpamba euma atefela ngoko.
2CO.7.1	INY’ALANGEMA, aat’iso bilaka bine, kela tofetol’iso mongo lima linyamo liuma ja jonge la j’olimo, ko tokokya baoyi ba liongi nd’oangi wa Nzakomba.
2CO.7.2	Lotokaya eyalelo nd’etema bekinyo: iso ntatokeel’onto’omo joi j’obe, ntatofit’onto la baoyi ba linyamo, ntatokakatany’onto wae toate nkito. 
2CO.7.3	Mpotefela ngone wae njumb’inyo likambo; ntefelaki nda joso wae inyo lole nd’etema bekiso wae towe l’inyo bolongo ko toike l’inyo bolongo. 
2CO.7.4	Ntefela nd’ewela ekinyo la nkaso mongo, nkumya ekumya euke nd’eloko ekinyo: njokama l’ekemyelo, njokaka l’osalangano nd’elo ekiso euma.
2CO.7.5	Koko ak’is’oyaka nda Makedonia jonge likiso ntaliata jomo nye, lolonde tenak’elo nda biiji biuma; bitumba biki nd’anza, ko la beoma nd’etei. 
2CO.7.6	Lolonde ende ocicimya iy’asaana nd’otema, o Nzakomba, aotocicimy’iso l’eyelo ea Tito; 
2CO.7.7	ko afa l’eyelo ekande kika, lolonde la ncicima eki’nd’ocicimaka l’inyo ngoko, aki’nd’otosangelaka lokeseli londok’iny’emi, la lilelo likinyo la mposa ekinyo ea mpia nd’eloko ekami, nd’ewel’eko njosalangana l’osalangano mongo. 
2CO.7.8	Mpeka la ndokyak’inyo lokeseli la bonkanda bokami wa mpato, mpok’obe nd’ewel’eko; nkina njokak’obe (njena wae bonkanda boko wokyak’inyo lokeseli, lolonde lokeseli ntalotem’elingi). 
2CO.7.9	Aeyoko nsalangana, afa ek’iny’okaka lokeseli, lolonde ek’iny’okaka lokeseli ele mbututala ea baoyi’obe; ek’iny’okaka lokeseli j’elenge ea Nzakomba, nd’ewel’eko, ntalen’obe nda joi limoko lim’el’iso. 
2CO.7.10	Ele lokeseli j’elenge ea Nzakomba liezaka eututaelo lim’aoyi’obe ele loiko, ko eututaelo eko efa la njakana
2CO.7.11	Ko bala, joi o line, ek’iny’okaka lokeseli j’elenge ea Nzakomba, eleng’eki lokeseli loko oiezak’inyo mposa ea loncinji, ko la mpotola ea likambo likinyo, ko la ndalemwa, ko la booma, ko la lokeseli londok’inyo emi, ko la mposa ea mpia, ko la nsombola ea nkele! Nd’aoyi’auma leneyaki wete inyo mongo lofa l’eloko nda joi line. 
2CO.7.12	Nd’ewel’eko, nkina nkotelak’inyo, ncikota nd’eloko e’ont’oko okelaki bobe, ko ncikota nd’eloko e’onto oki’nd’okeelak’obe, lolonde nd’ewela wae mposa ea loncinji etok’inyo eny’el’inyo nda joso ja Nzakomba. 
2CO.7.13	Nd’ewel’eko iso tocicimaki: ko nda ncicima ekiso tosalanganaki l’osalangano boleki nd’ewela ea bosalangano wa Tito, la ncina wae bolimo’okande bolok’ekemo l’iny’auma. 
2CO.7.14	Ayaka nkumyaki joi limo el’ende nd’eloko ekinyo, ncoka nsoi; lolonde ngok’is’osangelak’inyo baoyi’auma la nsosolo, o ngoko ekumya ekiso eki’m’okumyaka nda joso ja Tito, eolenya wae ele nsosolo. 
2CO.7.15	Ko eefe endok’ende inyo eolekola o ndekola, andofw’ende imeezo ekiny’auma ea lifiki, elenge ek’iny’oambak’ende la boangi la lolengi. 
2CO.7.16	Nsalangana nd’ewela wae nd’aoyi bauma ndik’otema nd’eloko ekinyo.
2CO.8.1	KOKO tosangel’inyo, balongo, boya wa Nzakomba bokaemaki nda bikelesia bia Makedonia; 
2CO.8.2	wete nda lomeko jouke j’elo bofula w’ekemo ekiyo la boola bokiyo bouke bolekola ele liaci ja boya bokiyo. 
2CO.8.3	Nsanga nd’eloko ekiyo wae baokaya nganji
2CO.8.4	baotoonda o mbaonda mongo nd’eloko ea boya’one l’eamanelo ene nda nkakambya ea ba-boeko: 
2CO.8.5	ko iyo ntabakela joi line ngok’is’olendezaka kika, lolonde balekyak’iyo mongo ele Nkolo nda joso, ko el’iso la wango wa Nzakomba. 
2CO.8.6	Nd’ewel’eko, tokamaki Tito wae akokya boya’one el’inyo, nk’eleng’eki’nd’oangaka nd’iango. 
2CO.8.7	Lolonde elenge elekol’inyo nd’aoyi’auma, nd’imeezo, la nd’etefelo la nda njea, la nda mposa euma ea loncinji, la nd’eefe etok’inyo, lofonga lolekola nd’oya’one ngoko. 
2CO.8.8	Mpotefela eleng’ele lotomo, lolonde mmeka nsosolo e’eefe ekinyo mongo la mposa ea loncinji e’ant’ankina. 
2CO.8.9	El’inyo lolea boya wa Nkolo ekiso Yesu Masiya, wae aki’nde boaci aoyalema boola nd’eloko ekinyo, wae inyo loyaleme baaci la ncina ea boola, bokande. 
2CO.8.10	Ko nsanga joi likanel’emi ngone: ele joi line joonga l’iny’aangaki nda joso mongo lim’année esilaki, afa wae lokele kika, lolo loange wango ngoko. 
2CO.8.11	Lolonde aeyoko lofonga lokokya ekeelo ngoko; wete ngok’inyo la mposa ea njaanga, kela lokoky’eko o ngoko eleng’ele eatelo ekinyo. 
2CO.8.12	Ayaka mposa el’eko, eosimam’olotsi eleng’ele toma toat’onto, afa eleng’ele toma tof’end’oata. 
2CO.8.13	Mpokele joi line wae bant’amo baate jomo, ko inyo len’elo; 
2CO.8.14	lolo la njelama fio: wae bofula bokinyo w’ekek’ene bosiza wela bondel’iyo, kela bofula bokiyo bosiza wela bondel’inyo: wete lelame fio: 
2CO.8.15	eleng’ele joi likotamaki, Otakanyaki bouke ntaata toma ta ncikala; ko otakanyaki isisi ntasamba.
2CO.8.16	Lolonde losimo ele Nzakomba ondila mposa eko ea loncinji nd’otema wa Tito nd’eloko ekinyo. 
2CO.8.17	Eki’nd’oimezaka boondo bokiso; lolonde nd’ewel’eki’nde la mposa mongo ea loncinji, acwaki el’inyo la wango bokae mongo. 
2CO.8.18	Ko totomaki l’ende lilongo ole la lokumo nd’osako w’olotsi nda bikelesia biuma; 
2CO.8.19	ko afa ngoko kika, lolonde ende aosonama la bikelesia wae akende l’iso nd’olemo wa boya’one, bokambema l’iso el’imemya ya Nkolo; ko la njeneya ea mposa mongo ekiso: 
2CO.8.20	tofonga loala, nyango bonto afotefela nd’ewela e’ofula’one wa nganji bokambema l’iso: 
2CO.8.21	el’iso tokanela baoyi b’olotsi, afa nda joso ja Nkolo kika, lolonde nda joso j’anto ngoko. 
2CO.8.22	Ko totomaki l’iyo lilongo likiso ok’is’omekaka bemeka beuke wae ale la mposa ea loncinji nd’aoyi’auke, lolo aeyoko ale la mposa mongo ea loncinji la ncina ea njimeza euke endimez’end’inyo. 
2CO.8.23	Nkina bonto uola Tito, ende ale bokambyi’okami oamana l’emi nd’olemo nd’eloko ekinyo; ko nkina buole balongo bakiso, iyo bale bikima bia bikelesia, iyo bale jilangi ja Masiya. 
2CO.8.24	Nd’ewela eko, laeneya lotaza j’eefe endaok’inyo, ko la ncina e’ekumya ekumy’emi nd’eloko ekinyo, ko laeneya ngoko nda joso ja bikelesia.
2CO.9.1	NDA joi j’ekambelo nd’eloko ea ba-boeko, nko ncina el’eko wete nkotel’inyo: 
2CO.9.2	el’emi njea mposa ekinyo, ko njokumy’eko nd’eloko ekinyo ele Ba-Makedonia, wae Ba-Akaya baolelama lima année esilaki; ko mposa ekinyo ea mpia eoetola bant’akiyo bauke. 
2CO.9.3	Lolonde ntomaki balongo’ako nyango ekumya ekumy’iso nd’eloko ekinyo efoyaleme o mpampa nda joi line; wae inyo lelame o ngoki’m’otefelaka: 
2CO.9.4	nyango iso (tofoand’inyo,) tofoke nsoi nda njimez’ene ekiso, nga bamo ba Makedonia baoya l’iso, ko bafotane wete inyo lotafelama. 
2CO.9.5	Nd’ewel’eko ntangaki ncina el’eko wae njuole balongo wae bacwe nda joso el’inyo, ko batakanya nda joso nganji
2CO.9.6	Lolo nkela ngone, ondona nk’isisi ifomuka nk’isisi; ko ondona bouke, ifomuka bouke. 
2CO.9.7	Kela wengi’onto akaya eleng’eki’nd’oangaka nd’otema bokae mongo: afa la lokeseli, ko afa la lokamo: ele Nzakomba alanga bonto ondokaya l’osalangano. 
2CO.9.8	Ko Nzakomba akuseya lofulez’inyo boya bouma; wae aat’inyo toma touma tokoka l’inyo nd’aoyi’auma nda bikeke biuma, inyo lofuza belemo beuma bi’olotsi: 
2CO.9.9	nk’eleng’ele joi likotami,
2CO.9.9	Afalanganyaki, akaaki banto b’eola;
2CO.9.9	Liongi likae joyala bikeke la bikeke.
2CO.9.10	Ko ende okaya woni biofo ko la mampa ya ndala, ifokay’inyo, ko ifofulez’inyo biofo bia njoona, ifofuza bamuka ba liongi likinyo: 
2CO.9.11	ko lomengozama nd’aoyi’auma ele liota liuma lindieza l’iso losimo j’imemya ele Nzakomba. 
2CO.9.12	Ele ekambelo ea bolemo bone efosiza biela bindela ba-boeko kika, lolo eofula ele Nzakomba la tomemya ta losimo touke; 
2CO.9.13	el’iyo bamemya Nzakomba nd’ewela ea lomeko lomekam’inyo nd’ekambelo ene la ncina e’imeezo ea lifiki ek’iny’oimezaka bosako w’olotsi wa Masiya, ko la ncina ea boya bokay’inyo nganji el’iyo l’ele bant’auma; 
2CO.9.14	ko iyo mongo, aond’iyo nd’eloko ekinyo, bok’inyo mposa mongo la ncina ea boya wa Nzakomba wa ndekola bol’el’inyo. 
2CO.9.15	Losimo ele Nzakomba nd’ewela ea nganji ekande ef’onto okuseya losang’elenge e’eko.
2CO.10.1	LOLO emi mongo Paulo, mbond’inyo la linsimi la bongengo wa Masiya, em’osotsama ayal’emi ek’inyo, lolo af’emi eko, nde la nkaso nd’ewela ekinyo; 
2CO.10.2	onde, mbond’inyo wae, al’emi l’inyo mpaokela nkaso la njimeza esangy’emi wae njifoyala nk’ofolu ele bant’ako batanga wae iso toyokende eleng’ele jonge. 
2CO.10.3	Mpeka la toyokende nda jonge, tofoune eleng’ele jonge: 
2CO.10.4	(ele bifeko bi’etumba ekiso bifa bia jonge, lolonde bile la mpamba ea Nzakomba, nda mpafita ea tolombe t’etumba ta bolo); 
2CO.10.5	toumbe nkanela nd’ase, ko la wengi bolemo w’eloloko bosangema wae boune la njea ea Nzakomba, ko tokanda wengi lokai lokiso nd’onyolo ele imeezo ea lifiki ea Masiya; 
2CO.10.6	ko tolelama wae tosisoza wengi botendo bouma, nd’ekeke ee imeezo ekinyo ea lifiki okoka. 
2CO.10.7	Inyo loala baoyi banden’inyo nda joso likinyo. Ayaka bonto nko loswele imeza wae ende mongo ale owa Masiya, kela akanele lenkina el’ende mongo wae iso tole ba Masiya eleng’el’ende ale owa Masiya. 
2CO.10.8	Nkina nkumy’ekumya bouke mongo nd’ewela ea mpifo ekiso (eki Nkolo otokaaka nd’eloko ea ekemyelo ekinyo, afa nd’eloko ea umbelo ekinyo), mpaoka nsoi: 
2CO.10.9	wae mpenya nga njoky’inyo booma l’enkanda bekami bia mpato. 
2CO.10.10	Ele bamo bakela, Benkanda bekae bele l’olito la mpamba; lolonde andeny’ende nda jonge, ale l’ingoi, ko etefelo ekae ele o mpampa nye. 
2CO.10.11	Kela bont’oko akanele ngone, wae eleng’el’iso nda joi j’enkanda, af’iso eko, tole nk’eleng’eko nd’oketo ayal’iso eko. 
2CO.10.12	El’iso tofokuseya wae tez’iso mongo nkina tosongany’iso mongo la bant’amo bandasim’iyo mongo: lolonde, andezan’iyo l’iyo mongo, ko asongany’iyo mongo l’iyo mongo, basamba wanya. 
2CO.10.13	Lolonde tofokumy’ekumya efeji l’iso, lolo eleng’ele ezelo ea mpifo eki Nzakomba otokafelak’iso, wae mpifo eko ekite nk’el’inyo mongo. 
2CO.10.14	El’iso tofolekane jeza lindeji l’iso nga ntatokit’ek’inyo: ek’is’oyaka o l’ek’inyo mongo nd’osako w’olotsi wa Masiya: 
2CO.10.15	tofokumy’iso mongo l’ekumya efeji l’iso, wae l’elemo bi’ant’ankina; lolo tolendeza wete nk’aful’imeezo ekinyo, iso tifokumyama el’inyo l’elenge endeji la mpifo ekiso wae l’olemo bofula o mpafula, 
2CO.10.16	wete tosange nsango e’olotsi nd’ekako bele wij’inyo, ko tofokumya iso mongo nda mpifo e’ont’omo nd’aoyi bakelamaki. 
2CO.10.17	Lolonde os’okumy’ekumya, kela akumya Nkolo. 
2CO.10.18	El’ende osimam’olotsi af’onto osim’ende mongo, lolo ende osimam’olotsi la Nkolo.
2CO.11.1	SIKI lonjimez’emi l’aoyi’amo basamba wanya: lolo lonjimeza fele. 
2CO.11.2	El’emi ndok’inyo jua eleng’ele jua ja. Nzakomba: eki’m’oamanyak’inyo l’ome’omoko wae ndeky’inyo ele Masiya, ng’omoto ow’oeko otafoalana la jende. 
2CO.11.3	Lolo mbanga nyango nkai ikinyo ifofitane lima nsosolo la momo el’ele Masiya ngoki Satana oongaka Ewe la jongo likae. 
2CO.11.4	Ayaka bonto aoya, ko aokumya Yesu omo ok’iso ntatokumya, nkin’inyo loamb’olimo bomo bok’inyo: ntalambaki, nkina bosako’onkina w’olotsi bok’inyo ntalambaki, bolotsi wae lik’otema. 
2CO.11.5	El’emi ntanga wae mpa nd’afeka ba bikima bia joso mongo nye. 
2CO.11.6	Ko nkina nsamba nkaso e’etefelo, lolo mposambe nkaso ea njea; lolo la bilenge biuma iso teneyak’inyo, ngoko nd’aoyi bauma, 
2CO.11.7	Kamba nkelaki bobe nde, eki’m’osotsak’emi mongo wae inyo lokumyama? eki’m’osangelak’inyo nsango e’olotsi ea Nzakomba nko bofuto? 
2CO.11.8	Mpunzaki bikelesia bimo, nkolaki befuto lim’el’iyo wae nsael’inyo; 
2CO.11.9	ko aki’mi eko l’inyo, ko ndelenganaki, nciki l’olito ele bonto nko loswele; ele balongo bayaki lima Makedonia baokokya toma toki’m’oelaka; ko nd’aoyi bauma ndesanyaki wae mpoyale l’olito el’inyo, ko njifofonga jesanya ngoko. 
2CO.11.10	O la nsosolo el’el’emi ea Masiya, bonto afaonsuka nd’ekumya ene ekumy’emi nd’ekako bia Akaya. 
2CO.11.11	Ncina na? ncina wae mpok’inyo eefe? Nzakomba aolea. 
2CO.11.12	Lolonde joi likel’emi njifokela, wae njimole elekelo lim’el’iy’alanga elekelo; wae benya nk’eleng’el’iso nda joi nko loswele likumy’iyo. 
2CO.11.13	Ele banto b’eleng’eko bale bikima bia mpafomba, bakambi b’ampulu, bafaningol’iyo mongo nga bikima bia Masiya. 
2CO.11.14	Ko joi liko lifa ja nkakamwa; ele Satana mongo aofaningol’ende mongo wae ayale ekima ea fole. 
2CO.11.15	Nd’ewel’eko, ayaka bakambi’akae bafaningol’iyo mongo wae bayale nga bakambi ba liongi, joi liko lifa j’onene; nsukela ekiyo ifoyala nk’eleng’ele beketo bekiyo.
2CO.11.16	Ntefela lenkina, kel’onto afokanela wae nsamba wanya; lolo nga lokanela ngoko, lonjambe o ngole bonto osamba wanya, kel’emi mongo nkumy’ekumya fele. 
2CO.11.17	Baoyi’ane batefel’emi, mpotefela lim’ele Nkolo, lolonde ntefela nga lim’osamba wa wanya, la ncin’ene endimez’emi ea nkakumya. 
2CO.11.18	Bant’auke bakumy’ekumya ekiyo mongo eleng’ele jonge, ko emi njifokumy’ekumya ekami mongo o ngoko. 
2CO.11.19	El’inyo ba wanya, lokusey’olotsi banto basamba wanya. 
2CO.11.20	El’inyo lokusey’onto, nga aoleky’inyo nda likwala, nga aofit’inyo, nga aokand’inyo njanga, nga aokel’eloloko, nga aosakol’inyo nd’elongi. 
2CO.11.21	Ntefela eleng’ele nsasotsa, ng’iso toki l’ingoi. Lolo ayaka bonto nko loswele ale la nkaso efa l’ofolu (ntefela l’osamba wa wanya) emi nde la nkaso efa l’ofolu ngoko. 
2CO.11.22	Iyo bale Ba-Ebele nde? Emi o ngoko. Iyo bale Ba-Yisalaele? Emi o ngoko. Iyo bale ba lioci ja Abalayama? Emi o ngoko. 
2CO.11.23	Iyo bale bakambyi basaela Masiya? (Ntefela ngol’onto osongwa), emi ndekol’iyo; nd’elemo o ndekola, nd’enyolo o ndekola, nda njiji ya nkakunda o ndekola mongo, nd’iwa bikeke biuke. 
2CO.11.24	Ba-Yuda bankundaki bekunda betano, wengi bokunda beambo ntuku isato l’ibwa. 
2CO.11.25	Bambomaki la nganza beoma besato, baonjusela bikenje wusa bomoko, basua basato baki’m’okendaka nkendo baojinda nda lieke j’okwa, nki nd’asi ba njindo bots’omoko la mbile emoko; 
2CO.11.26	nda nkendo bikeke biuke, nda biima b’iwa bia ntando, nda biima b’iwa bia bafunzi, nda biima b’iwa lim’ele bioto bikami, nda biima b’iwa lim’ele Bafaya, nda biima b’iwa nd’onanga, nda biima b’iwa nd’etekeleke, nda biima b’iwa nda lieke j’okwa, nda biima b’iwa ele balongo b’ampulu; 
2CO.11.27	nd’olemo l’elo, nda biesanya bikeke biuke, nda nzala la mposa e’asi, nda nkakila ea toma bikeke biuke, nda mpio la botaka. 
2CO.11.28	Baoyi’ako bal’eko nd’anza, lolo joi limo linjikamela bembile beuma, wae bokakaano nd’eloko ea bikelesia biuma. 
2CO.11.29	Bonto ole l’ingoi na, ko emi mpa l’ingoi? Bont’okunumwela na, ko emi mpoke nga tsa nd’otema? 
2CO.11.30	Ayaka nkumy’ekumya, njifokumya nd’ewela e’ingoi ikami. 
2CO.11.31	Nzakomba l’Ise ea Nkolo Yesu, ende omemyama bikeke la bikeke, aolea wete mpofombe. 
2CO.11.32	Nda Damaseke gouverneur, oki nda lotomo ja Aleta bokulaka owa roi, esanyaki bonanga w’anto ba Damaseke wae ankande; 
2CO.11.33	ko baonjoza nda wiso wa fenêtre, baonkiteza nd’ifole wij’a lobalaka j’onanga’oko, ko njolota lima bakata’akae.
2CO.12.1	KELA nkumy’ekumya, mpeka la ekumya efoonge l’emi; lolonde njifoya ele bienyelo la bieneyelo bia Nkolo. 
2CO.12.2	Njea bonto ele Masiya, années isilaki iolekola jom l’inei (nkina aki nda jonge, mpea, nkina ntaki nda jonge, mpea; Nzakomba aolea), wete bont’oko aosangyema wa o nda loola j’isato. 
2CO.12.3	Ko njea bont’oko (nkina nda jonge, nkina ntaki nda jonge, mpea; Nzakomba aolea), 
2CO.12.4	wae aosangyema wa nda Paladiso, ko okaki baoyi batatefelamaka, bafeji l’onto wae atefele bako. 
2CO.12.5	Njifokumy’ekumya nd’eloko e’ont’oko: lolonde mpaokumy’ekumya nd’eloko ekami mongo, imola nko nda tongoi tokami. 
2CO.12.6	Ayaka ndanga wae nkumy’ekumya, mpaoyalema bosambi owa wanya, el’emi njifotefela nsosolo: lolonde njambya, nyango bonto nko loswele afotange wae ndekola elenge enden’ende el’emi, l’elenge endok’ende lim’el’emi. 
2CO.12.7	Ko la ncina ea bienyelo biko bileki ndekola, nyango mpokumy’emi mongo, lieke jokaem’el’emi nda jonge likami, ekima ea Satana wae ankunde, wae mposangeme bouke nda lokai lokami. 
2CO.12.8	Mbondaki Nkolo beondo besato nd’ewela ea joi line, wae liman’el’emi. 
2CO.12.9	Ko ende aonkela, Boya; bokami bokoka la we; ele mpamba ekami eongyama nd’ingoi. Nd’ewela eko, njifokumy’ekumya nda tongoi tokami l’ekemo ea ndekola, wete mpamba ea Masiya eyal’el’emi. 
2CO.12.10	La ncina eko nsima tongoi bolotsi, ko la bekambo, la biela, la benyoko, la njeena e’elo nd’eloko ea Masiya: ewela wae ayal’emi l’ingoi, nde la mpamba.
2CO.12.11	Njoyalema bonto osamba wanya: inyo lonkeelaki ngoko, sik’inyo lonsimak’olotsi: nciki nd’afeka ba bikima bia joso mongo, mpeka l’emi nde bonto owa mpampa. 
2CO.12.12	Nsosolo ntaza y’ekima iokelama el’inyo, nd’ikelo euma e’otema, la ntaza, la baoyi ba nkakamwa, ko la belemo bia mpamba. 
2CO.12.13	Kamba joi lik’inyo ntalelama fio la bikelesia bimo lile na? imola nk’eki’mi mongo ncoky’inyo bolito wa ndaasa ea toma tokinyo? Lontungole lima joi line lifeji.
2CO.12.14	Bala, emi njolelama wae nje el’inyo boya’one w’esato; ko mpaoky’inyo bolito wa ndaasa ea toma tokinyo; el’emi mpase toma tokinyo, lolonde ndas’inyo mongo; bana ntabafongelaka nyango l’ise baumba, lolo ise la nyango bafongelaka bana baumba. 
2CO.12.15	Njifokenza baumba’akami, ko njifokenz’emi mongo nd’eloko ea belimo bekinyo o l’osalangano mongo. Nga mpuza eefe eki’m’ookak’inyo, inyo lokokol’eefe ek’iny’onjokak’emi nde? 
2CO.12.16	Lolo ngoko nko joi, emi mongo ncoky’inyo bolito wa ndaasa ea toma tokinyo: lolo mbatai’inyo la jongo, eki’mi la wanya wa jongo. 
2CO.12.17	Kamba nkitolaki nkito lim’el’inyo nde, l’ont’omoko owa bako baki’m’otomelak’inyo? 
2CO.12.18	Mbondaki Tito ko ntomaki lilongo liko l’ende. La, Tito akitolaki nkito lim’el’inyo nde? Iso ntatokendaki la Bolimo’omoko? ntatokendaki nda mboka emoko?
2CO.12.19	Aeyoko inyo lokanela wae iso tolokol’el’inyo boloko’okiso mongo. Totefela nda joso ja Nzakomba ele Masiya. Lolonde iny’alangema, baoyi’auma bale nd’eloko ekinyo wae lokeme. 
2CO.12.20	El’emi mbanga, nyango, a em’oya, nkina mpotan’inyo banto b’elenge elang’emi, ko nyango mpotanema l’inyo bonto ow’elenge ef’iny’olange; nyango lisa l’inkunya, la nkele, la bikafwanelo, la baoyi ba ntatonga, la tompwempwe, la baoyi b’eloloko, la bitongo bia jengi; 
2CO.12.21	nyango, a em’oya lenkina, Nzakomba: ekami afonsotsa nda joso likinyo, ko mpolele bant’auke bakelak’obe nda joso, ko batafoututala lim’aoyi bak’iy’okelaka ba linyamo, la jibi, la jengi ja mposa efosukame.
2CO.13.1	BONE wae boya w’esato bo em’oya el’inyo. Wengi baoyi bauma bifoakema l’emwa bia temoins bafe nkin’asato. 
2CO.13.2	Nsangaki nda joso, ko aeyoko nsanga nda joso ef’emi l’inyo, o ngoki’m’osangaka aki’mi l’inyo nd’oya bokami w’efe, el’iy’akelaki bobe nda joso l’ant’amo bauma, ayaka njoya lenkina mpaok’isei; 
2CO.13.3	nd’ewela wae inyo lasa lotaza ja Masiya otefela l’omwa’okami; ende afa l’ingoi el’inyo, lolo ale la mpamba el’inyo. 
2CO.13.4	Ende aakemaki nd’ekulusu l’ingoi, lolo ayoike la mpamba ea Nzakomba. El’iso ngoko tole l’ingoi el’ende, lolo tifoika l’ende la mpamba ea Nzakomba el’el’inyo. 
2CO.13.5	Inyo lomekak’inyo mongo nkina lole nd’imeezo eko; lengelak’inyo mongo. Kamb’inyo mongo lofokotole nde wete Yesu Masiya al’el’inyo? imola nko lole banto bakucwa nda lomeko. 
2CO.13.6	Lolo emi ndendeza wete inyo lifea wae iso tofokucwa nda lomeko. 
2CO.13.7	Iso toonda Nzakomba wae inyo lofokele joi limoko j’obe; afa nd’ewela wae iso tenya la losimo j’olotsi nda lomeko, lolo wae inyo lokel’olotsi; mpeka l’iso tole ng’onto okucwa nda lomeko. 
2CO.13.8	El’iso tofokuseya lokela joi limoko lisuka nsosolo eko, lolo tokela nd’eloko ea nsosolo eko. 
2CO.13.9	Ayal’iso l’ingoi, ko inyo la mpamba, tosalangana; ko toonda nd’eloko ea joi line, wae lelame nda liongi o kolongo. 
2CO.13.10	Nd’ewel’ene nkota baoyi’ane, af’emi l’inyo, nyango al’emi l’inyo, mpokele baoyi ba bolo, eleng’ele mpifo eki Nkolo onkaak’emi wae nkemy’anto, afa wae ndaumbe.
2CO.13.11	Joi ja ncindeza, balongo, lokem’ekemo, lelama nda liongi o kolongo; locicima nd’etema’ekinyo, loyala la lokai lomoko, loyala la kuci: ko Nzakomba e’eefe la kuci ifoyala l’inyo. 
2CO.13.12	Losambelana la baiser ea boeko.
2CO.13.13	Ba-boeko bauma buol’inyo.
2CO.13.14	Boya wa Nkolo Yesu Masiya, l’eefe ea Nzakomba l’esangano ea Bolimo w’olotsi bayala l’inyo bauma. O ngoko.
GAL.1.1	PAULO, ekima, (afa lim’el’anto, ko afa l’anto, lolonde la Yesu Masiya, la Nzakomba Ise, oetolak’ende lim’ele bawei), 
GAL.1.2	la balongo bale l’emi bauma, ele bikelesia bia Ngalatia: 
GAL.1.3	boya el’inyo la kuci lim’ele Nzakomba Ise, ko lim’ele Nkolo ekiso Yesu Masiya, 
GAL.1.4	olekyak’ende mongo nd’ewela ea bebe bekiso, wete atosikole lim’ekek’ene e’obe, eleng’ele wango wa Nzakomba la Ise ekiso. 
GAL.1.5	Imemya el’ende bikeke la bikeke. O ngoko.
GAL.1.6	Njokamwa, nd’ewela wae lolimana o nkaola lim’el’ende ondetak’inyo nd’oya wa Masiya, ko locwa nd’osako w’olotsi bonkina: 
GAL.1.7	boko bofa bosako w’olotsi bonkina; lolo bamo bal’ek’inyo bafuky’inyo, balanga wae bafite nsango e’olotsi ea Masiya. 
GAL.1.8	Lolonde nkin’iso, nkina ekima lima loola, tongoz’el’inyo bosako w’olotsi bonkina bofa boko bok’is’oongozak’el’inyo, kel’ende ayale anatema. 
GAL.1.9	Nsanga lenkina aeyoko, ngoki’m’okelaka nda joso, nkin’onto ongoz’el’inyo bosako w’olotsi bonkina bofa boko bok’iny’oambaka, kel’ende ayale anatema. 
GAL.1.10	Oila, ndasa losimo lim’el’anto, nkina lim’ele Nzakomba? nkina ndasa wae nkel’aoyi basim’anto? Ayaka njokela baoyi basim’anto o l’aeyoko, siki mpoyaleme bokwala owa Masiya.
GAL.1.11	Lolo nsangel’inyo, balongo, nsango e’olotsi eki’m’oongozak’el’inyo ef’eleng’el’anto. 
GAL.1.12	Eki’mi ncambak’eko lim’el’anto, ko bonto ntandakak’eko, lolonde mbatak’eko l’eneyelo eki Yesu Masiya onjeneyaka. 
GAL.1.13	Ek’iny’ookaka elenge ekami eki joso, aki’mi nd’ememyelo ea Nzakomba eleng’ele Ba-Yuda, eleng’eki’m’onyokolaka ekelesia ea Nzakomba o la ndekola mongo, ko eleng’eki’m’ofitak’eko. 
GAL.1.14	Ndekolaki baebi’akami bauke nd’ese ekami mongo nd’ememyelo ea Nzakomba eleng’ele Ba-Yuda, ko ndalekolaki la mposa e’aoyi baki baise’akami. 
GAL.1.15	Lolonde Nzakomba ombuzaki lima likunju ja ngoya ekami, ko ondetaki l’oya’okande, 
GAL.1.16	aki’nd’olangaka wae aeneya Bona’okande el’emi, wete ndongoz’osako’okande w’olotsi ele Bafaya, nkako ncuolak’onto joi nye, 
GAL.1.17	ko ncicwa nda Yelusalema el’iy’aki bikima nda joso likami: lolonde ncwaki nda Alaba, ko ndutaki lenkina nda Damaseke.
GAL.1.18	Ko aki années isato olekaka, ncwaki nda Yelusalema oena Kefa, ko nki eko eka’nde bembile jom l’etano. 
GAL.1.19	Lolo ncena bikima bimo nye, imola nko Yakobo, bokune owa Nkolo. 
GAL.1.20	Baoyi bakot’emi el’inyo bala, nda joso ja Nzakomba, mpofombe. 
GAL.1.21	Nd’afeka, njaki nd’ekako bia Sulia la Kilikia, 
GAL.1.22	lolo elongi ekami nteanaki ele bikelesia bia Yudea bil’ele Masiya; 
GAL.1.23	lolond’iyo bokaki kika wae ende otonyokolaki nda bikeke biki joso, aeyoko ayongoza bosako w’olotsi w’imeczo eki’nd’oasaka wae afit’eko. 
GAL.1.24	Ko baomemya Nzakomba nd’ewela ekami.
GAL.2.1	KO aki années jom i’inei iolekaka, ncwaki lenkina nda Yelusalema, emi la Balimaba, koko ntombaki Tito l’emi. 
GAL.2.2	Lolonde ncwaki eki’m’olakemaka l’eneyelo, ko nsangelak’iyo bosako w’olotsi bondongoz’emi ele Bafaya, lolo nsangelaki ba lokumo la lokuko, nyango mpikumwa, nkina ncikumwaki o mpampa. 
GAL.2.3	Lolo iyo ntabakama Tito, Bo-Elene, oki l’emi wae atename nsonge. 
GAL.2.4	Lolo nd’ewela e’alongo ba mpafomba bandotsweyama la jongo, botswaki la jongo wae bayong’etungwelo eat’iso ele Masiya Yesu, wete batotombe nda likwala: 
GAL.2.5	iso ntatimezak’iyo wae tafike nko l’isisi nye: wae nsosolo ea nsango e’olotsi eyal’el’inyo. 
GAL.2.6	Lolond’iy’atangema ba lokumo, (emi mpokanela elenge eki mpifo ekiyo; Nzakomba ntambak’onto nd’ewela ea mpifo e’onto:) iy’aki la lokumo loko ntabankokeza joi limoko. 
GAL.2.7	Lolo ak’iy’oenaka wae ndilamaki nda mpifo ea bosangi ow’osako w’olotsi ele batatenama nsonge, eleng’eki Petelo bosangi el’iy’atenama nsonge; 
GAL.2.8	(ende okambelaka Petelo wae ayaleme ekima ele batenama nsonge, akambelak’emi nd’eloko e’afaya:) 
GAL.2.9	ko Yakobo la Kefa la Yoane, iy’atangemaki bakemyi b’ekelesia, ak’iy’oenaka boya bokaemak’el’emi, bansambelak’emi la Balunaba l’akata b’elome b’esangano, wae iso tocw’ele Bafaya, ko iyo bacwa ele batenama nsonge; 
GAL.2.10	lolo iyo balangaki wae tofwa banto b’eola, ko emi mongo ndangaki la mposa wae nkele nk’eleng’eko.
GAL.2.11	Lolo aki Kefa okitaka Antiokia, ndosukaki la lofeli nda joso j’elongi ekande, eki’nd’oumbame likambo. 
GAL.2.12	Nd’ewela wae aleki toma l’afaya, aki bamo batafoya lim’ele Yakobo; lolonde ak’iy’okitaka, aokokwana, ko aolena l’iyo, eki’nd’oangaka iy’atenama nsonge. 
GAL.2.13	Ko Ba-Yuda bankina baamanaki l’ende nd’okakatano bone; koko Balunaba mongo aolengoza l’okakatano’okiyo. 
GAL.2.14	Lolonde aki’m’oenaka wae iyo ntabakend’olotsi eleng’ele nsosolo ea bosako w’olotsi, njokela Kefa nda joso likiy’auma, Ayaka we, Bo-Yuda, oyokim’elenge ekel’afaya, ko ofokim’elenge ekela Ba-Yuda, okam’afaya wae bakim’elenge ekela Ba-Yuda ngamo? 
GAL.2.15	Iso tootswaki Ba-Yuda, ko tofa bant’obe b’afaya; 
GAL.2.16	lolo tea wae bonto afoyengwa boyengo l’elemo bia bisekyelo, lolonde aoyengwa l’imeezo ele Yesu Masiya, koko nd’ewel’eko, iso mongo timezaki Yesu Masiya wae toyengwa l’imeezo ele Masiya, ko afa l’elemo bia bisekyelo, ele nk’onto oyengwa l’elemo bia bisekyelo. 
GAL.2.17	Lolonde andas’iso wae toyengwa boyengo ele Masiya, nkin’iso mongo totanema banto b’obe, kamba Masiya ale bokambi ow’obe? O nye. 
GAL.2.18	Nkina ntonga lenkina belemo beki’m’otongolaka, nkel’emi mongo bosesenganyi. 
GAL.2.19	Eki’m’owaka ele bisekyelo ewela ea bisekyelo, wae mbike ele Nzakomba. 
GAL.2.20	Mbakemaki la Masiya nd’ekulusu; ko lim’aeyoko af’emi oyoike, lolonde Masiya ayoike el’emi: koko loiko loik’emi aeyoko nda jonge, njoike l’imeezo, wete imeezo eko el’ele Bona owa Nzakomba, ondokak’emi eefe, ko olekyak’ende mongo nd’eloko ekami. 
GAL.2.21	Mposotsa boya wa Nzakomba wae boyale o mpampa; nd’ewela wae nkina liongi liyaka la bisekyelo, Masiya awaki o mpampa.
GAL.3.1	O INYO basi Ngalatia basamba lokai, olokak’inyo na? wae iny’andenaki Yesu Masiya ondeneyamaki folalu nda joso j’aiso’akinyo wae aakemaki nd’ekulusu. 
GAL.3.2	Ndanga wae lonsangele joi line kika, Inyo lambaki Bolimo l’elemo bia bisekyelo, nkina la ndooka e’imeezo? 
GAL.3.3	Kamba losamba lokai eleng’eko? loangaki la Bolimo, ko locw’ocindela aeyoko la baoyi ba jonge nde? 
GAL.3.4	Lenaki bielo biuke eleng’ene nko ncina? nkina biki nko ncina. 
GAL.3.5	Ende okaak’inyo Bolimo ko akambak’elemo bi’ofilo el’inyo, akela o ngoko l’elemo bia bisekyelo, nkina la ndooka e’imeezo? 
GAL.3.6	Ngoki Abalayama oimezaka Nzakomba, ko imeezo eko ioandema el’ende nga liongi. 
GAL.3.7	Nd’ewela eko, lofonga jea wae banto b’imeezo, bako bale bana ba Abalayama. 
GAL.3.8	Ko bonkanda wa Nzakomba, aki boko oenaka nda joso wae Nzakomba ifoyengola Bafaya boyengo l’imeezo, bosangelaki Abalayama bosako w’olotsi nda joso, bokela, Benanga beuma bifosakema l’okako ele we. 
GAL.3.9	Eleng’eko iy’ale ba imeezo baosakema l’okako, iyo la Abalayama ondimezaki. 
GAL.3.10	El’iy’ale ba belemo bia bisekyelo bauma baolambema la wambo wa tu: ele joi jokotama, Wengi’onto ofoyaleme nd’aoyi’auma bakotama nd’onkanda wa bisekyelo, wae akel’aoyi’ako, aolambema la wambo wa tu. 
GAL.3.11	Lolonde joi jolenya fole wae nk’onto oyengwa nda joso ja Nzakomba la bisekyelo: ele Ba-liongi bayoike l’imeezo; 
GAL.3.12	ko bisekyelo bifa bi’imeezo: lolo, Bonto okelaka baoyi ba bisekyelo, ifoika l’ako. 
GAL.3.13	Masiya atosikolaki lima wambo wa tu wa bisekyelo, ende mongo aoyalema wambo wa tu nd’eloko ekiso! ele joi jokotama, Wengi’onto oakema nd’otamba, aolambema la wambo wa tu: 
GAL.3.14	wae, ele Yesu Masiya, bokako wa nsakema wa Abalayama bokit’ele bafaya wae iso tambe l’imeezo elaka ea Bolimo eki’nd’ocikaka.
GAL.3.15	Balongo, ntefela eleng’el’anto; nkin’onto acika boango, ko boko bokemyama la lotaza, nk’onto okel’oko wae boyale o mpampa, ko nk’onto okokya joi limo ele boko. 
GAL.3.16	Lolonde bilaka bitefelamaki ele Abalayama l’ele bona’okande. Ende ntakela, Ele bana, nga bal’auke, lolo nga bomoko, Ele bona’oke, ko oko wae Masiya. 
GAL.3.17	Ko nkela ngone, bisekyelo biyaki nd’afeka ba elembelo e’okolo années benkama benei l’années ntuk’isato, biko bifofite elembelo e’okolo ekemyamaki la lotaza nda joso la Nzakomba, ko eleng’eko elaka eyalem’o mpampa. 
GAL.3.18	Ayaka lisango lile ja bisekyelo, lifa lenkina j’elaka nye: lolo Nzakomba akaaki Abalayama lisango nganji o l’elaka. 
GAL.3.19	Bisekyelo bil’eko lae? bikaemaki nd’ewela ea besesengano, elaka nko bona oki elaka ocikelamaka aoya: ko bisekyamaki la bikima bia loola nda likata ja mbotswa e’olenzwa. 
GAL.3.20	Koko bolenzwa afa bolenzwa ow’ont’omoko kika, lolonde Nzakomba ale nk’emoko. 
GAL.3.21	Kamba bisekyelo bisuka bilaka bia Nzakomba? O nye. Nga esekyelo ekaemaki ekuseya loatel’anto loiko, siki liongi liyaki l’esekyelo, nsosolo. 
GAL.3.22	Lolo bonkanda wa Nzakomba bokomba bant’auma nda lokombo j’aoyi’obe, wete elaka ele e’imeezo ele Yesu Masiya ekaeme el’iy’andimeza.
GAL.3.23	Lolo ataf’imeezo eko oya, bisekyelo bitesanyak’iso nga njanga, tokombamaki nda lokombo, elaka nk’ekeke e’imeezo oenya nd’afeka. 
GAL.3.24	Eleng’eko bisekyelo biki bolaki’okiso, bitoyel’ele Masiya, wae iso toyengwa l’imeezo. 
GAL.3.25	Lolo lim’ek’imeezo oyaka, tofa lenkina nda mpifo e’olaki’oko. 
GAL.3.26	El’my’auma lole bana ba Nzakomba nd’ewela e’imeezo ele Masiya Yesu. 
GAL.3.27	El’iny’auma bandinamaki ele Masiya, lolotaki Masiya. 
GAL.3.28	Nko Bo-Yuda, nko Bo-Elene; ko nko bokwala, nk’osikwaki; ko nko jende, nk’omoto: el’iny’auma lole omoko ele Masiya Yesu. 
GAL.3.29	Koko nkina lole banto ba Masiya, ngoko lole bana ba Abalayama, basangoli eleng’el’elaka.
GAL.4.1	NKELA nde, ayala bosangoli bonolu, afocikwane la bokwala, mpeka l’ale Nkolo ea lisango liuma: 
GAL.4.2	lolonde ayal’eka baesanyi l’afongi elaka nk’ekeke eki ise oezaka. 
GAL.4.3	Eleng’eko l’iso; ak’iso banolu, tokotungi nda likwala ja belemo bi’okili bia joso; 
GAL.4.4	lolo aki ekeke endeji oielaka, Nzakomba atomaki Bona’okande, ootswaki l’omoto, ootswaki nda likwala ja bisekyelo, 
GAL.4.5	wae asikol’iy’ale nda likwala ja bisekyelo, wae iso tambe mpifo e’ana. 
GAL.4.6	Nd’ewela wae inyo lole bana, Nzakomba atomaki Bolimo wa Bona’okande nd’etema’ekinyo, ayobeleza, Aba, Fafa. 
GAL.4.7	Nd’ewela eko, ofa bokwala lenkina, lolo ole bona; ko ayaka ole bona, ole bosangoli nd’ewela ea Nzakomba.
GAL.4.8	Lolo nd’ekek’eko, ak’inyo ntalea Nzakomba, loki nda likwala el’iy’afa nzakomba ya nsosolo: 
GAL.4.9	lolo aeyoko, andea inyo Nzakomba, onde, loleana la Nzakomba, luta lenkina ele belemo bia joso bele l’ingoi la boola, belang’inyo wae lute lenkina nda likwala ja beko ngamo? 
GAL.4.10	Loyofonge bembile ko la nsonge, ko la bileko, ko la années. 
GAL.4.11	Mbanga nd’ewela ekinyo, nyango bolemo boki’m’okambaka nd’eloko ekinyo bofoyal’o mpampa.
GAL.4.12	Balongo, mbond’inyo, wae loyaleme eleng’el’emi; el’emi nde eleng’el’inyo; inyo ntalonkeelak’obe nye: 
GAL.4.13	lolea wae ndongozaki bosako w’olotsi el’inyo wongoza wa joso nd’ewela ea ingoi ya jonge. 
GAL.4.14	Ko inyo ntalontengwelaki, ko ntalontandolaki nd’ewela ea ingoi ya jonge likami, iki nga lomeko el’inyo, lolo lonjambaki ng’ekima ea Nzakomba, o nga Masiya Yesu. 
GAL.4.15	Bosalangano bok’iny’ookaka bole nko? el’emi mongo nsanga nd’eloko ekinyo nga lokuseyaki, siki lotokolaki baiso’akinyo, ko lonkaaki bako. 
GAL.4.16	Kamba njoyalema wini’okinyo, el’emi njosangel’inyo nsosolo eko? 
GAL.4.17	Bant’ako bas’inyo la mposa ea mpia, efa la ncina e’olotsi; lolo balanga wae bangol’inyo lim’el’iso wae inyo las’iyo la mposa ea mpia. 
GAL.4.18	Bolotsi wae loka mposa ea mpia nda joi j’olotsi bikeke biuma, afa nd’ekeke eyal’emi l’inyo kika. 
GAL.4.19	Bana’akami ba tosisi, njolomatswa nd’eloko ekinyo lenkina, elaka nko Masiya aolemama nd’etema’ekinyo. 
GAL.4.20	Onde, ndanga wae njale l’inyo aeyoko, ko ncikwanya lolaka lokami; el’emi njowa l’okakaano nd’ewela ekinyo.
GAL.4.21	Iny’alanga loyala nda mpifo ea bisekyelo, lonsanngele, lofoke nde bisekyelo? 
GAL.4.22	Ele joi jokotama wae Abalayama aki la bana b’aende bafe, omo aotswaki la nyango e’okwala, ko onkina la nyango nteki bokwala. 
GAL.4.23	Lolo ende ootswaki l’okwala, aotswa eleng’ele jonge; lolonde ootswaki la nyango nteki bokwala, aotswa nd’ewela ea elaka. 
GAL.4.24	Baoyi’ane bale wae esonganya: ele bamat’ane bafe bale wete bilembelo bi’okolo bife; emo lima ngongo ea Sinai, eota bana nda likwala, ele wae Angala. 
GAL.4.25	Ele Angala ene ale wae ngongo ea Sinai ele nda Alaba, ko esongana la Yelusalema e’aeyoko: ende ale nda likwala, ende l’ana’akande. 
GAL.4.26	Lolo Yelusalema ele nd’aliko efa nda likwala, eko ele nyango ekiso. 
GAL.4.27	Ele joi jokotama,
GAL.4.27	We, otootaka, ofoote bana, salangana;
GAL.4.27	We, ofolomatswa, sangya lofoso l’ekemo, ko beleza:
GAL.4.27	Ele bana b’onjemba baolekola bana’akande ole la bome l’auke.
GAL.4.28	Lolo iso, balongo, tole bana b’elaka, ngoki Yisaka. 
GAL.4.29	Lolo nd’ekeke eko, ootswaki eleng’ele jonge anyokolak’ende ootswaki eleng’ele Bolimo; nk’eleng’eko aeyoko. 
GAL.4.30	Lolonde bonkanda wa Nzakomba bokela mo? Oza bomoto ow’okwala l’ona’okande: ele bona ow’okwala afaosangola lisango l’ona ow’omoto otaki bokwala. 
GAL.4.31	Nd’ewel’eko, balongo, iso tofa bana b’omoto ow’okwala, lolonde tole bana b’omoto otaki bokwala.
GAL.5.1	MASIYA atosikolaki l’esikwelo: nd’ewel’eko, lemalaka la bolo, ko talotungamake lenkina nd’ekata ea likwala. 
GAL.5.2	Bala, emi Paulo nsangel’inyo wae nkina lotenama nsonge, Masiya afaatel’inyo nkito. 
GAL.5.3	Onde, emi nsanga lenkina ele wengi’onto otenama nsonge, ale nd’ombale wa bisekyelo wae akele biko biuma. 
GAL.5.4	Iny’alanga wae loyengwa la bisekyelo, lolena, inyo la Masiya, boleno; lokwa lim’oya. 
GAL.5.5	El’iso tolendeza la Bolimo l’imeezo lolendezo ja njiela ea liongi. 
GAL.5.6	Ele Yesu Masiya ntatena ea nsonge efa l’oketo, ko bosamba wa ntatena ea nsonge bofa l’oketo; lolo imeezo ekambaka l’eefe ele boketo mongo. 
GAL.5.7	Inyo likumwaki bolotsi; osukak’inyo wae lofimeza la lifiki nsosolo eko na? 
GAL.5.8	Njimez’ene efoye lim’el’ende ondetak’inyo. 
GAL.5.9	Isisi ya nyango ea mampa iounza boonda bouma wa mampa. 
GAL.5.10	Ndimeza ele Nkolo nd’eloko ekinyo wae lofaoyalema la lokai lomo; lolo bonto owa nko loswele ofuky’inyo ifotomba bolito w’umbelo ekande ea likambo. 
GAL.5.11	Koko emi, balongo, nkina nkongongoza lilako ja ntatena ea nsonge, nyokwa bonyoko aeyoko lae? eleng’eko ekunumwelo ea ekulusu eolimana. 
GAL.5.12	Ndanga wae iy’andungusany’inyo baten’iyo mongo se.
GAL.5.13	Ek’inyo, balongo, oetamaka l’etelo wae lotungwa; lolo talokelake etungwelo eko wae eyale elekelo ea jonge, lolo losaelana l’eefe endokan’inyo. 
GAL.5.14	Ele bisekyelo biuma biokelama la joi line limoko, wete Oka osingitana la we eefe elenge endoka we we mongo eefe. 
GAL.5.15	Lolo nkina lolomatana, ko lolana la mpwemela, loalaka, nyango lofosizana.
GAL.5.16	Lolo nkela nde, lokenda la Bolimo, ko ngoko lofaokela mposa ea jonge nye. 
GAL.5.17	Ele mposa ya jonge iouna la Bolimo, ko mposa ya Bolimo iouna la jonge: ele mposa ya bak’afe iosukana; nyango lofokele baoyi’alang’inyo. 
GAL.5.18	Lolo ayaka Bolimo asamboz’inyo mboka, lofa nda mpifo ea bisekyelo. 
GAL.5.19	Koko belemo bia jonge biolenya fole, bile wae linsamba, ko la linyamo, ko la mposa e’obe efosukame, 
GAL.5.20	ko la imemya ya baidola, ko la liloka, ko la njiina, ko la lisa, ko la jua, ko la nkele, ko la bikoli, ko la nkafwana, ko la beloi l’eloi. 
GAL.5.21	Ko la tonkunya, ko la mbaoma e’anto, ko la ndalangwa ea basanga, ko la jengi j’obe, ko l’aoyi’amo b’eleng’eko: nsangel’inyo aeyoko ngoki’m’osangelak’inyo nda joso, wae banto bakelak’aoyi’ako bafaosangola likulaka ja Nzakomba. 
GAL.5.22	Lolo limuka ja Bolimo lile wae eefe ea lolango, ko la bosalangano, ko la kuci, ko l’isei ya loncinji, ko la liota, ko l’oya, ko l’imeezo, 
GAL.5.23	ko la bongengo, ko la bonkomete, nk’esekyelo efeka baoyi b’eleng’eko. 
GAL.5.24	Koko iy’ale ba Masiya Yesu baakaki jonge nd’ekulusu, ko la ndalanga la mposa ya liko.
GAL.5.25	Ayaka toyoike la Bolimo, kel’iso toyokende la Bolimo ngoko. 
GAL.5.26	Kel’iso tofoyaleme l’eloloko, ko tofotumwana, ko tofokan’inkunya.
GAL.6.1	BALONGO, nkin’onto akandema nd’osesengano, inyo ba Bolimo, luteya bont’oko la bolimo wa bongengo; ko we mongo fonga jengela, nyango ofomekame nda lomeko. 
GAL.6.2	Lotombelana belito’ekinyo, eleng’eko lofonga esekyelo ea Masiya. 
GAL.6.3	Nkin’onto akanela al’owa lokumo, siki’nde asamba lokumo, ngoko aofomb’ende mongo. 
GAL.6.4	Lolo kela wengi’onto ameke bolemo’okae mongo, ko nkako ifokumy’ekumya nd’ewela ekande kika, afa nd’ewela e’ont’onkina. 
GAL.6.5	Ele wengi’onto ifotomba bolito’okande mongo.
GAL.6.6	Kel’ende olakema nda joi, akay’ende ondolaka liondo ja toma touma t’olotsi. 
GAL.6.7	Talofombamake; bonto ntalengolaka Nzakomba; ele wengi’onto ifomuka eleng’eki’nd’oonaka. 
GAL.6.8	El’ende ondona ele jonge likae mongo, ifomuka efonju lima jonge; lolo ondona ele Bolimo, ifomuka lim’ele Bolimo loiko lotasilaka. 
GAL.6.9	Kel’iso tofolembwa nda nkakamba e’elemo bi’olotsi; ng’iso tofokatswa, tifomuka nd’ekeke endeji. 
GAL.6.10	Nd’ewel’eko, aat’iso elekelo, kela tosael’ant’auma bolemo w’olotsi, la ndekola tosael’iy’ale nd’oloi w’imeezo eko.
GAL.6.11	Loala lettres y’inene iki’m’okotelak’inyo la likata likami mongo. 
GAL.6.12	Iy’auma’alanga loata lokumo ja baoyi ba jonge, bakam’inyo wae lotename nsonge; nyango bafonyokwa nd’ewela ea ekulusu ea Masiya. 
GAL.6.13	El’iyo mongo batenama nsonge bafofonge bisekyelo: lolo balang’inyo lotenama nsonge wae bakumy’ekumya nd’ewela e’aonge’akinyo. 
GAL.6.14	Lolonde emi mpaokumy’ekumya nye, imola nko ekumya ekumy’emi ekulusu ea Nkolo ekiso Yesu Masiya; bokili bouma boakem’el’emi nd’ekulusu l’ende, ko emi mbakema nd’ekulusu ele bokili. 
GAL.6.15	Ele Masiya Yesu, ntatena ea nsonge efa l’oketo, ko bosamba wa ntatena ea nsonge bofa l’oketo; lolo boketo mongo wae bonto ow’emelo e’aeyoko. 
GAL.6.16	Kuci l’isei el’iy’akenda eleng’ele jeza line, ko ele Ba-Yisalaele ba Nzakomba.
GAL.6.17	Lim’aeyoko nk’onto ontumol’emi: el’emi njotombe ntaza ya Nkolo Yesu nda jonge likami. 
GAL.6.18	Balongo, boya wa Nkolo ekiso Yesu Masiya boyal’ele bolimo’okinyo. O ngoko.
EPH.1.1	PAULO, ekima ea Masiya Yesu la wango wa Nzakomba, ele ba-boeko bale nd’Efeso, l’iy’andimeza bal’ele Masiya Yesu. 
EPH.1.2	Boya la kuci el’inyo lim’ele Nzakomba Ise ekiso la Nkolo Yesu Masiya.
EPH.1.3	Imemya ele Nzakomba, Ise ea Nkolo ekiso Yesu Masiya otosakelaki bekako beuma bi’olimo nda totenela ta loola ele Masiya: 
EPH.1.4	o ngoki’nd’otosonaka el’ende nda joso j’emelo ea bokili, wete iso toyaleme banto b’oeko bafa l’olema nda joso likande nd’eefe ea lolango: 
EPH.1.5	atosonaki nda joso wae atil’iso nda mpifo e’ana el’ende mongo la Yesu Masiya elenge esim’ende bolotsi nda wango bokande, 
EPH.1.6	ele imemya ya jilangi ja boya bokande, boki’nd’otoyaak’iso el’ende olangema: 
EPH.1.7	iso toat’esikwelo ekiso el’ende nd’ewela ea balongo’akande, wete etungwelo lim’esesengano bekiso eleng’ele liaci ja boya bokande, 
EPH.1.8	boki’nd’otomengozaka nda wanya bouma la njea; 
EPH.1.9	aotekeza wisisa wa wango’okande eleng’ele losimo losim’ende bolotsi loki’nd’osangyaka el’ende; 
EPH.1.10	wae nd’ekambelo e’efulelo ea bikeke, asanganya baoyi’auma ele Masiya, baoyi bale nda loola ko la baoyi bale nd’okili; o nk’el’ende, 
EPH.1.11	ko iso tokelamaki lisango el’ende ek’is’osonamaka nda joso eleng’eki lisangya likande okamb’elemo beuma eleng’ele njaanga ea wango bokande 
EPH.1.12	wete is’andendezaki ele Masiya nda joso toyaleme ele imemya ya jilangi likande; 
EPH.1.13	koko el’ende inyo ngoko, ak’iny’ookaka joi ja nsosolo wae bosako w’olotsi wa loiko lokinyo,—nk’el’ende, ak’iny’oimezaka, loakemaki lotaza wete Bolimo w’olotsi w’elaka, 
EPH.1.14	boko wae ndanga ea lisango likiso elaka nko esikwelo ea banto ba Nzakomba mongo, nd’eloko ea imemya ya jilangi likande.
EPH.1.15	Nd’ewela ene, eki’m’ookak’imeezo endimez’inyo Nkolo Yesu ko la eefe endok’inyo ba-boeko bauma, 
EPH.1.16	mpambya losima Nzakomba boya nd’eloko ekinyo, ko mband’inyo nd’eondo’ekami; 
EPH.1.17	wae Nzakomba ea Nkolo Yesu Masiya, Ise ea jilangi, akay’inyo bolimo wa wanya ko w’eneyelo nda njea endea inyo ende, 
EPH.1.18	eki baiso b’etema’ekinyo olifwaka wete lea lolendezo ja etelo ekande, ko la bomengo wa jilangi ja lisango likande lil’ele ba-boeko; 
EPH.1.19	ko la bofula wa ndekola wa mpamba ekande el’is’andimeza, eleng’ele ekambelo eko ea mpamba ea bolo’okande 
EPH.1.20	eki’nd’okambaka ele Masiya, aki’nd’oetolak’ende lim’ele bawei, ko aoloka ende bokit’ase nda wiji wa likata likande j’elome nda totenela ta loola, 
EPH.1.21	esi nd’aliko ba bakulaka bauma, la mpifo euma, la mpamba euma, la ba-nkolo bauma, ko la baina bauma baandema, afa nd’ekek’ene kika lolo nd’ekeke endiel’olo: 
EPH.1.22	ko aolila belemo beuma nd’ase b’akaka’akande, ko aolokay’ende mpifo wae ayale botsa mongo nd’ekelesia nd’aliko b’aoyi’auma, 
EPH.1.23	ekelesia eko ele wete jonge likande, bofula’okande ofula nd’aoyi’auma el’auma.
EPH.2.1	KO aikyak’inyo, ak’inyo nd’iwa nd’ewela ea besesengano la bebe’ekinyo 
EPH.2.2	bek’iny’okendaka nda joso eleng’ele ekeke ea bokili’one, eleng’ele bokulaka owa mpamba ea efofoe, wete bolimo boyokambe aeyoko nd’etema bi’ana ba botendo; 
EPH.2.3	tokimanaki nda joso, is’auma l’iyo, la mposa ileki ya baonge’akiso, tokelak’aoyi balanga jonge ko balanga nkai, ko toki la mbaotswa, bana ba nkele nk’eleng’ele bant’ankina: 
EPH.2.4	lolo Nzakomba oleki isei, nd’ewela ea eefe ea ndekola ekande eki’nd’otokak’iso, 
EPH.2.5	nk’ak’iso nd’iwa nd’ewela ea besesengano’ekiso, atoikyak’iso la Masiya bolongo (loikyamaki la boya), 
EPH.2.6	ko atoetolaki lim’iwa iso l’ende, ko atokaak’iso l’ende bokit’ase nda totenela ta loola, ele Masiya Yesu: 
EPH.2.7	wae nda bikeke biy’olo ende aeneya bomengo wa ndekola wa boya bokande la liota litok’ende ele Masiya Yesu: 
EPH.2.8	el’inyo loika la boya nd’ewela e’imeezo; ko eko efa lim’el’inyo mongo, ele wae nganji ea Nzakomba: 
EPH.2.9	afa l’eketo nyang’onto afokumy’ekumya. 
EPH.2.10	El’iso tole bolemo boki’nd’oemaka ele Masiya Yesu wae tokele beketo bi’olotsi beki Nzakomba oezaka nda joso wae tokende l’eko.
EPH.2.11	Nd’ewela eko, lofonga jofwa wete inyo loki nda joso Bafaya nda jonge; ko iy’atangema boloi wa Ntatena ea nsonge nda jonge l’etenelo e’akata batang’inyo boloi wa Bosamba wa ntatena ea nsonge; 
EPH.2.12	ko lofwa wae nd’ekek’eko inyo loki esi la Masiya, ko lolenaki la boloi wa Ba-Yisalaele, ko loki bafaya ele bilembelo bi’okolo bi’elaka, ko ntaloata lolendezo, ko losambaki Nzakomba nd’okili. 
EPH.2.13	Lolo aeyoko ele Masiya Yesu iny’aki nda joso esi mongo lotutsama nd’ewela ea balongo ba Masiya. 
EPH.2.14	El’ende oamanyaki bak’afe wae bayale omoko, ko imolaki etucu e’olelo eki nd’atei, ende ale eamanelo ekiso e’oseka, 
EPH.2.15	ko nda jonge likande asizaki jino, wete bisekyelo bia besise la ntomo; wae aema l’iy’ak’afe el’ende mongo bont’omoko ow’aeyoko, ko eleng’eko akela kuci ea boseka; 
EPH.2.16	wete aamany’iy’ak’afe nd’oseka la Nzakomba nda jonge limoko l’ekulusu, ko aomaki jino l’eko: 
EPH.2.17	ende ayaki ko asangaki nsango ea kuci el’iny’aki nd’esi ko el’iy’akotutsi: 
EPH.2.18	el’is’ak’afe toata l’ende otswelo ele Ise nda Bolimo’omoko. 
EPH.2.19	Nd’ewela eko, inyo lofa lenkina bafaya la bakenji, lolo inyo lole bamong’ola baamana la ba-boeko, ko lole nd’ooci wa Nzakomba; 
EPH.2.20	lotongama nda jango ja bikima la bateli, Masiya Yesu mongo ale ekenje ea likono ea joso; 
EPH.2.21	ko wengi ilombe itongama ci el’ende, ko iocw’oyalema ilombe y’oeko ele Nkolo: 
EPH.2.22	ko inyo lotongama el’ende o ngoko wae loyaleme boyalo wa Nzakomba nda Bolimo.
EPH.3.1	ND’EWELA ene, emi Paulo, loanga ja Masiya Yesu nd’eloko ekiny’afaya,— 
EPH.3.2	nkina lokaki joi ja ekambelo ea boya boko wa Nzakomba ekaemaki el’emi nd’eloko ekinyo; 
EPH.3.3	wete eleng’eki wisisa oenyak’el’emi l’eneyelo ngoki’m’okotaka nda joso l’aoyi bataki bauke, 
EPH.3.4	ko a iny’oanda baoyi’ako lifena jekela likami ja wisisa wa Masiya; 
EPH.3.5	wisisa boko ntawenya ele bana b’anto nd’aoci baki a joso, eleng’ele boko boleny’aeyoko ele bikima la bateli bakande b’oeko nda Bolimo: 
EPH.3.6	wae iso la Bafaya tole basangoli, ko iso l’iyo tole bilama bia jonge limoko, ko iso l’iyo toata baondo nd’elaka ele Masiya Yesu ewela ea bosako w’olotsi, 
EPH.3.7	boki’m’oilamaka nda mpifo ea bokambi ow’oko, ngole nganji ea boya’oko wa Nzakomba ekaemaki el’emi eleng’ele nkakamba ea mpamba ekande. 
EPH.3.8	Boya bone bokaemaki el’emi ondekola ba-boeko baum’auma l’isisi, wete nsangele Bafaya nsango ea bomengo wa Masiya boteanaka: 
EPH.3.9	ko mpolaza bant’auma elenge ea mpifo ea wisisa bondisamaki ele Nzakomba ondemaki belemo beuma lima bikeke biuma; 
EPH.3.10	wae wanya wa Nzakomba wa bilenge biuke weane aeyoko ele bakulaka la ba-mpifo bale nda totenela ta loola o l’ekelesia, 
EPH.3.11	eleng’ele wango wa bikeke la bikeke biki’nd’osangyaka ele Masiya Yesu Nkolo ekiso: 
EPH.3.12	el’ende toata nkaso ko la otswelo ko l’ikelo e’otema ewela ea imeezo ekiso endoimez’iso. 
EPH.3.13	Nd’ewela eko, mbonda wae lofolembwa ewela ea bielo binden’emi nd’eloko ekinyo, biko bile wete lokumo lokinyo.
EPH.3.14	Nd’ewela ene, nkus’aongo’akami nda joso ja Ise, 
EPH.3.15	wengi booci bole nda loola la bole nd’okili botangema lina lim’el’ende, 
EPH.3.16	wete aka inyo wae lokemyame la mpamba la Bolimo’okande nd’otema, eleng’ele bomengo wa jilangi likande; 
EPH.3.17	wae Masiya ayale nd’etema’ekinyo l’imeezo; wete aakem’inyo nga biili bi’otamba, ko lokemyama nd’eefe ea lolango, 
EPH.3.18	lokuseya lokotola, inyo la ba-boeko bauma, elenge ea bonene la botali la lisangi la njindo, 
EPH.3.19	ko lea eefe etoka Masiya eteanaka, wae lokame la bofula bouma wa Nzakomba.
EPH.3.20	Aeyoko el’ende okeleya baoyi bandekola bako bauma banduol’iso, la bakanel’iso, o ndekola mongo, eleng’ele mpamba ekamba nd’etema’ekiso, 
EPH.3.21	kela imemya iyale nk’el’ende lim’ele ekelesia ko la Masiya Yesu elaka nko biotswelo biuma bia bikeke la bikeke. O ngoko.
EPH.4.1	ND’EWELA eko, emi loanga
EPH.4.2	la linsimi ja lokai la bongengo, la isei ya loncinji, talolemwanake, lolo lokan’eefe: 
EPH.4.3	lasaka la mposa ea loncinji wae lesany’esanganyelo ea Bolimo nd’eamanelo ea kuci. 
EPH.4.4	Jonge lile limoko, ko Bolimo bomoko, nk’elenge ek’iny’oetamaka nda lolendezo lomoko j’etelo ekinyo; 
EPH.4.5	Nkolo emoko, imeezo emoko, inamelo emoko, 
EPH.4.6	Nzakomba nk’emoko, Ise e’auma, ole nd’aliko b’auma, ko akamb’el’auma, ko al’el’auma. 
EPH.4.7	Lolo boya bokaemaki ele wengi’ont’okiso eleng’ele jeza ja nganji ea Masiya. 
EPH.4.8	Nd’ewela eko, ende aokela,
EPH.4.8	Aki’nd’oulelaka nd’aliko atombaki jombo nda likwala,
EPH.4.8	Ko akaaki banto nganji.
EPH.4.9	(Lolo joi line, Ulelaki, lile na? Lifa wete akitelaki nda joso nda totenela tole nd’ase b’okili? 
EPH.4.10	End’okitelaki ale nk’ende ondulelaki esi nd’aliko ba look louma, wae ayoza belemo beuma to l’ende mongo). 
EPH.4.11	Ko ende akaaki bamo wete bayaleme bikima; ko bamo bateli; ko bamo basangi b’osako w’olotsi; ko bamo baesanyi la balaki; 
EPH.4.12	nd’eloko ea mbaongya ea ba-boeko kolongo, ko nd’eloko ea bolemo w’ekambelo, ko nd’eloko ea nkakemya ea jonge ja Masiya: 
EPH.4.13	elaka nk’is’auma tokita nd’esangano ea imeezo, ko nd’esangano ea njea ea fombo ea Bona owa Nzakomba, elaka nko tokita bampaka mongo, ko la jeza ja lisekwa j’ofula wa Masiya: 
EPH.4.14	wae tofoyaleme lenkina banolu, bafukyama wiji la wiji l’esesengi ko batombama la wengi impempe ya lilako, la bokakatano w’anto, la jongo, eleng’ele mpafomba ea wungusano; 
EPH.4.15	lolo la nkakela ea nsosolo l’eefe ea lolango, wete tosekwa nd’aoyi bauma el’ende, ole botsa, o Masiya; 
EPH.4.16	jonge liuma josingana ko jotongana lim’el’ende l’ekemyelo ekaya wengi litonga eleng’ele nkakamba nda jeza lindeji la wengi elama, ko nk’eleng’eko jonge josekwa wae likeme liko mongo nd’eefe ea lolango.
EPH.4.17	Nd’ewela eko, ntefela joi line, ko nsanga nda lina ja Nkolo, lofut’okenda lenkina elenge ekenda Bafaya nd’eloloko ea nkai ikiyo, 
EPH.4.18	bale la wilima nda nkai ikiyo, baolena la loiko ja Nzakomba ewela ea bosamba wa njea bol’el’iyo, ko ewela ea bocilingano w’etema’ekiyo; 
EPH.4.19	iyo baolimola nsoi, ko nd’ewel’eko baolaleky’iyo mongo nda mposa ifosukame, wete bakel’eketo bia linyamo beuma la mposa mongo. 
EPH.4.20	Lolo inyo ntalekelaki la Masiya eleng’eko: 
EPH.4.21	nkina lokak’ende, ko lolakemaki l’ende, eleng’ele nsosolo el’ele Yesu: 
EPH.4.22	wae limole elenge eki joso wae bonto oki joso oyofitane eleng’ele mposa ileki y’ampulu; 
EPH.4.23	ko lemame lenkina nd’olimo wa lokai lokinyo; 
EPH.4.24	ko lolote bonto ow’aeyoko ondemama nda liongi la nd’oeko wa nsosolo eleng’ele Nzakomba.
EPH.4.25	Nd’ewela eko, limola baoyi b’ampulu, kela wengi’onto atefele baoyi ba nsosolo el’onto osingitana l’ende; el’is’auma toamana bilama bia jonge limoko. 
EPH.4.26	Loka nkele lolo talokelak’obe: talolangake wae jefa lile, nkele ekinyo etafosila: 
EPH.4.27	ko talokaake Satana elekelo. 
EPH.4.28	Kel’ende ondiyaki aambya yia: lolo bolotsi wete akamb’olemo, asale bosala w’olotsi l’akata’akande, wae aate toma to end’okaya bonto ondelengana. 
EPH.4.29	Talolangake wae joi ja linyamo jole lim’emwa’ekinyo, lolo joi j’olotsi jokemy’anto elenge endel’iyo wela, wete liatel’iy’andoka liko boya. 
EPH.4.30	Ko talokyake Bolimo w’olotsi wa Nzakomba lokeseli, bok’iny’oakemaka la lotaza elaka nko mbile e’esikwelo. 
EPH.4.31	Kela baoyi ba jino, la bolemo, la nkele, la etongo, l’isaola, bimane lim’el’inyo, ko la nkele ea bonkita euma, 
EPH.4.32	ko lofonga loyaana boya, ko lokan’isei nd’etema, lofofezana baoyi’obe, eleng’eki Nzakomba ele Masiya ofofezak’inyo baoyi’obe.
EPH.5.1	ND’EWELA eko, lokimak’elenge ea Nzakomba ngole bana balangema; 
EPH.5.2	ko lokendaka nd’eefe, eleng’eki Masiya ookak’inyo eefe, ko alekyak’ende mongo nd’eloko ekiso nganji ea ndalekya ko la mbeka ele Nzakomba wae iyale mpimbo e’olotsi. 
EPH.5.3	Lolo elenge endeji la ba-boeko talimezake linsamba, la linyamo liuma, la mposa eleki baandem’el’inyo nye, 
EPH.5.4	la baoyi ba nsoi, la baoyi b’olole, la jeta j’obe, baoyi’ako bafoonge; lolo bolotsi wete losime Nzakomba boya. 
EPH.5.5	El’inyo lea joi line la nsosolo mongo, wae bonto owa linsamba, la bonto owa linyamo, ko la bonto ondoka mposa ea liaci eleki, ole bomemyi owa baidola, afaosangola lisango nda likulaka ja Masiya la Nzakomba. 
EPH.5.6	Talolangak’onto afomb’inyo la baoyi basamba ncina: ele nkele ea Nzakomba eoy’ele bana ba botendo ewela ea baoyi’ane. 
EPH.5.7	Nd’ewela eko, taloamanake l’iyo nd’aoyi’ako; 
EPH.5.8	ek’inyo loki nda joso wilima, lolo aeyoko lole fole ele Nkolo: lokendaka eleng’ele bana ba fole 
EPH.5.9	(ele limuka ja fole lile nda bolotsi bouma ko la liongi ko la nsosolo), 
EPH.5.10	lofonga jengela baoyi basima Nkolo bolotsi; 
EPH.5.11	ko talosanganake nd’eketo bia wilima befocw’amuka; lolo lolomola beketo’eko; 
EPH.5.12	ele baoyi bakel’iyo nda lokuko, ntabaandemaka nyango nsoi. 
EPH.5.13	Lolo alomwa baoyi’auma, fole eoleneya bako, ele wengi joi lindenya lile fole. 
EPH.5.14	Nd’ewela eko, akela, We, weci l’ais’ilo, betswa, ko emala lim’ele bawei, ko Masiya ifongesa ele we.
EPH.5.15	Nd’ewela eko, lofonga loala elenge ekend’inyo, afa eleng’ele banto basamba wanya, lolo eleng’ele banto ba wanya; 
EPH.5.16	losombaka bikeke, ele bembile bele bi’obe. 
EPH.5.17	Nd’ewela ene, taloyalemake belole, lolo lofonga jea wango wa Nkolo. 
EPH.5.18	Ko talolangwake la vina, o ngoko wae jengi j’obe; lolo lofonga lokama la Bolimo to; 
EPH.5.19	lotefelana la njemba ko la nsau y’imemya, ko la nsau ya bolimo, lemba ko lomemya Nkolo nd’etema ekinyo; 
EPH.5.20	losima Nzakomba, wete Ise, boya wengi’aefa, nd’ewela ea baoyi’auma nda lina ja Nkolo ekiso Yesu Masiya; 
EPH.5.21	ko inyo mongo lofikana nda boangi wa Masiya.
EPH.5.22	Iny’aaji, lofika baome’akinyo mongo, ng’ele Nkolo. 
EPH.5.23	Ele bome ale botsa wa waji, eleng’ele Masiya ale botsa w’ekelesia, ende mongo ale boikyi owa jonge. 
EPH.5.24	Lolo elenge efikaka ekelesia Masiya, kela baaji bafike baome’akiyo nd’aoyi’auma o ngoko. 
EPH.5.25	Iny’aome, loka baaji’akinyo eefe, ngoki Masiya ookaka ekelesia eefe, ko alekyak’ende mongo nd’eloko ea ekelesia eko; 
EPH.5.26	wete abuz’eko nd’oeko, aki’nd’ofetol’eko la Joi nd’esoelo e’asi; 
EPH.5.27	wae aka ende mongo ekelesia ea jilangi, efa la lianda la bolema ko efa la joi lisongi la baoyi’ako; lolo eyaleme: ekelesia e’oeko efa l’olema. 
EPH.5.28	Nk’eleng’eko eji wae baome boke baaji’akiyo mongo eefe elenge endok’iyo baonge’akiyo mongo eefe. Ende ondoka waji’okae mongo eefe ok’ende mongo eefe; 
EPH.5.29	ele bonto ntinaka jonge likae mongo nye: lolo aleya liko toma, ko esanyaka liko, eleng’ele Masiya l’ekelesia; 
EPH.5.30	el’iso tole bilama bia jonge likande. 
EPH.5.31	Nd’ewela ene bonto ifocik’ise la nyango ekande, ko ifoamana la waji’okande; ko iy’ak’afe bifoyalema jonge limoko. 
EPH.5.32	Wisisa bone bolekola o ndekola: lolo ntefela nd’ewela ea Masiya l’ekelesia. 
EPH.5.33	Lolonde kela wengi’onto’okinyo oka waji’okande eefe nk’elenge endok’ende ende mongo eefe; ko kela waji afonga loanga bome’okae.
EPH.6.1	BANA, limeza baise l’anyango’akinyo ele Nkolo la lifiki, ele joi line eji o njelama. 
EPH.6.2	Memya ise la nyango eke (ene wete esekyelo ea joso ele l’elaka), 
EPH.6.3	wae we oyala nd’olotsi ko otema nd’okili. 
EPH.6.4	Ko inyo baise, talotumolak’ana’akinyo wete boke nkele: lolo laongola la lilako ja nsisoza la lilako ja Nkolo.
EPH.6.5	Iny’akwala, lofonga lofika iy’ale bankolo’akinyo eleng’ele jonge, la booma la lolengi, l’otema wa nsosolo, nga losaela Masiya: 
EPH.6.6	afa ng’osala nd’aiso’akiyo kika, nga lasa losimo j’anto; lolo nga bakwala ba Masiya, lokela wango wa Nzakomba lim’otema: 
EPH.6.7	lokambaka la ndalanga mongo nga lokambela Nkolo, afa banto; 
EPH.6.8	el’inyo lolea wae bolemo w’olotsi wa nko loswele bokamb’onto, ende ifamba lenkina nk’eleng’eko lim’ele Nkolo, nkina ale bokwala nkina af’okwala. 
EPH.6.9	Ko iny’ankolo lakeel’iyo o baoyi’ako, lambya njaana ea wano: el’inyo lolea wete Nkolo ekiyo l’ekinyo ale nda loola, ko ende afokalany’anto likali nye.
EPH.6.10	Joi ja ncindeza; lofonga lokema ele Nkolo, la bolo wa mpamba ekande. 
EPH.6.11	Lolota benkoto la bifeko bia Nzakomba bi’etumba biuma, wae lemaleya, ko losuka baoyi ba jongo ba Satana. 
EPH.6.12	El’iso tofoune etumba la wunyu l’alongo, lolo touna la bakulaka la ba-mpifo, ko la ba-mpamba b’okili ba wilima bone, ko touna la belimo bi’obe bele nda totenela ta loola. 
EPH.6.13	Nd’ewela ene, lambola benkoto la bifeko bia Nzakomba bi’etumba biuma, wete lemaleya nda mbile e’obe, ko a iny’oumba bauma, lokongoemala. 
EPH.6.14	Nd’ewela eko, lemalaka, ko lolemb’omembe wa nsosolo, ko lolota ngua ea ntolo ea liongi, 
EPH.6.15	ko lolota nd’akaka’akinyo bikoto bia njeeza ea bosako w’olotsi wa kuci; 
EPH.6.16	ko lofonga jambola ngua e’imeezo, e iny’osukeya bifeko bia tsa bia Ow’obe. 
EPH.6.17	Ko lokola likuka, j’otsa ja loiko, ko l’ifaka ya Bolimo, ile joi ja Nzakomba; 
EPH.6.18	ko loondaka bikeke biuma la boondo bouma la lolombo ele Bolimo, ko lesanyaka nd’oondo la loncinji louma ko la lolombo nd’eloko ea ba-boeko bauma, 
EPH.6.19	ko nd’eloko ekami, wete etefelo ekaem’el’emi a em’oumbol’omwa’okami, njieza wisisa wa nsango e’olotsi la nkaso; 
EPH.6.20	emi nde ekima otungi nd’onyolo nd’ewela ea nsango eko, loondaka wae nsange bosako’oko la nkaso, elenge endeji wete nsange.
EPH.6.21	Lolo Tukiko, lilongo lilangema la bokambi ele Nkolo owa nsosolo, ifosangel’inyo baoyi’auma wae lea baoyi’akami l’elenge eyal’emi: 
EPH.6.22	njolotoma el’inyo o nd’ewela ene wete lea baoyi’akami, ko asalangany’etema’ekinyo.
EPH.6.23	Kuci eyal’ele balongo, ko l’eefe l’imeezo lim’ele Nzakomba Ise, ko la Nkolo Yesu Masiya. 
EPH.6.24	Boya boyal’el’iy’auma bandoka Nkolo ekiso Yesu Masiya eefe etasilaka. O ngoko.
PHP.1.1	PAULO la Timoteo, bakwala ba Masiya Yesu, ele ba-boeko bauma bal’ele Masiya Yesu nda Filipoi, l’ele bampaka la ba-diakono: 
PHP.1.2	Boya el’inyo la kuci lim’ele Nzakomba Ise ekiso la Nkolo Yesu Masiya.
PHP.1.3	Nsima Nzakomba ekami boya nda wengi jofwa lindofw’emi inyo; 
PHP.1.4	bikeke biuma nda wengi boondo’okami nd’eloko ekinyo mbonda l’osalangano, 
PHP.1.5	ek’iny’osanganaka l’emi nda njongoza ea bosako w’olotsi lima mbile ea joso o l’aeyoko; 
PHP.1.6	el’emi njimeza o joi line, wete end’oangaki bolemo w’olotsi el’inyo ifokoky’oko elaka nko mbile eko ea Yesu Masiya: 
PHP.1.7	bolotsi wae nkanela nd’eloko ekiny’auma o ngoko; el’emi mbat’inyo nda lokai j’otema’okami, nd’ewela wete la nd’onyolo bokami la nda boloko nd’eloko ea nsango e’olotsi la nda nkakemya e’eko, iny’auma loata baondo l’emi nda boya. 
PHP.1.8	Ele Nzakomba ale temoin ekami ea elenge endok’emi inyo mposa la tosei ta Masiya Yesu ta ndekola. 
PHP.1.9	Ko mbonda Nzakomba ngone wae eefe ekinyo ea lolango efule la mpafula ea ndekola nda njea la nkotola euma; 
PHP.1.10	wet’inyo losime baoyi balekol’olotsi; wae loyaleme banto ba nsosolo bafa l’ekunumwelo elaka nko mbil’eko ea Masiya; 
PHP.1.11	ko lokame l’amuka ba liongi, bayaka la Yesu Masiya ele jilangi l’imemya ya Nzakomba.
PHP.1.12	Aeyoko, balongo, ndanga wae inyo lea wete baoyi bankwelaki baoyalema nk’ekemyelo ea bolemo wa nsango e’olotsi; 
PHP.1.13	wete benyolo’ekami nd’eloko ea Masiya beolenya ele boloi’ouma wa soldats; l’ele bant’amo bauma; 
PHP.1.14	ko bouke wa ndekola wa balongo bal’ele Nkolo, ek’iy’oataka ekemo nd’ewela ea benyolo’ekami, bale la nkaso mongo ea ndekola wae basange joi ja Nzakomba nk’ofolu. 
PHP.1.15	Nsosolo bant’amo bayokumya Masiya l’elenge e’inkunya l’ea bikoli: ko bankina bokumya la ndalanga e’olotsi; 
PHP.1.16	bane bokumya l’eefe ea lolango, el’iyo baolea wae njolilama nda mpifo wete ndokole boloko nd’eloko ea bosako w’olotsi; 
PHP.1.17	lolo bako bakumya Masiya la bikoli, afa l’otema wa nsosolo, el’iyo bakanela wae bambatel’emi elo emo nd’enyolo’ekami. 
PHP.1.18	Limo na? Wae nda bilenge biuma, nkina la mpafomba, nkina la nsosolo, Masiya aokumyama; ko nda joi liko nsalangana, onde, njifosalangana. 
PHP.1.19	El’emi njolea wete joi liko lifiela nd’etungwelo ekami nd’ewela ea beondo’ekinyo l’ekokyelo ea Bolimo wa Yesu Masiya, 
PHP.1.20	eleng’ele lolendezo londendez’emi la mposa ko la njimeza ekami, wae mpaoka nsoi nda joi limoko nye, lolonde la nkaso euma ngoki nda bikeke biuma o l’aeyoko Masiya ifokumyama nda jonge likami, nkina la loiko, nkina l’iwa. 
PHP.1.21	Nd’ewela wae el’emi loiko loik’emi wete Masiya, ko iwa wae nkito. 
PHP.1.22	Lolonde nga mbika nda jonge—nga eleng’eko eyela bamuka lima bolemo’okami, mpea liko li em’osona. 
PHP.1.23	Lolo nkakaana ndatsa baoyi bak’afe, el’emi ndoka mposa wete njimane ko njale la Masiya; eleng’eko elekol’olotsi o ndekola mongo; 
PHP.1.24	lolonde nd’eloko ekinyo joi lilekol’olotsi wae njale nda jonge. 
PHP.1.25	El’emi njoata njimeza ene, njea wae njifoyala, ko njifoyala l’iny’auma, nd’eloko e’esekwelo l’ekemo ekinyo nd’imeezo eko; 
PHP.1.26	wae ekumya ekumy’inyo efule ele Masiya Yesu nd’ewela ekami la ncina wae njale l’inyo lenkina. 
PHP.1.27	Lolonde kela elenge ea beketo’ekinyo elame la nsango e’olotsi ea Masiya: wete nkina njoy’oen’inyo, nkina mpoy’eko, ndoke baoyi’akinyo, wae inyo lolemala la bolo nd’olimo bomoko, ko loun’etumba la lokai lomoko nd’eloko ea imeezo ea bosako w’olotsi; 
PHP.1.28	ko lofoke basuki booma nye: ngoko wete lotaza ja fole j’efitanelo el’iyo, lolonde lotaza ja loiko lokinyo, ko loko loya lim’ele Nzakomba; 
PHP.1.29	nd’ewela wae eokaema el’inyo nd’eloko ea Masiya, afa wete limez’ende kika, lolo len’elo nd’eloko ekae ngoko; 
PHP.1.30	ko inyo lole l’etumba eko ek’iny’oenaka el’emi; ko endok’inyo aeyoko wae el’el’emi.
PHP.2.1	ND’EWELA eko, nga ekemyelo el’ele Masiya, nga bosalangano w’eefe ea lolango bol’eko, nga esangano ea Bolimo el’eko, nga botema w’isei la liota bal’eko, 
PHP.2.2	lompuleza ekemo ekami, wae lokanele joi limoko, loyale l’eefe ea lolango emoko, la botema’omoko, ko la lokai lomoko; 
PHP.2.3	wae lofokele joi nko loswele la bikoli l’eloloko, lolo la linsimi, wengi’onto asim’ankina wete balekol’ende mongo l’olotsi; 
PHP.2.4	ko wengi’onto’okinyo afokanela baoyi’akae mongo kika, lolonde wengi’onto’okinyo akanele baoyi b’ant’ankina ngoko. 
PHP.2.5	Kela lokai lone loki ele Masiya Yesu loyale el’inyo; 
PHP.2.6	ende oki l’elenge mongo ea Nzakomba, ntatanga mpifo eko eyal’ende la Nzakomba fio joi ja nkatemela; 
PHP.2.7	lolonde ende imolaki jilangi likande, akolaki elenge e’okwala, ko ayalemaki nd’esonganya e’anto; 
PHP.2.8	ko aki’nd’oenyaka elenge ngol’onto, asotsak’ende mongo, ko imezaki la lifiki elaka nk’iwa mongo, onde, iwa ya ekulusu. 
PHP.2.9	Nd’ewela eko Nzakomba asangyak’ende o nsasangya mongo, ko akaak’ende lina lilekola baina bauma; 
PHP.2.10	wete nda lina ja Yesu baongo bauma bale nda loola la bale nd’okili la bale nd’ase b’okili bakusame, 
PHP.2.11	ko ndeum iuma imeza wae Yesu Masiya ale Nkolo ele jilangi ja Nzakomba Ise.
PHP.2.12	Nd’ewel’eko, iny’alangema l’emi, o ngok’iny’oimezaka la lifiki bikeke biuma, afa nd’aiso bakami kika, lolo aeyoko l’ekeelo ea ndekola af’emi eko l’inyo, lofonga lokamb’olemo wa loiko lokinyo mongo l’oangi la lolengi; 
PHP.2.13	ele Nzakomba ayokamb’olemo el’inyo la njaanga ea wango ko la nkakamba e’olemo, nd’eloko ea losimo losim’ende bolotsi. 
PHP.2.14	Lokelaka baoyi’auma nk’ememesano ko nko bikoli; 
PHP.2.15	wae losamba likambo ja lofeli, ko loyaleme b’ongengo, bana ba Nzakomba bafa l’olema nd’etei ea eotswelo e’okakatano l’ea bocilingano, el’inyo lolenya nd’etei ekiyo nga totswa nd’okili; 
PHP.2.16	ko loyokite joi ja loiko; wae mbate ncina ea ekumya e em’okumya nda mbile ea Masiya, wete ncikumwa o mpampa, ko ncikamb’olemo o mpampa. 
PHP.2.17	Onde, nga ndekyama mbeka nd’eloko ea bolemo w’imeezo ekinyo, nkem’ekemo, ko nsalangana l’iny’auma; 
PHP.2.18	ko o ngoko inyo lokem’ekemo, ko losalangana l’emi.
PHP.2.19	Lolonde ndendeza lolendezo ele Nkolo Yesu wete nk’elingi ntome Timoteo el’inyo, wae nsalangane a em’oea elenge eyal’inyo. 
PHP.2.20	El’emi mpoate bont’omo osongi l’ende nda lokai, okanela baoyi’akinyo la nsosolo. 
PHP.2.21	El’iy’auma bayase baoyi’akiyo mongo, afa baoyi ba Yesu Masiya. 
PHP.2.22	Lolo inyo lea lomeko loki’nd’omekamaka, wae elenge esaela bona ise, ende asalaki l’emi nda njongoza ea nsango e’olotsi. 
PHP.2.23	Nd’ewela eko, ndendeza lolendezo wae ntom’ende nkakoyoko, a em’oena elenge ecwa likambo likami; 
PHP.2.24	lolo njimeza ele Nkolo wete nk’elingi emi mongo njifoya ngoko. 
PHP.2.25	Lolonde ntangak’olotsi wae ntomel’inyo Epafulodito, lilongo likami oamana l’emi nda mpifo ea bokambi l’ea soldat, ende ale ekima ekinyo la bokambyi nda wela bondel’emi; 
PHP.2.26	eki’nd’ookak’iny’auma mposa mongo, ko aoloka lokeseli nd’ewela ek’iny’ookaka wete ende aki la nkangi; 
PHP.2.27	ende aki la nkangi mongo nsosolo o ntutama l’iwa; lolonde Nzakomba okak’ende isei; ko af’ende kika, lolo emi ngoko, nyango mpoate nkeseli la nkeseli. 
PHP.2.28	Nd’ewela eko, ntomak’ende la mposa ea ndekola wae, a iny’oen’ende lenkina, losalangane, ko lokeseli lokami lokokwa fele. 
PHP.2.29	Nd’ewel’eko, lambak’ende ele Nkolo l’osalangano; ko lomemya banto basongi l’ende; 
PHP.2.30	eki’nd’otutamaka l’iwa nd’eloko ea bolemo wa Masiya, ko ntatenya loiko lokae botema, wete akoky’eko esambaki nda nkakambya ek’iny’onkambyaka.
PHP.3.1	JOI ja ncindeza, balongo, lofonga losalangana ele Nkolo. Bolotsi el’inyo wae nkotel’inyo nk’aoyi’ane, ko mpoke ekotelo ea bako bompele nye. 
PHP.3.2	Loalaka mbwa, loalaka bakambi b’obe, loalaka bateni; 
PHP.3.3	el’iso tole Boloi wa Ntatena ea nsonge, is’amemya imemya la Bolimo wa Nzakomba, ko tokumy’ekumya ele Yesu Masiya, ko tofomenge la jonge; 
PHP.3.4	mpeka la emi mongo nkuseya lomenga la jonge; nga bont’omo aotanga wae amengeya la jonge, sik’emi ndekol’ende; 
PHP.3.5	emi ntenamaki nsonge nda mbile ea mwambi, nde lima booci wa Yisalaele, ow’oloi wa Benyamini, emi nde Bo-Ebele mongo owa Ba-Ebele; nda joi ja bisekyelo, emi nki Bofalusi; 
PHP.3.6	nda joi ja mposa ea mpia, emi nyokolaki Ekelesia; nda joi ja liongi lile nda bisekyelo, nciki la likambo ja lofeli. 
PHP.3.7	Lolonde baoyi baki nkito el’emi ntangaki bako o mpampa nd’eloko ea Masiya. 
PHP.3.8	O nsosolo ntanga baoyi’auma o mpampa nd’eloko ea bolotsi wa ndekola wa njea ea Yesu Masiya, Nkolo ekami; nd’eloko ekande ncweyaki baoyi’auma, ko ntanga bako o bailo, wae mbate Masiya, 
PHP.3.9	ko ntaneme el’ende, afa la liongi likami mongo, wete liongi liya lima bisekyelo; lolo liongi liko lile nd’ewela e’imeezo ele Masiya, wae liongi liya lim’ele Nzakomba l’imeezo; 
PHP.3.10	wete ndea ende, ko la mpamba ea eetswelo ekae lim’ele bawei, l’esangano ea bielo bikande, wae nsongane l’iwa ikande; 
PHP.3.11	nkina nkiteya nd’eetswelo lim’ele bawei. 
PHP.3.12	Afa wae njoata aeyoko, afa wae njolelama kolongo aeyoko; lolonde nkongokenda la loncinji wete nkina nkand’eko eki’m’okandemaka la Masiya Yesu. 
PHP.3.13	Balongo, mpotange wete emi mongo njosiza lokanda fele; lolonde nkela joi limoko, njofela baoyi bale nd’afeka, ko ndasa la nsembela baoyi bale nda joso, 
PHP.3.14	nkongokenda la loncinji ele lotaza lole nda ntundo wae njambe nyongo e’etelo e’aliko ea Nzakomba el’ele Yesu Masiya. 
PHP.3.15	Nd’ewel’eko, kel’is’aum’akita bampaka, tofonga lokanela la lokai lone; ko nga lofokanela ngone nda joi limo, Nzakomba ifeney’inyo liko ngoko: 
PHP.3.16	lolonde kel’iso tokende wengi’aefa o la jeza lik’is’okitaka.
PHP.3.17	Balongo, iny’auma lokimak’elenge ekami, ko loal’iy’ayokende ngoko, eleng’el’inyo loat’iso nga lotaza ja lilako. 
PHP.3.18	Ele bant’auke bayokende baki’m’osangelak’inyo besangela beuke, ko nsangel’inyo aeyoko la mpisali, bale wae baini b’ekulusu ea Masiya; 
PHP.3.19	nsukela elayo ele wete efitanelo, nzakomba ekiyo ele wae bakunju’akiyo,; ko ekumya ekiyo ele nda nsoi ekiyo, iyo bakanela baoyi b’okili. 
PHP.3.20	El’iso tole basi loola; ko lim’eko tolendeza Boikyi, wae Nkolo Yesu Masiya; 
PHP.3.21	ende ifema jonge j’esotselo ekiso lenkina, wete lisongane la jonge ja jilangi likae, eleng’ele ekambelo ekusey’ende loila baoyi’auma nda mpifo ekande mongo.
PHP.4.1	ND’EWEL’EKO, balongo balangema l’emi, ko bandok’emi mposa, ekemo ekami la likuka likami j’elonga, nk’eleng’eko lemalaka la bolo ele Nkolo, iny’alangema.
PHP.4.2	Mbonda Ewodia, ko mbonda Suntuke, wete bayaleme la lokai lomoko ele Nkolo. 
PHP.4.3	Ko nkoonda we ngoko, bokambi owa nsosolo oamana l’emi, kambya bamat’ane, ek’iy’osalaka l’emi nd’osako w’olotsi, iyo la Kulemento l’akambi bankina baamana l’emi, bale l’aina nd’onkanda wa loiko.
PHP.4.4	Losalanganaka ele Nkolo wengi’aefa: nkel’inyo lenkina, Losalanganaka. 
PHP.4.5	Kela bant’auma bea bongengo’okinyo. Nkolo ale o ntutama. 
PHP.4.6	Talokakaanake nd’ewela ea joi nko loswele o nye; lolonde nd’aoyi’auma la boondo la lolombo l’imemya ya losimo kela biuo bekinyo beana ele Nzakomba. 
PHP.4.7	Ko kuci ea Nzakomba efenda nkotola euma ifesanya betema’ekinyo la nkai ikinyo ele Masiya Yesu.
PHP.4.8	Joi ja ncindeza, balongo, baoyi’aso bale nsosolo, baso bale b’imemya; baso bale njelama, baso bale feto, baso bale b’olotsi, baso bale la lokumo j’olotsi; nga bolotsi bol’eko, ko nga losimo j’imemya lol’eko, lokanelaka baoyi’ako. 
PHP.4.9	Baoyi bak’iny’oekelaka, ko bak’iny’oambaka, ko bak’iny’ookaka, ko bak’iny’oenaka el’emi, lokela bako; ko Nzakomba ea kuci ifoyala l’inyo.
PHP.4.10	Lolonde nsalangana ele Nkolo l’osalangano mongo, nd’ewela wae aeyoko nd’afeka lut’onkanela lenkina; lonkanelaki nda joso nsosolo, lolonde losambaki elekelo. 
PHP.4.11	Mpotefela nd’eloko ea wela wa toma; el’emi njolekela, wete elenge nko loswele eyal’emi, nkitez’otema. 
PHP.4.12	Ndea elenge ea nsotsama, ko ndea elenge ea mpafula; nda baoyi’auma la nda toma touma njolekela, nda nkakinda la ndooka ea nzala, nda mpafula la njeela ea wela. 
PHP.4.13	Nkeleya baoyi’auma el’ende onkemyaka. 
PHP.4.14	Lolonde inyo lokelak’olotsi, ek’iny’onkambyaka nd’elo ekami. 
PHP.4.15	Ko inyo mongo Ba-Filipoi lea wae nd’iango ya bosako w’olotsi, aki’m’oimanaka Makedonia, nk’ekelesia esanganaki l’emi nda joi ja nkakaya la njaamba, imola nk’inyo kika; 
PHP.4.16	ek’iny’onsokozaka nganji besokoza beuke o nda Tesalonike nd’eloko ea wela bokami. 
PHP.4.17	Afa wae ndasa nganji, lolonde ndas’amuka bafula nd’eloko ekinyo. 
PHP.4.18	Lolo njoata toma touma, nde l’ofula, njokinda, eki’m’oambaka lim’ele Epafulodilo toma toyaki lim’ek’inyo, wae mpimbo ea bonkoloma, mbeka ea losimo, esisam’olotsi la Nzakomba. 
PHP.4.19	Ko Nzakomba ekami ifelol’inyo nda wengi wela bokinyo, eleng’ele bomengo bokande nda jilangi ele Masiya Yesu. 
PHP.4.20	Aeyoko imemya ele Nzakomba Ise ekiso bikeke la bikeke. O ngoko.
PHP.4.21	Luolaka wengi owa-boeko ele Masiya Yesu. Balongo bale l’emi buol’inyo. 
PHP.4.22	Ba-boeko bauma buol’inyo, baleki louol’inyo wae iy’ale nd’ilombe ya Kaisala. 
PHP.4.23	Boya wa Nkolo Yesu Masiya boyale la belimo bekinyo. O ngoko.
COL.1.1	PAULO, ekima ea Masiya Yesu, la wango wa Nzakomba, la Timoteo lilongo likiso, 
COL.1.2	ele ba-boeko la balongo ba nsosolo bal’ele Masiya nda Kolosai; Boya la kuci el’inyo lim’ele Nzakomba Ise ekiso.
COL.1.3	Tosima Nzakomba boya, wae Ise ea Nkolo ekiso Yesu Masiya, ko toonda nd’eloko ekinyo wengi’aefa, 
COL.1.4	ek’is’ookaka bosako w’imeezo ekinyo el’ele Masiya Yesu, ko la eefe endok’inyo ba-boeko bauma, 
COL.1.5	ewela ea lolendezo lofongama nd’eloko ekinyo nda look, lok’iny’ookaka nda joso nda joi ja nsosolo ea bosako w’olotsi, 
COL.1.6	bokit’el’inyo; nk’eleng’ele boko bole nd’enanga’euma boyocw’amuka ko boyofule, ngole boko boyoful’el’inyo lima mbile ek’iny’ookaka, ko leaki boya wa Nzakomba la nsosolo; 
COL.1.7	ngok’iny’olakemaka la Epafala, bosali olangema l’iso, ko oamana l’iso nd’olemo, ole bokambi ow’olemo owa Masiya owa nsosolo nd’eloko ekinyo, 
COL.1.8	ende atosangelaki eefe ekinyo ea lolango el’ele Bolimo.
COL.1.9	Nd’ewela ene iso ngoko, lima mbile ek’is’ookaka ngoso, tofambya loonda Nzakomba ko tuola nd’eloko ekinyo, wae lokame la njea ea wango bokae nda wanya w’olimo bouma la nkotola, 
COL.1.10	wete lokende l’ekendelo endeji nda joso ja Nkolo ko loate losimo lim’el’ende nd’aoyi’auma, ko locw’amuka nd’elemo beuma bi’olotsi, ko losekwa lisekwa nda njea ea Nzakomba; 
COL.1.11	ko lokemyame la bolo bouma, eleng’ele mpamba ea jilangi likande, nd’ikelo euma e’otema l’isei ya loncinji o la bosalangano; 
COL.1.12	ko lomemya Ise otoongyaki wae tambe baondo ba lisango ja ba-boeko nda fole eko; 
COL.1.13	ende atotungolaki lima mpamba ea wilima, ko atolekyaki nda likulaka ja Bona ow’eefe ekae; 
COL.1.14	toat’esikwelo ekiso el’ende, wae etungwelo lim’aoyi’obe’akiso: 
COL.1.15	ende ale wete esonganya ea Nzakomba otenyaka; ko ale nsomi ea emelo euma; 
COL.1.16	ele belemo’euma bemamaki el’ende, wae belemo bele nda loola ko la bele nd’okili, bendenya la befenya, nkina ngwende y’akulaka, nkina bankolo, nkina bakulaka, nkina ba-mpifo; belemo beuma beolemama l’ende, ko el’ende; 
COL.1.17	koko ende ale nda joso ja belemo beuma, ko belemo beuma beotongana el’ende. 
COL.1.18	Koko ende ale botsa wa jonge lile wete ekelesia: ko ale iango mongo, nsomi lim’ele bawei: wae ende mongo ayaleme nda mpifo ea joso nd’aoyi bauma. 
COL.1.19	Eki Ise osimak’olotsi wete bofula bouma boyal’el’ende; 
COL.1.20	wae aamanya belemo beuma el’omongo l’ende; eki’nd’oiezaka eamanelo e’oseka la balongo b’ekulusu ekande; wete o l’ende: nkina belemo bele nd’okili, nkina belemo bele nda loola.
COL.1.21	Koko inyo lolenaki la Nzakomba nd’ekek’eki joso, ko loki baini nda nkai ikinyo nd’eketo bekinyo bi’obe; lolo aeyoko aoamany’inyo nd’oseka 
COL.1.22	nda jonge ja wunyu bokande o l’iwa, wae aleky’inyo nda joso likande banto b’oeko, bafa l’olema la lofeli: 
COL.1.23	nkina loyala nd’imeezo la nsosolo, ko lokemyama, ko loyalema bolo, ko lofimane lima lolendezo ja nsango e’olotsi ek’iny’ookaka, esangemaki nd’enanga beuma nd’ase ba loola; koko emi, Paulo, ndilamaki nda mpifo ea bokambi owa nsango eko.
COL.1.24	Aeyoko nsalangana nda bielo binden’emi nd’eloko ekinyo, ko emi mongo nkokya nda wunyu bokami bielo bia Masiya biciki o nd’eloko ea jonge likande, lile wae ekelesia: 
COL.1.25	ndilamaki nda mpifo e’okambi owa ekelesia eko, eleng’ele mpifo e’ekambelo ea Nzakomba ekaemaki el’emi nd’eloko ekinyo, wete nsange joi liuma ja Nzakomba, 
COL.1.26	wae wisisa bondisamaki lima bikeke la biotswelo: lolo aeyoko boko bolenya ele ba-boeko bakande, 
COL.1.27	Nzakomba alangaki wete aeney’iyo elenge ea bomengo wa jilangi ja wisisa bone eka Bafaya; boko bole wae Masiya el’inyo lolendezo ja jilangi: 
COL.1.28	ko tokumy’ende, toyokame, ko toyolake wengi’onto la wanya bouma, wete tolekya wengi’onto o njelama kolongo ele Masiya; 
COL.1.29	nd’ewela ene njokambe bolemo, njoun’etumba, eleng’ele ekambelo ekande ekamb’el’emi la mpamba mongo.
COL.2.1	EL’EMI ndanga wae inyo lea elenge ea etumba eun’emi nd’eloko ekinyo, ko nd’eloko ea bako bale nda Laodikiya, ko nd’eloko ea bant’auma batafen’elongi ekami mongo; 
COL.2.2	wete betema’ekinyo besalangane, ek’iy’oamanaka nd’eefe, ele bomengo bouma wa njimeza mongo ea nkotola, wae bea wisisa wa Nzakomba fombo, bole wete Masiya; 
COL.2.3	liaci liuma ja wanya la njea jolisam’el’ende. 
COL.2.4	Nkela ngone nyango bonto afofomb’inyo l’etefelo ea jongo. 
COL.2.5	Mpeka la emi mp’eko el’inyo nda jonge, lolo nde l’inyo nd’olimo, nsalangana ko njena baoyi’akinyo baosembwa ci, ko imeezo ekinyo el’ele Masiya eokema bolo.
COL.2.6	Nd’ewela eko, lokendaka la Masiya Yesu Nkolo, ngok’iny’oambak’ende; 
COL.2.7	loakem’el’ende nga biili bi’otamba, ko lotongama el’ende; lokemyama nd’imeezo ngok’iny’olakemaka, lokaka nd’imeezo eko l’imemya ya losimo.
COL.2.8	Loalaka, nyango bonto afotomb’inyo nga njanga la wanya’okande w’aoyi, ko la baoyi ba mpafomba basamba ncina, eleng’ele lilako j’anto, eleng’ele belemo bia joso bi’okili, ko afeleng’ele Masiya. 
COL.2.9	Ele bofula bouma wa Nzakomba boyal’el’ende nda jonge, 
COL.2.10	ko inyo loata bofula bouma el’ende, ole botsa wa likulaka liuma la mpifo euma; 
COL.2.11	koko el’ende lotenamaki nsonge l’etenelo ea nsonge efokelame l’akata, nda ntatena ea nsonge el’ele Masiya, wae njimola ea baoyi ba jonge ja wunyu; 
COL.2.12	lokundamaki l’ende nd’inamelo, ko loetswaki lim’eko l’ende la njimeza e’ekambelo ea Nzakomba, ondoetolak’ende lim’ele bawei. 
COL.2.13	Ko ak’inyo nd’iwa ewela ea besesengano’ekinyo, l’osamba wa ntatena ea nsonge wa jonge likinyo, aikyak’inyo l’ende bolongo, ko aototungol’iso lima besesengano’ekiso beuma; 
COL.2.14	aofofya ekotelo ekotamaki nd’esise etotungyaki, etosukaki, ko aolimol’eko nye, aoak’eko nd’ekulusu; 
COL.2.15	aolimola bakulaka la ba-mpifo, ko aoleneya bako ng’etalo nda folalu, ko ende aolong’elonga l’eko.
COL.2.16	Talolangake wae bonto aez’inyo nd’ewela ea toma ta ndala la mamela, ko nd’ewela ea mbile e’elambo, l’iango ya nsonge, ko la mbile ea Sabata: 
COL.2.17	baoyi’ako bale lililingi kika ja baoyi bay’olo: lolo jonge mongo lile ja Masiya. 
COL.2.18	Talolangake wete bonto asuk’inyo wae lofambe ndako ekinyo, l’esotselo e’omongo lima wango’okae mongo, l’imemya imemy’ende bikima bia loola, ende ayomenge l’aoyi baki’nd’oenaka, ko aoyala l’eloloko e’o mpampa nda lokai lokande ja jonge, 
COL.2.19	ko afokatemele Botsa; lim’ele Botsa’oko jonge liuma joat’ekemyelo ko jotongana la batonga la besisa, ko josekwa la lisekwa lim’ele Nzakomba.
COL.2.20	Nkina lowaki la Masiya lim’elemo bia joso bi’okili, lofika besise lae? o nga loyoike nd’okili, 
COL.2.21	wete Tokitake; tomekake nd’omwa; tofomwake; 
COL.2.22	beko beuma bifosilela l’ekeelo eleng’ele besise la balako b’anto. 
COL.2.23	Baoyi’ako bale ng’esonganya ea wanya, wae imemya imemy’onto la wango’okae mongo, ko la esotselo e’omongo, ko la nsisoza ea jonge; lolo baoyi’ako bafosukeya mposa ea jonge.
COL.3.1	ND’EWELA eko, nga loetswaki lim’iwa inyo la Masiya bolongo, lasak’aoyi bale nd’aliko, ekit’ase Masiya nda wiji wa likata ja Nzakomba: j’elome. 
COL.3.2	Lilak’etema nd’aoyi bale nd’aliko, afa nd’aoyi bale nd’okili. 
COL.3.3	El’inyo lowaki, ko loiko lokinyo lolisama la Masiya ele Nzakomba. 
COL.3.4	Ae Masiya, ole loiko lokiso, oenya, inyo lifenya l’ende nda jilangi ngoko.
COL.3.5	Nd’ewela eko, looma bilama bikinyo bile nd’okili, wete linsamba, la linyamo, la mposa ea nsoi, la mposa e’obe, la mposa ea liaci eleki, ele wae imemya y’aidola; 
COL.3.6	nd’ewela ea baoyi’ako, nkele ea Nzakomba eoy’ele bana ba botendo; 
COL.3.7	inyo lokendaki nd’aoyi’ako nda joso, ak’iny’oyalaka nd’aoyi’ako. 
COL.3.8	Lolo aeyoko limolaka baoyi’ane bauma, wete nkele, la bolemo, la nkele ea bonkita, l’isaola, la baoyi ba linyamo lim’emwa’ekinyo: 
COL.3.9	talofombanake bampulu; ek’iny’oimolaka bonto owa kalakala la beketo’ekande, 
COL.3.10	ko lolota bonto ow’aeyoko, ondemama lenkina nda njea eleng’el’esonganya ekande ondoemaki: 
COL.3.11	emelo eko e’aeyoko efa la Bo-Elene la Bo-Yuda, otenama nsonge la ofotename nsonge. Bosenji la Bosi Sekutia, bokwala la of’okwala, lolonde Masiya ale bauma, ko al’ele bauma.
COL.3.12	Nd’ewela eko, inyo nga basonami la Nzakomba, banto b’oeko, ko balangema, lolota ng’enkoto betema bi’isei, la liota, la esotselo e’amongo, l’ongengo, l’isei ya loncinji: 
COL.3.13	talolemwanake, ko lotungwana baoyi’obe’akinyo, nkina bonto aata likambo l’ont’omo, o ngoki Nkolo otungolak’inyo baoyi’obe, inyo lokel’o ng’oko: 
COL.3.14	ko nd’aliko ba baoyi’ane bauma, lokan’eefe, ele wae eamanelo ea liongi ja kolongo. 
COL.3.15	Ko kela kuci ea Masiya eyale nkolo nd’etema’ekinyo, ek’iny’oetamaka l’etelo ele kuci eko nda jonge limoko; ko losimaka Nzakomba boya. 
COL.3.16	Kela joi ja Masiya liyal’el’inyo la mpafula nda wanya bouma; lolakana ko lokanezana la njemba, ko la nsau y’imemya, ko la nsau ya bolimo, lembele Nzakomba nd’etema’ekinyo la boya. 
COL.3.17	Koko baoyi bakel’inyo ba nko loswele, nkina joi ja ntefela, nkina bolemo wa nkakamba, lokel’aoyi’auma nda lina ja Nkolo Yesu, ko losima Nzakomba Ise boya o l’ende.
COL.3.18	Iny’aaji, lofika baome’akinyo, eleng’eko eji ele Nkolo. 
COL.3.19	Iny’aome, loka baaji’akinyo eefe, ko talakeelake boonzwa. 
COL.3.20	Iny’ana, limeza baise l’anyango’akinyo la lifiki nd’aoyi’auma: ele eleng’ene esimam’olotsi ele Nkolo. 
COL.3.21	Iny’aise, talotumolake bana’akinyo, nyango bafolembwa. 
COL.3.22	Iny’akwala, limeza iy’ale bankolo’akinyo b’okili la lifiki nd’aoyi’auma; afa bosala nd’aiso kika, nga lasa losimo j’anto; lolo l’otema wa nsosolo, loangaka Nkolo: 
COL.3.23	koko baoyi bakel’inyo ba nko loswele, lokelaka lim’otema, nga lokeela Nkolo, af’anto; 
COL.3.24	el’inyo lolea wete lifamba lim’ele Nkolo ndako ea lisango: inyo losalela Nkolo Masiya. 
COL.3.25	Ende okel’obe ifamba lenkina bobe boki’nd’okelaka; ko likali nd’eloko e’anto lif’eko nye.
COL.4.1	INY’ANKOLO, lokeelaka bakwala’akinyo baoyi ba liongi la bandeji; el’inyo lolea wae inyo mongo loata Nkolo nda loola.
COL.4.2	Lociniana nd’oondo la loncinji, lesanyaka nda boko l’imemya ya losimo; 
COL.4.3	koko lotoondel’iso, wete Nzakomba atokombwel’iso ekuke nd’eloko ea joi liko, wae tosange wisisa wa Masiya, el’emi ntungama nd’eloko e’oko: 
COL.4.4	wete njiez’eko nda folalu, elenge endeji l’emi wae nsange. 
COL.4.5	Lokendaka la wanya l’iy’ale nd’anza, losombaka bikeke. 
COL.4.6	Kel’etefelo ekinyo eyale wengi’aefa la boya, l’elenge esongi l’okwa, wae lea elenge endeji l’inyo wete lambe wengi’onto.
COL.4.7	Tukiko, ole lilongo olangema, l’okambi owa nsosolo, ko la bokwala oamana l’iso ele Nkolo, ifosangel’inyo baoyi bal’el’emi bauma; 
COL.4.8	ndotomaki el’inyo o nd’ewela ene, wete lea elenge eyal’iso, ko asalanganya betema’ekinyo: 
COL.4.9	ko ndetomak’ende la Onesimo, lilongo ja nsosolo ko olangema, ole bosi ek’inyo; iyo bifosangel’inyo bosako wa baoyi bakelam’endo bauma.
COL.4.10	Alisitaluko, otungama l’emi nd’onyolo, aoluol’inyo, ende la Malako eoto ea Balunaba (inyo loataki besise nd’eloko ekae; nkin’ay’el’inyo, loamb’ende); 
COL.4.11	ko la Yesu otangema Yuseto, bale nd’oloi wa Ntatena ea nsonge: bane kika bale wae basali baamana l’emi nd’eloko ea likulaka ja Nzakomba, iyo bansalanganyaki. 
COL.4.12	Epafula, ole bosi ek’inyo, bokwala owa Masiya Yesu, aoluol’inyo, ayoonde nd’eloko ekinyo la mposa mongo wengi’aefa, wete lemale la liongi o kolongo, ko la njimeza mongo ea wango wa Nzakomba bouma. 
COL.4.13	El’emi nsanga nd’eloko ekae wae ende ok’inyo mposa euke mongo, ko l’iy’ale nda Laodikiya, ko l’iy’ale nda Yelapoli. 
COL.4.14	Luka, nkanga e’ete olangema aoluol’inyo, ende la Dema. 
COL.4.15	Luolaka balongo bale nda Laodikiya, ko la Numpa, ko l’ekelesia ele nd’ilombe ikande. 
COL.4.16	Ko ae bonkanda’one oandem’el’inyo, kela boko boandeme nd’ekelesia ele nda Laodikiya: koko inyo loande benkanda lima Laodikiya. 
COL.4.17	Ko lokela Alukipo, Fonga loala ekambelo eki w’oambaka ele Nkolo, wae oonge nda mpifo eko.
COL.4.18	Besise
1TH.1.1	PAULO la Silwano la Timoteo ele Ekelesia ea Ba-Tesalonike el’ele Nzakomba Ise la Nkolo Yesu Masiya; Boya la kuci el’inyo.
1TH.1.2	Iso tosima Nzakomba boya nd’eloko ekiny’auma wengi’aefa, toyoande baina’akinyo nd’eondo bekiso; 
1TH.1.3	andofw’iso nko jomo bosala’okinyo w’imeezo, la bolemo’okinyo w’eefe ea lolango, la loncinji lokinyo ja lolendezo ele Nkolo ekiso Yesu Masiya, nda joso ja Nzakomba Ise ekiso; 
1TH.1.4	iso tea, balongo balangema la Nzakomba, esonamelo ekinyo; 
1TH.1.5	eleng’eki bosako’okiso w’olotsi oyak’el’inyo, afa nda joi kika, lolo nda mpamba ngoko, ko nd’olimo w’olotsi, ko la nd’ofula mongo wa njimeza; o ngok’iny’oeaka elenge ekiso ek’is’oyalaka el’inyo nd’eloko ekinyo. 
1TH.1.6	Ko inyo lokimaki elenge ekiso l’ea Nkolo, ak’iny’oambaka joi l’elo euke, l’ekemo ea Bolimo w’olotsi; 
1TH.1.7	la ngoko inyo loyalemaki lotaza ja lilako el’iy’auma bandimeza nda Makedonia la nda Akaya. 
1TH.1.8	Ele joi ja Nkolo jokumyama lim’el’inyo, afa nda Makedonia la Akaya kika, lolo nda biiji biuma imeezo endimez’inyo Nzakomba eokumyama; wete iso tofoate ncina wae totefele limo joi. 
1TH.1.9	El’iyo mongo basang’elenge e’otswelo ek’is’ootswak’el’inyo, ko l’elenge ek’iny’okengwanaka ele Nzakomba lima baidola, wete losaele Nzakomba eyoike l’ea nsosolo, 
1TH.1.10	ko lolendeza eyelo ea Bona’okae lima loola, oki’nd’oetolaka lim’ele bawei; o Yesu, otosikol’iso lima nkele eyoya.
1TH.2.1	BALONGO, inyo mongo lea otswelo ekiso el’inyo wae eko nteki o mpampa; 
1TH.2.2	lolo ak’is’oenaka elo nda joso ko la bekambo nda Filipoi, elenge endea inyo, tokakaki ele Nzakomba ekiso la nkaso wete tosangel’inyo nsango e’olotsi ea Nzakomba nd’etei ea basuki bauke. 
1TH.2.3	Ele joi likiso ja nkakemya lifa j’oseketano la linyamo la jongo: 
1TH.2.4	lolo totefela ngok’is’osimamaka bolotsi la Nzakomba wae atokitsa bosako w’olotsi; afa nga tasa losimo lim’el’anto, lolo lim’ele Nzakomba, ondengela betema’ekiso. 
1TH.2.5	El’inyo lolea, ko Nzakomba ale temoin, wae l’ekeke nko loswele iso ntatotefela baoyi ba losimo j’itefya, ko ntatoki l’ekukelo ea mposa e’aumba eleki; 
1TH.2.6	ko ntatasa lokumo lim’el’anto, nkina lim’el’inyo, nkina lim’el’ant’ankina, wete is’ale la mpifo ya bikima bia Masiya, nga tolangaki, siki toyalemaki l’olito el’inyo. 
1TH.2.7	Lolo toki l’ongengo nd’etei ekinyo, ngole walekele oongolaka bana’akande mongo; 
1TH.2.8	eleng’eko, ek’is’ookak’inyo eefe ea mposa, tosimak’olotsi wae tokay’inyo, afa nsango e’olotsi ea Nzakomba kika, lolo belimo’ekiso mongo o ngoko, ek’is’ookak’inyo eefe ea lolango ja ndekola. 
1TH.2.9	El’inyo lolofwa, balongo, besala la bolemo w’eefe bokiso, eleng’ek’is’osalaka l’otso la mbile, wete tofoyaleme bolito wa ndaasa ea toma ta bont’om’okinyo, ko tosangelak’inyo bosako w’olotsi wa Nzakomba. 
1TH.2.10	Inyo lole temoins, ko Nzakomba ale ngoko, eleng’ek’is’oyalaka el’inyo bandimeza la baoyi b’oeko la liongi, ko ntatoki la joi lindeji la lofeli, 
1TH.2.11	el’inyo lolea elenge ek’is’okeelaka wengi’ont’okinyo ngol’ise l’ana’akande mongo, wae mbondak’inyo ko nkemyak’inyo, ko nsangaki ngole temoin; 
1TH.2.12	wete inyo lokende l’ekendelo endeji l’anto ba Nzakomba, ondetak’inyo nda likulaka likae mongo la jilangi.
1TH.2.13	Ko nd’ewel’ene iso tofambya losima Nzakomba boya, wae ak’iny’oambaka lim’el’iso joi j’osise, wete joi ja Nzakomba, inyo lambaki liko, afa ngole joi j’anto, lolo ngole joi ja Nzakomba, ko lile liko o nsosolo; liko liyosale el’iy’andimeza. 
1TH.2.14	El’inyo, balongo, lokimaki elenge ea bikelesia bia Nzakomba bil’ele Masiya nda Yudea; ek’iny’oenaka bielo lim’el’anto ba bise bikinyo mongo o ngok’iy’oenaka bielo lim’ele Ba-Yuda, 
1TH.2.15	wete iy’aomaki Nkolo Yesu ko l’ateli, ko batitanyak’iso, ko bafaosimama la Nzakomba, ko bayosuk’ant’auma; 
1TH.2.16	iyo batofeka wae tofotefele la Bafaya nyango bafoike; ko bafuza beketo bekiyo bi’obe wengi’aefa; lolonde nkele eoya el’iyo o ndekola mongo.
1TH.2.17	Lolo iso, balongo, ak’is’olenaka l’inyo fele nda jonge, afa nd’otema, tasaki la mposa ea ndekola mongo wete tene bilongi bikinyo o la ndalanga mongo; 
1TH.2.18	ek’is’olangaka loya el’inyo bikeke biuke, nk’emi Paulo, lolo Satana atosukaki. 
1TH.2.19	Lolendezo lokiso lole na? l’ekemo ekiso? la likuka likiso j’ekumya? Afa nk’inyo, nda joso ja Nkolo ekiso Yesu nd’eyelo ekande? 
1TH.2.20	El’inyo lole ekumya ekiso l’ekemo ekiso.
1TH.3.1	ND’EWEL’EKO, ak’iso ntatikeya lenkina betema, totangak’olotsi wete tocikale nda Atenia iso kika; 
1TH.3.2	ko totomaki Timoteo lilongo likiso l’okambi owa Nzakomba nda nsangoe’olotsi ea Masiya, wae akemy’inyo, ko acicimy’inyo nd’imeezo ekinyo; 
1TH.3.3	wete bonto nko loswele afofukyame la bielo bine; el’inyo mongo lea wae tosonama nda mpifo eko. 
1TH.3.4	Onde, ak’is’eko l’inyo, tosangelak’inyo nda joso wete tifen’elo; o ngoki eko oielaka, ko inyo lea. 
1TH.3.5	La ncin’ene emi ngoko, aki’mi ncikeya lenkina botema, ntomaki ekima wae njea imeezo ekinyo, nkina bomeki aosiza lomek’inyo lomeko, ko bolemo’okiso boyalem’o mpampa. 
1TH.3.6	Lolonde Timoteo mpangayaka el’iso nk’aeyoko lim’ek’inyo, ko aotoyela bosako w’olotsi w’imeezo ekinyo l’eefe ekinyo ea lolango, la jofwa j’olotsi litofw’inyo bikeke biuma, ko mposa endok’inyo wae loten’iso, nk’elenge endok’iso mposa wete ten’inyo; 
1TH.3.7	nd’ewel’ene, balongo, tokemaki nd’eloko ekinyo l’imeezo ekinyo nd’elo ekiso l’okambo’okiso bouma; 
1TH.3.8	el’iso toika aeyoko, ng’inyo lolemala la bolo ele Nkolo. 
1TH.3.9	Losimo losimey’iso Nzakomba boya nd’ewela ekinyo, la nd’ewela ea ekemo euma ekem’iso nd’eloko ekinyo nda joso ja Nzakomba ekiso—lole na? 
1TH.3.10	L’otso la mbile toyoonde bouke na wete tene bilongi bikinyo, ko tokokya bako bakucwa nd’imeezo ekinyo.
1TH.3.11	Aeyoko kela Nzakomba mongo, Ise ekiso, la Nkolo ekiso Yesu batosamboza mboka ecw’iso el’inyo; 
1TH.3.12	ko Nkolo akeel’inyo wae lofule ko lokaka l’eefe endokan’inyo ko l’eefe endok’inyo bant’auma, nk’elenge endok’is’inyo eefe; 
1TH.3.13	wete ende akemya betema’ekinyo nd’aoyi b’oeko nko lofeli nda joso ja Nzakomba Ise ekiso nd’eyelo ea Nkolo ekiso Yesu la ba-boeko bakande bauma.
1TH.4.1	JOI ja ncindeza, balongo, toond’inyo, ko tokam’inyo ele Nkolo Yesu wae lokake o nkakaka, ngok’iny’oambaka lim’el’iso elenge endeji l’inyo wete lokende ko lase losimo lim’ele Nzakomba, nk’elenge ekend’inyo. 
1TH.4.2	El’inyo lolea besise bek’is’okaak’inyo la Nkolo Yesu. 
1TH.4.3	Ele bone bole wango wa Nzakomba wae mbuzama ekinyo nd’oeko, wete lokile linsamba, 
1TH.4.4	ko wengi’onto’okinyo ea loata jonge likae mongo la ndesanya nd’oeko l’imemya; 
1TH.4.5	afa nda mposa ea jibi, ngole Bafaya bafea Nzakomba; 
1TH.4.6	wae bonto nko loswele afokakatanya, ko afokeele lilongo likande bobe nda joi liko; ele Nkolo ale bosomboli owa nkele nd’aoyi’ane bauma, o ngok’is’olakak’inyo nda joso ko tosangelak’inyo ngoko. 
1TH.4.7	Eki Nzakomba ntatet’iso wete toyale nda linyamo, lolo nd’oeko. 
1TH.4.8	Nd’ewel’eko, bonto otona o ntatona, afotone banto, lolo Nzakomba, okaak’inyo Bolimo’okae w’olotsi.
1TH.4.9	Lolo nd’ewela ea lolango j’alongo, inyo lofele wela wae omo akotel’inyo, el’inyo mongo lolakema la Nzakomba wete lokan’eefe. 
1TH.4.10	Onde, inyo lokela ngoko ele balongo bauma bale nda Makedonia euma. Lolo toond’inyo, balongo, wae lokake o nkakaka; 
1TH.4.11	lofonga jasa wete loyaleme wai, ko lokambe belemo’ekinyo mongo, ko losale l’akata’akinyo mongo, o ngok’is’olakak’inyo; 
1TH.4.12	wae lokende l’ekendelo endeji el’iy’ale nd’anza, ko lofelengane nye.
1TH.4.13	Lolo tofolange, balongo, wae inyo loyaleme nga lofea joi ja bawei bale nd’ais’ilo; nyango lofoke lokeseli elenge endok’ant’ankina bafa la lolendezo. 
1TH.4.14	Nd’ewela wae, ayaka timeza wete Yesu awaki, ko aetswaki lenkina lim’iwa, nk’eleng’eko Nzakomba ifoyela iy’ale nd’ais’ilo ele Yesu o l’ende. 
1TH.4.15	El’iso tosangel’inyo line la joi ja Nkolo, wae is’aika bacikala elaka nk’eyelo ea Nkolo, tofaoleka nda joso likiyo bale nd’ais’ilo nye. 
1TH.4.16	Ele Nkolo mongo ifokitela lima loola, ko ifobeleza la lolaka j’okulaka owa bikima bia loola, la bolola wa Nzakomba: ko bawei ele Masiya bifoetswa nda joso; 
1TH.4.17	nkako is’aika bacikala tifokolama wa, iso l’iyo nd’atute, wete tokumane la Nkolo nd’aliko; ko la ngoko tifosekwa la Nkolo o seko. 
1TH.4.18	Nd’ewel’eko lolombwana lokeseli la baoyi’ane.
1TH.5.1	LOLONDE nd’ewela ea bikeke la bileko, balongo, inyo lofele wela wae joi likotame el’inyo. 
1TH.5.2	El’inyo lolea fombo wete mbile ea Nkolo eoya ngole wiyi l’otso. 
1TH.5.3	Akel’iyo Kuci, la Nko joi j’ofolu, nkako efitanelo eoy’el’iyo sasimo, elenge eyaka ndomatswa el’omoto ole la jemi; ko iyo bafaolota nye. 
1TH.5.4	Lolo inyo, balongo, lofa nda wilima, wete mbil’eko eat’inyo ngole wiyi; 
1TH.5.5	el’iny’auma lole bana ba fole la bana ba mbile; iso tofa ba-botso, ko tofa ba-wilima; 
1TH.5.6	nd’ewela eko, kel’iso tofetame l’ais’ilo elenge ekela bant’ankina, lolo tesanya ko tofolangwa l’asanga. 
1TH.5.7	El’iy’ale nd’ais’ilo betamaka l’otso; ko iy’alangwa l’asanga balangwaka l’otso. 
1TH.5.8	Lolo, el’iso banto ba mbile, kel’iso tokile basanga, ko tolote ngua ea imeezo l’eefe ea lolango nda ntolo; ko la likuka ja lolendezo ja loiko nd’otsa. 
1TH.5.9	Eki Nzakomba ntatet’iso wae tene nkele, lolo toate loiko la Nkolo ekiso Yesu Masiya, 
1TH.5.10	otowelak’iso wete nkina toetswa, nkina tetama l’ais’ilo, toike iso l’ende bolongo. 
1TH.5.11	Nd’ewela eko, lokaman’inyo mongo, ko lokemyan’inyo mongo, nk’elenge ekel’inyo.
1TH.5.12	Lolo toond’inyo, balongo, wae lea iy’akamba bolemo el’inyo, ko bale la mpifo lim’ele Nkolo el’inyo, ko bayolak’inyo; 
1TH.5.13	ko lafik’iyo la lifiki mongo nd’eefe ea lolango nd’eloko ea bolemo’okiyo. Loyaleme la kuci el’inyo mongo. 
1TH.5.14	Ko toond’inyo, balongo, lolaka iy’akela baoyi ba jengi, lokemya iy’asaana bosa, lokambya ba-tongoi, loyaleme l’isei ya loncinji el’ant’auma. 
1TH.5.15	Loalaka wae bonto afumanya bont’onkina bobe la bobe; lolo kel’inyo lokimane wengi’aefa l’aoyi b’olotsi el’inyo mongo l’ele bant’auma. 
1TH.5.16	Losalanganaka wengi’aefa; 
1TH.5.17	loondaka nko jomo; 
1TH.5.18	losimaka Nzakomba boya nd’aoyi’auma, ele eleng’eko wae wango wa Nzakomba ele Masiya Yesu nd’eloko ekinyo. 
1TH.5.19	Talofofyake Bolimo; 
1TH.5.20	talotengwelake baoyi ba ntatela; 
1TH.5.21	lomeka baoyi’auma, lokatemela joi lil’olotsi; 
1TH.5.22	lokila bilenge biuma bi’aoyi’obe.
1TH.5.23	Ko Nzakomba mongo ea kuci abuz’inyo nd’oeko mongo, ko kela bolimo’okinyo bouma l’otema’okinyo bouma la jonge likinyo liuma bafongame, nko likambo ja lofeli nd’eyelo ea Nkolo ekiso Yesu Masiya. 
1TH.5.24	Ende ondet’inyo ale o nsosolo, ko ifokela joi liko. 
1TH.5.25	Balongo, lotoondele. 
1TH.5.26	Losambela balongo bauma la baiser e’oeko. 
1TH.5.27	Nsimbel’inyo la Nkolo wete bonkand’one wa mpato boandeme ele balongo bauma.
1TH.5.28	Boya wa Nkolo ekiso Yesu Masiya boyale l’inyo. O ngoko.
2TH.1.1	PAULO la Silwano la Timoteo ele Ekelesia ea Ba-Tesalonike el’ele Nzakomba Ise ekiso la Nkolo Yesu Masiya; 
2TH.1.2	boya la kuci el’inyo lim’ele Nzakomba Ise la Nkolo Yesu Masiya.
2TH.1.3	Balongo, sik’iso tosimaka Nzakomba boya wengi’aefa nd’eloko ekinyo, eleng’eko eji; ele imeezo ekinyo eofula o mpafula mongo, ko eefe endokan’inyo bauma eolekola; 
2TH.1.4	o ngoko iso mongo tokumy’ekumya nd’eloko ekinyo nda bikelesia bia Nzakomba nd’ewela ea ikelo ekinyo e’otema l’imeezo ekinyo nd’enyoko bekinyo beuma ko nda bielo binden’inyo; 
2TH.1.5	baoyi’ako bale lotaza londeneya etenelo e’akambo ea liongi ea Nzakomba; linden’inyo elo nd’eloko ea liko: 
2TH.1.6	nkina Nzakomba aosima joi line liongi wete alakole iy’andeney’inyo elo ndako ea elo, 
2TH.1.7	ko alakol’iny’anden’elo ko l’iso ndako ea jomo, ae Nkolo Yesu oenya lima loola la bikima bia mpamba ekande 
2TH.1.8	la tsa ta mpafeta, ay’osombola el’iy’afea Nzakomba nkele, ko el’iy’afimeza la lifiki bosako w’olotsi wa Nkolo ekiso Yesu; 
2TH.1.9	iyo bifosisozama o lofito ja seko lim’elongi ea Nkolo ko lima jilangi ja mpamba ekande, 
2TH.1.10	a end’oya omemyama ele ba-boeko bakande, ko asimama la nkakamwa nda mbil’eko el’iy’andimeza bauma (ek’iny’oimezaka nsango ekiso). 
2TH.1.11	Nd’ewela ene, toonde nd’eloko ekinyo wengi’aefa wae Nzakomba ekiso atanga wae inyo leji l’etelo ekinyo, ko ifokokya wengi mposa ea baoyi b’olotsi ko wengi bolemo w’imeezo o la mpamba; 
2TH.1.12	wete lina ja Nkolo ekiso Yesu limemyame el’inyo, ko inyo el’ende, eleng’ele boya wa Nzakomba ekiso la Nkolo Yesu Masiya.
2TH.2.1	AEYOKO, balongo, toond’inyo nd’ewela ea eyelo ea Nkolo ekiso Yesu Masiya ko l’ea etakanelo e is’otakana el’ende, 
2TH.2.2	wae lofofukyama nkaola nda lokai lokinyo, ko lofokakaane, nkina la bolimo, nkina la joi ja ntefela, nkina la bonkanda nga boya lim’el’iso, nga mbile ea Nkolo el’ane aeyoko; 
2TH.2.3	talolangake wae bonto afomb’inyo l’elenge nko loswele ea mpafomba: ele mbile ea Nkolo efaoya elaka nko esundoelo eoya nda joso, ko bont’oko ow’obe, wae bona owa mpitana, aolenya; 
2TH.2.4	ende osukaka ko osangy’omongo nd’aliko b’eko euma etangema Nzakomba 1’oko omemyama; koko ende mongo akit’ase nd’ilombe ya Nzakomba, ko akumy’ende mongo ngole Nzakomba. 
2TH.2.5	Lofofwa nde, aki’mi eko l’inyo, nsangelak’inyo baoyi’ane? 
2TH.2.6	Ko lea aeyoko oko osuka wae ende aenya nd’ekeke ekande mongo. 
2TH.2.7	Ele wisisa wa bosesengano boyokambe an’aeyoko: lolonde omo ayosuke aeyoko, elaka nko aolimana. 
2TH.2.8	Nkako oko ow’osesengano ifenya, oe Nkolo Yesu ooma la loi ja bomwa’okande, ko ifofit’ende l’enyelo ea eyelo ekande: 
2TH.2.9	eyelo e’oko ele eleng’ele ekambelo ea Satana la mpamba iuma ko la ntaza ko la belemo bia nkakamwa bia mpafomba, 
2TH.2.10	ko la bokakatano bouma wa baoyi’asamba liongi el’iy’ayofitane—ek’iyo ntabamb’eefe ea lolango ea nsosolo eko, wete iyo baike. 
2TH.2.11	Ko nd’ewela ene Nzakomba aolatomel’iyo ekambelo ea wungusano wae iyo bimeza joi ja mpafomba: 
2TH.2.12	wete iy’atimeza nsosolo eko, lolo bokak’ekemo nd’aoyi’asamba liongi, iy’auma bumbame likambo.
2TH.2.13	Sik’iso tosimaka Nzakomba boya wengi’aefa nd’eloko ekinyo, balongo balangema la Nkolo, eki Nzakomba osonak’inyo lim’iango ele loiko nd’ebuzelo e’oeko ea Bolimo ko la njimeza ea nsosolo: 
2TH.2.14	nd’ewel’eko, ende aetak’inyo la bosako’okiso w’olotsi, wae loate jilangi ja Nkolo ekiso Yesu Masiya. 
2TH.2.15	Nd’ewela eko, balongo, lemalaka la bolo, ko lokatemela balako bak’iny’olakemaka, nkina la joi ja ntefela, nkina l’onkanda’okiso.
2TH.2.16	Kela Nkolo ekiso Yesu Masiya mongo ko la Nzakomba Ise ekiso, otokak’iso eefe ko otokaak’iso bosalangano wa seko ko la lolendezo j’olotsi o la boya, 
2TH.2.17	kel’ende asalanganya betema’ekinyo, ko akemy’eko nda wengi’oketo w’olotsi la wengi joi j’olotsi.
2TH.3.1	JOI ja nsukela, balongo, lotoondele, wete joi ja Nkolo likumwa ko limemyame, eleng’ele liko ek’inyo; 
2TH.3.2	wae tosikwa lim’ele banto ba lofundo la banto b’obe; ele bant’auma bafa l’imeezo eko. 
2TH.3.3	Lolo Nkolo ale nsosolo, ende ifokemy’inyo, ko ifofong’inyo lim’el’oko ow’obe. 
2TH.3.4	Tole la njimeza ele Nkolo nd’eloko ekinyo, wete lokele baoyi basangel’is’inyo, ko lifokela baoyi’ako. 
2TH.3.5	Ko kela Nkolo iez’etema’ekinyo nd’eefe ea Nzakomba, ko nda loncinji ja Masiya.
2TH.3.6	Aeyoko, balongo, tosangel’inyo nda lina ja Nkolo ekiso Yesu Masiya wae limane lim’ele wengi lilongo oyokende l’ekendelo ea jengi, ko ofokime balako bak’iy’oambaka lim’el’iso. 
2TH.3.7	El’inyo mongo lolea elenge endeji wae lokim’elenge ekiso: ek’iso ntatokelaki baoyi ba jengi ek’inyo, 
2TH.3.8	ko ntatoleki mampa e’onto owa nko loswele nk’ofuto, lolo la bosala la bolemo w’eefe tosalaki l’otso la mbile wae tofoyaleme bolito wa ndaasa ea toma ta bont’omo’okinyo: 
2TH.3.9	afa nd’ewela wete tofoate mpifo, lolo tokel’iso mongo lotaza ja lilako el’inyo wae lokim’elenge ekiso. 
2TH.3.10	Ak’iso eko l’inyo, tosangelak’inyo wete, Ayaka bonto afolange losala, kel’ende afole toma. 
2TH.3.11	El’iso toka wae bamo bal’ek’inyo bayokende l’ekendelo ea jengi, bafosale o nye, lolo bale benteci. 
2TH.3.12	Aeyoko tosangela iy’ale eleng’eko, ko takame ele Nkolo Yesu Masiya wete basale la wai, ko bale mampa ikiyo mongo. 
2TH.3.13	Lolo inyo, balongo, talolembwake nda nkakamba e’elemo bi’olotsi. 
2TH.3.14	Ko nkina bont’omo afokele joi likiso lile nd’onkand’one, loalaka bont’oko, ko talokendak’oseka l’ende wae ende oke nsoi. 
2TH.3.15	Lolo talotangak’ende wini, lolo lolak’ende ngole lilongo.
2TH.3.16	Kela Nkolo mongo ea kuci akay’inyo kuci wengi ekeke ko nda wengi elenge. Nkolo ayale l’iny’auma.
2TH.3.17	Boseso
2TH.3.18	Boya wa Nkolo ekiso Yesu Masiya boyale l’iny’auma. O ngoko.
1TI.1.1	PAULO, ekima ea Masiya Yesu eleng’ele bosise wa Nzakomba Boikyi’okiso, la Masiya Yesu lolendezo lokiso; 
1TI.1.2	ele Timoteo, bona’okami owa nsosolo nd’imeezo: Boya l’isei la kuci lim’ele Nzakomba Ise, ko la Masiya Yesu Nkolo ekiso.
1TI.1.3	Ngoki’m’okoondaka nd’ekeke eki’m’okende Makedonia wae ocikale nd’Efeso wete osangele banto loswele wae bafolake lilako j’eleng’enkina, 
1TI.1.4	ko bafokoza bekolo la eandelo ea biotswelo efa la nsukela, bandieza bikoli ko bafieza ekambelo ea Nzakomba ele nd’imeezo: nkoonda o ngoko aeyoko. 
1TI.1.5	Lolo nsukela ea bosise wete eefe lima botema wa soto ko lima juge e’otema e’olotsi ko lim’imeezo esamb’okakatano: 
1TI.1.6	bamo baoseketana nd’aoyi’ako ko baolet’ele baoyi’asamba jango loswele; 
1TI.1.7	iyo balanga wae bayaleme balaki ba bisekyelo, lolonde bafokotole baoyi’asang’iyo ko la balako balak’iyo nk’okakaano. 
1TI.1.8	Lolo iso tea wete bisekyelo bil’olotsi, nkina bonto akela eleng’eki biko osekyamaka, 
1TI.1.9	ko ende aolea joi line wae bisekyelo bifosekyame nd’eloko e’onto owa liongi, lolo nd’eloko ea basesenganyi, la ba-botendo, ko l’iy’afomemya Nzakomba, ko la banto b’obe, ko l’iy’afofike Nzakomba, ko l’iy’afouzame nd’oeko, ko la baomi b’aise l’anyango, ko la baomi b’anto, 
1TI.1.10	ko la ba-linsamba, ko la baende bakela baoyi ba nsoi mongo l’aende bamo, ko la baiyi b’anto, ko la bafombi b’ampulu, ko l’iy’asimba nsimbi y’ampulu, ko nkina joi limo lil’eko lifosongi la lilako lionga; 
1TI.1.11	eleng’ele bosako w’olotsi wa jilangi ja Nzakomba e’ekemo, bokitsamak’el’emi.
1TI.1.12	Nsim’ende onkemyaki boya wete Masiya Yesu Nkolo ekiso, eki’nd’ontangaka bonto owa nsosolo ko andilak’emi nda mpifo e’okambi’okande; 
1TI.1.13	nk’emi oki nda joso bosaoli owa Masiya ko la bonyokoli ko la bofici: lolonde anjokak’emi isei nd’ewela eki’m’okelaka ngoso nd’osamba wa njea la nd’osamba w’imeezo, 
1TI.1.14	ko boya wa Nkolo ekiso bofulaki o mpafula l’imeezo ko l’eefe el’ele Masiya Yesu. 
1TI.1.15	Joi line lile nsosolo ko leji wae wengi’onto ambe liko l’otema’ouma wete Masiya Yesu ayaki nd’okili oikya banto b’obe; emi nde bont’obe owa joso: 
1TI.1.16	lolo nd’ewela ene Yesu Masiya anjokak’emi isei wae aeneya l’emi ole bont’obe owa joso isei ikande ya loncinji iuma, wae njale lotaza ja lilako el’iy’andimez’ende nd’afeka ele loiko ja seko. 
1TI.1.17	Aeyoko ele Bokulaka owa Roi owa bikeke biuma, otawaka, otenyaka, ole Nzakomba ende kika, imemya la jilangi bayale el’ende bikeke la bikeke. O ngoko.
1TI.1.18	Bosise’one nkokitsa we bona’okami Timoteo, eleng’ele ntelo itelamaki nd’eloko eke, wae oun’etumba e’olotsi l’iko; 
1TI.1.19	ko okatemele imeezo la juge e’otema e’olotsi: eki bamo oimolaka lim’el’iyo, ko o ngoko bafitaki imeezo nga wato bofitana la njiina: 
1TI.1.20	bam’akiyo wete Umenaio la Alesandulo; baki’m’olekyaka ele Satana wete balakeme wete bafosaola Nzakomba.
1TI.2.1	ND’EWELA eko, nkokama nda joso mongo wae banto balombe Nzakomba ndalomba, ko baonde beondo, ko baondel’anto, ko basime losimo j’imemya, o nd’eloko e’anto bauma; 
1TI.2.2	nd’eloko ea bakulaka ba Rois, ko la bamongo mpifo bauma: wete toyokende la wai ko la kuci, la mamemya euma ea Nzakomba ko la lifiki j’imemya. 
1TI.2.3	Eleng’ene ele bolotsi ko esimam’olotsi la Nzakomba Boikyi’okiso; 
1TI.2.4	olanga wae bant’auma baike ko bakite nda njea ea nsosolo eko. 
1TI.2.5	Ele Nzakomba ale nk’emoko, ko ndatsa Nzakomba l’anto bolenzwa o nk’omoko wete bonto, Masiya Yesu, 
1TI.2.6	olekyak’ende mongo nsiko nd’eloko ea bant’auma; nsango esangema o nda bikeke bi’eko mongo: 
1TI.2.7	eki’m’oilamaka bosangi ko l’ekima (ntefela nsosolo, mpofombe), bolaki owa Bafaya nd’imeezo ko nda nsosolo.
1TI.2.8	Nd’ewel’eko, ndanga wae baende baonde nda wengi wiji ko basangya bakata b’oeko nko nkele ko nko bikoli. 
1TI.2.9	Eleng’eko bamato bakomby’iyo mongo la benkoto bendeji, ko la nsoi la lokai ja wanya: afa la ntatonga e’abwo, ko afa la ndalota ea wolo la perles la benkoto bia wiko w’onene: 
1TI.2.10	lolo la beketo bi’olotsi (beonga l’amato batang’iyo bamemyi ba Nzakomba). 
1TI.2.11	Kela bomoto ekele la wai ko la lifiki liuma. 
1TI.2.12	Lolo mpimeza bomoto alake, ko ayale nkolo ea jende, lolo ayale wai. 
1TI.2.13	Eki Adama oemamaka nda joso, ko Ewe nd’afeka; 
1TI.2.14	ko Adama ntafombamaki, lolo bomoto aki’nd’ofombamaka, akweki nd’oseketano: 
1TI.2.15	lolo bamato bifoika la mbaota e’ana, nkina bayale nd’imeezo la nd’eefe ea lolango ko nda mbuzama nd’oeko la lokai ja wanya.
1TI.3.1	JOI line lile nsosolo, Nkina bonto aasa mpifo ea wesanyi la mposa, alang’olemo w’olotsi. 
1TI.3.2	Nd’ewela eko, eji la wesanyi wae ayalem’onto ofa la likambo ja lofeli, bome owa waji’omoko, bonto owa bonkomete, ole la lokai ja wanya, okel’aoyi ba ci, oyaak’oya, ole la wanya nd’elakelo; 
1TI.3.3	otalangwaka la vina, ofokund’anto; ow’ongengo, ofa la wamba, ofoke francs mposa; 
1TI.3.4	okela baoyi ba mpifo l’olotsi nd’ilombe ikande mongo, ofikama la bana’akande o la lifiki j’imemya liuma; 
1TI.3.5	(lolo nkina bonto afokele baoyi ba mpifo nd’ilombe ikande mongo, ifesanya ekelesia ea Nzakomba ngamo?) 
1TI.3.6	afa bonto otafekela, nyango acw’ende nd’aliko l’eloloko afokwa nd’umbelo ea likambo ja Satana. 
1TI.3.7	Koko eji wete aate lokumo j’olotsi lim’el’iy’ayale nd’anza: nyango afokwa nd’ekwelo ea lotango j’obe, ko nd’ilonga ya Satana. 
1TI.3.8	Nk’eleng’eko ba-diakono bayaleme la lifiki j’imemya, bafa la bemwa’efe, bafomele vina euke, bafoke nkito ea linyamo mposa; 
1TI.3.9	bakatemela wisisa w’imeezo eko la juge e’otema ea feto. 
1TI.3.10	Kela bant’ane bamekame nda joso; ko nkina bafa la likambo ja lofeli, kela bayale ba-diakono. 
1TI.3.11	Eleng’eko, kela bamato bayaleme la lifiki j’imemya, bafofat’anto, ba-bonkomete, ba nsosolo nd’aoyi’auma. 
1TI.3.12	Kela ba-diakono bayaleme bome’omoko waji’omoko, ko bakela baoyi ba mpifo ele bana’akiyo, ko nda tolombe tokiyo mongo, l’olotsi. 
1TI.3.13	Nd’ewela wae iy’akambaka belemo bia ba-diakono l’olotsi baatel’iyo mongo mpifo e’olotsi, ko la nkaso mongo nd’imeezo el’ele Masiya Yesu.
1TI.3.14	Nkokotela we baoyi’ane, andendez’emi wete nk’elingi nje ele we: 
1TI.3.15	lolo nkina mmonga elingi, wae wea elenge endeji wete banto bakele nd’ilombe ya Nzakomba, ile wae Ekelesia ea Nzakomba oyoike, ko la likonji l’ekemyelo ea nsosolo eko. 
1TI.3.16	Ko nko bikoli, wisisa wa mmamemya ea Nzakomba bolekola; Ende enyaki nda jonge, ayengwaki nd’olimo, enyaki ele bikima bia loola, ongozamaki ele Bafaya, banto ba bokili boimezaki, ulezamaki nda jilangi.
1TI.4.1	LOLO Bolimo asanga fole wae nda bikeke bi’afeka bamo bifimana lim’imeezo eko, ko bifokoza belimo bia mpafomba la balako ba bademona, 
1TI.4.2	nd’ewela ea bokakatano w’anto bafomb’ampulu, juge e’otema ekiyo mongo eocilingana ngole efoya eki tsa; 
1TI.4.3	bafek’anto wae bafoalana nda liala, ko bakel’anto wete bakile nyama iki Nzakomba oemaka wae iy’andimeza ko bandea nsosolo bamb’iko la losimo j’imemya. 
1TI.4.4	Ele wengi toma toki Nzakomba oemaka tol’olotsi, nk’ekila, nkina bambe toko la losimo j’imemya, 
1TI.4.5	ele toko tobuzama nd’oeko la joi ja Nzakomba la boondo.
1TI.4.6	Nga wofweya balongo baoyi’ane, wifoyalema bokambi ow’olotsi owa Masiya Yesu, okemyama l’aoyi b’imeezo eko, ko la lilako j’olotsi liki w’okimaka o l’aeyoko: 
1TI.4.7	lolo fengola bekolo bi’okili la bi’amato ba bikota. Ko kemya we mongo la ndekela ea mamemya ea Nzakomba: 
1TI.4.8	ele nkakemya ea jonge ele la nkito nk’isisi, lolo mamemya ea Nzakomba ele la nkito nd’aoyi’auma, ele l’elaka ea loiko j’aeyoko ko la loiko loya. 
1TI.4.9	Joi line lile nsosolo ko leji wete wengi’onto ambe liko l’otema’ouma. 
1TI.4.10	Nd’ewel’ene, tokamb’olemo, ko toswela o nsweela, el’iso tolil’etema ele Nzakomba oyoike, ole Boikyi owa bant’auma, ko Boikyi mongo owa bandimeza. 
1TI.4.11	Fonga losangel’anto ko w’alake baoyi’ane. 
1TI.4.12	Tawimezak’onto akotengwela ele we bonolu; lolo yalema lotaza ja lilako el’iy’andimeza, nda joi ja ntefela, nd’elenge eyala we, nd’eefe ea lolango, nd’imeezo, nd’aoyi ba soto. 
1TI.4.13	Fonga loanda mbaanda, ko fonga lokam’anto la mbaonda, ko fonga lolaka lilako elaka nko njoya. 
1TI.4.14	Tawofelake nganji el’ele we ekaemaki ele we la lotelo la njaafya e’akata ea bampaka b’Ekelesia. 
1TI.4.15	Fonga lokanela baoyi’ane; il’otema’oke bouma nd’aoyi’ako, wae jekela likawe jenya el’ant’auma. 
1TI.4.16	Fonga lesanya we mongo ko la lilako like. Ciniana nd’aoyi’ane la loncinji, nd’ewela wete ng’okela ngone wifoikya we mongo ko l’iy’akokoza we.
1TI.5.1	TOFELAKE mpaka la lofeli ja bolo, lolo w’oonde ngol’ise: ko l’iy’atafokita mpaka ngol’alongo b’ooto: 
1TI.5.2	ko la bamato ba mpaka ngole banyango; ko l’amato batafokita mpaka ngole bankana, la feto mongo. 
1TI.5.3	Fika bamato ba bituka bale bituka mongo. 
1TI.5.4	Lolo nkina etuka loswele ale la bana, nkina bankana, kel’iyo bekele nda joso wete beney’ilongo ikiyo mongo lifiki likiyo, ko balakole baise l’anyango’akiyo ndako; ele joi line josimam’olotsi nda joso ja Nzakomba. 
1TI.5.5	Lolo ende ole etuka mongo ko aokit’ase nk’ende kika, aolil’otema la lolendezo ele Nzakomba ko aociniana nda lolombo la nd’eondo l’otso la mbile o la loncinji. 
1TI.5.6	Lolo ende oyokende nd’esengo e’okili, nk’aik’ende ale nd’iwa. 
1TI.5.7	Sangaka baoyi’ane wae bayaleme nko likambo ja lofeli. 
1TI.5.8	Lolo nkina bonto afoatel’iy’asangi l’ende toma, ko la ndekola wete ilongo ikae mongo, aosundola imeezo eko, ko aolekol’ende ofimeza la bobe. 
1TI.5.9	Tokotake etuka nd’onkanda imola nko aokita années ntuk’otoa, ko aki waji ow’ont’omoko, 
1TI.5.10	ko ale la lokumo nd’ewela ea beketo’ekande bi’olotsi; nkina aongolaki bana, nkina ayaaki bafaya boya, nkin’asolak’akaka ba ba-boeko, nkina elolaki iy’anden’elo, nkina akimaki wengi bolemo w’olotsi la loncinji. 
1TI.5.11	Lolo tokotake bituka bi’anolu; nd’ewela wae a iy’olembwa Masiya nd’ewela ea mposa endok’iyo, balanga loalana l’aome; 
1TI.5.12	ko bumbame likambo; ek’iy’otandolaka imeezo ekiyo eki joso. 
1TI.5.13	Ko bekela lokela mponye ko beteta nda tolombe touma, ko afa mponye kika, lolo batefeji b’aoyi nko loswele la benteci, batefela baoyi bafeji l’iyo wae batefele. 
1TI.5.14	Nd’ewel’ene, ndanga wete bituka bi’anolu, baate baome, ko baote bana, ko bakele baoyi ba mpifo nda tolombe tokiyo, ko bafokaya wini elekelo ea lotango j’obe: 
1TI.5.15	ele bamo baoleta nk’aeyoko wae bakime Satana. 
1TI.5.16	Nkina bomoto ondimeza ale la bituka, kel’ende akamby’iyo, ko Ekelesia efok’olito l’iyo; wete Ekelesia ekambya iy’ale bituka mongo.
1TI.5.17	Kela bampaka bandesanya l’olotsi batangeme beji la lokumo mongo, ko la ndekola iy’ayokambe nda joi la nda lilako. 
1TI.5.18	Ele bonkanda wa Nzakomba bokela, Tawilake ekata nd’omwa wa ngombo, anokol’eko loso la matela. Ko, Bosali eji la bofuto’okande. 
1TI.5.19	Tawimezake likambo liak’onto mpaka, imola nko la bemwa bia temoins bafe nkin’asato. 
1TI.5.20	Iy’akel’obe, w’afele nda joso j’ant’auma wae bankina baange ngoko. 
1TI.5.21	Nko kama we nda joso ja Nzakomba, la Masiya Yesu, la bikima bia loola bisonama, wete wesanya baoyi’ane nk’ikondo, ko ofokele joi limo la likali. 
1TI.5.22	Tawafyake bakata el’onto nkaola, ko toamanake l’ant’amo nd’aoyi’obe’akiyo: fonga we mongo la feto. 
1TI.5.23	Tomelake lenkina basi kika, lolo mel’isisi ya vina nd’ewela ea botema’oke, ko l’ea nkangi indoka we bioka biuke. 
1TI.5.24	Baoyi’obe ba bant’amo benya fole bayoleke nda joso nd’umbelo, ko baoyi’obe ba bant’ankina baoliela nd’afeka. 
1TI.5.25	Nk’eleng’eko, beketo bi’olotsi bel’eko bendenya fole, ko beko befa ngoso befisameya.
1TI.6.1	KELA bakwala bale nda likwala batanga wete bankolo’akiyo mongo beji la imemya iuma, nyango banto bafosaola lina ja Nzakomba ko la lilako likande. 
1TI.6.2	Ko iy’ale la bankolo bandimeza, kela bafatengwela, el’iyo bale balongo; lolo bolotsi wae basael’iyo l’ekemo nd’ewela wete iy’aata nkito e’olem’oko, baolimeza ko baolangema. Lak’anto baoyi’ane, ko w’akame.
1TI.6.3	Nkina bonto loswele alake lilako linkina, ko afimeza baoyi baoonga, wae baoyi ba Nkolo ekiso Yesu Masiya, ko afimeza lilako lile j’elenge ea mamemya ea Nzakomba; 
1TI.6.4	ende aocwa nd’aliko l’eloloko, afea joi limoko, lolo alangwa la biuo la bikoli bi’aoyi bindiez’inkunya, lisa, ntango y’obe, bakakaza b’obe, 
1TI.6.5	bikoli bia banto bafitana nda nkai ikiyo: basamba nsosolo eko, batanga wete mamemya ea Nzakomba ele eatelo ea nkito. 
1TI.6.6	Lolo mamemya ea Nzakomba o l’otema bole la ncici ele nkito mongo: 
1TI.6.7	ek’iso ntatoyelaki yomba nd’okili, ko tofaotombeya yomba lim’endo. 
1TI.6.8	Lolo aat’iso toma ta ndala la bito, kela tocicima nd’otema l’ako. 
1TI.6.9	Lolo iy’alanga wae bayaleme baaci bakwa nda lomeko la nd’ilonga la nda mposa iuke isamba wanya ko ifit’anto, indin’anto l’inelo nda lofito la nd’emelenganelo. 
1TI.6.10	Ele mposa ea francs ele ncina ea bebe bia bilenge la bilenge: ko bamo bandas’iko la mposa baolunga lim’imeezo, ko baocuwany’iyo mongo o ncuwanya la nkeseli iuke.
1TI.6.11	Lolo we, bonto owa Nzakomba, lota baoyi’ane; ko kima liongi la mamemya ea Nzakomba, l’imeezo, l’eefe, l’ikelo e’otema, ko l’ongengo. 
1TI.6.12	Bun’etumba e’olotsi e’imeezo eko, kitaka loiko ja seko, loki we wetamaka l’etelo, ko loki we oimezaka l’omwa njimeza e’olotsi nda joso ja temoins bauke. 
1TI.6.13	Nkokama we nda joso ja Nzakomba okayaka toma touma loiko, ko nda joso ja Masiya Yesu osangaki njimeza e’olotsi nda joso ja Pontio Pilato; 
1TI.6.14	wae ofonge bosise nko lianda, nko likambo ja lofeli, elaka nko enyelo ea Nkolo ekiso Yesu Masiya; 
1TI.6.15	e end’oeneya nda bikeke bikae mongo, ole Bokulaka ow’ekemo owa mpamba, o nk’ende kika, Bokulaka owa Roi owa Bakulaka ba Rois, la Nkolo e’ankolo; 
1TI.6.16	osamb’iwa nk’ende kika, oyalaka nda fole efa bonto otutameya; oki bonto ntenaki nye, ko of’onto okuseya loena; imemya la mpamba el’ende seko. O ngoko.
1TI.6.17	Sangela baaci ba liaci j’okili’one wete bafocwe nd’aliko la lokai j’eloloko, ko bafil’otema nda liaci litatemaka; lolo bil’otema ele Nzakomba otomengozaka toma touma wae tok’ekemo la toko; 
1TI.6.18	w’asangele wete bakel’aoyi b’olotsi ko bayaleme baaci nd’elemo bi’olotsi, ko belame lokafel’anto, ko bayaana boya, 
1TI.6.19	baombel’iyo mongo jango j’olotsi nd’eloko e’ekeke ey’olo, wae bakite loiko lole loiko mongo. 
1TI.6.20	O Timoteo, fonga jesanya bomengo bokitsamaki ele we, fengola bitefelo bi’aoyi ba nko loswele bi’okili ko la nsasuka ya njea etangema njea o la mpafomba; 
1TI.6.21	bamo bakela wete bea njea eko baolunga lim’imeezo eko.
1TI.6.21	Boya boyale la we. O ngoko.
2TI.1.1	PAULO, ekima ea Masiya Yesu la wango wa Nzakomba eleng’ele elaka ea loiko loko lol’ele Masiya Yesu, 
2TI.1.2	ele Timoteo, bona olangema l’emi; Boya l’isei ko la kuci lim’ele Nzakomba Fafa, la Masiya Yesu, Nkolo ekiso.
2TI.1.3	Emi nsima Nzakomba boya, ende osael’emi lim’eki baise’akami la juge ea botema wa feto wete nkofwa we nko jomo nda beondo bekami l’otso la mbile; 
2TI.1.4	ndofwa mpisali ike ko ndoka mposa wae nkene wete nkame l’osalangano: 
2TI.1.5	aki’m’oofwaka imeezo ea nsosolo el’ele we; eko eoyala nda joso ele nkokonyango eke Loi, ko ele nyango ekawe Eunike, ko ntanga wae eko eyoyale ele we o ngoko. 
2TI.1.6	Nd’ewel’eko, nkofweya wae oetole nganji eko ea Nzakomba el’ele we la njaafya ea bakata’akami. 
2TI.1.7	Eki Nzakomba ntatokaaki bolimo w’ofolu; lolo bolimo wa mpamba l’eefe ko la bonkomete. 
2TI.1.8	Nd’ewela eko, tawokake nsango ea Nkolo ekiso nsoi, ko l’emi bonto’okande ow’onyolo; lolonde enak’elo nd’osako w’olotsi eleng’ele mpamba ea Nzakomba; 
2TI.1.9	otoikyaki ko otetaki l’etelo e’oeko, af’eleng’ele belemo’ekiso, lolo eleng’ele wango bokande mongo la boya bokande bokaemaki el’iso ele Masiya Yesu nda joso ja bikeke biuma, 
2TI.1.10	lolo aeyoko boko bolenya l’enyelo ea Boikyi’okiso Masiya Yesu, ondimolaki iwa ko iezaki loiko la bosamba w’efonju nda fole o la nsango e’olotsi, 
2TI.1.11	eki’m’oilamaka bosangi, l’ekima, ko la bolaki. 
2TI.1.12	Nd’ewel’eko, ndena bielo bine: lolonde mpoke nsoi; el’emi ndea ende oki’m’oambaka, ko ndimeza wae akuseya jesanya liomba liki’m’oombaka el’ende elaka nko mbil’eko. 
2TI.1.13	Katemela lotaza ja baoyi baonga baki w’okaka lim’el’emi nd’imeezo l’eefe el’ele Masiya Yesu. 
2TI.1.14	Liomba liko j’olotsi liombamaki ele we, esanya la Bolimo w’olotsi oyalem’el’iso.
2TI.1.15	We wea joi line wete bale nd’Asia bauma baonsundola; bam’afe bakiyo bale Fungelo la Elumonengo. 
2TI.1.16	Kela Nkolo oke ilongo ya Onesifolo isei; eki’nd’oncicimyaka becicimya beuke, ko ntokaki bonyolo’okami nsoi; 
2TI.1.17	lolo aki’nde nda Loma, andasaki la mposa ea loncinji, ko antanaki. 
2TI.1.18	(Nkolo okay’ende wete okan’isei lim’ele Nkolo nda mbil’eko), ko nda baoyi’auke baki’nd’onkambyaka nda Efeso, we mongo wea bako fombo.
2TI.2.1	ND’EWEL’EKO, we bona’okami, kemaka bolo nda boya bol’ele Masiya Yesu. 
2TI.2.2	Ko baoyi baki w’okaka lim’el’emi nda joso ja temoins bauke, kits’anto ba nsosolo baoyi’ako, iyo bifolakeya bant’amo. 
2TI.2.3	Enak’elo l’emi ngole soldat e’olotsi ea Masiya Yesu. 
2TI.2.4	Nko soldat oingisana nd’elemo bi’okili o mbingisana; wae asimam’olotsi l’ende ondokotaki nd’onkanda wa soldat. 
2TI.2.5	Ko ayaka bonto aswela nda tosano afolotsame likuka j’elonga imola nko aoswela nd’elenge endeji la bisekyelo bia tosano. 
2TI.2.6	Bomongo osala lisala likae, aonga wae akole liondo j’amuka ja joso. 
2TI.2.7	Kanelaka joi litefel’emi, nd’ewela wete Nkolo ifokoka we nkotola nd’aoyi bauma. 
2TI.2.8	Ofwaka Yesu Masiya owa booci wa Dawidi, oetswaka lim’ele bawei, eleng’ele nsango e’olotsi esang’emi: 
2TI.2.9	enden’emi elo mongo o ntungama nd’onyolo ngole bokeli ow’obe, lolonde joi ja Nzakomba lifotungame nye. 
2TI.2.10	Nd’ewel’ene, ndik’otema nd’aoyi’auma nd’eloko ea basonami, wae iyo ngoko baate loiko lol’ele Masiya Yesu la jilangi ja seko. 
2TI.2.11	Joi line lile nsosolo: ayaka towaki l’ende, tifoika l’ende ngoko: 
2TI.2.12	ayaka tik’otema, tifoamana l’ende nda mpifo ekande e’okulaka: nga totandol’ende, ende ifotandol’iso ngoko: 
2TI.2.13	nga tosamba nsosolo, ende mongo ayala nsosolo: el’ende afokuseya lotandol’ende mongo.
2TI.2.14	W’aofwey’iyo baoyi’ane, ko w’akame nda joso ja Nkolo, wete bafikyana bikoli bi’aoyi bale ba mpampa bandungusanya iy’andokoza. 
2TI.2.15	Asa la mposa mongo wae olekya we mongo ele Nzakomba ngole bonto osimam’olotsi, bosali ofa la ncina ea nsoi, lolonde bosali olaka joi ja nsosolo o ci. 
2TI.2.16	Lotaka bitefelatefela bi’obe; ele biko bifiela nd’aoyi bafa la mamemya ea Nzakomba, 
2TI.2.17	ko joi likiyo lifocima o ngol’efonju ea mpota: Umenaio la Fileto bale nd’oloi’oko: bant’ako baolunga lima nsosolo eko, 
2TI.2.18	bakela wete eetswelo lim’iwa eosil’olekana, ko bayofite imeezo ea bant’amo. 
2TI.2.19	Lolonde jango ja bolo ja Nzakomba jolemala ci lile la lotaza lone, Nkolo, aolea bant’akae; ko, Kela wengi’onto oanda lina ja Nkolo asundole baoyi bafa la liongi. 
2TI.2.20	Nd’ilombe y’inene bafoate bijwa bia wolo la bia argent kika, lolonde bia nsasenga la bia iyomba: ko bimo bile bi’imemya ko binkina bifa l’imemya. 
2TI.2.21	Ko ayaka bonto aofetol’omongo lima baoyi’ane, ifoyalema ijwa e’imemya ebuzamaki nd’oeko, eonga l’olemo wa Nkolo, endezamaki nd’eloko ea wengi bolemo w’olotsi. 
2TI.2.22	Lolo lotaka mposa y’obe ya basekota, ko kimaka liongi, l’imeezo, l’eefe, la kuci, we l’iy’andeta Nkolo nd’oondo lim’otema wa feto. 
2TI.2.23	Lolo fengola biuo bi’elole, la bisamba wanya, ele we olea wae bieza basa. 
2TI.2.24	Ko bolotsi wete bokwala owa Nkolo afose lisa, lolo ayaleme ow’ongengo ele bant’auma, la wanya nd’elakelo, ko afolembwa la bebe bendokeel’anto, 
2TI.2.25	ko la linsimi alake banto bandikya bikoli; nkina Nzakomba ifaka iyo mbututala nda lokai wete bea nsosolo eko fombo, 
2TI.2.26	ko iy’akandemaki la Satana wae bakele wango bokae, batungwa lim’ilonga ikae.
2TI.3.1	LOLONDE wea joi line wete nd’embile bia nsukela bikeke bia lokeseli bifoya. 
2TI.3.2	Ele banto bifolang’iyo mongo, bifolanga francs, bifokumy’iyo mongo, bifoyalema l’eloloko, bifosaola tosaola, bifotendola baise la banyango’akiyo, bafaata losimo j’imemya, bafaomemya Nzakomba, 
2TI.3.3	bafaata lolango j’ooto, bifoyalema banto b’oonzwa, bifofata banto, bafaosuka mposa ikiyo, bifoyalema banto ba wale, bafaolanga baoyi b’olotsi, 
2TI.3.4	bifosolomwey’anto, bifoyalema banto b’empokotoi, bifoyalema banto b’antantolo, bifolanga esengo, lolo bafaolanga Nzakomba; 
2TI.3.5	bifoata eleng’emo ea mamemya ea Nzakomba, lolonde bifangana mpamba e’eko: bututala bant’ako. 
2TI.3.6	Ele banto b’eleng’ene botswa nda tolombe la jongo ko bakanda bamato b’elole bakinda l’aoyi’obe, batombama la mposa y’obe ya bilenge la bilenge, 
2TI.3.7	iyo bambeka baoyi, lolonde bafaokiteya nda njea ea nsosolo. 
2TI.3.8	Ko bant’ane baosuka nsosolo eko, ngoki Yane la Yamabule osukaka Mose, bale banto bafitana nda nkai ikiyo o mpitana mongo, ko nda joi j’imeezo eko baolumbama nda lomeko. 
2TI.3.9	Lolonde bafaocwa esi lenkina; ele baoyi’akiyo b’olole bifenya ele bant’auma o ngoki baoyi b’olole ba bant’ak’afe oenyaka. 
2TI.3.10	Lolo we onkimak’emi nda lilako likami, l’ekendelo, la nda lisangya, la nd’imeezo, la nd’isei ya loncinji, la nd’eefe, la nd’ikelo e’otema; 
2TI.3.11	land’enyoko, la nda bielo; wae baoyi bankwelaki nda Antiokia la Ikonio la Lusetula; wete benyoko beki’m’onyokwaka; ko Nkolo ansikolaki lim’aoyi bak’auma. 
2TI.3.12	Onde, bant’auma balanga lokenda la mamemya ea Nzakomba ele Masiya Yesu bifonyokwa. 
2TI.3.13	Lolo banto b’obe ko la b’okakatano bifokaka l’obe o nkakaka, ko bifofomb’anto ko iyo mongo bifofombama. 
2TI.3.14	Lolonde yalaka nd’aoyi baki w’olakemaka, ko nd’aoyi baki w’oimezaka, ele we olea iy’akolakaki; 
2TI.3.15	ko lim’aki we inkune weaki bikotelo bi’oeko, bikuseya lokoatela wanya ele loiko nd’ewela ea imeezo el’ele Masiya Yesu. 
2TI.3.16	Wengi bonkanda wa Nzakomba bokaema la Bolimo’okande boonga la lilako: la mpafela ea beketo bi’obe, ko la mbaongya, ko la lilako ja nsisoza nd’aoyi ba liongi, 
2TI.3.17	wete bonto owa Nzakomba aonge kolongo, ko elame o njelama wae akambe wengi bolemo w’olotsi.
2TI.4.1	NKOKAMA we nda joso ja Nzakomba, ko la nda joso ja Masiya Yesu, oten’olo bakambo b’anto bayoike ko l’awei, ko nkokama l’enyelo ekae la likulaka likande; 
2TI.4.2	sangaka joi liko; fonga lokama la loncinji nd’ekeke e’olotsi l’ekeke ef’olotsi; w’aaka baoyi, w’afele, w’aonde, l’isei iuma ya loncinji la lilako. 
2TI.4.3	Ele ekeke ifoya ef’iy’okuse lilako lionga, lolonde andok’atoi bakiyo bototo, bifotakanya el’iyo mongo balaki bandalak’iyo eleng’ele mposa ikiyo mongo ileki; 
2TI.4.4	ko bifokengola batoi bakiyo lima nsosolo eko, ko bifeta ele bekolo. 
2TI.4.5	Lolo we kanelaka la wanya nd’aoyi’auma; fonga jen’elo; kamb’olemo wa Wongoji ow’osako w’olotsi; kokya ekambelo ekawe. 
2TI.4.6	El’emi ndekyam’aeyoko nd’iwa, ko ekeke ea njimana ekami eokita. 
2TI.4.7	Njoun’etumba e’olotsi, njosiza lokendo lokami, njofonga imeezo eko: 
2TI.4.8	lim’aeyoko likuka ja liongi jofongama nd’eloko ekami, ko Nkolo, ole boteni ow’akambo owa liongi ifonka liko nda mbil’eko; ko afonka emi kika, lolo iy’auma balangaki enyelo ekande.
2TI.4.9	Asaka la mposa wae oye el’emi nkaola: 
2TI.4.10	ele Dema aonsundola, eki’nd’olangaka bokil’one, ko aocwa nda Tesalonike: Kulesekene aocwa Ngalatia: Tito aocwa Dalumatia: 
2TI.4.11	ociki l’emi o Luka kika. W’ukole Malako ko oyel’ende el’emi, el’ende aonga l’emi nda bolemo w’okambyi. 
2TI.4.12	Lolo ntomaki Tukiko nd’Efeso. 
2TI.4.13	Ae w’oya yela bonkoto w’aliko boki’m’ocikaka nda Tuloa eka Kalupo ko la benkanda, ko toungake loyela benkanda bia papala. 
2TI.4.14	Alesandulo owa botuli owa kongo ankeelaki bebe beuke mongo, Nkolo ifuteya el’ende eleng’eki beketo bekae: 
2TI.4.15	fonga lolot’ende; eki’nd’oikyaka baoyi’akiso bikoli njiikya mongo. 
2TI.4.16	Nd’oloko’okami wa joso nk’onto ondemalaki l’emi, lolonde bant’auma bansundolaki; mpolange wete baate likambo nd’ewela ea joi line. 
2TI.4.17	Lolonde Nkolo akemi l’emi, ko ankemyaki wae nsango e’olotsi euma esangeme l’emi; ko Bafaya bauma boke eko: ko nsikwaki lim’omwa wa nkosi. 
2TI.4.18	Nkolo ifonsikola lima wengi bolemo w’obe, ko ifombikya ele likulaka likande ja loola; imemya el’ende bikeke la bikeke.
2TI.4.19	Uola Pulisekila la Akwila l’ilongo ya Onesifolo. 
2TI.4.20	Elasito aocikala nda Kolinto, lolo Tulofimo oka nkangi ko njolocika nda Mileto. 
2TI.4.21	Asaka la mposa wae oye etaf’ekeke ea mpio okita. Eubulo la Pudento la Lino la Kulaidia la balongo bauma bakuola.
2TI.4.22	Nkolo ayale la bolimo’okawe. Boya boyale la we. O ngoko.
TIT.1.1	PAULO, bokwala owa Nzakomba, l’ekima ea Yesu Masiya, eleng’ele imeezo ea basonami ba Nzakomba la njea ea nsosolo eko eleng’ele mamemya ea Nzakomba, 
TIT.1.2	nda lolendezo ja loiko lotasilaka, loki Nzakomba, otafombaka, ocikak’elaka nda joso ja bikeke biuma: 
TIT.1.3	lolo nda bikeke bikae mongo aoleneya joi likande fole, nda nsango e’olotsi ekitsamaki el’emi eleng’ele bosise wa Nzakomba, Boikyi’okiso; 
TIT.1.4	ele Tito, bona’okami owa nsosolo nd’imeezo ekis’auma: Boya la kuci lim’ele Nzakomba Ise la Masiya Yesu, Boikyi’okiso.
TIT.1.5	Nkocikaki we nda Kulete nd’ewela ene, wae oongya baoyi baciki, ko w’ile bampaka b’Ekelesia nda wengi bonanga elenge eki’m’okolakaka: 
TIT.1.6	ayak’onto afa la likambo ja lofeli, ale bome owa waji’omoko, ko ale la bana bandimeza bafoandema nd’akambo ba jenge j’obe la botendo. 
TIT.1.7	Eji wete Wesanyi ayaleme bonto ofa la likambo ja lofeli ngole bofongi owa Nzakomba; ofa la bompokotoi, ofoke nkele nkaola, otalangwaka la vina, ofokund’anto, ofoke nkito ea linyamo mposa, 
TIT.1.8	lolo ayaak’anto boya, bolangi ow’olotsi, ole la lokai ja wanya, bonto ow’oeko, bonto owa bonkomete; 
TIT.1.9	okatemela joi ja nsosolo lile eleng’ele lilako liko, wae akuseya lokemya banto, nda lilako lionga, ko alomol’iy’andikya bikoli.
TIT.1.10	Ele bam’ant’auke bale ba botendo, batefela baoyi basamba ncina, ko la bafombi b’anto, baleki wete bako batenama nsonge, eji wae bemwa bekiyo beumbame; 
TIT.1.11	iyo bungusanya tolongo touma ta banto, balaka baoyi bafeji o nd’ewela ea nkito ea linyamo. 
TIT.1.12	Omo’okiyo, nkanga ekiyo mongo, aokela, Ba-Kulete bale bafombi b’ampulu bikeke biuma; nyama y’obe; balei ba toma ba mponye.
TIT.1.13	Bomwa’one bole nsosolo. Nd’ewela ene, w’afele la bolo, wete baonge nd’imeezo eko, 
TIT.1.14	ko bafokoza bekolo bia Ba-Yuda, la besise bi’anto baututala nsosolo eko. 
TIT.1.15	Baoyi’auma bale feto el’anto ba feto; lolo nko joi limoko lile feto el’anto ba linyamo l’el’iy’afimeza: lolo lokai lokiyo la juge e’otema ekiyo baofitana la linyamo. 
TIT.1.16	Iyo bakela wae bea Nzakomba; lolo baoloangana l’eketo bekiyo, bale banto ba linyamo mongo, ko ba botendo, ko nda wengi bolemo w’olotsi iyo bumbama nda lomeko.
TIT.2.1	LOLO we, tefela baoyi bandeji la lilako lionga! 
TIT.2.2	wae baende ba mpaka bayaleme ba bonkomete, la lifiki j’imemya, la lokai ja wanya, baonge nd’imeezo, nd’eefe ea lolango, nd’ikelo e’otema. 
TIT.2.3	Ko eleng’eko, bamato ba mpaka bakende l’ekendelo endeji la banto b’oeko, bafofat’anto, bafoyaleme nda likwala ja vina euke, lolo bayaleme balaki ba baoyi b’olotsi; 
TIT.2.4	wete balake bamato b’anolu wae iyo balange baome’akiyo, ko balange bana’akiyo, 
TIT.2.5	bayaleme la lokai ja wanya, ko la boeko, basale nd’ola, bayaleme la liota, bafike baome’akiyo mongo, nyango joi ja Nzakomba lifosaowa l’isaola; 
TIT.2.6	eleng’eko laka basekota wete bayaleme la lokai ja wanya. 
TIT.2.7	Ko nd’aoyi’auma we mongo yalema lotaza ja lilako j’eketo bi’olotsi: nda lilako like eney’anto baoyi’asamba lofito; la lifiki j’imemya, 
TIT.2.8	la ntefela eonga efa la likambo ja lofeli: wae ende ondikya bikoli oke nsoi, ef’end’oate joi j’obe litotang’ende. 
TIT.2.9	Laka bakwala wae bafike bankolo’akiyo mongo, ko boky’iyo ekemo nd’aoyi bauma: bafambe njambako: 
TIT.2.10	bafiya njiiya, lolo beney’iyo elenge e’olotsi wae bakombya lilako ja Nzakomba Boikyi’okiso bokombi nd’aoyi’auma. 
TIT.2.11	Ele boya wa Nzakomba bolenya, boyela loiko el’ant’auma, 
TIT.2.12	ko botolaka wete totandole baoyi bafeji la mamemya ea Nzakomba, ko totandole mposa y’okili, ko tokende nd’ekeke ene e’aeyoko la lokai ja wanya, la liongi, ko la mamemya ea Nzakomba; 
TIT.2.13	tolendeza lolendezo j’ekemo l’enyelo ea jilangi ja Nzakomba e’enene la Boikyi’okiso Yesu Masiya; 
TIT.2.14	olekyak’ende mongo nd’eloko ekiso, wae atosikole lima bobe bouma: ko afetole banto wae bayalem’el’ende bakande mongo, bandok’elemo bi’olotsi mposa ea mpia.
TIT.2.15	Tefelaka baoyi’ane, ko kam’anto la lilako, ko fela lofeli la mpifo euma. Tawimezake wae bonto akotengwele.
TIT.3.1	W’OAFWEYA wete bafike bakulaka la ba-mpifo, bimez’iyo la lifiki, belame la wengi bolemo w’olotsi, 
TIT.3.2	bafotang’onto lotango j’obe, bafoyaleme la wamba, lolo bayaleme la bongengo, beney’ant’auma elenge ea linsimi liuma. 
TIT.3.3	Ek’is’oyalaka nda joso l’olole, ko l’otendo, tofombamaki, toki nda likwala ja mposa ileki la bisengo bilenge la bilenge, tokendaki la nkele ea bonkita ko l’inkunya, tokeji la jino, ko totonanaki. 
TIT.3.4	Lolonde aki liota ja Nzakomba Boikyi’okiso ko la lolango lolang’ende banto, oenyaka, 
TIT.3.5	atoikyaki; afa l’elemo bia liongi bek’iso mongo okambaka, lolo eleng’ele isei ikande, l’esoelo ea mbaotswa lenkina, ko la njeema lenkina ea Bolimo w’olotsi, 
TIT.3.6	boki’nd’outezaka el’iso o mpafula la Yesu Masiya Boikyi’okiso; 
TIT.3.7	wae is’ayengwa l’oya’okande toyaleme basangoli eleng’ele lolendezo ja loiko lotasilaka. 
TIT.3.8	Joi line lile nsosolo, ko ndanga wete osange baoyi’ane la nkakemya mongo wae iy’andimezaki Nzakomba bafonga loil’otema nda nkakamba ea belemo bi’olotsi. Baoyi’ane bal’olotsi ko bale la nkito el’anto: 
TIT.3.9	lolo fengola biuo bisamba wanya, la biandelo bia biotswelo la lisa, la bikoli nd’ewela ea bisekyelo: ele baoyi’ako bafa la nkito, ko bale o mpampa. 
TIT.3.10	Bonto akafol’anto nd’oloi aki’nd’olakeme la lofeli bolak’omoko nkina belak’efe, w’ofengole lifengo; 
TIT.3.11	ele we olea wae bonto ow’eleng’eko aolunga, ko aokel’obe, aolumb’ende mongo likambo.
TIT.3.12	A em’otoma Alutema nkina Tukiko ele we, asaka la mposa wete oy’el’emi nda Nikopoli: el’emi njosangya wae njal’eko nd’ekeke ea mpio. 
TIT.3.13	Fonga lokambya Zena, botefeji owa bisekyelo, ko la Apolo, wae bakende nda lokendo lokiyo l’olotsi, wete bafosambe yomba. 
TIT.3.14	Koko kela bant’akiso bekele wae bakambaka belemo bi’olotsi bendeji la biela bindel’iyo, nyango bafoyaleme nga bafocw’amuka.
TIT.3.15	Bale l’emi bauma bakuola. W’auol’iyo batok’eefe nd’imeezo. Boya boyale l’iny’auma. O ngoko.
PHM.1.1	PAULO, loanga
PHM.1.2	la Apia nkana ekiso, la Alukipo oamana l’iso nd’etumba, ko ele Ekelesia ele nd’ilombe ike; 
PHM.1.3	Boya la kuci el’inyo lim’ele Nzakomba Ise ekiso, ko la Nkolo Yesu Masiya.
PHM.1.4	Nsima Nzakomba ekami boya wengi’aefa, nkoanda nda beondo bekami, 
PHM.1.5	ndoka nsango ea eefe eke ea lolango, l’imeezo endimeza we Nkolo Yesu, ko la ba-boeko bauma; 
PHM.1.6	wae esangano e’imeezo eke eonge nda njea ea wengi joi j’olotsi lil’el’iso nd’eloko ea Masiya. 
PHM.1.7	El’emi njoata bosalangano la ncicima bouke, lilongo, nd’ewela ea eefe ekawe ea lolango, eki betema bia ba-boeko ocicimaka la we.
PHM.1.8	Nd’ewela eko, mpeka la nde la nkaso ele Masiya wae nkosangele joi lindeji, lolonde nd’eloko ea eefe ea lolango, 
PHM.1.9	emi Paulo, mpaka mongo, ko aeyoko loanga
PHM.1.10	ko nkoonda nd’eloko ea bona’okami oki’m’ootaka nd’onyolo bokami, wete Onesimo; 
PHM.1.11	ende ntakoatela nkito nda joso, lolo aeyoko atoatela nkito, we l’emi; 
PHM.1.12	njolouteya ende mongo, wae botema’okami mongo; 
PHM.1.13	ndangaki wae ndosuk’ende el’emi, wete ansaele nd’onyolo wa Nsango e’olotsi o nd’eloko eke; 
PHM.1.14	lolo ncilanga lokela joi limo, eki’mi ncoka bomwa’oke; wae liota likawe lifoyaleme ja nkamema, lolonde ja wango boke mongo. 
PHM.1.15	Nkin’ende akafwanaki la we fele la ncina wete w’oate seko: 
PHM.1.16	afa lenkina ngole bokwala, lolo ofend’okwala, wete lilongo olangema l’emi bouke ko la we bouke wa ndekola, la jonge l’ele Nkolo. 
PHM.1.17	Ayaka w’ontanga lilongo mongo w’oamb’ende nga w’onjamb’emi mongo. 
PHM.1.18	Lolo ng’ende akokeelaki joi j’obe, nkin’ale l’ombale’oke, onkay’emi likambo ja baoyi’aso; 
PHM.1.19	emi Paulo nkota joi line la likata likami mongo, njifokosombola bako; wae mpokokele wete ole l’ombale’okami, wae we mongo. 
PHM.1.20	Onde, lilongo, kela mbate bosalangano nd’ewela eke ele Nkolo; cicimya botema’okami ele Masiya. 
PHM.1.21	Andimez’emi wae wifonjokoza, nkokotela we, el’emi njolea wete wifofenda baoyi bakosangel’emi. 
PHM.1.22	Lolo onjeleza boyalo, el’emi nde la lolendezo wae nd’ewela ea beondo bekinyo njifokaema el’inyo.
PHM.1.23	Epafula, oamana l’emi nd’onyolo ele Masiya Yesu akuola; 
PHM.1.24	ende la Malako la Alisitaluko la Dema la Luka, baamana l’emi nd’olemo.
PHM.1.25	Boya wa Nkolo ekiso Yesu Masiya boyale l’olimo’okinyo. O ngoko.
HEB.1.1	NZAKOMBA otefeelaki baise’akiso kalakala la bateli nd’esise beuke la bilenge biuke; 
HEB.1.2	atotefeelak’iso nda nsukela ea bembil’ene la Bona’okande oki’nd’oilaka bosangoli owa belemo beuma, ko emaki bokili l’ende, 
HEB.1.3	ole ngesingesi ea jilangi likande, ko l’esonganya mongo ea elenge ea Nzakomba oyokite belemo beuma l’etefelo ea mpamba ekande. Aki’nd’ofetolaka banto lim’aoyi’obe, akitak’ase nda wiji wa likata j’elome wa Owa Mpamba nd’aliko. 
HEB.1.4	Aolekola bikima bia loola o ndekola mongo, eki’nd’osangolaka lina lilekola likiyo l’imemya. 
HEB.1.5	Ekima ea loola na, eki’nd’okelaka nd’ekek’emo,
HEB.1.5	We ole bona’okami,
HEB.1.5	Njokoota mbil’ene? ko lenkina,
HEB.1.5	Njifoyalema Ise ekande,
HEB.1.5	Ko ende ifoyalema Bona’okami?
HEB.1.6	Ko lenkina, aki’nd’oyele bona owa nsomi nd’okili, aokela, Kela bikima bia loola biuma bomemy’ende. 
HEB.1.7	Ko akela nd’eloko ea bikima bia loola,
HEB.1.7	Ende okela bikima bikae tompempe,
HEB.1.7	Ko bakambi bakae tsa ta mpafeta:
HEB.1.8	Lolonde nd’eloko ea Bona akela,
HEB.1.8	Ngwende ekawe, O Nzakomba, ifosekwa bikeke la bikeke,
HEB.1.8	Ko bonkando w’okulaka wa njelama bole bonkando wa likulaka likawe.
HEB.1.9	W’olangaki liongi ko winaki bobe;
HEB.1.9	Ko nd’ewel’eko Yawe Nzakomba ekawe akoisaki l’auta b’osalangano nd’aliko b’alongo’ake.
HEB.1.10	Ko,
HEB.1.10	We, Nkolo, oangaki jango j’okili nd’iango,
HEB.1.10	Ko loola lole bolemo w’akata’akawe.
HEB.1.11	Bako bifofitana, lolo we ocikala,
HEB.1.11	Ko bako bauma bifoteka ngol’onkoto w’ojwela,
HEB.1.12	Ko wifoomba bako ngole ifuta,
HEB.1.12	O ngole bonkoto, ko bifofaningwa:
HEB.1.12	Lolo we ole elenge emoko, nk’ecikwanelo,
HEB.1.12	Ko années ikawe ifaosukela nye.
HEB.1.13	Lolo ekima na, eki’nd’okelaka nd’ekek’emo,
HEB.1.13	We kit’ase nda wiji wa likata likami j’elome,
HEB.1.13	Elaka nk’a em’oila baini’akawe mbata ea bakaka’akawe?
HEB.1.14	Bako bauma bafa belimo bi’ekambelo nde? batomami wae bakamb’olemo nd’eloko ek’iy’asangol’olo loiko?
HEB.2.1	ND’EWEL’EKO, eji wae tokoza baoyi bak’is’ookaka o njooka mongo, nyango tofunge lima bako. 
HEB.2.2	Nd’ewela wete joi liki bikima bia loola otefelaka likemyamaki bolo, ko wengi bosesengano la wengi botendo boataki ndako ea nkito endeji, 
HEB.2.3	nga tofokanela loiko loko j’onene, iso tifoloteya ngamo? loiko loko losangemaki la Nkolo nd’iango ko lokemyamaki el’iso o l’iy’andokaki. 
HEB.2.4	Nzakomba aosanga nsango ngoko l’iyo, la ntaza l’elemo bia nkakamwa la belemo bi’ofilo bia bilenge la bilenge, ko la nganji ya Bolimo w’olotsi eleng’eki wango bokande mongo.
HEB.2.5	Eki’nde ntila bokili boya, boand’iso, nda mpifo ea bikima bia loola. 
HEB.2.6	Lolo bont’omo akelaki nd’itenela imo,
HEB.2.6	Bonto ale na, wae okanel’ende?
HEB.2.6	Nkina bona ow’onto, wete oy’obiz’ende?
HEB.2.7	W’oilak’ende nd’afeka ba bikima bia loola fele,
HEB.2.7	Ko olotsak’ende likuka ja jilangi l’imemya,
HEB.2.7	Ko w’oilak’ende nda mpifo ea joso ea belemo bia bakata’akawe:
HEB.2.8	Wilaki baoyi’auma nd’ase b’akaka bakande.
HEB.2.8	Aki’nd’oilaka baoyi’auma nda mpifo ekae, ntacika joi limoko litilama nda mpifo ekande. Lolo aeyoko totafena baoyi’auma baolilama nda mpifo ekande. 
HEB.2.9	Lolo iso ten’ende ondilamaki nd’afeka ba bikima bia loola fele, wete Yesu, nd’ewela ea elo e’iwa aolotsama la likuka ja jilangi l’imemya, wae la boya wa Nzakomba, ende en’iwa nd’eloko ea wengi’onto. 
HEB.2.10	Ele joi jolelama l’ende, wete belemo la toma l’aoyi’auma bale nd’eloko ekae, ko bale lim’el’ende, aki’nd’oyelaka bana’auke nda jilangi wae aongya Boangi owa loiko lokiyo kolongo la bielo. 
HEB.2.11	El’ende obuz’anto nd’oeko l’iy’abuzama nd’oeko bale lim’el’omoko: nd’ewel’eko ende afoke nsoi wete aete bako balongo, aokela,
HEB.2.12	Njifosangela balongo’akami lina likawe,
HEB.2.12	Ko nd’etakano mongo njifemba imemya ikawe.
HEB.2.13	Ko lenkina, Njifila botema’okami el’ende. Ko lenkina, Bala, emi l’ana baki Nzakomba onkaaka. 
HEB.2.14	Nd’ewela wae bana basangi nda wunyu l’alongo, ende mongo asanganaki l’iyo nd’ako o ngoko, wete l’iwa afit’ende oki la mpamba e’iwa, wete Satana; 
HEB.2.15	ko asikole bak’auma baki nda likwala lim’eotswelo ekiyo nd’ewela ea bofolu w’iwa. 
HEB.2.16	El’ende, nsosolo, afokite bikima bia loola wae akamby’iyo, lolo ayokite bana ba Abalayama wete akamby’iyo. 
HEB.2.17	Nd’ewel’eko, ende akeji wae asongane la balongo’akande nd’aoyi’auma, wete ayaleme nkanga ea joso mongo ow’isei l’owa nsosolo nd’aoyi bal’ele Nzakomba; ko ayaleme mbeka nd’eloko e’aoyi’obe b’anto. 
HEB.2.18	Nd’ewel’eki’nde mongo oenak’elo nda lomeko loki’nd’omekamaka, akuseya lokambya iy’amekama la lomeko.
HEB.3.1	ND’EWEL’EKO, balongo b’oeko, baamana nd’etelo ea loola, lokanelaka Ekima la Nkanga ea joso mongo ea njimeza ekiso, wete Yesu: 
HEB.3.2	oki nsosolo el’end’ondoilaki nda mpifo, o ngoki Mose nd’ilombe ya Nzakomba. 
HEB.3.3	El’ende aotangema eji la lokumo lolekola ja Mose, eleng’ele botongi ow’ilombe aata lokumo lolekola j’ilombe. 
HEB.3.4	Ele wengi ilombe itongama l’onto; lolonde ende ondemaki toma touma wae Nzakomba. 
HEB.3.5	Onde, Mose aki bonto owa nsosolo nd’ilombe iuma ya Nzakomba ngol’osali, wete ayaleme lotaza ja nsango ja baoyi basangeme nd’afeka, 
HEB.3.6	lolo Masiya ngol’ona nda mpifo e’ilombe ya Nzakomba, ko iso tole ilombe ikae, nga tofonga lokatemela nkaso ekiso l’ekumya ea lolendezo lokiso la bolo elaka nko nsukela. 
HEB.3.7	Nd’ewel’eko, elenge ekela Bolimo w’olotsi,
HEB.3.7	Mbil’ene nga loka lolaka lokande,
HEB.3.8	Talocilinganyake betema’ekinyo bocilingano, ngoki nd’etumoelo,
HEB.3.8	Ngoki nda mbile ea lomeko nd’etekeleke,
HEB.3.9	Eki baise’akinyo ommekaka la lomeko,
HEB.3.9	Ko benaki belemo’ekami années ntuk’inei.
HEB.3.10	Nd’ewel’eko ndemwaki eotswelo ene,
HEB.3.10	Ko nkelaki, Iyo bayungusane nd’etema’ekiyo wengi’aefa;
HEB.3.10	Lolo iyo ntabea mboka ikami;
HEB.3.11	Ngoki’m’osimbaka nda nkele ekami,
HEB.3.11	Iyo bafaotswa nda jomo likami.
HEB.3.12	Balongo, loalaka, nyango om’okinyo afoate botema w’obe bosamb’imeezo, wae asundole Nzakomba oyoike: 
HEB.3.13	lolo lokaman’inyo mongo bembile l’embile nd’ekeke etangema Mbil’ene, nyango bont’omo’okinyo afocilingane nd’otema l’okakatano w’aoyi’obe: 
HEB.3.14	el’iso toamane la Masiya nga tofonga lokatemela njimeza ekiso e’iango elaka nko nsukela; 
HEB.3.15	eleng’ele joi jokela,
HEB.3.15	Mbil’ene nga loka lolaka lokande,
HEB.3.15	Talocilinganyake betema’ekinyo bocilingano ngoki nd’etumoelo.
HEB.3.16	Iy’andokaki, ko botumolaki, baki na? Af’iy’auma bandolaki lim’Ejipeto la Mose? 
HEB.3.17	Ko banto baki’nd’olemwaka années ntuk’inei baki na? af’iy’akelaki baoyi’obe, baki tolaka tokiyo okweka nd’etekeleke? 
HEB.3.18	Ko banto baki’nd’osimbelaka nsimbi wete bafaotswa nda jomo likande na? afa banto batendolaki botendo nde? 
HEB.3.19	Ko tolena wae iyo ntabakuseya jotswa nd’ewela ea bosamba w’imeezo.
HEB.4.1	ND’EWEL’EKO, eki elaka ea njootswa nda jomo likande ocikamaka kel’iso toke booma, nyango om’okinyo afoyaleme nga afonya elaka eko. 
HEB.4.2	El’iso mongo tolakema la bosako w’olotsi o ngok’iyo: lolo joi ja ndooka ntaliatel’iyo nkito, eki liko ntalisangana l’imeezo el’iy’andokaki. 
HEB.4.3	Nd’ewela wae is’andimezaki totswa nda jomo liko; eleng’eki’nd’okelaka,
HEB.4.3	Ngoki’m’osimbaka nda nkele ekami,
HEB.4.3	Iyo bafaotswa nda jomo likami:
HEB.4.3	mpeka la belemo besilaki lim’iango y’okili. 
HEB.4.4	Eki’nd’okelaka nd’itenela imo nda joi ja mbile ea nsambo ngone, Ko Nzakomba omaki nda mbile ea nsambo lim’elemo bekande beuma; 
HEB.4.5	ko lenkina nd’itenel’ine,
HEB.4.5	Iyo bafaotswa nda jomo likami.
HEB.4.6	Nd’ewela wete joi liciki wae bamo botswa nda jomo liko, ko iy’alakemaki la nsango e’olotsi nda joso ntabotswa nd’ewela ea botendo, 
HEB.4.7	aanda lenkina mbile loswele, wete Mbil’ene, asanga la bomwa wa Dawidi, aki elingi olekanaka, (ngoki joi otefelamaka nda joso),
HEB.4.7	Mbil’ene nga loka lolaka lokande,
HEB.4.7	Talocilinganyake betema’ekinyo bocilingano.
HEB.4.8	Nga Yoswa akaak’iyo jomo, siki Ende ntaandaki mbil’enkina nd’afeka. 
HEB.4.9	La ncina eko, sabata ea jomo eciki ele banto ba Nzakomba. 
HEB.4.10	El’ende ondotswaki nda jomo likande aoloma lima belemo’ekande ngoki Nzakomba oomaka lim’elemo’ekande. 
HEB.4.11	Nd’ewel’eko, kel’is’auma tase la loncinji wae totswa nda jomo liko, nyango bont’omo afokwe nda botendo, elenge ek’iy’okweka. 
HEB.4.12	Ele joi ja Nzakomba liyoike, ko liyokambe bolemo, ko lile la mpia elekola ifaka y’etumba y’empempe befe, ko jotua o nda nkafola ea botema l’olimo, ko l’ea batonga la mpongo ya biese, ko liko jokotola nkai la basangya b’otema. 
HEB.4.13	Nk’olemo bondemami bofenya nd’aiso bakae: lolo belemo beuma bele ng’otaka ko benya fole nd’aiso bakae ole bomong’iso.
HEB.4.14	Aat’iso nkanga ea joso mongo ea lokumo otuwanaka loola, wete Yesu Bona owa Nzakomba, kel’iso tokatemele njimeza ekiso. 
HEB.4.15	El’iso tofoate nkanga ea joso ofotokeya isei nda tongoi tokiso: lolo toata nkanga ea joso omekamaki nd’aoyi’auma ngol’iso, lolo ntakelaki joi j’obe nye. 
HEB.4.16	La ncin’eko, kel’iso totutame la ngwende ea boya nk’ofolu, wae tamb’isei, ko totane boya botokambya nd’ekeke endelengan’iso.
HEB.5.1	ELE wengi nkanga ea joso mongo osonama lim’el’anto, aolilama nda mpifo nd’eloko ea banto nd’aoyi bal’ele Nzakomba, wete alekya nganji la mbeka nd’eloko ea baoyi’obe: 
HEB.5.2	ondokeya iy’asamba njea l’iy’aseketana isei, el’ende mongo aolengama l’ingoi; 
HEB.5.3	ko nd’ewel’eko eji l’ende wae alekya mbeka nd’eloko ea baoyi’obe bakae mongo, nk’elenge eleky’ende nd’eloko ea baoyi’obe b’anto. 
HEB.5.4	Ko nk’onto okola mpifo eko ende mongo, imola nko aoletama l’etelo ea Nzakomba, ngoki Alona. 
HEB.5.5	O ngoko Masiya ntakumy’ende mongo wae ilame nkanga ea joso mongo, lolonde ende otefelaki el’ende,
HEB.5.5	We ole Bona’okami,
HEB.5.5	Njokoota mbil’ene:
HEB.5.6	elenge ekel’ende nd’itenel’imo,
HEB.5.6	We ole nkanga ea seko,
HEB.5.6	Eleng’eki mpifo ea Malekisedeke.
HEB.5.7	Bona oko nd’embile beki’nde nda jonge, aondaki beondo la ndalomba la lilelo mongo la mpisali el’ende ondoikyeyaki lim’iwa, ko Nzakomba okozak’ende nd’ewel’eki’nd’oangak’ende, 
HEB.5.8	ko ende oki Bona alakemaki la bekambo beki’nd’oenaka wae imeza la lifiki; 
HEB.5.9	ko aki’nd’oelamaka kolongo, aoyalema bomongo loiko ja seko el’iy’andoimeza la lifiki bauma; 
HEB.5.10	atangemaki la Nzakomba nkanga ea joso mongo eleng’eki mpifo ea Malekisedeke.
HEB.5.11	Iso tole la baoyi’auke wete tosange nd’eloko ekae, ko bako bale bolo mongo nda mpolaza, el’inyo lokind’atoi. 
HEB.5.12	Nd’ewel’ea elingi, sik’inyo loyalema balaki, lolo lela lenkina wela wete bamo balak’inyo baoyi ba joso b’iango ya balako ba Nzakomba; ko loyalema ng’elenge ekiyo bandela baele wela, afa toma ta ndala ta bolo. 
HEB.5.13	Ele wengi bonto omela baele atafekela nda joi ja liongi; el’ende ale bolelaki. 
HEB.5.14	Lolo toma ta ndala ta bolo toonga l’anto bakita mpaka, wae iy’andekela l’ekeelo ekel’iyo, wete bakotole bolotsi la bobe.
HEB.6.1	ND’EWELA eko, kel’iso tocike joi j’iango ja Masiya, ko tokongokenda elaka nko baoyi bandelama kolongo; tofange lenkina jango ja mbututala lima belemo bewei, ko l’imeezo ele Nzakomba, 
HEB.6.2	la lilako ja njinama nd’asi, la njaafya ea bakata, l’eetswelo ea bawei, ko l’etenelo e’akambo ea seko. 
HEB.6.3	Ko tifokela ngoko, nga Nzakomba imeza. 
HEB.6.4	Nda joi lik’iy’andeaki joso la fole, ko bokozaki nganji ya loola, ko bambaki baondo ba Bolimo w’olotsi, 
HEB.6.5	ko bokozaki joi j’olotsi ja Nzakomba la mpamba ea ekeke eoya, 
HEB.6.6	ko nkako bakweki, njuteya ea bant’ako lenkina nd’eututaelo efaonga: el’iyo mongo baomaka lenkina Bona owa Nzakomba nd’ekulusu, boky’ende nsoi nd’esayenge 
HEB.6.7	Ele bokili bomelaki mbula ejwa nda boko bikeke biuke, ko bocwa toma tondeji l’iy’aki bokili osalemaka, bosakema bokako wa swa lim’ele Nzakomba: 
HEB.6.8	lolonde nga bokili boko bocwa baeke la bafengolankoi, botonama, botutama la wambo wa tu; nsukela ea boko wete botumbama.
HEB.6.9	Iny’alangema, mpeka la totefela ngone, iso timeza baoyi balekol’ane l’olotsi nd’eloko ekinyo, ko la baoyi baamana la loiko: 
HEB.6.10	ele Nzakomba afosambe liongi wae ofele bolemo’okinyo njofela, ko l’eefe ea lolango ekinyo ek’iny’oeneyaka nd’eloko ea lina likande, ek’iny’okambyaka ba-boeko, ko loyokamby’iyo o l’aeyoko. 
HEB.6.11	Ko iso tolanga wete wengi’ont’okinyo eneya mposa eko ea loncinji la bofula wa lolendezo elaka nko nsukela; 
HEB.6.12	wae lofoyaleme la mponye, lolo lokimane l’elenge ekiy’asangola bilaka nd’ewela e’imeezo l’ikelo e’otema.
HEB.6.13	Nd’ewela wae aki Nzakomba ocikelaka Abalayama elaka, asimbaki nsimbi l’omongo, eki’nde ntaat’omo ondolekola wae asimbe l’ende; 
HEB.6.14	aokela, Nsosolo, asak’emi bokako, njifokosakela we bokako wa swa, ko afuz’emi bana, njifokofuleza we bana. 
HEB.6.15	Ko eleng’eko, aki’nd’oikak’otema, aolamb’elak’eko. 
HEB.6.16	Ele banto basimba la olekola, ko nda bikoli bikiyo biuma nsimbi ele joi ja nsukela lindikol’iyo bikoli. 
HEB.6.17	Nk’eleng’eko, aki Nzakomba olangaka wae aeneya basangoli b’elaka o njeneya mongo wete wango bokae botacikwanaka, aosimba nsimbi ndats’iyo l’ende; 
HEB.6.18	wete l’aoyi’afe batacikwanaka baki Nzakomba ntafombeyaka bampulu, tokemyame o nkemyama mongo, is’alotaki nd’isamelo wae tokatemele lolendezo lole nda joso, 
HEB.6.19	loat’iso nga ancre ea bolimo, lokema bolo ko lofofuke, ko londotsw’eko nd’afeka b’eto e’olelo: 
HEB.6.20	wiji boki Yesu, omotswaki nda joso, otswaka nd’eloko ekiso, eki’nd’oyalemaka nkanga ea joso mongo ea seko eleng’eki mpifo ea Malekisedeke.
HEB.7.1	BONT’ONE Malekisedeke bokulaka owa Salema, nkanga ea Nzakomba eleki o ndekola, ende akumanaki la Abalayama aki’nd’outaka lim’eomelo ea bakulaka, ko asakelak’ende bokako wa swa, 
HEB.7.2	oki Abalayama okaaka liondo limoko j’aondo jom-jom ja toma, (Malekisedeke aki nda joso wae Bokulaka owa liongi, ko nkako Bokulaka owa Salema, wete Bokulaka owa Kuci; 
HEB.7.3	nk’ise, nko nyango, nk’eandelo ea eotswelo, nk’iango y’embile ko nko nsukela ea loiko, lolonde aosongana la Bona owa Nzakomba), asekwa nkanga o seko.
HEB.7.4	Aeyoko lokanelaka mpifo e’enene ea bont’one oki Abalayama, nkokolo okaaka liondo limoko j’aondo jom-jom ja toma toleki’olotsi toki’nd’okandaka. 
HEB.7.5	Ko nsosolo bana ba Lewi bandamba mpifo ea nkanga bale l’osise wae bakole liondo limoko lim’aondo jom-jom ba toma ta banto eleng’ele bisekyelo, wete lim’ele balongo’akiyo, mpeka la bako baotswa nda lioci ja Abalayama: 
HEB.7.6	lolo ende otaandema eotswelo lim’el’iyo, akolaki liondo ja jom-jom lim’ele Abalayama, ko asakelak’ende oki la bilaka bokako wa swa. 
HEB.7.7	Lolonde nko bikoli, owa mpifo e’isisi asakema bokako wa swa l’ende ole la mpifo e’enene. 
HEB.7.8	Ko ane banto bawaka bamba liondo limoko ja jom-jom; lolonde eko, omo oki temoins osangaka wae ayoike ambaki. 
HEB.7.9	Ko, nga ntefela ngone, Lewi ondamba liondo limoko ja jom-jom alekyaki liondo liko o l’Abalayama, 
HEB.7.10	eki’nde aki nda jonge ja nkokolo ekae nd’ekeke eki Malekisedeke okumanaka l’ende.
HEB.7.11	Ko nga banto baongaki liongi kolongo nd’ewela ea mpifo ea nkanga ea Lewi, (eki banto oambaka bisekyelo nda mpifo eko), iyo belaki wela wete nkanga enkina emale eleng’eki mpifo ea Malekisedeke, ko afoandeme eleng’eki mpifo ea Alona ngamo? 
HEB.7.12	Nd’ewela wae aki mpifo emo ea nkanga osulunganak’eko, nd’ewel’eko bisekyelo bimo biosulungana ngoko. 
HEB.7.13	El’ende ok’iy’otefelaka baoyi’ako nd’eloko ekae, ale bonto ow’oloi’onkina, ko lim’oloi’oko nk’onto okambaki nda nkinda ea mbeka. 
HEB.7.14	Ele joi lile fole wete Nkolo ekiso aotswaki nd’oloi wa Yuda; ko nda likambo ja boloi’oko Mose ntaanda joi limo nd’eloko ea nkanga. 
HEB.7.15	Ko joi line lile fole mongo eleki, ele nkanga emo aolemala eleng’eki mpifo ea Malekisedeke, 
HEB.7.16	otilamaki nkanga eleng’eki esekyelo ea bosise wa jonge, lolonde ilamaki nkanga eleng’ele mpamba ea loiko lotasukelaka; 
HEB.7.17	ele joi josangema nd’eloko ekande,
HEB.7.17	We ole Nkanga ea seko,
HEB.7.17	Eleng’eki mpifo ea Malekisedeke.
HEB.7.18	Ele bosise boki joso boomama nd’ewela ea ingoi ya boko, ko nd’ewela wae bosambaki nkito, 
HEB.7.19	(eki bisekyelo ntabiongyaka joi limoko kolongo), ko lolendezo loleki’olotsi loliezama, ko la loko iso totutamela Nzakomba. 
HEB.7.20	Ko nkanga ene ntilamaki nda mpifo nko nsimbi: 
HEB.7.21	(ek’iy’oilamaka nda mpifo ea nkanga nko nsimbi: lolo ende ilamaki la nsimbi l’ende okela nd’eloko ekae.
HEB.7.21	Yawe aosimba nsimbi ko afoututale nda lokai.
HEB.7.21	We ole Nkanga ea seko),
HEB.7.22	nk’eleng’eko Yesu aoyalema bokolo w’elembelo e’okolo elekol’olotsi. 
HEB.7.23	Ko nsosolo iyo baolilama nkanga iuke mongo, el’iyo baosukama l’iwa wete bafosekwa seko; 
HEB.7.24	lolonde ende nd’ewela wae asekwa seko, ale la mpifo ekande ea nkanga ef’ont’osulungana. 
HEB.7.25	Nd’ewel’eko, ende akuseya loikya iy’atutamela Nzakomba o l’ende o mbaikya mongo, el’ende ayoike seko wae aonde nd’eloko ekiyo.
HEB.7.26	Nkanga ea joso mongo e’eleng’eko eji l’iso, nkanga e’oeko, ofa la jongo, feto, olena l’anto b’obe, osangyema nd’aliko ba loola; 
HEB.7.27	otelaka wela ngole nkanga iko ya joso mongo, wete alekya mbeka wengi mbile, nda joso nd’eloko ea baoyi’obe bakae mongo, ko nd’afeka nd’eloko ea baoyi’obe b’anto; eki’nd’okelaka ngoko bokela bomoko wa seko aki’nd’olekyak’ende mongo mbeka. 
HEB.7.28	Nd’ewela wae bisekyelo bila banto bale la tongoi nkanga ya joso mongo; lolo joi ja nsimbi, eyaki nd’afeka ba bisekyelo, jila Bona oongyamaki kolongo seko.
HEB.8.1	KO nd’aoyi batefel’iso joi ja joso lileki lile line: Tole la nkanga ea joso mongo e’eleng’eko, okitak’ase nda wiji wa likata j’elome wa ngwende ea Bokulaka owa mpamba nda loola, 
HEB.8.2	wete bokambi owa baoyi b’oeko ko l’ow’ilombe ya bito ya nsosolo iki Nkolo oemyaka, af’anto. 
HEB.8.3	Ele wengi nkanga ea joso mongo aolilama wae alekya nganji la mbeka: ko nd’ewel’eko eji wae nkanga ene ea joso mongo aate mbeka wete aleky’eko. 
HEB.8.4	Ng’ayala nd’okili, siki afa nkanga nye, el’iy’alekya nganji eleng’ele bisekyelo bal’eko, 
HEB.8.5	wae iy’asael’eko ele lotaza la lililingi ja baoyi ba loola, o ngoki Mose olakemaka la Nzakomba aki’nd’otutamaka lotonga ilombe ya bito: ende akela, Bala, fonga lokela belemo beuma eleng’ele lotaza londeneyamaki ele we nda ngongo. 
HEB.8.6	Lolo aeyoko ende aata ekambelo elekol’olotsi, el’ende ale bolenzwa ow’elembelo e’okolo elekol’olotsi, elembamaki la bilaka bileki’olotsi. 
HEB.8.7	Ayaka elembelo e’okolo eko ea joso esambaki likambo ja lofeli, siki elekelo e’elembelo e’okolo enkina ntasemaki. 
HEB.8.8	Eki’nd’oafelak’iyo lofeli, akela,
HEB.8.8	Yawe akela, bala, bembile beoya,
HEB.8.8	Be em’olembela boloi wa Yisalaele l’oloi wa Yuda elembelo e’okolo e’aeyoko;
HEB.8.9	Afa eleng’eki elembelo e’okolo eki’m’olembelaka baise’akiyo,
HEB.8.9	Nda mbile eki’m’okitak’iyo la likata wete ndayele lim’ese ea Ejipeto:
HEB.8.9	Ek’iyo ntabasekwa nd’elembelo e’okolo ekami,
HEB.8.9	Ko emi ncakanel’iyo, Yawe akela ngoko.
HEB.8.10	Ele ene wae elembelo e’okolo e em’olembela booci wa Yisalaele,
HEB.8.10	Nd’afeka b’embile’eko, Yawe akela:
HEB.8.10	Njifila bisekyelo bikami nda nkai ikiyo
HEB.8.10	Ko njifokota biko nd’etema’ekiyo,
HEB.8.10	Ko njifoyalema Nzakomba ekiyo,
HEB.8.10	Ko iyo bifoyalema banto bakami:
HEB.8.11	Ko bafaolaka wengi’onto osingitana l’ende,
HEB.8.11	Ko wengi’onto lilongo likande, Fonga jea Yawe:
HEB.8.11	El’iy’auma bifonjea,
HEB.8.11	O l’ende oleki isisi elaka nk’ende oleki’onene ek’iyo.
HEB.8.12	El’emi njifok’iy’asamba liongi isei,
HEB.8.12	Ko mpaofwa lenkina baoyi’obe’akiyo nye.
HEB.8.13	Asang’ende Elembelo e’okolo e’aeyoko, aokela eko eki joso wete eyale ea kalakala. Lolo eko eyoteka ko eyokela elingi eotutama jimana.
HEB.9.1	KOKO elembelo e’okolo eki joso eki la bisekyelo bia mamemya ea Nzakomba, ko l’itenela y’oeko y’okili bone. 
HEB.9.2	Ele ilombe ya bito itongamaki, ko ntena ea joso eki l’ilelo ea totswa, la mesa, ko la mampa y’oeko; ntena eko etangema itenela y’oeko. 
HEB.9.3	Ko nd’afeka b’eto ea bife e’olelo, ntena emo eki eko etangema Boeko wa beeko; 
HEB.9.4	nten’eko eki la nkinda ea wolo ea ntatumba ea baimi, ko la sanduku e’elembelo e’okolo ekukamaki ek’euma la wolo, ko ijwa ea wolo eki la mana eki nd’etei ea sanduku eko, ko la nganza eki Alona emelaki ntongi, ko la mesa ya bikenje b’elembelo e’okolo, 
HEB.9.5	ko nd’aliko ba sanduku bakeluba ba jilangi baolafema bakukaki mbata e’isei la lililingi likiyo: nda ncina ea toma toko tofoande wengi joi aeyoko. 
HEB.9.6	Aki toma toko oezamaka eleng’eko nkanga botswaka wengi’aefa nda ntena ea joso, bakamba bikambelo bi’imemya. 
HEB.9.7	Lolonde nda ntena e’ife nkanga ea joso mongo kika otswaka wotswa bomoko wengi année, ko ntotswaka, imola nk’atomba balongo baleky’ende nd’eloko ekande mongo la nd’eloko ea beseketano bi’anto: 
HEB.9.8	ngoso Bolimo w’olotsi alaka joi line, wae nd’ekeke endemi ilombe ya bito ya joso mboka endiela nd’itenela y’oeko etafenya fele; 
HEB.9.9	ilombe iko ile wete esonganya e’ekeke ene; eleng’ele esonganya eko nganji la mbeka ilekyama, itakuseyaka loatela bomemyi liongi ja kolongo nda likambo ja juge e’otema; 
HEB.9.10	bisekyelo biko bile bia jonge kika, (la toma ta ndala, la bimeelo, ko la biokelo bi’asi bimo biuke) bisekyamaki elaka nk’ekeke ea mbaongya ea baoyi.
HEB.9.11	Lolo Masiya aoya nkanga ea joso mongo ea baoyi b’olotsi baoya, aotuwana ilombe ya bito ileki inene ko ileki liongi kolongo, itatongamaki l’akata, wae ifa y’emelo ene, 
HEB.9.12	ko ende ntotswa nda itenela ya boeko l’alongo ba nta la bana ba ngombo, lolo otswaki wotswa bomoko wa seko l’alongo bakande mongo, ko aataki esikwelo ea seko. 
HEB.9.13	Ayaka balongo ba nta la ngombo y’aende, ko l’etoko bia ngombo e’omoto e’onolu basanzelama el’anto bale la mbindo, babuza bant’ako nd’oeko wete jonge lifetswa: 
HEB.9.14	balongo ba Masiya, olekyak’ende mongo mbeka ele Nzakomba nko bolema, o la Bolimo wa bikeke la bikeke, bafolekola lofetola juge ekinyo e’otema lim’elemo bewei wae losaele Nzakomba oyoike? 
HEB.9.15	Ko nd’ewel’ene ende ale bolenzwa owa boango w’aeyoko wae iy’andetamaki l’etelo bamba elaka ea lisango ja seko nd’ewel’eki iwa oyalemaka nd’eloko e’esikwelo ea besesengano bekelamaki nd’ekeke e’oango boki joso. 
HEB.9.16	Nd’ewela wae eyala boango, iwa y’onto ocikaki boko ifiela. 
HEB.9.17	Boango bokema bolo aki bonto owaka; ele boko bofoate mpamba akit’as’ende ocikaki boko. 
HEB.9.18	Nd’ewel’eko boango boki joso ntabosekyama nko balongo. 
HEB.9.19	Aki Mose osangelaka bant’auma besise beuma eleng’ele bisekyelo, akolaki balongo b’ana ba ngombo la balongo ba nta, ko la basi la nkunza ya ngola ko la hysope, ko asanzelaki bonkanda mongo, ko la banto bauma, 
HEB.9.20	akela, Bane bale balongo ba boango boki Nzakomba osiselak’inyo. 
HEB.9.21	Koko aosanzela ilombe ya bito la bijwa biuma bi’ekambelo nk’eleng’eko, o l’alongo bako. 
HEB.9.22	Ko ntutama la baoyi’auma baofetswa l’alongo eleng’ele bisekyelo, ko lako nduteza ea balongo, siki nk’etungwelo lim’aoyi b’obe.
HEB.9.23	Nd’ewel’eko akeji wae bisonganya bia baoyi bale nda loola bifetswa la toma tone; lolonde eji wete baoyi mongo ba loola bafetswa la mbeka ilekol’ine l’olotsi. 
HEB.9.24	Ele Masiya ntotswaki nd’itenela y’oeko ikelamaki l’akata, isongana l’itenela iko ya nsosolo, lolonde aolotswa nda loola mongo, wae enya aeyoko nda joso j’elongi ea Nzakomba nd’eloko ekiso: 
HEB.9.25	ko afa wae aleky’ende mongo mbeka belekya beuke, elenge endotswa nkanga ea joso mongo nd’itenela y’oeko wengi année l’alongo baf’akande mongo; 
HEB.9.26	nkina ngoko, siki ende enak’elo biena biuke lim’iango y’okili: lolo aeyoko nda nsukela ea bikeke aolenya wenya bomoko kika wete imole baoyi’obe o la ndalekya e’omongo mbeka. 
HEB.9.27	Ko eleng’ele joi jolezama ele banto wae bawe bowa bomoko, ko nd’afeka b’iwa iko etenelo e’akambo el’eko: 
HEB.9.28	nk’eleng’eko Masiya, aki’nde olekyamaka mbeka bolekya bomoko wae atombe baoyi’obe ba bant’auke, ifenya wenya w’efe, ndalena la baoyi’obe, el’iy’andolendeza, o nd’eloko ea loiko.
HEB.10.1	ELE bisekyelo bile la lililingi ja baoyi b’olotsi baoya, afa elenge mongo ea baoyi’ako, bifaokuseya loongya la liongi ja kolongo iy’atutama eko, la mbeka iko ileky’iyo wengi année. 
HEB.10.2	Nkina ngoko siki mbeka iko ntambya lolekyama nde? aki bamemyi ofetswaka bofetswa bomoko, siki ntabaata lenkina lofeli ja juge e’otema j’aoyi bakiyo b’obe. 
HEB.10.3	Lolonde jofwa ja baoyi’obe lile nda mbeka iko wengi année. 
HEB.10.4	Ele balongo ba ngombo y’aende la ba nta bafimoleya baoyi’obe. 
HEB.10.5	Nd’ewel’eko, ay’ende nd’okili, akela,
HEB.10.5	We ntolanga mbeka la nganji,
HEB.10.5	Lolo onjelezaki jonge;
HEB.10.6	Ntawok’ekemo la mbeka ya ntatumba ya nyama y’onkunju la mbeka nd’eloko e’aoyi’obe:
HEB.10.7	Nkako njokela, Bala njoya
HEB.10.7	(Nd’onkanda’oko joi jokotama nd’eloko ekami)
HEB.10.7	Wete nkele wango bokawe, O Nzakomba.
HEB.10.8	Akel’ende nda joso, Mbeka la nganji la mbeka ya ntatumba ea nyama y’onkunju ko la mbeka nd’eloko ea baoyi’obe we ntolanga, ko ntawok’ekemo l’aoyi’ako (bako baolekyama eleng’ele bisekyelo), 
HEB.10.9	nkako aokela, Bala, njoya wete nkele wango bokawe. Aolimola boki joso wae akemya boko w’efe. 
HEB.10.10	Iso tobuzama nd’oeko nda wango boko o la ndalekya ea jonge ja Yesu Masiya mbeka bolekya bomoko wa seko. 
HEB.10.11	Ko wengi nkanga aolemala bembile l’embile, ayokambe belemo bi’imemya ko ayolekya belekya l’elekya o mbeka iko, itakuseyaka jimola baoyi’obe o nye: 
HEB.10.12	lolo ende, aki’nd’olekyaka mbeka emoko ea seko nd’eloko ea baoyi’obe, akitak’ase nda wiji wa likata j’elome ja Nzakomba; 
HEB.10.13	lim’ako alendeza, elaka nko baini’akae baolilama mbata e’akaka’akande. 
HEB.10.14	El’ende aoongya la mbeka emoko iy’abuzama nd’oeko la liongi kolongo seko. 
HEB.10.15	Ko Bolimo w’olotsi atosangela nsango aki’nde okelaka nda joso,
HEB.10.16	Ene wete elembelo e’okolo e em’olemba l’iyo
HEB.10.16	Nd’afeka b’embile’eko, Yawe akela;
HEB.10.16	Njifila bisekyelo bikami nd’etema bekiyo,
HEB.10.16	Ko njifokota biko o nda nkai ikiyo;
HEB.10.16	nkako akela,
HEB.10.17	Mpaut’oofwa baoyi’obe’akiyo la besesengano bekiyo lenkina nye.
HEB.10.18	Koko eyala njimola ea baoyi’ane, ndalekya ea mbeka nd’eloko ea baoyi’obe ef’eko lenkina.
HEB.10.19	Balongo, aat’iso njimeza mongo wae totswa nd’itenela e’oeko la balongo ba Yesu, 
HEB.10.20	wete la mboka eki’nd’otosekezaka, mboka e’aeyoko eyoike, eocuwana eto ea bolelo wete jonge likae; 
HEB.10.21	ko aat’iso nkanga ea mpifo e’enene nd’ilombe ya Nzakomba; 
HEB.10.22	kel’iso totutame la betema bia nsosolo ko la bofula wa njimeza e’imeezo, ko la betema’ekiso besanzelama lima juge e’otema e’obe; ko la jonge likiso lisolame la basi ba kengelele, 
HEB.10.23	kel’iso tokatemele njimeza ea lolendezo lokiso efofuke; el’ende ocikak’elaka ale nsosolo: 
HEB.10.24	ko kel’iso tokanelane wae tokamane wete tok’eefe ea lolango ko tokele beketo bi’olotsi; 
HEB.10.25	tofambya lotakana nd’etakanelo ekiso, elenge ekela bant’amo, lolo tokemyane; ko lofonga lokela ngoso la ndekola el’inyo lolena mbil’eso eotutama.
HEB.10.26	Ak’iso oambaka njea ea nsosolo eko, nga tokel’obe lenkina lima wango w’otema, mbeka emo nd’eloko ea baoyi’obe efocikale, 
HEB.10.27	lolonde lolendezo loswele j’ooma j’etenelo e’akambo ko la nkele ea tsa tocw’ofita baini. 
HEB.10.28	Bonto osesenganyaki bisekyelo bia Mose awaka la beloko bia temoins bafe nkin’asato, nk’onto ondook’isei. 
HEB.10.29	Nga ngoko, lofokanela wae bonto omatelaki Bona owa Nzakomba l’akaka, ko atangaki balongo b’elembelo e’okolo baki’nde obuzamaka nd’oeko yomba isamb’oeko, ko atengwelaki Bolimo wa boya, wae bont’oko ifotangema eji la nsisoza eleki o ndekola? 
HEB.10.30	El’iso tolea ende okelaki, Nsombola ea nkele ele nda mpifo ekami, emi njifolakola ndako. Ko lenkina, Yawe ifotenela banto’akande bakambo. 
HEB.10.31	Joi lile booma mongo wae bonto akwa nd’akata ba Nzakomba oyoike.
HEB.10.32	Lolo lofwaka bembile beki joso bek’iny’oenaka etumba mongo ea bielo, nd’afeka b’ekeke ek’iny’ofolazamaka fole; 
HEB.10.33	wete inyo lilamaki etalo nda ntango y’obe ko la bekambo; ko loamanaki l’iy’andenak’elo e’eleng’eko. 
HEB.10.34	El’inyo lokaki iy’akotungi nd’onyolo isei, ko ak’iy’ofunzaka baumba’akinyo, losalanganaki; el’inyo mongo lolea wae inyo mongo lole la jumba lilekol’ako l’olotsi ko lisekwa seko. 
HEB.10.35	Nd’ewel’eko talobokake njimeza ekinyo, ele la bofuto wa ndako w’onene. 
HEB.10.36	Eji l’inyo wete loate ikelo e’otema, wae ak’iny’okelaka wango wa Nzakomba, lamb’elaka.
HEB.10.37	Ele aeyoko ililingi mongo,
HEB.10.37	Ende oya ifoya, ko afaomonga.
HEB.10.38	Lolo okami owa liongi ifoika l’imeezo:
HEB.10.38	Ko ayaka ende ututa, bolimo’okami bofosim’ende bolotsi.
HEB.10.39	Lolo iso tofa nd’oloi bokiyo bandututa ele efitanelo: lolo tole nd’oloi bokiy’andimeza ele eikyelo ea bolimo.
HEB.11.1	IMEEZO ele ambelo ea baoyi balendezama la lolendezo, eneyelo ea baoyi bafenya. 
HEB.11.2	Eki bingambe oataka lokumo j’olotsi l’eko. 
HEB.11.3	L’imeezo iso tokotola wae bekili beolemama l’etefelo ea Nzakomba, wete yomba indenya ntemamaki lima toma tondenya. 
HEB.11.4	L’imeezo Ebele alekyaki ele Nzakomba mbeka elekolaki eko eki Kama l’olotsi, ko l’eko aataki lokumo wae aki bonto owa liongi, Nzakomba imezaki nganji ekae la losimo: ko l’imeezo ende owei atefela o l’aeyoko. 
HEB.11.5	L’imeezo Anoka atombamaki lim’okili wae afen’iwa, ko ende ntatanema, eki Nzakomba otombaka: el’ende, ataf’end’otombama, aataki lokumo lone, wete aolokya Nzakomba ekemo. 
HEB.11.6	Lolo lako imeezo, siki bonto afokuseya joky’ende ekemo: ele os’oya ele Nzakomba, siki imeza wae ende al’eko, ko ale bolakoli ow’anto bandoas’ende. 
HEB.11.7	L’imeezo Noa, aki’nd’olakemaka la Nzakomba nd’aoyi batafenya fele, ko eki’nd’oangaka Nzakomba, atongaki basua wete aiky’ilongo ikae; la joi liko aolumb’okili likambo, ko aoyalema bosangoli owa liongi j’imeezo. 
HEB.11.8	L’imeezo Abalayama, aki’nde oetamaka l’etelo, aokela la lifiki wae imane bola, ko acwe nd’itenela i end’osangola lisango; ko aolola ntea wiji boki’nd’ocwaka. 
HEB.11.9	L’imeezo aoyalema bokenji nd’okili w’elaka, nga nd’okili bof’okande, ayalaki nda tolombe ta bito, ende la Yisaka la Yakoba, basangoli, iyo l’ende, b’elaka eko emoko: 
HEB.11.10	eki’nd’olendezaka bonanga bole la baango ba njaanga, wangi la botongi ow’oko wete Nzakomba. 
HEB.11.11	L’imeezo Sala mongo ambaki mpamba wae afoswa jemi aki’nd’olekanaka ekeke ea mbaota ea bana, eki’nd’otangaka ende ocikak’elaka owa nsosolo: 
HEB.11.12	ko nd’ewel’eko, lim’ele bont’omoko, ko ende ng’owei, bant’auke baotswa, linyenga nga tooci ta loola, ko ngole bekongo bele nd’eselo ea lieke j’okwa befa bonto oandeya.
HEB.11.13	Bant’ane bauma bawaki nd’imeezo, ntabambaki bilaka, lolo benaki biko ko basambelaki biko lim’esi, ko bimezaki l’omwa wete bale bafaya la bakenji nd’okili. 
HEB.11.14	Banto’atefela baoyi b’eleng’eko beneya fole wae base ese ekiyo mongo. 
HEB.11.15	Koko nga bakanelaki ese eko ek’iy’oimanaka, siki baataki elekelo ea njuuta. 
HEB.11.16	Lolo, aeyoko balang’ese elekol’olotsi, wete ea loola: nd’ewel’eko Nzakomba afoke nsoi wae atangeme Nzakomba ekiyo; eki’nde oelezak’iyo bonanga.
HEB.11.17	L’imeezo Abalayama, aki’nd’omekamaka, aolekya Yisaka mbeka: nk’ende ondambaki bilaka l’osalangano aolekya bona’okande owa likinda; 
HEB.11.18	wete ende oki joi okelamaka, Booci wa bana’akawe wifoandema lim’ele Yisaka: 
HEB.11.19	ende atangaki wae Nzakomba akuseya loetola lim’ele bawei; koko aoloamba lenkina lim’el’ako nd’esonganya. 
HEB.11.20	L’imeezo Yisaka asakelaki Yakoba la Esau bekako bia swa nd’eloko ea baoyi baoya. 
HEB.11.21	L’imeezo Yakoba, aki’nd’otutama lowa, asakelaki bana b’aende ba Yosefa bak’afe bekako bia swa; ko ndekama nda nsonge ea bonkando’okae amemyaki Nzakomba 
HEB.11.22	L’imeezo Yosefa, aki nsukela ekae otutame, aandaki olelo ea bana ba Yisalaele: ko atomaki lotomo nd’eloko ea biese bekae. 
HEB.11.23	L’imeezo Mose, aki’nd’ootswaka, isamaki l’ise la nyango ekae nsanz’isato, ek’iy’oenaka wete aki bona ow’olotsi; ko iyo ntabaanga bosise w’okulaka owa Roi. 
HEB.11.24	L’imeezo Mose, aki’nd’okit’onto, aofeza lotangema bona owa bona ow’omoto owa Falo; 
HEB.11.25	asonaki wae en’elo la banto ba Nzakomba, afa wete aata bisengo bi’aoyi’obe ililingi; 
HEB.11.26	la lofeli nd’eloko ea Masiya la liaci ja Ejipeto, atangaki wae lofeli loko lolekola liaci liko l’omengo; eki’nd’oalaka bofuto wa ndako. 
HEB.11.27	L’imeezo asundolaki Ejipeto, ntaanga nkele ea Bokulaka owa Roi: eki’nd’ocinianaka loncinji ngol’onto onden’Ende otenyaka. 
HEB.11.28	L’imeezo akelaki elambo e’Efendelo l’ea nsanzela ea balongo, nyango bofici ow’ana ba nsomi afofomw’iyo. 
HEB.11.29	L’imeezo batuwanaki Lieke ja Ngola nga nd’okili bokasa: ba-Ejipeto bamekaki lokela ngoko, ko baomelengana. 
HEB.11.30	L’imeezo mbalaka ya Yeliko ikweki aki iko osamanaka bembile nsambo la njingwana. 
HEB.11.31	L’imeezo, Laba, bomoto oki owa jibi, ntafitana ende l’iy’atendolaki botendo, eki’nd’oambaka bakemboli la kuci.
HEB.11.32	Joi limo li em’osanga na? ele ekeke efaokoka wete nsange baoyi baki Ngidona la Balaka, la Samasona, la Yefeta, la Dawidi, la Samwele ko la bateli: 
HEB.11.33	l’imeezo iyo bumbaki bakulaka, bakamba k’elemo bia liongi, bambaki bilaka, baumbaki bemwa bia nkosi, 
HEB.11.34	bafofyaki mpamba ea tsa, balotaki bompempe w’ifaka y’etumba, lim’ingoi bakemyamaki bolo, bayalemaki la mpamba nd’etumba, bafanzolaki bitakano bia soldats b’afaya. 
HEB.11.35	Bamato bambaki bawei bakiyo o l’eetswelo lim’iwa, ko bant’amo bakundamaki la njiji mongo, ntabamba etungwelo ekiyo, wete baate eetswelo eleki bolotsi; 
HEB.11.36	ko bamo bamekamaki la belengola la bekunda bi’eambo, onde, la benyolo ko la ntungama nga njanga: 
HEB.11.37	baomamaki la ndusela ea bikenje, batenamaki la scies, bamekamaki la mmeko, baomamaki l’ifaka y’etumba: betetaki, balotaki bikoto bia mpate la bikoto bia nta; belenganaki, benaki bielo, banyokwaki benyoko 
HEB.11.38	(bokili ntabokeji l’iyo), besesaki nda bitekeleke la nda ngongo ya ntale, la nda ntoka la nd’afoku b’okili. 
HEB.11.39	Ko bant’ane bauma baataki lokumo j’olotsi nd’ewela e’imeezo ekiyo, lolo ntabambak’elaka; 
HEB.11.40	Nzakomba aoleza joi limo nd’eloko ekiso lilekol’olotsi, wae iyo bafaokita nda liongi ja kolongo, imola nko bakita iso l’iyo.
HEB.12.1	ND’EWEL’EKO, el’iso tolengama l’etukuluku mongo ea temoins, kel’iso timole belito beuma, ko la joi j’obe lileki lofotama el’iso, ko kel’iso tikumwa la ndiika e’otema nd’oswela wa loangu bole nda joso likiso; 
HEB.12.2	toteemeza Boangi ow’imeezo ekiso oongy’eko kolongo, o Yesu, ondenak’elo e’ekulusu nd’ewela ea bosalangano boki nda joso likae, atengwelaki nsoi, ko aokit’ase nda likata j’elome ja ngwende ea Nzakomba. 
HEB.12.3	Lokanelak’ende ondenak’elo ea bikoli biuke mongo biki banto b’obe oikyak’ende, nyango lofolembwa ko lofokatswa nda nkai ikinyo. 
HEB.12.4	Aun’inyo etumba la baoyi’obe, lotafosuka la nsasuka ea balongo: 
HEB.12.5	ko lolofela nkakama elak’inyo nga bana,
HEB.12.5	Bona’okami owa jende, totangake lilako ja nsisoza ja Yawe joi j’isisi,
HEB.12.5	Ko tolembwake a end’okofela lofeli;
HEB.12.6	Ele Yawe alaka bonto ondok’ende eefe la nsisoza
HEB.12.6	Ko akunda wengi’ona ondamb’ende.
HEB.12.7	Inyo lolik’otema ele lilako ja nsisoza; Nzakomba ayokele l’inyo nga bana; bona ofa ise ekae olaka la nsisoza na? 
HEB.12.8	Lolo ng’inyo lofoate lilako ja nsisoza lilakema bant’auma, o ngoko lole bana ba linsamba, ko lofa bana mongo. 
HEB.12.9	Koko toki l’aise ba baonge bakiso, batolakaki la nsisoza, ko iso tamemyak’iyo: tofaolekola lofika Ise ea belimo o mpafika mongo, ko toike? 
HEB.12.10	El’iyo, nsosolo, batolakaki la nsisoza bembile nk’ouke ngok’iy’osimak’olotsi; lolo ende nd’eloko ea nkito ekiso, wae tambe boeko bokae wa mbulama. 
HEB.12.11	Lilako liuma ja nsisoza litangema aeyoko lifa j’osalangano, lolo ja lokeseli; lolonde nd’afeka liatel’iy’akemyamaki la liko bamuka ba kuci wae bamuka ba liongi. 
HEB.12.12	Nd’ewel’eko losangya bakata balendela ko la baongo bakataana; 
HEB.12.13	ko lokeele bakaka’akinyo mboka ya ci, nyango ende ole l’otengu afungyame lima mboka, lolonde aikyame.
HEB.12.14	Lokimaka kuci l’ant’auma, ko la mbuzama nd’oeko, ele bonto osamb’eko afaena Nkolo: 
HEB.12.15	lofonga loalaka, nyango bont’omo afokwa lima boya wa Nzakomba; nyango wili bomo w’ololo bofomele, ko bofotungy’inyo, ko nd’ewel’eko bant’auke bafitana la linyamo; 
HEB.12.16	nyango bonto owa linsamba, nkina bonto osamba boeko, ngole Esau, otekyaki mpifo ekae ea nsomi nd’eloko ea bola bomoko wa toma ta ndala. 
HEB.12.17	El’inyo lolea wae nk’aki’nd’olangaka nd’afeka wete asangole bokako wa swa, aofimama; eki’nde ntatana elekelo ea eututaelo ea lokai, mpeka l’asak’eko la loncinji ko la mpisali.
HEB.12.18	El’inyo ntaloy’ele ngongo efomwama ko l’efetaki la tsa, ko ntaloy’ele batute ba yo, ko l’ele wilima, ko l’ele bompompo w’onene, 
HEB.12.19	ko l’ele lofoso ja bolola, la lolaka ja baoyi ba ntefela; iy’andokaki loko baondaki wete nko joi limo litefelame el’iyo; 
HEB.12.20	ek’iyo ntabakuseya joi lisekyamaki, Nkina la nyama efomwa ngongo ifoomama la nduusa ea bikenje; 
HEB.12.21	ko etalo endenyaki elekolaki booma o ndekola mongo, wete Mose aokela, Mbanga o mbaanga mongo, ko ndenga o ndalenga: 
HEB.12.22	lolonde inyo loya ele ngongo ea Siona, ko l’ele bonanga wa Nzakomba oyoike, Yelusalema ea loola, ko l’ele bitukuluku bileki bia bikima bia loola, 
HEB.12.23	l’ele etakanelo l’Ekelesia ea ba-nsomi bakotam’aina nda loola, ko l’ele Nzakomba, Boteni ow’akambo owa bauma, ko l’ele belimo bi’anto ba liongi bandelama kolongo, 
HEB.12.24	ko l’ele Yesu, bolenzwa ow’elembelo e’okolo e’aeyoko, ko l’ele balongo ba nsanzela batefela baoyi balekola balongo bako ba Ebele l’olotsi. 
HEB.12.25	Loalaka wae lofofengol’ende otefelaki lifengo. Ng’iyo ntabaloteya ak’iy’ofengolak’ende otefelaki baoyi ba Nzakomba nd’okili, is’andoututal’ende otefela lima loola, tofaoloteya nye: 
HEB.12.26	nd’ekek’eko lolaka lokae lofukyaki bokili: lolo aeyoko aocik’elaka, akela, Lolo njifofukya bokili lenkina, bofukya bomoko, ko afa bokili kika, lolonde loola o ngoko. 
HEB.12.27	Koko joi line, Lenkina bofukya bomoko, josanga njimola ea belemo befukyama, nga ea belemo bendemamaki, wae belemo befofukyama becikale. 
HEB.12.28	Nd’ewel’eko, el’iso tolamba likulaka lifofukyameya, kel’iso toate boya, wete l’oko tomemy’imemya isimam’olotsi la Nzakomba, o la boangi l’ooma. 
HEB.12.29	Ele Nzakomba ekiso ale tsa ta mpulumela.
HEB.13.1	LOFONGA lolangana ngole batomolo l’akune. 
HEB.13.2	Talofelake wae loya bafaya boya: ele ngoko bamo bayaaki bikima bia loola boya, ntabea wete baki bikima. 
HEB.13.3	Lofwak’iy’atungama nd’enyolo, elenge o ng’inyo lotungama l’iyo; ko l’iy’anyokwa, el’inyo mongo lole nda jonge. 
HEB.13.4	Kela liala limemyama l’ant’auma, ko kela ntange eyale o feto; ele Nzakomba ifumba ba-jibi la ba-linsamba likambo. 
HEB.13.5	Taloyalemake balangi ba francs; kela betema becicime la toma toso toat’inyo: el’ende mongo aokela, Mpaokocika nye, ko mpaokosundola l’isisi nye. 
HEB.13.6	Nd’ewel’eko iso tokela o la ndiika e’otema,
HEB.13.6	Yawe ale bokambyi’okami; mpaang’oangi nye:
HEB.13.6	Joi lie bonto onkeela na?
HEB.13.7	Lofwak’iy’andilamaki nda mpifo el’inyo, wae iy’asangelak’inyo joi ja Nzakomba; lokanelaka ncindeza e’ekendelo ekiyo, ko lokimana l’elenge e’imeezo ekiyo. 
HEB.13.8	Yesu Masiya ale eleng’emoko, ntacikwanaka, mbil’eki lobi, la mbil’ene, ko la bikeke bia seko. 
HEB.13.9	Talotombamake la balako ba bilenge biuma, la balako baf’iny’oea: bolotsi wete botema bokemyama la boya; afa la toma ta ndala, totaatel’iy’amengaki la toko nkito. 
HEB.13.10	Iso tole la nkinda ea mbeka, ko iy’asaela ilombe iko ya bito bafa la mpifo wae bale lim’eko. 
HEB.13.11	Ele nyam’iko itomba nkanga ea joso mongo balongo bakiyo nd’itenela y’oeko nga mbeka nd’eloko ea baoyi’obe, iotumbama wij’etakanelo. 
HEB.13.12	Nd’ewel’eko Yesu enak’elo wij’ekuke, wete abuz’anto nd’oeko l’alongo bakae mongo. 
HEB.13.13	Nd’ewel’ene, kel’iso tole el’ende wij’etakanelo o njoola, totombe lotango j’obe loki’nde. 
HEB.13.14	El’ane iso tofa l’onanga bosekwa seko, lolo toyase boko boya lifi. 
HEB.13.15	Kel’iso tolekya mbeka ya losimo j’imemya ele Nzakomba wengi’aefa, o l’ende, wae bamuka ba mbebu indimeza lina Ekae. 
HEB.13.16	Lolo talofelake wete lokel’olotsi ko loyaane boya; ele Nzakomba asima mbeka y’eleng’eko bolotsi. 
HEB.13.17	Lofik’iy’andilama nda mpifo el’inyo, ko laimeza la lifiki: el’iyo besanya nd’eloko ea belimo bekinyo ng’anto bandieza lifi baoyi’akiyo, wete bakele joi liko l’osalangano, afa la lokeseli: ele eleng’ene efoatel’inyo nkito. 
HEB.13.18	Loondaka nd’eloko ekiso; el’iso timeza wae tole la juge e’otema e’olotsi, tolanga wete tokende l’ekendelo ea ci nd’aoyi bauma. 
HEB.13.19	Ko nkam’inyo o ndekola wae lokele ngoko wete emi njuteyama el’inyo nkaola.
HEB.13.20	Aeyoko Nzakomba ea kuci, oyelaki lenkina lim’ele bawei, Wesanyi oko owa mpate ow’onene l’alongo b’elembelo e’okolo ea bikeke bia seko, 
HEB.13.21	wete Nkolo ekiso Yesu; ende mongo aongy’inyo kolongo nda wengi bolemo w’olotsi, wae lokele wango bokae, ko akambe el’iso bolemo bosimam’olotsi nda joso likae, o la Yesu Masiya; el’ende imemya bikeke la bikeke. O ngoko.
HEB.13.22	Lolo nkam’inyo, balongo, lik’otema la joi ja nkakama: el’emi njokotel’inyo baoyi nk’auke. 
HEB.13.23	Lofonga jea wete lilongo likiso, Timoteo, aotungwa, ko ng’aoya nk’elingi, tifen’inyo, emi l’ende.
HEB.13.24	Luol’iy’auma bandilama nda mpifo el’inyo, ko la ba-boeko bauma. Iy’ale ba-Italia buol’inyo.
HEB.13.25	Boya boyala l’iny’auma. O ngoko.
JAS.1.1	YAKOBO, bokwala owa, Nzakomba, ko l’owa Yesu Masiya, ele beloi jom l’efe bele nd’efalangano, bosalangano el’inyo.
JAS.1.2	Balongo’akami, a iny’okita nda mmeko ya bilenge la bilenge, lotanga ngoko nk’osalangano; 
JAS.1.3	el’inyo lolea wae mameka e’imeezo ekinyo ieza ikelo e’otema. 
JAS.1.4	Kela ikelo e’otema ekambe bolemo w’eko wa kolongo, wete inyo lelame kolongo, ko lokoke, ko lofosambe yomba nye.
JAS.1.5	Lolo ng’om’okinyo asamba wanya, kel’ende uole Nzakomba, okaya bant’auma la mpafula, ko ntafelaka lofeli; ko boko wifokaema el’ende. 
JAS.1.6	Lolo kel’ende uole nd’imeezo, nk’okakaano; el’end’okakaana ale ngole basi ba lieke j’okwa bafukyama l’ompompo, ko baolusama l’oko. 
JAS.1.7	Kela bonto ow’eleng’eko afotange wae ifamba yomba lim’ele Nkolo; 
JAS.1.8	bonto owa nkai ife, onanonga nda baoyi’akae bauma.
JAS.1.9	Lolo kela lilongo osotsama akumy’ekumya nda mpifo ekae e’enene: 
JAS.1.10	ko kela boaci akumy’ekumya eki’nd’osotsamaka; el’ende ifimana nga lobya j’ailo. 
JAS.1.11	Ele jefa jokya ko joala la wane mongo, ko jonyeeza bailo, ko lobya ja bako jokwa, ko lituka j’elenge ea loko jofitana; o ngoko boaci ifofitana nda bikendelo bikae.
JAS.1.12	Bonto ondik’otema nda lomeko aokem’ekemo, el’ende, a end’osimam’olotsi, ifamba likuka ja loiko, liki Nkolo ocikelaka iy’andok’ende eefe elaka. 
JAS.1.13	Amekama bonto lomeko, kel’ende afosange, Emi mmekama la Nzakomba; ele Nzakomba ntamekamaka la bebe, ko ende mongo afomeke bonto nye: 
JAS.1.14	lolo wengi’onto aomekama, a end’obelama la mposa ekae mongo eleki, ko aolongama jongo l’eko. 
JAS.1.15	Nkako mposa eko ae eko ofoswa jemi, eota joi j’obe: ko joi j’obe, ae liko osekwa, joot’iwa. 
JAS.1.16	Talofombamake, balongo’akami balangema. 
JAS.1.17	Wengi ekaelo e’olotsi la wengi nganji endelama kolongo ele lim’aliko, ko ekitela lim’ele Ise ea fole euma, otacikwanaka, ko ofa la lililingi likelama la nkengwana. 
JAS.1.18	La wango bokae mongo aotoota la joi ja nsosolo, wet’iso toyaleme bamuka ba joso ba bako baki’nd’oemaka.
JAS.1.19	Inyo lea joi line, balongo’akami balangema. Lolo kela wengi’onto oke nkaola, afotefele nkaola, afoke nkele nkaola, 
JAS.1.20	ele nkele e’onto efieza liongi ja Nzakomba. 
JAS.1.21	Nd’ewela eko, limolaka baoyi’auma ba linyamo la bofula wa nkele e’onkita, ko lambaka la linsimi joi lindonama el’inyo, liikyeya belimo’ekinyo. 
JAS.1.22	Lolo loyalemaka bakeli ba joi, afa baoki kika, o ngoko lofomb’inyo mongo. 
JAS.1.23	Nd’ewela wae nga bonto ale woki owa joi ko afa bokeli, asongi la bonto oal’elongi ekae mongo nda talatala: 
JAS.1.24	el’ende aal’ende mongo, ko aokenda, ko nkakoyoko aolofela elenge ekae mongo eki’nde. 
JAS.1.25	Lolo ende ondengela esekyelo endelama kolongo, wete esekyelo ea esikwelo, ko akongoengela ngoko, ko afoyaleme woki ondofela, lolo bokeli okamb’olemo, bont’one ifokem’ekemo nd’ekeelo ekae. 
JAS.1.26	Ayaka bonto nko loswele atanga wae ende mongo ale bomemyi owa Nzakomba, ko afosuke loleum lokande, lolo afomba botema’okae, ememyelo ea Nzakomba ememya bont’one ele o mpampa.
JAS.1.27	Ememyelo ea nsosolo l’ea feto nda joso ja Nzakomba ekiso, Ise, ele ngone, mbaiza ea biciki la bituka nda bielo bikiyo, ko mpafonga e’omongo nko lianda lim’aoyi b’okili.
JAS.2.1	BALONGO’AKAMI, taloatake imeezo eko ea Nkolo Yesu Masiya, Nkolo ea jilangi, la likali ele banto. 
JAS.2.2	Nga bonto otswa nd’etakano ekinyo la lofete ja wolo, ko la bito bi’okombi, ko bonto ow’oola otswa ngoko la bito bia mbindo; 
JAS.2.3	ko inyo loal’ende olota bito bi’okombi, ko fokela, We kit’ase ane nd’itenela y’olotsi; ko lokela bonto ow’oola, Emal’eko, nkina okit’ase nd’ase ba mbata e’akaka’akami; 
JAS.2.4	lofokalany’inyo mongo la likali nde, ko loyalema baezi bale la nkai y’obe? 
JAS.2.5	Lokozaka, balongo’akami balangema; Nzakomba ntasonak’iy’ale beola nda toma ta bokili wete bayale baaci nd’imeezo, ko la basangoli ba likulaka liki’nd’ocikelak’iy’andok’ende eefe elaka nde? 
JAS.2.6	Lolo inyo losotsak’ende ow’oola. Baaci bafotuk’inyo nde, ko iyo mongo bafobel’inyo nda joso ja ngwende y’etenelo e’akambo nde? 
JAS.2.7	Iyo bafosaola lina j’imemya litangem’inyo nde? 
JAS.2.8	Lolo ng’inyo lokela esekyelo ea likulaka, eleng’ele bikotelo bia Nzakomba, Ok’osingitana la we eefe elenge endoka we we mongo eefe, lokel’olotsi; 
JAS.2.9	lolonde nga lokalany’anto likali, lokela baoyi’obe, el’inyo lolomwa l’esekyelo ngole basesenganyi. 
JAS.2.10	El’onto nko loswele ondesanya bisekyelo biuma, lolo aoseketana nd’emoko, ende ale l’ekwa ea likambo nda biko biuma. 
JAS.2.11	Nd’ewela wae end’okelaki, Tokelake jibi; aokela lenkina, Toomake bonto. Ko nga ofokele jibi, lolo oom’onto, oyalema bosekoli owa bisekyelo. 
JAS.2.12	Lotefelaka, ko lokelaka beketo, ngole banto bacwa nd’etenelo e’akambo wete bezame l’esekyelo e’esikwelo. 
JAS.2.13	Ele njeeza nd’etenelo e’akambo efa l’isei el’ende otokak’anto isei; isei ikumy’ekumya ele njeeza nd’etenelo e’akambo.
JAS.2.14	Balongo’akami, ng’onto akela wae ale l’imeezo, ko afa la beketo, nkito ele na? imeezo eko eikyey’ende? 
JAS.2.15	Nga lilongo, nkina nkana, ale l’otaka ko ela wela wa toma ta ndala ta wengi’embile, 
JAS.2.16	ko omo okinyo akel’iyo, Lokenda o kuci, taloyalemake la mpio, ko lokindaka mbimbi; lolo lofakaya toma tondela baonge; nkito ele na? 
JAS.2.17	Nk’eleng’eko imeezo, nga efa l’eketo, eowa ekomongo. 
JAS.2.18	Onde, omo ifokela, We ole l’imeezo, ko emi nde l’eketo; onjeneya imeezo eke nko beketo, ko emi njifokeneya imeezo ekami l’eketo bekami. 
JAS.2.19	We wimeza wete Nzakomba ale nk’emoko; okel’olotsi: bademona bimeza o ngoko, ko balenga lolengi. 
JAS.2.20	Lolo olanga jea nde, we bonto owa mpampa, wae imeezo nko beketo efa l’amuka? 
JAS.2.21	Abalayama ise ekiso, ntayengwa l’eketo nde, eki’nd’olekyaka Yisaka, bona’okae, nda nkinda ea mbeka? 
JAS.2.22	Wena wete imeezo eamanaki l’eketo’ekae, ko imeezo eolelama kolongo o la beketo; 
JAS.2.23	ko ekotelo ea Nzakomba eokelama, eko ekela, Ko Abalayama imezaki Nzakomba, ko eko eandema el’ende liongi; ko aotangema lilongo ja Nzakomba. 
JAS.2.24	Lolena wete bonto ayengwa l’eketo, afa l’imeezo kika. 
JAS.2.25	Ko nk’eleng’eko Laba, oki owa jibi, ntayengwa l’eketo bekae, aki’nd’oambaka bikima, ko aolaoza nda mboka enkina? 
JAS.2.26	Eleng’ele jonge lifa la bolimo jowa, nk’eleng’eko imeezo efa l’eketo eowa.
JAS.3.1	BALONGO’AKAMI, taloyalemake balaki’auke, el’inyo lolea wae tifamba etenelo e’akambo eleki bolo. 
JAS.3.2	El’is’auma tokunumwela nd’aoyi’auke. Ng’omo afokunumwela nda joi ja ntefela, ende ale bonto ondelama kolongo, okuseya losuka jonge liuma ngoko. 
JAS.3.3	Nga tila bikata nd’emwa bia mpunda wete itimez’iso la lifiki, tokengola jonge likiyo liuma ngoko. 
JAS.3.4	Bala, basua o ngoko, mpeka la bale banene ko batombama la bempompo, bakengwana la jenda j’isisi, wiji bolanga bonto owa jenda. 
JAS.3.5	Eleng’eko loleum lole elama e’isisi, ko lokumy’ekumya ea baoyi b’anene. Bala, nkoi iuke na iambwa l’itsatsa! 
JAS.3.6	Ko loleum lole tsa: bokili wa baoyi’obe, wae loleum, lole nd’etei ea bilama bikiso, lofita jonge liuma la linyamo, ko loambola bont’ouma nga tsa, ko loko loambwa la Ngena. 
JAS.3.7	Ele wengi elenge ea nyama la tofulu la towawa tondakula ko la nyama ile nda lieke j’okwa ifojwa, ko ifojwaki: 
JAS.3.8	lolonde nk’onto okuseya lofolola loleum; loko lole bobe mongo w’ofuki, lokama la ngenge e’iwa. 
JAS.3.9	La loko tomemya Nkolo la Ise; ko la loko totol’anto bandemama nd’esonganya ea Nzakomba; 
JAS.3.10	mamemya la ntatola iolola lim’omwa bomoko. Balongo’akami, siki baoyi’ane bafokelame o ngoko. 
JAS.3.11	La etoko ozaka basi b’olotsi la basi b’ololo lima licifo limoko nde? 
JAS.3.12	Balongo’akami, la botamba wa liteli bocweka bilaya, nkina bokoli wa vina bocweka bamuka ba liteli? la ngoko basi b’okwa bafozeya basi b’olotsi.
JAS.3.13	Bonto owa wanya l’owa nkotola el’inyo na? kel’ende eneya belemo’ekae l’ekendelo ekande e’olotsi nda linsimi ja wanya. 
JAS.3.14	Lolo nga loata jua ja bolo la mposa e’ekafwanelo nd’etema’ekinyo, talokumyak’ekumya ko talofombake nsosolo eko. 
JAS.3.15	Wanya bone bofa boko bokitela lim’aliko, lolo bole w’okili, wa jonge, wa Satana. 
JAS.3.16	Nd’ewela wae wiji boyala jua la mposa e’ekafwanelo, jenge la wengi beketo bi’obe bel’eko. 
JAS.3.17	Lolo wanya bole lim’aliko bole feto nda joso, nkako kuci, la bongengo, bofofeza boondo, bokama l’isei la bamuka b’olotsi, nko likali, nk’okakatano. 
JAS.3.18	Ko bamuka ba liongi baolonama nda kuci el’iy’akela kuci.
JAS.4.1	BITUMBA la basa bal’el’inyo, baoya lima nko? Afa lima mposa ya bisengo iun’etumba nda bilama bikinyo? 
JAS.4.2	Inyo loka mposa eleki, ko lofoate: loom’anto ko loloka mposa ea toma eleki, ko lofoateya; inyo losa basa, ko louna bitumba; lofoate ef’iny’ouole. 
JAS.4.3	Luola ko lofambe, el’inyo luola l’elenge efeji, wae lokenz’eko nda bisengo bikinyo. 
JAS.4.4	Inyo ba jibi, lofea wete boseka w’okili bole wae jino ele Nzakomba nde? Nd’ewel’eko os’olanga wete ayale nd’oseka w’okili aokel’ende mongo wini owa Nzakomba. 
JAS.4.5	Lokanela wae ekotelo ea Nzakomba etefela o mpampa? Bolimo boki’nd’okelaka wete boyal’el’iso woka mposa ele jua nde? 
JAS.4.6	Lolo Nzakomba akaya boya wa ndekola. Nd’ewel’eko ekotelo ea Nzakomba ekela, Nzakomba asuka banto b’eloloko, lolo akaya ba linsimi boya. 
JAS.4.7	Nd’ewel’ene lofika Nzakomba; lolo losuka Satana, ko ifolot’inyo. 
JAS.4.8	Lotutamela Nzakomba, ko ende ifotutamel’inyo. Losolak’akata bakinyo soto, iny’anto b’obe; ko lofetola betema’ekinyo feto, inyo ba nkai ife. 
JAS.4.9	Lenak’elo, lulaka nkimo, ko lolela la mpisali: kela tola tokinyo tofaningwa lilelo, ko bosalangano bokinyo bofaningwa bolito. 
JAS.4.10	Losots’inyo mongo nd’aiso ba Nkolo, ko ende ifosangy’inyo.
JAS.4.11	Talotanganake lotango, balongo. Os’otanga lilongo, nkina aeza lilongo baoyi, ende atanga bisekyelo lotango, ko aeza bisekyelo o ngoko: lolo ayak’oeza bisekyelo, ofa bokeli owa bisekyelo, lolo we ole wezi. 
JAS.4.12	Omoko kika ale bosekyi owa bisekyelo la wezi, ende oikyeya ko ofiteya; lolo we ondeza osingitana la we baoyi, ole na?
JAS.4.13	Lonco, iny’akela, Mbil’ene nkina lobi, tifocwa nd’onanga’one, ko tifomong’eko année emoko, tifosombana, ko tifoata nkito; 
JAS.4.14	siki nde lofea joi likelama lobi. Loiko lokinyo lole na? El’inyo lole emomonge endenya ililingi, ko nkako efenya lenkina nye. 
JAS.4.15	Siki lokela, Nga Nkolo alanga, iso tifoika, ko tifokela line nkina liko. 
JAS.4.16	Lolo aeyoko lokumy’ekumya nd’eloloko ekinyo; wengi ekumya ea eleng’eko ele bobe. 
JAS.4.17	Nd’ewel’eko, ende ondea lokel’olotsi, ko afokele boko, joi liko lile joi j’obe el’ende.
JAS.5.1	LONCO, iny’aaci, lolelaka ko lulaka nkimo nd’ewela ea bielo bikinyo biya el’inyo. 
JAS.5.2	Liaci likinyo jofonda, ko benkoto’ekinyo beoleema la towawa. 
JAS.5.3	Wolo bokinyo la argent ekinyo baokela maanga; ko maanga ea bako ifoyalema lotaza ja nsango el’inyo, ko ifola wunyu’okinyo ndala nga tsa. Loombaki liaci likinyo nd’embile bia nsukela. 
JAS.5.4	Bala, bofuto w’asali batenaki loso nd’asala’akinyo bok’iny’oikamelaka l’okakatano, bobeleza: ko lilelo j’amuki jokita nd’atoi ba Yawe ea Sabota. 
JAS.5.5	Inyo lokendaki nd’okili la bofula wa toma t’olotsi, ko loataki bisengo bikinyo; lokinzaki betema’ekinyo nda mbile ea mbaoma. 
JAS.5.6	Lumbaki banto bakambo, loomaki bont’oko owa liongi; ende afosuk’inyo.
JAS.5.7	Nd’ewel’eko, balongo, likak’otema elaka nk’eyelo ea Nkolo. Bala, bomongo lisala alendeza bamuka b’okili b’olotsi, ko ik’otema nd’eloko ea bako, elaka nko baata mbula ea joso ko la mbula e’afeka. 
JAS.5.8	Inyo likak’otema ngoko; lokemyaka betema’ekinyo bolo; ele eyelo ea Nkolo eotutama. 
JAS.5.9	Talomemesanyake inyo mongo, balongo, nyango lofumbame; bala, boteni ow’akambo emi nda joso ja bikuke. 
JAS.5.10	Balongo, lokolaka bateli batefelaki nda lina ja Yawe ngole lotaza ja bielo ko l’ikelo e’otema. 
JAS.5.11	Bala, iso totanga iy’andikaki botema banto b’ekemo: lokaki ikelo e’otema eki Eyobo, ko lolena nsukela ea Yawe, wae Yawe akama l’isei la liota. 
JAS.5.12	Lolo nd’aliko b’aoyi’auma, balongo’akami, talosimbake, nkina la Loola, nkina l’okili, nkina la nsimbi emo nko loswele: lolo kela Onde ekinyo eyale Onde, ko O nye ekinyo eyale O nye: nyango lofumbame likambo.
JAS.5.13	Om’okinyo en’elo e’eefe nde? kel’ende aonde. Omo asalangana nde? kel’ende embe nsau ya losimo. 
JAS.5.14	Om’okinyo oka nkangi nde? kel’ende ete bampaka b’Ekelesia; ko kel’iyo baonde nd’eloko ekae, bois’ende l’auta nda lina ja Nkolo: 
JAS.5.15	ko boondo w’imeezo wifoikya ende ole la nkangi; ko nkina akelaki baoyi’obe, ifotungwa lim’ako. 
JAS.5.16	Nd’ewel’eko losangelana baoyi’obe’akinyo, omo el’omo; ko loonde nd’eloko ekinyo, omo nd’eloko e’omo; wete loikyame. Boondo w’onto owa liongi boonga la mpamba nd’ekambelo e’oko. 
JAS.5.17	Eliya aki bonto owa mposa y’elenge endok’iso, ko aondaki o mbaonda mongo wae mbula efojwe; ko mbula ntejwa nd’okili années isato la nsanza botoa. 
JAS.5.18	Ko aondaki lenkina; ko loola lokaaki mbula, ko bokili bocweki bamuka ba boko.
JAS.5.19	Balongo’akami, nkin’om’okinyo aolunga lima nsosolo eko, ko omo aokengol’ende; 
JAS.5.20	kel’ende ea, wete os’okengola bokeli ow’obe lima njuunga ea ekendelo ekae, ifoikya bolimo bomoko lim’iwa, ko ifokuka etukuluku e’aoyi’obe.
1PE.1.1	PETELO, ekima ea Yesu Masiya, ele bakenji bafalangai nda Ponto la Ngalatia la Kapadokia la Asia la Bitunia, 
1PE.1.2	basonami eleng’ele njea ea joso eki Nzakomba Ise oeaka, nd’ebuzelo e’oeko ea Bolimo, ele imeezo ea lifiki ko l’ele nsanzela ea balongo ba Yesu Masiya: boya la kuci baful’el’inyo.
1PE.1.3	Imemya ele Nzakomba, Ise ea Nkolo ekiso Yesu Masiya, otootaki lenkina eleng’ele isei ya ndekola ele lolendezo loyoike l’eetswelo ea Yesu Masiya lim’ele bawei; 
1PE.1.4	ele lisango litawaka ko litakelaka linyamo ko litafitanaka, liombama nda loola nd’eloko ekinyo, 
1PE.1.5	wae iny’afongama la mpamba ea Nzakomba o l’imeezo ele loiko londelama wete jenya nd’ekeke ea nsukela. 
1PE.1.6	Inyo losalangana nda loiko loko l’osalangano mongo, lolonde nga wela bol’eko, lolen’elo aeyoko ililingi nda mmeko ya bilenge la bilenge; 
1PE.1.7	wae mameka e’imeezo ekinyo, elekola nda wiko wolo bofitanaka mpeka la bomekama la tsa, enya la losimo la jilangi l’imemya nd’enyelo ea Yesu Masiya. 
1PE.1.8	Lotafen’ende, lolo look’ende eefe; ko loimez’ende mpeka la lofoene aeyoko, ko losalangana la bosalangano mongo bof’onto osangey’elenge ea boko, ko bokaka la jilangi; 
1PE.1.9	ko loyambe ndako e’imeezo ekinyo, wete loiko ja belimo’ekinyo. 
1PE.1.10	Nda joi ja loiko loko, bateli buolaki ko bengelaki la loncinji, batelaki lotelo ja boya boyoya el’inyo; 
1PE.1.11	ko bengelaki wae bea ekeke ko l’elenge e’ekeke eki Bolimo wa Masiya boki nd’etema’ekiyo, otumyaka, aki boko osangaka nda joso bielo bia Masiya, ko la jilangi lindiela nd’afeka ba biko. 
1PE.1.12	Joi lenyaki el’iyo wae ntabakamba baoyi’ane nd’eloko ekiyo mongo, lolonde nd’eloko ekinyo, wete baoyi’ane basangema el’inyo aeyoko la bant’ako basangelak’inyo bosako w’olotsi la Bolimo w’olotsi bokotomami lima loola. Bikima bia loola balanga wae bengele baoyi’ane.
1PE.1.13	Nd’ewel’eko, lofonga lokemya nkai ikinyo, lokela bonkomete, ko lofonga lolendeza boya boyoya el’inyo nd’enyelo ea Yesu Masiya o ndendeza mongo. 
1PE.1.14	Eleng’ele bana b’imeezo ea lifiki, talokimanake l’elenge ea mposa y’obe ik’inyo nda joso, ak’inyo nd’osamba wa njea. 
1PE.1.15	Lolo ngol’Ende ondetak’inyo ale ow’oeko, nk’eleng’eko inyo loyalema la boeko nd’eketo’ekinyo beuma; 
1PE.1.16	ele joi jokotama, Inyo lifoyalema la boeko; el’emi nde ow’oeko. 
1PE.1.17	Ayak’inyo let’ende ngol’Ise nd’oondo, Ende oten’akambo eleng’ele bolemo wa wengi’onto nko likali, lofonga lokenda lokendo lokinyo la boangi; 
1PE.1.18	el’inyo lea wae losikwaki lim’elenge ea baoyi ba nko jango loswele baki baise’akinyo ocikelak’inyo, afa la toma tofitanaka wete wolo la francs, 
1PE.1.19	lolonde la balongo ba wiko mongo eleng’ele balongo ba bona owa mpate ofa la bolema la lianda, wae balongo ba Masiya. 
1PE.1.20	Ende eanaki nda joso nsosolo, aki bokili otafemama, lolo aolenya nda nsukela ea bikeke nd’eloko ekinyo, 
1PE.1.21	ko nd’ewela ekande, inyo limeza Nzakomba ondoetolak’ende lim’ele bawei, ko ondokaaki jilangi; wete imeezo ekinyo la lolendezo lokinyo bayal’ele Nzakomba. 
1PE.1.22	Nd’ewel’ek’iny’ofetolaka belimo bekinyo l’imeezo ea lifiki endimez’inyo nsosolo eko ele lolango j’alongo lofa j’okakatano, lokan’eefe lim’otema la mposa mongo. 
1PE.1.23	El’inyo lootswaki lenkina, afa lima wofo bofitanaka, lolonde lima wofo botafitanaka, wete joi ja Nzakomba liyoike ko lisekwa seko. 
1PE.1.24	Ele
1PE.1.24	Wunyu bouma bole ngole bailo,
1PE.1.24	Ko jilangi liuma ja boko lile ngole lobya j’ailo.
1PE.1.24	Bailo banyeela, ko lobya lokwa,
1PE.1.25	Lolonde joi ja Yawe lisekwa seko.
1PE.1.25	Ko joi line wete bosako w’olotsi bosangemaki el’inyo.
1PE.2.1	ND’EWEL’EKO, limola bobe bouma, la jongo liuma, ko la bokakatano, la tonkunya, ko la ntango y’obe iuma; 
1PE.2.2	ko ngole tonkune mpangatootswaka, lofonga joka mposa mongo ea baele b’olimo ba nsosolo, wae losekwa la bako ele loiko. 
1PE.2.3	Ayak’inyo lokotolaka wete Nkolo ale liota; 
1PE.2.4	loyoya el’ende, ekenje eyoike, eki banto ofengolaka nsosolo, lolonde esonama la Nzakomba, ekenje ea wiko mongo. 
1PE.2.5	Ko l’inyo mongo nga bikenje biyoike, lotongama ilombe ya Bolimo, wae loyaleme boloi wa nkanga w’oeko, wete lolekya mbeka y’olimo indamba Nzakomba la losimo nd’eloko ea Yesu Masiya. 
1PE.2.6	Ele joi jokotama nd’ekotelo ea Nzakomba,
1PE.2.6	Bala, njambya nda Siona ekenje ea joso ea likono, esonama, ea wiko mongo;
1PE.2.6	Ko bonto ondimez’ende afaoka nsoi.
1PE.2.7	Nd’ewel’eko, ende ale owa wiko mongo el’iny’andimeza; lolonde el’iy’afimeza,
1PE.2.7	Ekenje eki batongi ofengolaka,
1PE.2.7	Eko eoyalema ea joso nda likono;
1PE.2.8	ko la
1PE.2.8	Ekenje e’ekunumwelo, ko l’ekenje ele nga lotuta j’ilonga; iyo baokunumwela Joi, el’iyo batendola botendo: baolilama ngoko. 
1PE.2.9	Lolonde inyo lole lioci lisonami, nkanga ya mpifo ea bakulaka, botonga w’oeko, banto ba Nzakomba mongo; wae leneya baoyi ba liongi bakande ondetak’inyo lima wilima ele fole ekae ea nkakamwa. 
1PE.2.10	Ekeke eki joso ntaloki banto, lolo aeyoko lole banto ba Nzakomba; isei ntokana el’inyo, lolo aeyoko isei iolokana el’inyo.
1PE.2.11	Balangema, mbond’inyo, ngole bakenji la bafaya, wete lokile mposa ya jonge iun’etumba la bolimo. 
1PE.2.12	Lokela elenge ea momo nd’aiso ba Bafaya; wae nd’aoyi batang’iyo inyo nga lole bakeli b’obe, iyo bifomemya Nzakomba nda mbile ea ebizelo, nd’ewela ea beketo bekinyo bi’olotsi benden’iyo.
1PE.2.13	Lofonga lofika wengi esekyelo esekyama l’anto nd’eloko ea Nkolo: lofika Bokulaka owa Roi ngol’onto ole nda mpifo ea joso; 
1PE.2.14	ko la gouverneurs ngole banto batomama l’ende wete basombole bakeli b’obe nkele, ko bamemya bakeli b’olotsi. 
1PE.2.15	Ele wango wa Nzakomba bole ngone wae losase bosamba wa njea wa banto b’olole la nkakela ea beketo bi’olotsi: 
1PE.2.16	ngole banto basikwa, taloyalake l’esikwelo ekinyo ng’ekukelo ea bobe, lolonde loyalema ng’akwala ba Nzakomba. 
1PE.2.17	Lomemya banto bauma. Loka balongo eefe. Loanga Nzakomba. Lomemya Bokulaka owa Roi.
1PE.2.18	Basali, lofika bankolo’akinyo la boangi bouma; afa ba-bolotsi la ba-bongengo kika, lolonde ba-bokakatano ngoko. 
1PE.2.19	Ayaka bonto ena bielo, anyokwa aki’nde ntakel’obe, nd’ewela wete afika Nzakomba o la juge ekae e’otema, eleng’eko eosimam’olotsi. 
1PE.2.20	Nga lokel’obe ko lokundama la lojiji nd’ewela eko, ko lika botema, imemya iat’inyo na? Lolonde nkina lokela bolotsi, ko lonyokwa nd’ewela eko, ko lik’otema, eleng’ene eosimam’olotsi la Nzakomba. 
1PE.2.21	Nd’ewel’ene letamaki l’etelo: ele Masiya o ngoko enaki elo nd’eloko ekinyo, ko aocikel’inyo lotaza ja lilako wete lokime nd’aina’akande. 
1PE.2.22	Ende ntakelaki joi j’obe nye, ko jongo ntalitanemaki nd’omwa’okae. 
1PE.2.23	Aki’nd’otangemaka lotango ntut’otanga lotango nye, aki’nd’oenak’elo, ntanaki wano; lolonde aocika likambo likae el’ende oten’akambo l’etenelo ea liongi. 
1PE.2.24	Ende mongo atombaki baoyi’akiso b’obe nda jonge likae nd’otamba, wae is’awaki ele baoyi’obe, toike ele liongi. Loikyamaki la mpota ya beambo beki’nde. 
1PE.2.25	Ek’iny’oungusanaka ngole mpate, lolonde aeyoko lolut’ele Wesanyi la Bofongi owa belimo’ekinyo.
1PE.3.1	ELENG’EKO, iny’aaji, lofika baome’akinyo mongo; wae nkina bamo batendola joi, bifoatema nd’imeezo, afa la joi, lolonde l’elenge ea baaji’akiyo, 
1PE.3.2	anden’iyo elenge ekinyo e’oeko ele nd’oangi. 
1PE.3.3	Kela bokombi w’aaji bofoyaleme wa jonge, wa ntatonga ea babwo la ndalota ea wolo l’ea benkoto, 
1PE.3.4	lolonde kela boyaleme bonto ondisama nd’otema, l’okombi botafitanaka, w’olimo wa linsimi la kuci, bole wa wiko mongo nd’aiso ba Nzakomba. 
1PE.3.5	Eleng’ene bamato b’oeko baki kalakala bandendezaki ele Nzakomba la lolendezo, bakombyak’iyo mongo, ko bafikaki baome bakiyo mongo; 
1PE.3.6	ngoki Sala oimezaka Abalayama la lifiki, ko aolotanga Nkolo. Nga lokel’olotsi, ko lofoange la booma’omo, lole bana’akande.
1PE.3.7	Eleng’eko iny’aome, loyala l’iyo eleng’ele njea, lomemya waji l’imemya indeji l’onto olekol’ingoi, el’inyo loamana l’iyo nda lisango ja boya wa loiko; wete beondo bekinyo befosukame.
1PE.3.8	Joi ja ncindeza, wae iny’auma loyalema la lokai lomoko, lokan’isei, lolangana ngole batomolo l’akune, lokana liota, loyalema la linsimi nda nkai ikinyo: 
1PE.3.9	talumanyake bobe l’obe, ko lotango la lotango, lolonde bokako wa swa; el’inyo loletama l’etelo nd’ewel’ene, wete losangole bokako wa nsakema. 
1PE.3.10	Ele
1PE.3.10	Ende ondoka loiko eefe,
1PE.3.10	Ko l’olanga wae ene bembile bi’olotsi,
1PE.3.10	Kel’ende asuke loleum lokae lim’obe
1PE.3.10	Ko la mbebu ikae wete ifotefele la jongo;
1PE.3.11	Kel’ende asundol’obe ko akele bolotsi,
1PE.3.11	Kel’ende ase kuci, ko akimane l’eko.
1PE.3.12	Ele baiso ba Yawe bena ba liongi,
1PE.3.12	Ko batoi’akae bokoza beondo’ekiyo:
1PE.3.12	Lolonde elongi ea Nkolo eolembela bakeli b’obe nkiki.
1PE.3.13	Ayak’inyo loka baoyi b’olotsi mposa ea mpia, bonto okeel’inyo joi j’obe na? 
1PE.3.14	Lolonde nkina len’elo nd’ewela ea liongi, lokem’ekemo. Taloangake boangi bokiyo, ko talokakaanake; 
1PE.3.15	lolonde lobuza Masiya nga Nkolo nd’etema’ekinyo nd’ebuzelo e’oeko. Lofonga jelama bikeke biuma wae lambe wengi’onto onduol’inyo ncina ea lolendezo lol’el’inyo, lolonde la linsimi ko l’oangi: 
1PE.3.16	loyalaka la juge e’otema e’olotsi; wete iy’atang’inyo lotango j’obe, ko bafat’inyo nd’ewela e’elenge e’olotsi ele Masiya, boke nsoi mongo nd’aoyi’ako. 
1PE.3.17	Ayaka Nzakomba aanga wango ngoko, joi lilekol’olotsi wae len’elo nd’ewela ea nkakela e’olotsi, afa nd’ewela ea nkakela e’obe. 
1PE.3.18	Eki Masiya mongo enak’elo e’iwa wena bomoko nd’ewela ea baoyi’obe, owa liongi nd’eloko ea osamba liongi, wete atoyele ele Nzakomba; aomamaki nda jonge, lolo aikyamaki nd’olimo, 
1PE.3.19	koko nd’olimo acwaki olaka belimo bekotungi, 
1PE.3.20	wae iy’atendolaki botendo kalakala aki isei ya Nzakomba ya loncinji olendezaka nd’embile beki Noa otongaka basua; nda bako, banto nk’auke o mwambi kika, baikyamaki l’asi; 
1PE.3.21	ko aeyoko bako baiky’inyo nd’esonganya mongo, afa njimola ea linyamo ja jonge, lolonde njuola enduola juge e’otema e’olotsi ele Nzakomba, l’eetswelo ea Yesu Masiya lim’iwa; 
1PE.3.22	ende aocwa nda loola; ale nda wiji wa likata j’elome ja Nzakomba; bikima bia loola la ba-mpifo la ba-mpamba baolilama nda mpifo ekande wae bofike.
1PE.4.1	ND’EWEL’EKI Masiya oenak’elo nda jonge, lokemy’inyo mongo la lokai loko loki’nde; el’ende ondenak’elo nda jonge aolambya lokela bobe; 
1PE.4.2	wete nd’ekeke eciki el’inyo nda jonge lofaokenda lenkina nda mposa y’anto, lolonde nda wango wa Nzakomba. 
1PE.4.3	Ele ekeke eki joso ek’iny’okelaka baoyi balanga Bafaya eokoka, nk’ak’iny’okendaka nd’aoyi ba jibi, la mposa y’obe ileki, la ndalangwa e’asanga, la bilambo bile la jenge, la bimeelo bi’asanga, la mamemya ya baidola ya linyamo. 
1PE.4.4	Ko iyo bakakamwa ef’iny’oikumwa l’iyo nda jenge liko ja ndekola, ko batang’inyo lotango j’obe. 
1PE.4.5	Ko iyo bifieza baoyi’akiyo el’ende ondelama wae atene bakambo b’anto bayoike la bawei. 
1PE.4.6	Ko la ncina ene bosako w’olotsi bosangemaki ngoko ele bawei, wete bakambo’akiyo batename ele banto bale nda jonge, lolonde baike eleng’ele Nzakomba nd’olimo.
1PE.4.7	Lolonde nsukela ea baoyi’auma eotutama; nd’ewel’eko loyalema la nkai ya wanya, ko lokela bonkomete, wae loonde beondo. 
1PE.4.8	Nda joso ja baoyi’auma inyo mongo lofonga lokan’eefe mongo, ele eefe eokuka etukuluku ea baoyi’obe. 
1PE.4.9	Loyaana boya nko bomemesano. 
1PE.4.10	Ngoki wengi’onto oambaka nganji, kela lokamby’inyo mongo l’eko ngole baesanyi b’olotsi ba boya wa Nzakomba wa bilenge la bilenge. 
1PE.4.11	Ayaka omo atefela, kel’ende atefele ngole baoyi batefela Nzakomba; nkina bonto’omo akamby’anto, kel’ende akamby’iyo nga lima mpamba ekaya Nzakomba; wete Nzakomba amemyame nd’aoyi’auma la Yesu Masiya, ole la jilangi la mpamba bikeke la bikeke. O ngoko.
1PE.4.12	Balangema, talokamwake la lomeko ja tsa lol’ek’inyo, loya wae lomek’inyo, nga joi liko lile joi ja nkakamwa liya el’inyo. 
1PE.4.13	Lolonde losalangana el’inyo loamana la Masiya nda bielo bikae; wete losalangane nd’enyelo ea jilangi likae la bosalangano wa ndekola. 
1PE.4.14	Ayaka lotangema lotango nd’eloko ea lina ja Yesu Masiya, lokem’ekemo, ele Bolimo wa jilangi la Bolimo wa Nzakomba bosilama el’inyo sila. 
1PE.4.15	Talolangake wae bonto’okinyo nko loswele en’elo ngole boomi ow’onto, nkina wiyi, la bokeli ow’obe, la ngole bonteci ondengela baoyi b’ant’ankina; 
1PE.4.16	lolonde ayaka bonto en’elo nga Bo-Masiya, kel’ende afoke nsoi, lolo kel’ende amemya Nzakomba nda lina line. 
1PE.4.17	Ele ekeke eokita wae etenelo e’akambo eange nd’ilombe ya Nzakomba; lolo nga eko eanga nda joso el’iso, nsukela ea banto batendola bosako w’olotsi wa Nzakomba ele na? 
1PE.4.18	Ko ayaka eikelo ea bonto owa liongi eatema la bolo, bonto ofomemya Nzakomba la bonto ow’obe, bifenya lifi nko? 
1PE.4.19	Nd’ewel’eko, kel’iy’anden’elo eleng’ele wango wa Nzakomba, bacike belimo’ekiyo ele Wemi owa nsosolo nda nkakela ea bolotsi.
1PE.5.1	MBONDA bampaka bale el’inyo; oamana l’iyo mpaka, la temoin ea bielo bia Masiya, ko em’oamana l’iyo nda jilangi licw’oenya: 
1PE.5.2	lesanya botonga wa Nzakomba bol’el’inyo, lengela boko, afa el’inyo lokamema, lolonde el’inyo mongo lolanga, eleng’ele Nzakomba; ko afa la mposa ea nkito ea linyamo, lolo la mposa mongo e’otema; 
1PE.5.3	ko afa nga loyalema bankolo nda mpifo ekaemaki el’inyo, lolo loyalema ntaza ya lilako ele botonga. 
1PE.5.4	Ko ae Wesanyi owa joso oenya, lifamba likuka ja jilangi litasilaka. 
1PE.5.5	Eleng’eko iny’anolu, lofonga lofika bingambe. Onde, iny’auma lolemb’inyo mongo la linsimi nga bembembe, wae lofikane: ele Nzakomba asuka banto b’eloloko, lolo akaya ba linsimi boya. 
1PE.5.6	Nd’ewela eko, losots’inyo mongo nd’ase ba likata ja Nzakomba, wete asangy’inyo nd’ekeke endeji. 
1PE.5.7	Lusel’ende bokakaano bokinyo bouma, el’ende ayokanel’inyo o nkanela mongo. 
1PE.5.8	Lokela bonkomete, lesanyaka; ele wini’okinyo, Satana, ayeteta ngole nkosi efangwa, ayase bonto o end’ola: 
1PE.5.9	losuk’ende l’ekemo nd’imeezo, el’inyo lea wae balongo’akinyo bale nd’okili bena bielo biko binden’inyo. 
1PE.5.10	Ko Nzakomba ea boya bouma ondetak’inyo ele jilangi likae ja seko ele Masiya, a iny’oen’elo ililingi, Ende mongo ifoongy’inyo kolongo, ifokemy’inyo, ifoka inyo mpamba. 
1PE.5.11	Mpifo ea mpamba eyal’el’Ende bikeke la bikeke. O ngoko.
1PE.5.12	Nkotel’inyo nk’isisi la Siliwano, otang’emi lilongo likiso ja nsosolo, mbond’inyo ko nsangel’inyo o nsangela wae bone bole boya wa Nzakomba wa nsosolo; lemalaka nda boko la bolo.
1PE.5.13	Ekelesia ele nda Babela, esonama iyo l’inyo, buol’inyo; ko la Malako, bona’okami, uol’inyo ngoko. 
1PE.5.14	Losambelana la baiser ea eefe ea lolango.
1PE.5.14	Kuci el’iny’auma bal’ele Masiya. O ngoko.
2PE.1.1	SIMONA Petelo, bokwala l’ekima ea Yesu Masiya el’iy’aataki imeezo ea wiko mongo ngol’eko eat’iso nda liongi ja Nzakomba ekiso la Boikyi Yesu Masiya: 
2PE.1.2	Boya la kuci bafule el’inyo nda njea ea Nzakomba l’ea Yesu Nkolo ekiso; 
2PE.1.3	ele mpamba ekae ea Nzakomba eotokaya baoyi’auma bandeji la loiko la mamemya ea Nzakomba, o la njea endea iso ende otetak’iso la jilangi likae la bolotsi’okae; 
2PE.1.4	la bako aotoka bilaka bia wiko mongo bilekola ndekola o nkaka: wae iny’alotaki lima linyamo lile nd’okili nd’ewela ea mposa e’obe eleki loate baondo b’elenge ea Nzakomba o la bilaka biko. 
2PE.1.5	Onde, nd’ewel’ene, a inyo mongo oieza mposa iuma ya loncinji, lokokya likenya ele imeezo ekinyo; ko lokokya njea ele likenya; 
2PE.1.6	ko lokokya bonkomete ele njea; ko lokokya ikelo e’otema ele bonkomete; ko lokokya mamemya ea Nzakomba ele ikelo e’otema; 
2PE.1.7	ko lokokya lolango j’alongo ele mamemya ea Nzakomba; ko lokokya eefe ele lolango j’alongo. 
2PE.1.8	Nd’ewela wae, ayaka baoyi’ane bayal’el’inyo, ko baokaka el’inyo, bakel’inyo wete lofoyaleme banto ba mponye la basamb’amuka nda njea ea Nkolo ekiso Yesu Masiya. 
2PE.1.9	El’ende osamba baoyi’ane ale owei’aiso, ko afen’esi, ko aolofela efetswelo lima baoyi’obe’akae ba kalakala. 
2PE.1.10	Nd’ewel’eko, balongo, loyale la mposa mongo ea loncinji wae lokemya etelo ek’iny’oetamaka ko l’esonelo ekinyo; nd’ewela wete nga lokela baoyi’ane, lofaokunumwela nye; 
2PE.1.11	eleng’ene otswelo ifokaem’el’inyo l’omengo nda likulaka ja seko ja Nkolo ekiso la Boikyi, Yesu Masiya.
2PE.1.12	Nd’ewel’eko, mpaambya jofwey’inyo baoyi’ane, mpeka la lolea bako, ko lokemyama bolo nda nsosolo eko eyal’el’inyo. 
2PE.1.13	Koko nk’ayal’emi nd’esele ene ntanga eji wete mbetol’inyo la ndofweya. 
2PE.1.14	El’emi ndea wae njimola ea esele ekami eoya nkaola ngoki Nkolo ekiso Yesu Masiya onsangelaka. 
2PE.1.15	Onde, njifociniana la mposa ea loncinji, wete a em’oimana, inyo lifokuseya lofwa baoyi’ane nda wengi ekeke. 
2PE.1.16	Ak’is’osangelak’inyo mpamba ko l’eyelo ea Nkolo ekiso Yesu Masiya ntatokimana la bekolo bek’iy’oangaka la wanya, lolo toki bandenaki ba jilangi likae ja ndekola. 
2PE.1.17	Eki’nd’oambaka imemya la jilangi lim’el’Ise, Nzakomba, aki lofoso j’eleng’ene oyaka el’ende lima jilangi lindekola o ndekola mongo, wete, One wae Bona okami ow’eefe ondoky’emi ekemo. 
2PE.1.18	Ko iso mongo tokaki lofoso lone loyaki lima loola, ak’iso l’ende nda ngongo e’oeko. 
2PE.1.19	Koko toata joi ja lotelo likema la bolo wa ndekola, ko bolotsi w’ae lofonga lokanela joi liko, ng’el’itswa iyongese nd’itenela ya wilima, elaka nko jefa joanga jokya ko ioci ya nkesa iolenya nd’etema’ekinyo: 
2PE.1.20	tea joi line nda joso wete nko lotelo lomoko j’ekotelo ea Nzakomba lofolazama la nkotola loswele, 
2PE.1.21	eki lotelo ntaloyaki la wango w’onto, lolonde banto batefelaki lim’ele Nzakomba ek’iy’otomamaka la Bolimo w’olotsi.
2PE.2.1	LOLONDE bateli b’ampulu bielaki el’anto; nk’eleng’eko balaki b’ampulu bifoyal’el’inyo ngoko, ko iyo bifoyela la jongo balako bakiyo ba nkafwana ba lofito, ko bifangana Nkolo ondasombaki, bifiez’iyo mongo lofito ja sasimo. 
2PE.2.2	Koko bouke w’anto bifokima baoyi’akiyo ba jibi; ko nd’ewel’ekiyo mboka ea nsosolo eko ifotangema lotango j’obe. 
2PE.2.3	Ko la mposa ekiyo eleki ea liaci, l’aoyi ba mpafomba bifokitola nkito l’inyo; ekiyo umbelo ele lima kalakala ef’esi, ko efitanelo ekiyo efaetama. 
2PE.2.4	Ayaka Nzakomba ntaikya bikima bia loola bandokelaki bobe, lolo ausak’iyo nda Talutalu, ko aolalekya nda bafoku ba wilima, baombama elaka nk’etenelo e’akambo; 
2PE.2.5	ko ntaikyaki ba-bokili wa kalakala, lolo afongaki Noa, wongozi ow’aoyi ba liongi ende l’ant’amo nsambo, aki’nd’oyelaka mpela nd’okili wa banto batamemyak’ende; 
2PE.2.6	ko atumbaki benanga bia Sodomo la Amola beofaningwa betoko, umbaki beko l’umbelo mongo, ko akelak’iyo lotaza ja lilako ele banto bafomemya Nzakomba nda bikeke bi’afeka. 
2PE.2.7	Ko aolelola Loto bonto owa liongi, ondenak’elo la beketo bia jibi bia banto b’obe 
2PE.2.8	(eki bont’oko owa liongi ofetsaka nd’etei ekiyo awaki la lokeseli nd’olimo’okae wa liongi o la ndeena la ndooka ea beketo’ekiyo bi’esesengano): 
2PE.2.9	Nkolo aolea loelola bamemyi ba Nzakomba nda lomeko, ko aolea loomba iy’asamba liongi nda nsisoza elaka nk’etenelo e’akambo; 
2PE.2.10	lolo nda joso iy’ayokime elenge ea jonge nda mposa eleki ea baoyi ba linyamo, ko batengwela mpifo y’akulaka. Iyo baleki loma, l’empokotoi, asaol’iyo ba-jilangi bafolenge; 
2PE.2.11	lolonde bikima bia loola bandalekola la bolo la mpamba bafaumb’iyo l’umbelo ea isaola nda joso ja Yawe. 
2PE.2.12	Lolo bant’ane, ngole nyama isamba nkai iotswaki o nyama kika wae ikandeme ko ifitane, basaol’isaola nd’aoyi baf’iy’oea, bifofitana nd’efitelo ekiyo, 
2PE.2.13	l’eleng’eko bifamba ndako ea nkakela ea baoyi’obe; iy’atanga baoyi ba jenge j’obe bakel’iyo la mbile wae esengo, bale baanda la belema, nk’al’iyo elambo l’inyo, baokaka l’aoyi ba jenge ba mpafomba; 
2PE.2.14	baiso’akiyo baokama la jibi, ko bafokuseya lambya baoyi’obe; bayolonge belimo bi’anto bafokeme; bale l’otema bondekela nda mposa ea liaci eleki; bana ba wambo wa tu; 
2PE.2.15	baosundola mboka ea ci, ko baolungusana; bakimaki mboka ea Balama, bona owa Bola, olangaki ndako ea nkakela ea baoyi’obe; 
2PE.2.16	lolo aofelama la lofeli nd’ewela ea bosesengano bokae mongo; mpunda etatefelaka eotefela la lofoso j’onto, eosuka bolole wa nsasongwa wa boteli. 
2PE.2.17	Bant’ane bale bitoke bisamb’asi, la bimomonge bitombama l’ompompo; potopi ea wilima eombam’el’iyo: 
2PE.2.18	atefel’iyo baoyi b’anene b’eloloko basamba ncina, bayolonge nda mposa ea jonge eleki, la jibi, iy’alote lim’el’iy’akende nd’aoyi ba wungilsano; 
2PE.2.19	baolacikel’elaka ea esikwelo nk’ayal’iyo mongo bakwala b’eketo bia linyamo; ele bonto ale bokwala owa ondoumbaki nd’etumba. 
2PE.2.20	Ayaka baolota lima baoyi ba bokili ba linyamo o la njea ea Nkolo la Boikyi Yesu Masiya, ko nd’afeka baolut’oingisana lenkina nd’aoyi’ako, ko baolumbama, elenge ekiyo e’afeka eolekola eko eki joso l’obe. 
2PE.2.21	Ak’iy’oeaka mboka ea liongi, ko nd’afeka basundolaki bosise w’oeko bokaemak’el’iyo, bolotsi wae ntabeaki mbok’eko. 
2PE.2.22	Lolo joi joliel’iyo eleng’ele bokolo wa nsosolo, wete, Mbwa eolutela lenkina njweki ekande mongo, ko nsombo esolwaki eut’obilingwa nd’asafa.
2PE.3.1	AEYOKO nkotel’iny’alangema, bonkand’one w’efe; nd’enkanda bek’efe mbetola nkai ikinyo ya nsosolo la ndofweya; 
2PE.3.2	wae lofwa baoyi baki bateli b’oeko otefelaka nda joso, ko l’osise wa Nkolo la Boikyi bokaema la bikima bikinyo; 
2PE.3.3	lea nda joso wete iy’alengola bifoya nd’embile bia nsukela la ndengola, bifokima elenge ea mposa y’obe ikiyo mongo ileki, 
2PE.3.4	iyo bifokela, Elaka e’eyelo ekae ele nko? Lim’aki baise’akiso oetamaka nd’iwa, belemo beuma beoyalema nk’eleng’eki beko lim’iango y’emelo. 
2PE.3.5	Iyo bofela la wango wete loola loyalemaka kalakala ko la bokili bondemamaki la joi ja Nzakomba lima basi ko nd’etei ea basi; 
2PE.3.6	bokili boko boki nd’ekek’eko bolindaki l’asi bako, ko bofitana o la joi liko: 
2PE.3.7	lolo loola j’aeyoko la bokili w’aeyoko baombama la joi liko ele tsa; bafongama elaka nko mbile e’umbelo l’ea efitelo e’anto bafomemya Nzakomba.
2PE.3.8	Lolo iny’alangema, talofelake wae mbil’emoko el’ele Nkolo nga années nkoto, ko années nkoto ile nga mbil’emoko. 
2PE.3.9	Nkolo afa la lokuto nda ndieza ea bilaka bikae, elenge etanga bant’amo lokuto, lolo ende okel’inyo isei ya loncinji, afolange wete bont’omoko afitane, lolonde alanga wae bant’auma baututale baoyi’obe. 
2PE.3.10	Lolo mbile ea Nkolo ifoya nga wiyi; nda mbil’eko loola lifimana l’elelemela, ko belemo bia loola bifosenzwa la tsa toleki wale, ko bokili la belemo beuma bi’oko bifolongola. 
2PE.3.11	Ayaka belemo beko beosenzwa o ngoko, leji wae inyo loyaleme banto b’elenge na, nda bikendelo bi’oeko la mamemya ea Nzakomba? 
2PE.3.12	Loyolendeza ko loyokame eyelo ea mbile ea Nzakomba, nd’ewela e’eko loola lifofeta la tsa, ko lifosenzwa, ko belemo bia loola bifosenzwa la tsa toleki wale. 
2PE.3.13	Lolo eleng’ele elaka ekande tolendeza loola j’aeyoko, ko la bokili w’aeyoko, baoyi ba liongi bayal’eko.
2PE.3.14	Nd’ewel’eko, iny’alangema, andendez’inyo baoyi’ane loyaleme la mposa ea loncinji, wete lotanema l’ende nda kuci, nko lianda, nko joi lindeji la lofeli nda joso likae. 
2PE.3.15	Lofonga lotanga wae isei ya loncinji ya Nkolo ile loiko; nk’eleng’eki Paulo, lilongo likiso olangema, okotelak’inyo, eleng’ele wanya bokaem’el’ende; 
2PE.3.16	nk’eleng’eko atefela baoyi’ane nd’enkanda bekae beuma bia mpato; baoyi’amo bale nd’enkanda’ekae baleki bolo la nkotola, ko banto basamba njea ko bafokeme bakakatanya baoyi’ako, elenge ekel’iyo la bikotelo bimo bia Nzakomba, ele efitanelo ekiyo mongo. 
2PE.3.17	Nd’ewel’eko, iny’alangema, andea inyo baoyi’ane nda joso, lofonga lesanya, nyango lofungusane la boseketano wa basesenganyi, ko lokwa lima bolo bok’iny’okemyamaka; 
2PE.3.18	lolo losekwaka nda boya ko la nda njea ea Nkolo ekiso la Boikyi’okiso Yesu Masiya. Imemya el’ende l’aeyoko ko la elaka nko mbile ea seko. O ngoko.
1JN.1.1	JOI liki lim’iango, lik’is’ookaka, lik’is’oenaka l’aiso, lik’is’oalaka, liki bakata’akiso okitaka, nd’ewela ea Joi ja loiko 
1JN.1.2	(ko loiko loko jenyaki ko iso tolena, ko tosanga nsango, ko tosangel’inyo loiko loko, loiko ja seko, loki la Ise, ko lenyaki el’iso): 
1JN.1.3	lik’is’oenaka ko la lik’is’ookaka, tosangel’inyo liko, wae inyo losangane l’iso nd’esangano; onde, esangano ekiso ele la Ise la Bona okae Yesu Masiya: 
1JN.1.4	ko tokota baoyi’ane wete bosalangano bokiso bofule.
1JN.1.5	Bone bole bosise bok’is’ookaka lim’el’ende, ko bosang’iso el’inyo, wete Nzakomba ale fole, ko el’ende nko wilima nye. 
1JN.1.6	Nga tokela wae tosangana l’ende nd’esangano, ko tokenda nda wilima, tofomb’ampulu, ko tofokele nsosolo eko; 
1JN.1.7	lolonde nga tokenda nda fole ngol’ende ale nda fole, tosangana is’auma nd’esangano, ko balongo ba Yesu Bona’okae batofetola lim’aoyi’obe bauma. 
1JN.1.8	Ayaka tokela wae tofa la baoyi’obe, tofomb’iso mongo, ko nsosolo eko ef’el’iso. 
1JN.1.9	Ayaka timeza baoyi’obe’akiso l’omwa, ende ale nsosolo, ko ale la liongi wete atotungole lim’aoyi’obe’akiso, ko atofetole lim’aoyi’auma basamba liongi. 
1JN.1.10	Ayaka tokela wae ntatokela baoyi’obe, tokel’ende bofombi ow’ampulu, ko joi likae lif’el’iso.
1JN.2.1	BANA’AKAMI ba tosisi, nkotel’inyo baoyi’ane wae lofokele baoyi’obe. Ko nga bonto nko loswele akela baoyi’obe, tole la Bolenzwa eka Fafa, wete Yesu Masiya owa liongi: 
1JN.2.2	ko ende ale mbeka ea eamanyelo nd’eloko ea baoyi’obe bakiso, ko afa nd’eloko ea bakiso kika, lolo nd’eloko ea banto b’okili bouma. 
1JN.2.3	Ko ngone tea wae tolea ende, nga tofonga besise’ekande. 
1JN.2.4	Os’okela, Njoea, ko afofonge besise’ekae, ale bofombi ow’ampulu, ko nsosolo eko ef’el’ende: 
1JN.2.5	lolo os’ofonga joi likae, nsosolo, eefe ea Nzakomba eolelama el’ende kolongo. O ngoko tea wete tol’el’ende. 
1JN.2.6	Os’okela wae ayal’el’ende, eji wete bont’oko akende ngoki’nde mongo okendaka.
1JN.2.7	Iny’alangema, mpokotel’inyo bosise bomo w’aeyoko, lolo bosise wa kalakala bok’iny’oataka lim’iango: bosise wa kalakala bole wae joi lik’iny’ookaka. 
1JN.2.8	Lenkina, nkotel’inyo bosise w’aeyoko, ko boko bole nsosolo el’ende ko l’el’inyo, ele wilima boyosile, ko fole ea nsosolo eyongese aeyoko. 
1JN.2.9	Os’okela wae ale nda fole, ko atona lilongo likae, ende ale nda wilima o l’aeyoko. 
1JN.2.10	End’ondoka lilongo likae eefe ayala nda fole, ko el’ende nk’ekunumwelo. 
1JN.2.11	Lolo os’ondina lilongo likae ale nda wilima, ko akende nda wilima, ko afea ecw’ende, eki wilima olifak’aiso’akande.
1JN.2.12	Nkotel’inyo, bana’akami ba tosisi, el’inyo lotungwa lim’aoyi’obe bakinyo nd’eloko ea lina likae. 
1JN.2.13	Nkotel’inyo, baise, el’inyo lolea ende ole lim’iango. Nkotel’inyo, basekota, ek’iny’oumbaka oko ow’obe. Njokotel’inyo bana ba tosisi, el’inyo lolea Ise. 
1JN.2.14	Njokotel’inyo baise, el’inyo lolea ende ole lim’iango. Njokotel’inyo basekota, el’inyo lokema bolo, ko joi ja Nzakomba liyal’el’inyo, ko lolumba oko ow’obe. 
1JN.2.15	Talokake bokili la toma tole nd’okili eefe. Nga bonto nko loswele oka bokili eefe, eefe ea Ise ef’el’ende. 
1JN.2.16	Ele baoyi’auma bale nd’okili, mposa ea jonge, la mposa e’aiso, ko l’eloloko e’ekendelo e’okili, bafa ba Ise, lolo bale b’okili. 
1JN.2.17	Ko bokili boyosile, ko la mposa ea boko eleki: lolo os’okela wango wa Nzakomba ayala bikeke la bikeke.
1JN.2.18	Bana ba tosisi, ene wete ekeke ea ncindeza: ko ngok’iny’ookaka wae osuka-Masiya aoya, nk’aeyoko basuka-Masiya bauke baolemala: o ngoko tea wae ene ele ekeke ea ncindeza. 
1JN.2.19	Iyo bimanak’el’iso; lolo ntabaki bakiso: nd’ewela wae nga baki bakiso, siki bacikalaki l’iso; lolonde bimanak’el’iso wae benya fole wete iy’auma bafa bakiso. 
1JN.2.20	Ko inyo loat’eiselo lim’el’ende ow’oeko, ko lolea baoyi’auma. 
1JN.2.21	Ncikotel’inyo ef’iny’oea nsosolo eko, lolo nd’ewela wae inyo lolea eko, ko nko joi j’ampulu lile lima nsosolo eko. 
1JN.2.22	Ol’ofombi ow’ampulu na? Af’ende ondangana wae Yesu ale Masiya? One wete osuka-Masiya, nk’ende ondangana Ise la Bona. 
1JN.2.23	Os’ondangana Bona, afa la Ise eko; os’ondimeza Bona l’omwa ale l’Ise ngoko. 
1JN.2.24	Nda joi likinyo mongo, kela joi lik’iny’ookaka lim’iango liyal’el’inyo. Ayaka joi lik’iny’ookaka lim’iango liyal’el’inyo, lifoyal’ele Bona ko l’el’Ise. 
1JN.2.25	Ko ene wete elaka eki’nd’otocikelaka, wae loiko lotasilaka. 
1JN.2.26	Njokotel’inyo baoyi’ane nda joi likiy’alanga wae bungusany’inyo. 
1JN.2.27	Ko eiselo ek’iny’oambaka lim’el’ende eoyal’el’inyo, ko lofele wela wete omo alak’inyo; lolo eleng’ele eiselo ekae elakak’inyo nd’aoyi’auma, ko eko ele nsosolo, ko efa joi j’ampulu, ko o ngoki eko olakak’inyo, loyala el’ende. 
1JN.2.28	Ko aeyoko, bana’akami ba tosisi, loyalaka el’ende: wete, a end’oenya, toate ndiika e’otema, ko tofoke nsoi nda joso likae nd’eyelo ekae. 
1JN.2.29	Nga lea wae ende ale owa liongi, lea ngoko wete wengi’onto okela baoyi ba liongi aotswa lim’el’ende.
1JN.3.1	LOALA elenge e’eefe ea lolango eki Ise otokaaka, wete totangeme bana ba Nzakomba; ko tole bako. Nd’ewel’ene ba-bokili bafotea, eki bako ntaboea ende. 
1JN.3.2	Iny’alangema, aeyoko tole bana ba Nzakomba, ko elenge e is’oyalema etafenya. Tea wae a end’oenya, tifosongana l’ende: el’iso tifen’ende nk’elenge eyal’ende. 
1JN.3.3	Ko wengi’onto ole la lolendezo lone afetol’ende mongo i ngol’Ende ale feto. 
1JN.3.4	Wengi’onto okela baoyi’obe: akela bosesengano; ko baoyi’obe bale bosesengano. 
1JN.3.5	Ko inyo lea wet’ende enyaki wae insole baoyi’obe: ko el’ende nko baoyi’obe nye. 
1JN.3.6	Os’oyala el’ende afokele baoyi’obe: os’okela baoyi’obe nten’ende, ko afoea. 
1JN.3.7	Bana’akami ba tosisi, talimezake wae bonto nko loswele ungusany’inyo: os’okela baoyi ba liongi ale owa liongi, eleng’el’ende ale liongi. 
1JN.3.8	Os’okela baoyi’obe ale owa Satana: ele Satana akelaka baoyi’obe lim’iango. La ncin’ene Bona owa Nzakomba enyaki, wete afite belemo bia Satana. 
1JN.3.9	Os’ootswa lim’ele Nzakomba afokele baoyi’obe, ele wofo bokae boyal’el’ende: ko afaokeleya baoyi’obe, eki’nd’ootswaka lim’ele Nzakomba. 
1JN.3.10	Ngone bana ba Nzakomba benya, ko l’ana ba Satana: wengi’onto ofokele baoyi ba liongi, ko l’ende ofoke lilongo likae eefe afa owa Nzakomba. 
1JN.3.11	El’one wete bosise bok’iny’ookaka lim’iango wae lokan’eefe: 
1JN.3.12	afa nga Kaina oki owa bomong’obe, ko aomaki bokune okae ci. Ko ncina eki’nd’oomaka na? Eki beketo’ekae beki bobe, ko bi’okune beki bia liongi.
1JN.3.13	Talokamwake, balongo, nkina ba-bokili bin’inyo jino. 
1JN.3.14	Iso tea wete toliman’iwa ko tokita nda loiko, el’iso toloka balongo eefe. End’ofok’eefe ea lolango ayala nd’iwa. 
1JN.3.15	Wengi’onto ondina lilongo likae ale boomi ow’onto: ko inyo lea wae nko boomi ow’onto ale la loiko lotasilaka el’ende njalema. 
1JN.3.16	Ngone tea eefe ea lolango, eki’nde mongo oambyaka loiko lokae nd’eloko ekiso; eji l’iso wete tambya loiko lokiso nd’eloko ea balongo. 
1JN.3.17	Lolonde os’oata toma t’okili, ko aolena lilongo likae ela wela, ko afok’ende isei lim’otema, eefe ea Nzakomba eyal’el’ende ngamo? 
1JN.3.18	Bana’akami ba tosisi, kel’iso tofok’eefe nda joi ko la loleum, lolonde nd’oketo ko la nsosolo. 
1JN.3.19	O ngoko tifea wae tole ba-nsosolo eko, ko tifokemya betema’ekiso nda joso likae: 
1JN.3.20	ayaka betema’ekiso betumb’iso, Nzakomba aolekola betema’ekiso, ko aolea baoyi’auma. 
1JN.3.21	Iny’alangema, ayaka betema’ekiso befotumbe, tole l’ikelo e’otema ele Nzakomba: 
1JN.3.22	ko joi nko loswele linduol’iso, tamba liko lim’el’ende, el’iso tofonga besise bekae ko tokela beketo bele la losimo nd’aiso’akae. 
1JN.3.23	Ko bone bole bosise’okae, wae timeza nda lina ja Bona okae Yesu Masiya, ko tokan’eefe, ngoki’nd’otosiselaka bosise. 
1JN.3.24	Ko end’ofonga besise bekae, ayala el’ende, ko ende ayal’ele bont’oko. Ko ngone tea wete ayala el’iso, o la Bolimo boki’nd’otokaaka.
1JN.4.1	INY’ALANGEMA, talimezake belimo beuma, lolo lomeka belimo, nkina bele bia Nzakomba; ele bateli b’ampulu bauke mongo baoliela nd’okili. 
1JN.4.2	Ngone lea Bolimo wa Nzakomba; wengi bolimo bondimeza wae Yesu aoya nda jonge bole lim’ele Nzakomba; 
1JN.4.3	wengi bolimo bofimeza Yesu bofa lim’ele Nzakomba; bone bole bolimo wa osuka-Masiya, bok’iny’ookaka wae boya; ko an’aeyoko bole nd’okili. 
1JN.4.4	Bana’akami ba tosisi, inyo lole ba-Nzakomba, ko lolumb’iyo; el’ende ol’el’inyo aolekol’ende ole nd’okili. 
1JN.4.5	Iyo bale ba-bokili, ko nd’ewel’eko batetela baoyi b’okili, ko ba-bokili bokoz’iyo. 
1JN.4.6	Iso tole ba-Nzakomba; ondea Nzakomba atokoz’iso; ofa owa Nzakomba afotokoz’iso. O ngoko tea bolimo wa nsosolo l’olimo wa njungusanya.
1JN.4.7	Iny’alangema, kel’iso tokan’eefe, ele eefe ele lim’ele Nzakomba: wengi’onto ondok’eefe aotswa lim’ele Nzakomba, ko aolea Nzakomba. 
1JN.4.8	Ko ende ofok’eefe afea Nzakomba; ele Nzakomba ale eefe. 
1JN.4.9	Ngone eefe ea Nzakomba enyaki el’iso, wete Nzakomba atomaki Bona okae owa likinda nd’okili wete toike l’ende. 
1JN.4.10	Ngone ele eefe, af’ek’is’ookaka Nzakomba eefe, lolonde eki’nd’otokak’iso eefe, ko atomaki Bona okae nga mbeka e’eamanyelo nd’eloko ea baoyi’obe bakiso. 
1JN.4.11	Iny’alangema, nga Nzakomba atokak’eefe ngone, sik’iso tokan’eefe ngoko. 
1JN.4.12	Nk’onto enaki Nzakomba ekeke nko loswele; ayaka tokan’eefe, Nzakomba ayal’el’iso, ko eefe ekae eolelam’el’iso kolongo; 
1JN.4.13	ngone tea wete toyal’el’ende, ko ende ayal’el’iso, eki’nd’otokaaka lim’ele Bolimo’okande. 
1JN.4.14	Tolena ko tosanga nsango wae Nzakomba atomaki Bona wae ayaleme Boikyi ow’okili. 
1JN.4.15	Os’ondimeza l’omwa wete Yesu ale Bona owa Nzakomba, Nzakomba ayal’el’ende, ko ende ayal’ele Nzakomba. 
1JN.4.16	Ko iso tea ko tolimeza eefe etoka Nzakomba, ko Nzakomba ale eefe; ko ende oyala nd’eefe ea lolango ayal’ele Nzakomba, ko Nzakomba ayal’el’ende. 
1JN.4.17	Ngone eefe eolelama l’iso kolongo, wete toate ikelo e’otema nda mbile e’etenelo e’akambo; nd’ewela wae eleng’el’ende mongo, iso tole nk’eleng’eko nd’okili. 
1JN.4.18	Boangi bofa nd’eefe ea lolango, lolonde eefe endelama kolongo imolaka boangi, ele boangi bole la nsisoza; ko ende oanga boangi atafelama nd’eefe kolongo. 
1JN.4.19	Iso tok’eefe, eki’nd’otokak’iso eefe nda joso. 
1JN.4.20	Ng’onto akela, Ndoka Nzakomba eefe, ko aolina lilongo likae jino, ale bofombi ow’ampulu; nd’ewela wete ende ofoke lilongo likae liki’nd’oenaka eefe, mpanga oke Nzakomba eki’nde ntena eefe ngamo? 
1JN.4.21	Iso toata bosise’one lim’el’ende, wae ondoka Nzakomba eefe, kel’ende oke lilongo likae eefe ngoko.
1JN.5.1	WENGI’ONTO ondimeza wete Yesu ale Masiya aotswa lim’ele Nzakomba; ko wengi’onto ondoka ondootaki eefe aolok’ende oki’nd’ootaka eefe ngoko. 
1JN.5.2	Ngone tea wete toka bana ba Nzakomba eefe, andok’iso Nzakomba eefe, ko akel’iso besise bekae. 
1JN.5.3	El’ene wae eefe ea Nzakomba, wete tofonge besise bekae; ko besise bekae befolekola bolo. 
1JN.5.4	Ele wengi’onto ootswa lim’ele Nzakomba aolumb’okili; ko ene wet’elonga endumb’okili, wae imeezo ekiso. 
1JN.5.5	Ko ondumb’okili na? Af’ende ondimeza wete Yesu ale Bona owa Nzakomba? 
1JN.5.6	One wae ende oyaki l’asi l’alongo, o Yesu Masiya: afa l’asi kika, lolonde l’asi l’alongo. 
1JN.5.7	Ko osanga nsango wae Bolimo, ele Bolimo ale wete nsosolo eko. 
1JN.5.8	Ele basangi basato bal’eko basanga nsango, Bolimo l’asi ko l’alongo; ko bak’asato baamana nda nsango emoko. 
1JN.5.9	Ayaka timeza nsango e’anto, nsango ea Nzakomba eolekol’eko: ele nsango ea Nzakomba el’ene eki’nd’osangaka nd’eloko ea Bona’okae. 
1JN.5.10	Ondimeza Bona owa Nzakomba ale la nsango nd’otema’okae; ofimeza Nzakomba aolokela bofombi ow’ampulu: eki’nde ntimeza nsango eki Nzakomba osangaka nd’eloko ea Bona’okae. 
1JN.5.11	Ko ene ele nsango, wae atokaaki loiko ja seko, ko loiko lone lol’ele Bona’okae. 
1JN.5.12	Ende ole la Bona, ale la loiko loko; ofa la Bona owa Nzakomba afa la loiko loko.
1JN.5.13	Njokotel’inyo baoyi’ane wete lea wae lole la loiko ja seko, wae iny’andimeza nda lina ja Bona owa Nzakomba. 
1JN.5.14	Ko ene wae nkaso eat’iso el’ende, wae ayaka tuola joi eleng’ele wango bokae, atoka; 
1JN.5.15	ko nga tea wete atok’iso nd’aoyi bauma banduol’iso, tea wete toata bako bak’is’ouolak’ende nd’eondo. 
1JN.5.16	Ayaka bonto nko loswele ena lilongo akela joi j’obe lifiele nd’iwa, ifuola, ko Nzakomba ifokay’ende loiko nd’eloko ea bant’ako bafokele baoyi bandiela nd’iwa. Joi limo j’obe liela nd’iwa, mpokele wae aonde nd’eloko ea joi liko. 
1JN.5.17	Wengi joi lisamba liongi lile joi j’obe, ko joi limo j’obe lil’eko lifiele nd’iwa.
1JN.5.18	Iso tea wae bonto nko loswele ootswa lim’ele Nzakomba afokele baoyi’obe; lolo ende ootswaki lim’ele Nzakomba aesany’ende mongo, ko oko ow’obe afofomw’ende. 
1JN.5.19	Iso tea wete tole ba-Nzakomba, ko ba-bokili bauma baoyalema nda mpifo e’oko ow’obe o njesana. 
1JN.5.20	Ko tea wae Bona owa Nzakomba aoya, ko aotoka nkotola wete toea ende owa nsosolo, ko tole el’ende owa nsosolo, wae ele Bona’okae Yesu Masiya. One wete Nzakomba ea nsosolo, ko la loiko ja seko. 
1JN.5.21	Bana’akami ba tosisi, lesany’inyo mongo lima baidola.
2JN.1.1	MPAKA ele bomoto owa mpifo osonami ko l’ele bana’akande, bandok’emi eefe nda nsosolo: ko af’emi kika, lolo iy’andea nsosolo eko bauma; 
2JN.1.2	nd’eloko ea nsosolo eko eyal’el’iso ko ifoyala l’iso bikeke biuma. 
2JN.1.3	Boya l’isei la kuci bifoyala l’iso, lim’ele Nzakomba Ise, ko lim’ele Yesu Masiya Bona ow’Ise, nda nsosolo l’eefe.
2JN.1.4	Nsalangana bouke eki’m’otanaka bana’ake bamo bayokende nda nsosolo, eieng’ek’is’oambaka bosise lim’el’Ise. 
2JN.1.5	Aeyoko nkoonda we, bomoto owa mpifo, afa nga nkokotela bosise w’aeyoko, lolo boko bok’is’oataka lim’iango, wae tokan’eefe. 
2JN.1.6	Ene wae eefe ea lolango, wete tokende eleng’ele besise bekae. Bone wae bosise boko ngok’iny’ookaka lim’iango, wae lokende la boko. 
2JN.1.7	Ele bafombi bauke baoliela nd’okili; wae iy’afimeza l’omwa wae Yesu Masiya aoya nda jonge. One wae bofombi’oko ko la osuka-Masiya. 
2JN.1.8	Loalak’inyo mongo wae lofocweya belemo bek’is’okambaka, lolo lambe ndako ea mpafula. 
2JN.1.9	Os’olekana ko afoyaleme nda lilako ja Masiya, ende afoate Nzakomba: ende oyaleme nda lilako liko, bont’oko aata Ise ko la Bona. 
2JN.1.10	Ayak’onto ay’el’inyo ko afoyele lilako line, taloambake nd’ilombe ikinyo, ko talosambelake: 
2JN.1.11	el’ende ondosambela aamana l’ende nd’eketo bekande bi’obe.
2JN.1.12	El’emi mbat’aoyi’auke ba em’okokotela, mpange lokota la papier la boko: lolonde ndendeza wae nje el’inyo ko totefelana bomwa l’omwa wae ekemo ekinyo efule o mpafula.
2JN.1.13	Bana ba eoto eke e’omoto osonami bakuola.
3JN.1.1	MPAKA ele Ngayo olangema, ondok’emi eefe nda nsosolo.
3JN.1.2	Olangema, mbonda wae oonge nd’aoyi’auma ko okeme nda jonge elenge eonga we nd’olimo. 
3JN.1.3	Eki’m’osalanganaka bouke, aki balongo oyaka ko basangaki nsango ea nsosolo eke nk’elenge ekenda we nda nsosolo, 
3JN.1.4	Mpok’ekemo endekol’ene, wae ndoke bana’akami bayokende nda nsosolo eko.
3JN.1.5	Olangema, bolemo wa nko loswele bokambela we balongo b’afaya, okamba bolemo wa nsosolo: 
3JN.1.6	iyo basangaki nsango ea eefe eke ea lolango nda joso ja Ekelesia: bolotsi wae w’acindeza nda lokendo lokiyo l’elenge endeji la Nzakomba; 
3JN.1.7	ek’iy’ocwaka nd’eloko ea Lina liko, ko ntabambaki yomba lim’ele Bafaya. 
3JN.1.8	Nd’ewela eko, sik’iso tamb’anto b’eleng’eko, wae toamane l’iyo nd’olemo wa nsosolo eko.
3JN.1.9	Nkotelaki Ekelesia baoyi’amo: lolo Diotulefe, olanga wae ayaleme owa joso el’iyo, afotamb’iso. 
3JN.1.10	Nd’ewel’eko, nkina nje, njifoetola beketo bekae bekel’ende, ayototefeza baoyi’obe: afosukela la baoyi’ako, lolo ende mongo afambe balongo, ko afeka iy’alanga wae baambe, ko aolaoza lim’Ekelesia. 
3JN.1.11	Olangema, tokimanake la bobe; lolo kimanaka la bolotsi Okelaka bolotsi ale lim’ele Nzakomba; okelaka bobe ntena Nzakomba. 
3JN.1.12	Demetulio aata lokumo j’olotsi lim’el’ant’auma, ko lima nsosolo eko mongo: onde, ko iso tosanga nsango ngoko: ko wea nsango ekiso ele nsosolo.
3JN.1.13	Nki la baoyi’auke baki’m’okelaka wae nkokotele, lolo mpange wae nkokotel’ako la boko la lopi; 
3JN.1.14	lolo ndendeza wete nk’elingi nkene, kela totefelane bomwa l’omwa. Kuci ele we. Balongo bakuola. Uola balongo l’aina.
JUD.1.1	YUDA, bokwala owa Yesu Masiya, ko bokune owa Yakobo, el’iy’andetama l’etelo, balangema ele Nzakomba Ise, ko bafongama ele Yesu Masiya: 
JUD.1.2	isei la kuci la eefe bafule el’inyo o mpafula.
JUD.1.3	Iny’alangema, aki’m’oasaka la mposa ea loncinji wete nkotel’inyo nd’eloko ea loiko lokis’auma, njokamema wae nkotel’inyo ko nkamany’inyo wete loswela la mposa mongo nd’eloko ea imeezo ekaema boka bomoko wa seko ele ba-boeko. 
JUD.1.4	Ele bant’amo baolotswa la jongo wet’iy’aandemaki kalakala ele umbelo ene, bafomemya Nzakomba, bafaningola boya wa Nzakomba nd’ewela ea mposa e’obe efosukame, ko bangan’ende ole nk’ende kika Bomongo la Nkolo ekiso Yesu Masiya.
JUD.1.5	Aeyoko ndanga loofwey’inyo, mpeka la lolea baoyi’auma fombo eleng’eki Nkolo osikolaka banto lim’ese ea Ejipeto, ko nd’afeka afitak’iyo batimeza, 
JUD.1.6	Ko bikima bia loola batayala nda mpifo ekiyo mongo, lolo basundolaki boyalo’okiyo mongo, aolaomba nd’enyolo bia seko nda wilima elaka nk’etenelo e’akambo ea mbile e’enene. 
JUD.1.7	O ngoki Sodomo la Amola, ko la benanga bekotutsi la beko, bakelaki linsamba nk’eleng’ekiyo ko bakimanaki la wunyu bonkina, baolilama nga lotaza ja lilako, ben’elo ea nsisoza ea tsa ta seko. 
JUD.1.8	Lolonde nk’eleng’eko, bane bayofite jonge nd’aloto’akiyo, ko baotengwela ba-mpifo, ko basaola ba-jilangi, 
JUD.1.9	Lolo Mikaele, ekima ea loola ea joso, aki’nd’oswelaka la Satana ko aikyak’ende bikoli nd’ewela ea ilaka ya Mose, ntakuseya loumb’ende l’umbelo e’isaola, lolo akela, Yawe akofele we lofeli! 
JUD.1.10	Lolo bane basaola baoyi nko loswele baf’iy’oea: ko bafitana la baoyi bakotol’iyo eleng’ele jonge, ko eleng’ele nyama isamba nkai. 
JUD.1.11	Elo el’iyo! ek’iy’ocwaka nda mboka ea Kaina ko bikumwaki la jenge nd’oseketano wa Balama nd’eloko ea ndako, ko bafitanaki nda bikoli bia Kola. 
JUD.1.12	Bane bale wete bikenje bindisama nda bilambo bikinyo bi’eefe ea lolango, al’iyo nd’elambo l’inyo; baesanyi baley’iyo mongo nko boangi, batute basamb’asi, batombama l’ompompo, betamba bia ekeke e’emukelo besamb’amuka, beowa bewa befe, beoluwa biili, 
JUD.1.13	mpombe ya wale ya lieke j’okwa indoza mpulu ya nsoi ikiyo mongo, bale tooci tondesesa, potopi ea wilima eoombama el’iyo seko. 
JUD.1.14	Koko Anoka oki owa nsambo lim’ele Adama, atelak’aoyi nd’eloko ea bant’ane nk’eleng’eko, aokela, Bala, Yawe ayaki la bitukuluku bia bitukuluku bia ba-boeko bakande 
JUD.1.15	wete aten’akambo ba bant’auma aolomoriy’auma bafomemya Nzakomba nd’ewela ea beketo’ekiyo beuma befeji la mamemya ea Nzakomba bek’iy’okelaka nd’osamba wa mamemya ea Nzakomba, ko nd’ewela ea baoyi’auma ba bolo baki banto b’obe otangak’ende. 
JUD.1.16	Bane bale bamemesai, bayokime lokino, bayokime mposa ikiyo y’obe ileki, (ko bomwa’okiyo boyotefele baoyi b’eloloko) bayosime banto nd’ewela ea nkito.
JUD.1.17	Lolo iny’alangema, lofwaka baoyi baki bikima bia Nkolo ekiso Yesu Masiya otefelaka nda joso; 
JUD.1.18	wae basangelak’inyo, Balengoli bifiela nd’ekeke ea nsukela bakima mposa ikiyo ileki isamba mamemya ea Nzakomba. 
JUD.1.19	Bane wae iy’akafol’anto nd’eloi, bale la mposa ya jonge, basamba Bolimo w’olotsi. 
JUD.1.20	Lolo iny’alangema, lokemyak’inyo mongo nd’imeezo ekinyo e’oeko mongo, loondaka nda Bolimo w’olotsi, 
JUD.1.21	lesanyak’inyo mongo nd’eefe ea Nzakomba, lolendezak’isei ya Nkolo ekiso Yesu Masiya ele loiko ja seko. 
JUD.1.22	Ko lokel’amo bandikya bikoli isei, 
JUD.1.23	ko loiky’amo o nga label’iyo lima tsa; ko lokel’amo isei la boangi, lotona o bonkoto bokela baanda lima jonge.
JUD.1.24	Aeyoko el’ende okuseya lesany’inyo wae lofokunumwela, ko okuseya lil’inyo nda joso j’elongi ea jilangi likande nk’olema l’ekemo endekola, 
JUD.1.25	ele Nzakomba nk’emoko kika, Boikyi okiso, jilangi, l’imemya, la mpamba, la mpifo, nda joso ja bikeke biuma, ko la aeyoko, ko la bikeke biuma seko. O ngoko.
REV.1.1	ENEYELO ea Yesu Masiya eki Nzakomba okaak’ende wae eneya bakwala’akae baoyi’aso bandiela nk’elingi, ko atomaki ekima ekae ea loola ko ende aeneyaki bokwala’okae, Yoane, 
REV.1.2	osangaki joi ja Nzakomba ko la nsango eki Yesu Masiya, wete baoyi’auma baki’nd’oenaka. 
REV.1.3	Ende oanda, l’iy’andoka baoyi ba lotelo lone, ko bafonga baoyi bakotam’eko, bakem’ekemo: ele ekeke eotutama.
REV.1.4	Yoane ele Bikelesia nsambo bile nda Asia; boya el’inyo la kuci lim’el’ende oyalema, ko oki eko, ko oyalema seko; ko lim’ele Belimo nsambo bele nda joso ja ngwende ekande, 
REV.1.5	ko lim’ele Yesu Masiya, wae Temoin ea nsosolo, Nsomi lim’ele bawei, Bokulaka owa Roi owa bakulaka b’okili ba rois. El’ende otok’eefe ko atotungolaki lima baoyi’obe bakiso l’alongo’akae mongo; 
REV.1.6	ko atokelaki wae toyale likulaka ko la nkanga ele Nzakomba, Ise ekande; el’ende jilangi la mpifo bikeke la bikeke. O ngoko. 
REV.1.7	Bala! aoya l’atute, wengi liso lifoen’ende, ko l’iy’andookaki mbaoka ngoko; ko baoci bauma b’okili bifolela nd’ewel’ekae. Onde, o ngoko.
REV.1.8	Yawe Nzakomba akela, Emi nde Alpha la Oméga, Ende oyalema, ko oki eko, ko oyalema seko, Nzakomba ea mpamba euma.
REV.1.9	Emi Yoane, ole lilongo likinyo, oamana l’inyo nd’elo, ko nda likulaka ko nd’ikelo e’otema ele Yesu, nki nd’ekole etangema Patemo nd’ewela ea joi ja Nzakomba, ko nd’ewela ea nsango ea Yesu. 
REV.1.10	Emi nki nda Bolimo nda Mbile ea Nkolo, ko ndokaki lofoso j’onene nga bolola nd’afeka’akami, 
REV.1.11	loko lokelaki, Kotaka baoyi bandena we nd’onkanda, ko sokoza boko ele Bikelesia nsambo; nda Efeso, la Semuluna, la Pelungamona, la Twatila, la Saludi, la Filadelufiya, la Laodikiya. 
REV.1.12	Koko nkengwanaki wete njene lofoso lotefelaki l’emi, ko aki’m’okengwanaka, ndenaki biilelo bia totswa bia wolo nsambo, 
REV.1.13	ko nd’etei ea biilelo bia totswa nsambo Omo oki ngole Bona ow’onto, olota bonkoto bokita nd’akaka ko la bosenge wa wolo bolembama nda ntolo. 
REV.1.14	Botsa’okande la babwo’akande baki fe nga nkunza ya mpate, nga neige, ko baiso’akae baki nga tsa toyofete; 
REV.1.15	bakaka’akae baki nga konga engesa, nga etumbamaki nd’etumbelo; ko lofoso lokande loki nga lofoso ja basi’auke; 
REV.1.16	akitaki tooci nsambo nda likata likae j’elome, ko ifaka y’etumba ya bempempe befe bia mpia mongo iolola lim’omwa’okande; ko elongi ekande eki ngole jefa lingesa la mpamba ea liko. 
REV.1.17	Aka’m’oenak’ende, nkweki nd’akaka’akae nga bonto owei. Afyaki likata likae j’elome el’emi, ko akela, Toangake, Emi nde owa joso, ko ow’afeka, 
REV.1.18	ko la Oyoike; mbwaki, ko bala, njoike seko; ko mbata nsete ya Iwa la ya Adese. 
REV.1.19	Nd’ewel’eko, kotaka baoyi baki w’oenaka, ko la bako bacw’okelama nd’afeka; 
REV.1.20	wisisa wa tooci nsambo toki w’oenaka nda likata likami j’elome la biilelo bia totswa bia wolo nsambo. Tooci toko nsambo tole wae bikima bia Bikelesia nsambo, ko biilelo bia totswa nsambo bile Bikelesia nsambo.
REV.2.1	KOTELA ekima ea Ekelesia ea Efeso:
REV.2.1	Ende okita tooci nsambo nda likata likae j’elome, end’olanda nd’etei ea biilelo bia totswa bia wolo nsambo, akela baoyi’ane: 
REV.2.2	Ndea beketo’eke ko la bolemo boke, ko l’ikelo e’otema, ko ndea wae ofokuseya banto b’obe. Ko omekaki iy’atang’iyo mongo bikima, lolo bafa bikima, ko olatana bafombi b’ampulu; 
REV.2.3	ko olik’otema, ko otombaki’olito nd’eloko ea lina likami, ko ntolembwa nye. 
REV.2.4	Lolo nde la joi line ele we, wete osundolaki eefe eke ea lolango eki joso. 
REV.2.5	Nd’ewel’eko, ofwaka lim’eki w’okweka, ko bututala, ko kela beketo beki joso; nga ofokele ngoko, njifoy’ele we, ko nkin’ofoututala, njifimola ilelo eke e’itswa lim’itenela ya eko. 
REV.2.6	Lolo ole la joi line wae wina beketo bia Ba-Nikolao, bandin’emi ngoko. 
REV.2.7	Ende ole la litoi, kel’end’okoza baoyi batefela Bolimo ele Bikelesia. El’ende olonga njifoka elelo wae ale bamuka ba botamba wa loiko bole nda Paladiso ea Nzakomba.
REV.2.8	Koko kotela ekima ea Ekelesia ea Semuluna:
REV.2.8	Owa joso l’ow’afeka, owaki ko ayoike lenkina, akela baoyi’ane: 
REV.2.9	Ndea elo endena we, ko la boola’oke (lolo ole la liaci), ko ndea isaola isaol’iy’akela wae iyo mongo bale Ba-Yuda, lolo bafa Ba-Yuda, lolonde bale sunagoga ea Satana. 
REV.2.10	Toangake baoyi b’elo bae wena nk’elingi. Bala, Satana aotutama jus’amo’akinyo nd’ilombe ya njanga wete lomekame, ko lifen’elo bembile jom; Yalema owa nsosolo elaka nk’iwa, ko emi njifokoka likuka ja loiko. 
REV.2.11	Ende ole la litoi, kel’end’okoza baoyi batefela Bolimo ele Bikelesia. End’olonga afen’elo e’iwa y’afeka nye.
REV.2.12	Koko kotela ekima ea Ekelesia ea Pelungamona:
REV.2.12	Ende ole le l’ifaka y’etumba ya bempempe befe bia mpia mongo, akela baoyi’ane: 
REV.2.13	Ndea wiji boyala we, wiji bole ngwende ea Satana. Ko okatemela lina likami ko ntawanganaki imeezo eko ekami o nd’embile beki Antipa, temoin ekami ea nsosolo mongo, oomamaki ek’inyo, wiji boyala Satana. 
REV.2.14	Lolo nde la baoyi’amo ele we, nd’ewela wae ole la bant’amo bakatemela lilako ja Balama olakaki Balaka wae us’ekunumwelo nda joso ja Ba-Yisalaele, wete bale nyama ik’iy’oomelaka baidola nda mbeka, ko bakele linsamba. 
REV.2.15	Koko ole la bant’amo bakatemela lilako ja Ba-Nikolao nk’eleng’eko. 
REV.2.16	Nd’ewel’eko, bututala; nga ofokele ngoko njiioy’ele we nkaola, ko njifoun’etumba l’iyo l’ifaka y’etumba y’omwa’okami. 
REV.2.17	Ende ole la litoi, kel’end’okoza baoyi batefela Bolimo ele Bikelesia. El’end’olonga, njifoka mana eko endisama, ko njifoloka ekenje ea fe, ko lina j’aeyoko likotama nd’ekenje eko l’ekotelo ea ncacima, lifa bonto oea, imola nk’ende ondamba liko.
REV.2.18	Koko kotela ekima ea Ekelesia ea Twatila:
REV.2.18	Bona owa Nzakomba Ole l’aiso’akae nga tsa toyofete, ko l’akaka’akae bale nga konga engesa, akela baoyi’ane: 
REV.2.19	Ndea beketo’eke, ko l’eefe eke ea lolango ko l’imeezo, ko l’ekambelo, ko l’ikelo e’otema, ko ndea wae beketo’eke bi’afeka beolekola beki joso l’ouke. 
REV.2.20	Lolo nde la joi line ele we wete okaya bomot’oko Yezebele elekelo, atang’ende mongo boteli, ko ayolake bakwala’akami ko ayong’iyo jongo wae bakele linsamba, ko bale nyama ik’iy’oomelaka baidola nda mbeka. 
REV.2.21	Ko ndokaaki ekeke wete aututale, lolo afolange wae aututale lima linsamba likae nye. 
REV.2.22	Bala, ndus’ende nda ntange, ko ndus’iy’akela linsamba l’ende nd’elo ea ndekola, imola nko baututala beketo bekae. 
REV.2.23	Ko njifooma bana’akae l’iwa; ko Bikelesia biuma bifea wete emi nd’ende ondengela betema bi’anto ko la beloko, ko njifoka wengi’onto’okinyo eleng’ele beketo’ekinyo. 
REV.2.24	Lolo nsangel’iny’aciki nda Twatila, wae bak’auma bafa la lilako line, bafea baoyi ba Satana ba njindo, elenge etefel’iyo; el’emi mpafez’inyo bolito’omo nye 
REV.2.25	Lolonde lokatemela baoyi baat’inyo elaka nk’a em’oya. 
REV.2.26	Ende olonga ko ende ofonga beketo’ekami elaka nko nsukela njifil’ende nda mpifo ele ba-bise; 
REV.2.27	ko ifaesanya la bonkando wa loolo, eleng’ele mpoke ya wemi ioozama totate-totate; eleng’ekimi mongo oambaka lim’ele Fafa ekami; 
REV.2.28	ko njifoka ende ioci ya nkesa. 
REV.2.29	Ende ole la litoi, kel’end’okoza baoyi batefela Bolimo ele Bikelesia.
REV.3.1	KOKO kotela ekima ea Ekelesia ea Saludi:
REV.3.1	Ole la Belimo nsambo bia Nzakomba, ko la tooci nsambo, akela baoyi’ane; Ndea beketo’ekinyo, wete ole la lina wae oike lolo ole owei. 
REV.3.2	Esanyaka, ko kemyaka baoyi’ako baciki, bakotutsi l’iwa, el’emi ncitana beketo’eke bendelamaki kolongo nd’aiso ba Nzakomba ekami nye. 
REV.3.3	Nd’ewel’eko, ofwaka joi liki w’oambaka, ko liki w’ookaka, ko fonga liko, ko bututala. Nkina ofaesanya ngoko, njifoya nga wiyi, ko ofaea ekeke e em’oy’ele we. 
REV.3.4	Lolo ole la baina bamo nda Saludi batafitaki benkoto’ekiyo la mbindo: ko iyo bifolanda l’emi la benkoto bia fe, el’iyo baolelama: 
REV.3.5	Ende olonga ifolotsama l’enkoto bia fe o ngoko, ko mpaofofya lina likae nd’onkanda wa Loiko o nye, lolonde njifimeza lina likae l’omwa nda joso ja Fafa ekami, ko nda joso ja bikima bikande. 
REV.3.6	Ole la litoi, kel’end’okoza baoyi batefela Bolimo ele Bikelesia.
REV.3.7	Koko kotela ekima ea Ekelesia ea Filadelufiya;
REV.3.7	Ende owa boeko, ende owa nsosolo, end’okita nsete ea Dawidi, okombola, ko nk’onto okomba; ko okomba, ko nk’onto okombola; 
REV.3.8	ndea beketo’eke (Bala, njolil’ekuke ekombwa nda joso like, ko nk’onto okombey’eko), wete ole l’isisi ya mpamba, ko ofongaki joi likami, ko ntawangana lina likami. 
REV.3.9	Bala, nkaya bamo ba sunagoga ea Satana wae iy’akela wete bale Ba-Yuda, koko bafa ngoko, lolo bafomb’ampulu; bala, njifakela wae baye ko bakusame nd’akak’ake ko bea wete nkokaki we eefe. 
REV.3.10	Eki w’ofongaka joi ja loncinji lokami, emi ngoko njifokofonga we lim’ekek’eko ea lomeko eoya nd’enanga’euma omek’iy’ayala nd’okili. 
REV.3.11	Njoya nkaola: katemela liko liata we, nyango omo afokofonole likuka likawe j’elonga. 
REV.3.12	End’olonga njifokel’ende likonji nd’ilombe ya Nzakomba ekami, ko afute jola lim’eko nye; ko njifolokotel’ende lina ja Nzakomba ekami, ko la lina j’onanga wa Nzakomba ekami, wae Yelusalema e’aeyoko, ekitela lima loola lim’ele Nzakomba ekami, ko njifokotel’ende lina likami mongo j’aeyoko. 
REV.3.13	Ole la litoi, kel’end’okoza baoyi batefela Bolimo ele Bikelesia.
REV.3.14	Koko kotela ekima ea Ekelesia ea Laodikiya;
REV.3.14	Ende ole Amen, Temoin ea nsosolo, e’imeezo, wae iango y’emelo ea Nzakomba, akela baoyi’ane: 
REV.3.15	Ndea beketo’eke, wete ofa ncici ko ofa tsa: ndanga wae oyalema ncici nkina tsa. 
REV.3.16	Nd’ewela wae ole nk’elungu ea tsa, ofa ncici, ko ofa tsa, njifokojwa lim’omwa’okami. 
REV.3.17	Ele we okela, Emi nde boaci ow’aumba, ko njoata liaci, ko mpelengane wela nye; ko ofea wete ole nd’elo, ko ole nd’isei, ko ole la boola, ko owei’aiso, ko ole l’otaka: 
REV.3.18	Nkolaka wae osomba lim’el’emi wolo bofetswa la tsa, wae oyaleme boaci, ko osomba lim’el’emi benkoto bia fe wete olotsa we mongo wae nsoi ea botaka’oke efenya; ko osomba lim’el’emi bote w’aiso wete oise baiso’ake wae wen’olotsi. 
REV.3.19	Bauma balang’emi, ndafela lofeli, ko ndalak’iyo la nsisoza; nd’ewel’eko, yalaka la mposa ea mpia ko bututala. 
REV.3.20	Bala, ndemi nd’anza b’ekuke, ko nkundel’eko: nkin’onto nko loswele okoza lolaka lokami, ko akombol’ekuke, njifotsw’el’ende, ko njifola toma l’ende, ko ende ifola l’emi. 
REV.3.21	End’olonga, njifoka elekelo wae akit’ase l’emi nda ngwende ekami, ngoki’m’olongaka, ko nkitak’ase la Fafa ekami nda ngwende ekae. 
REV.3.22	Ole la litoi, kel’end’okoza baoyi batefela Bolimo ele Bikelesia.
REV.4.1	ND’AFEKA ba baoyi’ane, ndenaki, ko bala, ekuke eokombwa nda loola, ko lofoso ja joso loki’m’ookaka, losongi la bolola lotefela l’emi, omo akela, Bund’endoko, ko njifokeneya baoyi bandiela nd’afeka. 
REV.4.2	Nkakoyoko nki nd’olimo, ko bala, ngwende eolilama nda loola, ko omo akit’ase nda ngwende; 
REV.4.3	ko ende okit’ase aolenya ng’ekenje ea jaspe ko la sardoine; ko ngolo ea elenge ea emeraude eosamanya ngwende. 
REV.4.4	Ko ngwende ntuk’ife la ngwende inei iosamanya ngwende eko, ko nda ngwende iko bingambe ntuk’ife la binei bakit’ase, balotsama la benkoto bia fe, ko nd’etsa’ekiyo baki la bakuka b’elonga ba wolo. 
REV.4.5	Bakalili la mposo l’akungola baolola lima ngwende. Totswa nsambo ta tsa toyofete nda joso ja ngwende eko, toko wae Belimo nsambo bia Nzakomba; 
REV.4.6	ko nda joso ja ngwende nga lieke ja talatala nga cristal, ko nd’etei ea ngwende eko nyama inei iyoike iki eko iosamanya ngwende eko; ko nyama iko iokama l’aiso bauke nda joso la nd’afeka. 
REV.4.7	Nyama ea joso eki nga nkosi; ko nyama e’ife eki nga bona owa ngombo, ko nyama e’isato eki l’elongi ng’elongi e’onto, ko nyama e’inei eki nga nkombe e’enene eyofekwa. 
REV.4.8	Nyama ik’inei iyoike iki wengi nyama wengi bafafu botoa, ko iokama l’aiso wiji la wiji wa jonge ko la nd’etei. Ko ifome jomo la mbile l’otso, bakela, Boeko, boeko, boeko, Yawe Nzakomba, owa mpamba euma, oki eko, ko oyalema, ko ifoyalema seko. 
REV.4.9	Ko ae nyam’iko iyoike okumy’ende okit’ase nda ngwende la jilangi, la lifiki la losimo j’imemya, wete ende oyalema bikeke la bikeke, 
REV.4.10	bingambe biko ntuk’ife la binei bifokwa nda joso likande okit’ase nda ngwende eko, ko bifomemy’ende oyoike bikeke la bikeke, ko bifusa bakuka’akiyo b’elonga nda joso ja ngwende eko, bakela, 
REV.4.11	We Yawe ekiso la Nzakomba ekiso, weji wae wambe jilangi l’imemya ko la mpamba: eki w’oemaka belemo beuma, ko beki eko ko bemamaki nd’ewela ea wango boke.
REV.5.1	KO njenaki bonkanda nda likata j’elome likande okit’ase nda ngwende eko, boko bokotama nd’etei la nd’afeka, ko boakema la ntaza nsambo. 
REV.5.2	Ko njenaki ekima ea loola ea bolo mongo aobeleza, akela, Ondeji loumbol’onkanda, ko loakola ntaza ya boko na? 
REV.5.3	Lolo nk’onto nda loola, la nd’okili, la nd’ase b’okili okuseyaki loumbol’onkanda’oko, ko oal’oko. 
REV.5.4	Ko njolel’ouke eki nk’onto otanemaka ondeji loumbol’onkanda ko oal’oko: 
REV.5.5	ko omo owa bingambe ankelaki, Tolelake, bala, nkosi ea booci wa Yuda, wili wa Dawidi, aolonga wae aumbole bonkanda ko aakole ntaza nsambo ya boko. 
REV.5.6	Ko njenaki nd’etei ea ngwende eko la nyama ik’inei iyoike, ko nd’etei ea bingambe, Bona owa mpate emi, nga aomamaki, aki l’ekolo nsambo, ko l’aiso nsambo, baiso’ako bale Belimo nsambo bia Nzakomba betomami nd’okili bouma. 
REV.5.7	Ko ende ayaki, ko akolak’onkanda lima likata j’elome likande okit’ase nda ngwende eko. 
REV.5.8	Aki’nd’okolak’onkanda, nyama ik’inei iyoike ko la bingambe ntuk’ife la binei baokwa nda joso ja Bona owa mpate, wengi’okiyo aki l’ongele ko la ijwa ea wolo ekama la baimi, bako bale wae beondo bia ba-boeko. 
REV.5.9	Ko baolemba njemba e’aeyoko, bakela, We weji wete okole bonkanda, ko oakole ntaza ya boko, eki w’oomamaka, ko osombelaki Nzakomba l’alongo’ake banto ba wengi lioci, la ba wengi lofoso, la ba wengi boloi w’anto, la ba wengi ese, 
REV.5.10	ko w’akelak’iyo wete bayaleme likulaka la nkanga ele Nzakomba ekiso, ko iyo bale la mpifo e’akulaka nd’okili. 
REV.5.11	Ko njenaki, ko ndokaki lofoso ja bikima bia loola biuke mongo ndengama ngwende eko, la nyama iyoike la bingambe; ko boanji’okiyo boki kese ya kese, ko la nkoto ya nkoto, 
REV.5.12	bakela la lofoso ja lonene, Bona owa mpate oomamaki, eji wae ambe bofilo, la liaci, la wanya, la mpamba, la lokumo, la jilangi, ko l’imemya. 
REV.5.13	Ko ndokaki belemo beuma bendemami bele nda loola la nd’okili la nd’ase b’okili la nda lieke j’okwa, ko la toma touma tol’eko, bekela, Imemya, la lokumo, la jilangi, la mpifo, el’ende okit’ase nda ngwende eko, ko l’ele Bona owa mpate, bikeke la bikeke. 
REV.5.14	Ko nyama ik’inei iyoike bakela, O ngoko. Ko bingambe baokwa nd’ase ko baomemya l’imemya.
REV.6.1	NJENAKI aki Bona owa mpate oakolaka lotaza lomoko ja ntaza iko nsambo, ko ndokaki emoko ea nyama ik’inei iyoike akela la lofoso nga likungola, Yaka. 
REV.6.2	Njenaki, ko bala, mpunda ea fe, ko ende ondafemel’eko, aki la bongango ko likuka j’elonga jokaema el’ende, ko aolola, ayolong’elonga, ko akongolongaka.
REV.6.3	Ko aki’nd’oakolaka lotaza j’ife, ndokaki nyama eyoike e’ife akela, Yaka. 
REV.6.4	Ko mpunda emo ea ngola eolola: ko elekelo eokaem’el’ende ondafemel’eko wae imole kuci lim’okili, wete banto baomane ci, ko ifaka y’etumba y’inene iokaema el’ende.
REV.6.5	Ko aki’nd’oakolaka lotaza j’isato, ndokaki nyama eyoike e’isato akela, Yaka. Ko ndenaki, ko bala, mpunda ea yo; ko ende ondafemel’eko aki la jeza j’olito ja kilos nda likata likae. 
REV.6.6	Ko ndokaki nga lofoso nd’etei ea nyama ik’inei iyoike, lokela. Jeza ja farine, franc emoko; ko baeza basato ba loso, franc emoko; koko tofitake bauta la vina.
REV.6.7	Ko aki’nd’oakolaka lotaza j’inei, ndokaki lofoso ja nyama eyoike e’inei lokela, Yaka. 
REV.6.8	Ko njenaki, ko bala, mpunda ea jonge ng’etoko; ko ende ondafemel’eko, lina likande wae Iwa; ko Adese eokimana l’ende. Ko mpamba eokaema el’iyo nda likafo j’okili limoko j’akafo banei wete baom’anto l’ifaka y’etumba; ko l’eto ea nzala, ko l’iwa, ko la nyama y’okili ya wale.
REV.6.9	Ko aki’nd’oakolaka lotaza j’itano, njenaki nd’ase ba nkinda ea mbeka belimo bi’anto baomamaki nd’eloko ea joi ja Nzakomba, ko l’ea nsango ek’iy’okatemelaka: 
REV.6.10	ko baobeleza la lofoso j’onene bakela, O Nkolo, ow’oeko, l’owa nsosolo, omonga ko ofotene likambo, ko ofosombole nkele nd’ewela ea balongo’akiso el’iy’afetsa nd’okili, elingi na? 
REV.6.11	Ko bonkoto wa fe bokaem’ele wengi’ont’okiyo; ko joi josangem’el’iyo wae bome jomo fele elaka nko baebi’akiyo b’akwala ko la balongo’akiyo baomam’olo ngok’iy’oomamaka baokoka.
REV.6.12	Aki’nd’oakolaka lotaza j’otoa, njenaki efukelo e’okili e’enene, ko jefa jolinda yo nga bonyuku wa nkunza, ko nsonge eoyalema ng’alongo, 
REV.6.13	ko tooci ta loola tokweki nd’okili, ngole botamba wa liteli bokweya bamuka b’empicima, afuka boko l’ompompo w’onene. 
REV.6.14	Ko loola limanaki nga lokasa j’onkanda joombama; ko wengi ngongo la wengi ekole bimanaki lima totenela toki bako. 
REV.6.15	Ko bakulaka b’okili bouma ba Rois, ko la ba-mpifo, ko la Commandants, ko la baaci, ko la ba mpamba, ko la wengi bokwala ko la wengi’onto of’okwala, bisamaki nda ntoka la nda bikenje bia ngongo ya ntale; 
REV.6.16	ko bakela ngongo la bikenje, Lotokwele, ko lotise lim’elongi ekande okit’ase nda ngwende eko, ko lima nkele ea Bona owa mpate: 
REV.6.17	ele mbile e’enene ea nkele ekiyo eoliela, ko okuseya jemala na?
REV.7.1	ND’AFEKA ba baoyi’ane ndenaki bikima bia loola binei bemi nd’akono b’okili bak’anei, bakita bempompo bi’okili benei wae bompompo bofokumbe nd’okili, la nda lieke j’okwa, ko bofokumbe nd’otamba’omoko nye. 
REV.7.2	Ko njenaki ekima emo ulela lima wiji w’ekyelo ea jefa, aki la lotaza ja Nzakomba oyoike seko; ko aobeleza la lofoso j’onene ele bikima biko binei biki elekelo okaemaka wete bafit’okili la lieke j’okwa, 
REV.7.3	akela, Talofitake bokili, la lieke, la betamba elaka nko toake ntaza nda bilongi bi’akwala ba Nzakomba ekiso. 
REV.7.4	Ko ndokaki boanji w’anto baakemaki la ntaza lima wengi booci wa bana ba Yisalaele.
REV.7.5	Baakemaki la ntaza lim’ooci wa Yuda banto kese emoko la nkot’ife:
REV.7.5	Ba booci wa Lubena kese emoko la nkot’ife;
REV.7.5	Ba booci wa Ngada kese emoko la nkot’ife;
REV.7.6	Ba booci wa Asela kese emoko la nkot’ife;
REV.7.6	Ba booci wa Napatali kese emoko la nkot’ife;
REV.7.6	Ba booci wa Manase kese emoko la nkot’ife;
REV.7.7	Ba booci wa Simona kese emoko la nkot’ife;
REV.7.7	Ba booci wa Lewi kese emoko la nkot’ife;
REV.7.7	Ba booci wa Yisasakala kese emoko la nkot’ife;
REV.7.8	Ba booci wa Zebulona kese emoko la nkot’ife;
REV.7.8	Ko baakemaki ntaza lim’ooci wa Benyamina kese emoko la nkot’ife.
REV.7.9	Nd’afeka ba baoyi’ane, ndenaki, ko bala, etukuluku e’ant’auke, ef’ont’oandeya boanji, ko baki lima wengi ese ko lima wengi baoci bauma, ko l’ant’auma, la mposo iuma, bemi nda joso ja ngwende eko, la nda joso ja Bona owa mpate, baolotsama l’enkoto bia fe, baki la baanga nd’akata’akiyo; 
REV.7.10	ko baobeleza la lofoso j’onene, bakela, Loiko ele Nzakomba ekiso, okit’ase nda ngwende eko, ko l’ele Bona owa mpate. 
REV.7.11	Ko bikima biuma bakemi baosamanya ngwende eko, la bingambe la nyama ik’inei iyoike; ko iyo baokwa nda bilongi bikiyo nda joso ja ngwende eko, ko baomemya Nzakomba, 
REV.7.12	bakela, O ngoko, Imemya la jilangi la wanya, la losimo j’oya, la lokumo, la bofilo, ko la mpamba ele Nzakomba ekiso bikeke la bikeke, O ngoko. 
REV.7.13	Ko omo owa bingambe aolamba, aonkela, Bant’ane balotsama l’enkoto bia fe bale na? Ko baoya lima nko? 
REV.7.14	Ko ndokelaki, Nkolo, wea. Ko aonkela, Bane wete iyaya lim’elo eko e’enene, ko basolaki benkoto’ekiyo; ko bakelak’eko fe nd’alongo ba Bona owa mpate. 
REV.7.15	Nd’ewel’eko, iyo bale nda joso ja ngwende ea Nzakomba; ko basael’ende nd’ilombe ikae la mbile l’otso: ko ende okit’ase nda ngwende ifakuka l’ilombe ikae y’esele. 
REV.7.16	Iyo bafut’ooka lenkina nzala la mposa e’asi nye: ko jefa lifut’oalangan’el’iyo; ko nko wane o ngoko: 
REV.7.17	ele Bona owa mpate ole nd’etei ea ngwende eko ifoyalema wesanyi’okiyo, ko ifasamboza nda mboka ya bitoko bi’asi ba loiko: ko Nzakomba ifoluola wengi lofisali lim’aiso’akiyo o nduola.
REV.8.1	KOKO aki’nd’oakolaka lotaza ja nsambo, loola loki wai mongo ng’etei ea heure. 
REV.8.2	Ko ndenaki bikima nsambo bandemala nda joso ja Nzakomba; ko belola nsambo beokaema el’iyo.
REV.8.3	Ko ekima emo aoy’oemala ntutam’a nkinda ea mbeka, aki l’ijwa ea wolo; ko bouke wa baimi bokaem’el’ende, wae asangany’ako la beondo bia ba-boeko bauma nda nkinda ea mbeka ea wolo eki nda joso ja ngwende eko. 
REV.8.4	Ko bolinga wa baimi’ako, ko la beondo bia ba-boeko baolulela nda joso ja Nzakomba lima likata j’ekima eko. 
REV.8.5	Ko ekima aokola ijwa ea wolo; ko ayoz’eko la tsa ta nkinda ea mbeka, ko aolus’eko nd’okili: ko bakungola, la mposo, la bakalili, l’efukelo e’okili baoliela.
REV.8.6	Koko bikima nsambo baki la belola nsambo baolez’iyo mongo wete bule beko.
REV.8.7	Owa joso ulaki bolola; ko mboko la tsa, basangana l’alongo baoliela, ko baolusama nd’okili: ko likafo limoko j’akafo b’okili basato jotumbama, ko likafo limoko j’akafo b’etamba basato jotumbama, ko bisobe biuma biotumbama.
REV.8.8	Ko ekima ea bife ulaki bolola, ko yomba nga ngongo e’enene eyofete la tsa iolusama nda lieke j’okwa; ko likafo limoko j’akafo ba lieke j’okwa basato jofaningwa balongo: 
REV.8.9	ko likafo limoko j’akafo basato ba belemo bele nda lieke j’okwa beki la loiko jowa; ko likafo limoko j’akafo basato ba basua jofitana.
REV.8.10	Ko ekima ea bisato ulaki bolola, ko ioci y’inene iyofete ng’onoi, ikweki lima loola ko iokwela likafo limoko j’akafo ba ntando basato la nda bitoko bi’asi; 
REV.8.11	ko lina j’ioci iko lile wae Absinthe: ko likafo limoko j’akafo b’asi basato joyalema Absinthe, ko bouke w’anto bawaki la basi’ako, eki basi okelamaka bololo.
REV.8.12	Ko ekima ea binei ulaki bolola, ko likafo limoko j’akafo ba jefa la nsonge la tooci basato jofitana; wete likafo limoko j’akafo basato ba belem’eko liinde yo, ko likafo limoko j’akafo ba mbile basato lisamba fole, ko la botso o ngoko.
REV.8.13	Ko njenaki, ko ndokaki nkombe e’enene eyofekwa nd’etei ea loola, eobeleza la lofoso j’onene, jokela, Elo, elo, elo el’iy’afetsa nd’okili, ewela ea mposo ya belola bia bikima bisato bitafula.
REV.9.1	KO ekima ea bitano ulaki bolola, ko ndenaki ioci ikweki nd’okili lima loola: ko nsete ea lifoku ja Abuso eokaema el’ende. 
REV.9.2	Ko akombolaki lifoku j’Abuso; ko bolinga bolola lima lifoku nga bolinga w’etumbelo e’enene; ko jefa l’efofoe baolinda yo ewela ea bolinga wa lifoku. 
REV.9.3	Ko basalankata bolaki lim’olinga o nd’okili; ko mpamba eokaem’el’ako, elenge eata cakoli t’okili mpamba. 
REV.9.4	Ko joi josangem’ele bako wae bafofite bisobe bi’okili la njunda la betamba o nye; lolonde bafit’anto bafa la lotaza ja Nzakomba nda bilongi bikiyo. 
REV.9.5	Ko ntakaem’el’ako wete baom’anto, lolo basisoz’iyo l’elo nsanz’itano; ko nsisoza ekiyo eki eleng’ele eefe endokya yakoli banto. 
REV.9.6	Nd’embile beko banto bifas’iwa, lolo bafaotan’iko nye: bifolanga wae bawe, lolo iwa iolota lim’el’iyo. 
REV.9.7	Ko baonge ba basalankata baki ngole mpunda indezama l’etumba; ko nd’etsa’ekiyo bakuka o nga bakuka ba wolo, ko bilongi bikiyo biki nga bilongi bi’anto. 
REV.9.8	Baki la babwo nga babwo b’amato, ko baino bakiyo baki nga baino ba nkosi. 
REV.9.9	Baki la ngua nda ntolo nga ngua ya loolo; ko lolingo j’afafu’akiyo loki nga lolingo ja bitombelo, o nga lolingo ja mpunda iuke indikumwa nd’etumba. 
REV.9.10	Ko bale la nsolongo eleng’ele cakoli, ko la ngenge; ko mpamba ekot’iyo banto nsanz’itano ele nda nsolongo ikiyo. 
REV.9.11	Ekima ea lifoku j’abuso aolilama nda mpifo e’okulaka el’iyo: lina likae nda lofoso ja Ba-Ebele wete Abadona, ko nda lofoso ja Ba-Elene ale la lina Apolona.
REV.9.12	Elo ea joso eolekana; bala, Bielo bimo bife biela nd’afeka.
REV.9.13	Ko ekima ea botoa ulaki bolola, ko ndokaki lofoso lima bekolo bia nkinda ea mbeka ea wolo, ele nda joso ja Nzakomba, 
REV.9.14	omo aokela ekima ea botoa, oki la bolola, Tungola bikima binei bitungama nda ntando e’enene ea Pelata. 
REV.9.15	Ko bikima binei biotungwa, biko bezamaki o la ncina ea heure eko, la mbil’eko la nsanz’eko, la année eko, wae baome likafo limoko j’akafo b’anto basato. 
REV.9.16	Ko boanji w’eloi bi’anto bandafemaki nda mpunda boki bekoka nkot’ife; emi ndokaki boanji’okiyo. 
REV.9.17	Ene wete elenge eki’m’oenaka mpunda nd’enelo; ko iy’andafemaki nd’iko baki la ngua ya ntolo, nga ngua ya tsa, nga ya hyacinthe la soufre; ko betsa bia mpunda iko beki nga betsa bia nkosi, ko tsa la bolinga la soufre baolola lim’emwa’ekiyo. 
REV.9.18	La bielo biko bisato, wae tsa la bolinga la soufre bandolaki lim’emwa bekiyo, likafo limoko j’akafo b’anto basato baoomama; 
REV.9.19	ele mpamba ea mpunda iko ele nd’emwa’ekiyo la nd’engongo’ekiyo; ele bengongo’ekiyo bele ngole njwa, ko bele l’etsa ko bayokote banto la beko. 
REV.9.20	Ko bant’amo baciki bataomamaki la bielo bine, ntabaututalaki belemo bi’akata’akiyo wae bafomemya bademona, la baidola ba wolo la ba argent la ba konga la b’ekenje, ko la ba nsasenga, bafeneya, ko bafokeya, ko bafokendeya: 
REV.9.21	ko ntabaututalaki mbaoma ik’iy’oomak’anto ko la baloka’akiyo, ko la bansamba’akiyo, ko la ciya tokiyo.
REV.10.1	KO njenaki ekima emo ea mpamba, ekitela lima loola, aolotsama la litute; ko ngolo eki nd’otsa’okande, ko elongi ekae eki nga jefa, ko bakaka’akae nga bakonji ba tsa; 
REV.10.2	ko aki l’onkanda w’isisi boumbwa nda likata likae, ko amatelaki lieke j’okwa la likaka likae j’elome, ko amatelaki bokili la likaka likae ja waji; 
REV.10.3	ko aobeleza la lofoso j’onene nga lofoso ja nkosi efangwa: ko aki’nd’obelezaka, bakungola bako nsambo batefelaki. 
REV.10.4	Ko aki bakungola nsambo otefelaka, nkelaki wae nkote: ko ndokaki lofoso lima loola, lokela, Bomba baoyi baki bakungola otefelaka; tokotake bako. 
REV.10.5	Ko ekima eki’m’oenaka njemala nda lieke j’okwa la nd’okili asangyaki likata likae j’elome o nda wiji wa loola, 
REV.10.6	ko asimbaki l’ende oyoike bikeke la bikeke, ondemaki loola la toma touma tol’eko, ko l’okili la toma touma tol’eko, ko la lieke j’okwa la toma touma tol’eko wae ekeke efaoyalema lenkina, 
REV.10.7	lolonde nda bembile bia lofoso j’ekima ea nsambo, akel’ende wae ule bolola, nkako wisisa wa Nzakomba bosila, eleng’eki bosako w’olotsi boki’nd’osangelaka bakwala’akae, bateli. 
REV.10.8	Ko lofoso loki’m’ookaka lima loola lotefelaki l’emi lenkina, ko lokela, Kenda, yokole bonkanda boumbwa bole nda likata j’ekima ondemi nda lieke j’okwa la nd’okili. 
REV.10.9	Ko ncwak’ele ekima, ndokelaki wae anka bonkanda w’isisi. Ende aonkela, Kola, ko leka boko bouma; ko boko wifokela botema’oke bololo, lolo nd’omwa’oke wifoyalem’eteletela nga mpako. 
REV.10.10	Ko nkolaki bonkand’oko w’isisi lima likata j’ekima, ko ndeki boko bouma, ko boko boki nd’omwa’okami eteletela nga mpako; ko aki’m’oleka boko, botema’okami boyalemaki bololo. 
REV.10.11	Ko baonsangela, We wifotela lenkina baoyi nd’ewela ea bant’auke, ko la bise, ko la mposo, ko la bakulaka ba Rois bauke.
REV.11.1	KO bokombe bokaemak’el’emi ngole bonkando: ko omo aokela, Emala, eza ilombe ya Nzakomba, ko la nkinda ea mbeka, ko l’iy’amemya imemya eko. 
REV.11.2	Lolo itenela ile nd’anza b’ilombe cik’iko, tawezake; el’iko iokaemak’ele Bafaya: ko bifomatela bonanga wa boeko nsanza ntuk’inei l’ife. 
REV.11.3	Ko njifokaya temoins bakami bale elekelo, ko bifotel’aoyi bembile nkoto la benkam’efe l’embile ntuk’otoa, bifolotsama l’enyuku. 
REV.11.4	Bane wae betamba bia bilaya befe ko la biilelo bia totswa bite bindemi nda joso ja Nkolo e’okili. 
REV.11.5	Ko nkin’onto alanga wete afit’iyo, tsa toyole lim’emwa’ekiyo, ko toko tosiza baini’akiyo; ko nkin’onto alanga wae afit’iyo, ende ifoomama l’eleng’ene. 
REV.11.6	Bane bale la mpamba wete bafaningol’asi balongo, ko bafit’okili la wengi bieto, nd’ekeke nko loswele elang’iyo. 
REV.11.7	Ko a iy’osiza nsango ekiyo, nyama eko endola lima lifoku j’abuso ifauny’etumba, ko ifaoma ci. 
REV.11.8	Ko biembe bikiyo bifoyalema nda mboka e’onanga w’onene, botangema eleng’ele bolimo Sodomo la Ejipeto, wiji boki Nkolo oakemaka nd’ekulusu. 
REV.11.9	Ko banto ba wengi baoci la ba wengi beloi, la ba wengi mposo, la ba wengi bise baala biembe bikiyo bembile besato l’etei, ko bafeka wae bafokunde biembe bikiyo nd’oomba. 
REV.11.10	Ko iy’afetsa nd’okili basalangana nd’ewela ekiyo, ko bok’ekemo, ko bifosokozana nganji ya mpato; eki bateli’ak’afe otumolak’anto bafetsa nd’okili. 
REV.11.11	Nd’afeka ba bembile besato l’etei, loi ja loiko lim’ele Nzakomba jolotswel’iyo, ko baolemala nd’akaka’akiyo; ko booma w’onene bokwela banto bandaalaki. 
REV.11.12	Ko bokaki lofoso j’onene lima loola, londakela, Lound’endo. Ko bulelaki nda loola nda litute; ko baini’akiyo baalaki. 
REV.11.13	Ko nda heure eko efukelo e’enene e’okili eoliela, ko likafo limoko j’akafo b’onanga’oko jom jofitana; ko banto nkoto nsambo baomamaki nd’efukelo eko e’okili: ko iy’auma bakociki baoanga l’oangi, ko baomemya Nzakomba ea loola.
REV.11.14	Elo ea bife eolekana: bala, ea bisato eotutama.
REV.11.15	Ko ekima ea nsambo ulaki bolola; ko mposo y’inene iolokana nda loola, ko iko ikelaki, Likulaka j’okili joyalema likulaka ja Nkolo ekiso, ko ja Masiya ekande; ko ifoyalema nda mpifo eko bikeke la bikeke. 
REV.11.16	Ko bingambe ntuk’ife la binei bakit’ase nda ngwende ikiyo nda joso ja Nzakomba, baokwa nda bilongi bikiyo, ko baomemya Nzakomba, 
REV.11.17	bakela, Tokosima we boya, O Yawe Nzakomba, Owa mpamba euma, ol’eko, ko oki eko, ele we osila okola mpamba ekawe e’enene, ko oyala nda mpifo e’okulaka. 
REV.11.18	Koko ba-bise bokaki nkele, ko nkele ekawe eoya, ko l’ekeke e’etenelo e’akambo ea bawei eoliela, ko l’ekeke ee w’oka bakwala’ake, bateli, ndako ikiyo, ko la ba-boeko, ko l’iy’aanga lina like, ba tosisi ko la banene o ngoko; ko l’ekeke ee w’ofita banto bafit’okili.
REV.11.19	Ko ilombe ya Nzakomba ile nda loola iokombwa, ko sanduku ea elembelo e’okolo ekae eolenya nd’ilombe ikande iko; ko bakalili la mposo l’akungola, l’efukelo e’okili la mboko y’inene bielaki.
REV.12.1	KO lotaza j’onene jolenya nda loola; bomoto olotsama la jefa, ko nsonge eki nd’ase b’akaka’akae, ko aki la likuka ja tooci jom la tofe nd’otsa’okande; 
REV.12.2	aki la jemi, ko alelaki, el’ende aolomatswa, ko aolok’eefe wae aote bona. 
REV.12.3	Ko lotaza lomo jolenya nda loola; ko bala, dragon e’enene ea rouge, aki la betsa nsambo, ko l’ekolo jom, ko nd’etsa’ekae diadèmes nsambo, 
REV.12.4	koko losolongo lokande lobela likafo limoko j’akafo ba tooci ta loola basato, ko usaki toko nd’okili: ko dragon emalaki nda joso ja bomoto otutama loota wete a end’oota, amele bona okae. 
REV.12.5	Ko aotaki bona owa jende, oyalema nda mpifo ele benanga’euma la bonkando wa loolo: ko bona okae aokolama ele Nzakomba la nda ngwende ekae. 
REV.12.6	Ko bomoto alotaki nd’etekeleke eki Nzakomba oelezak’ende itenela, wae afongam’eko bembile nkoto la benkam’efe la bembile ntuk’otoa.
REV.12.7	Ko etumba eoliela nda loola: Mikaele la bikima bikae baunyaki dragon etumba: ko dragon la bikima bikae baunaki; 
REV.12.8	lolonde ntabalonga. Ko boyalo’okiyo ntabotanema lenkina nda loola nye. 
REV.12.9	Ko dragon e’enene, wae njwa ea kalakala, ende otangema Diabolo la Satana, wete bofombi ow’enanga’euma, usamaki nd’okili, ko la bikima bikae busamaki iyo l’ende. 
REV.12.10	Ko ndokaki lofoso j’onene nda loola, lokela, Aeyoko loiko la mpamba la likulaka ja Nzakomba ekiso la mpifo ea Masiya ekande baoya: ele bofaci ow’alongo’akiso ondafata mpafata nda joso ja Nzakomba ekiso la mbile l’otso, aolusama nd’ase. 
REV.12.11	Ko iyo boumbaki nd’ewela ea balongo ba Bona owa mpate, ko nd’ewela ea nsango ek’iy’osangaka; ko ntabalanga loiko lokiyo elaka nk’iwa. 
REV.12.12	Nd’ewel’ene we, loola, l’iny’ayala nda loola, losalangana. Elo ele bokili, ko l’ele lieke j’okwa: ele Diabolo aokitela el’inyo, oka nkele e’enene, el’ende aolea wete ale l’ililingi kika.
REV.12.13	Aki Dragon oenaka wae aolusama nd’okili anyokolaki bomot’oko ootaki bona owa jende. 
REV.12.14	Ko bafafu bak’afe ba nkombe eko e’enene baokaem’ele bomot’oko, wete afekwa nd’etekeleke nd’itenela ikande ifongam’ende ekeke la bikeke ko l’etei ea ekeke lim’elongi ea njwa eko. 
REV.12.15	Ko njwa aozak’asi lim’omwa’okande ele bomoto ngole ntando eko. 
REV.12.16	Ko bokili bokambyaki bomoto, ko boumbolaki bomwa’okande, ko bomelaki ntando eki dragon oozaka lim’omwa’okae. 
REV.12.17	Ko dragon aolokel’omot’oko nkele mongo, ko aocw’ounya bana’akae baciki etumba, wae iy’afonga besise bia Nzakomba, ko bakatemela nsango ea Yesu.
REV.13.1	KO ende aolemala nd’ekongo bia lieke j’okwa. Ko njenaki nyama emo eyosafwa lima lieke j’okwa, eki la bekolo jom la betsa nsambo, ko eki la diadèmes jom nd’ekolo’ekae, ko la baina ba nsaola ea tosaola nd’etsa’ekande. 
REV.13.2	Ko nyama eko eki’m’oenaka eki nga nkoi, bakaka’akae baki nga bakaka ba ours, ko bomwa’okae boki nga bomwa wa nkosi: ko dragon okaaki mpamba ekae, ko la ngwende ekae, ko la mpifo e’enene. 
REV.13.3	Ko njenaki botsa’okae’omo nga bolotala mpota e’iwa; lolo mpota ekae e’iwa eoika: ko benanga beuma bakamwaki la ncina ea nyama eko, 
REV.13.4	ko bamemyaki dragon eki’nde okaaka mpifo ekae ele nyama eko; ko bamemyaki nyama eko, bakela, Osongi la nyama ene na? ko okuseya ouny’ende etumba na? 
REV.13.5	Ko bomwa bokaema el’ende botefela baoyi b’anene la tosaola; ko mpifo eokaem’el’ende wete ayaleme nsanza ntuk’inei l’ife. 
REV.13.6	Ko aumbol’omwa’okande wae asaole Nzakomba ko asaole lina likae ko l’ilombe ikae, o l’iy’ayala nda loola. 
REV.13.7	Elekelo eokaem’el’ende wae aunya ba-boeko etumba, ko aumb’iyo: ko mpifo eokaem’el’ende ele wengi baoci la wengi banto la wengi lofoso la wengi ese. 
REV.13.8	Ko bant’auma bafetsa nd’okili bifomemy’ende, wete wengi’onto otakotama lina nd’onkanda wa loiko wa Bona owa mpate, oomama lim’iango y’okili. 
REV.13.9	Nkin’onto ale la litoi, kel’end’okoza. 
REV.13.10	Nkin’onto ale owa jombo, ende ifocwa nda jombo: nkin’omo aom’onto l’ifaka y’etumba, ende ifoomama l’ifaka y’etumba. Ane wae ikelo e’otema ko l’imeezo ea ba-boeko.
REV.13.11	Ko njenaki nyama enkina ayole lim’okili; aki l’ekolo befe nga bona owa mpate, ko atefelaki nga dragon. 
REV.13.12	Ko ende akelaki baoyi ba mpifo ea nyama ea joso nd’aiso’akae: ko aotoma bokili l’iy’afetsa nd’okili lotomo wete bamemya nyama ea joso, eki mpota e’iwa oikaka, 
REV.13.13	ko aokela ntaza y’inene, wae akiteza tsa nd’okili lima loola nd’aiso b’anto. 
REV.13.14	Ko aofomb’iy’afetsa nd’okili la ncina ea ntaza ikaem’el’ende wete akel’iko nd’aiso ba nyama eko; asangela banto bafetsa nd’okili, wae bakele efoya ea nyama eki la mpota e’ifaka y’etumba, ko eoika. 
REV.13.15	Ko mpifo ekaem’el’ende wae aka eko loi, wete efoya ea nyama eko, wae efoya ea nyama etefele, ko akele wete iy’auma bafomemy’efoya ea nyama eko baomame. 
REV.13.16	Ko akela wae bant’auma ba tosisi la b’anene, baaci la beola, ba nsomi l’akwala, bambe lotaza nda likata likiyo j’elome, nkina nd’elongi ekiyo; 
REV.13.17	ko nk’onto okuseya losomba nkina lotekya toma, imola nk’ende ole la lotaza loko, wete lina ja nyama eko, nkina boanji wa lina likande. 
REV.13.18	Ane wae wanya. Ende ole la nkotola, kel’ende aande boanji wa nyama eko: ele boko bole boanji w’onto: ko boanji’okande bole wae benkam’otoa la ntuk’otoa l’otoa.
REV.14.1	KO njenaki ko bala, Bona owa mpate emi nda ngongo ea Ziona, ko baki l’ende banto bokoko bomoko la kese inei la nkot’inei, baki lina likae ko la lina j’Ise ekae okotamaka nda bilongi bikiyo. 
REV.14.2	Ko ndokaki lofoso lima loola, nga lofoso j’asi’auke, ko nga lofoso ja likungola j’onene; ko lofoso loki’m’ookaka loki nga mposo ya bafomi b’engele, bayofome bengele’ekiyo, 
REV.14.3	ko bemba nsau nga nsau e’aeyoko nda joso ja ngwende eko, la nda joso ja nyama ik’inei iyoike, la nda joso ja bingambe biko: ko nk’onto okuseya jekela nsau eko, imola nko banto bokoko bomoko la kese inei la nkot’inei wete iy’asombamaki lim’okili. 
REV.14.4	Bane wae iy’ataalana l’amato: el’iyo bale benjemba mongo. Bane wete iy’akima Bona owa mpate wiji wa nko loswele bocw’ende. Bane basombamaki lim’ek’anto wae bayale bamuka ba joso ele Nzakomba, ko l’ele Bona owa mpate. 
REV.14.5	Ko nk’ampulu batanema nd’omwa’okiyo nye: iyo bafa la bolema.
REV.14.6	Ko njenaki ekima emo ayofekwa nd’etei ea loola, aki la nsango e’olotsi ea seko wae aongoz’ele banto bafetsa nd’okili, ko l’ele wengi ese la wengi booci la wengi lofoso la wengi’anto: 
REV.14.7	ko atefelaki la lofoso j’onene, akela, Loanga Nzakomba, ko lomemy’ende l’imemya ya jilangi, ele ekeke e’etenelo ekande e’akambo eoya; ko lomemy’ende ondemaki loola l’okili la lieke j’okwa la bitoko bi’asi.
REV.14.8	Ko ekima emo ea bife aoliela, akela, Aokwa! aokwa! Babela w’onene, omezaki baoci bauma vina ea nkele ea linsamba.
REV.14.9	Ko ekima enkina ea bisato aokima biko, akela la lofoso j’onene, Nkin’onto nko loswele amemya nyama eko l’efoya ekae, ko aolamba lotaza nd’elongi ekae nkina nda likata likae, 
REV.14.10	ende ifomela vina ea nkele ea Nzakomba endezama nko nsanganya nd’ekala ea nkele ekae; ko ifen’elo la tsa ko la soufre nda joso ja bikima bi’oeko, ko nda joso ja Bona owa mpate: 
REV.14.11	ko bolinga w’elo ekiyo bolulela bikeke la bikeke; ko iy’amemya nyama eko l’efoya ekande, ko l’ende ondamba lotaza ja lina likae bafoate jomo la mbile l’otso nye. 
REV.14.12	Ane wae ikelo e’otema ea ba-boeko, wete iy’afonga besise bia Nzakomba ko l’imeezo eko ea Yesu.
REV.14.13	Ko ndokaki lofoso lima loola, lokela, Kotaka, Lim’aeyoko bawei bawa ele Nkolo baosakema l’okako wa swa. Bolimo akela, Onde, wae bome lim’elemo’ekiyo; ele beketo’ekiyo beolakima.
REV.14.14	Ko njenaki, ko bala, litute ja fe; ko omo akit’ase nda litute nga Bona ow’onto, aki la likuka ja wolo nd’otsa’okae, ko aokita bongwango wa mpia nda likata likae. 
REV.14.15	Ko ekima emo aolola lim’ilombe ya Nzakomba aobeleza, aokel’ende okit’ase nda litute la lofoso j’onene, Tomba bongwango’oke ko muka: ele heure ea mamuka eokita, ele emukelo e’okili eolelama. 
REV.14.16	Ko ende okitak’ase nda litute usaki bongwango’okae nd’okili; ko bokili bomukama.
REV.14.17	Ko ekima emo olaki lim’ilombe ya Nzakomba ile nda loola, ko ende aki l’ongwango wa mpia ngoko. 
REV.14.18	Ko ekima emo olaki lima nkinda ea mbeka, wet’ende oata mpifo ea tsa, ko aobelez’ende oki l’ongwango wa mpia la lofoso j’onene, akela, Tomba bongwango’oke wa mpia ko muka bituka bia bokoli wa vina w’okili, ele bamuka ba boko baolelama l’emukelo. 
REV.14.19	Ko ekima usaki bongwango’okae nd’okili, ko atakany’amuka ba bokoli wa vina w’okili, ko usaki bako nd’eminyelo ea vina wae eminyelo e’enene ea nkele ea Nzakomba. 
REV.14.20	Ko bamatelaki eminyelo ea vina nd’anza b’onanga, ko balongo baolola lim’eminyelo ea vina, elaka nko baokita bemwa bia mpunda, bakitak’esi nga kilomètres benkam’esato la ntuk’ife.
REV.15.1	KO njenaki lotaza lomo ja lonene ja nkakamwa nda loola, bikima nsambo baki la bieto nsambo, bile bi’afeka, ele nkele ea Nzakomba eosila la biko.
REV.15.2	Ko njenaki nga lieke ja talatala esangana la tsa; ko iy’ayaki l’elonga lima nyama eko ko l’efoya ekae, ko la boanji wa lina likae, bakemi nda lieke ja talatala, baki la bengele bia Nzakomba. 
REV.15.3	Ko baolemba nsau ea Mose bokwala owa Nzakomba, ko la nsau ea Bona owa mpate, bakela, O Yawe Nzakomba ea mpamba euma, belemo’eke bele bi’enene ko la bia nkakamwa; bilenge bike bile bia liongi ko la nsosolo. 
REV.15.4	We, Bokulaka owa Roi owa bikeke biuma. We Yawe, ofokoange na, ko ofomemya lina like l’imemya ya jilangi na? Ele we ole owa boeko; ele banto ba bise biuma bifoy’okomemya we; ele beketo’eke bia liongi beolenya.
REV.15.5	Nd’afeka ba baoyi’ane, njenaki, ko ilombe ya Nzakomba y’esele ya nsango iokombwa nda loola: 
REV.15.6	ko bikima nsambo baki la bieto nsambo baolola lim’ilombe, baolotsama la bito bia mbenza ea soto la ngesingesi, ko baolembama l’esenge bia wolo nda ntolo ikiyo. 
REV.15.7	Ko emo ea nyama ik’inei iyoike akaaki bikima biko nsambo bijwa bia wolo nsambo, bioyola la nkele ea Nzakomba oyoike bikeke la bikeke. 
REV.15.8	Ko ilombe ya Nzakomba ioyola l’olinga lima jilangi ja Nzakomba, ko lima mpamba ekae; ko nk’omo okuseya jotswa nd’ilombe ya Nzakomba elaka nko bieto nsambo bia bikima nsambo biosila nye.
REV.16.1	KO ndokaki lofoso j’onene lim’ilombe ya Nzakomba lokela bikima biko nsambo, Lokenda, luteza bijwa biko nsambo bia nkele ea Nzakomba nd’okili.
REV.16.2	Ko ekima ea joso acwaki, ko aoluteza ijwa ekae nd’okili; ko eokela mpota e’obe ea eefe el’anto baki la lotaza ja nyama eko, ko l’el’iy’amemyaki efoya eko ekae.
REV.16.3	Ko ekima ea bife aolutez’ijwa ekae nda lieke j’okwa; ko eoyalema balongo ng’alongo ba bonto owei; ko wengi bolimo oyoike aowa, wae belemo beki nda lieke j’okwa.
REV.16.4	Ko ekima ea bisato aolutez’ijwa ekae nda ntando ko nda bitoko bi’asi; ko baoyalema balongo. 
REV.16.5	Ko ndokaki ekima ea basi akela, We ole owa liongi, ol’eko, ko oki eko, we owa Boeko, ele we otenaki likambo ngoko: 
REV.16.6	ek’iy’outezaka balongo ba ba-boeko, ko la bateli, ko okaak’iyo balongo wete bamele bako; iyo beji ngoko. 
REV.16.7	Ko ndokaki nkinda ea mbeka ekela, Onde, Yawe Nzakomba, owa mpamba euma, bitenelo bike bi’akambo bile bia nsosolo la bia liongi.
REV.16.8	Ko ekima ea binei aolutez’ijwa ekae nda jefa; ko elekelo eokaem’ele jefa wae litumb’anto la tsa. 
REV.16.9	Ko banto baolongola la wane wa mpamba: ko basaolaki lina ja Nzakomba oki la mpifo ea bieto biko; ko ntabaututala wete bomemy’ende l’imemya ya jilangi.
REV.16.10	Ko ekima ea bitano aolutez’ijwa ekae nda ngwende ea nyama eko; ko likulaka likae jolinda yo; ko batooma ndeum ikiyo nd’ewela e’eefe, 
REV.16.11	ko basaolaki Nzakomba ea loola nd’ewela ea biefe bikiyo ko la mpota ikiyo: ko ntabaututala beketo’ekiyo.
REV.16.12	Ko ekima ea botoa aolutez’ijwa ekae nda ntando e’enene wae ntando ea Pelata; ko basi b’eko baokasa, wete mboka e’akulaka baya lima Est ezama. 
REV.16.13	Ko njenaki bekali bia linyamo besato nga bakoci bolaki lim’omwa wa dragon, ko lim’omwa wa nyama eko, ko lim’omwa wa boteli’oko ow’ampulu: 
REV.16.14	ele beko bele bekali bia bademona beyokamb’elemo bia nkakamwa; beocwa el’akulaka ba Rois ba benanga’euma, wete batakany’iyo nd’etumba ea mbile e’enene ea Nzakomba owa mpamba euma. 
REV.16.15	(Bala, njoya nga wiyi.) Ende ondesanya, ko ofonga benkoto’ekae, nyango afokende l’otaka, ko bafene nsoi ekae, aokem’ekemo. 
REV.16.16	Ko beolatakanya nd’itenela itangema nda lofoso ja Ba-Ebele Ala-Mengido.
REV.16.17	Ko ekima ea nsambo aolutez’ijwa ekae nd’efofoe; ko lofoso j’onene jolaki lim’ilombe ya Nzakomba, ko lima ngwende eko, lokela, Joi jokelama: 
REV.16.18	ko bakalili la mposo la bakungola baoliela; ko l’efukelo e’okili e’enene; nda bikeke biuma biki banto nd’okili kilo efukelo ng’eko l’onene la mpamba. 
REV.16.19	Ko bonanga’oko w’onene bokafwana bakafo basato, ko benanga bia bise bekweki: ko Babela w’onene aolofwama nd’aiso ba Nzakomba wete oka ende ekala ea vina ea nkele ekae ea ndekola. 
REV.16.20	Ko wengi ekole eolota, ko ngongo ntitanema nye. 
REV.16.21	Ko mboko y’inene, wengi looko loki bolito wa kilo nga talento emoko, iokwel’anto lima loola: ko banto basaolaki Nzakomba nd’ewela e’eto ea mboko: ele eto eko ele e’enene ea ndekola.
REV.17.1	KO ekima emoko ea bikima nsambo baki la bijwa nsambo ayaki, ko aotefela l’emi, akela, Yak’endo, njifokeneya etenelo ea likambo j’omoto ow’onene owa linsamba, okit’ase nd’asi’auke njafema; 
REV.17.2	oki bakulaka ba Rois b’okili okelaka linsamba l’ende, ko iy’afetsa nd’okili balangwaki la vina ea linsamba likae. 
REV.17.3	Ko antombaki la Bolimo nd’etekeleke emo; ko njenaki bomoto ondafemela nyama ea écarlate, ekama la baina ba nsaola, eki la betsa nsambo l’ekolo jom. 
REV.17.4	Ko bomot’oko aolotsama l’eto ea pourpre la écarlate, ko aokombyama la wolo la bikenje bia wiko mongo ko la perles, aokita nda likata likae ekala ea wolo ekama la baoyi ba linyamo, wae belemo bia linyamo bia linsamba likae. 
REV.17.5	Ko nd’elongi ekae lina jokotama wete, WISISA, BABELA OW’ONENE, NYANGO E’AMATO BA LINSAMBA, NYANGO EA BAOYI BA LINYAMO B’OKILI. 
REV.17.6	Ko njenaki bomot’oko alangwaki l’alongo ba ba-boeko, ko l’alongo ba basangi bawaki nd’eloko ea Yesu. Aki’m’oenak’ende, nkamwaki o nkakamwa mongo. 
REV.17.7	Ko ekima aonkela, Okamwaki lae? Njifokosangela wisisa w’omot’oko, la nyama ele la betsa nsambo l’ekolo jom, eyotombe bomot’oko. 
REV.17.8	Nyama eki w’oenaka eki eko, ko ef’eko ko eotutama jola lima abuso, ko eotutama locwa nd’efitanelo. Ko iy’afetsa nd’okili, a iy’oena nyama eko, bifokamwa, wae iy’atakotama baina nd’onkanda wa loiko lim’iango y’okili, wete nyama eko eki eko, ko ef’eko ko ifoya. 
REV.17.9	Ane wae lokai lole la wanya, Betsa nsambo bele ngongo nsambo, ikit’ase bomot’oko: 
REV.17.10	ko bele bakulaka ba Rois nsambo, bam’atano baokwa, omo al’eko, bonkina atafoya, a end’oya ifotema nk’ililingi. 
REV.17.11	Ko nyama eki eko, ko ef’eko, ende ale owa mwambi, ko ale omo owa bako nsambo; ko ende aocwa nd’efitanelo. 
REV.17.12	Ko bekolo jom beki w’oenaka bele bakulaka ba Rois jom, batafamba likulaka, lolo bamba mpifo e’akulaka iyo la nyama eko nga heure emoko. 
REV.17.13	Iyo bale la lokai lomoko, ko baka nyama eko mpifo la mpamba ekiyo. 
REV.17.14	Iyo bifounya Bona owa mpate etumba, ko Bona owa mpate ifaumba, el’ende ale Nkolo e’ankolo la Bokulaka owa Roi owa Bakulaka ba Rois; ko iy’ale l’ende bifolonga ngoko, wae iy’andetama l’etelo, basonami, ko ba nsosolo. 
REV.17.15	Ko aonkela, Basi baki w’oenaka wiji bokit’ase bomot’oko owa linsamba, bale banto, la bitukuluku bi’anto, la baoci, la mposo. 
REV.17.16	Ko bekolo jom beki w’oenaka la nyama eko, bako bifina bomoto owa linsamba jino, ko bifofunz’ende, bifolotol’ende benkoto, bifola wunyu bokae, bifotumb’ende la tsa wete alongole nye. 
REV.17.17	Eki Nzakomba bilaka nd’otema’okiyo wae bakele wango bokae, ko baamane la lokai lomoko, wete baka nyama eko likulaka Ekiyo, elaka nko baoyi ba Nzakomba baokelama. 
REV.17.18	Ko bomoto oki w’oenaka ale wae bonanga w’onene bole la mpifo ele bakulaka ba Rois b’okili.
REV.18.1	ND’AFEKA ba baoyi’ane, njenaki ekima emo ayokitele lima loola, aki la mpifo e’enene ko bokili bofolala la jilangi likae, 
REV.18.2	ko aobeleza la lofoso ja mpamba, akela, Aokwa! aokwa! Babela ow’onene, ko boyalema boyalo wa bademona ko la boyalo w’onyolo wa wengi bokali wa linyamo, ko boyalo w’onyolo wa wengi ifulu ya linyamo la indinama jino. 
REV.18.3	Ko ba-bise biuma baokwa la vina ea nkele ea linsamba likae; ko bakulaka ba Rois b’okili bakelaki linsamba l’ende, ko batekyi ba ndomba b’okili bakitaki baaci la mpamba ea baumba’akae b’esengo.
REV.18.4	Ko ndokaki lofoso lomo lima loola lokela, Iny’ant’akami, lola lim’el’ende, wae lofoamane l’aoyi’obe’akae; ko lofambe bieto bikae: 
REV.18.5	ele baoyi’obe’akae baokita nda loola, ko Nzakomba aolofwa baoyi’akae b’obe. 
REV.18.6	Lutey’el’ende eleng’eki’nd’osanganyaka, losanganyel’ende besanganya befe. 
REV.18.7	Elenge eki’nd’okumyak’ende mongo ko aokaka l’esengo ekae, loeney’ende elo la lilelo; el’ende akela nd’otema’okae, Nkit’ase bokulaka ow’omoto owa Roi, mp’etuka, ko mpaolela o nye. 
REV.18.8	Nd’ewela eko, nda mbil’emoko, bieto bine bikae bifoya, wete iwa la lilelo l’eto ea nzala; ko ende ifotumbama la tsa wae alongole nye; ele Yawe Nzakomba otenaki likambo likae ale la mpamba. 
REV.18.9	Ko bakulaka ba Rois b’okili iy’akelaki linsamba l’ende, ko bakendaki l’ende nd’esengo bifolela ko bifula nkimo nd’eloko ekae, a iy’oena bolinga w’etumbelo ekande, 
REV.18.10	bifemala nd’esi nd’ewela ea bonyoko’okae, bakela, Elo, elo, bonanga w’onene, Babela, bonanga wa bolo! etenelo ea likambo like eoya nda heure emoko. 
REV.18.11	Ko batekyi b’aoka b’okili bifolela, bifula nkimo, nd’eloko ekae, ele nk’onto osomba baoka’akiyo lenkina nye; 
REV.18.12	wete baoka ba wolo, l’argent, la bikenje bia wiko mongo, la perles, la mbenza ea bolo, la pourpre, la soie, l’écarlate, la babaya ba mpimbo, la wengi ijwa ea ivoire, la wengi ijwa esengama lim’abaya ba wiko boleki, ko l’ea konga, l’ea loolo, l’ea marbre, 
REV.18.13	la cinnamome, la baimi, la parfums, la bote wa mbaisa, la encens, la vina, l’auta, la farine e’olotsi, la blé, la ngombo la mpate la mpunda, la bitombelo, l’akwala ko la belimo bi’anto. 
REV.18.14	Ko bamuka baki bolimo’oke ookaka mposa, baoliman’ele we, ko toma touma t’olotsi ko t’esengo tofitana lim’ele we, ko banto bafaotana toko lenkina nye. 
REV.18.15	Batekyi b’aoka’ane bakitaki baaci l’ende bifemala nd’esi nd’ewela ea boangi w’elo ekae, ko bula nkimo, 
REV.18.16	bakela, Elo, elo, bonanga w’onene, olotaki mbenza ea bolo, la pourpre, l’écarlate, ko okombyamaki l’okombi wa wolo l’ekenje ea wiko, ko la perles! 
REV.18.17	ele liaci liko jouke jofitana nda heure emoko. Ko wengi capitaine ea basua, ko wengi’onto oluka nda wato, l’asali ba basua, l’iy’auma baata nkito l’osala nda lieke j’okwa, baolemala nd’esi, 
REV.18.18	ek’iy’oenaka bolinga w’etumbelo ekae, baobeleza, bakela, Bonanga bosongi l’oko w’onene na? 
REV.18.19	ko busaki biucu nd’etsa’ekiyo, baolela, baolula nkimo, ko baobeleza, baokela, Elo, elo, bonanga w’onene, bonanga’ok’iy’auma baki la basua nda lieke j’okwa okitaki baaci la ncina ea liaci likae, el’ende aofitana nda heure emoko. 
REV.18.20	We loola, l’inyo ba-boeko, l’inyo bikima, l’inyo bateli, losalangana nd’ewela ekande; ele Nzakomba aolumb’ende likambo l’etenelo ekinyo.
REV.18.21	Ko ekima ea bolo ambolaki ekenje ng’ekenje ea eminyelo ea biofo, ko usak’eko nda lieke j’okwa, akela, Nk’eleng’eko Babela bonanga w’onene ifusama nd’ase l’ekwelo e’enene, ko afaotanema lenkina nye. 
REV.18.22	Ko mposo ya bafomi ba bengele la ya bandemba nsau, la ya bauli ba mponge la belola, ifaokana lenkina nd’etei eke nye, Ko bosali owa wanya nko loswele afaotanema lenkina nd’etei eke nye; ko lolingo j’eminyelo ea biofo lofaokana lenkina nd’etei eke nye; 
REV.18.23	ko fole ea itswa efaongesa lenkina nd’etei eke nye; ko lofoso ja wengi owa waji la lofoso ja waji ow’aeyoko lofaokana lenkina nd’etei eke nye; ele batekyi’ake b’aoka baki ba-mpifo nd’okili; ele ba-bise bauma baofombama la baloka bake. 
REV.18.24	Ko balongo b’ateli la ba-boeko, la b’ant’auma baomamaki nd’okili baotanema nd’etei ekande.
REV.19.1	ND’AFEKA ba baoyi’ane ndokaki lofoso j’onene j’etukuluku e’enene nda loola, lokela, Aleluya; Nzakomba ekiso ale la loiko, la jilangi, la mpamba: 
REV.19.2	ele bitenelo bikae bi’akambo bile bia nsosolo la bia liongi: el’ende aotena likambo j’omoto owa linsamba ow’onene, wae ende ofitaki bokili la linsamba likae, ko aosombola nkele nd’ewela ea balongo ba bakwala’akae baki’nd’outezaka. 
REV.19.3	Ko bakela bokela w’efe, Aleluya. Ko bolinga’okae boyulele bikeke la bikeke. 
REV.19.4	Ko bingambe biko ntuk’ife la binei, ko la nyama ik’inei iyoike baokwa ko baomemya Nzakomba okit’ase nda ngwende eko, bakela, O ngoko; Aleluya. 
REV.19.5	Ko lofoso lolola lima ngwende eko, lokela, Iny’akwala’akae bauma, l’iny’aang’ende, ba tosisi la banene, lomemya Nzakomba ekiso. 
REV.19.6	Ko ndokaki nga lofoso j’etukuluku e’enene, nga lofoso j’asi’auke, nga mposo ya bakungola ba mpamba, lokela, Aleluya; ele Yawe Nzakomba ekiso ea mpamba euma ale Bokulaka owa Roi. 
REV.19.7	Kel’iso tok’ekemo, ko tosalangane, kel’iso tomemy’ende l’imemya ya jilangi: ele liala ja bolongai ja Bona owa mpate joya, ko waji okae aolez’omongo; 
REV.19.8	ko elekelo ekaemaki ele waji wete alots’ende mongo la mbenza e’olotsi ea ngesi-ngesi l’ea feto ele mbenza e’olotsi ele beketo bia ba-boeko bia liongi. 
REV.19.9	Ko aonkela, Kota, iy’andetama l’etelo nd’elambo ea liala j’olongai ja Bona owa mpate baosakem’okako wa swa. Ko aonkela, Bane wae baoyi ba Nzakomba ba nsosolo. 
REV.19.10	Ko nkweki nd’akaka’akae wete ndomemya. Ko aonkela, Tokelake ngoko: emi nde bokwala ngole we, ko l’alongo’akawe bakatemela nsango ea Yesu: memya Nzakomba: ele nsango ea Yesu ele bolimo wa lotelo.
REV.19.11	Ko njenaki loola lokombwa, ko bala, mpunda ea fe, ko l’ende ondafemel’eko, otangema ow’imeezo owa nsosolo: ko ayotene bakambo ko ayoune la liongi, 
REV.19.12	ko baiso’akae bale tsa toyofete, ko bouke wa diadèmes bale nd’otsa’okande; ko ale la lina likotama, nk’onto ondea liko imola nk’ende mongo kika. 
REV.19.13	Ko aolotsama l’onkoto bondinamaki nd’alongo: ko lina likae jotangema Joi ja Nzakomba. 
REV.19.14	Ko beloi bia soldats bele nda loola beolokima, bafi nda mpunda ya fe, ko baolotsama la mbenza e’olotsi ea fe l’ea feto. 
REV.19.15	Ifaka y’etumba ya mpia iolola lim’omwa’okae, wae akote ba-bise l’iko; ko ifaesanya la bonkando wa loolo: ko aomatela eminyelo ea vina ea nkele ea Nzakomba owa mpamba euma. 
REV.19.16	Ko lina jokotama nd’onkoto’okae, la nd’efelo ekae wete BOKULAKA OWA ROI OWA BAKULAKA BA ROIS, KO NKOLO EA BANKOLO.
REV.19.17	Ko njenaki ekima emo emi nda jefa; ko aobeleza la lofoso j’onene, akela tofulu touma tofekwa nd’etei ea loola, Loyaka, lotakana nd’elambo e’enene ea Nzakomba; 
REV.19.18	wae lole wunyu wa bakulaka ba Rois, la wunyu wa Capitaines, la wunyu wa banto ba mpamba, la wunyu wa mpunda la wunyu bokiyo bandafemel’iko, ko la wunyu wa bant’auma, nsomi l’akwala, ba tosisi la banene.
REV.19.19	Ko njenaki nyama eko, la bakulaka ba Rois b’okili l’eloi’ekiyo bia soldats, batakanaki wae baun’etumba l’ende ondafemela mpunda, ko bauna l’oloi bokae. 
REV.19.20	Ko nyama eko eokandema, ko la boteli ow’ampulu okambak’elemo bia ntaza nda joso likae, beki’nd’ofombaka banto bandambaki lotaza ja nyama eko ko bamemyaki efoya ea nyama eko: iy’ak’afe, nk’aik’iyo, baolusama nda lieke ja tsa lifeta la soufre: 
REV.19.21	ko iy’auma baciki baomamaki l’ifaka y’etumba ikande ondafemelaki mpunda eko wae ifaka y’etumba indolaki lim’omwa’okande: ko tofulu touma tokindaki la wunyu bokiyo.
REV.20.1	NJENAKI ekima emo ayokitele lima loola, aki la nsete ea abuso ko aki la bonyolo w’onene nda likata likae, 
REV.20.2	ko akandaki dragon, wae njwa eko ea kalakala, wete Diabolo la Satana, ko aolotungya années nkoto, 
REV.20.3	ko aolousa nda abuso, ko aokomb’eko, ko aakaki eko la lotaza nd’aliko’akae wae afofombe ba-bise lenkina nye, elaka nko années nkoto iosila: nd’afeka ifotungwa ililingi.
REV.20.4	Ko njenaki ngwende l’iy’akit’ase nda iko, ko etenelo e’akambo eokaem’el’iyo: ko njenaki belimo bi’anto baomamaki la ntatena e’etsa nd’ewela ea nsango ea Yesu, ko la nd’ewela ea joi ja Nzakomba, ko la belimo bi’anto batamemyaki nyama eko, l’efoya ekae, ko ntabamba lotaza loko nda bilongi bikiyo, la nda likata likiyo; iyo baoika, ko baoyalema bakulaka, iyo la Masiya, années nkoto. 
REV.20.5	Bawei baciki ntabaika lenkina elaka nko année nkoto iosila. Ene wae eetswelo? lim’iwa ya joso. 
REV.20.6	Ende oat’elekelo nd’eetswelo eko ea joso aosakema l’okako ko ale owa boeko; iwa ya tofe ifa la mpifo el’iyo nye; lolonde bifoyala nkanga ya Nzakomba la ya Masiya, ko bifoyalema bakulaka, iyo l’ende, années nkoto.
REV.20.7	Ko aki années nkoto iosila, Satana ifotungwa lim’onyolo bokae, 
REV.20.8	ko ifola ofomba ba-bise bale nd’akono bak’anei b’okili, Ngongo la Mangongo, wae atakany’iyo nd’etumba: boanji’okiyo bole nga bekongo bia lieke j’okwa. 
REV.20.9	Ko bacwaki nd’okili bouma ko bengamaki etakanelo ea ba-boeko, ko la bonanga bolangema; ko tsa tokitelaki lima loola ko tafitaki. 
REV.20.10	Ko Diabolo ondafombaki, usamaki nda lieke ja tsa la soufre, wiji boyala nyama eko la boteli’oko ow’ampulu, ko bifen’elo la mbile l’otso bikeke la bikeke.
REV.20.11	Njenaki ngwende e’enene ea fe, ko l’ende okit’ase nd’eko, bokili la loola baolota lim’elongi ekae; ko nk’itenela imo itanema lenkina el’iyo nye. 
REV.20.12	Ko njenaki bawei, banene la ba tosisi, bemi nda joso ja ngwende eko, ko benkanda beoumbwa; ko bonkanda’omo, wae bonkanda wa loiko, boumbwa; ko bakambo ba bawei baotenya la baoyi bakotama nd’enkanda eleng’eki beketo’ekiyo. 
REV.20.13	Ko lieke j’okwa joloza bawei baki eko, ko iwa la Adese baoloza bawei baki el’iyo: ko bakambo ba wengi’onto baotenya eleng’eki beketo’ekiyo. 
REV.20.14	Ko iwa la Adese busamaki nda lieke ja tsa. Ine wae iwa ya tofe, wete lieke ja tsa. 
REV.20.15	Ko nkina lina j’onto ntalitanema likotama nd’onkanda wa loiko, ende usamaki nda lieke ja tsa.
REV.21.1	KO njenaki loola j’aeyoko ko l’okili w’aeyoko: ele loola loki joso ko l’okili boki joso baolimana; ko lieke j’okwa lifa lenkina eko. 
REV.21.2	Ko njenaki bonanga w’oeko, wete Yelusalema e’aeyoko, boyokitela lima loola lim’ele Nzakomba bolezama ngole bomoto owa bolongai aokombyama bokombi nd’eloko ea bome’okae. 
REV.21.3	Ko ndokaki lofoso j’onene lima ngwende eko, lokela, Bala, boyalo w’esele wa Nzakomba bole l’anto, ko ende ifoyala l’iyo ko iyo bifoyalema banto’akae, ko Nzakomba mongo ifoyala l’iyo, o Nzakomba ekiyo: 
REV.21.4	ko ifoluola wengi lofisali lim’aiso’akiyo, ko iwa ifaoyalema lenkina nye, nko nkimo ya lokeseli, nko lilelo, nk’eefe o nye: baoyi baki joso baolimana. 
REV.21.5	Ko ende okit’ase nda ngwende eko akela, Bala, njema toma touma l’emelo e’aeyoko. Ko aonkela, Kota; ele baoyi’ane bale b’imeezo la ba nsosolo. 
REV.21.6	Ko aonkela, Baokelama. Emi nde Alpha la Oméga; iango la nsukela. Njifoka ende ondoka mposa basi b’etoko e’asi ba loiko o nganji. 
REV.21.7	Ende olonga ifosangola bane; ko njifoyala Nzakomba ekae, ko ende ifoyala bona’okami. 
REV.21.8	Lolonde iy’aanga, l’iy’afimeza, l’iy’akel’aoyi ba linyamo, la baomi b’anto, la ba-linsamba, la baloki, la bamemyi b’aidola, la bafombi b’ampulu bauma, liondo likiyo lile nda lieke lifeta la tsa la soufre; liko lile wae iwa ya tofe. 
REV.21.9	Ko ekima emo ea bikima biko nsambo baki la bijwa nsambo, batombaki bieto bi’afeka nsambo aoya, ko atefela l’emi akela, Yak’endo, njifokeneya bomot’oko owa bolongai wae waji owa Bona owa mpate. 
REV.21.10	Ko antombaki l’olimo nda ngongo e’enene ea ntale, ko anjeneyaki bonanga w’oeko Yelusalema, boyokitela lima loola lim’ele Nzakomba, 
REV.21.11	boki la jilangi ja Nzakomba: fole ekae eki ng’ekenje ea wiko boleki, ng’ekenje ea jaspe, kengelele nga cristal; 
REV.21.12	boko boki la lobalaka j’onene ja ntale; ko boki la biiso jom la bife; ko bikima jom la bife bemala nda biiso; ko baina bakotama nda biko wete baina ba baoci ba bana ba Yisalaele jom l’afe: 
REV.21.13	nda wiji wa Est biiso bisato; nda wiji wa Nord biiso bisato; nda wiji wa Sud biiso bisato; nda wiji wa Ouest biiso bisato. 
REV.21.14	Ko lobalaka ja bonanga’oko loki la baango b’ase jom la bafe, ko baina ba bikima bia Bona owa mpate baokotama nd’aango bako. 
REV.21.15	Ko ende otefelaki l’emi aki la jeza, wae bokombe wa wolo, wete aeza bonanga’oko ko la biiso bi’oko ko la lobalaka j’oko. 
REV.21.16	Ko bonanga’oko boki la bakono banei o fio, botali weji l’onene o fio: ko aoleza bonanga’oko l’okombe’oko kilomètres nkot’ife l’enkam’enei: botali l’onene la lisangi baki o fio. 
REV.21.17	Ko aoleza lobalaka j’onanga’oko, mètres ntuku nsambo l’ife, eleng’ele jeza j’onto wete j’ekima ea loola. 
REV.21.18	Ko etongelo ea lobalaka j’oko eki ea jaspe: ko bonanga’oko boki wolo wa feto, nga talatala ea feto. 
REV.21.19	Baango b’ase ba lobalaka j’onanga’oko bakombyamaki l’okombi wa bikenje bia wiko bilenge la bilenge. Jango j’ase ja joso liki jaspe, liko j’afe saphir, liko j’asato calcedoine, liko j’anei emeraude, 
REV.21.20	liko j’atano sardonyx, liko j’otoa sardoine, liko ja nsambo chrysolithe, liko ja mwambi béryl, liko j’ibwa topaze, liko ja jom chrysoprase, liko ja jom la limoko hyacinthe, liko ja jom l’afe amethyste. 
REV.21.21	Ko biiso biko jom la bife biki perles jom l’ife wengi wiso; wengi perle emoko: ko mboka e’onanga’oko eki wolo wa feto kengelele nga talatala. 
REV.21.22	Ko ncenaki ilombe ya Nzakomba eko: ele Nkolo Nzakomba ea mpamba euma, ko la Bona owa mpate bale ilombe ya Nzakomba y’onanga’oko. 
REV.21.23	Ko bonanga’oko bofele wela wa jefa la nsonge, wae banges’eko: ele jilangi ja Nzakomba jofolaz’oko, ko Bona owa mpate ale itswa y’oko. 
REV.21.24	Ko ba-bise bifokenda nda fole ea boko: ko bakulaka ba Rois b’okili bayelaka jilangi likiyo nd’oko. 
REV.21.25	Ko biiso bi’onanga’oko bifaokombama la mbile (ele botso bof’eko) nye: 
REV.21.26	ko bifoyela jilangi la lokumo ja bise nd’oko: 
REV.21.27	ko yomba ya linyamo, l’ende okela joi ja linyamo, l’ofomb’ampulu, bafaotsw’eko nye: lolo nk’iyo kika bakotam’aina nd’onkanda wa loiko wa Bona owa mpate.
REV.22.1	KO anjeneyaki ntando e’asi ba loiko, ngesingesi nga cristal, eolola lima ngwende ea Nzakomba l’ea Bona owa mpate, 
REV.22.2	nd’etei ea mboka e’onanga’oko. Nd’empempe bia ntando bek’efe botamba wa loiko bomela, bocweka bamuka bilenge jom la bife, bocweka wengi nsanza: ko nkasa y’otamba’oko iki nd’ewela ea eikyelo e’anto. 
REV.22.3	Wambo wa tu bofaoyala lenkina; nye: ko ngwende ea Nzakomba l’ea Bona owa mpate ifoyal’eko; ko bakwala’akae bitosalel’ende, 
REV.22.4	ko bifen’elongi ekae; ko lina likae lifoyala nda bilongi bikiyo. 
REV.22.5	Ko botso bofaoyalema lenkina nye; bafele wela w’itswa, ko la fole ea jefa; ele Yawe Nzakomba ifafolaza: ko bifoyalema bakulaka bikeke la bikeke.
REV.22.6	Ko aonkela, Baoyi’ane bale b’imeezo, ba nsosolo: ko Yawe Nzakomba ea belimo bia bateli, atomaki ekima ekae wete eneya bakwala’akae baoyi bandiela nk’elingi, 
REV.22.7	ko bala, njoya nkaola. Ende ofonga baoyi ba lotelo j’onkand’one, aosakema l’okako wa swa.
REV.22.8	Emi Yoane nde bonto ondokaki ko njenaki baoyi’ane. Aki’m’ookaka ko njenaki, nkweki nd’ase wae mmemya imemya nda joso j’akaka b’ekima onjeneyaki baoyi’ane. 
REV.22.9	Ko ende aonkela, Tokelake ngoko; emi nde bokwala ngole we l’alongo’ake bateli, ko l’iy’afonga baoyi b’onkand’one: memya Nzakomba.
REV.22.10	Ko aonkela, Toombake baoyi ba lotelo j’onkand’one; ele ekeke eotutama. 
REV.22.11	Ende osamba liongi, kel’ende akongokela beketo besamba liongi: owa linyamo, kel’ende akongoyalema owa linyamo; owa liongi, kel’ende akongokela beketo bia liongi: owa boeko, kel’ende akongoyalema owa boeko. 
REV.22.12	Bala, njoya nkaola, ko ndako ekami ele l’emi, wete nka wengi’onto eleng’ele beketo’ekae. 
REV.22.13	Nde Alpha la Oméga, owa joso l’ow’afeka, iango la nsukela. 
REV.22.14	Iy’asola benkoto’ekiyo baosakema l’okako wa swa, wae baate mpifo wete bay’ele botamba wa loiko, ko botswa la biiso nd’onanga’oko. 
REV.22.15	Mbwa la baloki la ba-linsamba, la baomi b’anto, la bamemyi b’aidola, l’iy’auma balanga la bafomb’ampulu, bale nd’anza.
REV.22.16	Emi Yesu ntomaki ekima ekami wae asangel’inyo baoyi’ane nd’eloko ea Bikelesia. Emi nde wili la bona owa Dawidi, ioci ya ngesingesi, ya nkesa.
REV.22.17	Koko Bolimo la waji bakela, Yaka. Ende ondoka, kel’ende akele, Yaka. Ko ende ondoka mposa, kel’ende aye: ende olanga, kel’akole basi ba loiko o nganji.
REV.22.18	Emi nsangela wengi’onto ondoka baoyi ba lotelo ja bonkand’one, nkina bonto nko loswele, akokya joi ele bako, Nzakomba ifolokokez’ende bieto biokotama nd’okand’one: 
REV.22.19	ko nkina bonto nko loswele aolimola joi lima baoyi ba bonkand’one wa lotelo, Nzakomba ifimola liondo likae lim’otamba wa loiko, ko lim’onanga’oko w’oeko wae lim’aoyi bakotama nd’onkand’one.
REV.22.20	Ende osanga baoyi’ane, akela, Onde, njoya nkaola. O ngoko: yaka, Nkolo Yesu.
REV.22.21	Boya wa Nkolo Yesu boyale la ba-boeko. O ngoko.
