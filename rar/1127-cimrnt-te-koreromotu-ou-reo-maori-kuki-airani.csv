MAT.1.1	'E 'akapapa'anga nō te 'ui tupuna o Iēsū Mesia, 'e tamaiti nā Dāvida, 'e tamaiti nā Āberahāma.
MAT.1.2	'Ānau akera tā Āberahāma ko Īsā'aka; 'ānau akera tā Īsā'aka ko Iākōba, 'ānau akera tā Iākōba ko Iūda ē tōna au tuakana ē te au teina; 
MAT.1.3	'ānau akera tā Iūda ko Phāreza ē ko Zara i a Tāmara; 'ānau akera tā Phāreza ko Ēserōna, 'ānau akera tā Ēserōna ko Rama; 
MAT.1.4	'ānau akera tā Rama ko Āmīnādaba; 'ānau akera tā Āmīnādaba ko Na'asona; 'ānau akera tā Na'asona ko Salamona; 
MAT.1.5	'ānau akera tā Salamona ko Boāza i a Rā'aba; 'ānau akera tā Boāza ko Ōbeda i a Ruta; 'ānau akera tā Ōbeda ko Iēse; 
MAT.1.6	'ānau akera tā Iēse ko Dāvida te ariki ra.
MAT.1.6	'Ānau akera tā Dāvida ko Sōlomona i te va'ine a Ūria ra; 
MAT.1.7	'ānau akera tā Sōlomona ko Rēhōboāma; 'ānau akera tā Rēhōboāma ko Ābia; 'ānau akera tā Ābia ko Asa; 
MAT.1.8	'ānau akera tā Asa ko Iēhōsāphata; 'ānau akera tā Iēhōsāphata ko Iōrama; 'ānau akera tā Iōrama ko Ūzia; 
MAT.1.9	'ānau akera tā Ūzia ko Iōtama; 'ānau akera tā Iōtama ko Āhaza; 'ānau akera tā Āhaza ko Hēzekia; 
MAT.1.10	'ānau akera tā Hēzekia ko Manāse; 'ānau akera tā Manāse ko Āmona; 'ānau akera tā Āmona ko Iōsia; 
MAT.1.11	'ānau akera tā Iōsia ko Iēkōnia ē tōna 'ai taeake i te tuātau i riro tuika'a atu ei ki Bābulōnia ra.
MAT.1.12	Ē kia riro tuika'a atu ei rātou ki Bābulōnia, 'ānau akera tā Iēkōnia ko Salatiela; 'ānau akera tā Salatiela ko Zērūbābela; 
MAT.1.13	'ānau akera tā Zērūbābela ko Ābiūda; 'ānau akera tā Ābiūda ko Ēliākima; 'ānau akera tā Ēliākima ko Āzora; 
MAT.1.14	'ānau akera tā Āzora ko Sādoka; 'ānau akera tā Sādoka ko Ākima; 'ānau akera tā Ākima ko Ēliuda; 
MAT.1.15	'ānau akera tā Ēliuda ko Ēleāzara; 'ānau akera tā Ēleāzara ko Mātana; 'ānau akera tā Mātana ko Iākōba; 
MAT.1.16	'ānau akera tā Iākōba ko Iōsēpha, te tāne a Māria, nāna i 'ānau i a Iēsū ra ko tei karanga'ia ē ko te Mesia.
MAT.1.17	Ko te au uki kātoatoa i reira mei a Āberahāma maira e tae rava akera ki a Dāvida e rau nga'uru mā 'ā ia uki; mei a Dāvida maira e tae akera ki te riro'anga tuika'a ki Bābulōnia ra e rau nga'uru mā 'ā ia uki; ē mei te riro'anga tuika'a ki Bābulōnia e tae akera ki te Mesia e rau nga'uru mā 'ā ia uki.
MAT.1.19	Nō te mea 'oki ē 'e tangata tuatua tika a Iōsēpha tāna tāne ē kāre i 'inangaro i te 'akakite 'aere i tāna va'ine, kua manako i'ora aia i te 'akaruke pōiri 'ua i a Māria. 
MAT.1.20	Tē mā'ara'ara ra aia i te reira, ē inā, kua mama maira tēta'i 'āngela a te 'Atu ki aia nā roto i te moemoeā, kua nā kō maira, “E Iōsēpha, te tamaiti a Dāvida, auraka koe e mataku i te arataki mai i tō va'ine i a Māria ki ō'ou na, nō te mea, nō te Vaerua Tapu i nui ei aia. 
MAT.1.21	'E tamaiti tāna e 'ānau, ē ko Iēsū te ingoa tā'au e tapa nōna. E 'akaora 'oki aia i tōna 'iti tangata i tā rātou au 'ara.”
MAT.1.22	I pērā taua au mea katoa nei kia tupu tei 'akakite'ia mai e te 'Atu nā roto i te peroveta i te nā kō'anga ē, 
MAT.1.23	“Inā, 'e nui te pāretēnia, ē 'e tamaiti tāna e 'ānau, ē e tapa'ia tōna ingoa ko Īmānuela.” Tēia 'oki te 'akatau'anga, “Te Atua ki ō tātou nei.”
MAT.1.24	Kua ara akera a Iōsēpha i tāna moe ra, rave i'ora i tā te 'āngela a te 'Atu i 'akaue mai ki aia ra, ē kua arataki maira i tāna va'ine ki ōna ra. 
MAT.1.25	Kāre rā a Iōsēpha i rave atu i aia i mua ake ka 'ānau mai ei tāna tama, e tapa atura aia i tōna ingoa ko Iēsū.
MAT.2.1	Ē kia 'ānau a Iēsū i Bētelehēma i Iūdea ra, i te au rā o te ariki ra o Heroda, inā, 'e au tangata pakari tei 'aere mai ki Iērūsalēma mei te 'itinga o te rā mai, ē kua ui maira, 
MAT.2.2	“Tei 'ea te ariki 'ānau 'ōu o te Ngāti Iūda nei? Kite ake nei 'oki mātou i tōna 'ētū i te 'itinga o te rā, ē e 'aere mai nei mātou kia 'akangāteitei atu i aia.”
MAT.2.3	Ē kia 'akarongo akera te ariki ko Heroda i te reira, kua taitaiā akera aia ma tō Iērūsalēma katoa. 
MAT.2.4	E 'akaputuputu maira aia i te kau ta'unga nunui katoa ē te au Pū'āpi'i Ture o te 'iti tangata, kua ui atura aia ki a rātou, “Tei 'ea te ngā'i i 'ānau ei te Mesia?”
MAT.2.5	“'Ei Bētelehēma i Iūdea nei,” kua pa'u maira rātou. “Tē pērā maira 'oki te tātā'anga'ia mai e te peroveta:
MAT.2.6	kāre koe i te meangiti rava i rotopū i te au tūtara o Iūda;
MAT.2.6	nō roto mai i a koe tēta'i tūtara,
MAT.2.6	ē nāna e arataki i tōku nei 'iti tangata i a Īserā'ela.’ ”
MAT.2.7	I reira, kua tiki pōiri atura a Heroda i te au tangata pakari, ē kua ui mārie atura ki a rātou i te tuātau o te mama'anga mai o taua 'ētū ra. 
MAT.2.8	Kua 'akaunga atura aia i a rātou ki Bētelehēma, nā kō atura, “Ka 'aere, ka kimi mārie i taua tamaiti iti ra, ē kia kitea aia e kōtou, e 'akakite mai ki āku, kia 'aere katoa atu au e 'ara'ara atu i aia.”
MAT.2.9	Ē kia 'akarongo akera rātou i te tuatua a te ariki ra, 'aere atura. Ē inā, te 'ētū tā rātou i kite ana i te 'itinga o te rā, kua nā mua atura i a rātou e tae 'ua atu ki runga a'o i te ngā'i tei reira taua tamaiti ra, 'akano'o i'ora. 
MAT.2.10	Ra'i rava akera tō rātou rekareka i tō rātou kite'anga i taua 'ētū ra. 
MAT.2.11	E tae atura rātou ki roto i te 'are, kite atura rātou i taua tamaiti ra, ē tōna metua va'ine ko Māria, tuturi i'ora rātou ki raro, 'ara'ara atura i aia. Tatara akera i tā rātou 'apinga, tuku atura i te tao'ongā rima, te 'auro, te tāpou kakara ē te manongi.
MAT.2.12	Ē i ako'ia maira rātou nā roto i te moemoeā ē, auraka e 'oki ki a Heroda ra, 'aere atura rātou ki tō rātou 'ua'orāi 'enua nā tēta'i mataara kē.
MAT.2.13	E riro atura te aronga pakari, mama maira tēta'i 'āngela a te 'Atu ki a Iōsēpha nā roto i te moemoeā, nā kō maira, “Ka tū, ka rave i te tamaiti ē tōna metua va'ine, e 'oro ki Aiphiti. E no'o ki reira e tae 'ua atu ki te tuātau e 'akakite atu ei au ki a koe; nō te mea, tē kimi ra a Heroda i te tamaiti e tā.”
MAT.2.14	Kua tū akera aia, rave i'ora i te tamaiti ē tōna metua va'ine, 'aere atura ki Aiphiti i te pō. 
MAT.2.15	No'o atura ki reira e tae akera ki te matenga o Heroda. Tupu atura tā te 'Atu i tuatua maira nā roto i te peroveta, “I tikina'ia e au taku tamaiti mei Aiphiti mai.”
MAT.2.16	E kite atura a Heroda i reira ē, kua tāpikipiki'ia aia e te au tangata pakari ra, mākitakita rava akera aia, 'akaue atura, e tā i te tamariki tamāroa kātoatoa i Bētelehēma ē te au ngā'i i reira a'o, mei tē 'ānau maira e tae 'ua atu ki te rua mata'iti ra, mei te tuātau maira tāna i ui mārie ki te au tangata pakari ra.
MAT.2.17	I reira te tupu'anga o te tuatua a te peroveta a Iēremia i te nā kō'anga mai ē,
MAT.2.18	'e auē ē te tangi ē te mi'i ma'ata;
MAT.2.18	ko Rā'ela i te 'iri'ea'anga i tāna au tamariki,
MAT.2.18	ē kāre rava akera aia i anoano kia 'akapūma'ana'ia, nō te mea, kāre ake nei rātou.”
MAT.2.19	Ē kia mate a Heroda, inā, kua mama maira tēta'i 'āngela a te 'Atu ki a Iōsēpha i Aiphiti nā roto i te moemoeā, 
MAT.2.20	nā kō maira, “Ka tū, ka rave i te tamaiti ē tōna metua va'ine, ē ka 'oki ki te 'enua o Īserā'ela, nō te mea, kua mate te aronga i umuumu e tā i te tamaiti nei.” 
MAT.2.21	Kua tū akera aia, kua rave i'ora i te tamaiti ra ē tōna metua va'ine, 'oki maira ki te 'enua ra o Īserā'ela.
MAT.2.22	Kia 'akarongo rā aia ē, tei a Ārekelau te 'au 'ei tūpa'u i tōna metua i a Heroda i Iūdea ra, mataku i'ora aia kia 'aere ki reira. Ē i ako'ia maira aia nā roto i te moemoeā, 'aere atura aia ki te tu'anga 'enua ra ko Galilea. 
MAT.2.23	E tae atura aia, kua no'o i'ora ki tēta'i 'ōire ko Nāzarēta te ingoa, tupu atura tei tuatua'ia nā roto i te au peroveta ra ē, “E karanga'ia aia 'e tangata Nāzarēta.”
MAT.3.1	I te reira tuātau, kua 'aere maira a Ioane Bāpetīto i te tūtū 'aere'anga i te mēdēbara o Iūdea ra, 
MAT.3.2	i te nā kō'anga ē, “E tatarā'ara kōtou, tē vaitata mai nei 'oki te bāsileia o te ao!” 
MAT.3.3	Ko ia 'oki tēia tei tuatua'ia mai nā roto i a Īsaia peroveta i te nā kō'anga ē,
MAT.3.3	“'E reo nō tēta'i i te tūtū 'aere'anga i te mēdēbara,
MAT.3.3	‘Ka 'akate'ate'amamao i te arāta'a o te 'Atu,
MAT.3.3	e 'akatikatika i tōna au mataara.’ ”
MAT.3.5	I reira, kua 'aere atura tō Iērūsalēma ki aia ra ma tō Iūdea kātoatoa, ē tō te 'enua kātoatoa i te pae i Iōrīdāna ra, 
MAT.3.6	ē kua bāpetīto'ia i'ora rātou e ia ki roto i te kauvai ko Iōrīdāna ra, i a rātou e 'a'aki ra i tā rātou au 'ara.
MAT.3.8	Ē tēnā na, ka tuku maina i te 'ākono'anga e tau i te tatarā'ara. 
MAT.3.9	Ē auraka kōtou e manako i roto i a kōtou 'ua'orāi ē, ‘'E metua tō mātou ko Āberahāma.’ E karanga atu 'oki au ki a kōtou, ka tika i te Atua i te 'akatupu i te tamariki nā Āberahāma mei roto mai i ēia nei toka! 
MAT.3.10	Tei te aka takere te tārapa o te au pū rākau i tēianei. Ē te au rākau katoa ra kāre i 'ua mai i te 'ua meitaki ra, ka tīpū'ia ia ē ka titiri'ia atu ki roto i te a'i. 
MAT.3.11	Ko au nei, tē bāpetīto nei i a kōtou ki te vai kia tatarā'ara kōtou. Ko te ka 'aere mai i muri ake i āku nei, 'e ma'ata atu tōna mana i tōku, ē kāre au e tau kia 'apai i tōna tāmaka. Ka bāpetīto aia i a kōtou ki te Vaerua Tapu ē te a'i. 
MAT.3.12	Tei tōna rima tāna tuāpara ē ka tāmā mārie aia i tāna ngā'i pāpā'anga sītona. Ka 'akaputuputu ei aia i te sītona ki roto i te vairanga sītona, kāreka te ota ka tutungi'ia e ia ki te a'i matekore.”
MAT.3.13	Kua 'aere maira a Iēsū i reira mei Galilea mai ki Iōrīdāna kia bāpetīto'ia aia e Ioane. 
MAT.3.14	Inārā, kua tāmata a Ioane i te tāpū atu i aia, nā kō atura, “Te tika'anga tikāi kia bāpetīto'ia au e koe, ē ko koe, tē 'aere mai nei koe ki āku nei?”
MAT.3.15	Kua pa'u maira a Iēsū, “E 'akatika 'ua ana i tēianei, 'e mea tau 'oki kia pērā tāua, kia tupu te au tuatua tika kātoatoa.” Kua 'akatika maira a Ioane i reira.
MAT.3.16	I te oti'anga a Iēsū i te bāpetīto'ia, kua kake maira aia ki runga mei raro mai i te vai. Ē inā, kua 'akatu'era'ia maira te rangi, ē kua kite atura aia i te Vaerua o te Atua i te 'eke'anga mai mei te kūkupa ra, ē te tō'anga mai ki runga a'o i aia. 
MAT.3.17	Ē inā, tēta'i reo nō te rangi maira i te nā kō'anga mai ē, “Ko taku Tamaiti 'akaperepere tēia. Kua mareka rava au i aia.”
MAT.4.2	Kua 'akakore i'ora aia i te kai e 'ā nga'uru pō ē e 'ā nga'uru 'oki ao, e oti akera, pongi i'ora aia. 
MAT.4.3	Kua 'aere maira te Tīmata ra, nā kō maira ki aia, “'E Tamaiti koe nā te Atua ra, ka karanga atu koe ki tēianei au toka kia riro mai 'ei kai.”
MAT.4.5	I reira, kua arataki te Tiāporo i aia ki te 'ōire tapu ra, ē kua tuku atura i aia ki runga a'o i te ngā'i teitei rava o te 'iero ra, 
MAT.4.6	ē kua karanga atura ki aia, “'E Tamaiti koe nā te Atua ra, 'akatopa atu koe i a koe 'ua'orāi ki raro; kua tātā'ia 'oki ē,
MAT.4.6	‘Ka 'iku'iku aia i tāna au 'āngela i a koe.
MAT.4.6	Ka mou rātou i a koe ki tō rātou rima,
MAT.4.6	ko te tūkia 'ua atu ā'ea tō vaevae ki te toka.’ ”
MAT.4.8	Kua arataki 'aka'ou atura te Tiāporo i aia ki runga i tēta'i maunga teitei rava, ē kua 'akaāri maira ki aia i te au bāsileia katoa o te ao nei ē tō rātou kakā, 
MAT.4.9	ē kua tuatua maira ki aia, “E 'ōronga atu au i tēianei au mea katoa ki a koe, kia tūpou mai koe ki raro e 'akamori mai i āku.”
MAT.4.11	I reira, kua 'akaruke maira te Tiāporo i aia, ē inā, 'e aronga 'āngela tei 'aere mai ē kua mātuāpuru maira i aia.
MAT.4.13	'Akaruke i'ora aia i a Nāzarēta, 'aere atura e no'o atura ki Kāperenāuma i te pae roto ra, i te kōtinga i te 'enua o Zēbulūna ē Nāphatari, 
MAT.4.14	kia tupu tei 'akakite'ia mai nā roto i te peroveta ko Īsaia, i te nā kō'anga ē,
MAT.4.15	nā te mataara ki ta'atai, i tērā pae i Iōrīdāna,
MAT.4.15	ko ia a Galilea i ō te 'ētene ra.
MAT.4.16	Ko te 'iti tangata i no'o i te pōiri ra,
MAT.4.16	kua 'ākara ia i te mārama ma'ata;
MAT.4.16	ē te aronga i no'o i te ngā'i o te mate ra,
MAT.4.16	kua 'iti'ia rātou e te mārama.”
MAT.4.18	Ē tē 'aere ra a Iēsū nā te pae roto i Galilea ra, kite atura aia i tēta'i tokorua tangata, i a Simona, ko tei karanga'ia i a Pētero ra, ē tōna teina ko Ānēderea, i te tuku'anga i te kupenga i taua roto ra; 'e puke ravakai 'oki rāua. 
MAT.4.19	Kua karanga atura aia kia rāua, “Ka āru mai kōrua i āku, e 'akariro au i a kōrua 'ei ravakai tangata.” 
MAT.4.20	'Akaruke i'ora rāua i tā rāua kupenga i reira, ē kua āru maira i aia.
MAT.4.21	Ē tē 'aere atura aia mei te reira ngā'i, kite atura i e tokorua rāi tangata, ko Iākōbo a Zebedaio ra ē tōna teina ko Ioane, tei runga i te poti ē tō rāua metua ko Zebedaio, tē 'ono ra i tā rātou au kupenga; kua kāpiki atura aia i a rāua. 
MAT.4.22	'Akaruke i'ora rāua i te poti i reira rāi ē tō rāua metua, āru atura i aia.
MAT.4.24	Tutuki atura tōna rongo e pini rava ake a Sūria; ē kua 'apai maira rātou i te aronga maki katoa ki aia ra, ko tei mate i tērā maki i tērā maki ē te mamae, ē tei uru'ia e te dēmoni ra, ē te au nēneva, ē te au 'akangoru; kua 'akaora atura aia i a rātou. 
MAT.4.25	'E motu'anga tangata ma'ata tei āru mai i aia nō Galilea mai, nō Dēkāpoli, nō Iērūsalēma, nō Iūdea ē nō tērā pae mai i Iōrīdāna.
MAT.5.1	E kite atura a Iēsū i te au urupū tangata ra, kake atura aia ki runga i te maunga ē no'o i'ora ki raro. Ē kua 'aere maira tāna au pipi ki aia ra. 
MAT.5.2	Ē kua 'akamata atura aia i te 'āpi'i i a rātou, nā kō atura,
MAT.5.3	“'E ao tō tei puta'ua te ngākau;
MAT.5.3	nō rātou te bāsileia o te ao.
MAT.5.4	e 'akapūma'ana'ia rātou.
MAT.5.5	e riro i a rātou te 'enua.
MAT.5.6	e 'akapangia'ia rātou.
MAT.5.7	'E ao tō rātou tei aro'a i a ēta'i kē ra;
MAT.5.7	e aro'a katoa'ia mai rātou.
MAT.5.8	e kite 'oki rātou i te Atua.
MAT.5.9	'E ao tō tei 'akamoe'au;
MAT.5.9	e karanga'ia rātou 'e tamariki nā te Atua.
MAT.5.10	nō rātou te bāsileia o te ao.
MAT.5.12	E rekareka kōtou ē kia rere 'ua i te rekareka; 'e tūtaki ma'ata 'oki tā kōtou i te ao ra. I pērā 'oki rātou i te tākinga kino'anga i te aronga peroveta i mua ake i a kōtou.”
MAT.5.15	Kāre 'oki te tangata e tutungi i te lāmepa ka tuku atu ei ki raro ake i te 'āite, 'ei runga rā i te vairanga kia mārama tō roto kātoatoa i te 'are. 
MAT.5.16	Koia katoa tō kōtou mārama kia kakā ia ki mua i te aroaro o te tangata nei, kia kite rātou i tā kōtou au 'anga'anga meitaki, ē kia 'akakakā atu rātou i tō kōtou Metua i te ao ra.”
MAT.5.17	“Auraka e manako ē, i 'aere mai au e 'akakore i te Ture ē tā te au peroveta ra. Kāre au i 'aere mai e 'akakore, e 'akatupu rā. 
MAT.5.18	Koia mou tāku e karanga atu ki a kōtou na, e kore ake te rangi ē te 'enua, kāre roa tēta'i 'iota ē tēta'i vā'i meangiti po'epo'e o te Ture nei e 'akaruke'ia, e 'ope tākiri te au mea rava rāi i te 'akatupu'ia. 
MAT.5.19	Ē tēta'i 'ua atu tangata tei 'akakore i tei meangiti rava o tēia au 'akaue'anga nei ē tei 'āpi'i atu i tēta'i kia pērā, e karanga'ia aia i te mea meangiti rava i te bāsileia o te ao. Kāreka tei 'ākono ē tei 'āpi'i i te reira ra, e karanga'ia aia i te mea ma'ata i te bāsileia o te ao ra. 
MAT.5.20	E 'akakite atu 'oki au ki a kōtou, kia kore roa 'e ma'ata atu tā kōtou tuatua tika i tā te au Pū'āpi'i Ture ē te au Phārīsea, kāre rava kōtou e ō ki roto i te bāsileia o te ao.”
MAT.5.22	Inārā, tē karanga atu nei au ki a kōtou, ko tēta'i 'ua atu tangata e riri ki tōna taeake, e tau ia kia 'akavā'ia. Ē ko tēta'i 'ua atu tei 'akakino atu i tōna taeake ē, ‘E Raka’, e tau kia 'apai'ia ki te Sūnēderi; kāreka ko tei karanga atu ē, ‘'E nēneva koe!’, e tau ia kia tīria'ia ki roto i te a'i o te pō. 
MAT.5.23	Ē tēianei, kia 'apai koe i tā'au 'apinga aro'a ki te 'atarau ē kua ma'ara i'ora koe i reira ē, e tā'ī'ī tā tō taeake ki a koe na, 
MAT.5.24	e vai'o atu i tō 'apinga ki mua i te 'atarau; e nā mua i te 'aere e 'aka'au ki tō taeake, ka 'aere ei koe ka 'apai i tā'au 'apinga aro'a.
MAT.5.25	“Kia rapurapu koe i te 'akatika i a koe ki te tangata tei 'oro i a koe ki te 'akavā'anga i tō kōrua 'aere'anga nā te arāta'a; ko te tuku ā'ea aia i a koe ki te 'akavā nui ra, ē ko te tuku ā'ea te 'akavā nui i a koe ki te 'akavā ra, ē e tīria'ia atura koe ki roto i te 'are 'āuri. 
MAT.5.26	Koia mou tāku e karanga atu ki a koe, kāre tākiri koe e 'aere mei reira mai ki va'o, ē kia 'oko na rava'ia koe e tae 'ua atu ki te tene 'openga ra.”
MAT.5.28	Tē 'akakite atu nei rā au ki a kōtou, ko tei 'ākara 'ua atu i tēta'i va'ine e 'akatupu i te 'inangaro, kua 'akaturi takere aia i taua va'ine ra i roto i tōna 'ua'orāi ngākau. 
MAT.5.29	Ē tē 'apa na koe i tō'ou mata katau, e nanao atu, e titiri kē atu! 'E meitaki 'oki koe mē mate tēta'i ō'ou mero, i tō'ou kōpapa katoa kia 'uri'ia ki roto i te pō. 
MAT.5.30	Ē tē 'apa na koe i tō'ou rima katau, e tīpū, e titiri kē atu! 'E meitaki 'oki koe mē mate tēta'i ō'ou mero, i tō kōpapa katoa kia 'uri'ia ki roto i te pō.”
MAT.5.32	Tē 'akakite atu nei rā au ki a kōtou, ko tēta'i 'ua atu tei kōpae i tāna va'ine, māri 'ua nō te 'akaturi, kua 'akariro aia i aia 'ei 'akaturi; ē tei 'akaipoipo i tei kōpae'ia ra, kua 'akaturi katoa aia.”
MAT.5.34	Tē 'akakite atu nei rā au ki a kōtou, auraka e taputo'u, auraka rava; auraka i te rangi, ko te terōno ia nō te Atua; 
MAT.5.35	auraka i te 'enua, ko tōna ia pange vaevae; auraka i Iērūsalēma, ko te 'ōire ia o te Ariki ma'ata. 
MAT.5.36	Auraka katoa koe e taputo'u i tō'ou 'ua'orāi ūpoko, nō te mea, kāre e rauka i a koe i te 'akateatea mē kāre i te 'akakerekere i tēta'i kata rauru 'okota'i. 
MAT.5.37	Kia riro rā tā kōtou ‘koia’ 'ei ‘koia’, ē tā kōtou ‘kāre’ 'ei ‘kāre’. Ē ko tei ma'ata atu i ēia nei ra, nō roto mai ia i te Mea Kino.”
MAT.5.39	Tē 'akakite atu nei rā au ki a kōtou, auraka e pāto'i atu i te tangata kino. Inārā, ko tei moto mai i tō'ou pāpāringa katau nei, e 'ōronga katoa atu i tēta'i. 
MAT.5.40	Ē kia 'oro tēta'i tangata i a koe ki te 'akavā'anga ma te 'inangaro i tō'ou pereue ra, e 'ōronga katoa atu i tō'ou pona. 
MAT.5.41	Ē ko tei 'akaue mai ki a koe e 'aere koe e ta'i maire, e 'aere atu kōrua e rua maire. 
MAT.5.42	E 'ōronga atu ki tei pati mai ki a koe ra, auraka e 'aka'oki pu'apingakore i tei 'inangaro i te o'u mai ki a koe.”
MAT.5.43	“Kua 'akarongo 'oki kōtou ē, i tuatua'ia maira ē, ‘E aro'a atu i tō'ou tangata tupu, e mākitakita atu i tō'ou au 'enemi.’ 
MAT.5.44	Tē 'akakite atu nei rā au ki a kōtou, e aro'a atu i tō kōtou aronga 'enemi, e pure 'oki nō te aronga tei tākinga kino mai i a kōtou, 
MAT.5.45	kia riro mai kōtou 'ei tamariki nā tō kōtou Metua i te ao ra. Tē 'aka'iti nei 'oki aia i te rā ki runga a'o i te kino ē te meitaki, ē tē 'akatopa mai nei 'oki i te ua ki runga i te tangata tuatua tika ē te tangata tuatua tikakore. 
MAT.5.46	Nō te mea, mē aro'a atu kōtou i a rātou tei aro'a mai i a kōtou, 'e a'a tā kōtou tūtaki i reira? Kāre āina te aronga ko'i tero ē tē pērā katoa ra? 
MAT.5.47	Ē kia 'ārāvei kōtou i tō kōtou au taeake 'ua ra, 'e a'a te mea ma'ata tā kōtou e rave i tā ēta'i? Kāre āina te 'ētene e pērā katoa ra? 
MAT.5.48	Kia tiratiratū kōtou mei tō kōtou Metua i te ao ra i te tiratiratū ra.”
MAT.6.2	“Kia 'ōronga rā koe ki tei ngere ra, auraka e 'akatangi i te pū i mua i a koe mei tā te au tangata tāpikipiki i roto i te au sūnago ē i runga i te au arāta'a ra kia 'akangāteitei'ia rātou e te au tangata. Koia mou tāku e 'akakite atu ki a kōtou na, kua rauka kātoatoa mai tā rātou tūtaki. 
MAT.6.3	Mē 'ōronga rā koe ki tei ngere ra, auraka tō'ou rima kaui kia kite i tā tō'ou rima katau e rave ra, 
MAT.6.4	kia muna ngaro rā tā'au 'ōronga'anga 'apinga aro'a, ē nā tō'ou Metua tei kite mai i tei rave muna'ia e 'ō mai i tā'au tūtaki.”
MAT.6.6	Mē pure rā koe, e 'aere ki roto i tō'ou pi'a, e tōpiri i te pā, ka pure ei ki tō'ou Metua i te ngā'i muna ra. Ē nā tō'ou Metua tei kite mai i tei rave muna'ia e 'ō mai i tā'au tūtaki.
MAT.6.7	“Ē kia pure kōtou na, auraka 'e ma'ata te tuatua rikiriki pu'apingakore mei tā te au 'ētene ra, ko tei manako ē, nō te ra'i o te tuatua e 'akarongo'ia mai ei rātou. 
MAT.6.8	Auraka kōtou e 'āite ki a rātou ra, nō te mea, kua kite tō kōtou Metua i tā kōtou e 'inangaro ra i mua ake kōtou ka pati atu ei ki aia. 
MAT.6.9	E nā kō nei kōtou kia pure:
MAT.6.9	‘E tō mātou Metua i te ao ra,
MAT.6.9	kia 'akatapu'ia tō'ou ingoa,
MAT.6.10	kia tae mai tō'ou bāsileia,
MAT.6.10	kia 'ākono'ia tō'ou anoano mei tei te ao na pērā katoa i te 'enua nei.
MAT.6.11	'Ō mai i te kai e tau i a mātou i tēianei rā.
MAT.6.12	E 'akakore mai i tā mātou au 'ara,
MAT.6.12	mei a mātou katoa i 'akakore i tā tei 'ara ki a mātou nei.
MAT.6.13	Auraka e arataki i a mātou ki roto i te tīmata'anga,
MAT.6.13	e 'akaora rā i a mātou i te Kino.
MAT.6.13	[Nō'ou 'oki te bāsileia, ē te mana, ē te kakā, e tuātau 'ua atu. Āmene.]’
MAT.6.15	Kia kore rā kōtou e 'akakore i tā te au tangata ra 'ara, kāre katoa 'oki tō kōtou Metua i te ao ra e 'akakore mai i tā kōtou.”
MAT.6.16	“Kia 'akakore kōtou i te kai, auraka mei tā te tangata tāpikipiki tei 'akaraumātea i te mata ra. Nō te mea, kua 'akatūkē rātou i tō rātou mata, 'ei 'akaāri ki te tangata ē, tē 'akakore ra rātou i te kai. Koia mou tāku e 'akakite atu ki a kōtou na, kua rauka kātoatoa mai tā rātou tūtaki. 
MAT.6.17	Kāreka rā kia 'akakore koe i te kai, e pani koe i tō'ou ūpoko ma te 'ōrei i tō'ou mata, 
MAT.6.18	kia kore roa koe e kitea e te tangata ē, tē 'akakore kai ra koe, māri 'ua ko tō kōtou Metua i te ngā'i muna ra. Ē nā tō'ou Metua tei kite mai i tei rave muna'ia e 'ō mai i tā'au tūtaki.”
MAT.6.20	E 'akaputu rā i te 'apinga nui nā kōtou ki runga i te rangi, ki te ngā'i e kore e pou i te 'u'u ē te pē, ē kāre 'oki te keikeiā e tomo ki roto e keiā. 
MAT.6.21	Nō te mea, ko te ngā'i 'oki ē tei reira tō'ou 'apinga nui, tei reira katoa ia tō'ou ngākau.”
MAT.6.22	“Ko te mata ko te lāmepa ia o te kōpapa. Mē tē meitaki ra tō mata, ka mārama kātoatoa ia tō'ou kōpapa. 
MAT.6.23	Mē tē kino ra tō'ou mata, ka pōiri kātoatoa ia tō'ou kōpapa. Mei te mea rā ē, e riro te mārama i roto i a koe 'ei pōiri, mei te a'a atura te ma'ata i te pōiri o taua pōiri ra!”
MAT.6.24	“Kāre e rauka i tēta'i tangata kia 'ākono i ngā pū e rua. Ka riro aia i te mākitakita atu i tēta'i ē te 'inangaro atu i tēta'i; mē kāre ra, ka 'akangāteitei atu aia i tēta'i, ē ka 'akava'ava'a 'oki i tēta'i. Kāre 'oki e rauka i a kōtou kia tāvini i te Atua ē i te moni.”
MAT.6.25	“Ē tēianei e 'akakite atu au ki a kōtou, auraka e apiapi i tō kōtou ora nō tā kōtou ka kai, mē kāre ra ka inu, mē kāre ra nō te kāka'u tā tō kōtou kōpapa ka 'a'ao. Kāre āina ē, 'e ma'ata atu te ora'anga i te kai, ē te kōpapa i te kāka'u? 
MAT.6.26	E 'ākara ki te au manu o te reva: kāre rātou e tanu, kāre 'oki e kokoti, ē kāre e 'akaputuputu ki roto i ēta'i 'are vairangā kai; nā tō kōtou Metua i te ao ra e 'āngai i a rātou. Kāre āina ē, 'e meitaki ma'ata atu tō kōtou i tō rātou? 
MAT.6.27	Ko 'ai i a kōtou na e apiapi nei, e rauka kia 'akaroa atu i tōna ora 'e 'okota'i ake ora?
MAT.6.28	“Ē, 'e a'a kōtou ka apiapi ei i te kāka'u? Ka 'ākara na i te lili o te kāinga nei e tupu ra. Kāre rātou e 'anga'anga ana, ē kāre 'oki e 'iro ana. 
MAT.6.29	Tē 'akakite atu nei rā au ki a kōtou, kāre roa a Sōlomona i tōna mānea 'ope i kāka'u'ia mei tēta'i o rātou nei. 
MAT.6.30	Mei te mea ē, i pērā te Atua i te 'akamānea'anga i te rākau rikiriki o te koro e vai nei i tēia rā, ē āpōpō e 'uri'ia ki roto i te umu, kāre āina aia e 'akakāka'u ma'ata mai i a kōtou, e te aronga 'akarongo meangiti nei?
MAT.6.31	“Ē nō reira, auraka kōtou e apiapi, ka nā kō ei ra ē, ‘'E a'a tā mātou ka kai?’ Mē kāre ra, ‘'E a'a tā mātou ka inu?’ Mē kāre ra, ‘'E a'a tō mātou kāka'u ka 'a'ao?’ 
MAT.6.32	Nā te au 'ētene e kimi ra i ēia mea kātoatoa nei. Tē kite maira 'oki tō kōtou Metua i te ao ra ē, ka 'inangaro kōtou i ēia mea kātoatoa nei. 
MAT.6.33	E nā mua kōtou i te kimi i te bāsileia o te Atua ē te tuatua tika nāna ra, e kāpiti katoa'ia mai ēia mea kātoatoa ki a kōtou. 
MAT.6.34	Auraka e apiapi i tō āpōpō ra, nō te mea, nā tō āpōpō rāi e apiapi i tōna 'ua'orāi. Tē rava 'ua ra tō te au rā tātakita'i kino.”
MAT.7.1	“Auraka e 'akavā atu, kia kore kōtou e 'akavā'ia mai, 
MAT.7.2	nō te mea, ka 'akavā'ia mai kōtou i te tū o tā kōtou e 'akavā atu; ē ko te 'āite tā kōtou e 'āite atu, ko tā kōtou rāi ia e 'aka'āite'ia mai. 
MAT.7.3	'E a'a koe e 'ākara ai i te tānga iti i te mata o tō taeake ra, ē kāre koe i kite i te rākau ma'ata i roto i tō'ou 'ua'orāi mata? 
MAT.7.4	E 'akapē'ea koe e tuatua ai ki tō taeake, ‘'Ō mai, nāku e kiriti i te tānga iti mei roto mai i tō mata na’, ē inā, tei roto i tō'ou 'ua'orāi mata te rākau ma'ata? 
MAT.7.5	E te tangata tāpikipiki ē, e nā mua i te kiriti i te rākau ma'ata mei roto mai i tō'ou 'ua'orāi mata, 'ei reira koe e kite meitaki ei kia kiriti'ia te tānga iti mei roto mai i te mata o tō taeake.
MAT.7.6	“Auraka e 'ō ake i te mea tapu nā te au puakaaoa, ka anga mai rāi rātou e 'ae'ae mai ra i a kōtou; auraka e titiri i tā kōtou au poe nā te au puaka, kia kore rātou e takataka'i i te reira ki tō rātou vaevae.”
MAT.7.7	“E pati ē e 'ōronga'ia mai tā kōtou; e kimi ē e kitea ia i a kōtou; e tōpāpā atu, e 'akatu'era'ia mai te pā i a kōtou. 
MAT.7.8	Nō te mea, ko te aronga katoa e pati ra, kua rauka ia; ē ko tei kimi ra, kua kitea ia; ē tei tōpāpā ra, e 'akatu'era'ia mai te pā i aia. 
MAT.7.9	Ko 'ai ia tangata i ō kōtou nei, kia pati mai tāna tamaiti i te mānga, e 'apai atu i tēta'i toka nāna? 
MAT.7.10	Mē kāre, kia pati mai i tēta'i ika, e 'apai atu āinei i tēta'i 'ōvī nāna? 
MAT.7.11	Ē tē tika na i a kōtou, noa atu tō kōtou kino, kia 'ōronga i te au mea meitaki nā tā kōtou tamariki, ka tanga ai 'oki i tō kōtou Metua i te ao ra i te 'ōronga mai i te au mea meitaki ki te aronga i pati atu ki aia ra.
MAT.7.13	“E tomo kōtou nā te ngūtupa 'ōiti, nō te mea, tē ātea nei te ngūtupa ē tē pararauare nei te mataara e tae atu ei ki te mate ē 'e mānganui tei nā reira i te tomo. 
MAT.7.14	Tē kōkota 'ua nei te ngūtupa ē te piri 'oki te mataara e tae atu ki te ora, ē e tokoiti 'ua tei kite i te reira.”
MAT.7.15	“Kia matakite i te au peroveta pikika'a, ko tei 'aere mai ki a kōtou na ma te kāka'u māmoe ra, kāreka i roto ra, 'e au luko tā'ae rātou. 
MAT.7.16	Ka kite kōtou i a rātou i tō rātou au 'ua. E 'a'aki āinei te tangata i te au vine nō runga mai i te rākau taratara, mē kāre rā, i te au suke nō runga mai i te tātarāmoa? 
MAT.7.17	Ē pērā katoa, ka 'ua mai te au pū rākau meitaki rava rāi i te au 'ua meitaki, ē te au pū rākau kino ra e 'ua mai i te au 'ua kino. 
MAT.7.18	Kāre e rauka i te pū rākau meitaki kia 'ua mai i te 'ua kino, kāre katoa te pū rākau kino e 'ua mai i te 'ua meitaki. 
MAT.7.19	Te au pū rākau katoa kāre e 'ua mai i te 'ua meitaki ra, e tīpū'ia ia ē ka tīria'ia ki roto i te a'i. 
MAT.7.20	Nō reira, ka kite kōtou i a rātou i tō rātou au 'ua.”
MAT.7.21	“Kāre tēta'i 'ua atu tei tuatua mai ki āku ē, ‘E te 'Atu, e te 'Atu’ e tomo ki roto i te bāsileia o te ao ra, ko tei 'ākono rā i te anoano o taku Metua i te ao ra. 
MAT.7.22	'E mānganui te ka tuatua mai ki āku i taua rā ra, ‘E te 'Atu, e te 'Atu, kāre āinei mātou i toto'u i roto i tō'ou ingoa, ē kua tuaru atu i te au dēmoni i roto i tō'ou ingoa, ē kua rave i te au 'akairo mana 'e mānganui i roto i tō'ou ingoa?’ 
MAT.7.23	I reira, ko tāku ia e pa'u atu ki a rātou, ‘Kāre tākiri au i kite i a kōtou. Ka 'aere kē atu kōtou mei konei i āku nei, e te aronga rave i te mea kino.’ ”
MAT.7.24	“Ko tēta'i 'ua atu tangata tei 'akarongo mai i tāku nei tuatua ē 'ākono i te reira, ka 'aka'āite'ia aia ki tēta'i tangata pakari ko tei 'akatū i tōna 'are ki runga a'o i te tokapapa. 
MAT.7.25	E topa i'ora te ua, ē ta'e i'ora te vai puke, ē tē 'arara maira te matangi, ē e pāpā i'ora i taua 'are ra; kāre rava ia e 'inga, nō te mea, kua tāmou'ia ki runga i te tokapapa.
MAT.7.26	“Ē tēta'i 'ua atu ko tei 'akarongo 'ua mai i tāku tuatua ē kāre i 'ākono i te reira, ka 'aka'āite'ia aia ki tēta'i tangata nēneva ko tei 'akatū i tōna 'are ki runga i te one. 
MAT.7.27	E topa i'ora te ua, ē ta'e i'ora te vai puke, ē tē 'arara maira te matangi ē e pāpā i'ora i taua 'are ra; 'inga i'ora ē 'e nga'anga'ā ma'ata 'oki tōna.”
MAT.7.29	nō te mea, kua 'āpi'i aia i a rātou ma te mana, ē kāre mei tā te au Pū'āpi'i Ture ra.
MAT.8.1	Ē i a Iēsū i 'eke mai mei te maunga maira, ma te urupū ma'ata katoa i te āru'anga mai i aia, 
MAT.8.2	inā kua 'aere maira tēta'i lēpera, tīpapa maira ki raro ki mua i aia, nā kō maira, “E te 'Atu, mē ka tika i a koe na, kia mā au i a koe.”
MAT.8.3	Ē kua 'akatoro maira a Iēsū i tōna rima, 'akatūkia atura i aia, nā kō atura, “Kua tika ia i āku, kia mā koe.” Mā atura te lēpera nōna i reira rāi. 
MAT.8.4	Ē kua karanga atura a Iēsū ki aia, “Auraka rava koe e 'akakite ki tēta'i 'ua atu tangata. Ka 'aere rā, e 'akaāri i a koe 'ua'orāi ki te ta'unga ra, e 'apai atu i te tao'ongā rima i 'akaue'ia mai e Mōse ra 'ei 'akakite'anga atu ki a rātou.”
MAT.8.5	E tae atura a Iēsū ki Kāperenāuma, kua 'aere maira tēta'i rangatira 'ānere ki aia, ē kua pati 'akatenga maira, 
MAT.8.6	nā kō maira, “E te 'Atu, kua maki taku tāvini, ē tē vai 'akangoru 'ua ra i te ngutu'are, kua ma'ata rava tōna mamae.”
MAT.8.7	Ē kua karanga atura a Iēsū, “E 'aere atu au e 'akaora i aia.”
MAT.8.8	Ē kua pa'u maira te rangatira 'ānere, nā kō maira, “E te 'Atu, kāre au e tau kia tomo mai koe ki roto i taku 'are. Inārā, e tuatua 'ua mai koe i tēta'i tuatua, ka ora'ia taku tāvini i reira. 
MAT.8.9	Ko au katoa nei 'oki, tei raro ake au i te mana o tēta'i kē, 'e au va'e'au rāi tō raro ake i āku. Ē kia 'akakite au ki tēta'i, ‘Ka 'aere!’, kua 'aere ia; ē ki tēta'i, ‘Ka 'aere mai!’, kua 'aere mai ia; ē ki taku tāvini, ‘E rave koe i tēia!’, ē tē rave nei aia i te reira.”
MAT.8.10	E 'akarongo akera a Iēsū i te reira, vā 'ua i'ora aia, ē kua tuatua atura ki te aronga i āru mai i aia, “Koia mou tāku e karanga atu ki a kōtou na, kāre rāi au i kite i tēia tū 'akarongo nei i Īserā'ela nei. 
MAT.8.11	E 'akakite atu rā au ki a kōtou, 'e mānganui te ka 'aere mai mei te 'itinga ē te 'opunga o te rā, ē ka no'o katoa rātou ko Āberahāma ē ko Īsā'aka ē ko Iākōba i roto i te bāsileia o te ao ra; 
MAT.8.12	kāreka te tamariki bāsileia ra, e 'uri'ia ki va'o i te pōiri ra, tei reira te auē ē te pākati'angā ni'o ra.” 
MAT.8.13	Ē kua tuatua atura a Iēsū ki taua rangatira 'ānere ra, “Ka 'aere, ē mei tā'au i 'irinaki ra, tē pērā katoa'ia nei ki a koe.”
MAT.8.13	Ē e ora atura taua tāvini nōna i te reira ora tikāi.
MAT.8.14	Ē tē tomo maira a Iēsū ki roto i te 'are o Pētero, 'ākara atura aia i tōna metua 'ōngai va'ine tē 'aka'āvai 'ua ra, kua mate i te vera. 
MAT.8.15	Ē kua 'akatūkia atura a Iēsū i tōna rima, ē peke atura te vera. E tū akera taua va'ine ra ki runga, mātuāpuru maira i a Iēsū.
MAT.8.16	E a'ia'i i'ora, kua 'apai maira rātou ki a Iēsū i te aronga 'e mānganui ra i uru'ia e te dēmoni, ē kua tuaru atura aia i taua au vaerua ra ki tēta'i tuatua 'ua. Ē kua 'akaora i te aronga maki katoa ra. 
MAT.8.17	Tupu atura te tuatua a Īsaia peroveta ra, ka nā kō maira ē, “Nāna 'ua'orāi i rave atu i tō tātou au 'āpikepike, ē kua 'apai aia i tō tātou au mate.”
MAT.8.18	Kia 'ākara akera a Iēsū ē, kua kako aia i te tangata 'e mānganui, kua 'akaue atura aia ē kia 'oe atu ki tēta'i tua mai o te roto. 
MAT.8.19	Kua 'aere mai tēta'i Pū'āpi'i Ture, nā kō maira ki aia, “E te Pū'āpi'i, e āru atu au i a koe i tō'ou au 'aerenga katoa.”
MAT.8.20	Kua pa'u atura a Iēsū ki aia, “'E ana tō te suoli, 'e kō'anga tō te au manu o te reva, kāreka te Tamaiti a te Tangata nei, kāre ōna 'e urunga ūpoko.”
MAT.8.21	Kua tuatua maira tēta'i o tāna au pipi ki aia, “E te 'Atu, e tuku koe i āku kia 'aere au nā mua e tanu i taku metua tāne.”
MAT.8.22	Kua pa'u atura a Iēsū ki aia, “Āru mai i āku! E vai'o atu nā tei mate e tanu i tō rātou i mate ra.”
MAT.8.23	'Aere atura a Iēsū ki runga i te poti, ē kua āru atura tāna au pipi i aia. 
MAT.8.24	Ē inā, kua tupu maira tēta'i 'uri'ia ma'ata i taua roto ra, ē ngaromia i'ora te poti e te kāre, inārā tē moe ra a Iēsū. 
MAT.8.25	'Akavaitata atura tāna au pipi e 'akaara i aia, nā kō atura, “E te 'Atu, e 'akaora i a mātou! Ka maremo mātou!”
MAT.8.26	Kua pa'u maira aia ki a rātou, “'E a'a kōtou i mataku ei, e te aronga 'akarongo meangiti nei?” Tū akera aia ki runga, kauvae atura i te matangi ē te tai, ē marino ma'ata rava akera.
MAT.8.27	Vā 'ua i'ora taua au tangata ra, ē ui atura, “'E a'a 'ua te tū o tēianei tangata, i 'akarongo ei te matangi ē te tai i aia?”
MAT.8.28	E tae atura a Iēsū ki tēta'i tua o te roto i te 'enua o tō Gerāsini, kua 'ārāvei maira i aia 'e tokorua tangata tei uru'ia e te au dēmoni mei roto mai i te au mēnema ra, 'e ngā tangata tā'ae 'oki, kāre 'ua 'e tangata e tae i te 'aere nā reira. 
MAT.8.29	Ē inā, kua kāpiki 'ua maira rāua ra, nā kō maira, “'E a'a tā'au i a māua nei, e te Tamaiti a te Atua ra? I 'aere mai āinei koe e tāmamae i a māua i mua ake i te tuātau tikāi?”
MAT.8.30	Ē tei tēta'i ngā'i mamao akera i a rātou tēta'i 'ānana puaka ma'ata ra tē kai ra i te kai. 
MAT.8.31	Kua kaku maira te au dēmoni ki a Iēsū, nā kō maira, “Kia tuaru koe i a mātou ki va'o, e tuku ake koe i a mātou ki roto i tērā ra 'ānana puaka.”
MAT.8.32	Kua karanga atura a Iēsū, “'Aere!” Kua 'aere atura rātou ki va'o, tomo atura ki roto i te au puaka ra. Ē inā, 'oro viviki 'ua atura taua 'ānana katoa ra ki raro nā te ngā'i pā'eke'eke ra ē ki roto rava i te roto ra, mate atura i roto i te vai.
MAT.8.33	'Ati i'ora te aronga tiaki, ē 'aere atura ki roto i te 'ōire, 'akakite 'aere atura i te au mea katoa tei tupu ki ngā tangata dēmoni ra. 
MAT.8.34	Ē inā, kua 'aere maira taua 'ōire katoa ra kia 'ārāvei i a Iēsū. E kite maira rātou i aia, kua 'akateni maira kia 'aere kē atu aia mei tō rātou 'enua.
MAT.9.1	'Eke atura a Iēsū ki roto i tēta'i poti, 'akatere atura ki tēta'i tua o te roto, e tae atura ki tōna 'ua'orāi 'ōire. 
MAT.9.2	Ē inā, kua 'apai maira rātou i tēta'i 'akangoru ki aia ra tē takoto 'ua ra ki runga i te ro'i. I te kite'anga atu a Iēsū i tō rātou 'akarongo, kua karanga atura aia ki te 'akangoru ra, “E 'akamāro'iro'i, e tama, kua 'akakore'ia tā'au au 'ara.”
MAT.9.3	Ē inā, kua tuatua i'ora ēta'i Pū'āpi'i Ture i roto i a rātou 'ua'orāi, “Tē 'akakino Atua nei tēianei tangata!”
MAT.9.4	I te kite'anga atu a Iēsū i tō rātou manako, kua nā kō maira aia, “'E a'a kōtou i manako kino ei i roto i tō kōtou ngākau? 
MAT.9.5	Ko tē'ea te mea rave ngō'ie atu, ko te karanga ē, ‘Kua 'akakore'ia tā'au au 'ara’, mē kāre ra, ko te karanga ē, ‘E tū ki runga, e 'aere’? 
MAT.9.6	Kia kite rā kōtou ē, 'e mana tō te Tamaiti a te Tangata i te 'enua nei kia 'akakore i te au 'ara.” Kua karanga atura aia i reira ki te 'akangoru ra, “E tū ki runga, e rave i tō ro'i, e 'aere ki tō ngutu'are!”
MAT.9.7	Tū akera aia ki runga, 'aere atura ki te ngutu'are. 
MAT.9.8	Kia kite te urupū tangata i tēia mea nei, kua mataku i'ora rātou ē kua 'akakakā i te Atua tei 'ōronga mai i te reira tū mana ki te au tangata nei.
MAT.9.9	Ē tē 'aere atura a Iēsū mei reira atu, kua kite atura aia i tēta'i tangata, ko Mātaio te ingoa, tē no'o ra ki roto i te 'are ko'i'anga tero. Kua karanga atura a Iēsū ki aia, “Āru mai i āku.” Kua tū akera a Mātaio ki runga, ē kua āru maira i aia.
MAT.9.11	I te kite'anga te au Phārīsea i tēia, kua ui atura rātou ki tāna au pipi, “'E a'a tō kōtou pū'āpi'i i kai katoa ai ē te aronga ko'i tero ē te aronga rave 'ara nei?”
MAT.9.12	I te 'akarongo'anga a Iēsū i tēia, kua tuatua maira aia, “Kāre ē nō te aronga e meitaki te ora'anga te ta'unga, nō te aronga maki rā. 
MAT.9.13	E 'aere rā e 'āpi'i i te 'āite'anga o tēianei tuatua, ‘Ko te aro'a tāku e anoano, kāre ē ko te 'ātinga.’ Kāre 'oki au i 'aere mai e kāpiki i te aronga tuatua tika, māri rā i te aronga 'ara ra.”
MAT.9.14	I reira, kua 'aere maira te au pipi a Ioane ra ē kua ui maira ki a Iēsū, “'E a'a mātou nei ē te au Phārīsea e 'akakore ei i te kai, ē kāre tā'au au pipi e 'akakore ana i te kai?”
MAT.9.15	Kua pa'u atura a Iēsū, “E auē āina te au manu'iri o te 'akaipoipo'anga i te tāne 'ōu e no'o ki ō rātou ra? Tē vai atura te tuātau e rave'ia atu ei te tāne 'ōu mei kō mai i a rātou; 'ei reira rātou e 'akakore ei i te kai.
MAT.9.16	“Kāre 'e tangata e pānanaki i te potonga kāka'u 'ōu ki runga i te kāka'u piro, nō te mea, ka emi mai te pānanaki mei taua kāka'u piro ra, ma'ata kino atura te nga'ae. 
MAT.9.17	Kāre katoa 'e tangata e riringi i te uaina 'ōu ki roto i te au 'āriki ta'ito. Mē pērā 'oki rātou ra, ka nga'ae te au 'āriki, ta'e atura te uaina ki va'o, ē e kino rava atura te au 'āriki. Inārā, e riringi rātou i te uaina 'ōu ki roto i te au 'āriki 'ōu ra, e meitaki kāpipiti i a rāua.”
MAT.9.18	I a Iēsū e tuatua atura i aua tuatua nei, kua 'aere maira tēta'i tūtara ē kua tīpapa maira ki mua i aia, nā kō maira, “Koi mate tākiri rava ake nei taku tamā'ine; e 'aere mai rā koe e tuku i tō rima ki runga a'o i aia, ka ora'ia aia i reira.” 
MAT.9.19	Kua tū akera a Iēsū ki runga, kua āru atura i aia, ē kua pērā katoa tāna au pipi.
MAT.9.20	Ē inā, tēta'i va'ine maira, e rau nga'uru mā rua ōna mata'iti i te riu 'ua'anga, kua nā muri maira i aia, ē kua 'āmiri maira i tō Iēsū tapa kāka'u. 
MAT.9.21	I tuatua 'oki aia ki aia 'ua'orāi ē, “Kia 'āmiri 'ua atu au i tōna kāka'u, ka ora'ia au.”
MAT.9.22	Kua 'āriu akera a Iēsū, ē i te kite'anga i taua va'ine ra kua karanga atura, “E 'akamāro'iro'i, e mā'ine, kua ora koe i tō'ou 'irinaki'anga.” Ora rava atura'ia taua va'ine ra i taua 'ati'anga rāi.
MAT.9.23	I te tae'anga atu a Iēsū ki roto i te 'are o taua tūtara ra, ē i te kite'anga atura i te aronga 'akatangi vivo ko'e ē te urupū aueuē ra, 
MAT.9.24	kua karanga atura aia, “'Akaātea atu, nō te mea, kāre te tamā'ine ra i mate, kua moe rā.” Kua tā'ito'ito maira rā rātou i aia. 
MAT.9.25	E 'ope akera taua urupū ra i te tuku'ia ki va'o, kua tomo atura aia ki roto, ē kua rave atura aia i tōna rima, ē kua tū 'ua maira te tamā'ine ra ki runga. 
MAT.9.26	Tutuki atura te rongo o tēianei mea e kako rava akera taua 'enua ra.
MAT.9.27	Ē tē 'aere atura a Iēsū mei reira atu, kua āru maira e rua tangata matapō i aia ē te kāpiki'anga mai, “E te tamaiti a Dāvida ē, e aro'a mai koe i a māua.”
MAT.9.28	E tae atura aia ki roto i te 'are, kua 'aere maira ngā tangata matapō ra ki aia, ē kua ui atura a Iēsū ki a rāua, “Tē 'irinaki nei kōrua ē e rauka i āku tēia i te rave?”
MAT.9.28	Kua pa'u maira rāua, “Āe, e te 'Atu.”
MAT.9.29	Kua 'akatūkia atura aia i tō rāua mata, ē kua nā kō atura, “Kia tau ki tō kōrua 'irinaki'anga ra, kia pērā'ia mai rāi kōrua.” 
MAT.9.30	Ē kua pu'era akera tō rāua mata i reira ra. Kua ako pakari atura a Iēsū i a rāua, nā kō atura, “Ka matakite, 'eia'a rava atu tēta'i tangata e kite i tēianei mea!”
MAT.9.31	I te 'aere'anga atu rā rāua, kua toto'a 'aere atura i te rongo nōna, e kako rava akera taua tu'anga 'enua ra.
MAT.9.32	Ē tē 'aere atura ngā matapō ki va'o, inā, tē 'apaina'ia maira tēta'i tangata mūrare tei uru'ia e te dēmoni ki a Iēsū. 
MAT.9.33	Ē kia tuaru'ia te dēmoni ra ki va'o, kua tuatua i'ora te tangata tei mūrare'ia ra. Ē kua vā 'ua i'ora te au urupū ra, nā kō akera, “Kāre ake rāi tēia tū i kitea ake i Īserā'ela nei!”
MAT.9.36	Ē i te kite'anga atura aia i te au urupū ra, kua tangi i'ora aia i a rātou, nō te mea, kua tāmanamanatā'ia rātou ē kua pue'urikiriki kē rātou mei te au māmoe tiakikore ra. 
MAT.9.37	Kua karanga atura aia ki tāna au pipi, “Tē ma'ata 'ua nei te mou, tē iti nei rā te au rave 'anga'anga. 
MAT.9.38	Ē tēianei, e pati kōtou ki te 'Atu o te mou kia unga mai aia i te au rave 'anga'anga ki tāna kokoti'anga mou ra.”
MAT.10.1	Kua kāpiki atura a Iēsū i te au pipi tino nga'uru mā rua ki aia ē kua tuku atura ki a rātou i te mana ki runga i te au vaerua vi'ivi'i kia tuaru i a rātou ki va'o, ē kia 'akaora i te au tū maki rava rāi ē te au mate rava rāi. 
MAT.10.2	Tēia 'oki te au ingoa o te au 'āpōsetolo tino nga'uru mā rua ra: Ko Simona te mōmua ko tei karanga'ia ko Pētero ra, ē tōna teina ko Ānēderea; ko Iākōbo a Zebedaio ra, ē tōna teina ko Ioane; 
MAT.10.3	ko Philipa ē ko Baratolomea; ko Toma ē te tangata ko'i tero ko Mātaio; ko Iākōbo a Ālephaia ē ko Tādaio, 
MAT.10.4	ko Simona te Kananaio ē ko Iūda Ikariota ra tei tuku pikika'a i aia ra.
MAT.10.5	Kua tono atura a Iēsū i taua tino nga'uru mā rua ra ma te ako atu i a rātou, nā kō atura, “Auraka e 'aere atu ki tēta'i 'ua atu arāta'a o te au 'ētene ra. 'Eia'a katoa e tomo ki tēta'i 'ua atu 'ōire o tō Sāmāria ra. 
MAT.10.6	E 'aere rā kōtou ki te au māmoe ngaro o te ngutu'are o Īserā'ela. 
MAT.10.7	I tō kōtou 'aerenga ra, e tūtū 'aere kōtou e nā kō atu, ‘Tē vaitata mai nei te bāsileia o te ao!’ 
MAT.10.8	E 'akaora i te au tangata maki, e 'akatū i tei mate, e tāmā i te au lēpera, e tuaru i te au dēmoni. 'E mea 'ō mai'ia tā kōtou, e 'ōronga 'ua atu 'oki kōtou. 
MAT.10.9	Auraka e 'apai i tēta'i 'ua atu 'auro, 'ārio ē te veo i roto i tō kōtou tātua, 
MAT.10.10	auraka katoa 'ei pūtē i tō kōtou tere, auraka katoa e takirua pereue, tāmaka, ē tēta'i tokotoko: e tau 'oki te kai nā te tangata 'anga'anga ra.
MAT.10.11	“Ē te 'ōire mama'ata, mē kāre, te 'ōire rikiriki tā kōtou e tomo ra, e kimi mārie i te tangata e tau i reira; 'ei reira kōtou no'o ei, e 'aere atu ei. 
MAT.10.12	I tō kōtou tomo'anga ki roto i te 'are, e aro'a atu i tō reira. 
MAT.10.13	Ē tē tau ra taua ngutu'are ra, kia vai rāi tā kōtou 'au ki reira; mē kore rā e tau, kia 'oki 'aka'ou mai ia tā kōtou 'au ki a kōtou. 
MAT.10.14	Ē tei kore e 'āriki mai i a kōtou, ē kāre 'oki e 'akarongo mai i tā kōtou au tuatua i tō kōtou 'akaruke'anga mai i taua 'are ra, mē kāre, i taua 'ōire ra, ka rūrū atu i te one o tō kōtou vaevae. 
MAT.10.15	Koia mou tāku e karanga atu ki a kōtou nei, kia tae ki te rā 'akavā'anga ra, 'e ngari ake tō te 'enua ra tō Sodoma ē tō Gōmora i tō te reira.”
MAT.10.17	Kia matakite rā kōtou i te tangata; ka tuku 'oki rātou i a kōtou ki te Sūnēderi ē e pāpā 'oki i a kōtou i roto i tō rātou au sūnago. 
MAT.10.18	E takina'ia ai kōtou ki mua i te au tūtara ē te ui ariki nōku nei 'ei kite nō rātou ē nō te au 'ētene. 
MAT.10.19	Kia tuku rā rātou i a kōtou, auraka e apiapi i te tū, mē kāre i te au mea o tā kōtou ka tuatua, nō te mea, ka 'akakite'ia mai ki a kōtou tā kōtou ka tuatua i taua ora rāi. 
MAT.10.20	Kāre 'oki ē ko kōtou tei tuatua atu, ko te Vaerua rā o tō kōtou Metua tei tuatua i roto i a kōtou na.
MAT.10.22	E mākitakita'ia mai kōtou e te tangata rava rāi nō tōku nei ingoa. Ko tei tāpū tikāi e tae 'ua atu ki te 'openga ra, ka ora ia. 
MAT.10.23	Ē kia tākinga kino rātou i a kōtou i tēta'i 'ōire, e 'oro kē atu ki tēta'i. Koia mou tāku e karanga atu ki a kōtou nei, kāre e kako te au 'ōire o Īserā'ela i a kōtou e tae mai ei te Tamaiti a te Tangata.
MAT.10.25	Kua rava 'ua te pipi kia riro mai aia mei tōna pū'āpi'i rāi, ē te tāvini mei tōna pū rāi. Mei te mea ē, i tapa'ia te ingoa o te pū ngutu'are ra ko Bēlezebūba, ka tanga atu ei 'oki tōna ngutu'are tangata.”
MAT.10.27	Tāku e karanga atu ki a kōtou i te pōiri nei, tā kōtou ia e tuatua i te mārama; ē tei kō'umu'umu'ia i roto i tō kōtou taringa, tā kōtou ia e kāpiki 'ua atu ki runga a'o i te 'are. 
MAT.10.28	Auraka e mataku i tei tā mai i te kōpapa nei, kāre te vaerua e mate i a rātou. E mataku rā kōtou i aia te ka rauka kia tāmate tākiri i te kōpapa ē te vaerua katoa i te pō. 
MAT.10.29	Kāre āina ē takirua manu rikiriki i 'oko'ia ki tēta'i tene? Ē kāre tēta'i o rātou ra e topa ki raro i te 'enua ma te kore e tika i tō kōtou Metua. 
MAT.10.30	Ē kua 'ope 'oki te rauru o tō kōtou ūpoko na i te tatau'ia. 
MAT.10.31	Auraka māri kōtou e mataku; 'e ma'ata atu tō kōtou meitaki i tō te au manu rikiriki 'e mānganui.”
MAT.10.32	“Ē tēianei ko tēta'i 'ua atu tei 'a'aki i āku ki mua i te aroaro o te tangata nei, e 'a'aki katoa au i aia ki mua i te aroaro o taku Metua i te ao ra. 
MAT.10.33	Kāreka tēta'i 'ua atu tei 'u'una i āku ki mua i te aroaro o te tangata nei, e 'u'una katoa au i aia ki mua i te aroaro o taku Metua i te ao ra.”
MAT.10.34	“Auraka e manako ē i 'aere mai au e 'apai mai i te 'au ki te 'enua nei. Kāre au i 'aere mai e 'apai mai i te 'au, 'e tamaki rā. 
MAT.10.35	I 'aere mai nei 'oki au kia 'uritua tēta'i tangata ki tōna metua tāne, ē tēta'i tamā'ine ki tōna metua va'ine, ē tēta'i 'unōnga va'ine ki tōna metua 'ōngai va'ine, 
MAT.10.36	ē kia riro te ngutu'are tangata o tēta'i 'ei au 'enemi nōna.
MAT.10.37	“Ko tei 'inangaro ma'ata atu i tōna metua tāne, mē kāre, i tōna metua va'ine i āku ra, kāre aia e tau i āku. Ko tei 'inangaro ma'ata atu i tāna tamaiti, mē kāre, i tāna tamā'ine i āku ra, kāre ia e tau i āku. 
MAT.10.38	Ē tēta'i 'ua atu tei kore e rave i tōna sātauro ē ka āru mai ei i āku, kāre aia e tau i āku. 
MAT.10.39	Tei tāpū i tōna ora, ka ngere ia i te reira, ē tei tuku 'ua i tōna ora nōku nei, ka rauka te ora i aia.”
MAT.10.41	Ko tei 'ō'ō mai i tēta'i peroveta nō te mea, 'e peroveta aia, e rauka i aia tā te peroveta ra tūtaki. Ē tei 'ō'ō mai i te tangata tuatua tika nō te mea, 'e tangata tuatua tika aia, e rauka i aia tā te tangata tuatua tika ra tūtaki. 
MAT.10.42	Ē ko tei 'ōronga 'ua mai i tēta'i kapu vai anu nā tēta'i o tēianei au tangata rikiriki nō te mea, 'e pipi aia nāku, koia mou tāku e karanga atu ki a kōtou na, kāre aia e ngere i tāna tūtaki.”
MAT.11.1	E oti akera tā Iēsū 'akaue'anga atu i tāna au pipi tino nga'uru mā rua ra, 'aere atura aia mei reira atu e 'āpi'i ē e ako 'aere i roto i tō rātou au 'ōire.
MAT.11.2	Ē kia 'akarongo akera a Ioane i roto i te 'are 'āuri ra i te au rāvenga a te Mesia ra, kua tono atura aia i ēta'i o tāna au pipi e ui ki aia, 
MAT.11.3	“Ko koe āina te ka tae mai, mē ko tēta'i kē āinei tā tātou ka tāpapa atu?”
MAT.11.4	Kua pa'u atura a Iēsū, nā kō atura, “Ka 'aere, ka 'akakite atu ki a Ioane i te au mea tā kōtou e 'akarongo nei ē tā kōtou e 'ākara nei: 
MAT.11.5	tē kite nei te matapō, tē 'aere nei te pirikoki, tē tāmā'ia nei te lēpera ē tē 'akarongo nei te turi, tē 'akatū'ia nei te mate ē tē tūtū 'aere'ia nei te 'ēvangelia ki te tangata rikiriki. 
MAT.11.6	Ē 'e ao tōna ko tei kore e maitu i āku nei.”
MAT.11.7	Ē kia 'aere atura te au pipi a Ioane, kua tuatua atura a Iēsū ki te tangata tini ra nō runga i a Ioane, “I 'aere rā kōtou e 'ākara i te a'a i te mēdēbara? I tēta'i kāka'o āina i tākirikiri'ia e te matangi? 
MAT.11.8	I 'aere rā kōtou e 'ākara i te a'a? I te tangata tei kāka'u'ia ki te kāka'u mānea? Inā 'oki, te aronga e kāka'u i te kāka'u mānea ra, tei te au kāinga rātou o te 'ui ariki. 
MAT.11.9	I 'aere tika rā kōtou e 'ākara i te a'a? I te peroveta? Koia ia, tē 'akakite atu nei rā au ki a kōtou, 'e ma'ata roa atu a Ioane i te peroveta. 
MAT.11.10	Ko ia 'oki tēia, nōna te tuatua i tātā'ia ra ē, ‘Inā, e 'akaunga au i tāku karere nā mua i a koe, ē nāna e 'akate'ate'amamao i tō'ou mataara i mua i a koe.’ 
MAT.11.11	Koia mou tāku e karanga atu ki a kōtou na, i tā te au va'ine i 'ānau ra, kāre 'ua atu tēta'i i ma'ata atu i a Ioane Bāpetīto nei. Inārā, ko tei iti rava i roto i te bāsileia o te ao ra, 'e ma'ata atu ia i a Ioane. 
MAT.11.12	Ē mei a Ioane Bāpetīto mai rāi e tēia noa ai, tō te bāsileia o te ao ra 'aru'ia'anga ē tē riro nei 'oki te reira i te 'aru'ia e te aronga māro'iro'i. 
MAT.11.13	Kua toto'u anake ra 'oki te bāsileia e te au peroveta kātoatoa ē te Ture e tae roa mai ki a Ioane nei. 
MAT.11.14	Ē mē tika i a kōtou i te 'āriki mai, ko Ēlia aia i reira tē tae mai. 
MAT.11.15	'E taringa tōna e 'akarongo aia!
MAT.11.16	“E 'aka'āite au i tēianei uki ki te a'a? E 'āite ia ki te tamariki e no'o i te ngā'i 'oko'oko'anga ra ē te kāpiki ēta'i ki ēta'i 
MAT.11.17	i te nā kō'anga ē, ‘I 'akatangi atu ana mātou i te vivo ko'e, ē kāre kōtou i 'ura mai! I tūporo atu ana mātou i te pe'e 'aka'eva'eva, ē kāre kōtou i 'eva kaku mai.’ 
MAT.11.18	I 'aere mai nei 'oki a Ioane ma te kaikaikore ē te inukore, ē tē karanga nei rātou, ‘'E dēmoni tōna!’ 
MAT.11.19	I 'aere mai te Tamaiti a te Tangata ma te kaikai ē te inu uaina, ē tē karanga nei rātou, ‘Inā, 'e tangata kaikai ma'ata ē te inu uaina, 'e 'oa nō te aronga ko'i tero ē te au tangata 'ara.’ E 'akatika'ia rā te pakari 'e tāna ra au rāvenga.”
MAT.11.20	Ē kua 'akamura atura a Iēsū i te au 'ōire i rave'ia ai te ra'i o tāna au 'akairo, nō te mea, kāre rātou i tatarā'ara. 
MAT.11.21	“Auē koe, ē Kōrāzina ē! Auē koe, ē Betesaida ē! Nāringa 'oki te au 'akairo i rave'ia i roto i a kōrua i rave'ia i Tūria ē Sīdona, kua tatarā'ara takere ana rāua i roto i te kāka'u pā'oa ē te re'u a'i. 
MAT.11.22	Tē karanga atu nei au ki a kōrua, 'e ngari ake tō Tūria ē tō Sīdona kia tae ki te rā 'akavā'anga i tō kōrua. 
MAT.11.23	Ē ko koe na 'oki, e Kāperenāuma, ka 'akateitei'ia āinei koe ki te rangi? Ka 'ōpara'ia rā koe ki raro rava i te pō. Nāringa 'oki i Sodoma te rave'anga'ia te au 'akairo mana ma'ata i rave'ia i roto i a koe na, e vai aia i tēianei rā. 
MAT.11.24	Tē karanga atu nei au ki a koe, 'e ngari ake tō te 'enua o Sodoma kia tae ki taua rā 'akavā'anga ra i tō'ou.”
MAT.11.25	Kua karanga atura a Iēsū i taua 'ati'anga ra, “E 'akameitaki au i a koe, e taku Metua, te 'Atu nō te rangi ē nō te 'enua, nō te mea, ko koe i 'u'una kē atu i ēia nei mea mei te aronga kite matariki ē te kāraperape, ē kua 'akaāri mai i te reira ki te au tamariki nei. 
MAT.11.26	Koia ia, e taku Metua, 'e mea mataora ia i a koe!
MAT.11.28	“E 'aere mai kōtou ki āku nei, e te aronga 'anga'anga katoa ra ē tei teia'a i te 'apainga, ē nāku e 'akaanga i tō kōtou ro'i. 
MAT.11.29	Ka rave mai i tāku amo ki runga a'o i a kōtou ē kia 'āpi'i'ia kōtou e au, nō te mea, tē marū nei au ē te 'aka'aka o te ngākau, ē e rauka 'oki i a kōtou te 'akangāro'i'anga i tō kōtou au vaerua. 
MAT.11.30	Tē marū nei tāku amo, ē tē māmā nei tāku 'apainga.”
MAT.12.2	I te kite'anga te au Phārīsea i tēia, kua nā kō maira rātou ki a Iēsū, “Inā, tē rave nei tā'au pipi i te mea tikakore i te Ture kia rave i te Sābati.”
MAT.12.4	Kua tomo aia ki roto i te 'are o te Atua, ē kua kai aia ma tōna au taeake i te au varāoa o te aroaro ko tei kore i tika i te Ture kia kai rātou, māri 'ua rā nā te kau ta'unga anake ra. 
MAT.12.5	Mē kāre rā, kāre āina kōtou i tatau i tei roto i te Ture ra ē, i te au Sābati ra tē 'akanoanoa nei te kau ta'unga i roto i te 'iero i te rā Sābati ē tē ti'amā ra rāi rātou? 
MAT.12.6	Tē karanga atu nei rā au ki a kōtou, tei konei tēta'i tei ma'ata atu i te 'iero. 
MAT.12.7	Nāringa kōtou i kite i te 'āite'anga o ēia nei tuatua ra ē, ‘Ko te aro'a tāku e anoano, kāre ko te 'ātinga,’ kāre i a kōtou e 'aka'apa mai i te aronga 'arakore. 
MAT.12.8	Ko te Tamaiti 'oki a te Tangata nei, ko te 'Atu rāi ia o te Sābati.”
MAT.12.9	Mei taua ngā'i atura aia, 'aere atura a Iēsū ki roto i tō rātou sūnago, 
MAT.12.10	ē inā, tei reira tēta'i tangata rima 'akamate. I te kimi'anga atu i tēta'i rāvenga 'ei tāpepe atu i a Iēsū, kua ui maira rātou ki aia, “'E tika āina i te Ture kia 'akaora i te rā Sābati?”
MAT.12.12	Mei te a'a roa atu tō tēta'i tangata pu'apinga i tō tēta'i māmoe! Ē nō reira, 'e mea tika i te Ture kia rave i te meitaki i te rā Sābati.” 
MAT.12.13	Kua karanga atura a Iēsū ki taua tangata i reira ra, “Ka 'akatika maina i tō rima.” Kua 'akatika roa maira aia, ē kua ora tākiri rava akera, mei tēta'i katoa ra i te meitaki. 
MAT.12.14	Kua 'aere atura te au Phārīsea ki va'o ē kua kotikoti kupenga e 'akapē'ea i te tā i a Iēsū.
MAT.12.15	I te nakiro'anga a Iēsū i tēianei mea, kua 'aere kē atura aia mei taua ngā'i ra. 'E mānganui tei āru atu i aia, ē kua 'akaora atura aia i tō rātou au maki kātoatoa, 
MAT.12.16	ma te 'akamatakite atu i a rātou ē, auraka rātou e 'a'aki ē ko 'ai aia. 
MAT.12.17	Ko te 'akatupu'anga tēia i tei tuatua'ia mai nā roto i a Īsaia peroveta ra i te nā kō'anga maira ē,
MAT.12.18	ko tāku i 'akaperepere, kua rekareka rava tōku ngākau i aia.
MAT.12.18	Ka tuku au i tōku Vaerua ki runga i aia,
MAT.12.18	ē nāna e tuku atu i te tuatua tau ki te au bāsileia.
MAT.12.19	Kāre aia e taumārō atu ē kāre e 'akateitei atu i te reo,
MAT.12.19	ē kāre tēta'i 'ua atu e 'akarongo i tōna reo i te au arāta'a ra.
MAT.12.20	Ko tēta'i kāka'o paruparu ra, kāre aia e 'a'ati,
MAT.12.20	ē te lāmepa matemate ra, kāre aia e tīnai,
MAT.12.20	kia 'akatupu rava aia i te tuatua tau kia 'autū ra.
MAT.12.21	Ē i roto i tōna ingoa e tuku ei te au bāsileia i tō rātou mānakonako'anga.”
MAT.12.22	Kua 'apai maira rātou ki a Iēsū i tēta'i tangata uru'ia e te dēmoni. 'E matapō 'oki aia ē te mūrare. Kua 'akaora atura a Iēsū i aia, kia rauka i aia i te tuatua ē te kite. 
MAT.12.23	Kua vā 'ua i'ora te tangata tini kātoatoa ē kua nā kō akera, “Kāre āinei tēia ē ko te tamaiti a Dāvida?”
MAT.12.25	Kua kite atura a Iēsū i tō rātou manako, ē kua nā kō atura ki a rātou, “Ko te bāsileia i mavete i aia 'ua'orāi, e pou ia. Ē ko te 'ōire, mē kāre ra, ko te ngutu'are tangata i mavete i aia 'ua'orāi, kāre ia e mou. 
MAT.12.26	Mē tuaru a Sātani i a Sātani ki va'o, kua mavete aia i aia 'ua'orāi. Ka 'akapē'ea i reira tōna bāsileia e mou ei? 
MAT.12.27	Ē mē tē tuaru nei au i te au dēmoni ki va'o i te mana o Bēlezebūba ra, nō 'ai te mana i tuaru ei tō kōtou au tangata i a rātou ki va'o? Ē nō reira, ko rātou ia tō kōtou au 'akavā. 
MAT.12.28	Mei te mea rā ē, tē tuaru nei au i te au dēmoni ki va'o ki te Vaerua o te Atua, kua roko'ia i'o nei kōtou i reira e te bāsileia o te Atua. 
MAT.12.29	E 'akapē'ea e rauka ai i tēta'i 'ua atu tangata i te tomo atu ki roto i te 'are o tēta'i tangata māro'iro'i ē te rave atu i tōna au 'apinga, māri 'ua kia nā mua aia i te tāpekapeka atu i te tangata māro'iro'i ra? 'Ei reira e rauka ai i aia i te 'aru atu i tōna 'are.
MAT.12.31	Ē nō reira, e 'akakite atu au ki a kōtou: e 'akakore'ia te au 'ara rava rāi ē te 'akakino Atua a te au tangata nei; kāre rā te 'akakino i te Vaerua ra e 'akakore'ia. 
MAT.12.32	Ko tēta'i 'ua atu tangata tei tuatua kino i te Tamaiti a te Tangata nei, e 'akakore'ia tāna 'ara; kāreka tēta'i 'ua atu tangata tei tuatua kino i te Vaerua Tapu ra, kāre tāna 'ara e 'akakore'ia i tēianei ao, ē kāre katoa 'oki i te ao ā muri atu.”
MAT.12.34	Ē kōtou, te 'anaunga vīpera ē, 'e a'a e tikāi i a kōtou, te aronga kino nei, kia tuatua mai i tēta'i 'ua atu mea meitaki? Nō te kī 'oki o te ngākau ra e tuatua ai te va'a. 
MAT.12.35	E tuku mai te tangata meitaki i te au mea meitaki mei roto mai i te meitaki i 'akaputu'ia i roto i aia; ē, e tuku mai te tangata kino ra i te au mea kino mei roto mai i te kino i 'akaputu'ia i roto i aia.
MAT.12.36	“Tē 'akakite atu nei rā au ki a kōtou ē, ka 'akavā'ia te au tangata rava rāi i te rā o te 'akavā'anga ra, nō te au tuatua pu'apingakore kātoatoa i tuatua'ia e rātou. 
MAT.12.37	I tā'au ra au tuatua 'oki e 'akaora'ia ai koe, ē i tā'au ra au tuatua e 'aka'apa'ia ai koe.”
MAT.12.40	Mei a Iōna 'oki i roto i te kōpū o tēta'i ika ma'atama'ata e toru ao ē e toru 'oki pō, mei te toru ao ē te toru pō katoa te Tamaiti a te Tangata nei ki raro i te 'enua ra.
MAT.12.42	E tū katoa mai te ariki va'ine nō 'apatonga ki runga i te 'akavā'anga ra ma tēianei uki ē ka 'aka'apa mai i a rātou, nō te mea, i 'aere mai aia mei te 'openga mai o tēianei ao e 'akarongo i te tuatua pakari a Sōlomona; ē inā, tei konei tēta'i tei ma'ata atu i a Sōlomona.”
MAT.12.43	“Kia riro mai tēta'i vaerua vi'ivi'i ki va'o mei roto mai i tēta'i tangata, kua 'ā'āere 'ua i'ora ia nā te au ngā'i pāpā marō ra i te kimi'anga i te 'akangāro'i'anga, ē kāre akera e kitea. 
MAT.12.44	I reira aia e nā kō ei, ‘Ka 'oki au ki te 'are i 'akaruke'ia e au.’ Kia tae mai aia ra, kite i'ora aia ē, kāre e no'o'ia 'aka'ou ana, kua oti i te purūmu'ia, ē kua 'akamānea'ia ia. 
MAT.12.45	Kua 'aere atura aia e rave maira e 'itu au vaerua kino ma'ata atu i aia 'ua'orāi, ē kua 'aere atura rātou ki roto e no'o ki reira. Kino ma'ata 'ua atura te tūranga 'openga o taua tangata ra i tei muatangāna ra. Ka pērā katoa 'oki tēianei uki tangata kikino.”
MAT.12.46	I a Iēsū e tuatua ra ki te urupū tangata ra, inā, tē tū 'ua maira tōna metua va'ine ē tōna au taeake i va'o ra, tē 'inangaro maira i te tuatua ki aia. 
MAT.12.47	Kua karanga atura tēta'i o te au tangata ra ki aia, “Inā, tē tū 'ua maira tō metua va'ine ē tō 'ai taeake i va'o, tē 'inangaro maira i te tuatua mai ki a koe.”
MAT.12.48	Kua pa'u atura a Iēsū, “Ko 'ai tōku metua va'ine, ē ko 'ai tōku 'ai taeake?” 
MAT.12.49	Kua nā kō atura aia, i aia e to'u ra ki tāna au pipi, “Ko tēia tōku metua va'ine ē tōku 'ai taeake! 
MAT.12.50	Ko tēta'i 'ua atu tangata ra tei 'ākono i te anoano o tōku Metua i te ao ra, ko tōku ia taeake ē taku tua'ine ē taku metua va'ine.”
MAT.13.1	I taua rā ra, kua 'akaruke atura a Iēsū i taua 'are ra, no'o i'ora ki te pae roto ra. 
MAT.13.2	'E mānganui te urupū tei 'uipā mai ki aia ra, 'aere atura aia ki runga i tēta'i poti, no'o i'ora ki reira. Tē tū 'ua maira 'oki te tangata tini i ta'atai. 
MAT.13.3	'E mānganui tāna 'āpi'i'anga i a rātou nā roto i te au tuatua parabole, nā kō maira,
MAT.13.3	“Inā, 'aere atura te rūrū 'ua e rūrū i te 'ua. 
MAT.13.4	Ē tei te rūrū'anga ra, topa i'ora ēta'i 'ua ki te pae arāta'a, ē kua 'aere maira te au manu o te reva, kai i'ora i te reira. 
MAT.13.5	Topa i'ora ēta'i 'ua ki te ngā'i paikea, kāre i ra'i te one i reira, ē tutupu vave 'ua atura, nō te mea, kua pāpaku 'ua te one. 
MAT.13.6	Ē e rā'ia i'ora, vera atura ia; ē nō te kore 'e aka, mae rava atura ia. 
MAT.13.7	Topa i'ora ēta'i 'ua ki rotopū i te ngāngā'ere, tupu akera te ngāngā'ere, pōkia atura rātou. 
MAT.13.8	Topa i'ora ēta'i 'ua ki te ngā'i one meitaki ē kua 'u'ua i'ora, tēta'i e ta'i 'ānere, tēta'i e ono nga'uru, ē tēta'i e toru nga'uru. 
MAT.13.9	'E taringa tōna, e 'akarongo aia.”
MAT.13.10	Kua 'aere maira te au pipi ē kua ui maira ki a Iēsū, “'E a'a koe i tuatua atu ei ki a rātou nā roto i te au tuatua parabole?”
MAT.13.11	Kua pa'u atura a Iēsū ki a rātou, “Kua 'ōronga'ia mai ki a kōtou te kite i te au mea ngaro o te bāsileia o te ao ra, kāre rāi i 'ōronga'ia ki a rātou. 
MAT.13.12	Nō te mea, tēta'i 'ua atu tei pu'apinga'ia ra, 'e ma'ata atu te ka 'ōronga'ia atu ki aia kia ma'ata roa atu tāna; ē tēta'i 'ua atu kāre āna ra, e rave kē'ia rāi tāna. 
MAT.13.13	Tēia te tumu e tuatua atu nei au ki a rātou nā roto i te au tuatua parabole: kāre rātou e kite, noa atu ē tē 'ākara nei rātou; ē kāre rātou e 'akarongo ē kāre rātou e mārama, noa atu ē tē 'akarongo nei rātou. 
MAT.13.14	Ē kua tupu ki a rātou te toto'u a Īsaia, ko tei nā kō ē,
MAT.13.14	‘Ka 'akarongo kōtou ki ō kōtou taringa ē kāre rāi e mārama,
MAT.13.14	ē ka 'ākara kōtou ki ō kōtou mata ē kāre rāi e kite.
MAT.13.15	Kua mātorutoru 'oki te ngākau o tēianei 'iti tangata,
MAT.13.15	ē kua 'akarongo ngatā tō rātou taringa
MAT.13.15	ē kua tōpiri i o rātou mata;
MAT.13.15	ko te kite ā'ea rātou ki o rātou mata,
MAT.13.15	ē te rongo ā'ea tō rātou taringa
MAT.13.15	ē te mārama ā'ea o rātou ngākau
MAT.13.15	ē te 'aka'āriu ā'ea'ia mai rātou
MAT.13.15	ē ka 'akaora au i a rātou.’
MAT.13.17	Koia mou tāku e karanga atu ki a kōtou na, 'e mānganui te au peroveta ē te au tangata tuatua tika i 'inangaro i te 'ākara i te au mea tā kōtou e 'ākara nei, ē kāre ake nei rātou i 'ākara, ē i te 'akarongo i te au mea tā kōtou e 'akarongo nei, ē kāre ake nei i 'akarongo.”
MAT.13.18	“Ē tēianei ka 'akarongo maina i te 'āite'anga o te parabole o te rūrū 'ua nei. 
MAT.13.19	Kia 'akarongo mai tēta'i 'ua atu tangata i te tuatua o te bāsileia nei ē kāre aia i mārama, tē 'aere maira te Mea Kino e rave atura i tei rūrū'ia ki roto i tōna ngākau. Ko te 'ua tēia tei rūrū'ia ki te pae arāta'a ra. 
MAT.13.20	Ko tei rūrū'ia ki te ngā'i paikea ra, ko ia tei 'āriki viviki i te tuatua ma te rekareka i te 'akarongo'anga. 
MAT.13.21	Kāre rā i aka'ia i roto i aia, 'e tāpū'anga poto 'ua tāna. Kia tupu 'oki tēta'i tūmatetenga, mē kāre rā, tēta'i tākinga kino'anga nō te tuatua, takakē tākiri atura ia aia i reira ra. 
MAT.13.22	Ko tei rūrū'ia ki rotopū i te ngāngā'ere ra, ko ia tei 'akarongo mai i te tuatua, pōkia atura te tuatua i te apiapi o te ora'anga nei ē te pikika'a o te 'apinga nui, ē kāre atura i 'ua mai. 
MAT.13.23	Kāreka tei rūrū'ia ki te ngā'i one meitaki ra, ko ia tei 'akarongo mai i te tuatua ē kua mārama. E 'u'ua maira ia, tēta'i ta'i 'ānere, tēta'i ono nga'uru, ē tēta'i toru nga'uru.”
MAT.13.24	Kua taki 'aka'ou atura a Iēsū i tēta'i parabole ki te tangata tini, nā kō atura, “E 'aka'āite'ia te bāsileia o te ao ra ki tēta'i tangata tei rūrū i te 'ua meitaki ki tōna kāinga. 
MAT.13.25	Kia moe rā te au tangata, kua 'aere maira tōna 'enemi, kua rūrū i'ora i te tītānia ki rotopū i te sītona, 'aere atura. 
MAT.13.26	E kao atura te 'uri 'ōu ra, ē 'ua akera, kitea katoa i'ora te tītānia. 
MAT.13.27	Kua 'aere maira te au tāvini o taua pū kāinga ra, kua ui maira ki aia, ‘E te 'atu, kāre āinei 'e au 'ua meitaki tā'au i rūrū ki roto i tō'ou kāinga? Nō 'ea rā te tītānia?’ 
MAT.13.28	Kua pa'u atura aia ki a rātou, ‘Nā tēta'i 'enemi te reira i rūrū.’ Kua ui maira te au tāvini ki aia, ‘Ka 'inangaro āinei koe kia 'aere mātou e 'uti'uti i te reira?’ 
MAT.13.29	Kua pa'u atura aia, ‘Auraka, ko te kiriti katoa ā'ea kōtou i te sītona i te 'uti'uti'anga i te tītānia. 
MAT.13.30	E 'akaruke 'ua, kia tupu kāpipiti ē kia mou. Ē kia tae ki te tuātau kokoti'anga i te mou ra, ka 'akakite au ki te aronga kokoti ra, E nā mua i te 'akaputuputu i te tītānia ē ruru 'aere nō te a'i; 'akaputu rā i te sītona ki roto i taku 'are vairanga ra.’ ”
MAT.13.31	Kua taki 'aka'ou atura a Iēsū i tēta'i parabole ki te tangata tini, nā kō atura, “E 'āite te bāsileia o te ao ra ki tēta'i 'ua sinapi i rave'ia e tēta'i tangata ē kua tanu'ia ki roto i tōna kāinga. 
MAT.13.32	Ko te 'ua meangiti ia o te au 'ua tini rava rāi, kāreka kia tupu rā, 'e ma'ata atu ia i te au rākau rikiriki. E riro 'ei pū rākau, ē e 'aere mai te au manu o te reva e tō mai ki runga a'o i tōna au rārā.”
MAT.13.33	Kua taki 'aka'ou atura a Iēsū i tēta'i parabole ki te tangata tini, nā kō atura, “E 'āite te bāsileia o te ao ra ki tēta'i va'ine i kā'iro e 'ā ngauru litera 'ōpue ki te varāoa mata. Kua 'aka'ōpue'ia i reira te varāoa katoa ra.”
MAT.13.34	Ko tēia katoa nei au mea tā Iēsū i 'āpi'i atu i te tangata tini nā roto i te au tuatua parabole ra, ē kāre rava i 'āpi'i atu i a rātou ma te kore e tuatua parabole, 
MAT.13.35	kia tupu tei 'akakite'ia mai nā roto i te peroveta i te nā kō'anga mai ē,
MAT.13.35	“E tuatua tōku va'a nā roto i te au tuatua parabole,
MAT.13.35	e 'akakite atu au i te au mea ngaro mei te 'akamata'anga mai o tēianei ao.”
MAT.13.36	Tuku atura a Iēsū i te tangata tini ra, 'aere atura aia ki roto i te 'are. Ē kua 'aere maira tāna au pipi, nā kō maira ki aia, “E 'akamārama mai koe ki a mātou i te 'āite'anga o te tuatua parabole o te tītānia i roto i te kāinga.”
MAT.13.37	Kua pa'u atura aia ki a rātou, nā kō atura, “Ko tei rūrū i te 'ua meitaki ra, ko ia te Tamaiti a te Tangata; 
MAT.13.38	te kāinga ra, ko ia tēianei ao; te 'ua meitaki ra, ko ia te tamariki o te bāsileia; ē te tītānia ra, ko ia te tamariki a te Mea Kino ra; 
MAT.13.39	ko te 'enemi i rūrū ra, ko ia te Tiāporo; te mou ra, ko ia te 'openga o tēianei ao; ē te aronga e kokoti, ko ia te au 'āngela. 
MAT.13.40	Ē mei te tītānia e 'akaputuputu'ia ē e ta'una'ia ki te a'i ra, pērā katoa kia tae ki te 'openga o tēianei ao. 
MAT.13.41	E tono mai te Tamaiti a te Tangata i tāna au 'āngela, ē nā rātou e 'akaputuputu mai mei roto mai i tōna bāsileia i te au tumu kātoatoa nō te 'ara ē te au tangata tei rave i te kino; 
MAT.13.42	ē ka titiri atu ei i a rātou ki roto i te umu a'i ra, tei reira te auē'anga ē te pākati'angā ni'o. 
MAT.13.43	'Ei reira 'oki te aronga tuatua tika e kakā mai ei i roto i te bāsileia o tō rātou Metua mei te rā ra. 'E taringa tōna, e 'akarongo aia.”
MAT.13.44	“E 'āite te bāsileia o te ao ra ki tēta'i 'apinga pu'apinga i 'u'una'ia i roto i te koro. E kitea i'ora e tēta'i tangata, kua 'u'una rava atura aia, ē nō tōna rekareka, kua 'aere atura e 'oko atu i te au 'apinga tini rava rāi nāna ra, ē kua 'oko maira i taua kāinga ra.”
MAT.13.45	“E 'āite 'aka'ou te bāsileia o te ao ra ki tēta'i tangata 'oko'oko tei kimi i te au poe mēmeitaki ra. 
MAT.13.46	E kitea i'ora e ia tēta'i poe meitaki ma'ata roa ra, 'aere atura aia, 'oko atura i te au 'apinga katoa nāna ra e 'oko mai i te reira.”
MAT.13.47	“E 'āite 'aka'ou te bāsileia o te ao ra ki tēta'i kupenga i tukuna'ia ki raro i te tai, ē tā 'ei mai i te au ika 'e mānganui te tū. 
MAT.13.48	E kī akera, takitaki maira te au ravakai i te reira ki uta, no'o i'ora ē tuku atura i te au ika mēmeitaki ki roto i te au 'āriki, kua titiri rā rātou i te mea kikino. 
MAT.13.49	Pērā katoa kia tae ki te 'openga o tēianei ao. Ka 'aere mai te au 'āngela e 'akatakakē i te aronga kino mei roto mai i te aronga tuatua tika, 
MAT.13.50	ē e titiri atura i te aronga kino ki roto i te umu a'i ra, tei reira te auē'anga ē te pākati'angā ni'o.”
MAT.13.51	Kua ui atura a Iēsū ki tāna au pipi, “Tē mārama āinei kōtou i tēia au mea katoa nei?”
MAT.13.51	Kua pa'u atura rātou ki aia, “Āe.”
MAT.13.52	Kua tuatua atura aia ki a rātou, “Nō reira, ko te au Pū'āpi'i Ture katoa tei 'āpi'i'ia nō runga i te bāsileia o te ao ra, e 'āite ia ki tēta'i pū ngutu'are tei 'apai mai i te au mea 'ōu ē te au mea ta'ito nō roto mai i tāna ngā'i vairanga.”
MAT.13.53	E oti akera i a Iēsū te reira au tuatua parabole, 'akaruke atura aia i te reira ngā'i. 
MAT.13.54	Ē i tōna tae'anga atura ki tōna 'ua'orāi 'ōire, kua 'āpi'i atura aia i tō reira i roto i tō rātou sūnago. Ē nō reira, kua vā 'ua maira rātou ē kua uiui ē, “Nō 'ea mai 'oki te pakari ē te au 'akairo mana a tēianei tangata? 
MAT.13.55	Kāre āina tēia te tamaiti a te kāmuta ra? Kāre āina ko Māria te ingoa o tōna metua va'ine? Ē kāre āina ko Iākōbo, ko Iōsēpha, ko Simona ē ko Iūda tōna 'ai taeake? 
MAT.13.56	Ē kāre āina tē no'o nei tōna 'ai tua'ine ki ō tātou nei? Nō 'ea mai 'oki te au rāvenga a tēia tangata?” 
MAT.13.57	Maitu i'ora rātou i aia.
MAT.13.57	Kua tuatua atura a Iēsū ki a rātou, “Kāre tēta'i peroveta e ngere i te ngāteitei, māri rā i tōna 'ua'orāi 'ōire ē tōna 'ua'orāi 'enua.” 
MAT.13.58	Ē kāre akera aia i rave i te au 'akairo 'e mānganui i te reira ngā'i nō tō rātou 'irinakikore.
MAT.14.1	I taua tuātau ra kua 'akarongo akera te tēterāreka ra ko Heroda i te rongonui nō Iēsū ra, 
MAT.14.2	ē kua nā kō atura ki tōna au tāvini ra, “Ko Ioane Bāpetīto tēia, kua tū 'aka'ou mai mei te mate mai. Nō reira i tikāi te au mana ma'ata i te 'anga'anga ki roto i aia.”
MAT.14.4	I tuatua ana a Ioane ki a Heroda, “Kāre e tau i te ture kia rave koe i a Hērōdia.” 
MAT.14.5	Ē kua 'inangaro tikāi aia kia tā tākiri i a Ioane, inārā, tē mataku ra aia i te tangata tini, nō te mea, tē manako ra rātou i a Ioane 'e peroveta aia.
MAT.14.6	Inārā, kia tae ki te rā 'ānau'anga o Heroda, kua 'ura i'ora te tamā'ine a Hērōdia ki rotopū i te au manu'iri, rekareka rava akera a Heroda. 
MAT.14.7	Ē kua tia atura aia ma te taputo'u nō te 'ōronga atu ki aia i tāna e 'inangaro i te pati mai.
MAT.14.8	Ē, nō te mea i 'akanauru takere'ia ana aia e tōna metua va'ine, kua nā kō maira aia, “E 'ō mai i te ūpoko o Ioane Bāpetīto ki roto i tēta'i kumete.”
MAT.14.9	Kua tūmatetenga atura te ariki. Inārā, nō te au taputo'u nāna ra ē nō te au manu'iri 'oki, kua 'akaue atura aia kia 'ōronga'ia mai ki aia ra. 
MAT.14.10	'Akaunga atura aia i tēta'i tangata, ē tīpū'ia i'ora te ūpoko o Ioane i roto i te 'are 'āuri. 
MAT.14.11	E 'apai'ia maira te ūpoko i runga i tēta'i 'āriki ma'ata, ē kua 'ōronga'ia maira ki taua tamā'ine ra, ē nāna i 'apai i te reira ki tōna metua va'ine.
MAT.14.12	E 'aere maira te au pipi a Ioane, 'apai atura i tōna kōpapa e tanu. Ē kua 'aere maira e 'akakite maira ki a Iēsū.
MAT.14.13	E 'akarongo akera a Iēsū i te reira, 'aere pōiri atura aia ki runga i tēta'i poti, riro atura ki tēta'i ngā'i motuta'a. E 'akarongo akera te tangata tini, kua āru atura rātou i aia nā uta mai mei roto mai i te au 'ōire. 
MAT.14.14	Ē i aia i tae atu, kua kite atura a Iēsū i te pouou tangata ma'ata, tangi atura aia i a rātou, 'akaora i'ora i tō rātou aronga 'āpikepike ē te maki.
MAT.14.15	Ē a'ia'i i'ora, kua 'aere maira tāna au pipi ki aia, nā kō maira, “'E ngā'i motuta'a tēia ē tē 'aere 'ua nei te ora. E tuku atu i te pouou tangata kia 'aere rātou ki te au 'ōire e 'oko i te kai nā rātou.”
MAT.14.16	Kua nā kō atura a Iēsū ki a rātou, “Kāre 'e tumu ka 'aere ei rātou. Nā kōtou e 'ōronga atu i te kai nā rātou ra.”
MAT.14.17	Kua pa'u maira rātou ki aia, nā kō maira, “Kāre ā tātou 'apinga i konei, māri 'ua e rima taupūpū varāoa ē e rua ika.”
MAT.14.18	Kua nā kō akera a Iēsū, “Ka 'apai mai i te reira ki āku nei.” 
MAT.14.19	Kua 'akaue atura aia i te au tangata tini kia takoto rātou ki raro i te matie, ē kua rave i'ora i te taupūpū varāoa ē rima ra ē ngā ika e rua, nānā akera ki runga i te rangi ē 'akameitaki atura, ē vāvā'i i'ora i te mānga, 'apai atura ki te au pipi, ē nā rātou i tu'a atu nā te au tangata tini. 
MAT.14.20	E kai anake i'ora rātou ē pangia rava akera. E 'akaputuputu'ia i'ora te toengā kai, ē kī akera te au tāpora ē rau nga'uru mā rua ra. 
MAT.14.21	I taua aronga i kai ra, e rima pa'a tauatini tāne, ē te au va'ine 'oki ma te au tamariki.
MAT.14.22	'Ei reira rāi, kua 'akaue atura a Iēsū i tāna au pipi e 'aere ki runga i tēta'i poti e 'akatere nā mua i aia ki tēta'i pae, ka tuku atu ei aia i te tangata tini. 
MAT.14.23	E oti akera taua aronga ma'ata ra i te tuku'ia e ia, 'aere atura aia ki runga i te maunga e pure, ko ia anake ua. E pō i'ora, ko ia anake ra i reira. 
MAT.14.24	Inārā, e mamao rāi te poti mei te pae roto ra i te tā'uri'uri'anga'ia e te kāre; tē nā mua maira 'oki te matangi.
MAT.14.25	I rotopū i te ora toru ē te ora ono i te pō ra, 'aere atura a Iēsū ki a rātou ra, nā runga i te kāre i te 'aere'anga. 
MAT.14.26	E kite maira te au pipi i aia i te 'aere'anga nā runga i te kāre, tūmatetenga akera rātou, tuatua akera, “'E turuma tēia!” Kua auē i'ora rātou i te mataku.
MAT.14.27	I reira rāi kua karanga atura a Iēsū ki a rātou, nā kō atura, “E 'akamāro'iro'i. Ko au tēia. Auraka e mataku.”
MAT.14.28	Kua tuatua maira a Pētero ki aia, nā kō maira, “E te 'Atu, mei te mea ē ko koe tikāi tēnā, e 'akaue mai koe ki āku ki 'aere atu au ki a koe nā runga i te kāre.”
MAT.14.29	Ē kua karanga atura a Iēsū, “Ka 'aere mai!” Ē kua 'eke maira a Pētero ki raro, 'akaruke maira i te poti, 'aere atura ki a Iēsū nā runga i te kāre. 
MAT.14.30	Kia kite rā aia i te viviki'anga o te matangi, mataku akera, ē tē 'akamata ra i te tomo atura ki raro i te tai, kāpiki atura, nā kō atura, “E te 'Atu, 'akaora'ia mai au!”
MAT.14.31	I reira rāi kua 'akatika maira a Iēsū i tōna rima, 'opu maira i aia, nā kō maira ki aia, “E koe tē 'akarongo meangiti nei, 'e a'a koe i 'ēkōkō ei?”
MAT.14.32	E tae maira rāua ki runga i te poti ra, ākī tākiri akera te matangi. 
MAT.14.33	Kua 'aere maira tō roto i te poti ra, tīpapa maira ki mua i aia, nā kō maira, “Ko te Tamaiti tikāi koe a te Atua ra.”
MAT.14.34	E tae atura rātou ki tēta'i pae o te roto, tāpae atura rātou ki te 'enua ra ki Genesāreta. 
MAT.14.35	E kite akera tō reira i aia, kua tono 'aere i'ora te tangata o taua 'ōire ra i te karere e pini rava akera te reira 'enua, ē kua 'apai maira rātou i te aronga maki rava rāi ki aia, 
MAT.14.36	ē kua pati maira rātou ki aia, kia 'akatūkia 'ua atu rātou i tōna tapa kāka'u. Ē te aronga kātoatoa tei 'akatūkia ra, kua ora tākiri rava ia.
MAT.15.1	Kua 'aere maira i reira ēta'i Phārīsea ē te au Pū'āpi'i Ture ra ki a Iēsū mei Iērūsalēma mai, ē kua ui maira, 
MAT.15.2	“'E a'a te au pipi ā'au nei i 'a'ati ei i te 'āpi'i'anga a te 'ui tupuna ra? Kāre 'oki rātou e 'ōrei ana i tō rātou rima ka kai ei i te kai.”
MAT.15.3	Kua pa'u atura a Iēsū, “'E a'a i reira kōtou i 'a'ati ei i te 'akaue'anga a te Atua ē i āru ei i tā kōtou 'ua'orāi 'āpi'i'anga? 
MAT.15.4	I 'akaue maira 'oki te Atua, ‘E 'akangāteitei atu i tō metua tāne, ē tō metua va'ine,’ ē, ‘Ko tēta'i 'ua atu tei 'akakino atu i tōna metua tāne, mē kāre ra metua va'ine, kia tāmate tākiri roa'ia ia.’ 
MAT.15.5	Tē tuatua nei rā kōtou ē, mē nā kō atu tēta'i tangata ki tōna metua tāne, mē kāre ra metua va'ine ē, ‘Ko tēta'i 'ua atu tauturu tei rauka i a koe mei konei atu i āku nei, 'e 'ātinga tapu ia ki te Atua,’ 
MAT.15.6	kia kore aia e 'akangāteitei atu i tōna metua tāne ē tōna metua va'ine ki te reira. Mei te reira kōtou i te 'akakore'anga i tā te Atua 'akaue'anga nō tā kōtou 'ua'orāi 'iku'iku'anga. 
MAT.15.7	E kōtou, te au tangata tāpikipiki ē! Tē tika 'ua ra tā Īsaia i tōna toto'u'anga i a kōtou i te nā kō'anga ē,
MAT.15.8	tei te ātea kē roa rā tō rātou ngākau i āku.
MAT.15.9	'E 'akamori'anga pu'apingakore ra tā rātou i āku,
MAT.15.9	nō te mea, ko tā rātou au 'āpi'i'anga ra
MAT.15.9	nā te tangata 'ua 'oki te reira i tuku mai.’ ”
MAT.15.10	Kua kāpiki atura a Iēsū i te urupū tangata ki aia ra, ē kua nā kō atura ki a rātou, “E 'akarongo mai kia nakiro! 
MAT.15.11	Kāre ē ko te mea tei ō ki roto i te va'a te mea e vi'ivi'i ei te tangata, ko tei nā roto mai rā i te va'a, ko te reira te mea e vi'ivi'i ei te tangata.”
MAT.15.12	Kua 'aere maira tāna au pipi, nā kō maira ki aia, “Tē kite na koe ē, kua riri te au Phārīsea i te 'akarongo'anga i tēia tuatua nei?”
MAT.15.13	Kua pa'u atura aia, nā kō atura, “Ko te au rākau rava rāi tei kore i tanumia e taku Metua i te ao ra, e kiriti tumu'ia ia. 
MAT.15.14	E 'akaruke 'ua atu i a rātou. 'E au arataki matapō ia i te matapō. Ē mē arataki te matapō i te matapō, ka topa kāpipiti i a rāua ki roto i te va'arua.”
MAT.15.15	Kua pa'u maira a Pētero ki aia, nā kō maira, “E 'akamārama mai koe i tēia parabole nei ki a mātou.”
MAT.15.16	Kua nā kō atura a Iēsū, “Ē kāre rāi kōtou i mārama ake? 
MAT.15.17	Kāre rāi kōtou i kite ē, ko te au mea kātoatoa tei ō atu ki roto i te va'a ra, e tae ia ki roto i te kōpū, ē 'akaātea'ia maira ki va'o? 
MAT.15.18	Kāreka te au mea tei 'aere mai ki va'o mei roto mai i te va'a, nō roto mai ia i te ngākau, ē ko ēia nei te au mea e vi'ivi'i ei te tangata. 
MAT.15.19	Nō roto mai 'oki i te ngākau te au manako kikino, te tā tangata, te 'akaturi, te moeāana, te keiā, te tāpepe pikika'a ē te 'akakino Atua. 
MAT.15.20	Ko te au mea ia e vi'ivi'i ei te tangata. Kāreka rā te kaikai ma te rima 'ōreikore'ia ra, kāre aia e vi'ivi'i i te reira.”
MAT.15.21	E 'akaruke maira i taua ngā'i ra, kua 'aere atura a Iēsū ki te au tu'anga 'enua o Tūria ē Sīdona. 
MAT.15.22	Ē inā, kua 'aere maira tēta'i va'ine nō Kanaana nō taua au kōtinga 'enua maira, kua kāpiki maira ki aia, nā kō maira, “E te 'Atu, te tamaiti a Dāvida, e tangi mai koe i āku! Kua ma'ata kino te maki dēmoni o taku tamā'ine.”
MAT.15.23	Kāre rā a Iēsū i kī 'ua atu ki aia. Kua 'akavaitata maira tāna au pipi, ē kua pati maira ki aia, nā kō maira, “E tuaru atu i aia kia 'aere kē, nō te mea, tē kāpikipiki 'aere mai nei aia i muri i'o i a tātou.”
MAT.15.24	Kua pa'u atura aia, nā kō atura, “Kāre au i tonokia mai, māri rā ki te au māmoe ngaro o te ngutu'are o Īserā'ela.”
MAT.15.25	Kua 'aere 'ua maira taua va'ine ra, tīpapa maira ki mua i a Iēsū, nā kō maira, “E te 'Atu, e tauturu mai koe i āku!”
MAT.15.26	Kua pa'u atura aia, nā kō atura, “Kāre i te mea meitaki i te rave i te varāoa a te tamariki ē ka titiri atu ei nā te punua kurī.”
MAT.15.27	Kua nā kō maira taua va'ine ra, “'E tika rāi, e te 'Atu, tē kai nei rāi 'oki te au punua kurī i te 'unga'ungā kai e pururū ra mei runga mai i te kaingākai a tō rātou pū.”
MAT.15.28	I reira kua pa'u atura a Iēsū, nā kō atura ki aia, “E mā'ine, 'e 'akarongo ma'ata tō'ou. Kia 'akapērā'ia rāi ki a koe ki tā'au i 'inangaro ra.” Ē kua ora tākiri akera tāna tamā'ine i taua ora rāi.
MAT.15.29	E 'akaruke maira a Iēsū i taua ngā'i ra, tae atura aia ki te pae i te tai roto o Galilea ra. Kua kake atura aia ki runga i te maunga, kua no'o i'ora ki reira. 
MAT.15.30	'E ma'ata te au urupū tangata i 'aere mai ki aia ra, ē kua 'apai katoa maira i tō rātou au pirikoki, matapō, mūrare, maki paruparu ē te au maki kē 'e mānganui, kua tuku i'ora ki te pae vaevae o Iēsū. Ē kua 'akaora atura aia i a rātou. 
MAT.15.31	Kua ūmeremere anake i'ora te au urupū tangata ma'ata ra i te kite'anga i te mūrare i te tuatua'anga, te maki paruparu i te māro'iro'i'anga, te pirikoki i te 'aere'anga ē te matapō i te kite'anga. Ē kua 'akakakā atura rātou i te Atua nō Īserā'ela.
MAT.15.32	Kua kāpiki atura a Iēsū i tāna au pipi ki aia, nā kō atura, “Tē tangi nei au i tēia urupū tangata ma'ata ra, nō te mea, ka toru ake nei ō rātou rā i konei i āku nei, ē kāre 'ua 'e mānga kia kai rātou. Ē kāre au e 'inangaro i te tuku pongi 'ua i a rātou kia 'aere, ko te matapōiri mai ā'ea rātou i te ara.”
MAT.15.33	Kua tuatua maira tāna au pipi ki aia, “'Ei 'ea i te mēdēbara nei e rauka mai ei te taupūpū varāoa e rava ai nā tēia urupū tangata ma'ata?”
MAT.15.34	Kua ui atura a Iēsū ki a rātou, “E 'ia ā kōtou taupūpū varāoa?”
MAT.15.34	Kua pa'u maira rātou, “E 'itu, ma ēta'i ika rikiriki.”
MAT.15.35	Kua 'akaue atura a Iēsū i te au urupū tangata ra kia no'ono'o rātou ki raro. 
MAT.15.36	Kua rave i'ora aia i te au taupūpū varāoa ē 'itu ra ē te ika, kua 'akameitaki atura, vāvā'i i'ora, kua tuku atura ki tāna au pipi, ē nā te au pipi i tu'a atu ki te urupū tangata. 
MAT.15.37	Ē kua kai anake rātou kātoatoa, ē e pangia rava akera. Ē kua 'akaputuputu i'ora rātou i te 'unga'ungā kai toe ra, e 'itu kīkau i kī. 
MAT.15.38	Ko te aronga i kai ra, e 'ā tauatini tāne takakē i te au va'ine ē te tamariki.
MAT.15.39	Kua tuku atura aia i te au urupū tangata kia 'aere, ē kua 'aere atura aia ki runga i te poti, ē kua uru atura ki te kōtinga 'enua o Māgadana.
MAT.16.2	Kua pa'u atura a Iēsū ki a rātou, “I te a'ia'i tē karanga na kōtou ē, ‘Ka meitaki te reva, nō te mea, kua muramura te rangi,’ 
MAT.16.3	ē i te pōpongi ra, ‘Ka 'uri'ia ākōnei, nō te mea, kua muramura ē te pōiri te rangi.’ Tē kite nei kōtou i te 'akapāpū i te tū o te rangi, kāre rā i te au 'akairo o te au tuātau. 
MAT.16.4	'E uki tangata kino ē te 'akaturi e pati mai nei i tēta'i 'akairo ūmere tikāi, ē kāre 'e 'akairo ūmere tikāi e 'ōronga'ia atu ki aia, māri rā i te 'akairo o Iōna.”
MAT.16.4	Ē kua 'aere atura aia ma te 'akaruke i a rātou.
MAT.16.5	Kua ngaropōina i te au pipi i te 'apai atu i te kai i tō rātou 'aerenga ki tēta'i pae o te roto. 
MAT.16.6	Kua karanga atura a Iēsū ki a rātou, “E matakite meitaki i te 'ōpue a te au Phārīsea ē te au Sādukea.”
MAT.16.7	Kua 'uri'uri manako i'ora rātou i rotopū i a rātou 'ua'orāi, nā kō akera, “Tē tuatua maira a Iēsū i tēia, nō te mea, kāre tātou i 'apai mai i te kai.”
MAT.16.8	I tō Iēsū nakiro'anga i te reira, kua ui atura aia ki a rātou, “E te aronga 'akarongo meangiti nei, 'e a'a kōtou i 'uri'uri manako ei i rotopū i a kōtou ē, kāre ā kōtou kai? 
MAT.16.9	Kāre rāi kōtou e mārama? Kāre rāi kōtou e ma'ara i te au taupūpū varāoa e rima o te rima tauatini, e 'ia tāpora tā kōtou i 'apai atu? 
MAT.16.10	Mē kāre, i te au taupūpū varāoa e 'itu o te 'ā tauatini, e 'ia kīkau tā kōtou i 'apai atu? 
MAT.16.11	'Akapē'ea kōtou i kore ei e mārama ē kāre au e tuatua ki a kōtou nō te kai? E matakite rā i te 'ōpue a te au Phārīsea ē te au Sādukea!”
MAT.16.12	I reira rātou i nakiro ei ē, kāre aia i tuatua kia matakite rātou i te 'ōpue o te varāoa, i te 'āpi'i'anga rā a te au Phārīsea ē te au Sādukea.
MAT.16.13	I tō Iēsū 'aere'anga ki te tu'anga 'enua o Kaisarea Philipi ra, kua ui atura aia ki tāna au pipi, nā kō atura, “Ko 'ai te Tamaiti a te Tangata nei i tā te au tangata tuatua'anga?”
MAT.16.15	Kua ui atura aia ki a rātou, “Ko 'ai rā au nei i tā kōtou tikāi tuatua'anga?”
MAT.16.17	Kua karanga atura a Iēsū ki aia, “'E ao tō'ou, e Simona Bara Iōna, nō te mea, kāre nā tēta'i tangata i 'akakite mai i te reira ki a koe, nā tōku Metua i te ao ra. 
MAT.16.18	Tē karanga katoa atu nei au ki a koe na, ko Pētero koe, ē ki runga i tēia tokapapa nei e patu ei au i tāku 'ēkālēsia, ē kāre rava ia e rauka i te ngūtupa o Āte. 
MAT.16.19	E 'ōronga atu au i te au tāviri o te bāsileia o te ao ki a koe, ē tā'au e 'akamou i te 'enua nei, e 'akamou katoa'ia i te ao ra, ē tā'au e tatara i te 'enua nei, e tatara katoa'ia ia i te ao ra.” 
MAT.16.20	I reira i ako atu ei aia i tāna au pipi, kia kore rātou e 'akakite ki tēta'i 'ua atu tangata ē, ko ia te Mesia.
MAT.16.21	Mei te reira 'ati'anga mai i 'akamata ai a Iēsū i te 'akakite atu ki tāna au pipi ē, kia 'aere aia ki Iērūsalēma e tikāi, ē kia ma'ata tōna au mamae mate i te rima o te aronga pakari ē te kau ta'unga nunui ē te au Pū'āpi'i Ture, ē kia tāmate rava'ia 'oki, ē kia 'akatū'aka'ou'ia kia tae ki te pō toru.
MAT.16.22	Kua arataki kē atura a Pētero i aia, kua ako atura ki aia, nā kō atura, “Auraka tākiri, e te 'Atu. 'Eia'a koe e pērā'ia mai.” 
MAT.16.23	Kua anga maira a Iēsū, tuatua maira ki a Pētero, “Ka 'aere kē atu koe, ē Sātani, ki muri i āku. 'E tumu koe nō te 'ara nōku. Kāre koe i tau i tā te Atua, ko tā te tangata rā.”
MAT.16.25	Nō te mea, ko tei 'inangaro i te tāpū i tōna ora, kua ngere ia i te ora; ē ko tei tika i aia i te 'akangere i tōna ora nōku nei, e rauka i aia te ora. 
MAT.16.26	'E a'a 'oki tā te tangata nei pu'apinga kia rauka i aia tō tēianei ao kātoatoa, e riro atura tōna vaerua? Mē kāre rā, 'e a'a tā te tangata nei kia 'ōronga atu 'ei 'oko i tōna vaerua? 
MAT.16.27	E tae mai 'oki te Tamaiti a te Tangata nei ma tāna au 'āngela ē te kakā o tōna Metua, ē i reira aia e tūtaki ei i te tangata tātakita'i kia tau ki tāna 'anga'anga. 
MAT.16.28	Koia mou tāku e karanga atu ki a kōtou na, kāre 'ua tēta'i pae o te aronga e tū mai nei e roko'ia e te mate, e kite ei rātou i te Tamaiti a te Tangata nei i te tae'anga mai ki roto i tōna bāsileia.”
MAT.17.1	E topa akera ngā rā e ono kua arataki atura a Iēsū i a Pētero, i a Iākōbo ē tōna teina i a Ioane, ki runga i tēta'i maunga teitei, ko rātou anake ra. 
MAT.17.2	Ē kua 'akatūkē'ia aia ki mua i a rātou, kakā atura tōna mata mei te rā ra, e teatea atura tōna kāka'u mei te mārama ra. 
MAT.17.3	Ē inā, kua mama maira a Mōse rāua ko Ēlia ki a rātou ra i te tuatua'anga mai ki aia. 
MAT.17.4	Ē kua karanga atura a Pētero ki a Iēsū, nā kō atura, “E te 'Atu, 'e mea meitaki kia no'o tātou i konei. Mē ka tika i a koe, e 'akatū au i e toru 'are pū'ākapa i konei: 'okota'i nō'ou, 'okota'i nō Mōse ē 'okota'i nō Ēlia.”
MAT.17.6	E 'akarongo akera te au pipi i te reira, kua tīpapa i'ora rātou, mataku roa akera. 
MAT.17.7	E 'akavaitata maira a Iēsū, kua 'āmiri maira i a rātou, tuatua maira, “Ka tū, auraka e mataku.” 
MAT.17.8	Ē kia 'ākara akera ō rātou mata ki runga, kāre 'ua akera 'e tangata i kitea'ia e rātou, māri 'ua ko Iēsū anake ra.
MAT.17.9	Ē tei tō rātou 'eke'anga mai mei runga mai i te maunga ra, kua 'akaue atura a Iēsū i a rātou, nā kō atura, “Auraka e 'akakite i te 'ōrama tā kōtou i kite ki tēta'i 'ua atu tangata kia tū 'aka'ou roa mai te Tamaiti a te Tangata mei te mate maira.”
MAT.17.11	Kua pa'u atura a Iēsū ki a rātou, nā kō atura, “E nā mua tikāi 'oki a Ēlia i te 'aere'anga mai e 'akatika i te au mea kātoatoa. 
MAT.17.12	Inārā, e karanga atu nei au ki a kōtou, kua riro mai ana a Ēlia, kāre rā rātou i kite i aia. Kua rave atura rā rātou ki aia i tā rātou i 'inangaro ra. Ē ka pērā katoa 'oki rātou i te tākinga kino'anga mai i te Tamaiti a te Tangata nei.”
MAT.17.13	Nakiro atura te au pipi ra ē, ko Ioane Bāpetīto tāna i tuatua maira.
MAT.17.14	Ē tē 'aere atura a Iēsū ē Pētero, ē Iākōbo ē Ioane ki te urupū ma'ata ra, kua 'aere maira tēta'i tangata, kua tuturi maira ki mua i aia, nā kō maira, 
MAT.17.15	“E te 'Atu, e tangi mai koe i taku tamaiti; 'e nēneva 'oki aia, 'e ma'ata kino 'oki tōna roko'ia'anga; nō te mea, 'e mānganui tōna 'inga'anga ki roto i te a'i ē ki roto 'oki i te vai. 
MAT.17.16	Ē i 'apaina'ia mai aia e au ki te au pipi nā'au nei, ē kāre aia i ora i a rātou.”
MAT.17.17	Kua pa'u atura a Iēsū, nā kō atura, “Auē ia uki 'akarongokore ē te tārurikē'ia ē! Mei te a'a te roa o tōku no'o'anga ki ō kōtou nei? Mei te a'a te roa o tōku 'akakoromaki'anga atu i a kōtou? E 'apai mai i aia ki āku nei.” 
MAT.17.18	Kua kauvae'ia atura taua dēmoni ra e Iēsū, kua 'aere atura ki va'o. Ora tākiri akera taua tamaiti ra i taua ora rāi.
MAT.17.19	Kua 'aere pōiri maira tāna au pipi ki a Iēsū i reira ra, nā kō maira, “'E a'a i kore ei e rauka i a mātou nei kia tuaru atu i aia ki va'o?”
MAT.17.22	Ē tō te au pipi putuputu'anga i Galilea i karanga atu ei a Iēsū ki a rātou, “E riro te Tamaiti a te Tangata nei i te tuku'ia atu ki roto i te rima tangata, 
MAT.17.23	ē e tā tākiri rātou i aia, ē i te toru o te rā e 'akatū'aka'ou'ia mai ei aia.” E taitaiā ma'ata rava atura rātou.
MAT.17.25	Kua pa'u atura aia, “Āe.”
MAT.17.25	Ē i te tomo'anga atu a Pētero ki roto i te 'are, kua manako kē ana a Iēsū i te tuatua mai ki aia, nā kō maira, “'E a'a tō'ou manako, e Simona? Mei ko mai i a 'ai tō te 'ui ariki o tēianei ao ko'i'anga mai i te 'apinga 'uipā ē te tero? Mei tā rātou 'ua'orāi tamariki āina, mē kāre, mei te tangata kē āina?”
MAT.17.26	Kua pa'u atura a Pētero, “Mei te tangata kē.” Kua tuatua maira a Iēsū ki aia, “Nō reira, kua rangatira te tamariki. 
MAT.17.27	Inārā, ko te kinokino mai ā'ea rātou i a tātou nei, e 'aere atu koe ki te pae tai, e titiri atu ei i tēta'i matau, ē ka 'apai mai ei i te ika mua i kai maira. Ē kia 'a'ae koe i tōna va'a ra, ka kite koe i tēta'i moni 'ārio, ko tā'au ia e 'apai atu ē e 'ōronga ki a rātou nā tāua katoa.”
MAT.18.2	Kua kāpiki atura a Iēsū i tēta'i tamaiti iti, ē kua tuku atura i aia ki rotopū i a rātou, 
MAT.18.3	ē kua nā kō atura, “Koia mou tāku e karanga atu ki a kōtou na, kia kore roa kōtou e taui i a kōtou ē kia riro mai mei te au tamariki rikiriki ra, kāre rava kōtou e tomo ki roto i te bāsileia o te ao ra. 
MAT.18.4	Ē nō reira, ko tei tā'aka'aka i aia 'ua'orāi mei tēianei tamaiti iti, ko tēia i reira tei ma'ata atu i roto i te bāsileia o te ao ra. 
MAT.18.5	Ē ko tēta'i 'ua atu tei 'āriki mai i tēta'i tamaiti iti mei tēianei rāi nō tōku nei ingoa, kua 'āriki mai ia i āku.”
MAT.18.6	“Kāreka rā, ko tēta'i 'ua atu tei 'akatārevakē i tēta'i o tēianei au tangata rikiriki e 'irinaki mai nei i āku, 'e ngari ake aia kia rī'ia tēta'i toka tāviri'anga ma'ata ki runga i tōna kakī, ē kia 'akamaremo'ia atu aia ki te 'ō'onu'anga o te moana. 
MAT.18.7	'E auē 'oki tō te ao nō tāna au 'apa ra! Ka tupu mai rāi 'oki te au 'apa ra, inārā, 'e auē 'oki taua tangata ra tei nā roto mai i aia te 'apa ra!
MAT.18.9	Ē mē tē 'apa ra koe i tō mata, e kō'iti atu ki va'o ē ka titiri kē atu ei; e meitaki ake koe kia tae mata ta'i ki te ao ra, i te mata rua kia titiri'ia atu ki roto i te a'i o te pō ra.”
MAT.18.12	“'E a'a tō kōtou manako? Mei te mea ē, 'e 'okota'i 'ānere māmoe tā tēta'i 'ua atu tangata, ē kia 'aere kē tēta'i o rātou ra, kāre āina aia e vao'o i te iva nga'uru mā iva ki runga i te maunga ra, ka 'aere ei ka kimi i te mea tei 'aere kē ra? 
MAT.18.13	Ē mē kitea'ia atura e ia, koia mou tāku e karanga atu ki a kōtou na, 'e ma'ata atu tōna rekareka i te reira, i te iva nga'uru mā iva tei kore i 'aere kē ra. 
MAT.18.14	Ē pērā katoa rāi, kāre te anoano o tō kōtou Metua i te ao ra ē kia mate tēta'i o ēia nei tangata rikiriki.”
MAT.18.16	Kia kore rā aia e 'akarongo mai, e arataki koe i e ta'i, mē kāre ra, e rua atu kite, kia riro mai te au tuatua mei te va'a mai o ngā kite e rua, mē kāre ra, ē toru ra, i te 'akapāpū mai i te au tuatua kātoatoa. 
MAT.18.17	Kia kore atu rāi aia e 'akarongo i a rāua, e 'akakite atu ki te 'ēkālēsia. Ē kia kore rāi aia e 'akarongo i te 'ēkālēsia ra, e 'akariro atu koe i aia mei te au 'ētene ē te au tangata ko'i tero ra.”
MAT.18.19	“E karanga 'aka'ou atu au ki a kōtou: Mē 'akatika e tokorua o kōtou i te 'enua nei nō tēta'i 'ua atu mea tā rāua ka pati, e 'ōronga'ia mai ia e taku Metua i te ao ra. 
MAT.18.20	I te ngā'i e putuputu ei e rua, mē kāre ra, e toru nō tōku nei ingoa, tei reira au i rotopū i a rātou.”
MAT.18.23	“'E tau 'oki te bāsileia o te ao ra ki tēta'i tangata, 'e ariki aia, tei manako i te 'akatanotano i te kaio'u a tōna au tāvini. 
MAT.18.24	Ē kia 'akamata aia i te 'akatanotano, kua arataki'ia maira tēta'i tangata kaio'u ki aia ra, 'e ma'ata 'ua atu te mirioni moni 'ārio tāna kaio'u.
MAT.18.25	Nō te mea rā ē, kāre tākiri āna 'apinga e tūtaki mai, kua 'akaue atura tōna pū kia 'okona'ia atu aia ma tāna va'ine katoa ē te tamariki, ē te au 'apinga kātoatoa nāna ra, kia rauka mai te tūtaki. 
MAT.18.26	Kua 'akatopa i'ora te tāvini ra ki tōna turi ki mua i aia, nā kō maira, ‘E taku pū, kia rava te 'akakoromaki mai i āku, ē nāku e tūtaki kātoatoa atu ki a koe.’ 
MAT.18.27	Kua tangi maira te pū o taua tāvini ra i aia, kua tuku atura i aia ma te 'akakore atu i tāna kaio'u.
MAT.18.28	“Inā, i te 'aere'anga atu o taua tāvini ra ki va'o, kitea atura e ia tēta'i o tōna au taeake tāvini ra tei kaio'u mai ki aia e ta'i 'ānere moni 'ārio. Kua 'opu atura aia i aia ē kua roromi atura i te kakī, nā kō atura, ‘E tūtaki mai koe i tā'au i kaio'u maira!’ 
MAT.18.29	Kua 'akatopa i'ora taua taeake tāvini nōna ra ki tōna pae vaevae, ē kua pati 'akatenga maira, nā kō maira, ‘Kia rava te 'akakoromaki mai i āku, ē nāku e tūtaki kātoatoa atu ki a koe.’ 
MAT.18.30	Kāre rā i tika i aia. Kua 'aere atura aia ē kua titiri atura i tōna taeake tāvini ki roto i te 'are 'āuri kia peke roa tei kaio'u'ia ra.
MAT.18.31	“Kia kite te au taeake tāvini kē ra i te au mea e tupu ra, kua ma'ata rava atura tō rātou tangi, ē kua 'aere atura rātou ki tō rātou pū, kua 'akakite atura i te au mea kātoatoa i tupu ra. 
MAT.18.32	Kua kāpiki atura tōna pū i aia kia 'akavaitata mai, ē kua nā kō atura ki aia, ‘Ē tēianei tāvini kino ē! Kua 'akakore atu au i tā'au kaio'u kātoatoa nō tei pati 'akatenga mai koe ki āku. 
MAT.18.33	Kāre āina e rauka katoa i a koe i te aro'a atu i tō taeake tāvini ra, mei āku i aro'a katoa atu i a koe na?’ 
MAT.18.34	Kua riri akera tōna pū i aia, ē kua tuku atura i aia ki te aronga 'akautunga ra, kia peke kātoatoa roa taua kaio'u ki aia ra i te tūtakina'ia.
MAT.18.35	“Ka 'akapērā katoa mai taku Metua i te ao ra i a kōtou kia kore kōtou tātakita'i e 'akakore i te au 'apa a tō au taeake mei roto tikāi mai i tō kōtou au ngākau.”
MAT.19.1	Kia oti akera a Iēsū i te tuatua'anga, kua 'akaruke atura aia i a Galilea, e tomo atura ki roto i te kōtinga 'enua o Iūdea ki tērā tua mai i Iōrīdāna. 
MAT.19.2	'E ma'ata rāi te urupū tangata tei āru mai i aia, ē kua 'akaora aia i tō rātou au maki i reira.
MAT.19.3	Kua 'aere mai ēta'i Phārīsea ki a Iēsū i te tīmata i aia i te nā kō'anga ē, “'E tika āina i te tāne kia kōpae atu i tāna va'ine nō te au tumu katoa ra?”
MAT.19.5	Ē kua tuatua akera aia, ‘Nō reira e 'akaruke ei te tangata i te metua tāne ē te metua va'ine, ē ka tōpiri atu ei ki tāna va'ine, ē ka riro 'oki rāua 'ei kōpapa 'okota'i.’ 
MAT.19.6	Ē pērā kōtou rāi, kāre rāua 'e tokorua 'aka'ou, 'e kōpapa 'okota'i rā. Ē tā te Atua i kāpipiti ra, auraka te tangata e 'akatakakē atu.”
MAT.19.8	Kua pa'u atura a Iēsū ki a rātou, “Nō te mārōketaketa o tō kōtou ngākau i 'akatika mai ei a Mōse i te kōpae atu i tā kōtou au va'ine; kāre rā i pērā i muatangāna. 
MAT.19.9	Ē tē 'akakite atu nei au ki a kōtou, ko tei kōpae atu i tāna va'ine, māri 'ua nō te 'akaturi, ka 'akaipoipo ei i tēta'i, kua 'akaturi ia.”
MAT.19.10	Kua tuatua maira te au pipi ki a Iēsū, “Mē ko te 'ākono'anga te reira o te tāne ki te va'ine, 'e ngari ake kia kore e 'akaipoipo.”
MAT.19.11	Kua karanga atura aia ki a rātou, “Kāre i te au tangata rava rāi e tika kia 'āriki mai i tēianei tuatua, māri rā i a rātou tei 'ōronga'ia atu. 
MAT.19.12	'E au 'eunuka 'oki tēta'i, 'e au 'eunuka rātou mei te 'ānau'anga mai nō roto mai i te kōpū o te metua va'ine; 'e au 'eunuka tēta'i tei 'aka'eunuka'ia e te tangata, ē 'e au 'eunuka tēta'i tei 'aka'eunuka i a rātou 'ua'orāi nō te bāsileia o te ao ra. Ko tei tika i aia i te 'āriki, kia 'akapērā aia.”
MAT.19.13	I reira i 'apaina'ia maira te tamariki meariki ki a Iēsū, kia tuku aia i tōna rima ki runga a'o i a rātou ē kia pure. Kua kauvae atura rā te au pipi i a rātou. 
MAT.19.14	Inārā, kua karanga atura a Iēsū, “Ka tuku mai ana i te tamariki meariki, ē auraka e ārai i a rātou i te 'aere mai ki āku nei, nō te mea, nō te tangata 'oki mei a rātou nei te bāsileia o te ao ra.” 
MAT.19.15	Ē kua tuku atura aia i tōna rima ki runga a'o i a rātou, ē kua 'aere atura mei te reira ngā'i.
MAT.19.16	Ē inā, kua 'ārāvei mai tēta'i tangata i a Iēsū ē tuatua maira ki aia, “E te Pū'āpi'i ē, 'e a'a te mea meitaki tāku ka rave e rauka ai i āku te ora mutukore?”
MAT.19.17	Kua pa'u atura a Iēsū ki aia, “'E a'a koe e ui mai ei ki āku nō runga i te meitaki? Ko te Atua anake 'ua te meitaki! Kia 'inangaro koe i te tomo ki roto i te ora, e 'ākono i te au 'akaue'anga.”
MAT.19.18	Kua pa'u atura a Iēsū, “Ko tēia 'oki: ‘Auraka e tā 'ua, auraka e 'akaturi, auraka e keiā, auraka koe kia riro 'ei kite pikika'a, 
MAT.19.19	e 'akangāteitei i tō metua tāne ē tō metua va'ine.’ Ē pērā katoa: ‘E aro'a atu i tō tangata tupu mei a koe 'ua'orāi.’ ”
MAT.19.20	Kua tuatua maira te tangata 'ōu ra ki aia, “Kua 'ope pou roa te reira i te 'ākono'ia e au. 'E a'a 'ua te mea toe i āku?”
MAT.19.21	Kua pa'u atura a Iēsū ki aia, “Kia 'inangaro koe ē kia meitaki rava, ka 'aere, ka 'oko i tō'ou au 'apinga, ka 'apai atu ei nā te puta'ua, ē 'e 'apinga tā'au i reira i te rangi. Ka 'aere mai ei, ka āru mai i āku.”
MAT.19.22	Kia 'akarongo maira te tangata 'ōu ra i te reira tuatua, kua 'aere kē atura aia ma te auē, nō te mea, 'e 'apinga ma'ata 'oki tōna.
MAT.19.23	Kua 'akakite atura a Iēsū ki tāna au pipi, “Koia mou tāku e karanga atu ki a kōtou na, e 'akaō ngatā te tangata 'apinga nui ki roto i te bāsileia o te ao ra. 
MAT.19.24	Tē 'akakite 'aka'ou atu nei au ki a kōtou, e 'akaō ngō'ie ake te kāmela nā roto i te putā nira i tēta'i tangata 'apinga nui kia 'akaō ki roto i te bāsileia o te Atua.”
MAT.19.25	I te 'akarongo'anga te au pipi kua vā ma'ata rava rātou nā kō akera, “Ko 'ai i reira te ka 'akaora'ia?”
MAT.19.26	Kua 'ākara atura a Iēsū ki a rātou ē kua nā kō atura, “Kāre ia 'e rauka i te tangata nei. 'E rauka rā te au mea kātoatoa i te Atua.”
MAT.19.27	I reira kua tuatua maira a Pētero ki aia, nā kō maira, “Inā mātou, kua 'akaruke mātou i te au mea katoa ē kua āru mai i a koe. 'E a'a te ka rauka i a mātou?”
MAT.19.29	Ē tēta'i 'ua atu tangata tei 'akaruke i te ngutu'are, te au taeake, te au tua'ine, te metua tāne, te metua va'ine, te tamariki, mē kāre te au kāinga nō tōku nei ingoa, e 'ānere 'ua atu tāna ka rauka, ē e rauka 'oki i aia te ora mutukore. 
MAT.19.30	Ka riro rā i tō mua 'e mānganui 'ei 'openga, ē te 'openga ra 'ei nō mua ia.”
MAT.20.1	“E 'āite te bāsileia o te ao ra ki tēta'i tangata 'atu kāinga ra, ko tei 'aere atu ki va'o i te pōpongi metua e o'u i te aronga 'anga'anga ki roto i tōna kāingā vine. 
MAT.20.2	Kua 'akatika akera aia ki te aronga 'anga'anga ē kia takita'i moni 'ārio i te rā 'okota'i, ē kua 'akaunga atura aia i a rātou ki roto i tōna kāingā vine. 
MAT.20.3	Ē 'aere atura aia ki va'o mei te ora iva ra, kite atura aia i ēta'i tangata i te tū 'ua'anga ma te kore e 'anga'anga i te ngā'i 'oko'oko'anga, 
MAT.20.4	ē kua karanga atura aia ki a rātou, ‘Ka 'aere katoa kōtou ki roto i te kāingā vine ra, ē nāku e 'ōronga atu i te mea tau tikāi nā kōtou.’ 'Aere atura rātou. 
MAT.20.5	'Aere 'aka'ou atura aia ki va'o mei te avatea pū ē te ora toru ra, kua pērā 'aka'ou atura aia. 
MAT.20.6	Ē 'aere atura aia ki va'o mei te ora rima, kite atura aia i ēta'i tangata i te tū 'ua'anga ma te 'anga'angakore, ē kua karanga atura aia ki a rātou, ‘'E a'a kōtou i tū 'ua ai ma te 'anga'angakore i konei e 'ope 'ua atu te rā nei?’ 
MAT.20.7	Kua nā kō maira rātou ki aia, ‘Nō te mea, kāre 'e tangata i o'u mai i a mātou.’ Kua karanga atura aia ki a rātou, ‘E 'aere katoa kōtou ki roto i te kāingā vine.’
MAT.20.9	Ē te aronga tei tae mai mei te ora rima ra, rauka i'ora tā rātou e ta'i moni 'ārio i te tangata 'okota'i. 
MAT.20.10	Ē kia tae maira ki tō mua ra, manako i'ora rātou ē, ka ma'ata atu tā rātou e rauka mai. Kua rauka mai rā i a rātou tātakita'i e ta'i moni 'ārio. 
MAT.20.11	Ē tei te rauka'anga maira, kua tarotaro i'ora rātou i te 'atu kāinga ra, 
MAT.20.12	nā kō maira, ‘Tēia aronga 'openga ra, 'okota'i 'ua ō rātou ora i te 'anga'anga'anga, ē kua 'aka'āiteite koe i a rātou ki a mātou nei, tei 'apai i te 'apainga ē te veravera o te rā.’
MAT.20.13	“Kua pa'u atura aia ki tēta'i o rātou, ‘E tama, kāre au i tārevakē ki a koe. Kāre āina koe i 'akatika mai ki āku i te tuatua ē kia 'okota'i ā'au moni 'ārio? 
MAT.20.14	Ka rave i tā'au, ka 'aere. Kua 'inangaro 'oki au i te 'ōronga atu ki tēia aronga 'openga nei mei tā'au katoa na. 
MAT.20.15	Kāre āina e tau i āku kia rave au i tāku i 'inangaro i tāku au 'apinga? Mē kāre rā, tē kino ra tō'ou mata, nō te mea, tē meitaki nei au?’
MAT.20.17	Ē tē 'aere atura a Iēsū ki Iērūsalēma, kua arataki atura aia i te au pipi tino nga'uru mā rua ra ki te pae ra, nā kō atura ki a rātou i te arāta'a, 
MAT.20.18	“Inā, tē 'aere nei tātou ki Iērūsalēma, ē e tuku'ia te Tamaiti a te Tangata nei ki te kau ta'unga nunui ē te au Pū'āpi'i Ture, ē ka 'akautunga rātou i aia ki te mate. 
MAT.20.19	Ē ka tuku 'oki rātou i aia ki te au 'ētene kia 'āviri'ia, kia pāpā'ia ē kia 'akasātauro'ia 'oki. Ē i te toru o te rā ra e tū 'aka'ou maira aia.”
MAT.20.20	Kua 'aere maira te metua va'ine o ngā tamariki a Zebedaio ki a Iēsū ra ē āna puke tamariki, kua tuturi i'ora ki mua i aia e pati maira i tēta'i mea ki aia ra.
MAT.20.21	Ē kua ui atura a Iēsū ki aia, “'E a'a tā'au e 'inangaro?”
MAT.20.21	Kua pa'u maira aia, “E 'akatika mai koe kia no'o āku tamariki nei, tēta'i ki tō'ou rima katau, tēta'i 'oki ki tō'ou rima kaui i roto i tō'ou bāsileia.”
MAT.20.22	Kua pa'u atura a Iēsū, nā kō atura, “Kāre kōtou i kite i tā kōtou i pati mai nei. Ka rauka āina i a kōrua kia inu i te kapu tāku e vaitata nei i te inu, ē kia bāpetīto'ia kōrua ki te bāpetīto e bāpetīto'ia ai au nei?”
MAT.20.22	Kua tuatua maira rāua ki aia, “Ka rauka'ia i a māua.”
MAT.20.23	Ē kua karanga atura a Iēsū ki a rāua, “E inu tikāi kōrua i tāku kapu, ē e bāpetīto'ia rāi kōrua ki te bāpetīto e bāpetīto'ia ai au nei. Inārā, ko te no'o ki taku rima katau ē ki taku rima kaui, kāre ia 'e tika i āku kia 'ōronga atu, māri rā, nō rātou tā taku Metua i 'akate'ate'amamao.”
MAT.20.24	Ē kia 'akarongo akera te tino nga'uru ra, kī akera rātou i te riri i aua taeake ra. 
MAT.20.25	Kua kāpiki atura a Iēsū i a rātou ki aia, ē kua nā kō atura, “Kua kite 'oki kōtou ē, tē tūtara nei te 'ui ariki o te au 'ētene ki runga a'o i a rātou, ē te aronga nunui ra tē mana ra ia i runga a'o i tō rātou. 
MAT.20.26	Kāre e tika kia 'akapērā kōtou i rotopū i a kōtou. Ko tei 'inangaro rā kia ma'ata aia i ō kōtou na, kia riro aia 'ei tāvini nō kōtou. 
MAT.20.27	Ē ko tei 'inangaro kia riro aia ki mua 'ua rāi i ō kōtou na, kia riro aia 'ei tāvini 'aka'aka nō kōtou. 
MAT.20.28	Kāre 'oki te Tamaiti a te Tangata nei i 'aere mai kia tāvini'ia aia, 'ei tāvini rā ē kia 'ōronga i tōna ora 'ei 'oko nō te tangata 'e mānganui.”
MAT.20.29	Ē i tō rātou 'akaruke'anga i a Iēriko, 'e urupū tangata ma'ata tei āru atu i aia. 
MAT.20.30	Ē inā, tē no'o ra 'e tokorua tangata matapō ki te pae arāta'a, 'akarongo akera rāua ē, tē 'aere ra a Iēsū nā reira mai, kua kāpiki maira rāua, nā kō maira, “E aro'a mai koe i a māua, e te 'Atu, e te tamaiti a Dāvida!”
MAT.20.31	Kua kauvae atura te tangata tini i a rāua kia mūtēkī 'ua. Inārā, kua ma'ata atu akera tā rāua kāpiki'anga, nā kō maira, “E aro'a mai i a māua nei, e te 'Atu, e te tamaiti a Dāvida!”
MAT.20.32	E tū 'ua i'ora a Iēsū, kua kāpiki atura i a rāua, nā kō atura, “'E a'a tā kōrua e 'inangaro kia rave atu au nō kōrua?”
MAT.20.33	Kua nā kō maira rāua ki aia, “E te 'Atu, kia pu'era ō māua mata.”
MAT.20.34	E tangi atura a Iēsū i a rāua, kua 'āmiri atura i ō rāua mata. Ē i reira rāi, pu'era akera ō rāua mata, ē kua āru maira rāua i aia.
MAT.21.1	Kia vaitata maira a Iēsū ē tāna au pipi ki Iērūsalēma, e tae maira ki Betephage, ki te Maunga o te Ōlive ra, kua tono atura a Iēsū i e tokorua pipi, 
MAT.21.2	nā kō atura ki a rāua, “E 'aere kōrua ki roto i te 'ōire i mua mai i a kōrua na, ē ka kite vave atu kōrua i tēta'i 'āsini kua 'erekia i reira, ma te punua i te pae i aia. E tatara mai ma te taki mai ki konei ki āku nei. 
MAT.21.3	Ē kia tuatua tēta'i 'ua atu tangata ki a kōrua, e karanga atu kōrua, ‘'E anoano tō te 'Atu nō rāua,’ ē nāna e tuku mai i a rāua i taua 'ati'anga rāi.”
MAT.21.4	Kua tupu 'oki tēia au mea kātoatoa nei 'ei 'akatupu i tā te peroveta i tuatua ana i te nā kō'anga mai ē,
MAT.21.5	Inā, tē 'aere maira tō'ou Ariki ki a koe na,
MAT.21.5	ma te 'aka'aka ē te no'o ki runga a'o i tēta'i tāngutu 'āsini,
MAT.21.5	'e punua nā tēta'i tīnana.”
MAT.21.6	Kua 'aere atura ngā pipi ra, ē kua rave atura mei tā Iēsū i 'akaue atu. 
MAT.21.7	Kua taki maira i te 'āsini ē te punua ra, kua tuku i'ora i tō rāua kāka'u ki runga a'o i ngā 'āsini ra, ē kua 'akano'o i'ora i a Iēsū ki runga a'o. 
MAT.21.8	Kua to'ato'a te urupū tangata ma'ata i tō rātou kāka'u ki runga i te arāta'a. Kua tīpū atura tēta'i pāpāki i te au rārā rākau ē kua 'ārikiriki atura ki runga i te arāta'a. 
MAT.21.9	Ē te urupū tangata tei nā mua ra ē tei āru mai nā muri ra, kua kāpiki maira, nā kō maira, “Hōsāna, e te tamaiti a Dāvida! Kia 'akameitaki'ia aia tei 'aere mai ma te ingoa o te 'Atu! Hōsāna i te rangi teitei!”
MAT.21.10	Ē, i te tomo'anga atu a Iēsū ki roto i a Iērūsalēma, kua keukeu kātoatoa'ia i'ora te 'ōire, nā kō akera, “Ko 'ai tēia?” 
MAT.21.11	Kua karanga atura te au urupū tangata ra, “Ko Iēsū tēia, te peroveta nō Nāzarēta mai o Galilea ra.”
MAT.21.12	Kua tomo atura a Iēsū ki roto i te 'iero, ē kua tuaru kātoatoa atura ki va'o i te aronga i 'oko atu ē i 'oko mai i roto i te 'iero ra. Ē kua tātīpoki atura 'oki i te au kaingākai a te aronga tiēni moni ra ē te au no'o'anga o te aronga i 'oko i te au kūkupa ra, 
MAT.21.13	ma te karanga atu ki a rātou ē, “Kua oti 'oki i te tātā'ia ia, ‘E karanga'ia tōku 'are ē, 'e 'are pure'anga’, kua 'akariro'ia i'o nei rā e kōtou 'ei ana nō te aronga keikeiā.”
MAT.21.14	Kua 'aere maira te au matapō ē te au pirikoki ki aia i roto i te 'iero ra, ē kua 'akaora atura aia i a rātou. 
MAT.21.15	Kia kite mai rā te kau ta'unga nunui ē te au Pū'āpi'i Ture i te au mea ūmere i rave'ia e ia, ē te au tamariki i te kāpikipiki'anga i roto i te 'iero, ē te nā kō'anga ē, “Hōsāna ki te tamaiti a Dāvida,” kua mākitakita rava akera rātou, 
MAT.21.16	ē kua tuatua maira ki aia, “Tē 'akarongo na koe i tā rātou e tuatua ra?”
MAT.21.16	Kua pa'u atura a Iēsū ki a rātou, “Āe. Kāre āina kōtou i tatau ana ē, ‘Mei roto mai i te va'a o te tamariki meangiti ē te kaiū i rauka ai i a koe te 'akapa'apa'a'anga nunui’?”
MAT.21.17	Kua vai'o atura aia i a rātou, ē 'aere atura ki va'o mai i te 'ōire ki Bētānia, ē kua moe atura i taua pō ra ki reira.
MAT.21.18	Ē i te pōpongi roa, kua 'oki maira a Iēsū ki te 'ōire, ē kua pongi aia. 
MAT.21.19	E kite atura aia i tēta'i pū suke i te pae arāta'a ra, kua 'aere atura aia ki taua pū suke ra, ē kāre 'e 'ua ō runga i kitea mai, māri ko te au rau anake 'ua. Kua karanga atura aia ki te pū suke ra, “Auraka rava atu 'e 'ua 'aka'ou i runga i a koe na e tuātau 'ua atu.” Mae tākiri rava atura te pū suke i taua 'ati'anga rāi!
MAT.21.20	Ē kia kite akera te au pipi ra, vā 'ua atura rātou, nā kō akera, “I 'akapē'ea i viviki ei te mae'anga o te pū suke?”
MAT.21.22	Ē te au mea kātoatoa ra tā kōtou e pati 'ua atu nā roto i te pure ma te 'irinaki tikāi, ka rauka ia i a kōtou.”
MAT.21.23	Kia tae maira a Iēsū ki roto i te 'iero ra, kua 'aere maira te kau ta'unga nunui ē te aronga pakari o te 'iti tangata ki vaitata a'o i aia e 'āpi'i ra, nā kō maira, “Nō 'ai te mana i rave ei koe i tēianei au mea? Ē nā 'ai i 'ōronga mai i tēianei mana ki a koe nei?”
MAT.21.24	Kua pa'u atura a Iēsū, nā kō atura ki a rātou, “Ka ui katoa atu au i tēta'i mea ki a kōtou, ē mē rauka i a kōtou i te 'akakite mai ki āku, ka 'akakite katoa atu nei au ki a kōtou ē, nō 'ai te mana e rave nei au i ēia mea nei. 
MAT.21.25	Nō 'ea mai te bāpetīto'anga a Ioane nei? Nō te rangi mai āina, mē nō te tangata mai āina?”
MAT.21.25	Kua 'uri'uri manako i'ora rātou ki a rātou 'ua'orāi, nā kō akera, “Mē karanga atu tātou ē, ‘Nō te rangi mai’, e riro aia i te tuatua mai ki a tātou ē, ‘'E a'a i reira kōtou i kore ei i 'irinaki atu i aia?’ 
MAT.21.26	Mē karanga rā tātou ē, ‘Nā te tangata mai’, tē mataku nei tātou i te tangata, nō te mea, tē manako ra te tangata kātoatoa ē, 'e peroveta a Ioane.” 
MAT.21.27	Kua pa'u maira rātou ki a Iēsū, nā kō maira, “Kāre mātou i kite.”
MAT.21.27	Kua karanga atura a Iēsū ki a rātou, “Kāre katoa au e 'akakite atu ki a kōtou ē, nō 'ai te mana i rave ei au i ēia nei mea.”
MAT.21.28	Kua tuatua katoa a Iēsū ki te kau ta'unga nunui ē te aronga pakari, “'E a'a rā tō kōtou manako? Ko tēta'i tangata e tokorua āna tamariki tamāroa, ē kua 'aere atura aia ki te tama mua, ē kua karanga atura, ‘E tama, e 'aere koe i tēia rā e 'anga'anga ki roto i taku kāingā vine.’ 
MAT.21.29	Kua pa'u maira aia, nā kō maira, ‘Kāre au e 'aere.’ I muri 'ua akera, kua tatarā'ara i'ora aia, 'aere atura. 
MAT.21.30	Kua 'aere katoa atura te metua ki te teina, kua tuatua 'akapērā katoa atura. Kua pa'u maira aia, nā kō maira, ‘Ka 'aere au, e taku 'atu.’ Kāre rā aia i 'aere. 
MAT.21.31	Ko 'ai i a rāua i 'ākono i te 'inangaro o tō rāua metua ra?”
MAT.21.31	Kua nā kō maira rātou ki aia, “Ko te tama mua.”
MAT.21.31	Kua karanga atura a Iēsū ki a rātou, “Koia mou tāku e karanga atu ki a kōtou na, ko te au tangata ko'i tero ē te au va'ine 'akaturi te ka nā mua i a kōtou ki roto i te bāsileia o te Atua ra. 
MAT.21.32	I 'aere mai 'oki a Ioane ki a kōtou nei ma te tuatua tika, ē kāre ake nei kōtou i 'irinaki atu i aia. Ko te aronga ko'i tero ē te au va'ine 'akaturi rā, kua 'irinaki rātou i aia. I muri ake i tō kōtou kite'anga, kāre rāi kōtou i tatarā'ara ē ka 'irinaki atu ei i aia.
MAT.21.34	E tae maira te tuātau kokoti'angā vine ra, kua tono maira aia i tōna au tāvini ki te aronga tope vine ra kia 'ō mai rātou i tāna tu'angā vine o te reira ra. 
MAT.21.35	Kua 'opu i'ora te aronga tope vine i tōna au tāvini ra, kua pāpā i'ora rātou i tēia, kua tāmate tākiri rava atura i tēta'i, ē kua pē'i atura rātou i tēta'i ki te toka. 
MAT.21.36	Kua tono 'aka'ou maira aia i tēta'i aronga tāvini kē, 'e ma'ata atu i te 'aerenga mua, ē kua 'akapērā katoa'ia rātou.
MAT.21.37	“Ē i te 'openga i'ora, kua tono maira aia i tāna tamaiti ki a rātou nā kō akera, ‘Ka riro rātou i te 'akangāteitei mai i taku tamaiti.’ 
MAT.21.38	Kia kite atura rā te aronga tope vine ra i te tamaiti, kua tuatua i'ora rātou ki a rātou 'ua'orāi, ‘Ko te kauono tangata kāinga tēia. 'Aere mai, ka tā tātou i aia, ē ka tāpū mai ei i tōna tu'anga kāinga.’ 
MAT.21.39	Kua 'opu atura rātou i aia, ē kua titiri atura ki va'o mai i te kāingā vine ra, ē kua tāmate tākiri rava atura i aia.
MAT.21.40	“Ē kia 'aere maira te 'atu o te kāingā vine ra, ka 'akapē'ea maira aia i ēia tangata tope vine ra?”
MAT.21.41	Kua nā kō maira rātou ki aia, “Ka tāmate rikarika tākiri rava atu aia i taua aronga kino ra, ē ka tāra'u atu ei i te kāingā vine ki tēta'i aronga tope vine kē, te ka 'ōronga mai ki aia i tāna tu'angā vine i te au tuātau tikāi.”
MAT.21.42	‘Ko te toka i 'akaruke'ia e te aronga patu 'are ra,
MAT.21.42	ko ia tei 'akariro'ia 'ei toka ti'avā.
MAT.21.42	Nā te 'Atu tēia i rave,
MAT.21.42	ē 'e mea ūmere'ia ia e tātou’?
MAT.21.43	“Nō reira 'oki, tē karanga atu nei au ki a kōtou: E 'apaina kē'ia atu te bāsileia o te Atua mei a kōtou na, ē ka tuku'ia atu ki tēta'i 'iti tangata te ka 'aka'ua mai i te au 'ua ra.”
MAT.21.45	Kia 'akarongo te kau ta'unga nunui ē te au Phārīsea ra i tāna au parabole, kua kite rātou ē, ko rātou tāna e tuatua ra. 
MAT.21.46	Tē 'inangaro ra 'oki rātou i te 'opu atu i aia, kua mataku rā rātou i te au urupū tangata, nō te mea, kua 'āriki rātou i aia ē 'e peroveta.
MAT.22.1	Ē i te tuatua 'aka'ou'anga atu ki a rātou, kua 'āpi'i atura a Iēsū i a rātou nā roto i te parabole, nā kō atura, 
MAT.22.2	“E 'aka'āiteite'ia te bāsileia o te ao ra ki tēta'i tangata, 'uānga ariki, tei 'akatupu i te 'ōro'a 'akaipoipo'anga nō tāna tamaiti. 
MAT.22.3	E tono atura i tōna au tāvini, e tiki i te aronga i pati'ia ki te 'ōro'a 'akaipoipo'anga, kāre rā rātou i keu mai. 
MAT.22.4	Kua tono 'aka'ou atura aia i ēta'i tāvini kē, nā kō atura, ‘E 'akakite ki te aronga i pati'ia: Inā, kua oti i āku i te 'akate'ate'amamao i te umukai 'akaipoipo'anga. Tāku au puakatoro ē te au manu 'aka'āngai kua kō'ia, ē kua papa te au mea kātoatoa. E 'aere mai ki te umukai 'akaipoipo'anga.’ 
MAT.22.5	Kāre rā rātou i ma'ara i te reira, 'aere kē atura, tēta'i ki tōna 'ua'orāi kāinga, tēta'i ki tāna 'anga'anga kimi moni, 
MAT.22.6	ko te toenga o te tangata kua 'opu maira i te au tāvini, tākinga kino maira i a rātou ē kua tāmate rava atura.
MAT.22.7	“Kua riri rava akera taua ariki ra; ē kua tono atura aia i tōna pupu va'e'au kia tā tākiri rava i taua aronga tā tangata ra ē kia ta'u atu i tō rātou 'ōire ki te a'i. 
MAT.22.8	Kua karanga atura aia ki tōna au tāvini, ‘Kua papa te 'ōro'a 'akaipoipo'anga nei, kāre rā te aronga i pati'ia e tau ra. 
MAT.22.9	Nō reira, e 'aere kōtou ki te au ara metua, ē e pati i te kātoatoa i kitea'ia e kōtou kia 'aere mai ki te 'ōro'a 'akaipoipo'anga.’ 
MAT.22.10	Ē kua 'aere atura taua au tāvini ra ki te au arāta'a ra ē kua arataki maira i te kātoatoa tā rātou i kite, ko te aronga kino ē te meitaki; ē kī akera taua 'ōro'a 'akaipoipo'anga ra i te manu'iri.
MAT.22.11	“Ē kia 'aere maira te ariki ra ki roto i te 'ākara i te au manu'iri, kite i'ora aia i tēta'i tangata tei kore i 'a'ao i te kāka'u 'akaipoipo'anga. 
MAT.22.12	Ē kua ui mai te ariki ki aia, ‘E tama, i 'akapē'ea koe i te tomo'anga mai ma te kore 'e kāka'u 'akaipoipo'anga?’ Kua mūtēkī 'ua aia. 
MAT.22.13	I reira, kua karanga atura te ariki ki te au tāvini, ‘E rī i ōna vaevae ē ōna rima, e 'uri atu i aia ki va'o i te pōiri ra, tei reira te auē'anga ē te pākati'angā ni'o ra.’
MAT.22.14	“'E mānganui 'oki tei kāpiki'ia, 'e iti rā tei 'iki'ia.”
MAT.22.15	I reira, kua 'aere atura te au Phārīsea ē kua kimi rātou i tēta'i rāvenga kia tā'ē'ē i a Iēsū i tāna tuatua. 
MAT.22.16	Ē kua tono atura rātou i tā rātou au pipi ē te au Hērōdiāni ki a Iēsū, nā kō akera, “E te Pū'āpi'i, kua kite mātou ē, 'e tuatua tika tā'au, ē tē 'āpi'i nei koe i te mataara o te Atua ma te tuatua mou. Kāre koe i mataku i tēta'i 'ua atu tangata, nō te mea, kāre koe i piripiri atu ki te tangata. 
MAT.22.17	Nō reira, e 'akakite mai koe ki a mātou i tō'ou manako: 'e tika āina kia tūtaki tātou i te tero ki a Kaisara, e auraka āina?”
MAT.22.18	Tē kite maira a Iēsū i tō rātou kino ē nō reira kua tuatua mai aia, “'E a'a kōtou i tīmata mai ei i āku, e te au tangata tāpikipiki ē? 
MAT.22.19	E 'akaāri mai ki āku i tēta'i moni tūtaki tero.” Kua 'apai maira rātou i tēta'i moni 'ārio. 
MAT.22.20	Kua ui atura aia ki a rātou, “Nō 'ai tēia tūtū ē te tātā'anga ki runga a'o?” 
MAT.22.21	Kua pa'u maira rātou ki aia, “Nō Kaisara.”
MAT.22.21	Kua karanga atura aia ki a rātou, “E 'apai māri i tā Kaisara ki a Kaisara, ē tā te Atua ra ki te Atua.”
MAT.22.22	Ē i te 'akarongo'anga rātou i te reira, kua vā atura rātou. 'Akaruke i'ora rātou i aia ē 'aere kē atura.
MAT.22.24	nā kō maira, “E te Pū'āpi'i, i tuatua mai a Mōse ē, kia mate tēta'i tangata ē kāre 'e tamariki, e 'akaipoipo te teina i tāna va'ine, ē e 'aka'uānga i te tamariki nā te tuakana. 
MAT.22.25	E toko'itu tamāroa i ō mātou nei i te puna 'okota'i. 'Akaipoipo i'ora te tama mua i te va'ine, e mate atura, kāre 'e tamariki, vai'o i'ora tāna va'ine nā te teina. 
MAT.22.26	Pērā katoa te tokorua ē te tokotoru e tae 'ua atu ki te toko'itu. 
MAT.22.27	I muri ake i a rātou kātoatoa, mate katoa atura te va'ine. 
MAT.22.28	Ē tēianei, kia tae ki te tū'aka'ou'anga ra, e riro aia 'ei va'ine nā 'ai i taua toko'itu ra? 'E va'ine 'oki aia nā te toko'itu rava rāi!”
MAT.22.29	Kua pa'u atura a Iēsū ki a rātou, nā kō atura, “Tē tārevakē nei kōtou nō te kitekore i te tuatua i tātā'ia ē i te mana o te Atua. 
MAT.22.30	Nō te mea, kia tae ki te tū'aka'ou'anga, kāre rātou e 'akaipoipo, kāre 'oki e 'ōronga kia 'akaipoipo'ia, e 'āite rātou ki te au 'āngela o te Atua i te ao ra. 
MAT.22.31	Nō runga rā i te tū'aka'ou'anga mei te mate maira, kāre āina kōtou i tatau ana i tā te Atua i tuatua mai ki a kōtou ra, ka nā kō mai ei ra ē, 
MAT.22.32	‘Ko au te Atua nō Āberahāma, ē te Atua nō Īsā'aka, ē te Atua nō Iākōba’? Kāre 'oki te Atua i te Atua nō tei mate, nō tei ora rā.”
MAT.22.33	Ē i te 'akarongo'anga te au urupū tangata i te reira, kua vā ma'ata rava atura rātou i tāna 'āpi'i'anga.
MAT.22.34	I te 'akarongo'anga te au Phārīsea ē, kua mūtēkī i a Iēsū te au Sādukea, kua tā'okota'i maira rātou. 
MAT.22.35	Ē kua ui maira tēta'i o rātou, 'e Pū'āpi'i Ture 'oki aia, nā kō maira i te tīmata'anga mai i a Iēsū, 
MAT.22.36	“E te Pū'āpi'i ē, ko tē'ea te 'akaue'anga ma'ata o te Ture?”
MAT.22.38	Ko tēia te 'akaue'anga mua ē te ma'ata rava atu. 
MAT.22.39	Ē mei te reira katoa te rua: ‘E 'inangaro atu koe i tō'ou tangata tupu mei a koe 'ua'orāi.’ 
MAT.22.40	I roto i tēianei ngā 'akaue'anga i ko'u'ia ai te au Ture kātoatoa ē tā te au peroveta au 'akaue'anga.”
MAT.22.41	Kua ui atura a Iēsū ki te au Phārīsea koi no'o kāpipiti mai ei i reira, 
MAT.22.42	nā kō atura, “'E a'a tō kōtou manako i te Mesia ra? 'E tamaiti aia nā 'ai?”
MAT.22.42	Kua pa'u maira rātou ki aia, “Nā Dāvida.”
MAT.22.43	Kua ui atura a Iēsū ki a rātou, “I 'akapē'ea i reira a Dāvida i tuatua ai ma te Vaerua Tapu ē te tapa i aia ē, ‘'e 'Atu’, ka nā kō ei ra ē,
MAT.22.44	Ka no'o koe ki taku rima katau nei,
MAT.22.44	e kia 'akariro au i tō au 'enemi 'ei pange vaevae nō'ou’?
MAT.22.45	Mei te mea ē, tē karanga ra a Dāvida ki aia ē ‘'e 'Atu’, i 'akapē'ea i'ora te Mesia i riro mai ei 'e tamaiti nāna?”
MAT.22.46	Kāre atura i rauka i tēta'i tangata kia pa'u mai ki aia. Ē mei te reira maira, kāre atura tēta'i i tae 'aka'ou i te ui atu ki aia.
MAT.23.1	I reira kua 'akakite atura a Iēsū ki taua urupū tangata ma'ata ra ē ki tāna au pipi, 
MAT.23.2	nā kō atura, “Tē no'o nei te au Pū'āpi'i Ture ē te au Phārīsea i te no'o'anga o Mōse. 
MAT.23.3	Nō reira, te au mea kātoatoa tā rātou e 'akakite mai, e 'ākono ē e rave; inārā, auraka e āru i tā rātou au 'anga'anga; nō te mea, tē tuatua 'ua ra rātou, kāre rā rātou e rave. 
MAT.23.4	Tē tāpeka nei 'oki rātou i te 'apainga teia'a ē te marangakore ē tē tuku nei ki runga i te paku'ivi o te au tangata; inārā, kāre rātou i 'inangaro i te tāki i te reira ki tō rātou rima. 
MAT.23.5	Ē tē rave ra rātou i tā rātou au 'anga'anga kātoatoa kia 'ākara'ia rātou e te tangata: koia 'oki, tē 'akaātea nei rātou i tā rātou philatēri,
MAT.23.6	Ē tē nanave tikāi nei rātou i te ngā'i ngāteitei i te au kaingākai ē te no'o'anga ngāteitei katoa i te au sūnago ra; 
MAT.23.7	ē kia aro'a'ia 'oki i te ngā'i 'oko'oko'anga, ē kia tūoro'ia e te tangata ē, ‘E Rabi, e Rabi.’ 
MAT.23.8	Ko kōtou rā, auraka kia tūoro'ia, ‘E Rabi’, nō te mea, 'okota'i rāi 'oki ō kōtou Pū'āpi'i. 'E taeake anake 'oki kōtou katoa na. 
MAT.23.9	Ē auraka kōtou e 'akametua i tēta'i tangata i tēianei ao, nō te mea, 'okota'i rāi ō kōtou Metua, ko tei no'o i te rangi. 
MAT.23.10	Auraka kōtou kia tapa'ia ē 'e arataki, nō te mea, 'okota'i ō kōtou arataki ko te Mesia. 
MAT.23.11	Tei ma'ata rā i rotopū i a kōtou nei, kia riro ia 'ei tāvini nō kōtou. 
MAT.23.12	Ko tei 'akateitei i aia 'ua'orāi ka tā'aka'aka'ia ia, ē tei tā'aka'aka i aia 'ua'orāi ka 'akateitei'ia ia.”
MAT.23.13	“Auē kōtou, e te au Pū'āpi'i Ture ē te au Phārīsea tāpikipiki ē! Tē tōpiri nei kōtou i te bāsileia o te ao i te tangata nei. Kāre kōtou 'ua'orāi i tomo ki roto, ē tē tāpū nei kōtou i tei 'inangaro i te tomo ra.  
MAT.23.15	“Auē kōtou, e te au Pū'āpi'i Ture ē te au Phārīsea tāpikipiki ē! Tē teretere nei kōtou i te tai ē te 'enua, kia rauka tēta'i pipi; ē kia rauka ra, e 'akariro kōtou i aia 'ei tangata tau nō te pō e rua taime ma'ata 'ua atu i a kōtou 'ua'orāi.
MAT.23.16	“Auē kōtou, e te au arataki matapō ē! Tē tuatua nei kōtou ē, ‘Ko tei taputo'u ki te nao ra, kāre ia e tika, inārā, tei taputo'u'ia ki te 'auro o te nao ra, e tika ia.’ 
MAT.23.17	E te au nēneva ē te matapō ē! Ko tē'ea tei ma'ata, ko te 'auro āina, mē kāre, ko te nao tei 'akatapu i taua 'auro ra? 
MAT.23.18	Pērā katoa, ‘Ko tei taputo'u'ia ki te 'atarau ra, kāre ia e tika; ko tei taputo'u'ia rā ki te 'apinga 'ōronga ki runga a'o, e tika ia.’ 
MAT.23.19	E te matapō ē! Ko tē'ea tei ma'ata, ko te 'apinga 'ōronga, mē kāre, te 'atarau tei 'akatapu i taua 'apinga 'ōronga ra? 
MAT.23.20	Ko tei taputo'u ki te 'atarau ra, kua taputo'u aia ki te reira, ma te 'apinga katoa ki runga a'o. 
MAT.23.21	Ē ko tei taputo'u ki te nao ra, kua taputo'u aia ki te reira, ē ko tei no'o ki roto ra. 
MAT.23.22	Ē ko tei taputo'u ki te rangi ra, kua taputo'u aia ki te terōno o te Atua, ē ko tei no'o ki runga a'o.
MAT.23.24	E te au arataki matapō ē, tē tā'au atu nei kōtou i te namu, tē 'āpuku 'ua nei rā i te kāmela.
MAT.23.25	“Auē kōtou, e te au Pū'āpi'i Ture ē te au Phārīsea tāpikipiki ē! Tē tāmā nei kōtou i a va'o i te kapu ē te mereki, kāreka ā roto tē kī nei i te noinoi 'apinga ē te kakī nui. 
MAT.23.26	E te Phārīsea matapō ē! E nā mua i te tāmā i a roto i te kapu ē te mereki, ē ka mā katoa ā va'o.
MAT.23.28	Pērā katoa kōtou, te 'ākara'anga ki va'o, mei te aronga tuatua tika, inārā, ko ā roto rā, tē kī nei ia i te tū tāpikipiki ē te kino.”
MAT.23.29	“Auē kōtou, e te au Pū'āpi'i Ture ē te au Phārīsea tāpikipiki ē! Tē patu nei kōtou i te au tanumanga o te au peroveta ē tē 'akamānea nei i te au mēnema o te aronga tuatua tika, 
MAT.23.30	ē tē tuatua nei kōtou, ‘Nāringa mātou katoa i te tuātau o tō mātou 'ai metua ra, kāre mātou e piri ki a rātou i te tā'anga i te au peroveta.’ 
MAT.23.31	E pērā rāi, ko kōtou 'ua'orāi 'oki tei 'akatika ē, ko kōtou te tamariki a te aronga i tā i te au peroveta ra. 
MAT.23.32	Ē kōtou mā, e 'akaoti i tā tō kōtou 'ai metua i rave ra! 
MAT.23.33	E te au 'ōvī nei, te 'anaunga vīpera! 'E 'akapē'ea kōtou e ora ai i te 'akautunga'anga o te pō? 
MAT.23.34	Ē nō reira, tē tono atu nei au i te au peroveta ē te au tangata pakari ē te au Pū'āpi'i Ture ki a kōtou. Ē e tā kōtou i tēta'i pāpāki, ē e 'akasātauro; ē e pāpā 'oki i tēta'i pāpāki ki roto i tō kōtou au sūnago, ē e tākinga kino atu mei tērā 'ōire ki tērā 'ōire. 
MAT.23.35	Nō reira, ka tae mai ki runga i a kōtou te toto 'arakore katoa i 'akamaringi'ia ki runga i te 'enua nei, mei te toto mai rāi o Ābela tuatua tika, e tae roa ake ki te toto o Zākāria te tamaiti a Barakia, tā kōtou i tā i rotopū i te 'atarau ē te nao ra. 
MAT.23.36	Koia mou tāku e karanga atu ki a kōtou na, tēia au mea kātoatoa ka tae mai ki runga i tēianei uki.
MAT.23.37	“E Iērūsalēma, e Iērūsalēma ē, tei tā i te au peroveta ē tei pē'i 'oki ki te toka i te aronga i tonokia atu ki a koe na! 'E mānganui tōku anoano'anga i te 'akaputuputu mai i tō tamariki mei te moa e 'akako'uko'u i tāna 'anaunga ki raro ake i tōna pē'au, kāre rā kōtou i 'inangaro i te reira! 
MAT.23.38	Inā, ka vai'o tane'a'ia tō kōtou nei 'are. 
MAT.23.39	Ē tē karanga atu nei au ki a kōtou, kāre rava kōtou e kite mai i āku mei tēianei atu e tae 'ua atu ki te rā e tuatua ai kōtou ē, ‘Kia 'akameitaki'ia aia ko tei 'aere mai ma te ingoa o te 'Atu.’ ”
MAT.24.1	Ē tei te 'aere'anga o Iēsū ki va'o mai i te 'iero ra, kua 'aere maira tāna au pipi ē tē to'uto'u atura ki aia i te au 'are o te 'iero ra. 
MAT.24.2	Kua karanga atura a Iēsū ki a rātou, “Kāre āinei kōtou e 'ākara ana i ēia nei mea kātoatoa? Koia mou tāku e karanga atu ki a kōtou na, kāre tākiri tēta'i toka i konei e vai'o'ia ki runga a'o i tēta'i, e 'ope rava i te 'uri'ia ki raro.”
MAT.24.3	Ē tē no'o ra a Iēsū ki runga i te Maunga o te Ōlive, kua 'aere pōiri 'ua maira te au pipi ki aia, nā kō maira, “E 'akakite mai koe ki a mātou ē, ā'ea tēia au mea e tupu ei? Ē 'e a'a te 'akairo o tō'ou 'aere'anga mai ē te 'openga o tēianei ao?”
MAT.24.4	Kua pa'u atura a Iēsū, nā kō atura ki a rātou, “Kia matakite, kia kore tēta'i 'ua atu e arataki kē i a kōtou. 
MAT.24.5	'E mānganui te ka 'aere mai ma tōku nei ingoa ē te nā kō'anga mai ē, ‘Ko au te Mesia,’ ē 'e mānganui 'oki te ka vare i a rātou. 
MAT.24.6	Ka 'akarongo rā 'oki kōtou i te au aoaoa tamaki ē te au rongo tamaki; kia matakite, 'eia'a e taitaiā; e nā mua 'oki te au mea mei te reira te tū i te tupu e tikāi, kāre rā te 'openga i vaitata mai ake. 
MAT.24.7	E tū mai 'oki tēta'i 'iti tangata e tamaki mai ki tēta'i 'iti tangata, ē tēta'i bāsileia e tamaki mai ki tēta'i bāsileia. Ē ka tupu mai te onge ē te ngāruerue 'enua i tērā ngā'i ē i tērā ngā'i. 
MAT.24.8	'E mōmua anake tēia au mea nei nō te au mate.
MAT.24.10	'E mānganui i reira te ka maitu'ia, ē ka tuku pikika'a tēta'i i tēta'i, ē ka mākitakita 'oki tēta'i i tēta'i. 
MAT.24.11	'E mānganui te au peroveta pikika'a te ka tū mai ki runga, ē 'e mānganui 'oki te ka vare i a rātou. 
MAT.24.12	Ē nō te mea 'oki ē, ka ma'ata atu te tupu'anga o te kino, ka iti mai te 'inangaro o te tangata 'e mānganui. 
MAT.24.13	Kāreka ko tei tāpū tikāi e tae 'ua atu ki te 'openga ra, ka ora ia. 
MAT.24.14	Ē ka tūtū 'aere'ia tēia 'ēvangelia o te bāsileia nei e kako rava ake te ao katoa nei, 'ei kite nō te au 'iti tangata rava rāi, 'ei reira te 'openga e tae mai ei.
MAT.24.16	i reira, ko rātou i Iūdea kia 'oro rātou ki te au maunga. 
MAT.24.17	Ē ko ia i runga a'o i te 'are ra, auraka aia kia 'eke mai ki raro kia rave i te au 'apinga mei roto atu i tōna 'are. 
MAT.24.18	Ē ko ia i roto i te kāinga ra, auraka aia kia 'oki mai e tiki i tōna pereue. 
MAT.24.19	'E 'ae rā 'oki tō te au va'ine i 'apū ra, ē rātou e 'akangote i te tamariki i aua rā ra. 
MAT.24.20	E pure 'oki kōtou kia kore tō kōtou 'oro'anga e tupu i te tuātau paroro, mē kāre, i te Sābati katoa. 
MAT.24.21	'E tākinga kino'anga ma'ata 'oki tō te reira tuātau, tei kore i tupu ake mei te kāpua'anga mai o tēianei ao ē tēia noa ai, ē kāre katoa ā muri atu. 
MAT.24.22	Ē nāringa 'oki kāre aua rā ra i tāpoto'ia, kāre rava tēta'i 'ua atu tangata e ora. Nō te aronga rā i 'iki'ia ra, e riro ia aua rā i te tāpoto'ia.
MAT.24.23	“Ē kia 'akakite mai tēta'i 'ua atu tangata ki a kōtou ē, ‘Inā, tēia te Mesia!’ mē kāre ra, ‘Ko tērā ia!’, auraka e 'irinaki atu. 
MAT.24.24	'E au Mesia pikika'a ē te au peroveta pikika'a 'oki te ka tū mai ki runga ē ka 'ōronga mai i te au 'akairo mama'ata ē te au rāvenga ūmeremere, kia vare te aronga 'iki'ia, nāringa e rauka. 
MAT.24.25	Inā, kua 'akakite takere atu ana au ki a kōtou.
MAT.24.27	E tau 'oki te 'aerenga mai o te Tamaiti a te Tangata nei ki te uira e kanapa i te 'itinga o te rā ra e mārama 'ua atu ki te 'opunga o te rā. 
MAT.24.28	Te ngā'i 'ua atu tei reira te kōpapa mate, ka putuputu rāi te au 'āeto ki reira.”
MAT.24.30	'Ei reira e mama mai ei te 'akairo o te Tamaiti a te Tangata i runga i te rangi. Ē 'ei reira te au kōpū tangata rava rāi o te ao nei e auē ei, ē ka kite rātou i te Tamaiti a te Tangata i te 'aere'anga mai nā runga i te au tiao rangi ma te mana ē te kakā ma'ata. 
MAT.24.31	Ē ka tono aia i tāna au 'āngela ma te tangi ma'ata o te pū ra, ē nā rātou e 'akaputuputu mai i tōna aronga 'iki'ia mei ngā pore mai e 'ā o te ao ra, ē mei tēta'i 'ope mai o te rangi e tae 'ua atu ki tēta'i 'ope.”
MAT.24.32	“E 'āpi'i rā kōtou i te parabole nō te pū suke mai: kia ni'oni'o mai te kao ē kia pu'era mai te rau, tē kite ra kōtou ē, tē vaitata maira te tuātau vera. 
MAT.24.33	Pērā katoa i a kōtou. Mē kite kōtou i ēia mea kātoatoa nei, kia kite 'oki kōtou ē, kua vaitata mai nei te 'openga, tei te pae ngūtupa ia. 
MAT.24.34	Koia mou tāku e karanga atu ki a kōtou na, kāre rava tēianei uki e 'ope, kia tupu rava tēia au mea kātoatoa nei. 
MAT.24.35	Ka kore ake te rangi ē te 'enua, kāre tākiri rā tāku nei au tuatua e kore.”
MAT.24.36	“Kāreka rā tō runga i te reira rā ē te ora, kāre rava tēta'i e kite, kāre te au 'āngela o te rangi, ē kāre katoa 'oki te Tamaiti, māri 'ua ko tōku Metua anake ra. 
MAT.24.37	Ē mei te tuātau i a Noa ra, mei te reira katoa te 'aere'anga mai o te Tamaiti a te Tangata nei. 
MAT.24.38	Mei tei te tuātau i mua a'o i te vai puke ra, tē kaikai ra rātou ē tē inu ra, tē 'akaipoipo ra, ē tē 'ōronga'ia ra kia 'akaipoipo'ia e tae rava atu ki te rā i tomo ei a Noa ki roto i te 'āraka ra. 
MAT.24.39	Kāre rava 'oki rātou i kite, e roko'ia maira rātou e te vai puke, ē tā'iripoti atura i te au mea kātoatoa. Mei te reira katoa te 'aere'anga mai o te Tamaiti a te Tangata nei. 
MAT.24.40	I reira rāi, 'e tokorua tangata i roto i te koro, e riro atu e ta'i, e ora mai e ta'i. 
MAT.24.41	'E tokorua va'ine e tāviri ra i te ngā'i tāviri'anga, e riro atu e ta'i, e ora mai e ta'i.
MAT.24.42	“E ara i reira, kāre kōtou i kite i te ora e tae mai ei tō kōtou 'Atu. 
MAT.24.43	E ma'ara meitaki kōtou i tēia: nāringa te tangata kāinga i kite ē, 'e a'a te ora e tae mai ei te keiā, kua ara ia, ē kāre e 'akaruke 'ua i tōna 'are kia vā'i'ia. 
MAT.24.44	Ē nō reira 'oki, kia vai te'ate'amamao rāi kōtou, nō te mea, 'ei te ora manakokore'ia e kōtou e tae mai ei te Tamaiti a te Tangata.”
MAT.24.45	“Ko 'ai i reira te tāvini 'irinaki'ia ē te pakari tei tuku'ia e tōna pū 'ei 'aka'aere i tōna ngutu'are tāvini nō te tu'a i te kai nā rātou i te ora tau ra? 
MAT.24.46	'E ao tō te reira tāvini tei roko'ia mai e tōna pū ē, tē pērā ra. 
MAT.24.47	Koia mou tāku e karanga atu ki a kōtou na, e 'akariro te pū i aia 'ei 'aka'aere i te au 'apinga rava rāi nāna ra. 
MAT.24.48	Inārā, mē ka tuatua te tāvini kino ra ki roto i tōna ngākau ē, ‘E tāvarevare tōku pū i te 'aere mai,’ 
MAT.24.49	ē kua 'akamata atura i te pāpā i tōna au taeake tāvini ra, ē kua kaikai i'ora ē te inuinu ma te au tangata kaikava ra, 
MAT.24.50	ka tae mai te pū o taua tāvini ra i te rā manakokore'ia e ia ē te ora kiteakore'ia e ia ra. 
MAT.24.51	Ka 'akautunga ma'ata'ia aia e tōna pū, ē ka kāpiti'ia aia ki te au tangata tāpikipiki. Tei reira te auē'anga ē te pākati'angā ni'o ra.”
MAT.25.2	E tokorima rātou 'e aronga pakari, e tokorima 'e aronga nēneva, 
MAT.25.3	nō te mea, te aronga nēneva ra, kua 'apai i tā rātou au mōrī, ē kāre i 'apai i te 'inu. 
MAT.25.4	Ko te aronga pakari rā, kua 'apai atura i te 'inu i roto i te 'āriki ma tō rātou au mōrī. 
MAT.25.5	Kua tāroaroa i'ora te tāne 'akaipoipo 'ōu ra ē kua vareā moe rātou rava rāi, moe atura.
MAT.25.6	“E tae akera ki te tūruā'ipō, ko te kāpiki maira, ‘Inā, te tāne 'akaipoipo 'ōu! Ka 'aere kōtou e 'ārāvei atu i aia!’ 
MAT.25.7	Kua tū akera taua au pāretēnia katoa ra ki runga, ē kua 'akate'ate'amamao i tā rātou au mōrī. 
MAT.25.8	Kua pati atura te aronga nēneva ki te aronga pakari, ‘E 'ō mai ki a mātou i tēta'i mānga o tā kōtou 'inu, tē matemate nei 'oki tā mātou au mōrī.’ 
MAT.25.9	Kua pa'u maira te aronga pakari, nā kō maira, ‘Kāre pa'a e rava nō mātou ē nō kōtou katoa. 'E ngari ake kia 'aere kōtou ki te aronga 'oko'oko e 'oko nā kōtou 'ua'orāi.’ 
MAT.25.10	Ē tē 'aere atura rātou e 'oko ra, tae maira taua tāne 'akaipoipo 'ōu ra. Ē te aronga i te'ate'amamao ra, kua 'aere atura ma ia ki roto i te 'ōro'a 'akaipoipo'anga ra. Tōpiri'ia i'ora te pā.
MAT.25.12	Kua pa'u atura aia, ‘Koia mou tāku e karanga atu ki a kōtou, kāre au i kite i a kōtou.’ 
MAT.25.13	Nō reira, e ara, kāre 'oki kōtou i kite i te rā ē te ora.”
MAT.25.15	Kua tuku atura aia e rima tauatini moni 'auro ki tēta'i, e rua 'oki tauatini ki tēta'i, e 'okota'i 'ua tauatini ki tēta'i, mei tei tau ki te kite o te tangata tātakita'i. Kua 'aere atura aia ki te 'enua kē ra. 
MAT.25.16	I taua 'ati'anga rāi kua 'aere atura tei rave i e rima tauatini moni 'auro ra, tā'anga'anga atura i a rātou, rauka maira i aia e rima 'aka'ou tauatini tere. 
MAT.25.17	Pērā katoa tei aia e rua tauatini moni 'auro ra, rauka maira i aia e rua 'aka'ou tauatini tere. 
MAT.25.18	Kāreka ko tei rave i te tauatini moni 'auro 'okota'i ra, 'aere atura ia, ē kō atura i tēta'i va'arua i roto i te one, 'u'una atura i te moni a tōna pū.
MAT.25.19	“E roa akera, 'oki maira te pū o taua aronga tāvini ra ē kua 'akamata i te 'akatano i tāna tuatua ki a rātou. 
MAT.25.20	Kua 'aere maira tei rave i e rima tauatini moni 'auro ra, tao'i katoa maira i e rima 'aka'ou tauatini tere, nā kō maira, ‘E te 'atu, e rima tauatini moni 'auro tā'au i tuku mai ki āku. Inā, e rima 'aka'ou tauatini i rauka mai i āku.’ 
MAT.25.21	Kua nā kō atura tōna pū ki aia, ‘Meitaki rava, e te tāvini meitaki ē te 'irinaki'ia ē! Kua 'ākono meitaki koe i te mea meangiti 'ua, ka tuku atu au i a koe ki runga a'o i te mea ma'ata. E 'aere koe ki roto i te rekareka o tō'ou pū.’
MAT.25.22	“Kua 'aere katoa maira tei aia e rua tauatini moni 'auro ra, nā kō maira, ‘E te 'atu, e rua tauatini moni 'auro tā'au i tuku mai ki āku. Inā, e rua 'aka'ou tauatini i rauka mai i āku.’ 
MAT.25.23	Kua nā kō atura tōna pū ki aia, ‘Meitaki rava, e te tāvini meitaki ē te 'irinaki'ia ē! Kua 'ākono meitaki koe i te mea meangiti 'ua, ka tuku atu au i a koe ki runga a'o i te mea ma'ata. E 'aere koe ki roto i te rekareka o tō'ou pū.’
MAT.25.24	“Kua 'aere katoa maira tei rave i te tālēni 'okota'i, nā kō maira, ‘E te 'atu, kua kite au ē, 'e tangata roto riri koe. E kokoti rāi koe i te ngā'i kāre koe i tanu, ē e 'akaputuputu 'ua koe mei te ngā'i kāre koe i rūrū. 
MAT.25.25	Mataku akera au. Kua 'aere atura au e 'u'una i'ora i tā'au tauatini moni 'auro ra ki raro i te one. Inā, tēia 'aka'ou mai nei tā'au tauatini moni.’
MAT.25.26	“Kua pa'u atura tōna pū ki aia, kua nā kō atura, ‘E te tāvini kino ē te ngoru ē! Kua kite koe ē, tē kokoti nei au i te ngā'i kāre au i tanu, ē tē 'akaputuputu nei au mei te ngā'i kāre au i rūrū. 
MAT.25.27	Te tika'anga i reira kia tuku atu koe i tāku moni ki roto i te pāngika, ē i tōku 'oki'anga mai ka rauka mai i āku tāku moni ē tēta'i moni tere. 
MAT.25.28	Ka rave mai i tāna tālēni ē e 'ōronga atu ki te tāvini e ta'i nga'uru āna tālēni. 
MAT.25.29	Nō te mea, tēta'i 'ua atu tei pu'apinga'ia ra, 'e ma'ata atu te ka 'ōronga'ia atu ki aia kia ma'ata roa atu tāna. Ko tēta'i 'ua atu kāre āna ra, e rave kē'ia ia rāi tāna. 
MAT.25.30	Ē e 'uri atu i taua tāvini pu'apingakore nei ki va'o i te pōiri ra, tei reira te auē'anga ē te pākati'angā ni'o ra.’ ”
MAT.25.32	Ē ka 'akaputuputu'ia te au 'iti tangata rava rāi ki mua i tōna aroaro. Ē nāna e 'akatakakē i a rātou, mei te tiaki māmoe e 'akatakakē i te au māmoe ē te au puakani'o. 
MAT.25.33	Ē e tuku aia i te au māmoe ki tōna rima katau, kāreka te au puakani'o ki te rima kaui ia. 
MAT.25.34	'Ei reira e tuatua mai ei te Ariki ki a rātou ki tōna rima katau ra, ‘E 'aere mai kōtou, te aronga i 'akameitaki'ia mai e taku Metua ē, e no'o ki te bāsileia i 'akate'ate'amamao'ia nō kōtou mei te 'akamata'anga mai rāi i te 'enua nei. 
MAT.25.35	Nō te mea, i pongi ana au, ē kua 'āngai mai kōtou i āku. I kakī vai ana au, ē kua 'aka'āinu mai kōtou i āku. I tangata kē ana au, ē nā kōtou i 'ō'ō mai i āku. 
MAT.25.36	I kāka'ukore ana au ē kua 'akakāka'u mai kōtou i āku. I maki ana au, ē kua utuutu mai kōtou i āku. I roto au i te 'are 'āuri, ē kua 'aere mai kōtou ki āku.’
MAT.25.37	“'Ei reira ka ui atu ei te aronga tuatua tika ki aia, nā kō atura, ‘E te 'Atu, i nā'ea mātou i 'ākara ai i a koe i te pongi'anga ē kua 'āngai, i te kakī'angā vai ē kua 'aka'āinu? 
MAT.25.38	I nā'ea mātou i kite atu ei i a koe i te tangata kē'anga ē kua 'ō'ō mai, i te kāka'ukore'anga ē kua 'akakāka'u atu? 
MAT.25.39	I nā'ea mātou i kite atu ei i a koe i te maki'anga ē i roto i te 'are 'āuri, ē kua 'aere atu ki a koe na?’ 
MAT.25.40	Ē ka pa'u mai te Ariki ki a rātou, nā kō maira, ‘Koia mou tāku e karanga atu ki a kōtou: Tēta'i 'ua atu mea tā kōtou i rave nō tēta'i o taku au taeake rikiriki rava nei, kua rave mai kōtou ki āku.’
MAT.25.41	“'Ei reira aia e tuatua mai ki a rātou ki tōna rima kaui, ‘E 'aere kē atu kōtou, te aronga i tauma'a'ia, ki roto i te a'i mutukore tei 'akate'ate'amamao'ia nō te Tiāporo ē tāna au 'āngela. 
MAT.25.42	Nō te mea i pongi ana au, ē kāre ake nei kōtou i 'āngai mai i āku. I kakī vai ana au, ē kāre ake nei kōtou i 'aka'āinu mai i āku. 
MAT.25.43	I tangata kē ana au, ē kāre kōtou i 'ō'ō mai i āku. I kāka'ukore ana au, ē kāre kōtou i 'akakāka'u mai i āku. I maki ana au ē i roto i te 'are 'āuri, ē kāre kōtou i utuutu mai i āku.’
MAT.25.44	“'Ei reira ka ui katoa atu ei rātou ki aia, nā kō atura, ‘E te 'Atu, i nā'ea mātou i 'ākara ai i a koe i te pongi'anga, i te kakī'angā vai, i te tangata kē'anga, i te kāka'ukore'anga, i te maki'anga ē i roto i te 'are 'āuri, ē kāre mātou i tāvini atu i a koe?’ 
MAT.25.45	'Ei reira aia e pa'u mai ei ki a rātou, ‘Koia mou tāku e karanga atu ki a kōtou na: Tēta'i 'ua atu mea kāre kōtou i rave nō tēta'i o te aronga rikiriki rava nei, kāre kōtou i rave mai i āku.’ 
MAT.25.46	Ē ka 'aere rātou ki te utunga mutukore, ko te aronga tuatua tika rā ki te ora mutukore.”
MAT.26.1	Ē kia oti akera a Iēsū i tēia katoa nei tuatua'anga, kua nā kō maira aia ki tāna au pipi, 
MAT.26.2	“Kua kite kōtou ē, mei te rua rā toe e tae ei ki te Pāsa, ē 'ei reira te Tamaiti a te Tangata nei e tuku'ia ai kia 'akasātauro'ia.”
MAT.26.3	I reira kua putuputu maira te kau ta'unga nunui ē te aronga pakari o te 'iti tangata ra ki roto i te 'are o te Ta'unga Ma'ata ra, ko tei karanga'ia ko Kaiāpha. 
MAT.26.4	Ē kua kotikoti kupenga i'ora rātou kia rauka tā rātou pikika'a i a Iēsū ka tāmate ei rātou i aia. 
MAT.26.5	Kua nā kō akera rā rātou, “Auraka i te rā 'ōro'a nei, ko te 'ōrure'au ā'ea te tangata.”
MAT.26.6	Ē tei Bētānia a Iēsū, tei te ngutu'are o Simona lēpera ra, 
MAT.26.7	kua 'aere maira tēta'i va'ine ki aia ma tēta'i pi'a 'alabata, 'e manongi 'oko ma'ata, ē kua riringi ki runga a'o i tō Iēsū ūpoko, i aia i no'o i te kaingākai ra. 
MAT.26.8	E kite akera tāna au pipi, kua riri ma'ata i'ora, nā kō akera, “'E a'a tēia manongi i kaimoumou'ia ai? 
MAT.26.9	Nō te mea, 'e moni ma'ata te ka rauka mai kia 'oko'ia, ē ka 'apai atu ei nā te puta'ua.”
MAT.26.10	E kite akera a Iēsū, kua nā kō atura ki a rātou, “'E a'a kōtou i tāmanamanatā mai ei i tēianei va'ine? 'E 'anga'anga meitaki tāna i rave mai ki āku nei. 
MAT.26.11	E no'o tāmou 'oki te aronga puta'ua ki ō kōtou nei, ko au rā, kāre ia au e no'o tāmou ki ō kōtou nei. 
MAT.26.12	Ē ko tēianei manongi tāna i riringi ki runga a'o i tōku kōpapa, ko tāna ia rāvenga nō tōku nei tanumanga. 
MAT.26.13	Koia mou tāku e karanga atu ki a kōtou nei: Te au ngā'i katoa e tūtū'ia ai tēianei 'ēvangelia i te ao katoa nei, ka tuatua katoa'ia tā tēianei va'ine i rave nei, 'ei manako'anga atu i aia.”
MAT.26.14	Tēta'i o te tino nga'uru mā rua ra ko Iūda Ikariota, 'aere atura ki te kau ta'unga nunui ra, 
MAT.26.15	nā kō atura, “'E a'a tā kōtou ka 'ō mai nāku, ē nāku e tuku atu i a Iēsū ki a kōtou na?” Kua 'akatinamou maira rātou e toru nga'uru moni 'ārio nāna. 
MAT.26.16	Ē mei reira mai rāi tōna kimi'anga i tēta'i vā e tau kia tuku atu i aia ki a rātou ra.
MAT.26.17	E tae akera ki te rā mua o te Kai 'Aka'ōpuekore'ia ra, kua 'aere maira te au pipi ki a Iēsū ra, nā kō maira, “'Ei 'ea koe e anoano ei kia 'ākonokono mātou i te Pāsa kia kai koe?” 
MAT.26.18	Kua pa'u atura aia, “Ka 'aere atu kōrua ki roto i te 'ōire ki a mea ra, e karanga atu ki aia, ‘Tē tuatua maira te Pū'āpi'i, tē vaitata mai nei tōku ora, 'ei a koe na e kai ei au i te Pāsa ē tāku au pipi katoa.’ ”
MAT.26.19	Ē kua pērā atura te au pipi mei tā Iēsū i 'akaue ra, ē kua 'ākonokono i'ora i te Pāsa.
MAT.26.20	E a'ia'i i'ora, kua no'o atura aia ki raro ma te tino nga'uru mā rua katoa ra. 
MAT.26.21	Ē tē kaikai ra rātou, kua nā kō atura aia, “Koia mou tāku e karanga atu ki a kōtou nei, ko tēta'i i ō kōtou nei ka tuku pikika'a i āku.”
MAT.26.22	Kua taitaiā ma'ata rava atura rātou, ē kua 'akamata atura rātou rava rāi i te ui tātakita'i mai ki aia, “E te 'Atu, ko au āinei?”
MAT.26.24	Tē 'aere nei rāi te Tamaiti a te Tangata mei tei tātā'ia nōna ra; inārā, 'e 'ae 'oki taua tangata ra tei tuku pikika'a i te Tamaiti a te Tangata nei. 'E ngari ake te reira tangata nāringa kāre aia i 'ānau mai.”
MAT.26.25	Ē kua ui katoa maira a Iūda, te ka tuku pikika'a atu i aia ra, nā kō maira, “E Rabi, ko au āina?”
MAT.26.25	Kua pa'u atura a Iēsū ki aia, “Ko tā'au ia tuatua.”
MAT.26.26	Ē tē kaikai ra a Iēsū ē tāna au pipi, kua rave i'ora aia i te mānga, ē kua 'akameitaki atura, vāvā'i i'ora, tuku atura ki te au pipi, nā kō atura, “Ka rave, ka kai; ko tōku kōpapa tēia.”
MAT.26.27	Ē kua rave i'ora aia i te kapu ē kua 'akameitaki atura, tuku atura ki a rātou, nā kō atura, “Ka inu kōtou kātoatoa mei roto mai i te reira, 
MAT.26.28	nō te mea, ko tōku toto tēia nō te kōreromotu ra, tei 'akamaringi'ia nō te tangata 'e mānganui kia matara te au 'ara. 
MAT.26.29	E 'akakite atu au ki a kōtou, mei tēianei atu, kāre au e inu 'aka'ou mei roto mai i te 'ua vine nei, e tae 'ua atu ki te rā e inu ei au i te uaina 'ōu ma kōtou katoa i roto i te bāsileia o taku Metua.”
MAT.26.30	Ē kia oti akera tēta'i 'īmene, 'aere atura rātou ki va'o ki te Maunga o te Ōlive.
MAT.26.32	I muri ake i tōku tū'aka'ou'anga maira, e nā mua au i a kōtou i te 'aere ki Galilea.”
MAT.26.33	Kua tuatua maira a Pētero ki aia, nā kō maira, “Noa atu ē ka maitu te tangata kātoatoa i a koe, kāre tākiri au e maitu.”
MAT.26.34	Kua nā kō maira a Iēsū ki aia, “Koia mou tāku e karanga atu ki a koe nei; i tēianei pō, i mua ake ka kākaoa ai te moa, ka tūtoru ō'ou 'u'una'anga i āku.”
MAT.26.35	Kua pa'u atura a Pētero ki aia, “Noa atu ē ka 'inangaro'ia au kia mate au ē koe katoa, kāre au e 'u'una i a koe.”
MAT.26.35	Ē kua pērā kātoatoa rāi te au pipi.
MAT.26.36	I reira, 'aere atura a Iēsū ma rātou katoa ki tēta'i ngā'i ko Getesemane te ingoa, ē kua nā kō maira aia ki tāna au pipi, “E no'o kōtou i konei, kia 'aere au ki kō akera e pure.” 
MAT.26.37	Ē kua arataki katoa atura aia i a Pētero ē ngā tamariki a Zebedaio ra, ē kua taitaiā i'ora aia, ē roko'ia atura e te teia'a tukituki ra. 
MAT.26.38	Kua tuatua maira aia ki a rātou, “Kua pini rava tōku vaerua i te mamae mate ma'ata. E no'o i konei, e ara katoa kōtou.”
MAT.26.39	E 'aere atura aia ki mua iti i'o, tīpapa i'ora ki raro ma te pure, nā kō atura, “E taku Metua, mē ka tika, kia 'apai kē'ia atu tēianei kapu mei āku nei. Inārā, auraka kia tupu tōku anoano, ko tō'ou rā.”
MAT.26.40	Ē kia 'oki maira aia ki te au pipi, kitea maira tē moe ra rātou, ē kua nā kō maira aia ki a Pētero, “'E a'a 'oki tēnā? Kāre e rauka i a kōtou kia ara 'ua ake tātou 'e 'okota'i 'ua ake ora? 
MAT.26.41	E ara, ē e pure 'oki, kia kore kōtou e roko'ia e te tīmata'anga. Kua tika 'oki i te vaerua, tē parukā 'ua nei rā te kōpapa.”
MAT.26.42	'Aere 'aka'ou atura a Iēsū, ko te tūrua ia, kua pure i'ora aia, nā kō atura, “E taku Metua, mē kāre tēianei kapu e 'apai kē'ia atu mei āku nei, māri 'ua, kia inu rāi au i te reira, kia tupu rāi tō'ou anoano.” 
MAT.26.43	Ē kia 'oki mai aia ra, kitea 'aka'ou maira, tē moe rāi rātou; kua teima'a 'oki tō rātou mata.
MAT.26.44	E vai'o i'ora i a rātou, 'aere 'aka'ou atura aia e pure, ko te tūtoru ia i te pure'anga o taua pure ra. 
MAT.26.45	I reira, kua 'oki maira aia ki tāna au pipi, kua nā kō maira ki a rātou, “E moe rā, e 'akangāro'i nō te toe'anga o te tuātau. Inā, kua vaitata te ora ē ka tuku'ia te Tamaiti a te Tangata nei ki roto i te rima o te aronga 'ara ra. 
MAT.26.46	Ka tū, ka 'aere tātou. Inā, tē vaitata mai nei aia te ka tuku pikika'a i āku nei.”
MAT.26.47	Ē i a Iēsū rāi e tuatua ra, inā, ko Iūda maira, tēta'i o te tino nga'uru mā rua ra, ē tēta'i urupū tangata ma'ata ma te koke ē te rākau, nō kō mai i te kau ta'unga nunui ē te aronga pakari o te 'iti tangata ra. 
MAT.26.48	Ē ko tei tuku pikika'a i aia, kua tuku ana i tēta'i 'akairo ki a rātou, nā kō atura, “Ko te tangata tāku e 'ongi atu, koia ia. Ka 'opu atu kōtou i aia!”
MAT.26.49	Kua 'aere tika atura aia ki a Iēsū, nā kō atura, “Kia orana koe, e te Pū'āpi'i,” ē kua 'ongi atura i aia. 
MAT.26.50	Kua karanga i'ora a Iēsū ki aia, “E tama, i 'aere mai koe i te a'a?”
MAT.26.50	Kua 'akavaitata maira rātou, kua tuku maira i te rima ki runga i a Iēsū, 'opu maira i aia. 
MAT.26.51	Ē inā, tēta'i i ō Iēsū ra, kua rave i'ora i tāna koke, unu'i akera; tā atura i te tāvini o te Ta'unga Ma'ata ra, motu kē atura tōna taringa. 
MAT.26.52	Kua karanga atura a Iēsū ki aia, “Ka momono ana i tā'au koke ki roto i te va'ī. Ko tēta'i 'ua atu tei rave i te koke ra, ka mate ia i te koke. 
MAT.26.53	Kāre āina koe e manako ē, 'e tika i āku kia pati ki taku Metua, ē nāna e 'ōronga mai ki āku i tēianei 'e ma'ata 'ua atu i te rau nga'uru mā rua te manotini o te 'āngela? 
MAT.26.54	E 'akapē'ea i'ora rā e tupu ei te tuatua i tātā'ia ra ē, kia pērā'ia e tikāi?”
MAT.26.56	Inārā, tē 'akatupu'ia nei tēia au mea kātoatoa kia tupu ra te tuatua a te au peroveta i tātā'ia ra.”
MAT.26.56	I reira, kua 'akaruke i'ora te au pipi rava rāi i aia, 'oro atura.
MAT.26.57	Ē te aronga i 'opu i a Iēsū ra, arataki atura rātou i aia ki te 'are o Kaiāpha te Ta'unga Ma'ata ra, te ngā'i i putuputu mai ei te au Pū'āpi'i Ture ē te aronga pakari. 
MAT.26.58	Ē kua āru atura a Pētero i aia i muri roa, e tae 'ua atura ki te koro o te Ta'unga Ma'ata ra, tomo atura ki roto, no'o i'ora ma te aronga tāvini katoa kia kite aia i te 'openga. 
MAT.26.59	Ē tē kimi ra te kau ta'unga nunui ē te Sūnēderi katoa i te 'aka'apa'anga pikika'a i a Iēsū kia tā tākiri i aia. 
MAT.26.60	Ē noa atu 'oki 'e mānganui te au kite pikika'a i 'aere mai, kāre rāi tēta'i 'aka'apa'anga pikika'a i kitea. Ē i muri ake, kua 'aere maira 'e tokorua kite pikika'a, 
MAT.26.61	nā kō maira, “I tuatua mai ana 'oki tēianei tangata, ‘'E tika i āku i te vāvā'i i te nao o te Atua nei, ē i roto i te toru rā e 'akatū'ia e au.’ ”
MAT.26.62	Kua tū akera te Ta'unga Ma'ata ra ki runga, kua nā kō maira ki a Iēsū, “Kāre koe e pa'u mai? 'E a'a tā tēia ngā tangata nei tāpepe'anga mai ki a koe nei?” 
MAT.26.63	Inārā, kua mūtēkī 'ua a Iēsū. Kua tuatua maira te Ta'unga Ma'ata ra ki aia, nā kō maira, “Tē 'akataputo'u'ia nei koe e au ki te Atua ora ra ē, e 'akakite mai koe ki a mātou nei ē, ko koe āina te Mesia, te Tamaiti a te Atua?”
MAT.26.66	'E a'a tō kōtou manako?”
MAT.26.66	Ē kua pa'u maira rātou, “E tau i aia te mate!”
MAT.26.68	nā kō atura, “E 'akakite maina, e te Mesia, ko 'ai tei papaki i a koe na?”
MAT.26.69	Tē no'o 'ua ra a Pētero ki va'o i roto i te koro, ē kua 'aere maira tēta'i tamā'ine tāvini ki aia ra, nā kō maira, “Ko koe katoa ē Iēsū o Galilea ra.”
MAT.26.70	Kua 'u'una 'ua ra a Pētero i te reira ki mua i a rātou rava rāi, nā kō atura, “Kāre rava au i kite i tā'au e tuatua maina.”
MAT.26.71	Ē i te 'aere'anga ki va'o ra, kua 'ākara maira tēta'i tamā'ine kē i aia, nā kō atura ki te aronga e no'o i reira, “I a Iēsū o Nāzarēta katoa tēianei tangata.”
MAT.26.72	Ē kua 'u'una 'aka'ou i'ora a Pētero ma te taputo'u, “Kāre tākiri au i kite i tēnā na tangata.”
MAT.26.73	E roa iti akera, kua 'akavaitata maira te aronga i tū i reira ki a Pētero ra ē kua nā kō maira ki aia, “Koia mou, nō rātou tikāi koe, tē kitea'ia nei koe e tō'ou reo.”
MAT.26.74	I reira, kua 'akamata aia i te tao 'ua ē te taputo'u, “Kāre tākiri au i kite i tēnā na tangata.”
MAT.26.74	Ē i taua 'ati'anga rāi kua kākaoa i'ora te moa. 
MAT.26.75	Ē kua ma'ara i'ora a Pētero i te tuatua tā Iēsū i 'akakite mai ki aia ra ē, “I mua ake ka kākaoa ai te moa, ka tūtoru ō'ou 'u'una'anga i āku.” E 'aere atura a Pētero ki va'o, ē kua auē ma'ata 'ua atura.
MAT.27.1	Ē i te pōpongi roa ra, kua kotikoti kupenga i'ora te kau ta'unga nunui kātoatoa ē te aronga pakari o te 'iti tangata ra ē kia tāmate'ia a Iēsū. 
MAT.27.2	E oti akera aia i te rī'ia, kua arataki kē atura rātou i aia, ē kua tuku atura i aia ki te tūtara ki a Ponotio Pilato.
MAT.27.4	nā kō atura, “Kua 'ara au i te tuku pikika'a'anga atu i te tangata 'arakore nei.”
MAT.27.4	Kua tuatua maira rātou, “'E a'a 'ua 'oki ki a mātou? Tei a koe anake 'ua.”
MAT.27.5	Kua titiri i'ora aia i te au moni 'ārio ki raro i roto i te nao, 'oro kē atura, 'aere atura aia ki va'o, 'akanono'a i'ora i aia 'ua'orāi.
MAT.27.6	Kua rave i'ora te kau ta'unga nunui i te moni 'ārio, nā kō akera, “Kāre e tika i te Ture kia tuku i tēia moni ki roto i te pi'a moni tapu nei, i te mea ē, 'e moni 'oko toto tēia.” 
MAT.27.7	Kua kimikimi manako i'ora rātou, ē kua 'oko maira i te kāinga o te tangata ma'ani pōtera ra 'ei tanumanga nō te au manu'iri. 
MAT.27.8	Nō reira i tapa'ia ai taua kāinga ra ē, ko te “Kāinga ā Toto”, e tae roa ake nei ki tēianei rā.
MAT.27.10	ē kua tāo'i rātou i te reira 'ei 'oko i te kāinga o te tangata ma'ani pōtera ra, mei tā te 'Atu 'oki i 'akaue mai i āku ra.”
MAT.27.11	Kua tū atura a Iēsū ki mua i te aroaro o te tūtara ra, ē kua ui maira a Pilato ki aia, nā kō maira, “Ko te ariki āinei koe o te Ngāti Iūda?”
MAT.27.11	Kua pa'u atura a Iēsū ki aia, “Ko tā'au ia e tuatua maina.” 
MAT.27.12	Kia tāpepe'ia mai rā aia e te kau ta'unga nunui ē te aronga pakari ra, kāre aia i pa'u 'ua atu.
MAT.27.13	I reira, kua tuatua maira a Pilato ki aia, “Kāre āinei koe e 'akarongo ana i te au mea 'e mānganui tā rātou e tāpepe maina i a koe nei?” 
MAT.27.14	Kāre roa aia i kī 'ua atu 'e 'okota'i tuatua. Kua vā ma'ata 'ua atura te tūtara.
MAT.27.15	'E peu 'oki nā te tūtara, kia tae ki te rā 'ōro'a ra, i te tuku atu i tēta'i tangata mou'āuri ki te urupū tangata tei 'inangaro'ia e rātou. 
MAT.27.16	Tē vai ra 'oki i reira tēta'i mou'āuri rongorongoā, ko Bāraba te ingoa. 
MAT.27.17	Ē kia putuputu maira te aronga i tāpepe i a Iēsū, kua ui atura a Pilato ki a rātou, “Ko 'ai tā kōtou e 'inangaro kia tuku atu au ki a kōtou, ko Bāraba āina, mē ko Iēsū āina, ko tei karanga'ia ē ko te Mesia?” 
MAT.27.18	Kua kite 'oki aia ē, nō te vare'ae i tuku mai ei rātou i a Iēsū.
MAT.27.19	Ē tē no'o ra aia ki runga i te no'o'anga 'akavā'anga ra, kua tono maira tāna va'ine i te karere ki aia, nā kō maira, “Auraka roa koe e rave 'ua atu i tēnā na tangata 'arakore. Kua tupu 'oki te tūmatetenga ma'ata ki āku inapō i roto i tōku moemoeā'anga i aia.”
MAT.27.20	Kua 'akanauru atura te kau ta'unga nunui ē te aronga pakari i te au urupū tangata ra ē, kia pati rātou i a Bāraba, ē kia tā'ia atu a Iēsū. 
MAT.27.21	Ē kua ui maira te tūtara ki a rātou, nā kō maira, “Ko tē'ea i ngā tangata tokorua nei, tā kōtou e 'inangaro kia tuku atu au ki a kōtou na?”
MAT.27.21	Kua nā kō atura rātou, “Ko Bāraba!”
MAT.27.22	Kua karanga maira a Pilato ki a rātou, “E 'akapē'ea atu au i reira i a Iēsū, ko tei karanga'ia ē ko te Mesia?”
MAT.27.22	Kua kāpiki atura rātou kātoatoa ki aia, “Kia 'akasātauro'ia atu aia!”
MAT.27.23	Kua nā kō maira te tūtara, “'E a'a 'oki tāna 'anga'anga kino i rave?”
MAT.27.23	Inārā, kua ma'ata 'ua atura tā rātou kāpikipiki'anga, nā kō atura, “Kia 'akasātauro'ia atu aia!”
MAT.27.25	Kua pa'u atura te tangata kātoatoa, nā kō atura, “'Ei runga a'o i a mātou tōna toto ē tā mātou au tamariki!”
MAT.27.26	I reira, kua tuku maira a Pilato i a Bāraba ki a rātou; inārā, kua tuku mai aia i a Iēsū kia 'akasātauro'ia, kia oti rā i te pāpā'ia.
MAT.27.27	I reira kua arataki atura te au va'e'au o te tūtara i a Iēsū ki roto i te ngā'i 'akavā'anga ra, ē kua 'akaputuputu maira i te pupu va'e'au katoa ra ki tōna pae. 
MAT.27.28	Kua kīritiriti i'ora rātou i tōna kāka'u, ē kua 'akakāka'u maira i aia ki te kāka'u kutekute ra. 
MAT.27.29	Kua 'iri i'ora rātou i tēta'i 'ei nō roto mai i te rākau taratara ra, kua tuku maira ki runga a'o i tōna ūpoko, ē i tēta'i kāka'o ki tōna rima katau ra; tuturi i'ora ki mua a'o i aia, ē kua 'āviri maira rātou i aia, nā kō maira, “Kia orana, e te Ariki o te Ngāti Iūda ē!” 
MAT.27.30	Kua tūtu'a maira i te 'uāvare ki runga a'o i aia, rave maira i te kāka'o ra, ē kua ruturutu 'aere atura i tōna ūpoko. 
MAT.27.31	E oti akera tā rātou 'āviri'anga mai i aia, kua kiriti i'ora rātou i taua kāka'u ra, ē kua 'akakāka'u i'ora i aia ki tōna 'ua'orāi kāka'u, ē kua arataki atura i aia kia 'akasātauro'ia.
MAT.27.32	Ē tē 'aere atura te au va'e'au ki va'o ra, 'ārāvei atura rātou i tēta'i tangata Kurene, ko Simona te ingoa. Kua 'akaue atura rātou i aia e 'apai i tō Iēsū sātauro. 
MAT.27.33	E tae atura rātou ki tēta'i ngā'i i karanga'ia ē ko Golagota, koia 'oki, “Te ngā'i katu tangata.” 
MAT.27.34	Kua 'apai atura rātou i te uaina i 'irokia ki te au ki a Iēsū ra kia inu aia. Kia tāmata rā aia, kāre aia i keu i te inu.
MAT.27.36	no'o i'ora rātou ki raro, tiaki i'ora i aia. 
MAT.27.37	Kua tuku atura rātou ki runga a'o ake i tōna ūpoko i te tumu o tōna tāpepe'anga tei tātā'ia ra ē, “Ko Iēsū tēia, te Ariki o te Ngāti Iūda.” 
MAT.27.38	Tei reira katoa e rua tangata keikeiā tei 'akasātauro'ia ma ia katoa, e ta'i ki te pae katau i aia, e ta'i ki te pae kaui.
MAT.27.40	nā kō maira, “Ko tei vāvā'i i te nao ē, ē ka oti i te 'akatū 'aka'ou i te pō toru anake! E 'akaora i a koe 'ua'orāi, mē ko te Tamaiti a te Atua koe na, ē ka 'eke mai ki raro mei te sātauro mai!”
MAT.27.41	Mei te reira katoa te kau ta'unga nunui, te au Pū'āpi'i Ture ē te aronga pakari ra i te 'āviri'anga mai i a Iēsū, nā kō maira, 
MAT.27.42	“Kua 'akaora aia i ēta'i kē ra, kāre rā e rauka i aia i te 'akaora i aia 'ua'orāi. Ko ia te Ariki o Īserā'ela, kia 'eke mai aia i tēianei mei runga mai i te sātauro, ē ka 'irinaki atu mātou i aia! 
MAT.27.43	Kua 'irinaki 'oki aia ki te Atua! Kia 'akaora te Atua i aia i tēianei, mē ka anoano'ia aia e te Atua. Nāna rāi 'oki i karanga ē, ‘Ko au te Tamaiti a te Atua.’ ”
MAT.27.44	Ē ko ngā tangata keikeiā 'oki i 'akasātauro'ia ma ia katoa ra, kua 'akapērā katoa i te 'akakino'anga mai i aia ra.
MAT.27.45	Ē mei te avatea pū mai rāi, e tae 'ua atura ki te ora toru ra, kua kako rava akera te 'enua kātoatoa i te pōiri. 
MAT.27.46	Ē mei te ora toru ra, kua kāpiki atura a Iēsū ma te reo ma'ata, nā kō atura, “
MAT.27.47	Ē kia 'akarongo ēta'i aronga e tū 'ua ra i reira ra, kua nā kō akera, “Tē kāpiki nei tēia tangata i a Ēlia.” 
MAT.27.48	I taua 'ati'anga rāi, kua 'oro atura tēta'i i ō rātou ra, kua rave atura i tēta'i rimu, ē kua 'akakī atura ki te vinika, tōpiri i'ora ki runga i tēta'i kāka'o, 'apai atura kia inu aia.
MAT.27.49	Kua nā kō akera rā tēta'i pae, “'Eia'a, e 'ākara ana tātou ē, mē ka 'aere mai rāi a Ēlia e 'akaora i aia.”
MAT.27.50	Kua kāpiki 'aka'ou atura a Iēsū ma te reo ma'ata, ē kua tuku atura i te vaerua.
MAT.27.52	Ma'eu akera te au mēnema ra. Ē kua tū maira te au kōpapa o te aronga tapu i moe ra 'e mānganui. 
MAT.27.53	Ē kua 'aere maira rātou ki va'o mei roto mai i te au mēnema ra i muri ake i tōna tū'aka'ou'anga, ē kua tomo atura ki roto i te 'ōire tapu, ē kua kitea'ia mai rātou e te tangata 'e mānganui.
MAT.27.54	Ko te rangatira 'ānere ra ē rātou katoa e tiaki ra i a Iēsū ra, i te kite'anga i te ngāruerue'anga 'enua ē te au mea i tupu ra, roko'ia i'ora rātou e te mataku ma'ata, ē kua nā kō i'ora, “Ko te Tamaiti tikāi tēia a te Atua!”
MAT.27.56	Tei roto 'oki i a rātou a Māria i Māgadala, ē Māria te metua va'ine o Iākōbo rāua ko Iōse ra, ē te metua va'ine 'oki o ngā tamariki a Zebedaio ra.
MAT.27.57	E a'ia'i i'ora, kua 'aere maira tēta'i tangata 'apinga nui nō Ārīmātea mai, ko Iōsēpha te ingoa ē te pipi katoa 'oki aia nā Iēsū, 
MAT.27.58	kua 'aere atura aia ki a Pilato, ē kua pati atura i te kōpapa o Iēsū. I reira kua 'akaue atura a Pilato kia tuku'ia mai te kōpapa. 
MAT.27.59	Kua rave atura a Iōsēpha i te reira, ē kua 'opa i'ora ki te kāka'u 'ōrongā mā ra, 
MAT.27.60	ē kua tuku atura ki roto i tōna 'ua'orāi mēnema 'ōu i pao'ia e ia ki roto i te mato. Kua pōtaka atura aia i tēta'i toka ma'atama'ata ki te ngūtupa o te mēnema ra, 'aere atura. 
MAT.27.61	Tei reira katoa 'oki a Māria i Māgadala, ē tēta'i Māria katoa, i te no'o'anga i mua i te tanumanga ra.
MAT.27.62	E pōpongi akera, koia 'oki i muringa a'o i te rā 'akate'ate'amamao'anga ra, kua putuputu maira te kau ta'unga nunui ē te au Phārīsea ra ki a Pilato, 
MAT.27.63	nā kō maira, “E te 'atu, kua ma'ara i a mātou ē, kua tuatua ana taua tangata pikika'a ra i te ora'anga a ia ra ē, ‘I muri ake i te pō toru, ka tū 'aka'ou au ki runga.’ 
MAT.27.64	Ē nō reira, e 'akaue ake koe kia tiaki meitaki'ia te tanumanga kia tae ki te toru o te pō, kia kore tāna au pipi e 'aere mai e keiā atu i aia, ē te nā kō'anga atu ki te tangata tini ē, kua tū 'aka'ou mai aia mei tei mate maira. Ē ka kino ma'ata atu te pikika'a'anga 'openga i tō tei muatangāna ra.”
MAT.27.65	Kua karanga atura a Pilato ki a rātou, “'E pupu tiaki 'oki tō kōtou. E 'aere atu, e tiaki meitaki ki tā kōtou 'inangaro ra.”
MAT.27.66	'Aere atura rātou, e tiaki meitaki atura i te tanumanga ra, koropini atura i te toka ki te au tiaki.
MAT.28.1	E oti akera te Sābati, kia tae ki te 'ākirāta i te rā mua o te 'ebedoma ra, kua 'aere maira a Māria i Māgadala, ē tēta'i Māria 'oki, e 'ākara i te tanumanga ra. 
MAT.28.2	Ē inā, 'e ngāruerue'anga ma'ata tō te 'enua; nō te mea, kua 'eke mai tēta'i 'āngela a te 'Atu ra mei te rangi mai, kua 'aere mai e 'uri kē atura i te toka, ē kua no'o i'ora ki runga a'o. 
MAT.28.3	Mei te uira ra tōna 'ākara'anga, ē tōna kāka'u mei te kiona ra te teatea. 
MAT.28.4	Rūtetetete i'ora te aronga tiaki ra nō te mataku i aia, e riro atura rātou mei te aronga mate rāi.
MAT.28.5	Kua tuatua maira te 'āngela ki ngā va'ine ra, nā kō maira, “Auraka kōrua e mataku. Kua kite 'oki au ē, tē kimi nei kōrua i a Iēsū tei 'akasātauro'ia ra. 
MAT.28.6	Kāre aia i konei, nō te mea, kua 'akatū'ia ake nei aia mei tāna i 'akakite ra. E 'aere mai, e 'ākara i te ngā'i i vao'o'ia ai aia. 
MAT.28.7	Ē e 'aere viviki ē e 'akakite atu ki tāna au pipi ē, ‘Kua 'akatū'ia ake nei aia mei te aronga mate maira, ē inā, tē 'aere atura aia nā mua i a kōtou ki Galilea. 'Ei reira kōtou e kite atu ei i aia.’ Ko tāku karere tēia ki a kōrua.”
MAT.28.8	Ē kua 'akaruke viviki maira rāua i te mēnema ma te mataku ē te rekareka ma'ata, 'oro atura i te 'akakite atu ki tāna au pipi.
MAT.28.9	Ē inā, kua 'ārāvei maira a Iēsū i a rāua, nā kō maira, “Kia orana.” Kua 'akavaitata atura rāua, mou i'ora i ōna vaevae e tuturi atura ki mua i aia. 
MAT.28.10	I reira, kua karanga maira a Iēsū ki a rāua, “Auraka e mataku! E 'aere e 'akakite ki taku au taeake kia 'aere rātou ki Galilea, 'ei reira rātou e kite mai ei i āku.”
MAT.28.11	Ē kia riro atura taua ngā va'ine ra, inā, kua 'aere mai ēta'i o te au tiaki ki roto i te 'ōire, e 'akakite maira ki te kau ta'unga nunui ra i te au mea kātoatoa i tupu ra. 
MAT.28.12	Ē i te putuputu'anga rātou ma te aronga pakari, kua kotikoti kupenga i'ora rātou ē, e 'ō ake i tēta'i moni ma'ata ki te au va'e'au, 
MAT.28.13	nā kō atura, “E karanga atu kōtou ē, ‘Nā tāna au pipi i 'aere mai i te pō e keiā i aia, i a mātou e moe ra.’ 
MAT.28.14	Ē, mē rongo'ia te reira e te tūtara, nā mātou e 'akamarū i aia, ē e 'akapāpū kia ora kōtou.”
MAT.28.15	Kua rave rātou i te moni ē kua pērā rātou mei tei 'akaue'ia maira. Ē tē toto'a nei taua tuatua i rotopū i te au Ngāti Iūda ē tēia noa ai.
MAT.28.17	ē i tō rātou kite'anga i aia, kua tuturi rātou ki mua i aia; ko tēta'i pae rā, kua 'ēkōkō i aia. 
MAT.28.18	Ē kua 'akavaitata maira a Iēsū, tuatua maira ki a rātou, nā kō maira, “Kua tuku'ia mai ki āku te mana katoa o tō te rangi ē tō te 'enua nei. 
MAT.28.19	Nō reira, e 'aere kōtou e 'akariro i te au 'iti tangata rava rāi 'ei au pipi nāku i te bāpetīto'anga i a rātou i te ingoa o te Metua, ē nō te Tamaiti, ē nō te Vaerua Tapu; 
MAT.28.20	ē i te 'āpi'i'anga atu i a rātou kia 'ākono rātou i te au mea kātoatoa tāku i 'akaue atu ki a kōtou. Ē inā, 'ei vaitata 'ua au i a kōtou i te au rā katoa, e tae 'ua atu ki te 'openga o tēianei ao.”
MRK.1.1	Ko te 'akamata'anga o te tuatua meitaki nō runga i a Iēsū Mesia, te Tamaiti a te Atua. 
MRK.1.2	Kua tupu mei tei tātā'ia ki roto i tā Īsaia peroveta ra,
MRK.1.2	“Tē nā kō maira te Atua, ‘Inā, e tono atu au i tāku karere nā mua i a koe,
MRK.1.2	ē nāna e 'akameitaki i tō'ou ara.’
MRK.1.3	‘Ka 'akate'ate'amamao i te arāta'a o te 'Atu,
MRK.1.3	e 'akatikatika i tōna au mataara.’ ”
MRK.1.4	I pērā a Ioane i te bāpetīto 'aere'anga i te mēdēbara, ē te tuatua 'aere'anga i te bāpetīto tatarā'ara kia matara te 'ara. 
MRK.1.5	Kia 'aka'ope maira tō te 'enua ra tō Iūdea ē tō Iērūsalēma i aia ra, ē bāpetīto kātoatoa'ia i'ora e ia i te kauvai i Iōrīdāna, ma te 'a'aki i tā rātou au 'ara.
MRK.1.7	I tūtū 'aere atura aia, nā kō atura, “Tē 'aere mai nei tēta'i i muringa a'o i āku, 'e ma'ata atu tōna mana i tōku; kāre 'oki au e tau kia tūpou ki raro ē tatara i te 'ītiki tāmaka nōna ra. 
MRK.1.8	I bāpetīto ana 'oki au i a kōtou ki te vai; kāreka aia, e bāpetīto aia i a kōtou ki te Vaerua Tapu.”
MRK.1.9	I reira tō Iēsū 'aere'anga mai mei Nāzarēta i Galilea maira, ē kua bāpetīto'ia i'ora e Ioane i Iōrīdāna. 
MRK.1.10	Ē tei te kake'anga mai aia mei raro mai i te vai, kite akera aia i te rangi i te vete'anga'ia ē te Vaerua Tapu i te 'eke'anga mai ki runga a'o i aia mei te kūkupa ra. 
MRK.1.11	Ē kua kitea maira 'oki tēta'i reo nō te rangi mai i te nā kō'anga mai, “Ko taku Tamaiti 'akaperepere koe, kua mareka rava au i a koe.”
MRK.1.12	Arataki'ia atura aia e te Vaerua Tapu ki te mēdēbara. 
MRK.1.13	Ē i reira aia i taua mēdēbara ra i te tīmata'anga'ia mai e Sātani e 'ā akera nga'uru'anga o te rā. Ē i rotopū aia i te au puaka tā'ae; ē kua mātuāpuru maira 'oki te au 'āngela i aia.
MRK.1.14	Ē kia tiri atu'ia ra a Ioane ki roto i te 'are 'āuri, 'aere atura a Iēsū ki Galilea, i te tūtū 'aere'anga i te tuatua meitaki o te bāsileia o te Atua ra, 
MRK.1.15	nā kō akera, “Kua tae ki te tuātau, kua vaitata mai nei te bāsileia o te Atua. E tatarā'ara kōtou ē ka 'irinaki i te 'ēvangelia nei.”
MRK.1.16	Ē tē 'aere ra a Iēsū nā te pae roto i Galilea ra, kite atura aia i a Simona ē tōna teina ko Ānēderea i te tuku'anga i te kupenga ki taua roto ra. 'E puke ravakai 'oki rāua. 
MRK.1.17	Kua karanga atura a Iēsū ki a rāua, “Ka āru mai kōrua i āku, ē e 'akariro au i a kōrua 'ei ravakai tangata.” 
MRK.1.18	'Akaruke i'ora rāua i tā rāua puke kupenga i reira, ē kua āru maira i aia.
MRK.1.19	Ē tē 'aere atura aia i tēta'i ngā'i iti i'o, kite atura aia i a Iākōbo a Zebedaio ra ē tōna teina ko Ioane, tei runga rāua i te poti, tē 'ono ra i te kupenga. 
MRK.1.20	Kua kāpiki atura aia i a rāua. Vai'o atura rāua i tō rāua metua ko Zebedaio ki runga i te poti ē ngā tāvini o'u'ia ra, āru atura i a Iēsū.
MRK.1.21	'Aere atura a Iēsū mā ki Kāperenāuma. E tae akera ki te Sābati, 'aere atura aia ki roto i te sūnago, 'āpi'i atura i te tangata. 
MRK.1.22	Vā 'ua i'ora rātou i te tū o tāna tuatua. I 'āpi'i 'oki aia ma te mana, kāre mei tā te au Pū'āpi'i Ture ra.
MRK.1.23	Tei roto 'oki i tō rātou sūnago tēta'i tangata, 'e vaerua vi'ivi'i tōna; kua kāpiki 'ua maira nā kō maira, 
MRK.1.24	“Auē, e Iēsū o Nāzarēta ē! 'E a'a tā'au i a mātou nei? I 'aere mai āina koe e tāmate mai i a mātou? Kua kite au i a koe, ko koe te Mea Tapu a te Atua ra.”
MRK.1.25	Kua kauvae atura a Iēsū ki aia, nā kō atura, “Ka mūtēkī, ka 'aere mai ki va'o, vai'o atu i aia.”
MRK.1.26	Kua rave nui i'ora taua vaerua vi'ivi'i ra i aia, kāpiki 'ua maira ma te reo ma'ata, e oti akera, kua 'aere maira ki va'o. 
MRK.1.27	Ūmere anake i'ora te tangata kātoatoa, ē kua 'ēumiumi i'ora rātou rātou 'ua'orāi, nā kō akera, “'E a'a 'ua tēia? 'E a'a 'oki tēianei au tuatua 'ōu? Tē 'akaue nei aia i te au dēmoni vi'ivi'i nei ma te mana, ē tē 'akarongo nei rātou i aia!”
MRK.1.28	E tutuki atura tōna rongo, e pini rava akera taua 'enua ra ko Galilea, kāre i roa'ia.
MRK.1.29	E tae maira a Iēsū ē tāna au pipi ki va'o i taua sūnago ra, 'aere atura a Iākōbo rāua ko Ioane, ē ko rātou rava rāi 'oki ki roto i te 'are o Simona rāua ko Ānēderea. 
MRK.1.30	Tē 'aka'āvai 'ua ra te metua 'ōngai va'ine nō Simona ra, kua mate i te vera. Kua 'akakite maira rātou i aia ki a Iēsū i reira ra. 
MRK.1.31	'Aere atura a Iēsū ki aia, rave atura i tōna rima, 'akatū akera i aia ki runga. Peke atura te vera i reira, kua mātuāpuru maira aia i a rātou.
MRK.1.32	E a'ia'i atura, kia topa te rā ra, kua 'apai maira rātou i te au tangata maki rava rāi ki aia, ē te aronga i uru'ia e te au dēmoni ra. 
MRK.1.33	Kua 'uipā katoa maira tō te 'ōire rava rāi ki te ngūtupa. 
MRK.1.34	Kua 'akaora i'ora aia i te tangata 'e mānganui tei mate i te au maki katoa, ē kua tuaru i te au dēmoni 'e mānganui ki va'o. Ē kāre 'e tika i aia kia tuatua mai taua au dēmoni ra, kua kite 'oki rātou i aia.
MRK.1.35	E pōpongi akera, tū akera a Iēsū ki runga i te 'ākirāta, 'aere atura ki tēta'i ngā'i motuta'a, ē kua pure i'ora aia i reira. 
MRK.1.36	Kua kimikimi atura a Simona mā i aia. 
MRK.1.37	E kite atura rātou i aia, kua nā kō atura, “Tē kimi nei te tangata rava rāi i a koe!”
MRK.1.38	Kua tuatua maira aia ki a rātou, “Ka taki 'aere tātou ki te au 'ōire i vaitata nei kia 'āpi'i katoa atu au i te reira. Ko tōku ia tere i 'aere mai ei au nei.”
MRK.1.40	Kua 'aere maira tēta'i tangata lēpera ki a Iēsū, kua tuturi maira ki mua a'o i aia, nā kō maira, “Kia tika i a koe, e mā au i a koe.”
MRK.1.41	Tangi akera a Iēsū i aia, 'akatoro atura i tōna rima, ē 'akatūkia atura i aia, nā kō atura, “Kua tika ia i āku; kia mā koe.” 
MRK.1.42	Ē tei te pērā'anga atu aia ra, peke atura te lēpera nōna i reira rāi, mā atura taua tangata ra. 
MRK.1.43	Kua ako 'ua atura a Iēsū i aia, tuku atura i aia kia 'aere, 
MRK.1.44	nā kō atura ki aia, “'Aua koe e tuatua 'ua ake ki tēta'i tangata. E 'aere rā, e 'akaāri i a koe 'ua'orāi ki te ta'unga, ē tao'i atu 'ei 'akapāpū'anga atu ki a rātou nō tō'ou tāmā'anga mei tā Mōse i 'akaue maira.”
MRK.1.45	'Aere atura rā aia, e 'akakite 'aere i taua tuatua ra, ē vāria i'ora. Kāre atura e rauka kia 'aere 'akakite 'ua a Iēsū ki taua 'ōire ra, no'o 'ua i'ora i te au ngā'i motuta'a ra. Ē kua 'aere maira 'oki te au tangata ki aia nō te au ngā'i rava rāi.
MRK.2.1	E 'ope akera tēta'i au rā, 'oki 'aka'ou atura a Iēsū ki Kāperenāuma; ē kitea i'ora ē, tei te kāinga aia. 
MRK.2.2	Kua 'uipā maira te au tangata 'e mānganui ki reira, kāre 'oki e ō mai, kāre rāi 'oki i vaitata a'o i te ngūtupa. 'Āpi'i atura a Iēsū i te tuatua a te Atua. 
MRK.2.3	Ē tē 'apaina'ia maira tēta'i 'akangoru e ngā tangata toko'ā. 
MRK.2.4	Kāre ake rā rātou i ō mai nō te ra'i o te tangata, kua 'uaki akera i te tāpoki 'are i te ngā'i tei reira a Iēsū ra, e tuku maira i te 'akangoru ma te ro'i katoa ki raro, nā roto i te ngā'i i 'uaki'ia ra. 
MRK.2.5	E kite atura a Iēsū i tō rātou 'irinaki'anga, kua nā kō atura ki taua 'akangoru ra, “E tama, kua 'akakore'ia tā'au 'ara.”
MRK.2.6	Tēta'i aronga 'āpi'i Ture i te no'o'anga i reira, kua nā kō akera i te 'ēumiumi'anga ki roto i a rātou 'ua'orāi, 
MRK.2.7	“'E a'a tēianei tangata i 'akapērā ai i te 'akakino Atua? E matara 'oki te 'ara i a 'ai, māri rā i te Atua anake?”
MRK.2.8	Tē kite 'ua ra a Iēsū i roto i aia 'ua'orāi ē, tē 'ēumiumi 'ua ra rātou, kua nā kō atura aia ki a rātou, “'E a'a kōtou i 'ēumiumi 'ua ai i taua au mea nei i roto i tō kōtou ngākau? 
MRK.2.9	Ko tē'ea te mea rave ngō'ie atu, ko te tuatua āinei ki te 'akangoru nei ē, ‘Kua matara tā'au 'ara,’ mē kāre ra, ko te tuatua ē, ‘Ka tū ki runga, ka rave i tō ro'i, ka 'aere’? 
MRK.2.10	Ka 'akapāpū rā au ki a kōtou ē, 'e mana tō te Tamaiti a te Tangata i te ao nei kia 'akakore i te 'ara.” Kua nā kō atura aia ki taua tangata 'akangoru ra, 
MRK.2.11	“Tē karanga atu nei au ki a koe, ‘Ka tū, ka rave i tō ro'i, ka 'aere ki tō'ou ngutu'are!’ ”
MRK.2.12	Tū akera aia ki runga i reira rāi, kua rave i'ora i tōna ro'i, 'aere atura ki mua i a rātou rava rāi. Ūmere anake i'ora rātou ma te 'akakakā i te Atua, nā kō akera, “I tēia 'ua nei rāi i kitea ai e tātou tēianei rāvenga.”
MRK.2.13	'Aere 'aka'ou atura a Iēsū ki te pae o te roto o Galilea ra. Kua 'aere maira 'oki te tangata tini i reira ra ki aia, kua 'āpi'i atura aia i a rātou. 
MRK.2.14	Ē tē 'aere atura aia kite atura aia i a Levi a Ālephaia ra, tē no'o ra ki roto i te 'are ko'i tero. Kua nā kō atura a Iēsū ki aia, “Ka āru mai i āku.” Tū akera a Levi ki runga, āru maira i a Iēsū.
MRK.2.15	Ē tē no'o ra a Iēsū i te kaingākai i roto i te 'are o Levi, kua no'o katoa maira te aronga ko'i tero ē te aronga rave 'ara 'e mānganui ma Iēsū katoa ē tāna au pipi ra. 'E mānganui 'oki o taua aronga ra i āru atu i aia. 
MRK.2.16	E kite akera te au Pū'āpi'i Ture ē te au Phārīsea i aia i te kai'anga i te kai, ko ia ma te aronga ko'i tero ē te aronga rave 'ara, kua nā kō maira rātou ki tāna au pipi, “'E a'a aia i kai katoa ai ē i inu ei 'oki ma te aronga ko'i tero ē te aronga rave 'ara nei?”
MRK.2.17	E 'akarongo akera a Iēsū, kua karanga atura aia ki a rātou, “Kāre ē nō te aronga e meitaki te ora'anga te ta'unga, nō te aronga maki rā. Kāre au i 'aere mai e kāpiki i te aronga tuatua tika, i te aronga 'ara rā kia tatarā'ara.”
MRK.2.18	Kua 'akakore te au pipi a Ioane ē tā te au Phārīsea katoa i te kai. Ē kua 'aere maira rātou ki a Iēsū, nā kō maira ki aia, “'E a'a te au pipi a Ioane ē te au pipi a te au Phārīsea i 'akakore ei i te kai, ē tā'au nei au pipi i kore ei i 'akakore i te kai?”
MRK.2.19	Kua nā kō atura a Iēsū ki a rātou, “Tē 'akakore nei āina te au 'oa o te tāne 'ōu ra i te kai, i te no'o katoa'anga o taua tāne 'ōu ra ki ō rātou? Tē no'o ra te tāne 'ōu i rotopū i a rātou, kāre ā rātou 'akakore'angā kai i reira. 
MRK.2.20	Tē vai atura te tuātau e 'apai kē'ia ai te tāne 'ōu ra; 'ei reira rātou e 'akakore ei i te kai.”
MRK.2.21	“Kāre 'e tangata e pānanaki i te kāka'u 'ōu ra ki runga i te kāka'u piro. Kia pērā, 'e ma'ata atu ia te nga'ae o tō te mea piro i taua pānanaki 'ōu ra. 
MRK.2.22	Kāre 'oki 'e tangata e tuku i te uaina 'ōu ki roto i te 'āriki ta'ito. Kia pērā, e nga'ae te 'āriki i taua uaina 'ōu ra, maringi atura ia, ē kino rava atura te 'āriki. 'E 'āriki 'ōu rā tō te uaina 'ōu e tikāi.”
MRK.2.24	Kua tuatua maira te au Phārīsea ra ki aia, “Inā, 'e a'a rātou i rave ei i te mea taukore i te Ture i te Sābati?”
MRK.2.25	Kua karanga atura aia ki a rātou, “Kāre āina kōtou i tatau i tā Dāvida i rave, ē tei kāpiti katoa ki aia, ka apiapi ei rātou, ka pongi ei 'oki? 
MRK.2.26	Ē i tomo aia ki roto i te 'are o te Atua ra, i te ta'unga ma'ata ra i a Ābiātara, ē kua kai i'ora i te mānga o te aroaro ra, ko tei kore i tau i te Ture kia kai, māri rā nā te kau ta'unga anake ra. Ē kua 'apai 'oki nā tei kāpiti katoa ki aia ra?”
MRK.2.27	Kua nā kō atura 'oki aia ki a rātou, “I 'ākono'ia te Sābati nō te tangata, kāre te tangata nō te Sābati. 
MRK.2.28	Ē tēianei ko te Tamaiti a te Tangata nei, ko te 'Atu katoa ia o te Sābati.”
MRK.3.1	Kua tomo 'aka'ou atura a Iēsū ki roto i te sūnago, tei reira 'oki tēta'i tangata rima 'akamate. 
MRK.3.2	Tē 'ākara matariki maira te au tangata i aia mē ka 'akaora aia i taua tangata ra i te Sābati, kia rauka tā rātou tāpepe'anga mai i aia. 
MRK.3.3	Kua karanga atura aia ki te tangata nōna te rima 'akamate ra, “Ka tū mai i rotopū nei.” 
MRK.3.4	Kua ui atura aia ki a rātou, “'E a'a tei tau i te Ture ki rave i te rā Sābati, ko te meitaki āina mē ko te kino? Ko te 'akaora āina mē ko te tā?”
MRK.3.4	Mūtēkī akera rātou. 
MRK.3.5	Kua 'akarau 'aere atura tōna mata ki a rātou rava rāi e pini 'ua ake ma te riri, tē tangi ra 'oki aia nō te mārōki'aki'a o tō rātou ngākau, ē kua karanga atura ki taua tangata ra, “Ka 'akatoro mai ana i tō rima.” Ē tei te 'akatoro'anga ra, ora tākiri akera tōna rima.
MRK.3.6	Kua 'aere atura te au Phārīsea ki va'o i reira rāi ē kua kotikoti kupenga ma te Hērōdiāni ē 'akapē'ea i te tā i a Iēsū.
MRK.3.7	Kua unu'i atura a Iēsū ma tāna au pipi, 'aere atura ki te pae roto ra. Ē kua āru maira tēta'i motu'anga tangata ma'ata nō Galilea ē nō Iūdea mai, 
MRK.3.8	nō Iērūsalēma, nō Idumea, nō te pae i tērā tua mai i a Iōrīdāna ra, ē tō te pae i Tūria ra 'oki ē tō Sīdona; 'e motu'anga tangata ma'ata katoa tei 'aere mai ki aia nō te rongo o te au rāvenga mana nāna ra. 
MRK.3.9	Kua karanga atura aia ki tāna au pipi kia 'akate'ate'amamao mai i tēta'i poti meangiti nōna, kia kore aia e 'aka'ete'ete'ia mai e te au tangata. 
MRK.3.10	'E mānganui 'oki tāna i 'akaora, ē kua 'aka'ete'ete maira te aronga maki 'e mānganui ki aia kia 'akatūkia mai rātou i aia. 
MRK.3.11	Ē te au vaerua vi'ivi'i katoa tei kite mai i aia ra, kua 'akatopa maira ki mua a'o i aia ma te kāpiki'anga i te nā kō'anga mai ē, “Ko te Tamaiti koe a te Atua.”
MRK.3.12	Kua ako 'ua atura aia i a rātou ē, auraka rava rātou e 'a'aki i aia.
MRK.3.13	Ē i muri akera, 'aere atura a Iēsū ki runga i tēta'i maunga, kua kāpiki maira 'oki i te aronga tāna i anoano ra, ē kua 'aere maira rātou ki aia ra. 
MRK.3.14	Kua 'iki atura aia i tēta'i tino nga'uru mā rua (ē ko tāna ia i tapa i te ingoa 'e au 'āpōsetolo), kia āru rātou i aia ē kia unga atu 'oki aia i a rātou e ako 'aere. 
MRK.3.15	Ē kua 'ōronga atu i te mana ki a rātou kia tuaru 'oki i te au dēmoni ki va'o.
MRK.3.16	Tēia 'oki taua tino nga'uru mā rua ra: ko Simona, tāna i tapa ē ko Pētero; 
MRK.3.17	ko Iākōbo a Zebedaio ra, ē ko Ioane, te teina o Iākōbo ra; ko rāua tāna i tapa ē ko Boanere, koia 'oki, ngā tamariki a te māngūngū; 
MRK.3.18	ko Ānēderea 'oki, ko Philipa, ko Baratolomea, ko Mātaio, ko Toma, ko Iākōbo a Ālephaia ra, ko Tādaio, ko Simona te Kananaio ra, 
MRK.3.19	ē ko Iūda Ikariota 'oki tei tuku pikika'a i a Iēsū.
MRK.3.20	'Aere atura a Iēsū ki te kāinga, ē kua putuputu 'aka'ou maira te urupū tangata, kāre akera e meitaki i a Iēsū mā kia kai i te mānga. 
MRK.3.21	E rongo akera tōna 'ua'orāi kōpū tangata, 'aere atura rātou e tāpū mai i aia, nō te mea, kua karanga rātou ē, “Kua 'āuouō'ia!”
MRK.3.23	Kua kāpiki atura a Iēsū i a rātou kia 'aere mai ki aia, ē kua tuatua parabole atura aia ki a rātou, “'E a'a e tikāi kia tuaru a Sātani i a Sātani 'ua'orāi? 
MRK.3.24	Kia mavete tēta'i bāsileia ē te rave i aia 'ua'orāi, kāre 'oki te reira bāsileia e mou. 
MRK.3.25	Ē kia mavete tēta'i ngutu'are tangata ē tē rave i aia 'ua'orāi, kāre rāi te reira ngutu'are tangata e 'okota'i. 
MRK.3.26	Ē kia tū mai a Sātani e rave i aia 'ua'orāi, e mavete i'ora, kāre aia e mou, 'e 'openga rāi i reira tōna.
MRK.3.27	“Kāre 'oki 'e tangata e tomo 'ua ki roto i te 'are o te tangata māro'iro'i ra, ka 'aru ei i tōna 'apinga. E nā mua ana rā aia i te tāpeka i taua tangata māro'iro'i ra, 'ei reira e tikāi kia 'aru aia i tōna kāinga.
MRK.3.28	“Koia mou tāku e karanga atu ki a kōtou na, ka 'akakore'ia te au 'ara rava rāi a te tamariki a te tangata nei, ē pērā katoa te 'akakino Atua tā rātou ka 'akakino ra; 
MRK.3.29	kāreka ia te ka 'akakino i te Vaerua Tapu ra, kāre tākiri rava tāna 'ara e 'akakore'ia, 'ei runga rāi i aia te 'ara mutukore.” 
MRK.3.30	Kua pērā a Iēsū, nō te mea, kua tuatua ana rātou ē, “Tei roto i aia tēta'i vaerua vi'ivi'i.”
MRK.3.31	Kua 'aere maira 'oki i reira tōna metua va'ine ē tōna 'ai taeake, tū maira i va'o, ē kua tono maira i te kāpikipiki i aia. 
MRK.3.32	Kua no'o takapini tēta'i urupū i aia, ē kua karanga atura ki aia, “Inā, tei va'o tō metua va'ine ē tō 'ai taeake, e tiki mai i a koe.”
MRK.3.33	Kua ui maira aia ki a rātou, nā kō maira, “Ko 'ai tōku metua va'ine ē tōku 'ai taeake?” 
MRK.3.34	Kua 'akarau atura tōna mata i te aronga i no'o takapini i aia, nā kō akera, “Inā, tēia tōku metua va'ine ē tōku 'ai taeake! 
MRK.3.35	Nō te mea, ko tei 'ākono i te anoano o te Atua ra, ko tōku ia taeake ē tōku ia tua'ine ē tōku ia metua va'ine.”
MRK.4.2	Ē 'e ma'ata tāna 'āpi'i'anga i a rātou nā roto i te au tuatua parabole, i nā kō maira te 'āpi'i'anga mai:
MRK.4.3	“Ka 'akarongo mai ana! Inā, 'aere atura te rūrū 'ua e rūrū i te 'ua. 
MRK.4.4	Ē tei te rūrū'anga ra, topa i'ora tēta'i pae ki te pae arāta'a, ē kua rere maira te au manu, kua kai i'ora. 
MRK.4.5	Topa i'ora tēta'i pae ki te ngā'i paikea, kāre i ra'i te one i reira, ē tutupu vave 'ua atura, nō te mea, kua pāpaku 'ua te one. 
MRK.4.6	E rā'ia i'ora, vera atura ia; ē nō te kore 'e aka, mae rava atura ia. 
MRK.4.7	E topa i'ora tēta'i pae ki rotopū i te ngāngā'ere, tupu akera te ngāngā'ere, e pōkia i'ora, kāre akera i 'ua mai. 
MRK.4.8	E topa i'ora tēta'i pae ki te ngā'i one meitaki, kua tupu ē kua 'u'ua i'ora, takitoru nga'uru, takiono nga'uru, takita'i 'ānere i te 'ua 'okota'i.” 
MRK.4.9	Kua nā kō maira 'oki a Iēsū ki a rātou, “'E taringa tōna 'ei 'akarongo'anga ra, e 'akarongo aia.”
MRK.4.10	Ē kia riro mai a Iēsū ra, kua ui maira te aronga i vaitata a'o ma te tino nga'uru mā rua ra ki aia i taua parabole ra. 
MRK.4.11	Kua karanga atura aia ki a rātou, “Kua 'ōronga'ia mai ki a kōtou te kite i te au mea ngaro o te bāsileia o te Atua ra; kāreka tō rātou i va'o ra, i tuatua parabole'ia mai taua au mea katoa nei ki a rātou,
MRK.4.12	ē kia kore 'oki e mārama i tā rātou e 'akarongo ra,
MRK.4.12	ko te 'aka'āriu'ia mai ā'ea rātou,
MRK.4.12	ē ko te 'akakore'ia tā rātou 'ara.’ ”
MRK.4.13	Kua nā kō maira a Iēsū ki tāna au pipi, “Kāre rāi kōtou i mārama i taua parabole nei? 'E a'a kōtou i mārama ai i te au parabole katoa nei? 
MRK.4.14	Ko te rūrū 'ua ra, ko ia te rūrū i te tuatua. 
MRK.4.15	Te pae arāta'a ra i topa'ia e tēta'i pae 'ua ra, ko ia te aronga i 'akarongo i te tuatua, kua 'aere maira a Sātani, ē kua rave atura i te tuatua i rūrū'ia ki roto i tō rātou ngākau ra. 
MRK.4.16	Te ngā'i paikea ra i topa katoa'ia e tēta'i pae 'ua, ko ia te aronga i 'āriki i te tuatua ma te rekareka i te 'akarongo'anga ra. 
MRK.4.17	Kāre rā i aka'ia i roto i a rātou, 'e tāpū'anga poto 'ua tā rātou. Kia roko'ia e te tūmatetenga ē kia tākinga kino'ia nō taua tuatua ra, maitu atura i a rātou i reira. 
MRK.4.18	Te ngā'i ngāngā'ere i topa katoa'ia e tēta'i pae 'ua, ko ia te aronga e 'akarongo i te tuatua, 
MRK.4.19	ē e 'ī'ī atura i te apiapi o te ora'anga nei, te pikika'a o te 'apinga nui ē te 'inangaro ma'ata i ēta'i mea kē, pōkia atura te tuatua, kāre atura i 'ua mai. 
MRK.4.20	Te ngā'i one meitaki rā i topa'ia e tēta'i pae 'ua ra, ko ia te aronga i 'akarongo i te tuatua, tāpū piri i'ora, ē 'ua akera, takitoru nga'uru, takiono nga'uru, takita'i 'ānere i te 'ua 'okota'i.”
MRK.4.22	Kāre rava 'e mea ngaro e kore e 'akakite'ia mai, kāre katoa 'oki 'e mea muna e kore e 'akakite kātoatoa'ia. 
MRK.4.23	'E taringa tōna 'ei 'akarongo'anga ra, e 'akarongo aia.”
MRK.4.25	Nō te mea, ko tei pu'apinga'ia, ka 'ōronga'ia atu ki aia; ē kāre āna ra, e rave kē'ia rāi tāna.”
MRK.4.26	Kua nā kō maira 'oki a Iēsū, “E 'āite te bāsileia o te Atua ki tēta'i tangata tei rūrū i te 'ua ki roto i tōna kāinga. 
MRK.4.27	Ē tē moe 'ua ra aia i te pō, ē tē ara 'ua ra i te ao, tē kao ra ē tē tupu 'ua ra taua 'ua ra, kāre aia i kite i te tupu'anga. 
MRK.4.28	Nā te one 'ua'orāi 'oki i 'akatupu ake: ko te kao'anga tei mua, 'ei reira te kā'ui'anga, ē i muri ake ko te sītona pakari i roto i te kā'ui. 
MRK.4.29	Ē kia pakari te sītona ra, kua rave aia i te kokoti i reira ra, nō te mea kua tae ki te kokoti'anga.”
MRK.4.30	Kua nā kō maira 'oki a Iēsū, “Ka 'aka'āite tātou i te bāsileia o te Atua ki te a'a? 'E a'a te parabole kia 'akatau tātou? 
MRK.4.31	'E 'āite ki tēta'i 'ua sīnapi. Kia tanumia 'oki ki raro i te one, 'e meangiti te reira i te 'ua tini rava rāi i roto i te one ra. 
MRK.4.32	Kia tanumia rā, tupu akera, 'e ma'ata atura ia i te au rākau rikiriki rava rāi, toro atura tōna au mangamanga nunui, ē tō mai 'oki te au manu o te reva ki roto i tōna maru.”
MRK.4.33	I pērā 'oki a Iēsū i te 'āpi'i'anga i te tangata tini i te tuatua parabole 'e mānganui, i tei tau i a rātou kia mārama. 
MRK.4.34	Ē kāre rava e 'āpi'i i a rātou ma te kore e tuatua parabole. Ē kia riro kē rā, kua 'akakite aia ki tāna au pipi i te 'āite'anga o taua au mea katoa ra.
MRK.4.35	E a'ia'i atura i taua rā ra, kua tuatua maira a Iēsū ki tāna au pipi, “E 'akatere atu tātou ki tērā pae.” 
MRK.4.36	Ē kia tuku atura rātou i taua 'aerenga tangata ra, tei runga 'oki aia i te poti, 'ano atura rātou, ē tēta'i aronga poti rikiriki katoa ra. 
MRK.4.37	Ē kua tupu maira tēta'i 'uri'ia ma'ata. Kua 'aere te kāre ki runga i te poti, kua kī rava te poti i te tai. 
MRK.4.38	Tē moe rā a Iēsū i te kōto'e i muri ki runga i tēta'i urunga. Kua 'akaara atura rātou i aia, nā kō atura, “E te Pū'āpi'i, kāre āinei koe e 'ākono mai i tō mātou mate?”
MRK.4.39	Tū akera a Iēsū ki runga, kauvae atura i te matangi, ē nā kō atura ki te kāre, “Kua oti ana, kia 'ākī.” Tōrue atura te matangi, marino rava atura. 
MRK.4.40	Kua tuatua maira aia ki tāna au pipi, “'E a'a kōtou i mataku ei? Kāre rāi ā kōtou 'irinaki'anga?”
MRK.4.41	Mataku ma'ata rava atura rātou, ē kua nā kō akera rātou, rātou 'ua'orāi, “Ko 'ai tēia? I kauraro mai ei te matangi ē te kāre i aia!”
MRK.5.1	E tāpae atura a Iēsū ē tāna au pipi ki tērā atu pae o te roto i Galilea ra, i te 'enua ra o te Gerāsini. 
MRK.5.2	Ē kia 'akaruke aia i te poti ra, kua 'ārāvei maira i aia i reira rā tēta'i tangata i uru'ia e te vaerua vi'ivi'i nō roto mai i te au tanumanga ra. 
MRK.5.3	E no'o tāmou ana aia ki roto i taua au tanumanga ra; ē kāre rava 'e tangata e rauka kia tāpeka 'aka'ou i aia, ē kāre rāi 'oki ki te piri'anganaoa. 
MRK.5.4	I tāpeka putuputu'ia ana 'oki aia ki te 'āuri ē te piri'anganaoa. Kua motu rā te piri'anganaoa ē kua 'ati'ati te 'āuri i aia; ē kāre 'ua 'e tangata e rarata ai. 
MRK.5.5	E no'o tāmou ana aia i te maunga i te pō ē te ao, ē i roto i te au tanumanga ra, kāpiki 'aere 'ua ai ma te kotikoti i aia 'ua'orāi ki te toka.
MRK.5.6	Ē kia 'ākara mai aia i a Iēsū i te ātea kē ra, kua 'oro maira, e 'akatopa maira ki mua i aia, 
MRK.5.7	ē kua kāpiki nui maira, “'E a'a tā'au i āku nei, e Iēsū, e te Tamaiti a te Atua Teitei? Tē pati atu nei au ki a koe i te ingoa o te Atua, auraka koe e tāmamae mai i āku.” 
MRK.5.8	I tuatua ana 'oki a Iēsū ki aia, “'Aere ki va'o, e tēnā na vaerua vi'ivi'i, mei tēnā na tangata!”
MRK.5.9	Kua ui atura a Iēsū ki aia, “Ko 'ai tō'ou ingoa?”
MRK.5.9	Kua pa'u maira aia, “Ko Manotini tōku ingoa, 'e mānganui 'oki mātou.” 
MRK.5.10	Kua ma'ata 'ua mai tōna kaku'anga ki a Iēsū ē, auraka aia e tuaru kē atu i a rātou mei te reira 'enua atu.
MRK.5.11	'E 'ānana puaka ma'ata tei reira i runga i te maunga e kaikai ra. 
MRK.5.12	Kua kaku maira te au dēmoni ki aia, nā kō maira, “E tuku koe i a mātou kia tomo ki roto i tērā ra 'ānana puaka.” 
MRK.5.13	Kua tuku atura a Iēsū i a rātou. 'Aere atura te au vaerua vi'ivi'i ra ki va'o, tomo atura ki roto i te au puaka. 'Oro atura taua 'ānana mei te rua tauatini nā te mato ki raro rava i taua roto ra, maremo tākiri atura.
MRK.5.14	'Ati atura te aronga i 'āngai i te au puaka ra, 'akakite 'aere atura i roto i te 'ōire ē te au kāinga ra. Kua 'aere maira 'oki tō reira e 'ākara i taua mea ra. 
MRK.5.15	E tae maira rātou ki a Iēsū ra, kite maira i te tangata tei uru'ia e te dēmoni e manotini ra, i te no'o mārie'anga, ē kua kāka'u 'oki i te kāka'u, ē kua mārama 'aka'ou tōna manako, mataku akera rātou. 
MRK.5.16	Ē te aronga tei kite i tei rave'ia ki taua tangata dēmoni ra ē ki te 'ānana puaka ra 'oki, kua 'akakite atura ki a rātou tei 'aere mai. 
MRK.5.17	Kua kakukaku atura 'oki rātou i a Iēsū i reira ra kia 'aere kē atu aia mei tō rātou au tu'anga 'enua.
MRK.5.18	Ē tei te 'aerenga mai a Iēsū ki runga i te poti, kua pati maira te tangata i uru'ia e te dēmoni ra kia āru katoa aia i a Iēsū.
MRK.5.19	Kāre rā a Iēsū i 'akatika atu, inārā, kua nā kō atura ki aia, “Ka 'aere ki tō ngutu'are ki tō'ou taeake, e 'akakite atu ki a rātou i taua au mea kātoatoa tā te Atua i rave i'o nei, ē i tōna aro'a ki a koe.”
MRK.5.20	'Aere atura aia, 'akakitekite 'aere atura ki Dēkāpoli katoa ra i te au mea katoa tā Iēsū i rave ki aia. Ūmeremere i'ora te tangata rava rāi.
MRK.5.21	Ē kia 'oki 'aka'ou atura a Iēsū ki tēta'i pae o te roto nā runga i te poti, 'e urupū ma'ata tei 'uipā mai ki aia ra i te pae rāi o taua roto ra. 
MRK.5.22	Ē tē 'aere maira tēta'i tūtara o te sūnago, ko Iāiro te ingoa. E kite maira aia i a Iēsū, kua 'akatopa i'ora ki tōna pae vaevae, 
MRK.5.23	ē kua pati 'akatenga maira ki aia, nā kō maira, “Kua vaitata taku tamā'ine iti i te mate, e 'aere mai koe e tuku i tō rima ki runga a'o i aia kia meitaki aia ē ka ora'ia aia.”
MRK.5.24	'Aere atura a Iēsū ma ia katoa; ē te au tangata 'e mānganui tē 'ōtotitoti maira i muringa a'o i aia.
MRK.5.25	Ē tēta'i va'ine i reira, e rau nga'uru mā rua akera ōna mata'iti i te riu 'ua'anga. 
MRK.5.26	I rapakau'ia ana 'oki aia e te aronga rapakau ra 'e mānganui, kua pou rava tōna 'apinga, tē ma'ata 'ua atura tōna maki. 
MRK.5.27	Kua 'akarongo ana 'oki aia i te rongo o Iēsū, ē kua nā muri maira aia i te 'aere nā roto i te 'aerenga tangata ra. Kua 'akatūkia atura i tōna kāka'u, 
MRK.5.28	nā kō akera, “Kia 'akatūkia 'ua atu au i tōna kāka'u, ka ora'ia au.”
MRK.5.29	Mao i'ora tōna riu i reira, ē kite i'ora aia ē, kua ora aia i taua maki nōna ra. 
MRK.5.30	Kite akera a Iēsū ē, 'e mana tei riro atu nō roto mai i aia i reira, kua 'āriu akera ki te 'aerenga tangata, nā kō akera, “Ko 'ai tei 'akatūkia mai i tōku kāka'u nei?”
MRK.5.31	Kua nā kō maira tāna au pipi ki aia, “Tē kite mai nei koe i te tangata tini nei i te 'ōtoti'anga i a koe, ē ka ui mai koe ē, ‘Nā 'ai i 'akatūkia mai i āku?’ ”
MRK.5.32	Kua 'akarau atura a Iēsū kia kite aia i aia i tei pērā maira. 
MRK.5.33	Kua 'aere maira taua va'ine ra ma te mataku ē te rūtetetete. Kua kite 'oki aia i te tūkē i 'akatupu'ia i roto i aia. Kua tīpapa i'ora ki raro ki mua i a Iēsū, kua 'a'aki 'ua maira i te tuatua mou. 
MRK.5.34	Kua karanga atura a Iēsū ki aia, “E taku tamā'ine, kua ora koe i tō'ou 'irinaki'anga i āku. Ka 'aere koe ma te 'au ē ma te ora i tō maki.”
MRK.5.35	Kāre i mutu taua tuatua ra, ko te karere maira nō kō i te 'are o te tūtara o te sūnago ra, nā kō maira, “Kua mate rava tō tamā'ine. 'E a'a koe ka tāmanamanatā atu ei i te Pū'āpi'i?”
MRK.5.36	I tō Iēsū 'akarongo'anga i taua tuatua ra, kua nā kō atura ki taua tūtara ra, “Auraka e mataku, ka 'irinaki 'ua mai koe.” 
MRK.5.37	Ē kāre atura i tika i aia kia āru mai te tangata, māri rā ko Pētero, ko Iākōbo ē te teina o Iākōbo ra ko Ioane. 
MRK.5.38	E tae atura ki te 'are o taua tūtara ra, kite atura aia i te auē ē te tangi ma'ata o te aronga i 'ea ra. 
MRK.5.39	Kia tomo atura aia ki roto ra, kua nā kō atura aia ki a rātou, “'E a'a kōtou i 'ea ai, ē i ma'ata ai tō kōtou auē? Kāre te tamā'ine i mate, kua moe rā.”
MRK.5.40	Kua tā'ito'ito maira rātou i aia. Kua tuku atura aia i a rātou rava rāi ki va'o, arataki atura i te metua tāne ē te metua va'ine o taua tamā'ine ra, ē te aronga i āru mai i aia ra, tomo atura ki roto i te pi'a tei reira taua tamā'ine ra i te vai 'ua'anga. 
MRK.5.41	Kua rave atura i te rima o taua tamā'ine ra, nā kō atura ki aia, “
MRK.5.42	Kua tū maira taua tamā'ine ra ki runga i reira, 'ā'āere i'ora; e rau nga'uru mā rua 'oki ōna mata'iti. Vā ma'ata 'ua i'ora rātou. 
MRK.5.43	Kua ako 'ua atura a Iēsū i a rātou ē, auraka rava e 'akakite atu ki te tangata. Ē kua 'akaue atu 'oki i te mānga nā taua tamā'ine ra.
MRK.6.1	Kua 'akaruke i'ora a Iēsū i taua ngā'i, 'aere atura ki tōna 'ua'orāi 'enua; kua āru katoa tāna au pipi i aia. 
MRK.6.2	E tae akera ki te rā Sābati, 'akamata atura i te 'āpi'i i roto i te sūnago ra. Kua nā kō akera te aronga 'e mānganui i 'akarongo i aia ma te vā 'ua, “Nō 'ea mai te au rāvenga a tēianei tangata? 'E a'a tēia pakari i 'ōronga'ia mai ei ki aia nei, i tikāi i aia tēia au 'akairo i rave'ia e ia nei? 
MRK.6.3	Kāre āinei tēia te kāmuta, te tamaiti a Māria, te taeake nō Iākōbo, ē nō Iōse, ē nō Iūda, ē nō Simona? Ē tōna 'ai tua'ine, kāre āina ko tei no'o ki ō tātou nei?” Kua maitu i'ora rātou i aia.
MRK.6.5	Kāre atura i rauka i aia kia rave i te au 'akairo i reira, māri rā ko ēta'i 'ua tangata maki i 'akaora'ia e ia i te tuku'anga i tōna rima ki runga a'o i a rātou ra. 
MRK.6.6	Kua vā 'ua atura aia i tō rātou 'akarongokore.
MRK.6.6	'Aere atura a Iēsū nā roto i te au 'ōire rikiriki i reira a'o i te 'āpi'i 'aere'anga. 
MRK.6.7	Kua karanga atura aia ki te tino nga'uru mā rua e 'aere mai ki aia ra, tātaki tokorua atura i te tono'anga atu i a rātou. Tuku atura i te mana ki a rātou nō runga i te au vaerua vi'ivi'i ra, 
MRK.6.8	ē kua ako atura 'oki aia i a rātou, auraka 'ei 'apinga e 'apai'ia atu i tō rātou tere; auraka 'ei mānga, auraka 'ei pūtē, auraka 'ei moni i te tātua ra, ko te tokotoko anake rā. 
MRK.6.9	'Ei tāmaka tākai'ia, 'eia'a rā kia takirua pereue kia kāka'u. 
MRK.6.10	Kua karanga katoa atura aia ki a rātou, “Te ngā'i e tomo atu ei kōtou ki roto i te 'are ra, 'ei reira e no'o ei ē ka 'aere atu ei kōtou. 
MRK.6.11	Ē te ngā'i kāre te tangata e 'āriki mai i a kōtou, ē kāre e 'akarongo mai i a kōtou, kia 'aere atu kōtou ra, ka rūrū atu i te one o tō kōtou vaevae 'ei 'akamatakite'anga atu i a rātou. Koia tika tāku e karanga atu ki a kōtou, kia tae ki te rā 'akavā'anga ra, 'e ngari ake tō Sodoma ē tō Gōmora i te reira 'ōire.”
MRK.6.12	'Aere atura rātou ē ako atura i te tangata kia tatarā'ara. 
MRK.6.13	Kua tuaru atura 'oki rātou i te au dēmoni 'e mānganui ki va'o, ē kua 'akaora atura i te au maki 'e mānganui ma te tā'inu i a rātou ki te manongi.
MRK.6.15	Nā kō akera tēta'i pae, “Ko Ēlia ia.”
MRK.6.15	Nā kō akera ēta'i, “'E peroveta ia, mei tēta'i o te au peroveta ta'ito ra.”
MRK.6.16	Kite akera a Heroda, kua nā kō akera aia, “Ko Ioane tēia tāku i tīpū i te ūpoko ra. Kua tū 'aka'ou mai nei mei te mate mai.” 
MRK.6.17	Nā Heroda i 'akaue atu kia 'opukia a Ioane ē titiri'ia ki roto i te 'are 'āuri, nō Hērōdia 'oki, te va'ine a tōna taeake ko Philipa, tei 'akaipoipo'ia e ia. 
MRK.6.18	I tuatua ana a Ioane ki a Heroda, “Kāre ia e tau i te ture kia 'akaipoipo koe i te va'ine a tō taeake.”
MRK.6.19	Riri i'ora a Hērōdia i aia, i 'inangaro 'oki i te tā tākiri i aia. Kāre akera i rauka, 
MRK.6.20	nō te mea, kua mataku a Heroda i a Ioane. Kua kite 'oki aia ē, 'e tangata tuatua tika a Ioane ē te tapu, ē kua pāruru 'oki i aia. Kua 'akarongo mai i aia ma te rekareka, noa atu ē kua kinokino tōna ngākau i te 'akarongo mai.
MRK.6.21	E tae akera ki te rā e rauka ai i a Hērōdia tāna rāvenga ra. I te rā i 'ānau ei a Heroda, 'e kaingākai ma'ata tāna i 'akatupu nā te au mata'iapo nunui ki ōna ra, ē te 'ui rangatira va'e'au ra ē te aronga tao'i'au katoa i Galilea ra. 
MRK.6.22	Kua 'aere maira te tamā'ine a Hērōdia ki roto, kua 'ura maira ki mua a'o i a rātou, mareka rava akera a Heroda ē te au manu'iri katoa nāna ra. Kua karanga atura te ariki ki taua tamā'ine ra, “Ka pati 'ua mai i tā'au mea i 'inangaro ra, e 'ōronga'ia atu ia e au.” 
MRK.6.23	Ē kua taputo'u atura aia, “Ko tā'au e 'inangaro i āku nei, ka 'ōronga'ia atu e au, e tae 'ua atu ki te 'āpa i tōku nei bāsileia.”
MRK.6.24	'Aere atura taua tamā'ine ra e ui atura ki tōna metua va'ine, “'E a'a tāku e pati atu?”
MRK.6.24	Kua pa'u maira aia, “Te ūpoko o Ioane Bāpetīto ra.”
MRK.6.25	Kua 'oki vave 'ua maira aia ki te ariki ra, kua pati maira, nā kō maira, “Tēia tōku 'inangaro, ka 'ō mai i te ūpoko o Ioane Bāpetīto i runga i tēta'i 'āriki ma'ata i tēianei rāi.”
MRK.6.26	Ma'ata rava atura te auē o te ariki; nō te taputo'u rā nāna ra ē te au manu'iri 'oki nāna, kāre atura i 'akakore atu. 
MRK.6.27	Kua 'akaue atura aia i tēta'i va'e'au i reira e tiki i te ūpoko. 'Aere atura taua va'e'au ra, tīpū atura i tō Ioane ūpoko i roto i te 'are 'āuri ra, 
MRK.6.28	ē kua 'apai maira 'oki i te reira i runga i tēta'i 'āriki ma'ata, ē kua tuku mai ki taua tamā'ine ra. Ē nā te tamā'ine i 'apai atura ki tōna metua va'ine. 
MRK.6.29	E kite akera tā Ioane au pipi, kua tiki maira rātou i te kōpapa, 'apai atura ki roto i tēta'i tanumanga.
MRK.6.30	E 'uipā maira te au 'āpōsetolo ki a Iēsū ra, kua 'akakitekite maira ki aia i tā rātou i rave ē tā rātou i 'āpi'i atu. 
MRK.6.31	Kua karanga atura aia ki a rātou, “Ka taki 'aere tātou, ko tātou anake 'ua'orāi, ki tēta'i ngā'i motuta'a, e no'ono'o iti 'ua ana.” Kāre 'oki ō rātou mānga tuātau kia kai i te kai nō te ma'ata o te tangata, ana atura, ana maira. 
MRK.6.32	'Aere pōiri atura rātou nā runga i te poti ki tēta'i ngā'i motuta'a.
MRK.6.33	Kua kite rā te tangata i a rātou i te 'aere'anga. 'E mānganui 'oki tei kite ē, ko 'ai rātou, ē kua 'oro atura nā uta mei roto atu i te au 'ōire katoa ra. Kua tae 'oki rātou i mua ake i aia. 
MRK.6.34	Ē tei te tāpae'anga atu a Iēsū, 'ākara atura aia i te pouou tangata ma'ata, tangi atura i a rātou, nō te mea, mei te māmoe tiakikore rātou. Ē kua 'āpi'i atura aia i a rātou i te au tuatua 'e mānganui. 
MRK.6.35	E parepare akera te rā, kua 'aere maira te au pipi ki aia ra, nā kō maira, “'E ngā'i motuta'a tēia ē kua parepare 'oki te rā. 
MRK.6.36	Ka tuku atu i a rātou nei kia 'aere ana rātou ki te au ngā'i 'are ra ē te au 'ōire rikiriki vaitata nei, e 'oko i te kai nā rātou.”
MRK.6.37	Kua pa'u atura aia ki a rātou, nā kō atura, “Nā kōtou e 'ōronga atu i te kai nā rātou.”
MRK.6.37	Kua nā kō maira rātou ki aia, “E 'apai ana mātou e rua 'ānere moni 'ārio, ka 'oko atu ei i te mānga e 'āngai atu i a rātou?”
MRK.6.38	Kua nā kō atura aia ki a rātou, “E 'ia ake ā kōtou mānga? Ka 'aere ka 'ātoro.”
MRK.6.38	E kite akera rātou, kua nā kō maira, “E rima, ē ngā ika 'oki e rua.”
MRK.6.39	Kua karanga atura a Iēsū ki a rātou, “E 'akano'o pupu 'aere i a rātou rava rāi ki runga i te mātā.” 
MRK.6.40	Kua no'o atura rātou ki raro, takita'i 'ānere i ēta'i pupu, takirima nga'uru 'oki i ēta'i. 
MRK.6.41	Kua rave i'ora a Iēsū i ngā taupūpū varāoa e rima, ē ngā ika e rua, nānā akera ki runga i te rangi, 'akameitaki atura, vāvā'i i'ora i ngā taupūpū varāoa, 'ōronga atura nā te au pipi e tuku atu ki mua i te aroaro o taua aronga ma'ata ra. Ē ngā ika 'oki e rua kua tu'a katoa atura aia nā rātou rava rāi. 
MRK.6.42	Kai anake i'ora rātou ē pangia rava akera. 
MRK.6.43	Kua 'akaputuputu i'ora rātou i te toetoengā kai ra ma te au ika, ē kī akera ngā tāpora ē rau nga'uru mā rua. 
MRK.6.44	Ē te aronga i kai i taua kai ra, e rima pa'a tauatini tāne.
MRK.6.45	Kua 'akaue atura a Iēsū i tāna au pipi i reira rāi, e 'aere ki runga i te poti, ē e 'akatere nā mua i aia ki tēta'i pae i Betesaida, ka tuku atu ei aia i te tangata tini. 
MRK.6.46	Ē kia tuku'ia rātou e ia, 'aere atura aia ki runga i tēta'i maunga e pure. 
MRK.6.47	E pō akera, tei rotopū atura te poti i taua roto ra, ko ia anake 'ua tei uta. 
MRK.6.48	'Ākara atura aia i a rātou, kua ro'iro'i rava i te 'oe 'ua'anga; tē nā mua maira 'oki te matangi. I rotopū i te ora toru ē te ora ono i te pō ra, 'aere atura aia ki a rātou, nā runga i te kāre i te 'aere'anga. Kua 'aka'aere kē atura nā te pae i'o i a rātou ra. 
MRK.6.49	Kia 'ākara maira rātou i aia i te 'aere 'ua'anga nā runga i te kāre, manako akera 'e turuma, kua auē i'ora rātou, 
MRK.6.50	nō te mea, kua kite rātou pou roa i aia ē kua ngarangara rava akera.
MRK.6.50	Kua tuatua maira a Iēsū ki a rātou i reira, nā kō maira, “Ka 'akamāro'iro'i, ko au tēia. Auraka e mataku!” 
MRK.6.51	Kake maira aia ki runga i te poti ki a rātou ra, ākī tākiri akera te matangi. Vā ma'ata rava atura rātou, 
MRK.6.52	nō te mea, kāre rātou i mārama ake nō runga i te mānga, kua piri rā tō rātou ngākau.
MRK.6.53	E tae atura a Iēsū ē tāna au pipi ki tēta'i pae, tāpae atura ki te 'enua ra ki Genesāreta, 'aere atura ki uta. 
MRK.6.54	Ē kia 'akaruke rātou i te poti, kua kite maira te au tangata i aia. 
MRK.6.55	'Oro 'aere 'ua atura, e pini rava akera taua 'enua ra; ē kua 'apai mai i te aronga maki ma te ro'i katoa ki tēta'i 'ua atu ngā'i tā rātou i 'akarongo ē tei reira aia. 
MRK.6.56	Ē te au 'ōire mama'ata ē te au 'ōire rikiriki ē te au kāinga rava rāi tāna i tomo ra, kua tuku maira rātou i te aronga maki ki te au ngā'i 'oko'oko'anga, kua 'akanauru maira i aia kia 'akatūkia 'ua ake rātou i tōna tapa kāka'u. Ē ko tei 'akatūkia mai i aia ra, kua ora anake atura rātou.
MRK.7.1	Kua 'uipā maira ki a Iēsū i reira te au Phārīsea ē ēta'i Pū'āpi'i Ture tei 'aere mai mei Iērūsalēma maira. 
MRK.7.2	Ē kua 'ākara rātou i ēta'i pipi āna i te kai'anga ma te rima vi'ivi'i, koia 'oki, te rima 'ōreikore'ia ra. 
MRK.7.3	E 'ākono rāi 'oki te au Phārīsea ē te Ngāti Iūda katoa i te peu i tuku'ia mai e te aronga ta'ito ra, kāre e kai 'ua i te kai, e nā mua rā i te 'ōrei i te rima, 
MRK.7.4	ē kāre 'ua e kaikai kia 'oki mai rātou mei te ngā'i 'oko'oko'anga ra, e nā mua rā i te 'ōrei. 'E mānganui te au peu kē atu tā rātou e 'ākono, koia 'oki, i te 'ōrei'anga i te au kapu ē te au pāni ē te au kapu veo ra ē te au ro'i 'oki.
MRK.7.5	Kua ui maira te au Phārīsea ē te au Pū'āpi'i Ture ki a Iēsū, “'E a'a tā'au au pipi nei i kore ei i 'ākono i tei tuku'ia mai e te aronga ta'ito ra? Tē kai nei rā rātou i te kai ma te rima 'ōreikore'ia ra.”
MRK.7.6	‘Tē 'akangāteitei mai nei tēianei aronga tangata i āku ki tō rātou ngutu,
MRK.7.6	tei te ātea kē roa rā tō rātou ngākau i āku.
MRK.7.7	'E 'akamori'anga pu'apingakore ra tā rātou i āku,
MRK.7.7	ē ko tā rātou 'āpi'i'anga rā,
MRK.7.7	nā te tangata 'ua 'oki te reira i tuku mai.’
MRK.7.8	“Tē 'ākono nei kōtou i tei tuku'ia mai e te tangata nei ma te 'akaruke i tā te Atua ra 'akaue'anga.”
MRK.7.9	Ē kua nā kō atura aia ki a rātou, “'E kimi'anga rāvenga meitaki tā kōtou i te 'akakore i te 'akaue'anga a te Atua kia 'ākono'ia tā kōtou 'ua'orāi 'iku'iku'anga. 
MRK.7.10	I tuatua mai 'oki a Mōse ē, ‘E 'akangāteitei atu i tō metua tāne ē tō metua va'ine,’ ē pērā katoa atura, ‘Ko tēta'i 'ua atu tei 'akakino atu i tōna metua tāne, mē kāre ra metua va'ine, kia tāmate tākiri roa'ia ia.’ 
MRK.7.11	Tē tuatua nei rā kōtou ē, Mē nā kō atu tēta'i tangata ki tōna metua tāne, mē kāre ra metua va'ine ē, ‘Ko tēta'i 'ua atu tauturu te ka rauka i a koe mei konei i āku nei, e 
MRK.7.12	Kāre e tika 'aka'ou i aia kia tākinga meitaki aia i tōna metua tāne, mē kāre ra metua va'ine. 
MRK.7.13	Tē pērā nei 'oki kōtou i te 'akakore'anga i tā te Atua ra tuatua nā roto i te au 'iku'iku'anga tā kōtou e 'āpi'i atura. Ē mei te reira tā kōtou e rave nei 'e mānganui.”
MRK.7.14	Kua kāpiki 'aka'ou atura a Iēsū i te urupū tangata ki aia, ē kua nā kō atura ki a rātou, “E 'akarongo mai ana i āku nei, ko kōtou rava rāi kia nakiro. 
MRK.7.15	Kāre rava e vi'ivi'i te tangata nei kia 'aere tō va'o ra ki roto i aia; ko te au mea rā tei 'aere atu ki va'o nō roto mai i aia ra e vi'ivi'i ei te tangata.”
MRK.7.17	Kia vai'o atu aia i te urupū tangata ra, ē 'aere maira ki roto i te 'are, kua ui maira tāna au pipi ki aia i taua parabole ra. 
MRK.7.18	Ē kua pa'u atura aia ki a rātou, “Kāre rāi kōtou i mārama ana? Kāre rāi kōtou i kite ē, ko te au mea katoa nō va'o kia 'aere ki roto i te tangata, kāre aia i vi'ivi'i i te reira? 
MRK.7.19	Kāre 'oki te reira i 'aere ki roto i tōna ngākau, ki roto rā i tōna kōpū, e 'akaruke'ia ki va'o.” Nā roto i tēia tuatua i 'āpi'i a Iēsū ē, 'e mā te au kai katoa.
MRK.7.20	Ē kua nā kō atura aia, “Ko te mea tei 'aere mai nō roto mai i te tangata, ko te mea ia e vi'ivi'i ei te tangata, 
MRK.7.21	nō te mea, nō roto mai i te ngākau o te tangata te au manako kikino, te moeāana, te keiā, te tā tangata, 
MRK.7.22	te 'akaturi, te noinoi 'apinga, te manava kino, te pikika'a, te kanga, te vare'ae, te 'akakino Atua, te nengonengo ē te 'āuouō. 
MRK.7.23	Nō roto mai 'oki taua au mea kikino i te tangata, ē ko te au mea ia e vi'ivi'i ei te tangata.”
MRK.7.24	Kua tū akera a Iēsū ki runga, 'aere atura mei reira ki te tu'anga 'enua o Tūria ra. Tomo atura aia ki roto i tēta'i 'are, i 'inangaro 'oki aia auraka tēta'i tangata kia kite. Kāre rā aia i ngaro. 
MRK.7.25	Tēta'i va'ine 'oki, i uru'ia tāna tamā'ine iti e te vaerua vi'ivi'i, kua 'akarongo akera aia nō runga i a Iēsū, ē kua 'aere maira, 'akatopa maira ki tōna pae vaevae. 
MRK.7.26	'E Eleni 'oki taua va'ine ra, nō Phēnia Sūria. Kua pati maira aia ki a Iēsū, kia tuaru aia i te dēmoni mei roto mai i tāna tamā'ine ra. 
MRK.7.27	Kua karanga rā a Iēsū ki aia, “Kia pangia nā mua te tamariki e tikāi. Kāre i te mea meitaki i te rave i te kai a te tamariki ē ka titiri atu ei nā te au punua kurī.”
MRK.7.28	Kua pa'u maira aia ki a Iēsū, nā kō maira, “E te 'Atu, tē kai ra rāi te au punua kurī i raro i te kaingākai i te 'unga'ungā kai a te tamariki.”
MRK.7.29	Kua karanga atura a Iēsū ki aia, “Nō tēnā tuatua nā'au, ka 'aere ki te kāinga. Kua riro te dēmoni i roto i tō tamā'ine ki va'o.”
MRK.7.30	Ē kua 'aere atura aia ki te ngutu'are, ē kua kitea i'ora tāna tamā'ine ki runga i te ro'i, ē kua riro te dēmoni ki va'o.
MRK.7.31	Kua 'akaruke atura a Iēsū i te tu'anga 'enua o Tūria, 'aere atura nā roto i Sīdona ki te pae roto i Galilea i rotopū i te 'enua ra i Dēkāpoli. 
MRK.7.32	Kua arataki maira rātou i tēta'i tangata taringa turi ē te mūrare ki aia ra, ē kua pati 'akatenga maira ki aia kia tuku atu i tōna rima ki runga a'o. 
MRK.7.33	Kua arataki kē atura a Iēsū i aia i taua urupū tangata ra, tuku i'ora i tōna mangamangā rima ki roto i ōna taringa, tūtu'a akera i te 'uāvare ē kua 'akatūkia atura i tōna arero ki tōna rima. 
MRK.7.34	Kua nānā akera ki runga i te rangi, ngunguru i'ora, ē kua nā kō atura ki aia, “
MRK.7.35	Pu'ata i'ora ōna taringa, matara akera 'oki tōna arero, meitaki maira tāna tuatua i reira ra. 
MRK.7.36	Kua ako atura a Iēsū i a rātou, auraka rava rātou e 'akakite ki te tangata. Te ma'ata atu i aia i te ako atu i a rātou ē, “'Eia'a,” te ma'ata rava atu ia i tō rātou 'akakite 'aere'anga. 
MRK.7.37	Kua vā ma'ata i'ora rātou, nā kō akera, “'E mea tika rava te au mea kātoatoa tāna e rave nei; tē 'akapu'ata nei aia i te turi ē tē tuatua nei te mūrare i aia.”
MRK.8.1	'E mānganui 'aka'ou te tangata i te reira au rā, ē kāre 'e kai kia kai, ē kua kāpiki atura a Iēsū i tāna au pipi ki aia, nā kō atura ki a rātou, 
MRK.8.2	“Tē tangi nei au i tēianei urupū tangata ma'ata, nō te mea, ka pō toru ake nei rātou ki āku nei, ē kāre 'e mānga kia kai rātou. 
MRK.8.3	Ē kia tuku pongi au i a rātou ki tō rātou ngutu'are, e matapōiri mai rātou i te ara; 'e ngā'i mamao 'oki tō tēta'i pāpāki.”
MRK.8.4	Kua nā kō maira tāna au pipi ki aia, “'Ei 'ea i te mēdēbara nei e rauka mai ei te kai e rava ai nā tēianei urupū tangata ma'ata?”
MRK.8.5	Kua ui atura aia ki a rātou, “E 'ia ā kōtou taupūpū varāoa?”
MRK.8.5	Kua pa'u maira rātou, “E 'itu.”
MRK.8.6	Kua 'akaue atura aia i te urupū tangata ra kia no'ono'o rātou ki raro. Kua rave i'ora aia i te au taupūpū varāoa ē 'itu ra, kua 'akameitaki atura, vāvā'i i'ora ē kua tuku ki tāna au pipi kia tu'a atu. Kua tu'a atura 'oki rātou ki te urupū tangata. 
MRK.8.7	'E puke ika rikiriki katoa tā rātou. Kua 'akameitaki katoa atura, ē kua 'akaue atura kia tu'a katoa'ia. 
MRK.8.8	Ē kua kai i'ora ē pangia rava akera. 'Akaputuputu i'ora te au pipi i te 'unga'ungā kai toe ra, e 'itu kīkau. 
MRK.8.9	E 'ā pa'a tauatini i taua urupū tangata ra. Kua tuku atura a Iēsū i a rātou kia 'aere. 
MRK.8.10	Ē kua 'aere atura aia ē tāna au pipi ki runga i te poti i reira ra, tāpae atura ki te tu'anga 'enua i Dalemanuta.
MRK.8.12	Kua karanga atura aia ma te auē i roto i tōna 'ua'orāi ngākau, “'E a'a i pati mai ei tēianei uki tangata i te 'akairo? Koia mou tāku e karanga atu ki a kōtou na, kāre tēta'i 'akairo e 'ōronga'ia atu ki tēianei uki.”
MRK.8.13	'Akaruke atura aia i a rātou, 'oki 'aka'ou atura ki runga i te poti ra, 'ano maira ki tēta'i pae o taua roto ra.
MRK.8.14	Kua ngaropōina i te au pipi i te 'apai i te varāoa. 'Okota'i 'ua ā rātou taupūpū varāoa i taua poti ra. 
MRK.8.15	Kua ako atura a Iēsū i a rātou, nā kō atura, “E matakite meitaki i te 'ōpue a te au Phārīsea ē te 'ōpue a Heroda.”
MRK.8.16	Ē kua 'uri'uri manako i'ora rātou i rotopū i a rātou 'ua'orāi ē, kāre ā rātou varāoa.
MRK.8.17	Tē kite atura a Iēsū, ē kua nā kō atura ki a rātou, “'E a'a kōtou i 'uri'uri manako ē, kāre ā kōtou kai? Kāre rāi kōtou i mārama ake, ē kāre rāi i nakiro? Ē tē vai pōiri 'ua nei rāi tō kōtou ngākau? 
MRK.8.18	'E mata tō kōtou, kāre e rauka kia 'ākara? 'E taringa tō kōtou, ē kāre e rauka kia 'akarongo mai? Ē kāre kōtou e ma'ara ana? 
MRK.8.19	I āku i vāvā'i i ngā taupūpū varāoa e rima nō ngā tauatini e rima ra, e 'ia ā kōtou tāpora i 'akakī ki te toengā kai ra?”
MRK.8.19	Kua nā kō maira rātou, “'Okota'i nga'uru mā rua.”
MRK.8.20	“Ē ngā taupūpū varāoa e 'itu nō ngā tauatini e 'ā ra, e 'ia ā kōtou kīkau i 'akakī ki te toenga ra?”
MRK.8.20	Kua nā kō maira rātou, “E 'itu.”
MRK.8.21	Ē kua karanga atura aia ki a rātou, “'E a'a kōtou i kore ei i nakiro?”
MRK.8.22	E tae maira a Iēsū ē tāna au pipi ki Betesaida, tē arataki'ia maira tēta'i tangata matapō ki aia, ē kua pati maira ki a Iēsū kia 'akatūkia atu i aia. 
MRK.8.23	Kua rave atura aia i te rima o taua tangata matapō ra, arataki atura i aia ki va'o mai i taua 'ōire ra. Ē kua tūtu'a atura aia i te 'uāvare ki runga i tōna mata, ē kua tuku i te rima ki runga a'o i aia, ma te ui atu ki aia ē, “Tē kite āinei koe i tēta'i mea?”
MRK.8.24	Kua nānā akera taua tangata ra ki runga, nā kō maira, “Tē kite nei au i te tangata, mei te pū rākau rā te tū tē 'aere 'ua ra.”
MRK.8.25	Kua tuku 'aka'ou atura a Iēsū i te rima ki runga a'o i tōna mata, ē kua karanga atura kia nānā aia ki runga. Kua pu'era rava atura, tē kite meitaki atura aia i te tangata rava rāi. 
MRK.8.26	Kua tono atura a Iēsū i aia ki tōna ngutu'are, nā kō atura, “Auraka e tomo ki roto i te 'ōire nei.”
MRK.8.27	'Aere kē atura a Iēsū ma tāna au pipi ki te au 'ōire i te pae o Kaisarea Philipi ra. Kua ui atura aia ki a rātou i te ara ra, nā kō atura, “Ko 'ai au nei i tā te tangata nei tuatua'anga?”
MRK.8.29	Kua pa'u maira a Pētero ki aia, “Ko te Mesia rāi koe.”
MRK.8.30	Ē kua ako atura aia i a rātou, auraka rava rātou e 'akakite ki te tangata i taua tuatua i aia ra.
MRK.8.31	Kua 'akamata atura a Iēsū i te 'akakite ki tāna au pipi ē, 'e mānganui tō te Tamaiti a te Tangata nei mamae mate e tikāi, ē e 'akaruke'ia aia e te aronga pakari, te kau ta'unga nunui ē te au Pū'āpi'i Ture ra, ē e tāmate rava'ia 'oki, ē e tū'aka'ou kia tae ki te pō toru ra. 
MRK.8.32	Ē kua 'akakite pū tikāi aia i te reira tuatua. Ē kua arataki kē atura a Pētero i aia ē kua kauvae atura i aia. 
MRK.8.33	Kua 'āriu maira a Iēsū, ē kua 'ākara maira ki tāna au pipi, kua 'akamura maira i a Pētero, nā kō maira, “Ka 'aere kē atu koe, e Sātani, ki muri i āku! Kāre koe i tau i tā te Atua ra, ko tā te tangata rā.”
MRK.8.35	Nō te mea, ko tei 'inangaro i te tāpū i tōna ora, ka ngere ia i te ora; ē ko tei tika i aia i te 'akangere i tōna ora nōku ē nō te 'ēvangelia nei, 'e ora ia tōna. 
MRK.8.36	Ē, 'e a'a tā te tangata nei pu'apinga, kia rauka i aia tō tēianei ao kātoatoa, e riro atu tōna vaerua? 
MRK.8.37	Ē, 'e a'a tā te tangata nei kia 'ōronga atu 'ei 'oko i tōna vaerua? 
MRK.8.38	Ē tēianei ko tei 'akamā i āku ē tāku nei tuatua i tēianei uki 'akaturi ē te rave 'ara, ko ia katoa tā te Tamaiti a te Tangata nei e 'akamā kia 'aere mai aia ma te au 'āngela tapu ē te kakā o tōna Metua.”
MRK.9.1	Kua karanga atura 'oki a Iēsū ki te urupū tangata ma tāna au pipi, “Koia mou tāku e karanga atu ki a kōtou na, kāre tēta'i pāpāki o te aronga e tū mai i konei e roko'ia e te mate, e kite ei rātou i te bāsileia o te Atua i te tae'anga mai ma te mana.”
MRK.9.3	Kakā rava akera tōna kāka'u, ma'ata 'ua atura te teatea; kāre rava 'e tangata tāmā kāka'u i te ao nei e tau i te 'aka'āite i te reira i te teatea. 
MRK.9.4	Ē kua mama maira a Ēlia rāua ko Mōse ki a rātou, ē tē tuatua 'ua ra rāua ē ko Iēsū katoa 'oki. 
MRK.9.5	Kua tuatua maira a Pētero ki a Iēsū, “E Rabi, 'e mea meitaki kia no'o tātou i konei; ē e 'akatū mātou i e toru 'are pū'ākapa: nō'ou tēta'i, nō Mōse tēta'i, nō Ēlia 'oki tēta'i.” 
MRK.9.6	Kāre aia i kite i tāna tuatua, 'e kō'iri'iriā ma'ata 'oki tō rātou.
MRK.9.8	'Ākara i'ora rātou e pini 'ua ake, ē kāre rava 'e tangata i kitea, māri rā ko Iēsū ē ko rātou katoa 'oki.
MRK.9.9	Ē tei tō rātou 'eke'anga mei runga i te maunga ra, kua ako atura a Iēsū i a Pētero mā ē, auraka rava rātou e 'akakite atu ki tēta'i tangata i tā rātou i kite ra ē kia tū mai te Tamaiti a te Tangata mei te mate maira.
MRK.9.10	Kua tāmou meitaki rātou i taua tuatua ra. Kua 'uri'uri manako rā rātou i rotopū i a rātou 'ua'orāi i te 'āite'anga o taua tū'aka'ou'anga mei te mate maira. 
MRK.9.11	Kua ui maira rātou ki a Iēsū, nā kō maira, “'E a'a i tuatua mai ei te au Pū'āpi'i Ture ē, ko Ēlia te ka nā mua mai?”
MRK.9.12	Kua pa'u atura aia ki a rātou, “E nā mua tikāi 'oki a Ēlia i te 'aere'anga mai e 'akatika i te au mea kātoatoa. 'E a'a rā i tātā'ia ai te Tamaiti a te Tangata nei, 'e mānganui tōna mate ē e 'akava'ava'a'ia? 
MRK.9.13	Tē karanga atu nei rā au ki a kōtou ē, kua riro mai ana a Ēlia. Ē mei tei tātā'ia ia ra, kua rave rātou i tā rātou i 'inangaro i aia.”
MRK.9.14	Ē kia 'oki mai a Iēsū ki te katoa'anga o tāna au pipi ra, kite maira rātou i te urupū ma'ata i te tākako'anga i tāna au pipi ra, ē te au Pū'āpi'i Ture i te tau'ētono'anga ki a rātou. 
MRK.9.15	E 'ākara akera te au tangata i a Iēsū, pō'itirere atura rātou, 'oro atura, e aro'a atu i aia. 
MRK.9.16	Kua ui atura aia ki taua au Pū'āpi'i Ture ra, “'E a'a tā kōtou i tau'ētono ki a rātou ra?”
MRK.9.17	Kua pa'u maira tēta'i i taua urupū ma'ata ra, “E te Pū'āpi'i ē, i arataki mai nei au i taku tamaiti ki a koe nei, 'e vaerua mūrare 'oki tōna. 
MRK.9.18	Ē te ngā'i i 'opukia mai ei aia, e 'a'ae'ia i'ora aia i reira ra. 'Uka'ia i'ora te va'a, ē pākati 'oki te ni'o. Kua 'īkoke roa akera. I tuatua ana 'oki au ki tō au pipi ē, e tuaru i te dēmoni, kāre rā i rauka i a rātou.”
MRK.9.19	Kua karanga atura aia ki a rātou, nā kō atura, “Auē ia uki 'akarongokore ē! Mei te a'a te roa o tōku no'o'anga ki ō kōtou nei? Mei te a'a te roa o tōku 'akakoromaki'anga atu i a kōtou? E 'apai mai i te tamaiti ki āku nei.” 
MRK.9.20	Kua arataki maira rātou i aia.
MRK.9.20	Ē tei te kite'anga aia i a Iēsū ra, 'a'ae'ia maira aia e taua vaerua ra, topa i'ora ki raro i te one, takaviri 'ua atura, 'uka'ia i'ora te va'a. 
MRK.9.21	Kua ui atura a Iēsū ki te metua tāne, “Mei nā'ea mai tōna roko'ia'anga i tēianei maki?”
MRK.9.21	Kua pa'u maira aia, “Mei tōna meangiti'anga mai. 
MRK.9.22	Kua mānganui ake nei te 'uri'anga'ia ki roto i te a'i ē ki raro i te vai kia tāmate atu i aia. Mē ka tika i a koe, e tangi mai koe i a mātou ē e tauturu mai.”
MRK.9.23	Kua karanga atura a Iēsū ki aia, “Mē kua tika i a koe! 'E tika te au mea kātoatoa i te tangata 'irinaki ra.”
MRK.9.24	Kua kāpiki 'ua maira te metua tāne o taua tamaiti ra, nā kō maira ma te roimata katoa ra, “E te 'Atu, kua 'irinaki au; e tauturu mai i āku i tōku 'irinaki'anga meangiti nei.”
MRK.9.25	Ē kia 'ākara atura a Iēsū i te tangata i te 'oro 'ua'anga mai, kua kauvae atura aia i taua vaerua vi'ivi'i ra, nā kō atura, “E tērā ra vaerua mūrare ē te turi, e 'aere koe ki va'o, tē 'akaue atu nei au ki a koe. Auraka e tomo 'aka'ou ki roto i aia.”
MRK.9.26	Kua kāpiki 'ua maira taua dēmoni ra, kua 'a'ae nui maira i aia, ē kua 'aere maira ki va'o. Tū tangata mate atura tō taua tamaiti ra. Ē nō reira, 'e mānganui tei karanga ē, “Kua mate rava.” 
MRK.9.27	Kua rave i'ora a Iēsū i tōna rima, 'akaara akera i aia. Kua tū 'ua maira aia ki runga.
MRK.9.28	E tae maira a Iēsū ki roto i te 'are, kua ui pōiri maira tāna au pipi ki aia, “'E a'a i kore ei i rauka i a mātou nei kia tuaru atu i taua dēmoni ra ki va'o?”
MRK.9.29	Kua pa'u atura aia, “Kāre tēianei tū e tae 'ua ki va'o, māri rā i te pure.”
MRK.9.30	'Akaruke i'ora a Iēsū ē tāna au pipi i taua ngā'i ra, 'aere atura nā Galilea. Tē 'inangaro ra 'oki aia ē, auraka tēta'i tangata kia kite, 
MRK.9.31	tē 'āpi'i ra 'oki aia i tāna au pipi. Kua nā kō atura aia ki a rātou, “E tuku'ia te Tamaiti a te Tangata nei ki te rima tangata, ē e tā tākiri rātou i aia, ē kia oti i te tā, e tū 'aka'ou aia ki runga i te pō toru.”
MRK.9.32	Kāre rā rātou i mārama i taua tuatua ra, ē kua mataku 'oki i te ui atu ki aia.
MRK.9.33	E tae atura a Iēsū ē tāna au pipi ki Kāperenāuma, kua ui atura aia ki tāna au pipi i roto i te 'are, “I tau'ētono ana kōtou i te a'a i te arāta'a ra?”
MRK.9.35	No'o i'ora a Iēsū ki raro, kua kāpiki maira i te tino nga'uru mā rua ra, kua karanga atura ki a rātou, “Ko te tangata i 'inangaro ē 'ei mua aia, 'ei 'aka'openga rava aia e tikāi, ē 'ei tāvini nō te kātoatoa.”
MRK.9.36	Kua rave i'ora aia i tēta'i tamaiti iti, kua tuku atura ki rotopū i a rātou, kua 'iki'iki i'ora, nā kō atura ki a rātou, 
MRK.9.37	“Ko tei 'āriki mai i tēta'i tamaiti iti mei tēianei nō tōku nei ingoa, kua 'āriki mai ia i āku, ē ko tei 'āriki mai i āku ra, kāre ia ko au tāna i 'āriki maira, ko ia rā ko tei tono mai i āku nei.”
MRK.9.38	Kua tuatua maira a Ioane ki a Iēsū, nā kō maira, “E te Pū'āpi'i, i 'ākara ana mātou i tēta'i tangata i te tuaru'anga i te dēmoni i tō'ou na ingoa. Kua karanga atura mātou ki aia, ‘Auraka,’ nō te mea, kāre aia i āru mai i a tātou nei.”
MRK.9.39	Kua karanga atura a Iēsū, “Auraka e tāpū atu i aia. Kāre rava 'e tangata e rave i te 'akairo i tōku nei ingoa ē e 'akakino vave mai i āku. 
MRK.9.40	Ko tei kore 'oki e pāto'i maira, nō tātou ia. 
MRK.9.41	Ko tei 'ōronga 'ua mai i tēta'i kapu vai nā kōtou e inu, nō te mea nō te Mesia kōtou, koia mou tāku e karanga atu ki a kōtou na, kāre aia e ngere i tāna tūtaki.”
MRK.9.42	“Ko tēta'i 'ua atu tei 'akatārevakē i tēta'i o tēianei au tangata rikiriki e 'irinaki mai nei i āku, 'e ngari ake aia kia rī'ia tēta'i toka tāviri'anga ki runga i tōna kakī ē kia titiri'ia ki raro i te tai. 
MRK.9.43	Tē 'apa ra koe i tō rima ra, ka tīpū kē atu; e meitaki ake koe kia tae ki te ao ra i te rima 'okota'i, i te rima rua kia tae ki te pō, ki roto i te a'i matekore.
MRK.9.45	Ē tē 'apa ra koe i tō vaevae ra, e tīpū kē atu; e meitaki ake koe kia tae pirikoki ki te ao ra, i te vaevae rua kia titiri'ia ki te pō, ki roto i te a'i matekore.
MRK.9.47	Ē tē 'apa ra koe i tō mata, kō'iti kē atu; e meitaki ake koe kia tae ma te mata 'okota'i ki roto i te bāsileia o te Atua, i te mata rua kia titiri'ia ki te a'i i te pō ra, 
MRK.9.48	i te ngā'i ‘e kore e mate tō rātou tunga, ē tō rātou a'i 'oki kāre e tāmate'ia.’ 
MRK.9.49	“E 'ope rava 'oki te tangata i te tāmiti'ia ki te a'i.
MRK.10.1	Kua tū akera a Iēsū ki runga, 'aere atura mei te reira ngā'i ki te kōtinga 'enua o Iūdea ki tērā tua mai i Iōrīdāna. Kua 'uipā 'aka'ou maira te tangata tini ki aia i reira, kua 'āpi'i 'aka'ou atura aia i a rātou mei tāna i mātau.
MRK.10.2	Ē kua 'aere maira tēta'i au Phārīsea ki aia, ē kua ui maira ki aia ē, “'E tika āina i te Ture kia kōpae te tāne i tāna va'ine?” 'Ei tīmata'anga mai nā rātou i aia.
MRK.10.3	Kua pa'u atura a Iēsū ki a rātou, nā kō atura, “'E a'a tā Mōse i 'akaue mai ki a kōtou?”
MRK.10.5	Kua karanga atura a Iēsū ki a rātou, nā kō atura, “Nō te mārōketaketa o tō kōtou ngākau i tātā ai aia i te reira 'akaue'anga. 
MRK.10.6	Inārā, i muatangāna ra ka 'anga'ia ai te ao nei, ‘i 'anga te Atua i a rāua i te tāne ē te va'ine.’ 
MRK.10.7	‘Ē nō reira, e 'akaruke ei te tangata i te metua tāne ē te metua va'ine, ē ka tōpiri atu ei ki tāna va'ine, 
MRK.10.8	ē ka riro rāua 'ei kōpapa 'okota'i.’ Ē nō reira, kāre rāua 'e tokorua 'aka'ou, 'e kōpapa 'okota'i rā. 
MRK.10.9	E tā te Atua i kāpipiti ra, auraka 'e tangata e 'akatakakē atu.”
MRK.10.10	Ē i roto i te 'are kua ui 'aka'ou maira tāna au pipi ki aia i taua tuatua ra. 
MRK.10.11	Kua pa'u atura aia ki a rātou, “Ko tei kōpae atu i tāna va'ine, ka 'akaipoipo ei i tēta'i, kua 'akaturi aia i aia. 
MRK.10.12	Ē kia kōpae atu te va'ine i tāna tāne, ka 'akaipoipo ei i tēta'i, kua 'akaturi aia.”
MRK.10.13	Kua 'apai maira tēta'i au tangata i te tamariki meariki ki a Iēsū kia 'āmiri mai aia i a rātou. Kua kauvae atu rā te au pipi i a rātou. 
MRK.10.14	Kite atura a Iēsū, māinaina atura, nā kō atura ki a rātou, “Ka tuku mai ana i te tamariki meariki kia 'aere mai ki āku nei. Auraka e ārai atu, nō te mea, nō te tangata 'oki mei a rātou nei te bāsileia o te Atua. 
MRK.10.15	Koia mou tāku e karanga atu ki a kōtou na, ko tei kore e 'āriki i te bāsileia o te Atua mei te tamariki meariki, kāre tākiri aia e tomo ki roto i te reira.” 
MRK.10.16	Kua rave atura aia i a rātou, kua 'iki'iki i'ora, kua tuku atura i tōna rima ki runga a'o i a rātou i te 'akameitaki atu i a rātou.
MRK.10.17	Ē tē 'aere atura a Iēsū i te arāta'a ra, tē 'oro maira tēta'i tangata ki aia, ē kua tuturi i'ora ki mua a'o i aia, kua ui maira, “E te Pū'āpi'i meitaki, e 'akapē'ea au nei e rauka ai i āku te ora mutukore?”
MRK.10.18	Kua pa'u atura a Iēsū ki aia, “'E a'a koe i tuatua ai i āku ē, 'e meitaki? Kāre tēta'i e meitaki ana, māri rā ko te Atua anake ra. 
MRK.10.19	Tē kite nei koe i te au 'akaue'anga: ‘Auraka e tā 'ua, auraka e 'akaturi, auraka e keiā, auraka koe kia riro 'ei kite pikika'a, auraka e 'akavare. E 'akangāteitei i tō metua tāne ē tō metua va'ine.’ ”
MRK.10.20	Kua nā kō maira aia, “E te Pū'āpi'i, kua 'ope pou roa te reira i te 'ākono'ia e au mei tōku 'ōu'anga mai.”
MRK.10.21	'Ākara atura a Iēsū i aia, aro'a atura i aia, nā kō atura ki aia, “Tē toe nei rāi tēta'i mea i a koe. Ka 'aere, ka 'oko atu koe i tā'au au 'apinga, ka 'apai atu ei nā te puta'ua; 'e 'apinga tā'au i reira i te rangi ra. I reira, e 'aere mai, āru mai i āku.” 
MRK.10.22	Taitaiā atura aia i te reira tuatua, 'aere atura aia ma te auē. 'E 'apinga ma'ata 'oki tāna.
MRK.10.23	Kua 'ākara atura a Iēsū e kako rava ake, kua 'akakite atura ki tāna au pipi, “Auē te 'akaō ngatā o te aronga 'apinga nui ki roto i te bāsileia o te Atua!”
MRK.10.24	Pō'itirere atura te au pipi i te reira tuatua. Kua 'akakite 'aka'ou atura a Iēsū ki a rātou, nā kō atura, “E te au tamariki ē, auē te 'akaō ngatā ki roto i te bāsileia o te Atua. 
MRK.10.25	E 'akaō ngō'ie te kāmela nā roto i te putā nira, i te tangata 'apinga nui kia 'akaō ki roto i te bāsileia o te Atua ra.”
MRK.10.26	Ma'ata rava akera tō rātou manatu, nā kō akera rātou rātou 'ua'orāi, “Ko 'ai i reira te ka 'akaora'ia?”
MRK.10.27	Kua 'ākara atura a Iēsū i a rātou, nā kō atura, “Kāre ia e tika i te tangata nei, e tika rā i te Atua, nō te mea, e tika ra i te Atua te au mea kātoatoa.”
MRK.10.28	Kua tuatua maira a Pētero ki aia, “Inā mātou, kua 'akaruke mātou i te au mea katoa ē kua āru mai nei i a koe.”
MRK.10.29	Kua karanga atura a Iēsū, “Koia mou tāku e karanga atu ki a kōtou na, kāre tēta'i 'ua atu tangata i 'akaruke i te 'are, te au taeake, te au tua'ine, te metua tāne, te metua va'ine, te tamariki ē te kāinga nōku ē nō te 'ēvangelia nei, 
MRK.10.30	e kore ei e rauka i aia e 'ānere 'ua atu i tēianei tuātau te 'are, te taeake, te tua'ine, te metua va'ine, te tamariki ē te kāinga 'oki, ma te tākinga kino'ia; ē i te tuātau ā muri atu, ko te ora mutukore ia. 
MRK.10.31	Ka riro rā tō mua 'e mānganui ra 'ei 'openga, ē te 'openga ra 'ei nō mua ia.”
MRK.10.32	Ē tē 'aere ra a Iēsū ē tāna au pipi nā te arāta'a ki Iērūsalēma. E nā mua a Iēsū i a rātou i te 'aere, ē kua vā 'ua i'ora rātou. Ko te aronga rā tei āru atu i aia, kua mataku. Kua arataki 'aka'ou atura aia i te tino nga'uru mā rua ra ki te pae, ē kua 'akakite atura ki a rātou i te au mea e roko'ia mai ei aia ra, 
MRK.10.33	nā kō atura, “Inā, tē 'aere nei tātou ki Iērūsalēma; ē, e tuku'ia te Tamaiti a te Tangata nei ki te kau ta'unga nunui ē te au Pū'āpi'i Ture. Ē ka 'akautunga rātou i aia kia mate, ē e tuku'ia atu 'oki ki te au 'ētene ra. 
MRK.10.34	Ē ka 'āviri maira rātou i aia, ē e pāpā mai, e tūtu'a mai 'oki i te 'uāvare, e tāmate rava mai 'oki. Ka tū'aka'ou rā aia i te pō toru ra.”
MRK.10.35	Kua 'aere maira ngā tamariki a Zebedaio ra ko Iākōbo ē Ioane ki a Iēsū, nā kō maira, “E te Pū'āpi'i, tē 'inangaro nei māua kia 'akatika mai koe i tā māua e pati atu.”
MRK.10.36	Kua ui atura aia ki a rāua, “'E a'a tā kōrua 'inangaro kia 'akatika atu au?”
MRK.10.37	Kua pa'u maira rāua ki aia, “Kia rauka i a koe tō'ou kakā, e no'o tēta'i o māua ki tō rima katau, ē tēta'i 'oki ki tō rima kaui.”
MRK.10.39	Kua nā kō maira rāua, “Ka rauka ia i a māua.”
MRK.10.39	Kua karanga atura a Iēsū ki a rāua, “E inu tikāi kōrua i te kapu tāku e vaitata i te inu nei, ē e bāpetīto'ia 'oki ki te bāpetīto e bāpetīto'ia ai au nei; 
MRK.10.40	inārā, ko te no'o ki taku rima katau ē ki taku rima kaui, kāre ia e tika i āku kia 'ōronga atu, māri rā, nō rātou ra ia tei 'ākono'ia nō te reira.”
MRK.10.41	Kia 'akarongo akera te tino nga'uru ra, kī akera rātou i te riri i a Iākōbo rāua ko Ioane. 
MRK.10.42	Kua kāpiki atura a Iēsū i a rātou ki aia, ē kua nā kō atura ki a rātou, “Kua kite 'oki kōtou ē, tē tūtara nei te 'ui ariki o te au 'ētene ki runga a'o i a rātou; ē te aronga nunui ra, tē mana ra ia i runga a'o i tō rātou. 
MRK.10.43	Kāre rā e tika kia 'akapērā kōtou i rotopū i a kōtou. Ko tei 'inangaro rā kia ma'ata aia i ō kōtou na, kia riro ia 'ei tāvini nō kōtou. 
MRK.10.44	Ē ko tei 'inangaro kia riro aia ki mua 'ua rāi i ō kōtou na, kia riro ia 'ei tāvini 'aka'aka nō kōtou rava rāi. 
MRK.10.45	Kāre 'oki te Tamaiti a te Tangata nei i 'aere mai kia tāvini'ia mai, 'ei tāvini rā ē kia 'ōronga atu i tōna ora 'ei 'oko nō te tangata 'e mānganui.”
MRK.10.46	Kua tae atura a Iēsū ē tāna au pipi ki Iēriko. Ē kia 'akaruke rātou i a Iēriko ma te tangata 'oki 'e mānganui, tē no'o ra te tamaiti a Tīmaio, ko Baratimaio matapō ra, i te pae arāta'a, tē patipati maira i te 'apinga. 
MRK.10.47	E rongo akera aia ē ko Iēsū i Nāzarēta tēia, kua kāpiki maira aia, nā kō maira, “E te Tamaiti a Dāvida, e aro'a mai koe i āku!”
MRK.10.48	I kauvae atura te tangata 'e mānganui i aia kia mūtēkī atu. Kua ma'ata rava atu rā tōna kāpiki'anga, “E te Tamaiti a Dāvida, e aro'a mai koe i āku!”
MRK.10.49	Kua tū 'ua i'ora a Iēsū, kua 'akaue atura ē, “E kāpiki atu i aia.”
MRK.10.49	Kua kāpiki atura rātou i taua matapō ra, nā kō atura ki aia, “E māro'iro'i, e tū ki runga! Tē kāpiki maira aia i a koe.”
MRK.10.50	Kua kōpae atura aia i tōna kāka'u, tū akera ki runga, ē kua 'aere maira ki a Iēsū ra.
MRK.10.51	Kua ui atura a Iēsū ki aia, nā kō atura, “'E a'a tā'au e 'inangaro nei i āku kia rave au nō'ou?”
MRK.10.51	Kua nā kō maira taua matapō ra ki aia, “E Rabi, kia kite ōku mata.”
MRK.10.52	Kua karanga atura a Iēsū ki aia, “Ka 'aere, kua ora koe i tō'ou 'irinaki'anga i āku.”
MRK.10.52	Kite akera ōna mata i reira, ē kua āru maira aia i a Iēsū i te arāta'a.
MRK.11.1	Ē kia vaitata maira a Iēsū ē tāna au pipi ki Iērūsalēma, i Betephage ē Bētānia rātou i te Maunga o te Ōlive ra, kua tono atura a Iēsū i e tokorua pipi āna, 
MRK.11.2	ē kua nā kō akera ki a rāua, “E 'aere ki te 'ōire i mua i a kōrua. Kia tomo atu kōrua ki roto, ka kite kōrua i tēta'i punua 'āsini kua 'erekia, kāre 'oki i no'o'ia e te tangata. Ka tatara, e taki mai. 
MRK.11.3	Ē kia ui mai tēta'i tangata ki a kōrua, ‘'E a'a kōrua i rave ei?’ e pa'u atu kōrua, ‘'E anoano tō te 'Atu nō te reira, ē nāna e 'aka'oki viviki mai ki konei.’ ”
MRK.11.4	'Aere atura rāua ē kite atura i taua punua ra tei 'erekia i te pae ngūtupa i va'o ra i runga i te mataara, ē kua tatara i'ora. 
MRK.11.5	Kua nā kō maira tēta'i pae o te aronga i tū 'ua i reira, “'E a'a kōrua i tatara ai i tēnā punua?”
MRK.11.6	Kua pa'u atura rāua ki a rātou i tā Iēsū i 'akaue maira; 'akatika maira rātou i a rāua kia rave 'ua na. 
MRK.11.7	Kua taki maira rāua i taua punua ra ki a Iēsū, kua tuku atura i tō rāua pereue ki runga a'o, no'o i'ora aia ki runga a'o. 
MRK.11.8	'E mānganui 'oki tei to'ato'a i tō rātou pereue i te arāta'a, tēta'i pae rā to'ato'a i te au rārā rākau tā rātou i tīpū i te au kāinga. 
MRK.11.9	Kua kāpikipiki 'ua maira te aronga i 'aere nā mua ra ē tei āru mai nā muri, nā kō maira, “Hōsāna! Kia 'akameitaki'ia aia ko tei 'aere mai ma te ingoa o te 'Atu! 
MRK.11.10	Kia 'akameitaki'ia te bāsileia o tō tātou metua ra ko Dāvida ko tei tae mai! Hōsāna i te rangi teitei!”
MRK.11.11	Kua tomo atura a Iēsū ki roto i a Iērūsalēma ē ki roto i te 'iero. Ē kia 'ope te au mea rava rāi i te 'ākara'ia e ia, 'aere kē atura aia ki Bētānia ma te tino nga'uru mā rua ra, nō te mea, kua a'ia'i ra.
MRK.11.12	E ao akera, tē 'oki maira a Iēsū ma te tino nga'uru mā rua mei Bētānia maira, pongi i'ora aia. 
MRK.11.13	Kite atura aia i tēta'i pū suke i te ātea kē tē rau'ia ra. 'Aere atura aia e 'ākara i ō runga. E vaitata atura aia, kāre 'ua ō runga i kitea mai, māri rā ko te au rau anake 'ua. Kāre 'oki i tae ake ki te tuātau suke ra. 
MRK.11.14	Kua karanga atura a Iēsū ki taua pū suke ra, nā kō atura, “Auraka 'e tangata e kai 'aka'ou atu i te kai nō runga a'o i a koe na e tuātau 'ua atu.” Ē kua 'akarongo mai tāna au pipi.
MRK.11.15	Kua tae maira a Iēsū ma te tino nga'uru mā rua ki Iērūsalēma. Kua tomo atura a Iēsū ki roto i te 'iero ra, ē kua 'akamata i te tuaru atu ki va'o i te aronga i 'oko atu ē i 'oko mai i roto i te 'iero ra, tātīpoki atura i te au kaingākai a te aronga tiēni moni ē te au no'o'anga o te aronga i 'oko i te au kūkupa ra. 
MRK.11.16	Ē kāre rava aia i 'akatika i tēta'i 'ua atu tangata kia 'apai i tēta'i 'āriki 'apinga nā roto i te 'iero ra. 
MRK.11.17	Kua 'āpi'i atura aia i a rātou, nā kō atura, “Kāre āina i tātā'ia ē, ‘E karanga'ia tōku 'are ē, 'e 'are pure'anga nō te au 'iti tangata rava rāi’? Kua 'akariro'ia i'o nei rā e kōtou 'ei ana nō te aronga keikeiā ra.”
MRK.11.18	E rongo akera te au Pū'āpi'i Ture ē te kau ta'unga nunui ra, kua kimi i'ora i tā rātou rāvenga e tā i aia, nō te mea, kua mataku rātou i aia. Tē vā anake 'oki te tangata tini i tāna 'āpi'i'anga.
MRK.11.19	E a'ia'i i'ora, 'aere atura a Iēsū ki va'o i taua 'ōire ra.
MRK.11.20	E pōpongi akera, kia 'oki mai a Iēsū ma te tino nga'uru mā rua ra, 'ākara atura rātou i taua pū suke ra, kua mae rava atura mei te tumu mai rāi. 
MRK.11.21	Kua ma'ara akera i a Pētero, ē kua nā kō atura ki a Iēsū, “E te Pū'āpi'i, inā, te pū suke tā'au i 'akakino ra, kua mae rava!”
MRK.11.22	Kua tuatua maira a Iēsū, nā kō maira ki a rātou, “'Ei 'irinaki'anga tō kōtou i te Atua! 
MRK.11.23	Koia mou tāku e karanga atu ki a kōtou nei, ko te tangata e karanga 'ua atu ki tēianei maunga, ‘Kia kiriti'ia koe ē kia titiri'ia atu ki roto i te tai’, ma te 'ēkōkōkore i tōna ngākau ē te manako tika ra ē, ko tāna e tuatua ra e tupu ia, e rauka i aia tāna e tuatua ra. 
MRK.11.24	Ē tēianei, e 'akakite atu au ki a kōtou ē, te au mea kātoatoa tā kōtou e pati kia pure ra, kia 'irinaki pāpū ē e rauka mai, e rauka mai'ia tā kōtou e pati ra. 
MRK.11.25	Ē kia pure kōtou, ē mē 'e manamanatā tō kōtou ki tēta'i kē ra, ka 'akakore i te reira, kia 'akakore katoa'ia tā kōtou au 'ara e tō kōtou Metua i te ao ra.”
MRK.11.27	E tae 'aka'ou atura a Iēsū ma te tino nga'uru mā rua ra ki Iērūsalēma. Ē tē 'ā'āere 'ua ra aia i roto i te 'iero ra, kua 'aere maira te kau ta'unga nunui, te au Pū'āpi'i Ture ē te aronga pakari, 
MRK.11.28	kua nā kō maira ki aia, “Nō 'ai te mana kia rave koe i tēianei au mea? Mē kāre ra, nā 'ai i 'ōronga mai i te mana ki a koe 'ei rave i taua au mea nei?”
MRK.11.29	Kua karanga atura a Iēsū, nā kō atura ki a rātou, “'E ui'anga katoa tāku ki a kōtou; ē kia pa'u mai kōtou ki āku, ka pa'u atu katoa au ki a kōtou i te tumu i rave ei au i taua au mea nei. 
MRK.11.30	I te bāpetīto a Ioane nei, nō te rangi mai āina, mē nā te tangata mai āina? Ka 'akakite mai.”
MRK.11.31	Kua 'uri'uri manako i'ora rātou i rotopū i a rātou 'ua'orāi, nā kō akera, “Mē tuatua tātou ē, ‘Nō te rangi mai’, e riro aia i te tuatua mai ē, ‘'E a'a i'ora kōtou i kore ei i 'āriki atu i aia?’ 
MRK.11.32	Mē tuatua rā tātou ē, ‘Nā te tangata...’ ” Kua mataku 'oki rātou i te urupū tangata, nō te mea, kua 'āriki te tangata kātoatoa ē, 'e peroveta tikāi a Ioane. 
MRK.11.33	Kua pa'u maira rātou ki a Iēsū, nā kō maira, “Kāre mātou i kite.”
MRK.11.33	Kua karanga atura a Iēsū ki a rātou, nā kō atura, “Kāre katoa au e 'akakite atu ki a kōtou ē, nō 'ai te mana kia rave au i ēia mea nei.”
MRK.12.2	Kia tae akera ki te tuātau tau tikāi, kua tono maira aia i tēta'i tāvini ki taua aronga tautāūnga vine ra kia 'ō mai rātou i tēta'i tu'anga o te au 'ua o te kāingā vine ra. 
MRK.12.3	Kua 'opu atura rātou i aia, pāpā i'ora, ē kua tuaru atura ma te 'apingakore. 
MRK.12.4	Kua tono 'aka'ou maira te tangata kāinga i tēta'i tāvini kē. Kua pāpā'ia i'ora tōna ūpoko ē kua rave'ia tēta'i 'anga'anga 'akamā ki runga i aia. 
MRK.12.5	Kua tono 'aka'ou maira aia i tēta'i, ē kua tāmate rava'ia atura te reira. 'E mānganui 'oki te au tāvini kē i tonokia mai, kua pāpā'ia i'ora tēta'i pae, ē tāmate rava'ia atura 'oki tēta'i pae.
MRK.12.6	“Ē i te 'openga i'ora, tē toe ra tāna tamaiti 'okota'i 'ua, 'e tūmanava nāna. Kua tono maira aia i aia ki a rātou ra, nā kō akera, ‘Ka riro rātou i te 'ō'ō mai i taku tamaiti.’ 
MRK.12.7	Kua 'uri'uri manako i'ora taua tautāūnga ra i rotopū i a rātou 'ua'orāi, ‘Ko te kauono tangata kāinga tēia. 'Aere mai, ka tā tātou i aia, ē ka riro mai te kāinga ki a tātou 'ua'orāi.’ 
MRK.12.8	Kua 'opu atura rātou i aia, tāmate rava atura, ē titiri atura ki va'o i taua kāingā vine ra.
MRK.12.9	“Ka 'akapē'ea maira te 'atu o te kāingā vine ra? Ka riro aia i te 'aere mai e tāmate rava i taua tautāūnga ra, ē ka 'ōronga atu ei i te kāingā vine ki a ēta'i kē. 
MRK.12.10	Kāre āina kōtou i tatau ana i tei tātā'ia ra ē,
MRK.12.10	‘Ko te toka i 'akaruke'ia e te aronga patu 'are ra,
MRK.12.10	ko ia tei 'akariro'ia 'ei toka ti'avā.
MRK.12.11	Nā te 'Atu tēia i rave, ē 'e mea ūmere'ia ia e tātou’?”
MRK.12.12	I kimi rāvenga atura te aronga 'aka'aere o te Ngāti Iūda i te 'opu i a Iēsū, nō te mea, kua mārama 'oki rātou ē, nō rātou taua parabole tāna i tuatua ra. Mataku akera rā rātou i te tangata, vai'o atura i aia.
MRK.12.13	Ē kua tono maira te kau ta'unga nunui, te au Pū'āpi'i Ture ē te aronga pakari i tēta'i au Phārīsea ē i tēta'i au Hērōdiāni ki a Iēsū 'ei tā'ē'ē i aia i tāna tuatua. 
MRK.12.14	E tae maira rātou, kua nā kō maira ki aia, “E te Pū'āpi'i, kua kite mātou ē 'e tuatua tika tā'au, ē kāre koe e mataku i tēta'i 'ua atu tangata, nō te mea, kāre koe e piripiri 'ua atu ki te tangata; tē 'āpi'i nei rā koe i te mataara o te Atua ma te tuatua mou. 'E tika āina kia tūtaki tātou i te tero ki a Kaisara, ē auraka āina?”
MRK.12.15	Tē kite ra a Iēsū i tō rātou tū tāpikipiki, ē kua nā kō atura ki a rātou, “'E a'a kōtou i tīmata mai ei i āku? Ka 'apai mai ana i tēta'i moni 'ārio kia 'ākara au.”
MRK.12.16	Kua 'apai maira 'oki rātou. Ē kua ui atura aia ki a rātou, “Nō 'ai tēia tūtū ē te tātā'anga ki runga a'o?”
MRK.12.16	Kua pa'u maira rātou, “Nō Kaisara.”
MRK.12.17	Kua karanga atura a Iēsū ki a rātou, “E 'apai māri i tā Kaisara ki a Kaisara, ē tā te Atua ki te Atua.” Kua vā 'ua atura rātou i aia.
MRK.12.19	“E te Pū'āpi'i, i tātā mai a Mōse ki a mātou ē, ‘Kia mate te tuakana o tēta'i tangata, tē ora ra te va'ine ē kāre 'e tamariki, e 'akaipoipo te teina i taua va'ine ra, ē e 'aka'uānga i te tamariki nā te tuakana.’ 
MRK.12.20	E toko'itu tamāroa i te puna 'okota'i. Kua 'akaipoipo te tama mua i te va'ine, ē mate atura, ma te tamarikikore. 
MRK.12.21	Kua 'akaipoipo i'ora te tokorua i aia, mate atura 'oki aia, ma te tamarikikore rāi; kua pērā katoa te tokotoru. 
MRK.12.22	Pērā katoa 'oki rātou rava rāi toko'itu, kāre rāi 'e tamariki. Ē i te 'openga i'ora, mate katoa atura te va'ine. 
MRK.12.23	Kia tae ki te tū'aka'ou'anga ra, kia tū 'aka'ou mai rātou ra, e riro aia 'ei va'ine nā 'ai i taua aronga ra? 'E va'ine 'oki aia nā rātou rava rāi toko'itu.”
MRK.12.24	Kua pa'u atura a Iēsū ki a rātou, “Kāre āinei tēia i te mea e tārevakē ei kōtou, ko tō kōtou kitekore i te tuatua i tātā'ia ra ē te mana o te Atua? 
MRK.12.25	Nō te mea, kia tū'aka'ou rātou mei te mate maira, kāre i a rātou e 'akaipoipo, kāre 'oki e 'ōronga kia 'akaipoipo'ia, e 'āite rā rātou ki te au 'āngela o te ao ra. 
MRK.12.26	Nō runga rā i te aronga mate kia tū'aka'ou rātou, kāre āina kōtou i tatau i roto i te puka a Mōse ra i tā te Atua tuatua ki aia mei roto mai i te pū ngāngā'ere i te nā kō'anga mai, ‘Ko au te Atua nō Āberahāma, ē te Atua nō Īsā'aka, ē te Atua nō Iākōba’? 
MRK.12.27	Kāre 'oki aia i te Atua nō tei mate, nō tei ora rā. 'E tārevakē ma'ata tō kōtou!”
MRK.12.28	Kua 'aere maira tēta'i Pū'āpi'i Ture tei 'akarongo i te tuatua'anga a Iēsū ē te au Sādukea. Kua kite 'oki aia i te meitaki o tā Iēsū pa'u'anga ki a rātou, ē kua ui maira, “Ko tē'ea tei ma'ata i te au 'akaue'anga katoa?”
MRK.12.30	E 'inangaro koe i te 'Atu tō'ou Atua ra ma tō ngākau katoa, ma tō vaerua katoa, ma tō manako katoa, ē ma tō ririnui katoa.’ 
MRK.12.31	Ko te rua tēia: ‘E 'inangaro atu koe i tō'ou tangata tupu mei a koe 'ua'orāi.’ Kāre rava 'e 'akaue'anga i ma'ata atu i te reira.”
MRK.12.33	Ē te 'inangaro atu i aia ma te ngākau katoa, ē ma te kite katoa ē ma te ririnui katoa, ē te 'inangaro atu i te tangata tupu mei aia 'ua'orāi, 'e ma'ata atu ia i te au 'ātinga karakarātio katoa ra ē te 'ātinga kai 'oki.”
MRK.12.34	Ē kāre rava atura 'e tangata i tae i te ui 'aka'ou mai ki aia nō te mataku.
MRK.12.35	Tē 'āpi'i ra a Iēsū i roto i te 'iero, kua ui atura aia, nā kō atura, “'E a'a te au Pū'āpi'i Ture i 'akakite mai ei ē, ko te Mesia te tamaiti nā Dāvida? 
MRK.12.36	Ko Dāvida 'ua'orāi 'oki tei tuatua ma te Vaerua Tapu ra ē,
MRK.12.36	‘Kua tuatua atura te 'Atu ki taku 'Atu,
MRK.12.36	ka no'o koe ki taku rima katau nei
MRK.12.36	kia 'akariro au i tō au 'enemi 'ei pange vaevae nō'ou.’
MRK.12.37	Ē tēianei, ko Dāvida 'ua'orāi tei karanga ki aia ē e ‘'Atu,’ 'e a'a i'ora 'oki te Mesia i riro mai ei 'ei tamaiti nāna?”
MRK.12.37	Ē tē 'akarongo ra te urupū tangata i aia ma te rekareka. 
MRK.12.38	Kua karanga atura a Iēsū i roto i tāna 'āpi'i'anga ra, “Kia matakite i te au Pū'āpi'i Ture, ko tei 'inangaro i te 'ā'āere ma te kāka'u roroa ē tē navenave kia aro'a'ia i te au ngā'i 'oko'oko'anga ra. 
MRK.12.39	Ē tē kimikimi nei rātou i te au no'o'anga mēmeitaki i roto i te au sūnago ra ē te au ngā'i ngāteitei i te au kaingākai ra. 
MRK.12.40	Tē pou nei rā i a rātou te au ngutu'are o te au va'ine taka'ua ra ē tē 'akaroa nei i te pure 'ei tāpikipiki'anga. 'E utunga ma'ata rava 'oki tā rātou.”
MRK.12.41	Ē tē no'o ra a Iēsū i vaitata a'o i te pi'a 'ātinga ra, 'ākara atura aia i te tangata i te tuku'anga i te moni ki roto i taua pi'a 'ātinga ra. 'E aronga 'apinga nui 'oki 'e mānganui tei tuku mai i te moni ma'ata ki roto. 
MRK.12.42	Kua 'aere maira tēta'i va'ine 'apingakore, 'e taka'ua 'oki aia, ē kua tuku maira i e rua moni kapa rikiriki ki roto. 
MRK.12.43	Kua kāpiki atura a Iēsū i tāna au pipi ki aia, nā kō atura ki a rātou, “Koia mou tāku e karanga atu nei ki a kōtou na, 'e ma'ata atu tā te va'ine taka'ua 'apingakore nei i tuku ki roto i te pi'a 'ātinga i taua aronga kātoatoa. 
MRK.12.44	Nō roto mai 'oki te toenga i tō rātou 'apinga ma'ata tā rātou i tuku mai ki roto; kāreka rā aia, noa atu ē kua ngere aia, kua tuku pou roa mai i tāna e ora ai ki roto.”
MRK.13.1	Ē tē 'aere atura a Iēsū ki va'o i te 'iero ra, kua nā kō maira tēta'i pipi nāna ki aia, “E te Pū'āpi'i, ka 'ākara na i te tū o tēianei au toka ē te 'are i te mama'ata.”
MRK.13.2	Kua karanga atura a Iēsū ki aia, “Tē 'ākara nei koe i te au 'are mama'ata nei? Kāre tākiri tēta'i toka i konei e vai'o'ia ki runga a'o i tēta'i, e 'ope rava ia i te 'uri'ia ki raro.”
MRK.13.3	Ē tē no'o ra a Iēsū ki runga i te Maunga o te Ōlive i runga ake i te 'iero ra, kua ui pōiri maira a Pētero, ē Iākōbo, ē Ioane, ē ko Ānēderea ki aia nā kō maira, 
MRK.13.4	“E 'akakite mai koe ki a mātou ē, ā'ea tēia au mea e tupu ei? Ē 'e a'a te 'akairo kia vaitata taua au mea i te 'akaoti'ia?”
MRK.13.5	Kua karanga atura a Iēsū ki a rātou, “Kia matakite, kia kore tēta'i 'ua atu e arataki kē i a kōtou. 
MRK.13.6	'E mānganui te ka 'aere mai ma tōku nei ingoa ē te nā kō'anga mai ē, ‘Ko au ia,’ ē 'e mānganui 'oki te ka vare i a rātou. 
MRK.13.7	Ē kia 'akarongo kōtou i te au aoaoa tamaki ē te au rongo tamaki, 'eia'a e taitaiā; e nā mua 'oki taua au mea i te tupu e tikāi, kāre rā te 'openga i vaitata mai ake. 
MRK.13.8	E tū mai 'oki tēta'i 'iti tangata e tamaki mai ki tēta'i 'iti tangata, ē tēta'i bāsileia e tamaki mai ki tēta'i bāsileia. Ē ka tupu mai te ngāruerue 'enua i tērā ngā'i i tērā ngā'i, ē ka tupu mai te onge ma'ata. 'E mōmua anake ēia mea nei nō te au mate.
MRK.13.10	E nā mua rā te 'ēvangelia nei i te tūtū 'aere'ia ki te au 'iti tangata rava rāi e tikāi. 
MRK.13.11	Ē kia arataki rātou i a kōtou ē tuku atu ki te aronga 'akavā, auraka e nā mua i te apiapi 'e a'a tā kōtou ka tuatua atu, e tuatua atu rā i te tuatua tei 'akakite'ia mai ki a kōtou i reira ra, nō te mea 'oki ē, kāre 'oki ē ko kōtou tei tuatua, ko te Vaerua Tapu rā. 
MRK.13.12	E tuku 'oki te tuakana i te teina kia mate, ē te metua tāne i te tamaiti. Ē te au tamariki 'oki e tū mai e rave i tō rātou 'ui metua kia mate. 
MRK.13.13	E mākitakita'ia mai kōtou e te tangata rava rāi nō tōku nei ingoa. Ko tei tāpū tikāi e tae 'ua atu ki te 'openga ra, ka ora ia.”
MRK.13.15	Ē ko ia i runga a'o i te 'are ra, auraka aia kia 'eke mai ki raro, mē kāre ra kia tomo ki roto kia rave i tēta'i 'ua atu 'apinga mei roto atu i tōna 'are. 
MRK.13.16	Ē ko ia i roto i te kāinga ra, auraka aia kia 'oki mai e tiki i tōna pereue. 
MRK.13.17	'E 'ae rā 'oki tō te au va'ine i 'apū ra, ē rātou e 'akangote i te tamariki ra i aua rā ra. 
MRK.13.18	E pure 'oki kōtou kia kore e tupu i te tuātau anu. 
MRK.13.19	'E tākinga kino'anga ma'ata 'oki i aua rā ra, kāre ia i 'āite mei muatangāna mai o te au mea katoa tā te Atua i 'anga ē tēia noa ai; ē kāre katoa ā muri atu. 
MRK.13.20	Ē nāringa kāre te 'Atu i tāpoto i aua rā ra, kāre rava tēta'i 'ua atu tangata e ora. Inārā, nō te aronga tāna i 'iki ra, kua tāpoto aia i aua rā ra.
MRK.13.21	“Ē kia 'akakite mai tēta'i 'ua atu tangata ki a kōtou ē, ‘Inā, tēia te Mesia!’, ‘Inā, tērā!’, auraka e 'irinaki atu. 
MRK.13.22	'E au Mesia pikika'a ē te au peroveta pikika'a 'oki te ka tū mai ki runga, ē ka 'ōronga mai i te au 'akairo ē te au rāvenga ūmeremere, kia vare katoa te aronga 'iki'ia ra, nāringa e rauka. 
MRK.13.23	Kia matakite rā i a kōtou 'ua'orāi. Kua 'akakite takere atu ana au ki a kōtou i tēia au mea kātoatoa.”
MRK.13.25	ka pururū mai 'oki te au 'ētū o te rangi, ē ka rūrū'ia mai te au mea mana o te rangi ra. 
MRK.13.26	'Ei reira rātou e kite ei i te Tamaiti a te Tangata i te 'aere'anga mai nā roto i te au tiao ma te mana ma'ata ē te kakā. 
MRK.13.27	'Ei reira aia e tono atu ei i tāna au 'āngela, ē e 'akaputuputu mai ei i tōna aronga 'iki'ia ra mei ngā pore e 'ā o te ao ra, ē mei te 'openga mai o te 'enua e tae 'ua atu ki te 'openga o te rangi ra.”
MRK.13.28	“E 'āpi'i rā kōtou i te parabole nō te pū suke mai: kia ni'oni'o mai te kao, ē kia pu'era mai te rau, tē kite ra kōtou ē, tē vaitata maira te tuātau vera. 
MRK.13.29	Pērā kōtou i a kōtou, mē kite kōtou i ēia mea nei i te tupu'anga mai, kia kite 'oki kōtou ē, kua vaitata mai te 'openga, tei te pae ngūtupa ia. 
MRK.13.30	Koia mou tāku e karanga atu ki a kōtou na, kāre rava tēianei uki e 'ope kia tupu rava tēia au mea kātoatoa nei. 
MRK.13.31	Ka kore 'oki te rangi ē te 'enua, kāre tākiri rā tāku nei tuatua e kore.”
MRK.13.33	E matakite! E ara! Kāre 'oki kōtou i kite i taua tuātau ra. 
MRK.13.34	Mei te tangata nei 'oki tei 'aere ki te ngā'i mamao. Kua 'akaruke aia i tōna 'are ē tuku atu i te mana ki tōna au tāvini rava rāi, tāna a'o tāna a'o, ē kua 'akaue 'oki i te tiaki pā ra kia tiaki meitaki. 
MRK.13.35	E tēnā na, e ara kōtou, kāre 'oki kōtou i kite i te ora e tae mai ei te 'Atu o te 'are ra: i te a'ia'i ra āina, te tūruā'ipō āina, i te kākaoa'anga moa, mē kāre, i te pōpongi āina? 
MRK.13.36	Mē 'aere vave mai aia, auraka kōtou kia kitea i te moe'anga e ia. 
MRK.13.37	Ē tāku e karanga atu ki a kōtou nei, tē karanga atu nei au ki te tangata rava rāi, e ara!”
MRK.14.2	Kua nā kō rā rātou, “Auraka i te rā 'ōro'a nei, ko te 'ōrure'au ā'ea te tangata.”
MRK.14.4	Riri akera tēta'i pae i roto i a rātou 'ua'orāi, nā kō akera, “'E a'a tēianei manongi i kaimoumou'ia ai? 
MRK.14.5	Nō te mea, e toru 'ānere i te moni 'ārio ē 'e ma'ata atu 'oki te ka rauka mai kia 'oko'ia tēia manongi ra, kia 'apai atu nā te puta'ua.” Kua 'aka'apa i'ora rātou i aia.
MRK.14.6	Kua karanga atura a Iēsū, “Vai'o atu i aia. 'E a'a kōtou i tāmanamanatā mai ei i aia? 'E 'anga'anga meitaki tāna i rave mai ki āku nei. 
MRK.14.7	E no'o tāmou 'oki te aronga puta'ua ki ō kōtou nei, ē kia 'inangaro ra, ē ka rauka i a kōtou i te tākinga meitaki atu i a rātou i tēta'i 'ua atu taime; ko au nei rā, kāre ia au e no'o tāmou ki ō kōtou nei. 
MRK.14.8	Kua rave aia i tei tau i aia kia rave; kua 'aere takere mai aia e 'akamā'inu i tōku kōpapa nei nō te tanumanga. 
MRK.14.9	Koia mou tāku e karanga atu ki a kōtou nei, te au ngā'i katoa e tūtū'ia ai tēianei 'ēvangelia i te ao katoa nei, e tuatua katoa'ia tā tēianei va'ine i rave nei 'ei manako'anga atu i aia.”
MRK.14.10	'Aere atura tēta'i o te tino nga'uru mā rua ra, ko Iūda Ikariota, ki te kau ta'unga nunui ra kia tuku atu aia i a Iēsū ki a rātou. 
MRK.14.11	E kite akera rātou, mareka rava atura, 'akatau i'ora ē e 'ō mai i te moni nāna. Kua kimi atura aia i tāna rāvenga e tau kia tuku atu aia i a Iēsū.
MRK.14.12	E tae akera ki te rā mua o te Kai 'Aka'ōpuekore'ia ra e tā'ia ai te au punua māmoe nō te Pāsa ra, kua nā kō maira tāna au pipi ki a Iēsū, “E 'aere mātou ki 'ea e 'ākonokono ei i te Pāsa kia kai koe?”
MRK.14.13	Kua tono atura aia i e tokorua pipi āna ra, nā kō atura ki a rāua, “Ka 'aere kōrua ki te 'ōire ra, ē e 'ārāvei mai tēta'i tangata i a kōrua tē 'apai ra i te 'āriki vai. E āru atu kōrua i aia, 
MRK.14.14	ē i te ngā'i i tomo'ia atu e ia ra, e karanga atu kōrua ki te pū o te 'are, ‘Tē ui maira te Pū'āpi'i, tei 'ea te pi'a manu'iri kia kai au i te Pāsa ē tāku au pipi katoa?’ 
MRK.14.15	Ē nāna e 'akakite mai i tēta'i pi'a ma'ata tei runga, kua papa takere; 'ei reira kōrua e 'ākonokono ei nā tātou.”
MRK.14.16	'Aere atura aua ngā pipi ra ki roto i te 'ōire, ē kua kitea'ia e rāua mei tāna i 'akakite mai ki a rāua ra. Ē kua 'ākonokono i'ora rāua i te Pāsa.
MRK.14.17	E a'ia'i atura, kua 'aere maira a Iēsū ē te tino nga'uru mā rua ra. 
MRK.14.18	Tē no'o ra rātou ē tē kaikai ra, kua karanga atura a Iēsū, “Koia mou tāku e karanga atu ki a kōtou nei, ka riro tēta'i o kōtou nei, e kai katoa i tā tātou kaingākai nei, i te tuku pikika'a mai i āku.”
MRK.14.19	Kua taitaiā ma'ata rava atura rātou, ē kua ui tātakita'i maira rātou ki aia, tēta'i i muri ake i tēta'i, “Ko au āinei?”
MRK.14.20	Kua karanga atura aia ki a rātou, nā kō atura, “'Okota'i o te tino nga'uru mā rua nei, ko tei tūto'u kāpipiti ō māua rima ki roto i te kapu nei. 
MRK.14.21	Tē 'aere nei rāi 'oki te Tamaiti a te Tangata nei mei tei tātā'ia nōna ra; inārā, 'e 'ae 'oki taua tangata ra tei tuku pikika'a i te Tamaiti a te Tangata nei. 'E ngari ake te reira tangata nāringa kāre i 'ānau'ia mai.”
MRK.14.22	Ē tē kaikai ra rātou, kua rave i'ora a Iēsū i te mānga, kua 'akameitaki atura, vāvā'i i'ora, tuku atura ki te au pipi, nā kō atura, “Ka rave, ko tōku kōpapa tēia.”
MRK.14.23	Kua rave i'ora aia i te kapu, e oti akera i te 'akameitaki, tuku atura ki a rātou ra. Kua inu i'ora rātou rava rāi. 
MRK.14.24	Kua nā kō atura aia ki a rātou, “Ko tōku toto tēia nō te kōreromotu ra, tei 'akamaringi'ia nō te tangata 'e mānganui. 
MRK.14.25	Koia mou tāku e karanga atu ki a kōtou nei, kāre rava au e inu 'aka'ou mei roto mai i te 'ua vine nei e tae 'ua atu ki te rā e inu ei au i te uaina 'ōu i roto i te bāsileia o te Atua ra.”
MRK.14.26	Ē kia oti akera tēta'i 'īmene, 'aere atura rātou ki va'o ki te Maunga o te Ōlive.
MRK.14.28	Inārā, i muri ake i tōku tū'aka'ou'anga maira, e nā mua au i a kōtou i te 'aere ki Galilea.”
MRK.14.29	Kua tuatua maira a Pētero ki aia i reira, “Noa atu ē ka maitu te tangata kātoatoa, kāre tākiri au nei.”
MRK.14.30	Kua nā kō atura a Iēsū ki aia, “Koia mou tāku e karanga atu ki a koe, ākōnei 'ei tēia pō nei, kāre e tae ki te rua o te kākaoa'anga moa, ka tūtoru ō'ou 'u'una'anga i āku.”
MRK.14.31	Kua tuatua viviki 'ua maira a Pētero, “Ē kia 'inangaro'ia kia mate au ē koe katoa, kāre au e 'u'una i a koe.”
MRK.14.31	Ē kua pērā maira 'oki rātou rava rāi.
MRK.14.32	E tae atura a Iēsū ē tāna au pipi ki tēta'i ngā'i, ko Getesemane te ingoa, kua tuatua maira aia ki a rātou, “E no'o kōtou i konei kia pure au.” 
MRK.14.33	Kua arataki katoa atura aia i a Pētero, i a Iākōbo ē i a Ioane, ē kua ngā'eva i'ora aia ē roko'ia atura e te teia'a tukituki. 
MRK.14.34	Kua tuatua maira aia ki a rātou, “Kua pini rava tōku vaerua i te mamae mate ma'ata. E no'o kōtou i konei, e ara.”
MRK.14.35	'Aere atura aia ki mua iti i'o, tīpapa i'ora ki raro i te one, pure i'ora ē, kia tika ra, kia 'akaora'ia aia i te reira ora. 
MRK.14.36	Kua nā kō atura, “E Aba, e taku Metua, e tika te au mea katoa i a koe. E tao'i kē atu i tēianei kapu. Kia tupu rā tō'ou anoano, auraka tōku.”
MRK.14.37	Kua 'oki maira aia ki tāna au pipi. E kitea maira tē moe ra rātou, kua nā kō maira ki a Pētero, “E Simona, tē moe na koe? Kāre e rauka kia ara koe 'e 'okota'i 'ua ake ora? 
MRK.14.38	E ara ē e pure 'oki kia kore kōtou e roko'ia e te tīmata'anga. Kua tika 'oki te vaerua, tē parukā 'ua nei rā te kōpapa.”
MRK.14.39	Kua 'aere 'aka'ou atura aia ē kua pure, 'okota'i rāi 'oki pure. 
MRK.14.40	Ē kia 'oki 'aka'ou mai aia ra, kitea maira tē moe rāi rātou; i teima'a 'oki tō rātou mata. Ē kāre rava ā rātou 'e tuatua kia tuatua mai ki aia ra.
MRK.14.41	Ē kua 'oki 'aka'ou maira aia, ko te tūtoru ia, kua nā kō maira ki a rātou, “Tē moe na kōtou ma te 'akangāro'i nō te toenga o te tuātau? Oti ra 'ua. Kua tae ki te ora. Inā, e tukuna'ia te Tamaiti a te Tangata nei ki te rima o te aronga 'ara. 
MRK.14.42	Ka tū, ka 'aere tātou. Inā, tē vaitata mai nei aia te ka tuku pikika'a mai i āku nei.”
MRK.14.43	'Ei reira ra i a Iēsū rāi e tuatua ra, ko Iūda, tēta'i o te tino nga'uru mā rua ra, kua 'aere maira, ē tēta'i urupū tangata ma te koke ē te rākau nō kō mai i te kau ta'unga nunui, te au Pū'āpi'i Ture ē te aronga pakari ra. 
MRK.14.44	Ē ko tei tuku pikika'a i aia, kua tuku ana i tēta'i 'akairo ki a rātou, nā kō atura, “Ko te tangata tāku e 'ongi atu, ko ia ia. Ka 'opu atu i aia, ka arataki mārie atu ei.”
MRK.14.45	Ē tei te tae'anga mai aia ra, 'aere tika atura ki a Iēsū, nā kō atura, “E te Pū'āpi'i!” ē kua 'ongi atura i aia. 
MRK.14.46	Kua tuku maira rātou i te rima ki runga i a Iēsū, 'opu maira i aia. 
MRK.14.47	Kua unu'i akera tēta'i o rātou i tū vaitata a'o i te koke, tāpotu atura i te tāvini o te Ta'unga Ma'ata ra, motu kē atura tōna taringa. 
MRK.14.48	Kua karanga atura a Iēsū nā kō atura ki a rātou, “I 'aere mai kōtou e 'opu i āku ma te koke ē te rākau, mei te mea ē, 'e keiā ra au. 
MRK.14.49	I no'o 'ua ana 'oki au i rotopū i a kōtou i te au rā katoa i te 'āpi'i'anga i roto i te 'iero, kāre 'ua kōtou i 'opu mai i āku. Kia tupu rā te tuatua i tātā'ia ra e tikāi.”
MRK.14.50	Kua 'akaruke i'ora rātou katoa i aia, 'oro atura.
MRK.14.51	Kua āru maira tēta'i tangata 'ōu i aia, ma te kāka'u i tākai'ia ki runga a'o i aia, kua 'opu'ia maira aia. 
MRK.14.52	'Akaruke i'ora aia i tōna kāka'u, 'oro 'ua atura ma te kāka'ukore.
MRK.14.53	Kua arataki'ia atura a Iēsū ki te Ta'unga Ma'ata ra. Kua putuputu 'oki te kau ta'unga nunui katoa, te aronga pakari ē te au Pū'āpi'i Ture i reira. 
MRK.14.54	Kua āru atura a Pētero i aia i muri roa, e tae 'ua atu ki roto i te koro o te Ta'unga Ma'ata ra, no'o i'ora ma te aronga tāvini e murumuru i aia 'ua'orāi i te a'i. 
MRK.14.55	Tē kimi ra 'oki te kau ta'unga nunui ē te Sūnēderi katoa ra i te kite i a Iēsū kia 'aka'apa atu i aia kia mate; kāre rā i kitea. 
MRK.14.56	'E mānganui 'oki tei tuku mai i te tuatua pikika'a i aia ra, kāre rā tā rātou tuatua i 'āiteite.
MRK.14.57	Kua tū akera ēta'i ki runga ē kua tuku maira i te tuatua pikika'a i aia, nā kō maira, 
MRK.14.58	“Kua 'akarongo mātou i aia i te tuatua'anga ē, ‘E vāvā'i au i tēia nao i 'anga'ia e te rima tangata nei, ē kia pō toru anake, kua 'akatū au i tēta'i tei kore i 'anga'ia e te rima.’ ”
MRK.14.59	Kāre katoa tā rātou tuatua i 'āiteite i reira.
MRK.14.60	Kua tū akera te Ta'unga Ma'ata ki runga i rotopū i a rātou, ē kua ui ki a Iēsū, nā kō maira, “Kāre koe e pa'u mai? 'E a'a tā tēia ngā tangata nei tāpepe'anga mai ki a koe nei?”
MRK.14.61	Tē mūtēkī 'ua rā a Iēsū, kāre i kī 'ua atu. Kua ui 'aka'ou maira te Ta'unga Ma'ata, nā kō maira ki aia, “Ko te Mesia āina koe, te Tamaiti a tei 'Akameitaki'ia?”
MRK.14.63	Kua 'a'ae atura te Ta'unga Ma'ata i tōna kāka'u, ē kua nā kō atura, “'E a'a 'ua atu rāi tātou ka 'inangaro ei i te au kite? 
MRK.14.64	Kua 'akarongo ake nei kōtou i te 'akakino'anga Atua nei! 'E a'a tō kōtou manako?”
MRK.14.64	Kua tuatua 'aka'apa maira rātou rava rāi i aia ē, ka tau i aia te mate.
MRK.14.65	Kua 'akamata atura ēta'i pae i te tūtu'a i te 'uāvare ki runga a'o i aia ē te 'akapūroku maira i ōna mata ē te moto atura i aia, nā kō atura, “E toto'u mai!” E papaki atura te au tāvini i aia ki tō rātou kapu rima.
MRK.14.66	Ē tē no'o 'ua ra a Pētero ki roto i te koro, kua 'aere maira tēta'i tāvini tamā'ine nō taua Ta'unga Ma'ata ra, 
MRK.14.67	ē kite atura aia i a Pētero i te murumuru'anga i aia 'ua'orāi, kua tīroi matariki atura i aia, nā kō atura, “Ko koe katoa tēta'i i a Iēsū i Nāzarēta ra.”
MRK.14.68	Kua 'u'una i'ora aia, nā kō maira, “Kāre au i kite i aia. Kāre katoa au i nakiro i tā'au i tuatua maina.” 'Aere atura aia ki va'o i te tomo'anga ra. Kākaoa i'ora te moa.
MRK.14.69	Ē i te 'ākara'anga i aia kua tuatua akera taua tāvini va'ine ra ki te aronga i tū vaitata a'o ra, “Nō rātou katoa tēianei tangata.” 
MRK.14.70	Kua 'u'una 'aka'ou i'ora a Pētero.
MRK.14.70	E roa iti akera, kua tuatua maira te aronga i tū i vaitata ra ki a Pētero, “Koia mou, nō rātou tikāi koe. 'E tangata Galilea 'oki koe.”
MRK.14.71	Kua 'akamata i'ora aia i te tao ma te taputo'u, “Kāre tākiri au i kite i tēianei tangata tā kōtou i tuatua na.”
MRK.14.72	Kua kākaoa i'ora te moa, ko te rua ia o te kākaoa'anga. Kua 'akama'ara i'ora i a Pētero ē i tuatua mai a Iēsū ki aia ē, “Kāre e tae ki te rua o te kākaoa'anga moa, ka tūtoru ō'ou 'u'una'anga i āku.” Ē i te 'akama'ara'anga i te reira, matemate i'ora aia i te auē.
MRK.15.1	E pōpongi rava akera, kua kimikimi manako i'ora te kau ta'unga nunui ma te aronga pakari, te au Pū'āpi'i Ture ē te Sūnēderi katoa ra. Ē kua rī i'ora i a Iēsū, arataki atura ki a Pilato, tuku atura i aia. 
MRK.15.2	Kua ui maira a Pilato ki aia, “Ko te ariki āinei koe o te Ngāti Iūda?”
MRK.15.2	Kua pa'u atura aia, “Ko tā'au ia e tuatua maina.”
MRK.15.3	'E mānganui tā te kau ta'unga nunui ra tāpepe'anga mai i aia. 
MRK.15.4	Kua ui 'aka'ou maira a Pilato ki a Iēsū, nā kō maira, “Kāre koe e tuatua atu? Inā 'oki te au mea 'e mānganui tā rātou e tāpepe maina i a koe nei.”
MRK.15.5	Kāre rava atura a Iēsū i kī 'ua atu; kua vā 'ua i'ora a Pilato.
MRK.15.6	Kua mātau a Pilato i taua rā 'Ōro'a ra i te tuku atu i tēta'i tangata mou'āuri ki a rātou tei 'inangaro'ia e rātou. 
MRK.15.7	Tē vai ra tēta'i tangata mou'āuri, ko ia ē ēta'i tangata kaitamaki katoa ra i tā tangata ana i taua kaitamaki'anga ra. 
MRK.15.8	Kua kāpiti 'ua te urupū tangata e 'akamata i te pati ki a Pilato i tāna i mātau. 
MRK.15.9	Kua tuatua maira a Pilato ki a rātou, nā kō maira, “E 'inangaro āinei kōtou kia tuku atu au i te ariki o te Ngāti Iūda ki a kōtou na?” 
MRK.15.10	Kua kite 'oki aia ē, nō te vare'ae i tuku mai ei te kau ta'unga nunui ra i a Iēsū.
MRK.15.11	Tē 'akaue ra te kau ta'unga nunui ra i te tangata tini kia pati rātou i a Bāraba kia tuku'ia mai, auraka i a Iēsū. 
MRK.15.12	Kua tuatua 'aka'ou maira a Pilato ki a rātou, “'E a'a tō kōtou 'inangaro i āku i aia nei, ko tei karanga'ia e kōtou ē ko te ariki o te Ngāti Iūda?”
MRK.15.13	Kua kāpiki atura rātou ki aia, “E 'akasātauro atu i aia!”
MRK.15.14	Kua ui maira a Pilato ki a rātou, “'E a'a 'oki tāna 'anga'anga kino i rave?”
MRK.15.14	Kua ma'ata 'ua atura tā rātou kāpikipiki'anga ē, “E 'akasātauro atu i aia!”
MRK.15.15	Nō te mea, tē 'inangaro ra a Pilato i te tārekareka atu i te au tangata ra, kua tuku maira aia i a Bāraba ki a rātou, inārā, kua tuku atu i a Iēsū kia 'akasātauro'ia, kia oti rā i te pāpā'ia.
MRK.15.16	Kua arataki atura te au va'e'au i a Iēsū ki roto i te 'are kāvana, koia 'oki i te peraitōrio, ē kua 'akaputuputu maira i te pupu va'e'au katoa i reira ra. 
MRK.15.17	Kua 'akakāka'u atura rātou i aia ki te kāka'u muramura, kua 'iri i'ora i tēta'i 'ei rākau taratara, tuku atura ki runga a'o i tōna ūpoko. 
MRK.15.18	Ē kua 'akamata rātou i te aro'a atu i aia, nā kō maira, “Kia orana, e te ariki o te Ngāti Iūda ē!” 
MRK.15.19	Ē kua ruturutu 'aere atura i tōna ūpoko ki tēta'i kāka'o, tūtu'a atura i te 'uāvare ki runga a'o i aia, tuturi i'ora ki mua a'o i aia, 'akamori atura. 
MRK.15.20	E oti akera tā rātou 'āviri'anga atu i aia, kua kiriti akera rātou i taua kāka'u muramura ra, 'akakāka'u atura i aia ki tōna 'ua'orāi kāka'u, ē kua arataki kē atura i aia kia 'akasātauro'ia.
MRK.15.22	Kua arataki atura rātou i a Iēsū ki Golagota, tērā 'oki te 'akatau'anga, “Te ngā'i katu tangata.” 
MRK.15.23	Kua 'apai atura rātou ki aia i te uaina i 'irokia ki te mura kia inu aia; kāre rā aia i rave. 
MRK.15.24	Kua 'akasātauro rātou i aia ē kua tu'a i'ora i tōna kāka'u nā roto i te tuku'anga kērero nō tā te tangata 'okota'i ka 'apai.
MRK.15.25	I te ora iva i te pōpongi i 'akasātauro ei rātou i aia. 
MRK.15.26	Ē te tumu o tōna tāpepe'anga'ia kua tātā'ia ki runga a'o: “Ko te Ariki o te Ngāti Iūda ra.” 
MRK.15.27	Kua 'akasātauro rātou i e tokorua tangata keikeiā ma ia katoa, e ta'i ki te pae katau i aia, e ta'i ki te pae kaui.
MRK.15.30	e 'akaora i a koe 'ua'orāi! E 'eke mai ki raro mei tēnā na sātauro.”
MRK.15.31	Mei te reira katoa te kau ta'unga nunui ma te au Pū'āpi'i Ture i te 'āviri'anga mai i aia, nā kō akera rātou ki a rātou 'ua'orāi, “Kua 'akaora aia i ēta'i kē ra, kāre rā e rauka i aia i te 'akaora i aia 'ua'orāi! 
MRK.15.32	Ko ia te Mesia, te ariki o Īserā'ela ra, kia 'eke mai aia i tēianei mei runga mai i te sātauro, kia kite tātou ē kia 'irinaki atu.”
MRK.15.32	Ko rāua tei 'akasātauro'ia ma ia katoa ra, kua 'akakino katoa mai i aia.
MRK.15.33	Kako rava akera taua 'enua ra i te pōiri mei te avatea pū mai rāi e tae 'ua atu ki te ora toru ra. 
MRK.15.34	I te ora toru kua kāpiki atura a Iēsū ma te reo ma'ata, nā kō atura, “
MRK.15.35	Ē kia 'akarongo ēta'i aronga e tū 'ua i vaitata ra, kua nā kō akera, “Inā, tē kāpiki nei aia i a Ēlia.” 
MRK.15.36	Kua 'oro atura tēta'i, 'akakī atura i tēta'i rimu ki te vinika, tōpiri i'ora ki runga i tēta'i kāka'o, 'apai atura ki a Iēsū, nā kō akera, “Vai'o atu ana, e 'ākara ana tātou mē ka 'aere mai rāi a Ēlia e tuku mai i aia ki raro.”
MRK.15.37	Kua kāpiki atura a Iēsū ma te reo ma'ata, e tuku atura i te vaerua.
MRK.15.39	Ko te rangatira 'ānere e tū maira ki mua a'o i aia ra i te kite'anga ē kua mate a Iēsū, kua nā kō akera, “Ko te Tamaiti tikāi a te Atua tēianei tangata.”
MRK.15.41	Ko rātou 'oki tei āru i aia ē mātuāpuru i aia i Galilea ra. 'E mānganui katoa te au va'ine kē tei āru mai i aia ki Iērūsalēma.
MRK.15.42	E a'ia'i i'ora, ē nō te mea 'oki, 'e rā 'akate'ate'amamao'anga taua rā ra, ko te rā 'oki ia i mua a'o i te Sābati ra, 
MRK.15.43	kua 'aere maira a Iōsēpha i Ārīmātea, 'e tangata tumu kōrero ē te mana 'oki, tei tatari katoa i te bāsileia o te Atua ra. Kua 'aere atura aia ki a Pilato ma te matakukore, ē pati atura i te kōpapa o Iēsū. 
MRK.15.44	Kua vā 'ua i'ora a Pilato i te mea ko Iēsū i mate vave. Kua tiki atura aia i te rangatira 'ānere ra, ē ui atura ki aia ē, mē kua mate takere āina a Iēsū. 
MRK.15.45	E kite akera aia i te reira mei taua rangatira 'ānere ra, kua 'ōronga maira aia i te kōpapa ki a Iōsēpha ra. 
MRK.15.46	Kua 'oko maira aia i te kāka'u 'ōrongā, tuku atura i te kōpapa ki raro, va'ī atura ki taua kāka'u ra, tuku atura ki roto i te mēnema i pao'ia i roto i te mato, ē pōtaka atura i tēta'i toka ki te ngūtupa o taua mēnema ra. 
MRK.15.47	Tē 'ākara maira a Māria i Māgadala ē ko Māria te metua va'ine o Iōse ra i te ngā'i i vai'o'ia ai.
MRK.16.1	E oti akera te Sābati, kua 'oko atura a Māria i Māgadala, ē ko Māria te metua va'ine nō Iākōbo, ē ko Sālome, i te rākau kakara 'ei 'akamā'inu i te kōpapa o Iēsū. 
MRK.16.2	'Aere atura rātou ki taua mēnema ra i te pōpongi metua, i te rā mua o te 'ebedoma, i te 'iti'anga mai o te rā ra. 
MRK.16.3	Ē kua nā kō akera rātou rātou 'ua'orāi, “Ko 'ai e 'uri kē atu i te toka mei te ngūtupa o te mēnema nō tātou?” 
MRK.16.4	Kia 'ākara i'ora rātou, kite atura ē kua oti i te 'uri kē'ia taua toka ra. 'E ākā toka ma'atama'ata 'oki. 
MRK.16.5	Kua tomo atura rātou ki roto i taua mēnema ra, kite atura i tēta'i tangata 'ōu, tē no'o ra ki te pae katau ma te kāka'u roa teatea; kō'iri'iriā atura rātou.
MRK.16.6	Kua tuatua maira aia ki a rātou, “Auraka e kō'iri'iriā; tē kimi nei kōtou i a Iēsū i Nāzarēta ko tei 'akasātauro'ia ra. Kua tū ake nei aia ki runga! Kāre aia i konei. Inā, tēia te ngā'i tā rātou i vai'o i aia. 
MRK.16.7	E 'aere rā kōtou, e 'akakite atu ki tāna au pipi, ē ki a Pētero ē, ‘Tē 'aere ra aia nā mua i a kōtou ki Galilea. 'Ei reira kōtou ka kite atu ei i aia, mei tāna 'oki i tuatua mai ki a kōtou ra.’ ”
MRK.16.8	Kua 'aere rātou ki va'o, 'oro viviki atura mei taua mēnema ra, nō te mea, kua roko'ia rātou e te mataku ē te ūmere. Kāre 'ua atura rātou i tuatua ki te tangata i te mataku.
MRK.16.8	[ 
MRK.16.9	Kua tū 'oki a Iēsū ki runga i te pōpongi rava i te rā mua o te 'ebedoma ra, ē kua nā mua i te 'akaāri i aia 'ua'orāi ki a Māria i Māgadala, tāna i tuaru i ngā dēmoni toko'itu nō roto i aia ra. 
MRK.16.10	'Aere atura aia, kua 'akakite atura ki te aronga i āru i a Iēsū ra, i a rātou e mi'i ra ma te auē. 
MRK.16.11	E rongo akera rātou ē, kua ora aia ē kua kitea'ia e ia, kāre rātou i 'irinaki i te reira.
MRK.16.12	Ē muri akera, kua kitea'ia i'ora a Iēsū ma te tū 'ōu e tēta'i tokorua o tāna au pipi i tō rāua 'aere'anga, ka 'aere ei rāua ki uta. 
MRK.16.13	Kua 'oki maira rāua ē kua tuatua maira ki tō rātou ra; kāre rāi rātou i 'irinaki i a rāua.
MRK.16.14	Ē muri akera, kua 'akaāri maira a Iēsū i aia 'ua'orāi ki te tino nga'uru mā ta'i i tā rātou kaingākai ra. Ē kua kauvae maira 'oki i a rātou nō tō rātou 'akarongokore ē te pāetaeta o tō rātou ngākau, ko rātou kāre i 'irinaki i te aronga i kite i aia i muri ake i tōna tū'anga mai. 
MRK.16.15	Kua tuatua maira aia ki a rātou, “E 'aere kōtou ki te pā 'enua rava rāi, e tūtū 'aere i te 'ēvangelia nei ki te au tangata rava rāi. 
MRK.16.16	Ko tei 'akarongo ē kua bāpetīto'ia e ora ia, ko te kore rā e 'akarongo ka nina rava'ia aia. 
MRK.16.17	Ka riro tēianei au 'akairo i te aronga 'akarongo ra: ka peke te au dēmoni i a rātou i tōku nei ingoa; e tuatua rātou i te au reo 'ōu; 
MRK.16.18	ka rave 'ua 'oki rātou i te au 'ōvī ra ki tō rātou rima; ē kia inu rātou i te mea e ta'ero'ia ai ra kāre rātou e mate; ē kia tuku 'oki i te rima ki runga a'o i te aronga maki ra, ka ora i a rātou.”
MRK.16.20	'Aere atura rātou, tūtū 'aere atura ki te au pā 'enua rava rāi, ē te Atua katoa 'oki i te rave katoa'anga i te 'anga'anga ē te 'akatinamou'anga i te tuatua ra ma te au 'akairo i rave'ia ra. Āmene.]
MRK.16.20	[ 
MRK.16.9	Kua 'aere atura te au va'ine ki a Pētero mā, ē kua 'akakite poto atura i te au mea kātoatoa tei 'akakite'ia mai ki a rātou ra. 
MRK.16.10	I muri ake i te reira kua tono atura a Iēsū 'ua'orāi i te karere ora ē te tapu o te rāvenga ora mutukore nā roto i tāna au pipi mei te 'itinga o te rā e tae 'ua atu ki te 'opunga. Āmene.]
LUK.1.1	'E ma'ata rāi ake nei tei tīmata i te 'akapapa i te au mea tei tupu i rotopū i a tātou nei, 
LUK.1.2	mei tā rātou i tuku mai ki a tātou nei, ko tei kite tikāi tō rātou mata mei muatangāna mai, ē ko tei riro 'ei au tāvini nō taua tuatua ra. 
LUK.1.3	Kua manako au, nō te mea kua kimikimi pū'ia e au te au mea kātoatoa mei muatangāna mai, 'e mea meitaki kia tātā katoa au i tēta'i 'akapapa'anga nā'au, e Teōphilo ngāteitei ē, 
LUK.1.4	kia kite meitaki koe i te tika'anga tikāi o te au tuatua i 'āpi'i'ia atu ki a koe na.
LUK.1.6	'E ngā tangata tuatua tika rāua i mua i te aroaro o te Atua, i te 'ākono mārie'anga i te au 'akaue'anga ē te au ture kātoatoa o te 'Atu ma te 'apakore. 
LUK.1.7	Kāre ā rāua tamaiti, nō te mea, e pā a Ēlīsābeta, ē kua ma'ata rava tō rāua mata'iti.
LUK.1.8	Ē tē rave ra a Zākāria i te tao'onga ta'unga i mua i te aroaro o te Atua, i tei tau i tōna ra pupu. 
LUK.1.9	Kua 'iki'ia 'oki aia nā roto i te au peu o te pupu ta'unga i te 'aere ki roto i te nao o te 'Atu kia tutungi i te rākau kakara. 
LUK.1.10	Ē tē pure ra te tangata tini rava rāi i va'o i te tuātau i kā ei taua rākau kakara ra.
LUK.1.11	Kua mama maira tēta'i 'āngela a te 'Atu ki aia, tē tū 'ua ra i te pae katau o te 'atarau o te rākau kakara. 
LUK.1.12	E kite akera a Zākāria, kō'iri'iriā akera ē kua roko'ia i'ora aia e te mataku. 
LUK.1.13	Kua tuatua maira rā te 'āngela ki aia, “'Eia'a e mataku, e Zākāria ē, kua 'akarongo'ia 'oki tā'au pure. Ka 'ānau tā'au va'ine ko Ēlīsābeta i tēta'i tamaiti nā'au, ē nā'au e tapa i tōna ingoa ko Ioane. 
LUK.1.14	Ka riro aia 'ei mataora ē 'ei rekareka ma'ata nō'ou, ē 'e mānganui te ka rekareka i tōna 'ānau'anga. 
LUK.1.15	'E ma'ata 'oki aia i mua i te aroaro o te 'Atu. Kāre aia e inu i te uaina ē te kava kona, ka 'akakī'ia rā aia e te Vaerua Tapu mei te kōpū mai o tōna metua va'ine. 
LUK.1.16	Ē 'e mānganui te tamariki a Īserā'ela tāna ka 'aka'āriu ki te 'Atu ki tō rātou Atua. 
LUK.1.17	Ē nā mua aia i te 'Atu i te 'aere ma te vaerua ē te mana o Ēlia, 'ei 'aka'āriu mai i te ngākau o te aronga metua ki te tamariki, ē te aronga 'akarongokore ki te pakari o te aronga tiratiratū ra, 'ei 'ākonokono i tēta'i 'iti tangata 'akate'ate'amamao'ia nō te 'Atu.”
LUK.1.18	Kua karanga atura a Zākāria ki te 'āngela ra, “'E a'a au e kite ei i te reira? 'E tangata rua'ine 'oki au ē kua ma'ata rava te mata'iti o tāku va'ine.” 
LUK.1.19	Kua pa'u maira te 'āngela ki aia, nā kō maira, “Ko Gāberiela au, e tū ana au ki mua i te aroaro o te Atua; ē i tonokia mai nei au e tuatua ki a koe, ē e 'akakite ki a koe i taua tuatua meitaki nei. 
LUK.1.20	Ē inā, kāre koe e rauka i te tuatua 'aka'ou ē ka 'akamūrare'ia koe e tae 'ua atu ki te rā e tupu ei taua au mea nei, nō te mea, kāre koe i 'irinaki i tāku tuatua nei, te ka tupu i tōna tuātau tikāi.”
LUK.1.21	Ē tē tāpapa 'ua ra te tangata i a Zākāria ē tē ūmeremere 'ua ra i tōna tāvare'anga i roto i te nao ra. 
LUK.1.22	Ē kia tae maira aia ki va'o, kāre e rauka i aia i te tuatua atu ki a rātou. Kua mārama rātou i reira ē, kua kite aia i tēta'i 'ōrama i roto i te nao ra. Nāna 'ua'orāi 'oki i tūngou mai ki a rātou, i te mea ē, tē mūrare ra rāi aia.
LUK.1.23	E 'ope akera ōna puke rā rave 'anga'anga, 'aere atura aia ki tōna 'ua'orāi 'are. 
LUK.1.24	I muri ake i aua rā ra, kua tō i'ora tāna va'ine ko Ēlīsābeta. Kua no'o ngarongaro i'ora aia e rima marama, nā kō akera, 
LUK.1.25	“Ko tā te 'Atu tēia rāvenga i te au rā i 'ākara aro'a mai ei aia i āku, 'ei 'apai kē atu i tōku 'akamā i rotopū i te tangata nei.”
LUK.1.26	Ē i te ono o te marama ra, kua tonokia maira te 'āngela ko Gāberiela mei te Atua maira ki tēta'i 'ōire i Galilea, ko Nāzarēta te ingoa, 
LUK.1.27	ki tēta'i pāretēnia ra i momoko'ia nā tēta'i tangata nō te kōpū tangata o Dāvida, ko Iōsēpha te ingoa. Ko Māria te ingoa o taua pāretēnia ra.
LUK.1.28	Kia tomo mai te 'āngela ki roto ra, kua nā kō maira aia ki aia, “Kia orana koe, e tei 'akaperepere ma'ata rava'ia ē, tei a koe te 'Atu.”
LUK.1.29	Kua kō'iri'iriā ma'ata i'ora aia i taua tuatua ra, ē kua 'ēumiumi i'ora aia 'e a'a te 'āite'anga o taua aro'a ra. 
LUK.1.30	Kua tuatua maira rā te 'āngela ki aia, “'Eia'a e mataku, e Māria ē, nō te mea, kua kitea aro'a'ia mai koe e te Atua. 
LUK.1.31	Inā, ka tō 'oki koe ē ka 'ānau i tēta'i tamaiti, ē nā'au e tapa i te ingoa ko Iēsū. 
LUK.1.32	Ka ma'ata aia ē ka tuatua'ia aia ē, ko te Tamaiti nā tei Teitei Rava. Ē nā te 'Atu ra, nā te Atua e 'ōronga mai i te terōno o tōna metua ko Dāvida nōna; 
LUK.1.33	'ei aia te 'au i te kōpū tangata o Iākōba e tuātau 'ua atu, ē kāre rava ia e kore tōna bāsileia.”
LUK.1.34	Kua karanga atura a Māria ki te 'āngela ra, “'Akapē'ea e tupu ei? Kāre 'oki au i kite i te tāne.”
LUK.1.35	Kua pa'u maira te 'āngela i te nā kō'anga mai ki aia, “Ka 'eke mai te Vaerua Tapu ki runga a'o i a koe, ē nā te mana o tei Teitei Rava e tāmarū i runga a'o i a koe. Ē nō reira, ka tuatua'ia ai tēnā na tamaiti tapu i te Tamaiti nā te Atua. 
LUK.1.36	Ē inā, tō'ou taeake ko Ēlīsābeta, kua tō katoa aia i te tamaiti i tōna rua'ine'anga nei; ē ko te ono 'oki tēia o tōna marama, ko tei tuatua'ia ra ē, 'e pā. 
LUK.1.37	Kāre rava 'oki 'e mea e kore 'e rauka i te Atua.”
LUK.1.38	Kua karanga atura a Māria, “Inā, 'ei tāvini au nō te 'Atu. Kia tupu ki āku mei tā'au e tuatua mai ana.” E kua riro kē atura te 'āngela.
LUK.1.39	Kua tū akera a Māria i aua rā ra, ē 'aere viviki atura ki tēta'i 'ōire nō Iūdea, i te pae 'enua maunga ra. 
LUK.1.40	Ē kua tomo atura ki roto i te 'are o Zākāria, aro'a atura i a Ēlīsābeta. 
LUK.1.41	Tei te 'akarongo'anga atu a Ēlīsābeta i tō Māria aro'a'anga mai, kua keu i'ora te tamaiti i roto i tōna kōpū. Kua kī akera a Ēlīsābeta i te Vaerua Tapu, 
LUK.1.42	ē kua kāpiki 'ua maira ma te reo ma'ata, nā kō maira, “Ko koe tei meitaki i te au va'ine nei, ē 'e meitaki 'oki te 'uānga o tō'ou kōpū. 
LUK.1.43	'E a'a rā i tupu mai ei ki āku i 'aere mai ei te metua va'ine o taku 'Atu ki āku nei? 
LUK.1.44	Inā 'oki, tei te ō'anga mai tō'ou reo aro'a ki roto i ōku taringa, kua keu i'o nei te tamaiti i roto i tōku kōpū i te rekareka. 
LUK.1.45	'E ao 'oki tōna tō tei 'irinaki ē e 'akatupu'ia 'oki te au mea tā te 'Atu i 'akakite mai ki aia ra.”
LUK.1.46	Kua karanga atura a Māria,
LUK.1.46	“Tē 'akapa'apa'a nei tōku ngākau i te 'Atu,
LUK.1.47	ē tē rekareka nei tōku vaerua i te Atua tōku 'Akaora,
LUK.1.48	Inā 'oki, mei tēianei atu, e tuatua te au uki rava rāi i āku ē, 'e ao tōku.
LUK.1.49	'E rāvenga ma'ata 'oki tā tei mana i āku nei;
LUK.1.49	e tapu 'oki tōna ingoa.
LUK.1.50	Ē e vai rāi tōna aro'a ki te aronga i mataku i aia ra
LUK.1.50	i tērā uki, i tērā uki.
LUK.1.51	Kua 'akakite aia i te mārōrō o tōna rima,
LUK.1.51	kua 'akanga'oro aia i te aronga nengonengo i te manako o tō rātou ngākau.
LUK.1.52	ē kua 'akateitei aia i te aronga 'aka'aka.
LUK.1.53	Kua 'akakī aia i te aronga tei pongi i te meitaki,
LUK.1.53	ē kua 'aka'oki aia i te aronga 'apinga nui ma te kore.
LUK.1.54	Kua tauturu aia i tōna tāvini i a Īserā'ela
LUK.1.54	i te 'akama'ara'anga i tōna aro'a,
LUK.1.55	ki a Āberahāma ē tōna 'uānga e tuātau 'ua atu.”
LUK.1.56	Kua no'o atura a Māria ki ō Ēlīsābeta ra e toru marama, e 'oki maira ki tōna ngutu'are.
LUK.1.57	E tae akera ki tō Ēlīsābeta ra tuātau e 'ānau ei tāna, kua 'ānau akera i tēta'i tamāroa. 
LUK.1.58	E rongo akera te au tangata tupu ē te kōpū tangata ē, 'e tākinga meitaki ma'ata tō te 'Atu ki aia, rekareka akera rātou ma ia katoa.
LUK.1.60	Kua 'akakite maira rā tōna metua va'ine, nā kō maira, “'Eia'a, e tapa rā i aia ko Ioane.”
LUK.1.61	Kua karanga atura rātou ki aia, “Kāre rava 'e tangata i tō'ou kōpū tangata i tapa'ia i te reira ingoa.” 
LUK.1.62	Kua 'akatūtū atura rātou i tēta'i 'akairo ki te metua tāne ē, ko 'ai te ingoa tāna i anoano i te tapa i aia.
LUK.1.63	Kua pati maira a Zākāria i tēta'i 'apinga 'ei tātā'anga tuatua, ē tātā i'ora ki runga a'o, nā kō akera, “Ko Ioane tōna ingoa.” Ē kua ūmere i'ora rātou rava rāi. 
LUK.1.64	I taua 'ati'anga rāi kua 'āmama akera tōna va'a ē kua matara akera tōna arero, ē kua tuatua i'ora aia ma te 'akameitaki i te Atua. 
LUK.1.65	Kua roko'ia i'ora aua tangata tupu rava rāi ra i te mataku, ē tuatua 'aere'ia i'ora taua au tuatua ra e pini rava ake i te pae 'enua maunga ra i Iūdea. 
LUK.1.66	Ē te aronga kātoatoa i 'akarongo i te reira, 'akaea atu mārie i'ora i roto i tō rātou ngākau, nā kō akera, “E riro 'ei a'a tēianei tamaiti?” Tei aia 'oki te rima o te 'Atu.
LUK.1.67	Ē kua kī akera tōna metua ko Zākāria i te Vaerua Tapu, kua toto'u i'ora, nā kō akera,
LUK.1.68	“Kia 'akameitaki'ia te 'Atu, te Atua nō Īserā'ela,
LUK.1.68	kua 'ātoro mai 'oki aia ē kua 'akaora mai i tōna 'iti tangata.
LUK.1.69	Ē kua 'akatupu i tēta'i tara 'akaora nō tātou
LUK.1.69	i te kōpū tangata o tōna tāvini ra ko Dāvida,
LUK.1.70	mei tāna 'oki i tuatua mai nā roto i te va'a o tōna au peroveta tapu mei tupua mai,
LUK.1.71	'ei 'akaora i a tātou mei roto mai i tō tātou au 'enemi,
LUK.1.71	ē mei roto mai i te rima o te aronga katoa e mākitakita mai i a tātou nei;
LUK.1.72	i te aro'a'anga mai i tō tātou 'ai tupuna
LUK.1.72	ē i te 'akama'ara'anga i te kōreromotu tapu nāna ra;
LUK.1.73	i te taputo'u tāna i taputo'u ki tō tātou metua, ki a Āberahāma ē,
LUK.1.73	e 'ōronga mai aia ki a tātou
LUK.1.74	i 'akaora'ia mei te rima o tō tātou au 'enemi,
LUK.1.74	kia 'akamori atu i aia ma te matakukore
LUK.1.75	ma te tapu ē te tuatua tika i mua i tōna aroaro
LUK.1.75	i te au rā kātoatoa o tō tātou ora'anga nei.
LUK.1.76	Ka 'aere 'oki koe nā mua i te 'Atu
LUK.1.76	'ei 'akate'ate'amamao i te mataara nōna;
LUK.1.77	'ei 'ōronga atu ki tōna 'iti tangata i te kite 'akaora
LUK.1.77	kia 'akakore'ia tā rātou au 'ara.
LUK.1.78	Nā roto i te ngākau aro'a o tō tātou Atua
LUK.1.78	i taea mai ei tātou e te mārama nō runga mai;
LUK.1.79	'ei arataki 'oki i tō tātou vaevae nā te mataara 'au.”
LUK.1.80	Ē kua tupu atura taua tamaiti ra, māro'iro'i atura te vaerua. No'o i'ora 'oki aia i te mēdēbara e tae 'ua akera ki te rā i 'akakite 'ua ai aia 'ua'orāi ki tō Īserā'ela.
LUK.2.1	Ē i taua tuātau ra, kua tuku maira a Kaisara Auguso i te 'akaue'anga ē, e 'aka'ope i te au 'enua kātoatoa kia tārē'ia. 
LUK.2.2	Ko te tārē'anga muatangāna tēia ka tūtara ai a Kurenio i Sūria. 
LUK.2.3	E 'ope tākiri rava akera te tangata i te 'aere ki tō rātou 'ua'orāi 'ōire kia tārē'ia.
LUK.2.4	'Aere katoa atura a Iōsēpha mei roto atu i te 'ōire ko Nāzarēta i Galilea ra, ki te 'ōire nō Dāvida i Iūdea i tuatua'ia ra ē ko Bētelehēma; nō te mea, nō te 'uānga aia ē nō te kōpū tangata o Dāvida, 
LUK.2.5	kia tārē katoa'ia rāua ko Māria, te va'ine i momoko'ia nāna ra, ē tē nui ra aia. 
LUK.2.6	Ē i tō rāua no'o'anga i reira, 'ope rava akera ōna puke rā ka 'ānau ei aia ra. 
LUK.2.7	Kua 'ānau i'ora aia i tāna tama mua, va'ī atura ki te kāka'u, e tuku atura ki roto i te vairangā kai a te puakatoro, nō te mea, kāre rāua i ō ki te 'are tāpae'anga.
LUK.2.8	'E aronga tiaki māmoe tei taua 'enua ra e no'o ra i roto i te au koro i te tiaki'anga i tā rātou au 'ānana i te pō. 
LUK.2.9	Ē inā, kua mama maira tēta'i 'āngela a te 'Atu ki a rātou, ē kua kako rava i'ora rātou e te mārama ma te kakā o te 'Atu. Ē ma'ata rava akera tō rātou mataku. 
LUK.2.10	Kua tuatua maira te 'āngela ki a rātou, “'Eia'a e mataku! Inā 'oki 'e tuatua meitaki tāku e tao'i mai ki a kōtou na, ka riro ia 'ei rekareka ma'ata nō te tangata rava rāi. 
LUK.2.11	I nakōnei 'oki i 'ānau ei te 'Akaora nō kōtou i te 'ōire o Dāvida, koia 'oki te Mesia ra ko te 'Atu. 
LUK.2.12	Ē tēia tā kōtou 'akairo: ka kite kōtou i tēta'i tamaiti i te vai 'ua'anga ki roto i tēta'i vairangā kai a te puakatoro, kua va'ī'ia ki te kāka'u.”
LUK.2.13	Ē i reira rāi, kua kāpiti'ia maira taua 'āngela ra 'e tēta'i urupū ma'ata nō te rangi mai i te 'akameitaki'anga i te Atua ē te nā kō'anga,
LUK.2.14	“Kia 'akakakā'ia te Atua i te rangi teitei,
LUK.2.14	ē kia 'au te aronga i te ao nei tei aro'a'ia mai e ia.”
LUK.2.15	Ē kia 'oki atura taua au 'āngela ra ki te rangi ra, kua tuatua i'ora te au tiaki māmoe tēta'i ki tēta'i ra, “E taki 'aere tātou ki Bētelehēma, e 'ākara i taua mea ra i tā te 'Atu i 'akakite mai ki a tātou nei.”
LUK.2.16	'Aere viviki atura rātou, ē kite atura i a Māria rāua ko Iōsēpha, ē te tamaiti i te vai 'ua'anga ki roto i te vairangā kai a te puakatoro. 
LUK.2.17	E kite atura rātou, 'akakite 'aere atura i te tuatua nō taua tamaiti ra i tuatua'ia mai ki a rātou ra. 
LUK.2.18	Ē te aronga i 'akarongo ra, ūmere anake atura i te au mea tā te au tiaki māmoe i 'akakite atu ki a rātou ra. 
LUK.2.19	Kāreka a Māria, 'akaea atu i'ora i taua au tuatua ra ē 'akamā'ara'ara akera i roto i tōna ngākau. 
LUK.2.20	'Oki atura taua au tiaki māmoe ra i te 'akakakā'anga i te Atua i te au mea rava rāi tā rātou i kite, mei tei tuatua'ia mai ki a rātou ra.
LUK.2.22	I te pou'anga o te au rā tāmā'anga nōna, mei tā te Ture a Mōse i 'akaue ra, 'apai atura a Iōsēpha rāua ko Māria i a Iēsū ki Iērūsalēma nō te tuku atu i aia ki mua i te aroaro o te 'Atu ra, 
LUK.2.23	mei tei tātā'ia 'oki i te Ture a te 'Atu ra ē, “Ko te au tama tāne mua rava rāi, kua tapu ia nō te 'Atu;” 
LUK.2.24	ē nō te 'apai katoa atu 'oki i tēta'i 'ātinga, mei tei tuatua'ia i te Ture a te 'Atu, “E rua kūkupa, mē kāre ra e rua punuā rupe.”
LUK.2.25	Ē inā, tei Iērūsalēma tēta'i tangata ko Simeona te ingoa; 'e tangata tuatua tika ē te 'ākono Atua, tē tāpapa ra i te 'akapūma'ana nō Īserā'ela, tei runga 'oki i aia te Vaerua Tapu. 
LUK.2.26	Kua 'akakite takere'ia ana aia e te Vaerua Tapu ē, kāre aia e mate vave kia kite rā aia i te Mesia a te 'Atu ra. 
LUK.2.27	Ē i arataki'ia aia e te Vaerua ki roto i te 'iero. Ē tē 'apai maira 'oki ngā metua i te tamaiti ra i a Iēsū ki roto nō te rave i tā te Ture i aia, 
LUK.2.28	kua rave akera a Simeona i aia, 'iki'iki i'ora, ē 'akameitaki atura i te Atua, nā kō atura,
LUK.2.29	“E taku 'Atu ē, e tuku koe i tō'ou tāvini i tēianei ma te 'au,
LUK.2.29	kia tau 'oki ki tā'au tuatua.
LUK.2.30	Kua kite ake nei 'oki tōku mata i te ora nā'au,
LUK.2.31	tei 'ākono'ia e koe ki mua i te mata o te au 'iti tangata kātoatoa nei,
LUK.2.32	ē nō te kakā o tō'ou 'iti tangata Īserā'ela.”
LUK.2.33	E ūmere rava atura te metua tāne rāua ko te metua va'ine i te au mea i tuatua'ia nōna ra. 
LUK.2.34	Kua 'akameitaki atura a Simeona i a rāua, ē kua nā kō atura ki a Māria tōna metua va'ine, “Inā, e riro tēia tamaiti nei 'ei mea e 'inga ai ē e tū 'aka'ou ei tō Īserā'ela 'e mānganui; ē 'ei 'akairo te ka tau'ētono'ia, 
LUK.2.35	kia kitea te au manako o te au ngākau 'e mānganui. Ē ko koe 'oki, ka puta mama rava tēta'i koke ki tō'ou ngākau.”
LUK.2.36	Ē tēta'i peroveta va'ine ra ko Ana, 'e tamā'ine nā Phānuela, nō te kōpū o Āsera. Kua rua'ine roa aia. E 'itu ōna mata'iti i te no'o'anga rāua ko te tāne mei tōna pāretēnia'anga ra. 
LUK.2.37	Kua taka'ua rā aia, ē kua varu nga'uru ē 'ā ara ōna mata'iti. Ē kāre rava aia i 'akaruke i te 'iero, ē kua 'akamori i te Atua i te pō e te ao ma te pure ē te 'akakore'angā kai. 
LUK.2.38	Ē tei reira a Ana i taua ora ra, 'akapa'apa'a atura i te Atua, ē kua tuatua i'ora i aia ki te aronga katoa i tāpapa i te ora rangatira nō Iērūsalēma ra.
LUK.2.40	Tupu atura taua tamaiti ra, e māro'iro'i atura, kī atura 'oki i te pakari, ē tei aia 'oki te 'akaperepere'anga o te Atua.
LUK.2.42	E tae akera ki te nga'uru mā rua o tōna mata'iti, 'aere atura rātou nō te 'ākono'anga o taua 'Ōro'a ra. 
LUK.2.43	E pou akera taua au rā ra, 'o'oki maira rāua, no'o atura te tamaiti ko Iēsū ki muri ki Iērūsalēma. Kāre 'ua tōna ngā metua i kite. 
LUK.2.44	Kua manako 'oki rāua ē, tei roto aia i te pouou tangata. Ka ta'i akera 'oki pō i tō rāua 'aerenga, ē kua kimi atura i aia i roto i tō rāua 'ua'orāi kōpū tangata ē i tō rāua au taeake ra. 
LUK.2.45	Ē kāre rava akera aia i kitea, 'o'oki atura rāua ki Iērūsalēma i te kimi'anga i aia. 
LUK.2.46	E toru akera rā i topa, kite atura rāua i aia i roto i te 'iero, tē no'o ra i rotopū i te au pū'āpi'i, tē 'akarongo atura ē tē ui atura ki a rātou. 
LUK.2.47	Ūmeremere anake i'ora te aronga katoa i 'akarongo i aia ra i tōna kite ē tāna au pa'u'anga.
LUK.2.48	E kite atura tōna ngā metua i aia, pō'itirere atura rāua. Ē kua karanga atura tōna metua va'ine ki aia, “E tama, 'e a'a koe i pērā mai ei koe ki a māua? Inā, i kimi 'ua ana au ma tō'ou metua tāne i a koe ma te auē.”
LUK.2.49	Kua tuatua maira aia ki a rāua, “'E a'a kōrua i kimi mai ei i āku? Kāre kōrua i kite ē 'ei roto rāi au i te 'are o taku Metua e tau ei?” 
LUK.2.50	Kāre akera rāua i mārama i te tuatua tāna i tuatua mai ki a rāua.
LUK.2.51	E 'oki maira aia ē rāua katoa ki Nāzarēta, ē kauraro atura i a rāua. Kua mānakonako mārie i'ora tōna metua va'ine i taua au mea katoa ra i roto i tōna 'ua'orāi ngākau. 
LUK.2.52	Tupu atura a Iēsū ki te ma'ata'anga ē te kite pakari, ē te 'akaperepere'ia mai e te Atua ma te tangata katoa.
LUK.3.1	E tae akera ki te nga'uru mā rima o te mata'iti i te 'au o Kaisara Tibērio, ko Ponotio Pilato te tūtara i Iūdea, ko Heroda te tēterāreka i Galilea, tōna taeake 'oki ko Philipa te tēterāreka i Iturea ē te pae i Tērākōniti, ē ko Līsānia te tēterāreka i Ābilene, 
LUK.3.2	ē ko Ana ē Kaiāpha ngā ta'unga ma'ata, i tae mai ei te tuatua a te Atua ki a Ioane, te tamaiti a Zākāria, i te mēdēbara ra. 
LUK.3.3	'Aere atura aia nā te au ngā'i katoa i Iōrīdāna ra i te tūtū 'aere'anga i te bāpetīto'anga tatarā'ara nō te 'akakore'anga 'ara, 
LUK.3.4	mei tei tātā'ia ki roto i te tuatua a te peroveta ra Īsaia i te nā kō'anga ē,
LUK.3.4	“'E reo nō tēta'i i te tūtū 'aere'anga i te mēdēbara:
LUK.3.4	‘Ka 'akate'ate'amamao i te arāta'a o te 'Atu,
LUK.3.4	e 'akatikatika i tōna au mataara.
LUK.3.5	Kia 'ope te au ō i te 'akakī'ia,
LUK.3.5	ē kia 'ope te au maunga ē te au tuā'ivi i te tā'aka'aka'ia;
LUK.3.5	kia 'akatika'ia te au ara mingimingi,
LUK.3.5	ē kia 'akamania'ia te au ngā'i pukupuku.
LUK.3.6	Kia kite kātoatoa te tangata i te ora a te Atua.’ ”
LUK.3.8	Ē tēnā na, ka tuku maina i te 'ākono'anga e tau i te tatarā'ara, ē auraka kōtou e tuatua i roto i a kōtou 'ua'orāi ē, ‘'E metua tō mātou ko Āberahāma.’ E karanga atu 'oki au ki a kōtou, ka tika i te Atua i te 'akatupu i te tamariki nā Āberahāma mei roto mai i ēia nei toka! 
LUK.3.9	Tei te aka takere te tārapa o te au pū rākau i tēianei; ē te au rākau katoa kāre i 'ua mai i te 'ua meitaki ra, ka tīpū'ia ia ē titiri'ia atu ki roto i te a'i.”
LUK.3.10	Kua ui maira taua urupū ma'ata ra ki aia, nā kō maira, “'E 'akapē'ea 'oki mātou nei?”
LUK.3.11	Kua pa'u atura aia ki a rātou, “E rua ōna pereue ra, e 'ōronga atu aia i tēta'i nō tei ngere; 'e kai tāna ra, e pērā katoa aia.”
LUK.3.13	Kua pa'u atura aia ki a rātou, “Auraka e umuumu atu i tei kore i 'ākono'ia nā kōtou na.”
LUK.3.14	Kua ui maira 'oki ēta'i va'e'au ki aia, nā kō maira, “E 'akapē'ea 'oki mātou?” Kua karanga atura aia ki a rātou, “Auraka e tākinga kino i tēta'i tangata; 'eia'a e tāpepe pikika'a atu; kia mareka 'oki kōtou i tā kōtou tūtaki.”
LUK.3.15	Tē tāpapa 'ua ra te 'iti tangata ē tē 'akaea atu anake ra te kātoatoa i roto i tō rātou ngākau i a Ioane, mē ko te Mesia āina aia, mē kāre āina. 
LUK.3.16	Kua karanga atura a Ioane ki a rātou rava rāi, nā kō atura, “Ko au nei, tē bāpetīto nei au i a kōtou ki te vai. Tē 'aere mai rā tēta'i, 'e mana ma'ata ake tōna i tōku, kāre au e tau kia tatara i te 'ītiki o tōna tāmaka, nāna e bāpetīto i a kōtou ki te Vaerua Tapu ē te a'i. 
LUK.3.17	Tei tōna rima tāna tuāpara, e tāmā mārie aia i tāna ngā'i pāpā'anga sītona, ē ka 'akaputuputu aia i te sītona ki roto i tāna vairanga sītona; kāreka te ota, ka tutungi'ia ia e ia ki te a'i matekore.”
LUK.3.18	'E mānganui atu rāi tāna ako'anga atu ē te 'akakite'anga atu i te tuatua meitaki ki te 'iti tangata. 
LUK.3.19	Kua karo rā a Ioane i te tēterāreka ra i a Heroda, nō runga i a Hērōdia, te va'ine a tōna taeake, ē nō runga i te au 'anga'anga kikino kātoatoa i rave'ia e Heroda. 
LUK.3.20	Kua kāpiti katoa a Heroda i tēia: kua mōmani atura aia i a Ioane ki roto i te 'are 'āuri ra.
LUK.3.21	Ē i a Ioane i bāpetīto i te au tangata katoa ra, i bāpetīto katoa'ia rāi a Iēsū e ia. Ē tē pure ra a Iēsū, 'akatu'era'ia akera te rangi, 
LUK.3.22	ē kua 'eke maira te Vaerua Tapu ki runga a'o i aia mei te kūkupa ra te tū, ē kua tae maira tēta'i reo mei runga mai i te rangi maira i te nā kō'anga mai, “Ko tāku Tamaiti 'akaperepere koe, kua mareka rava au i a koe.”
LUK.3.23	Kua tae pa'a ki te toru nga'uru'anga o tō Iēsū mata'iti, i manako'ia ra 'oki, 'e tamaiti aia nā Iōsēpha, nā Ēli, 
LUK.3.24	nā Mātata, nā Levi, nā Meleki, nā Iānai, nā Iōsēpha, 
LUK.3.25	nā Matatia, nā Āmosa, nā Nāhuma, nā Eseli, nā Nāgai, 
LUK.3.26	nā Maata, nā Matatia, nā Semei, nā Iōsēka, nā Iōda, 
LUK.3.27	nā Ioana, nā Resa, nā Zērūbābela, nā Salatiela, nā Nēri, 
LUK.3.28	nā Meleki, nā Adi, nā Kōsama, nā Elemādama, nā Era, 
LUK.3.29	nā Iōse, nā Eliēzera, nā Iōrima, nā Matata, nā Levi, 
LUK.3.30	nā Simeona, nā Iūda, nā Iōsēpha, nā Iōnama, nā Ēliākima, 
LUK.3.31	nā Melea, nā Mēnana, nā Matetata, nā Nātana, nā Dāvida, 
LUK.3.32	nā Iēse, nā Ōbeda, nā Boāza, nā Salamona, nā Na'asona, 
LUK.3.33	nā Āmīnādaba, nā Ādamina, nā Ārani, nā Ēseroma, nā Phāreza, nā Iūda, 
LUK.3.34	nā Iākōba, nā Īsā'aka, nā Āberahāma, nā Tēra, nā Nāhora, 
LUK.3.35	nā Seruga, nā Reu, nā Pelega, nā Ēbera, nā Sela, 
LUK.3.36	nā Kainana, nā Ārēpākāsada, nā Sema, nā Noa, nā Lāmeka, 
LUK.3.37	nā Mētūsala, nā Enoka, nā Iāreda, nā Malele'ela, nā Kainana, 
LUK.3.38	nā Enosa, nā Seta, nā Ādamu, nā te Atua.
LUK.4.1	Kua 'oki maira a Iēsū mei Iōrīdāna mai ma te kī i te Vaerua Tapu, ē i arataki'ia aia e te Vaerua ki te mēdēbara. 
LUK.4.2	E 'ā nga'uru ra rā aia i te tīmata'ia e te Tiāporo. Ē kāre rāi aia i kai i tēta'i mea i taua au rā katoa ra, e 'ope akera pongi i'ora aia.
LUK.4.3	Kua tuatua maira te Tiāporo ki aia, “'E Tamaiti koe nā te Atua ra, ka karanga atu koe ki tēianei toka kia riro mai 'ei kai.”
LUK.4.5	Kua arataki atura te Tiāporo i aia ki runga ē kua 'akaāri maira ki aia i te au bāsileia katoa o te ao nei i te kamo'angā mata nei. 
LUK.4.6	Ē kua tuatua maira te Tiāporo ki aia, “E 'ōronga atu au ki a koe i taua mana kātoatoa ra ē tōna au 'inu'inu. Kua tuku'ia mai 'oki ki āku, ē nāku e 'ōronga atu ki taku tangata e 'inangaro. 
LUK.4.7	Ē tēianei, kia tika i a koe i te 'akamori mai i āku, nō'ou kātoatoa anake ia.”
LUK.4.9	Kua arataki atura te Tiāporo i aia ki Iērūsalēma, ē kua tuku atura i aia ki runga a'o i te ngā'i teitei rava o te 'iero, ē kua karanga atura ki aia, “'E Tamaiti koe nā te Atua ra, 'akatopa atu koe i a koe 'ua'orāi ki raro mei tēianei ngā'i. 
LUK.4.10	Kua oti 'oki i te tātā'ia ē, ‘Ka 'iku'iku aia i tāna au 'āngela i a koe 'ei tiaki i a koe.’ 
LUK.4.11	Pērā katoa, ‘Ka mou rātou i a koe ki tō rātou rima, ko te tūkia 'ua atu ā'ea tō vaevae ki te toka.’ ”
LUK.4.13	'E 'ope akera tā te Tiāporo tīmata'anga, 'akaruke maira i aia nō tēta'i tuātau tau meitaki tikāi.
LUK.4.14	Kua 'oki maira a Iēsū ki Galilea ma te mana o te Vaerua. Tutuki akera tōna rongo e kako rava akera taua 'enua ra. 
LUK.4.15	'Āpi'i atura aia ki roto i tō rātou au sūnago ma te 'akangāteitei'ia e te kātoatoa.
LUK.4.16	E tae maira a Iēsū ki Nāzarēta i te ngā'i i pakari ei aia ra. Ē kua tomo maira aia ki roto i te sūnago i te rā Sābati, ko tāna ia peu tikāi, ē kua tū akera nō te tatau. 
LUK.4.17	Kua tuku'ia mai ki aia i te puka a te peroveta ra a Īsaia, ē kia 'e'eu akera aia, kitea i'ora e ia te ngā'i i tātā'ia ra ē,
LUK.4.18	nō te mea, kua 'akatā'inu mai aia i āku 'ei tūtū 'aere i te 'ēvangelia ki te aronga rikiriki;
LUK.4.18	kua tono mai aia i āku 'ei 'akakite 'aere i te 'akaora'anga nō te aronga tuika'a,
LUK.4.18	ē kia kite 'aka'ou te matapō,
LUK.4.18	ē 'ei tuku i te ora rangatira ki te aronga tākinga kino'ia,
LUK.4.19	'ei 'akakite 'aere i te mata'iti mareka'ia e te 'Atu.”
LUK.4.20	Ē kua pōkai akera a Iēsū i te pōkaikai tuatua ra, tuku atura ki te tāvini, no'o i'ora ki raro. Ē kua 'ākara tāmou atura te mata o te kātoatoa i roto i te sūnago i aia. 
LUK.4.21	Kua 'akamata atura aia i te tuatua ki a rātou ē, “I tēianei rā kua tupu tikāi tēia tuatua i tātā'ia nei, tā kōtou i 'akarongo nei.”
LUK.4.22	Kua 'akatika atura te kātoatoa i aia, ūmere atura i te tuatua mānea nō roto mai i tōna va'a, ē kua karanga i'ora rātou, “Kāre āina tēia i te tamaiti nā Iōsēpha ra?”
LUK.4.23	Kua karanga atura aia ki a rātou, “'E mea pāpū, e riro kōtou i te tuatua mai ki āku i tēia 'aka'āite'anga e, ‘E te ta'unga, ka 'akaora i a koe 'ua'orāi. Ko te 'anga'anga kātoatoa tā mātou i 'akarongo ake nei, i rave koe i Kāperenāuma ra, e rave katoa koe i konei i tō'ou 'ua'orāi 'enua.’ ” 
LUK.4.24	Kua nā kō akera aia, “Koia mou tāku e karanga atu ki a kōtou na, kāre 'e peroveta e 'āriki'ia mai i tōna 'ua'orāi 'enua.
LUK.4.26	Kāre rā a Ēlia i tonokia atu ki a rātou ra, māri rā ki Zārēphata i Sīdona ki tēta'i va'ine taka'ua. 
LUK.4.27	'E mānganui 'oki te lēpera i Īserā'ela i te tuātau i te peroveta ra i a Elisaia, kāre rā tēta'i o rātou i tāmā'ia, māri rā ko Na'amana, te tangata Sūria.”
LUK.4.28	Tei te 'akarongo'anga rātou i te reira, kua riri rava akera tō te sūnago katoa. 
LUK.4.29	Kua tū akera rātou ki runga, 'ōpara atura i aia ki va'o i taua 'ōire ra, arataki atura i aia ki te ni'a o taua maunga i 'akatū'ia ai tō rātou 'ōire ra nō te titiri atu i aia ki raro. 
LUK.4.30	'Aere atura rā aia, nā rotopū 'ua atura i a rātou te 'aere'anga.
LUK.4.31	E tae atura a Iēsū ki Kāperenāuma, ko tēta'i 'ōire 'oki i Galilea, ē 'āpi'i atura i a rātou i te rā Sābati. 
LUK.4.32	Vā 'ua maira rātou i tāna 'āpi'i'anga nō te mana 'oki i tāna tuatua.
LUK.4.33	Tei roto i taua sūnago ra tēta'i tangata, 'e vaerua dēmoni vi'ivi'i tei roto i aia, ē kua kāpiki 'ua maira ma te reo ma'ata, 
LUK.4.34	nā kō maira, “Auē, e Iēsū o Nāzarēta ē! 'E a'a tā'au i a mātou nei? I 'aere mai āina koe e tā i a mātou? Kua kite 'oki au i a koe, ko te Mea Tapu a te Atua ra.”
LUK.4.35	Kua kauvae atura a Iēsū i aia, nā kō atura, “Ka mūtēkī! Ka 'aere mai ki va'o!” Kua titiri i'ora taua dēmoni ra i te tangata ki raro i rotopū i a rātou, 'aere maira ki va'o ma te kore e tākinga kino i taua tangata ra.
LUK.4.36	Ūmeremere i'ora rātou rava rāi, ē kua tuatua i'ora rātou rātou 'ua'orāi, nā kō akera, “'E a'a ra tēnā na tuatua? Tē 'akaue nei 'oki aia i te au vaerua vi'ivi'i nei ma te mana ē te ririnui, ē tē 'aere nei rātou ki va'o!” 
LUK.4.37	E tutuki atura tōna rongo e pini rava akera taua 'enua ra.
LUK.4.38	E riro atura a Iēsū ki va'o i taua sūnago ra, tomo atura aia ki roto i te 'are o Simona. Kua roko'ia te metua 'ōngai va'ine o Simona e te vera ma'ata, ē kua pati 'akatenga maira rātou i aia nō taua va'ine ra. 
LUK.4.39	Tū i'ora a Iēsū ki runga a'o i aia, kauvae atura i te vera, e peke kē atura te reira. Kua tū maira taua va'ine ra ki runga i reira, mātuāpuru maira i a rātou.
LUK.4.40	E topa atura te rā, kua 'apai mai te au tangata i te aronga maki 'e mānganui te tū ra. Kua tuku atura aia i tōna rima ki runga i a rātou tātakita'i, 'akaora atura i a rātou. 
LUK.4.41	Ē te au dēmoni katoa i 'aere mai ki va'o i te au tangata 'e mānganui ma te kāpiki mai i te nā kō'anga ē, “Ko te Tamaiti koe a te Atua.”
LUK.4.41	Kua kauvae atura rā a Iēsū i a rātou ma te kore e 'akatika kia tuatua mai, nō te mea, kua kite rātou ē ko te Mesia aia.
LUK.4.42	E ao akera, riro kē atura a Iēsū ki tēta'i ngā'i motuta'a. Ē kua kimi maira taua urupū ma'ata ra i aia, ē kitea maira, kua pupuru maira i aia, auraka aia e 'akaruke i a rātou. 
LUK.4.43	Kua karanga atura rā aia ki a rātou, “E tūtū 'aere rāi au i te tuatua meitaki o te bāsileia o te Atua ki te au 'ōire kē atu e tikāi. Nō reira 'oki au i tonokia mai ei.”
LUK.4.44	Kua ako atura 'oki aia i roto i te au sūnago o te 'enua o te Ngāti Iūda.
LUK.5.2	E kite atura aia i e rua poti i te pae roto, kāre te aronga ravakai i roto, tei uta rātou e tāmā ra i tā rātou kupenga. 
LUK.5.3	'Aere atura aia ki runga a'o i tēta'i poti, nō Simona 'oki te reira, ē kua pati atura ki aia e toko aia ki tai i'o kia ātea mei uta mai. Kua no'o i'ora a Iēsū ki raro, ē mei taua poti maira kua 'āpi'i maira i te tangata tini.
LUK.5.4	E oti akera tāna tuatua, kua karanga atura aia ki a Simona, “'Ō atu ki te moana, tuku atu ei i tā kōtou kupenga kia rauka mai te ika.”
LUK.5.6	Ē kia pērā i'ora rātou, kua pini rava akera i a rātou tēta'i kōpū ika; e motumotu atura tā rātou kupenga. 
LUK.5.7	Kua kamokamo atura rātou ki ēta'i o rātou i runga i tēta'i poti kia 'aere mai rātou e tauturu. Kua 'aere maira 'oki rātou, kua 'akakī i'ora i ngā poti e rua, e vaitata rava akera i te tomo.
LUK.5.8	Ē kia kite akera a Simona Pētero i te reira, tīpapa i'ora aia ki raro i te pae turi nō Iēsū, tuatua maira, “E 'aere kē atu koe, e te 'Atu, 'e tangata 'ara 'oki au.”
LUK.5.9	Pō'itirere 'oki aia ē rātou katoa nō te ma'ata o taua ika i rauka mai i a rātou ra. 
LUK.5.10	Mei te reira katoa 'oki a Iākōbo rāua ko Ioane, ngā tamariki a Zebedaio, 'e taeake ravakai piri 'oki rāua nō Simona. Kua tuatua atura rā a Iēsū ki a Simona, “'Eia'a e mataku! Mei tēianei atu 'e tangata tā'au e rauka mai.”
LUK.5.11	E tae maira tō rāua puke poti ki uta, 'akaruke atura rātou i te au mea kātoatoa, ē kua āru maira i a Iēsū.
LUK.5.12	Tei tēta'i 'ōire a Iēsū, ē inā, kua 'aere maira tēta'i tangata, kua kī rava i te maki lēpera. Ē i tōna kite'anga mai i a Iēsū, tīpapa i'ora aia ki raro, pati maira ki aia, nā kō maira, “E te 'Atu, mē ka tika i a koe na, kia mā au i a koe.”
LUK.5.13	Kua 'akatoro atura a Iēsū i tōna rima, 'akatūkia atura i aia, nā kō atura, “Kua tika ia i āku, kia mā koe.” Peke kē atura tōna lēpera i reira. 
LUK.5.14	Ē kua karanga atura a Iēsū ki aia, “Auraka rava e 'akakite ki tēta'i 'ua atu tangata. E 'aere rā e 'akaāri i a koe 'ua'orāi ki te ta'unga ra, ē e 'apai atu nō te tāmā'anga i tei 'akaue'ia e Mōse 'ei 'akakite'anga atu ki a rātou.”
LUK.5.15	Vāvāria rava atura tōna rongo, ē 'e urupū ma'ata tei 'uipā katoa mai e 'akarongo i aia, ē kua 'akaora'ia rātou i tō rātou maki. 
LUK.5.16	Ē kua riro kē atura aia ki te ngā'i motuta'a e pure atura.
LUK.5.17	E tae akera ki tēta'i rā i a Iēsū e 'āpi'i ra, tē no'o vaitata maira te au Phārīsea ē te aronga 'āpi'i Ture, tei 'aere mai mei te au 'ōire rikiriki rava rāi i Galilea ē Iūdea, ē mei Iērūsalēma katoa 'oki. Tei a Iēsū te mana o te 'Atu i te 'akaora i te tangata. 
LUK.5.18	Ē inā, tē 'apai maira ēta'i tangata i tēta'i 'akangoru i runga i te ro'i. Tē kimi rāvenga ra rātou i te 'apai mai i aia ki roto, e tuku ki mua i a Iēsū. 
LUK.5.19	Ē kāre akera 'e mataara i kitea nō te ra'i o te tangata, kake akera rātou ki runga a'o i te 'are, kua tuku i'ora i aia ki raro ma te ro'i iti katoa nā roto i tēta'i puta o te tāpoki 'are, ki mua i a Iēsū i rotopū i te tangata. 
LUK.5.20	E kite atura a Iēsū i tō rātou 'akarongo, kua karanga atura aia ki te tangata 'akangoru, “E tama, kua 'akakore'ia tā'au 'ara.”
LUK.5.21	Kua 'ēumiumi i'ora te au Pū'āpi'i Ture ē te au Phārīsea, nā kō akera, “Ko 'ai tēia e tuatua nei i te tuatua 'akakino Atua? Ko 'ai te ka rauka i te 'akakore i te 'ara, māri rā ko te Atua anake 'ua?”
LUK.5.22	Tē nakiro akera a Iēsū i tō rātou 'ēumiumi'anga, ē kua karanga atura ki a rātou, “'E a'a kōtou e 'ēumiumi 'ua na i roto i tō kōtou ngākau? 
LUK.5.23	Ko tē'ea te mea rave ngō'ie atu, ko te tuatua āina, ‘Kua matara tā'au 'ara,’ mē kore ko te tuatua āina, ‘Ka tū ki runga, ka 'aere’? 
LUK.5.24	Kia kite rā kōtou ē 'e mana tō te Tamaiti a te Tangata i te ao nei kia 'akakore i te 'ara.” Kua nā kō atura ki taua 'akangoru ra, “Tē karanga atu nei au ki a koe, ka tū ki runga, ka rave i tō ro'i, ka 'aere ki tō'ou ngutu'are!”
LUK.5.25	Kua tū akera taua tangata 'akangoru ra ki runga i reira rāi i mua i tō rātou mata, rave i'ora i tōna moenga, 'aere atura ki tōna ngutu'are ma te 'akakakā'anga i te Atua. 
LUK.5.26	Roko'ia anake i'ora rātou e te ūmere ma'ata, ē kua 'akakakā atura i te Atua. E kī akera rātou e te mataku, nā kō akera, “'E au mea tūkē ma'ata tā tātou i kite i'o i tēianei rā.”
LUK.5.27	Ē muri akera, 'aere atura a Iēsū ki va'o, e kite atura aia i tēta'i tangata ko'i tero, ko Levi te ingoa, i te no'o'anga i te 'are ko'i'anga tero. Kua karanga atura aia ki aia, “Ka āru mai i āku.” 
LUK.5.28	Kua tū akera a Levi ki runga, vao'o atura i te 'apinga tini, e āru atura i a Iēsū.
LUK.5.29	Kua 'akatupu i'ora a Levi i tēta'i kaingākai ma'ata nō Iēsū i tōna 'ua'orāi 'are. Ē 'e mānganui te aronga ko'i tero ē ēta'i atu tangata i no'o i taua kaingākai ra ma rātou katoa. 
LUK.5.30	Kua kō'umu'umu i'ora te au Pū'āpi'i Ture ē te au Phārīsea ki tāna au pipi ra, nā kō atura, “'E a'a kōtou i kai katoa ai ē i inu ei 'oki ma te aronga ko'i tero ē te aronga 'ara ra?”
LUK.5.31	Kua pa'u maira a Iēsū ki a rātou, nā kō maira, “Kāre nō te aronga meitaki te ora'anga te ta'unga, nō te aronga maki rā. 
LUK.5.32	Kāre au i 'aere mai e kāpiki i te aronga tuatua tika, māri rā i te aronga 'ara kia tatarā'ara.”
LUK.5.33	Kua karanga atura tēta'i pāpāki tangata ki a Iēsū, “E 'akakore putuputu ana te au pipi a Ioane i te kai, ē tā te au Phārīsea 'oki ma te pure katoa, kāreka tā'au tē kai 'ua nei ia ē tē inu ra.”
LUK.5.34	Kua tuatua maira a Iēsū ki a rātou, “Ka rauka āina i a kōtou i te pati i te au manu'iri 'akaipoipo'anga kia 'akakore rātou i te kai i te tāne 'ōu e no'o ra i rotopū i a rātou? 
LUK.5.35	Ka tae mai te tuātau e 'apai kē'ia ai te tāne 'ōu ra mei rotopū i a rātou, ē i aua rā ra rātou e 'akakore ei i te kai.”
LUK.5.36	Kua tua maira a Iēsū ki a rātou i tēianei parabole: “Kāre tēta'i 'ua atu tangata e kō'ae i tēta'i potonga mei tēta'i kāka'u 'ōu mai, ka pānanaki atu ei ki runga i tēta'i kāka'u piro. Kia pērā aia ra, ka nga'ae te kāka'u 'ōu, ē te potonga 'ōu ra kāre e tau i te mea piro. 
LUK.5.37	Kāre katoa 'e tangata e tuku i te uaina 'ōu ki roto i te au 'āriki ta'ito ra. Kia pērā aia ra, e nga'ae te 'āriki i taua uaina 'ōu ra, maringi atura aia, e kino katoa atura te 'āriki. 
LUK.5.38	Kia tuku'ia rā te uaina 'ōu ki roto i te 'āriki 'ōu e tikāi. 
LUK.5.39	Ē kāre 'oki tēta'i 'ua atu tangata tei inu ana i te uaina ta'ito ra, e kakī i te uaina 'ōu. E tuatua 'oki aia ē, ‘Te uaina ta'ito ra te mea meitaki.’ ”
LUK.6.2	Kua tuatua maira ēta'i o te au Phārīsea ki a rātou, “'E a'a kōtou i rave ei i tei kore i tau kia rave i te Sābati?”
LUK.6.3	Kua pa'u atura a Iēsū ki a rātou, nā kō atura, “Kāre āina kōtou i tatau i tā Dāvida i rave, ka pongi ei aia ē tei kāpiti katoa atu ki aia ra? 
LUK.6.4	Kua tomo aia ki roto i te 'are o te Atua, e rave atura ē kai atura i te mānga nō te aroaro o te Atua ko tei kore e tau i te Ture kia kai, māri rā nā te kau ta'unga anake ra, ē kua 'apai 'oki nā tei kāpiti katoa ki aia ra.” 
LUK.6.5	Kua nā kō atura 'oki a Iēsū ki a rātou, “Ko te Tamaiti a te Tangata nei, ko te 'Atu katoa ia o te Sābati.”
LUK.6.6	E tae akera ki tēta'i Sābati, tomo atura a Iēsū ki roto i te sūnago, 'āpi'i atura. Tei reira 'oki tēta'i tangata kua 'akamate tōna rima katau. 
LUK.6.7	Tē 'ākara matariki maira te au Pū'āpi'i Ture ē te au Phārīsea i a Iēsū, ko te 'akaora 'oki aia i taua tangata ra i te rā Sābati, kia rauka tā rātou tāpepe'anga mai i aia. 
LUK.6.8	Kua nakiro rā a Iēsū i tō rātou 'ēumiumi'anga, ē kua karanga atura ki te tangata nōna te rima 'akamate ra, “Ka tū ki runga, i rotopū nei tū ei.” Kua tū akera aia ki runga, tū i'ora. 
LUK.6.9	Kua karanga atura a Iēsū ki a rātou, “Ka ui atuna au ki a kōtou i tēta'i mea. Ko tē'ea tei tau kia rave i te rā Sābati, ko te meitaki āina, mē ko te kino? Ko te 'akaora āinei, mē ko te tāmate?” 
LUK.6.10	Kua 'akarau 'aere atura tōna mata ki a rātou rava rāi e pini 'ua ake. Kua karanga atura aia ki taua tangata ra, “Ka 'akatoro mai ana i tō rima.” Tei te pērā'anga ra, ora tākiri akera tōna rima.
LUK.6.11	Kī rava akera rātou i te riri. Kua tuatua i'ora rātou rātou 'ua'orāi i tā rātou ka rave ki a Iēsū.
LUK.6.12	I te reira au rā tōna 'aere'anga ki runga i tēta'i maunga e pure, e ao 'ua akera te pō i a Iēsū i te pure'anga ki te Atua. 
LUK.6.13	E ao akera, kua kāpiki atura aia ki tāna au pipi e 'aere mai ki aia ra, ē kua 'iki i'ora aia i e tino nga'uru mā rua o rātou, ē ko tāna ia i tapa i te ingoa 'e au 'āpōsetolo: 
LUK.6.14	ko Simona, tāna i tapa katoa ē ko Pētero, ē tōna teina ko Ānēderea; ko Iākōbo ē Ioane, ko Philipa ē Baratolomea, 
LUK.6.15	ko Mātaio ē Toma, ko Iākōbo a Ālephaia, ko Simona tei kāpiki'ia ē ko te Māro'iro'i; 
LUK.6.16	ko Iūda te tamaiti a Iākōbo, ē ko Iūda Ikariota, ko tei riro mai 'ei tuku pikika'a ra.
LUK.6.17	Kua 'eke maira a Iēsū ki raro ē rātou katoa, tū i'ora aia ē te aronga pipi ma'ata ra i te ngā'i māniania ma tēta'i urupū tangata ma'ata nō Iūdea kātoatoa, ē nō Iērūsalēma ra, ē nō te pae ta'atai i Tūria ē Sīdona. 
LUK.6.18	I 'aere mai rātou e 'akarongo i aia ē kia 'akaora'ia rātou i tō rātou au maki. Ē te aronga i tāmanamanatā'ia e te au vaerua vi'ivi'i ra, kua 'akaora'ia rāi rātou. 
LUK.6.19	Kua umuumu maira taua aronga ma'ata katoa ra i te 'āmiri mai i aia, nō te mea, 'e mana tē pupu ra mei roto atu i aia, e 'akaora i a rātou kātoatoa.
LUK.6.20	Kua 'ākara atura tō Iēsū mata ki tāna au pipi ē kua karanga atura aia,
LUK.6.20	“'E ao tō kōtou e tei 'aka'aka,
LUK.6.20	nō kōtou 'oki te bāsileia o te Atua ra.
LUK.6.21	'E ao tō kōtou e tei pongi i tēianei,
LUK.6.21	e 'akakī'ia kōtou.
LUK.6.21	'E ao tō kōtou e tei auē i tēianei,
LUK.6.21	e kata 'oki kōtou.
LUK.6.23	E rekareka kōtou i te reira rā, e rererere 'aere 'ua i te rekareka. Inā 'oki, tei te ao tā kōtou tūtaki ma'ata. I pērā mai 'oki tō rātou 'ai tupuna ki te au peroveta ra.
LUK.6.24	'E 'ae kōtou, e te aronga 'apinga nui,
LUK.6.24	kua rauka tō kōtou rekareka'anga!
LUK.6.25	'E 'ae 'oki kōtou, e tei kī na i tēianei,
LUK.6.25	ka pongi 'oki kōtou.
LUK.6.25	'E 'ae 'oki kōtou, e te aronga e kata i tēianei,
LUK.6.25	ka mi'i 'oki kōtou ē ka auē.
LUK.6.26	“'E 'ae 'oki kōtou kia 'akameitaki mai te tangata rava rāi i a kōtou! I pērā mai 'oki tō rātou 'ai tupuna ki te au peroveta pikika'a ra.”
LUK.6.27	“Tēia rā tāku tuatua ki a kōtou, e 'akarongo maira: E aro'a atu i tō kōtou au 'enemi, e tākinga meitaki atu i te aronga i mākitakita mai i a kōtou. 
LUK.6.28	E 'akameitaki i te aronga i tao mai i a kōtou, ē e pure 'oki i te aronga i 'akakino mai i a kōtou. 
LUK.6.29	Tei moto maira i tō pāpāringa na, e anga katoa atu i tēta'i. Ē tei rave i tō kāka'u pū na, auraka katoa e tāpū i tō pereue. 
LUK.6.30	E 'ōronga atu nā tei pati mai ki a koe, ē ko tei rave i tō'ou 'apinga, auraka e pati 'aka'ou atu. 
LUK.6.31	Ē tā kōtou e 'inangaro i te tangata kia rave ki a kōtou na, ka 'akapērā katoa atu kōtou ki a rātou ra.
LUK.6.32	“Mē aro'a atu kōtou i te aronga tei aro'a mai i a kōtou, 'e a'a te 'akameitaki'anga i a kōtou i reira? Tē aro'a katoa nei 'oki te aronga rave 'ara i te aronga e aro'a mai i a rātou. 
LUK.6.33	Ē kia tākinga meitaki atu kōtou i te aronga e tākinga meitaki mai i a kōtou, 'e a'a te 'akameitaki'anga i a kōtou i reira? Tē pērā katoa nei 'oki te aronga rave 'ara. 
LUK.6.34	Ē kia 'ōronga atu kōtou ki te aronga tā kōtou i manako ē, ka rauka mai tā kōtou, 'e a'a te 'akameitaki'anga i a kōtou i reira? Tē 'ōronga katoa nei 'oki te rave 'ara ki te aronga rave 'ara, kia 'ārite mārie tā rātou ka rauka mai. 
LUK.6.35	E aro'a rā kōtou i tō kōtou au 'enemi, ē e tākinga meitaki ē e 'ōronga atu, auraka 'ua atu 'ei manako i te tūtaki. 'E tūtaki ma'ata tā kōtou i reira, ē ka riro 'oki kōtou 'ei tamariki nā tei Teitei Rava. 'E tākinga meitaki 'oki tōna i te aronga marekakore'ia ē te tangata kikino ra. 
LUK.6.36	E aro'a atu 'oki kōtou, mei tō kōtou Metua e aro'a maira.”
LUK.6.37	“Auraka e 'akavā atu, ē kāre kōtou e 'akavā'ia mai. Auraka e 'aka'apa, ē kāre katoa kōtou e 'aka'apa'ia mai. E 'akakore atu i te 'apa, ē ka 'akakore'ia mai tā kōtou. 
LUK.6.38	Ka 'ōronga, ē ka 'ōronga'ia mai tā kōtou; ko te 'āite kī meitaki, kua taomi'ia ē kua ruru'ia e māringiringi 'ua atu, ko tā rātou ia ka tuku mai nā kōtou. Ko te 'āite tā kōtou e 'āite atu, ko tā kōtou rāi ia e 'āite'ia mai.”
LUK.6.40	Kāre te pipi i ma'ata atu i tōna pū'āpi'i. Ko te pipi rā i karape i te kite, ka riro ia i te 'ārite ki tōna pū'āpi'i.
LUK.6.41	“'E a'a 'oki koe i 'ākara ai i te tānga iti i roto i te mata o tō taeake, kāre 'oki koe i kite ē tei roto i tō'ou 'ua'orāi mata te rākau ma'ata? 
LUK.6.42	'E 'akapē'ea e rauka ai i a koe kia tuatua ki tō taeake, ‘E taku taeake, 'ō mai nāku e kiriti i te tānga iti i roto i tō mata na’, kāre 'oki koe i kite ē, 'e rākau ma'ata tei roto i tō'ou 'ua'orāi mata? E tērā ra tangata tāpikipiki ē! E 'akamata ana i te kiriti i te rākau ma'ata mei roto mai i tō'ou 'ua'orāi mata, 'ei reira koe e kite meitaki ei kia kiriti i te tānga iti mei roto mai i te mata o tō taeake.”
LUK.6.43	“Kāre te pū rākau meitaki ra e 'ua mai i te 'ua kino, ē kāre katoa te pū rākau kino ra e 'ua mai i te 'ua meitaki. 
LUK.6.44	Tē kitea nei te au pū rākau i tōna 'ua'orāi 'ua tikāi. Kāre 'oki te suke e rauka mai ana mei runga mai i te rākau taratara, ē te vine katoa, kāre ia mei runga mai i te tātarāmoa. 
LUK.6.45	E tuku mai te tangata meitaki i te mea meitaki nō roto mai i te putunga meitaki i roto i tōna ngākau. Ē e tuku mai te tangata kino i te mea kino nō roto mai i te putunga kino i roto i tōna ngākau. Nō te kī 'oki o te ngākau i tuatua'ia ai te va'a.”
LUK.6.46	“'E a'a rāi kōtou e kāpiki mai ei i āku nei ē, ‘E te 'Atu! E te 'Atu!’, ē kāre kōtou i rave i tāku i tuatua atu? 
LUK.6.47	Ko te 'aere mai ki āku nei ē e 'akarongo ei i tāku au tuatua, ē e 'ākono tikāi i'ora, e 'akakite atu au ki a kōtou i tōna tū: 
LUK.6.48	'E tau aia ki te tangata i patu i te 'are, ē kō atura kia 'ō'onu ki raro roa, tāmou i'ora i te pange ki runga a'o i te tokapapa. 'E vai puke'ia i'ora, viviki rava atura taua vai ra i te ta'e'anga mai ki taua 'are ra, kāre rā te 'are i keukeu i te reira, kua tāmou'ia 'oki ki runga i te tokapapa. 
LUK.6.49	Kāreka te 'akarongo 'ua ē kāre i 'ākono, 'e tau ia ki te tangata i patu i te 'are ki runga i te one, ē kāre ōna pange. E ta'e maira te vai puke, topa viviki i'ora taua 'are ra ki raro. 'E nga'anga'ā ma'ata 'oki tōna.”
LUK.7.1	Ē kia 'akaoti akera a Iēsū i tāna tuatua kātoatoa ki roto i te taringa o te 'iti tangata, tomo atura aia ki roto i a Kāperenāuma. 
LUK.7.2	Kua roko'ia te tāvini tūmanava o tēta'i rangatira 'ānere e te maki, ē kua vaitata i te mate. 
LUK.7.3	I tōna 'akarongo'anga i a Iēsū, kua unga atura aia i ēta'i aronga pakari o te Ngāti Iūda ki a Iēsū ma te pati atu kia 'aere mai e 'akaora i tōna tāvini. 
LUK.7.4	E tae atura rātou ki a Iēsū ra, kua pati 'akatenga atura rātou ki aia, nā kō atura, “'E tangata tau aia kia rave koe i te reira nōna, 
LUK.7.5	nō te mea, e aro'a 'oki aia i tō tātou 'iti tangata, ē nāna i 'akatū i te sūnago nō mātou.”
LUK.7.6	Kua 'aere maira a Iēsū ē ko rātou katoa. E āvaitata i'ora aia ki taua 'are ra, kua tono atura taua rangatira 'ānere ra i ēta'i 'oa e karanga atu ki aia ē, “E te 'Atu, 'eia'a koe e tāmanamanatā, nō te mea, kāre au e tau kia tomo mai koe ki roto i taku 'are. 
LUK.7.7	Nō reira 'oki i manako au ē, kāre e tau i āku 'ua'orāi kia 'aere atu ki a koe na. E karanga 'ua mai rā koe i tēta'i tuatua, ka ora'ia tōku tāvini i reira. 
LUK.7.8	Ko au katoa nei 'oki 'e tangata i raro ake i a ēta'i kē, 'e au va'e'au rāi tō raro ake i āku. Ē tē 'akakite nei au ki tēta'i, ‘E 'aere atu,’ tē 'aere atu aia, ē ki tēta'i, ‘E 'aere mai,’ ē tē 'aere mai nei aia, ē ki taku tāvini, ‘E rave koe i tēia,’ ē tē rave nei aia i te reira.”
LUK.7.9	I tōna 'akarongo'anga i te reira, vā 'ua i'ora a Iēsū ki aia, ē kua 'āriu atura aia ki te tangata tini i āru mai i aia, nā kō atura, “Tē karanga atu nei au ki a kōtou nei, kāre rāi au i kite i tēta'i 'irinaki'anga mei tēia te ma'ata i Īserā'ela nei!”
LUK.7.10	Ē kua 'oki maira taua aronga tei tonokia ra ki te kāinga. Kitea maira taua tāvini ra, kua ora.
LUK.7.11	Ē i te rā i muri mai, 'aere atura a Iēsū ki roto i tēta'i 'ōire, ko Nāina te ingoa. Ē kua 'aere katoa atura tāna au pipi ē te tangata tini 'e mānganui. 
LUK.7.12	E vaitata atura aia ki te ngūtupa o taua 'ōire ra, ē inā, tē 'apai'ia maira tēta'i mate ra ki va'o, 'e tamaiti 'ānau ta'i nō tōna metua va'ine, 'e taka'ua 'oki aia. Ē 'e urupū ma'ata tō taua 'ōire ra i āru mai i aia ra. 
LUK.7.13	Ē kia 'ākara atura te 'Atu i taua va'ine ra, tangi atura i aia, ē kua karanga atura ki aia, “Auraka e auē.” 
LUK.7.14	Kua 'akavaitata atura aia, 'āmiri atura i te pā'ata ē kua tū i'ora te aronga i 'apai ra. Ē kua karanga atura aia, “Tēianei tangata 'ōu, tē karanga atu nei au ki a koe: e tū ki runga!” 
LUK.7.15	Ē kua no'otū maira taua tangata mate ra ē kua 'akamata i te tuatua. Kua tuku atura a Iēsū i aia ki tōna metua va'ine ra.
LUK.7.16	Roko'ia kātoatoa i'ora rātou e te mataku, ē 'akakakā atura i te Atua, nā kō akera, “'E peroveta ma'ata tei kitea i rotopū i a tātou nei. Ē kua 'ātoro mai te Atua i tōna 'iti tangata.”
LUK.7.17	E tutuki atura taua rongo nōna ra i Iūdea rava rāi ē te 'enua e pini rava ake.
LUK.7.18	Kua 'akakite atura te au pipi a Ioane ki aia i tēia au mea katoa nei. Kua kāpiki maira a Ioane i e tokorua pipi āna ra, 
LUK.7.19	kua 'akaunga atura ki te 'Atu ra, e ui ki aia ē, “Ko koe āinei te ka tae mai? Ē ko tēta'i kē āinei tā mātou e tāpapa atu?”
LUK.7.20	E tae atura aua ngā tangata ki a Iēsū ra, kua karanga atura rāua, “Nā Ioane Bāpetīto i tono mai i a māua ki a koe e ui ki a koe ē, ‘Ko koe āinei te ka tae mai? Ē ko tēta'i kē āinei tā tātou e tāpapa atu?’ ”
LUK.7.21	I taua taime rāi tē 'akaora ra a Iēsū i te aronga 'e mānganui i tō rātou au maki, te au mate ē te au vaerua kino; ē tē 'akapu'era ra aia i te au mata o te au matapō 'e mānganui. 
LUK.7.22	Kua pa'u atura a Iēsū ki a rāua, nā kō atura, “Ka 'aere kōrua, e 'akakite ki a Ioane i te au mea tā kōrua e kite nei ē tā kōrua e 'akarongo nei: tē kite nei te matapō, tē 'aere nei te pirikoki, tē tāmā'ia nei te lēpera ē tē 'akarongo nei te turi, tē 'akatū'ia nei te mate ē tē tūtū 'aere'ia te tuatua meitaki ki te tangata rikiriki. 
LUK.7.23	Ē 'e ao tōna ko tē kore e maitu i āku nei.”
LUK.7.24	Ē kia riro ngā karere a Ioane ra, kua 'akamata a Iēsū i te tuatua ki te tangata tini ra i a Ioane, “I 'aere kōtou ki te mēdēbara ra i te 'ākara i te a'a? I tēta'i kāka'o tākirikiri'ia e te matangi? 
LUK.7.25	I 'aere rā kōtou e 'ākara i te a'a? I tēta'i tangata i te kāka'u'anga i te kāka'u marū? Inā 'oki, te aronga e kāka'u i te kāka'u mānea ē tē no'o i te ora'anga meitaki rava, tei te 'are ia o te 'ui ariki. 
LUK.7.26	I 'aere rā kōtou e 'ākara i te a'a? I tēta'i peroveta? Koia ia, ē tē 'akakite atu nei au ki a kōtou, 'e ma'ata roa aia i te peroveta. 
LUK.7.27	Ko Ioane 'oki tēia, nōna te tuatua i tātā'ia ra ē, ‘Inā, e 'akaunga au i tāku karere nā mua i a koe, nāna e 'akate'ate'amamao i tō'ou mataara i mua i a koe.’ 
LUK.7.28	Tē 'akakite atu nei au ki a kōtou, kāre atu 'e mea ma'ata atu i a Ioane i rotopū i tā te au va'ine i 'ānau nei. Ko te iti rava rā i te bāsileia o te Atua ra, 'e ma'ata atu ia i a Ioane.”
LUK.7.30	kāreka te au Phārīsea ē te au Pū'āpi'i Ture kua kōpae rātou i tō te Atua anoano nō rātou, nō te mea, kāre rātou i bāpetīto'ia e ia.
LUK.7.31	Kua tuatua atu rāi a Iēsū, “Ē tēianei, e 'aka'āite au i te tangata o tēia uki nei ki te a'a? 'E 'āite rātou ki a 'ai? 
LUK.7.32	'E 'āite rātou ki te tamariki e no'o i te ngā'i 'oko'oko'anga ra ē tē kāpiki ēta'i ki ēta'i i te nā kō'anga ē, ‘I 'akatangi atu ana mātou i te vivo ko'e, ē kāre kōtou i 'ura mai; i tūporo atu ana mātou i te pe'e tangi, ē kāre kōtou i auē mai.’ 
LUK.7.33	Nō te mea, i 'aere mai nei a Ioane Bāpetīto ma te kaikore i te mānga ē te inukore i te uaina, ē tē karanga nei kōtou ē, ‘'E dēmoni tōna.’ 
LUK.7.34	I 'aere mai nei te Tamaiti a te Tangata nei ma te kaikai ē te inu, ē te karanga nei kōtou ē, ‘Inā, 'e tangata kaikai ma'ata ē te konā kava, 'e taeake nō te aronga ko'i tero ē te aronga 'ara.’ 
LUK.7.35	E 'akapāpū'ia rā te pakari e tāna katoa ra au tamariki.”
LUK.7.36	Kua pati maira tēta'i o te au Phārīsea ra ki a Iēsū, e kai aia i te kai ōna. 'Aere atura aia ki roto i te 'are o taua Phārīsea ra, no'o 'ua atura i te kaingākai ra. 
LUK.7.37	Ē inā, tēta'i va'ine 'ara i taua 'ōire ra, kite akera aia ē, tē kaikai ra a Iēsū i te 'are o taua Phārīsea ra, kua tao'i maira i tēta'i pi'a 'alabata manongi ra. 
LUK.7.38	Tū 'ua i'ora aia i muri i tō Iēsū po'o vaevae ma te auē, ē mā'ū'ū akera taua vaevae ra i te roimata, ē 'ōrei i'ora ki tōna rauru, 'ongi'ongi akera, ē 'akatā'inu i'ora i te vaevae ki te manongi. 
LUK.7.39	Kite akera te Phārīsea i pati mai i a Iēsū i taua mea ra, kua tuatua mai aia i roto i aia 'ua'orāi, nā kō akera, “Nāringa tēianei tangata 'e peroveta, kua kite aia ē ko 'ai tēianei va'ine, e 'āmiri mai nei i aia, ē 'e a'a 'oki tōna tū, 'e va'ine 'ara 'oki aia.”
LUK.7.40	Kua tuatua akera a Iēsū ki aia, nā kō atura, “E Simona, 'e mānga tuatua tāku ki a koe na.”
LUK.7.40	Kua tuatua maira aia, “E tuatua 'ua mai koe, e te Pū'āpi'i.”
LUK.7.41	Kua karanga atura a Iēsū, “'E tokorua tangata kaio'u tā tēta'i tangata 'akakaio'u moni: e rima 'ānere moni 'ārio i tā tēta'i, e rima nga'uru i tā tēta'i. 
LUK.7.42	Nō te mea rā ē kāre rava ā rāua rāvenga 'ei tūtaki atu, 'akakore 'ua atura aia i tā rāua kaio'u. Ē tēnā na, ko 'ai ra i a rāua te ka aro'a ma'ata atu i aia?”
LUK.7.43	Kua pa'u maira a Simona, nā kō maira, “Tē manako nei au ē, ko te tangata nāna te kaio'u ma'ata i 'akakore'ia.”
LUK.7.43	Kua karanga atura a Iēsū ki aia, “Kua tika tā'au tukungā tika.” 
LUK.7.44	Tē 'āriu atura aia ki taua va'ine ra, kua karanga atura rā ki a Simona, “Tē 'ākara nei koe i tēianei va'ine? I tomo mai nei au ki roto i tō'ou nei 'are, ē kāre koe i riringi mai i te vai ki runga i ōku vaevae; kua 'akamā'u'u rā aia i ōku nei vaevae ma te roimata, ē kua tāmarō ki tōna rauru. 
LUK.7.45	Kāre koe i 'ongi mai i āku; kāreka aia, kāre rava ake nei i tīvata i te 'ongi'ongi i ōku vaevae mei tōku tomo'anga mai rāi. 
LUK.7.46	Kāre koe i 'akatā'inu i tōku ūpoko ki te 'akari; kāreka aia, kua 'akamā'inu'inu i ōku vaevae ki te manongi. 
LUK.7.47	Ē tēianei, e 'akakite atu au ki a koe, i tāna 'ara ma'ata kua 'akakore'ia ia, i ma'ata ai 'oki tōna aro'a. I meangiti rā te aro'a o tei 'akakore'ia te 'ara meangiti ra.”
LUK.7.48	Kua tuatua akera a Iēsū ki taua va'ine ra, “Kua 'akakore'ia tā'au 'ara.”
LUK.7.49	Kua tuatua akera taua aronga i te kaingākai ra i roto i a rātou 'ua'orāi, “Ko 'ai tēia e 'akakore katoa i te 'ara nei?”
LUK.7.50	Kua karanga atura a Iēsū ki taua va'ine ra, “Kua ora koe i tō'ou 'irinaki'anga. E 'aere ma te 'au.”
LUK.8.1	E muri akera, 'aere atura a Iēsū nā roto i te au 'ōire mama'ata ē te au 'ōire rikiriki katoa i te tūtū 'aere'anga i te tuatua meitaki o te bāsileia o te Atua. Kua āru atura te tino nga'uru mā rua i aia, 
LUK.8.2	ē ēta'i va'ine katoa 'oki i 'akaora'ia mei te au vaerua kino ē te au maki ra: ko Māria i tapa'ia ē ko Māgadala, i 'aere mai ngā dēmoni toko'itu mei roto mai i aia ra; 
LUK.8.3	ē ko Ioana, te va'ine a Kuza, te 'aka'aere i roto i te kāinga o Heroda; ē ko Sūsana, ma ēta'i va'ine kē atu 'e mānganui, ko rātou tei mātuāpuru mai ia i aia ki tō rātou 'ua'orāi 'apinga.
LUK.8.4	Ē kia putuputu mai tēta'i urupū ma'ata, ma te au tangata katoa nō roto i te au 'ōire i te 'aere'anga mai ki a Iēsū, kua tuatua parabole atura aia:
LUK.8.5	“'Aere atura te rūrū 'ua e rūrū i tāna 'ua. Ē tei te rūrū'anga ra, topa i'ora tēta'i pae i te pae arāta'a, ē takataka'i'ia i'ora, ē kainga'ia i'ora e te manu o te reva. 
LUK.8.6	Topa i'ora tēta'i pae ki runga i te ngā'i paikea. Ē tei te tupu'anga ra, mae atura, nō te mea, kāre i rava te mā'ū'ū. 
LUK.8.7	Topa i'ora tēta'i pae ki roto i te ngāngā'ere, tupu katoa atura te ngāngā'ere, pōkia atura. 
LUK.8.8	Topa i'ora 'oki tēta'i pae ki te ngā'i one meitaki, tupu akera, ē 'u'ua atura, takita'i 'ānere i te 'ua 'okota'i.” E oti akera taua au mea nei i te tuatua'ia e Iēsū ra, kua kāpiki atura, “'E taringa tōna 'ei 'akarongo'anga, e 'akarongo aia.”
LUK.8.9	Kua ui maira tāna au pipi ki a Iēsū, nā kō maira, “'E a'a tikāi te 'akakoro'anga o tēnā na parabole?” 
LUK.8.10	Kua pa'u atura a Iēsū, “Kua 'ōronga'ia mai te kite ki a kōtou i te tuatua ngaro o te bāsileia o te Atua; kāreka ki tēta'i pāpāki tē tuatua parabole nei au kia kore rātou e kite i tā rātou e 'ākara ra, ē kia kore rātou e mārama i tā rātou e 'akarongo ra.”
LUK.8.11	“Tēia te 'āite'anga o taua parabole nei: Ko tēia 'ua nei, ko te tuatua ia a te Atua. 
LUK.8.12	Tō te pae arāta'a ra, ko te aronga ia e 'akarongo 'ua; ē kua 'aere maira te Tiāporo e rave kē atura i te tuatua mei roto mai i tō rātou ngākau ra, kia kore rātou e 'akaora'ia mei 'irinaki rātou i te tuatua. 
LUK.8.13	Tō te ngā'i paikea ra, ko tei 'āriki'ia i te tuatua ma te rekareka mē 'akarongo ra; 'e tuātau poto 'ua rā tō rātou 'irinaki'anga, nō te mea, kāre i aka'ia, ē kia roko'ia e te tīmata'anga ra, takakē atura. 
LUK.8.14	Tō tei topa ki roto i te rākau taratara, ko te aronga ia kia oti i te 'akarongo ka 'aere atu ei, kua pōkia atura rātou e te manamanatā, te 'apinga nui ē te au mea navenave o te ora'anga, ē kāre rātou e 'u'ua mai. 
LUK.8.15	Kāreka tō te ngā'i one meitaki, ko te aronga ia i 'akarongo i te tuatua ma te tāpū piri tikāi ki roto i te ngākau meitaki ē te tau, ē 'e tika ia i te 'u'ua'anga nā roto i te tatari mārie'anga.”
LUK.8.19	Kua 'aere maira tō Iēsū metua va'ine ē tōna 'ai taeake ki aia, ē kāre tākiri rātou i vaitata mai ki aia nō te urupū tangata 'oki. 
LUK.8.20	Kua 'akakite'ia maira ki a Iēsū, nā kō'ia mai, “Tē tū 'ua maira tō metua va'ine ē tō 'ai taeake i va'o, ē tē 'inangaro maira kia kite i a koe.”
LUK.8.21	Kua pa'u maira a Iēsū ki a rātou, “Tērā tōku metua va'ine ē tōku 'ai taeake, ko tei 'akarongo mai ē tei 'ākono i te tuatua a te Atua.”
LUK.8.22	E tae akera ki tēta'i rā, 'aere atura a Iēsū ma tāna au pipi ki runga i tēta'i poti, ē kua karanga atura aia ki a rātou, “E 'akatere atu tātou ki tērā pae roto.” Tuku atura rātou. 
LUK.8.23	Tē tere atura rātou, kua varea'ia atura aia e te moe. Kua tupu maira tēta'i matangi 'uri'ia i taua roto ra. Kua kī rava te poti i te tai, ē kua roko'ia rātou e tēta'i tūmatetenga ma'ata. 
LUK.8.24	Kua 'aere atura te au pipi ki aia e 'akaara i aia, nā kō atura, “E te 'Atu! E te 'Atu! Ka maremo mātou!”
LUK.8.24	Tū akera a Iēsū ki runga, kauvae atura i te matangi ē te tikitiki'anga o te kāre. 'Akatupu akera, marino atura. 
LUK.8.25	Kua 'akamura atura aia i tāna au pipi, “Tei 'ea ra tō kōtou 'akarongo?”
LUK.8.25	Mataku akera rātou, ūmere atura, nā kō i'ora rātou rātou 'ua'orāi, “Ko 'ai tēia? Tē 'akaue a 'oki aia i te matangi ē te kāre, ē kua kauraro mai i aia.”
LUK.8.26	E 'akatere atura a Iēsū ē tāna au pipi ki te 'enua o tō Gerāsini, i anga tika ki Galilea. 
LUK.8.27	E tae atura aia ki uta, kua 'ārāvei maira i aia tēta'i tangata nō taua 'ōire ra, i uru'ia ana aia e ēta'i dēmoni. Kua roa te tuātau kāre aia e kāka'u ana i te kāka'u; kāre e no'o ki roto i te 'are, i roto rā i te au tanumanga ra. 
LUK.8.28	E kite akera aia i a Iēsū, kua kāpiki 'ua maira, 'akatopa i'ora i aia ki raro ki mua i aia, ē kua nā kō maira ma te reo ma'ata, “'E a'a tā'au i āku nei, e Iēsū, e te Tamaiti a te Atua Teitei Rava? Tē pati atu nei au ki a koe ē, auraka koe e tāmamae mai i āku.” 
LUK.8.29	Kua 'akaue ana 'oki a Iēsū i te vaerua vi'ivi'i kia 'aere mai ki va'o mei roto mai i taua tangata ra. 'E mānganui tō te dēmoni 'opu'anga i aia. Ē kia tāpeka'ia aia ki te 'āuri ē te piri'anganaoa ma te tiaki'ia, 'ati'ati tākiri rava akera i aia te ruru'anga 'āuri, ē tuaru'ia atura aia e te dēmoni ki te au ngā'i mēdēbara ra.
LUK.8.30	Kua ui atura a Iēsū ki aia, nā kō atura, “Ko 'ai tō'ou ingoa?”
LUK.8.30	Kua nā kō maira aia, “Ko Manotini,” nō te mea 'e mānganui 'oki te au dēmoni i ō ki roto i aia. 
LUK.8.31	Ē kua kaku maira rātou ki aia, auraka aia e 'akaue i a rātou e 'aere ki te pō.
LUK.8.32	'E 'ānana puaka ma'ata tei reira i te kai'anga i te kai i runga i te maunga. Kua kaku maira rātou ki aia, e tuku aia i a rātou kia tomo 'ua ana ki roto i te au puaka. Ē kua tuku 'ua atura aia i a rātou. 
LUK.8.33	'Aere atura te au dēmoni ra ki va'o i taua tangata ra, tomo atura ki roto i te au puaka. E 'oro viviki 'ua atura taua 'ānana ra ki raro nā te ngā'i pā'eke'eke ra ē ki roto rava i te roto ra, maremo atura.
LUK.8.34	E kite akera te aronga 'āngai puaka i taua mea ra, 'ati i'ora, ē 'akakitekite 'aere atura ki roto i te 'ōire ē te au kāinga katoa ra. 
LUK.8.35	Kua 'aere atura te au tangata ki va'o i te 'ōire e 'ākara i tei tupu ē kua tae maira ki a Iēsū ra, kitea atura i te tangata nā roto i aia te au dēmoni ra i te no'o'anga i te pae vaevae o Iēsū, kua kāka'u'ia ki te kāka'u, ē kua mārama 'aka'ou tōna manako. 
LUK.8.36	Ē te aronga i kite ra, kua 'akakite atura ki a rātou i te tū o te 'akaora'anga o taua tangata dēmoni ra. 
LUK.8.37	Kua pati maira te tangata tini rava rāi o taua pae 'enua i Gerāsini ra ki a Iēsū e 'aere kē atu mei a rātou mai. Kua roko'ia 'oki rātou e te mataku ma'ata. 'Aere atura aia ki runga i te poti, 'oki atura. 
LUK.8.38	Kua pati 'ua maira taua tangata ra nā roto i aia te au dēmoni ra ē, kia āru aia i a Iēsū.
LUK.8.38	Kua tono atura rā a Iēsū i aia, nā kō atura, 
LUK.8.39	“Ka 'oki ki tō'ou ngutu'are, e 'akakite atu i te ma'ata o tā te Atua rāvenga ki a koe na.”
LUK.8.39	'Aere atura aia, 'akakite atura e pini 'ua ake taua 'ōire ra i te ma'ata o tā Iēsū rāvenga ki aia.
LUK.8.40	I te 'oki'anga mai a Iēsū ra, kua 'āriki mai te tangata tini rava rāi i aia, nō te mea, tē tāpapa anake ra rātou i aia. 
LUK.8.41	Ē inā, kua 'aere maira tēta'i tangata, ko Iāiro te ingoa, 'e tūtara nō te sūnago, ē kua 'akatopa maira aia ki raro i te pae vaevae o Iēsū, ē kaku maira, e 'aere ki tōna 'are. 
LUK.8.42	'E tamā'ine 'ānau ta'i 'oki tāna, 'okota'i nga'uru mā rua ōna mata'iti, kua vaitata rava i te mate.
LUK.8.42	Kia 'aere ra a Iēsū, kua 'ōtotitoti maira te tangata i aia. 
LUK.8.43	Tei reira tēta'i va'ine, rau nga'uru mā rua ōna mata'iti i te riu 'ua'anga. Kua pou rava tōna 'apinga i te aronga rapakau maki, ē kāre rava aia i ora i a rātou. 
LUK.8.44	Kua 'aere maira aia nā muri i a Iēsū ē kua 'āmiri maira i tōna tapa kāka'u, ē mao i'ora tōna riu i reira rāi. 
LUK.8.45	Kua tuatua akera a Iēsū, “Ko 'ai ra tei 'akatūkia mai i āku nei?” E 'u'una anake i'ora rātou. Kua karanga atura a Pētero, “E te 'Atu, tē kōnoninoni'ia mai nei koe e tēianei urupū'anga tangata.”
LUK.8.46	Kua tuatua maira a Iēsū, “Kua 'akatūkia mai tēta'i i āku. Kua nakiro 'oki au ē, 'e mana tei riro atuna nō konei atu i āku nei.” 
LUK.8.47	E kite atura taua va'ine ra ē kāre aia i ngaro, kua 'aere maira aia ma te rūtetetete, 'akatopa 'ua maira aia ki raro ki mua i a Iēsū, 'akakite 'ua maira i mua i te aroaro o te tangata rava rāi ē, 'e a'a te tumu i 'akatūkia mai ei aia i a Iēsū, ē katoa kua ora rava aia i reira. 
LUK.8.48	Ē kua karanga atura a Iēsū ki aia, “E mā'ine, kua ora koe i tō'ou 'irinaki'anga i āku, e 'aere ma te 'au.”
LUK.8.49	Ē tē tuatua ra a Iēsū, kua 'aere maira tēta'i tangata mei kō mai i te ngutu'are o Iāiro, te tūtara ma'ata o te sūnago ra, kua 'akakite maira, “Kua mate rava tō tamā'ine. Auraka e tāmanamanatā 'aka'ou i te Pū'āpi'i.”
LUK.8.50	Kua 'akarongo rā a Iēsū i te reira, ē kua karanga atura aia ki a Iāiro, nā kō atura, “Auraka e ngarangara, e 'irinaki 'ua, ē ka ora'ia tā'au tamā'ine.”
LUK.8.51	E tae atura aia ki te ngutu'are o Iāiro, kāre rava aia i 'akatika i tēta'i tangata kia tomo ki roto, māri rā ko Pētero, ko Ioane ē ko Iākōbo, ē te metua tane ma te metua va'ine o taua tamā'ine ra. 
LUK.8.52	Tē auē ra ē tē tangi ra te tangata rava rāi i aia. Ē inā, kua karanga atura a Iēsū, “Auraka e auē, kāre aia i mate, kua moe rā.”
LUK.8.53	Kua tā'ito'ito maira rātou i aia, kua kite 'oki rātou ē, kua mate rava taua tamā'ine ra. 
LUK.8.54	Ko Iēsū rā, kua rave atura aia i tōna rima, kua kāpiki atura, nā kō atura, “E tamā'ine, e tū ki runga!” 
LUK.8.55	Kua 'oki maira tōna vaerua, kua tū maira aia ki runga i reira rāi. Kua 'akaue atura a Iēsū kia 'ōronga'ia tēta'i kai nā taua tamā'ine ra. 
LUK.8.56	Vā 'ua atura tōna ngā metua. Kua 'akaue atu rā a Iēsū i a rāua ē, auraka rava e 'akakite ki tēta'i 'ua atu i tei tupu ra.
LUK.9.1	Kua 'akaputuputu maira a Iēsū i te au pipi tino nga'uru mā rua ra, kua tuku atura ki a rātou i te mana ē te rangi ki runga i te au dēmoni katoa, ē kia 'akaora i te maki. 
LUK.9.2	Kua tono atura aia i a rātou kia tūtū 'aere i te bāsileia o te Atua, ē e 'akaora 'oki i te aronga maki. 
LUK.9.3	Kua karanga atura aia ki a rātou, “Auraka 'ei 'apinga e 'apai'ia atu i tō kōtou tere, auraka 'ei tokotoko, auraka 'ei pūtē, auraka 'ei mānga, auraka 'ei moni, ē auraka kia takirua pereue i te tangata 'okota'i. 
LUK.9.4	Ē te 'are tā kōtou e tomo ra, 'ei reira no'o ei ē ka 'aere atu ei. 
LUK.9.5	Ē tei kore e 'āriki mai i a kōtou, kia 'akaruke rā kōtou i taua 'ōire ra, ka rūrū atu i te one o tō kōtou vaevae 'ei 'akamatakite'anga atu i a rātou.”
LUK.9.6	'Aere atura rātou nā roto i te au 'ōire i te tūtū 'aere'anga i te tuatua meitaki ē te 'akaora maki i te au ngā'i rava rāi.
LUK.9.8	Ē tē tuatua'ia e tēta'i pae ē, kua kitea'ia mai a Ēlia; 'e tēta'i pae rā ē, kua tū 'aka'ou mai tēta'i peroveta mei 'ito roa mai. 
LUK.9.9	Kua nā kō akera a Heroda, “Kua tīpū'ia e au te ūpoko o Ioane. Ko 'ai rā tēia ē, nōna tēianei au tuatua tāku e 'akarongo nei?” Tīmata pakari atura aia kia kite mata tikāi i a Iēsū.
LUK.9.10	E 'oki maira te au 'āpōsetolo, kua 'akakitekite maira ki a Iēsū i te au mea kātoatoa tā rātou i rave. Kua arataki atura aia i a rātou, 'aere pōiri atura ki tēta'i 'ōire i tuatua'ia ra ē ko Betesaida. 
LUK.9.11	E kite akera te tangata tini, kua āru maira rātou i aia. Ē kua 'āriki atura aia i a rātou, tuatua maira ki a rātou nō te bāsileia o te Atua, ē 'akaora akera i a rātou tei 'inangaro kia 'akaora'ia i tō rātou maki.
LUK.9.12	E parepare akera te rā, kua 'aere maira te tino nga'uru mā rua ra ki a Iēsū, nā kō maira, “E tuku atuna i te pouou tangata nei kia 'aere ana ki te au 'ōire ra ē te au kāinga i vaitata mai nei kia rauka tō rātou ngā'i moe'anga ē te kai, nō te mea, 'e mēdēbara 'oki tēia tā tātou e no'o nei.”
LUK.9.13	Kua nā kō atura aia ki a rātou, “Nā kōtou e 'ōronga atu i te kai nā rātou.” Kua nā kō maira rātou, “E rima 'ua rāi ā tātou taupūpū varāoa, ē e rua 'oki ika, māri 'ua, kia 'aere mātou e 'oko i te kai nā tēia aronga ma'ata.” 
LUK.9.14	E rima pa'a tauatini tāne i reira.
LUK.9.14	Kua karanga atura a Iēsū ki tāna au pipi, “E 'akano'o pupu 'aere i a rātou ki raro, kia takirima nga'uru 'aere i te pupu 'okota'i.”
LUK.9.15	Kua pērā atura rātou, 'akano'o 'aere atura i a rātou rava rāi ki raro. 
LUK.9.16	Kua rave i'ora a Iēsū i ngā taupūpū varāoa ē rima ra, ē ngā ika e rua, nānā akera ki runga i te rangi, 'akameitaki atura, vāvā'i i'ora, 'ōronga atura nā te au pipi ra e tuku atu ki mua i te aroaro o taua aronga ma'ata ra. 
LUK.9.17	Kai anake i'ora rātou rava rāi, e pangia rava akera. 'Akaputuputu i'ora rātou i te tōtoengā kai, ē kī akera ngā tāpora e rau nga'uru mā rua.
LUK.9.18	Ē tei te pure a Iēsū anake 'ua'orāi i tēta'i rā, tei reira rāi 'oki tāna au pipi, kua ui atura aia ki a rātou, “Ko 'ai au nei i tā te tangata nei tuatua'anga?”
LUK.9.20	Kua pa'u maira a Pētero, nā kō maira, “Ko te Mesia a te Atua!”
LUK.9.21	Kua ako 'ua atura a Iēsū ma te 'akaue atu i te tino nga'uru mā rua, auraka rava rātou e 'akakite ki tēta'i 'ua atu tangata i te reira, nā kō atura, 
LUK.9.22	“'E mānganui tō te Tamaiti a te Tangata nei mamae mate e tikāi, ē e kōpae'ia aia e te aronga pakari, te kau ta'unga nunui ē te au Pū'āpi'i Ture ra, ē e tāmate rava'ia 'oki, ē e 'akatū 'aka'ou'ia kia tae ki te pō toru ra.”
LUK.9.24	Ko tei 'inangaro i te tāpū i tōna ora, kua ngere ia i te ora, ko tei tika rā i aia i te 'akangere i tōna ora nōku nei, 'e ora ia tōna. 
LUK.9.25	'E a'a 'oki tā te tangata nei pu'apinga kia rauka i aia tō tēianei ao kātoatoa, inārā kua mate aia 'ua'orāi, mē kāre ra kua riro atu tōna vaerua? 
LUK.9.26	Ko te tangata 'oki e 'akamā i āku ē tāku nei tuatua, ko ia tā te Tamaiti a te Tangata nei e 'akamā kia 'aere mai aia ma tōna 'ua'orāi kakā ē tō te Metua ē tō te au 'āngela tapu ra. 
LUK.9.27	Tika tikāi tāku e 'akakite atu ki a kōtou nei, kāre 'ua tēta'i pae o te aronga e tū mai nei e roko'ia e te mate, e kite ei rātou i te bāsileia o te Atua.”
LUK.9.28	E pō varu akera i muri ake i tēianei tuatua'anga, kua arataki atura a Iēsū i a Pētero, ko Ioane ē Iākōbo ki runga i te maunga e pure. 
LUK.9.29	Ē tē pure ra aia, tūkē atura tōna mata, teatea atura tōna kāka'u mei te kanapa o te uira. 
LUK.9.30	Ē inā, tē tuatua maira ki aia 'e tokorua tangata, ko Mōse ē ko Ēlia; 
LUK.9.31	i mama mai rāua i roto i te kakā, ē kua tuatua i'ora i te matenga nōna ra tei vaitata i te tupu ki aia i Iērūsalēma. 
LUK.9.32	Kāreka a Pētero mā, kua varea'ia rātou e te moe. E ara akera rātou, kite atura rātou i tōna kakā ē ngā tangata i tū katoa i vaitata i aia. 
LUK.9.33	Ē tei te riro kē'anga rāua mei aia atura, kua karanga atura a Pētero ki a Iēsū, “E te 'Atu, 'e mea meitaki ki no'o tātou i konei. E 'akatū mātou i e toru 'are pū'ākapa: nō'ou tēta'i, nō Mōse tēta'i, ē nō Ēlia 'oki tēta'i.” Kāre aia i kite tikāi i tāna e tuatua ra.
LUK.9.34	I aia e tuatua ra, ko tēta'i tiao maira i te tāpoki'anga mai i a rātou. Kua mataku akera rātou i tō rātou ō'anga atu ki roto i te tiao. 
LUK.9.35	Ē tēta'i reo maira nā roto mai i taua tiao ra i te nā kō'anga mai ē, “Ko taku Tamaiti 'iki'ia tēia. Ka 'akarongo ki aia!”
LUK.9.36	Ē i muri ake i taua reo ra, ko Iēsū anake i'ora te kitea mai. Kua muna ngaro i'ora rātou, kāre rava i tuatua 'ua atu ki te tangata i taua au rā ra i te au mea tā rātou i kite ra.
LUK.9.37	I tērā mai rā, 'e urupū ma'ata tei 'ārāvei mai i a Iēsū i tōna 'eke'anga maira mei runga mai i te maunga ra. 
LUK.9.38	Ē inā, kua kāpiki maira tēta'i tangata o taua urupū ma'ata ra, nā kō maira, “E te Pū'āpi'i ē, tē pati atu nei au ki a koe, e 'ākara aro'a mai koe i taku tamāroa nei, nō te mea, ko taku tamaiti 'ānau ta'i ia. 
LUK.9.39	Inā, tē 'opukia nei aia e tēta'i vaerua ra, ē auē i'ora aia, ē 'a'ae'ia i'ora aia, 'uka'ia i'ora tōna va'a, ē kua ma'ata tōna paruparu, nō te mea, kāre roa taua vaerua ra e 'akaruke 'ua mai i aia. 
LUK.9.40	I pati 'akatenga ana 'oki au ki tā'au au pipi kia tuaru atu i aia ki va'o, kāre rā i rauka i a rātou.”
LUK.9.41	Kua pa'u atura a Iēsū, nā kō atura, “Auē ia uki 'akarongokore ē te tārurikē'ia ē! Mei te a'a ra te roa o tōku no'o'anga ki ō kōtou nei ē te 'akakoromaki'anga atu i a kōtou? E 'apai mai i tō tamāroa ki konei.”
LUK.9.42	Ē tē 'aere maira rāi aia, kua titiri tākiri atura te dēmoni i aia ki raro, ē kua 'a'ae maira i aia. Kua kauvae atura a Iēsū i taua vaerua kino ra, 'akaora atura i taua tamaiti ra, tuku atura ki tōna metua tāne ra. 
LUK.9.43	Kua ūmere anake atura rātou i te nui ngāngare o te Atua.
LUK.9.43	Ē tē vā anake ra te tangata kātoatoa i te au mea rava rāi tā Iēsū i rave, kua karanga atura aia ki tāna au pipi, 
LUK.9.44	“E 'akarongo meitaki mai ki tēianei au tuatua: e riro 'oki te Tamaiti a te Tangata i te tuku'ia atu ki te rima tangata.” 
LUK.9.45	Kāre rā rātou i mārama i taua tuatua ra, kua 'u'una'ia ia kia kore rātou e kite. Ē kua mataku 'oki rātou i te ui atu ki aia i te reira tuatua.
LUK.9.47	Ē, i te kite'anga a Iēsū i te tau'ētono'anga o tō rātou ngākau, kua rave atura aia i tēta'i tamaiti iti ē kua tuku maira ki tōna pae, 
LUK.9.48	ē kua karanga atura ki a rātou, “Ko tei 'āriki mai i tēianei tamaiti iti nō tōku nei ingoa, kua 'āriki mai ia i āku. Ē tei 'āriki mai i āku, kua 'āriki aia i tei tono mai i āku nei. Ē ko tei meangiti rava i roto i a kōtou na, ko tei ma'ata rava atu ia.”
LUK.9.49	Kua tuatua maira a Ioane, nā kō maira, “E te 'Atu, i 'ākara ana mātou i tēta'i tangata i te tuaru i te dēmoni i tō'ou na ingoa. Kua karanga atura mātou ki aia, ‘Auraka,’ nō te mea, kāre aia i āru mai i a tātou nei.”
LUK.9.50	Kua karanga atura a Iēsū ki aia, “Auraka e tāpū atu i aia. Ko tēta'i 'ua atu tei kore e pāto'i mai i a kōtou, nō kōtou ia.”
LUK.9.51	E vaitata akera te au rā e riro ei aia ki runga i te rangi, kua 'akakoro tikāi i'ora a Iēsū e 'aere ki Iērūsalēma. 
LUK.9.52	Kua tono atura aia i te karere nā mua i aia. Kua 'aere atura rātou ē tomo atura ki roto i tēta'i 'ōire Sāmāria, e 'akate'ate'amamao i tēta'i tāpae'anga nō Iēsū. 
LUK.9.53	Kāre akera tō Sāmāria i 'ō'ō mai i aia, nō te mea, tē 'aere ra aia ki Iērūsalēma. 
LUK.9.54	Ē kia kite akera ngā pipi nāna ko Iākōbo rāua ko Ioane i te reira, kua tuatua maira rāua, “E te 'Atu, 'e tika āina i a koe kia pati atu māua i te a'i nō runga mai i te rangi kia topa mai, kia pou atu rātou?”
LUK.9.55	Kua 'uri atura a Iēsū, e kauvae atura i a rāua.
LUK.9.56	'Aere atura rātou ki tēta'i 'ōire kē.
LUK.9.57	Ē tē 'aere atura rātou nā te arāta'a, kua karanga atura tēta'i ki a Iēsū, “Ka āru atu au i a koe i tō'ou au 'aerenga rava rāi.”
LUK.9.58	Kua pa'u maira a Iēsū ki aia, “'E ana tō te au suoli, 'e kō'anga tō te au manu o te reva, kāreka te Tamaiti a te Tangata nei, kāre ōna 'e urunga ūpoko.”
LUK.9.59	Kua karanga atura aia ki tēta'i, “Ka āru mai i āku.” Kua nā kō maira aia, “E te 'Atu, e tuku 'ua ake koe i āku kia 'aere ana au nā mua e tanu i taku metua tāne.”
LUK.9.60	Kua karanga atura a Iēsū ki aia, “Vai'o atu nā tei mate e tanu i tō rātou i mate ra. E 'aere rā koe e tūtū 'aere i te bāsileia o te Atua.”
LUK.9.62	Kua pa'u atura a Iēsū ki aia, “Kāre rava 'e tangata i tuku i tōna rima ki te 'ārote ka 'ākara ai ki muri, e tau nō te bāsileia o te Atua.”
LUK.10.1	Ē muri akera, kua 'akataka atu rāi te 'Atu i e 'itu nga'uru mā rua pipi kē atu, tātaki tokorua atura i te tono'anga i a rātou nā mua i aia ki te au 'ōire ē te au ngā'i rava rāi tāna i 'akakoro ē, e 'aere katoa aia ki reira. 
LUK.10.2	Kua karanga atura aia ki a rātou, “Tē ma'ata 'ua nei te mou, tē iti nei rā te aronga rave 'anga'anga. Ē tēianei, e pati kōtou ki te 'Atu o te mou kia unga mai aia i te au rave 'anga'anga ki tāna kokoti'anga mou ra. 
LUK.10.3	E 'aere kōtou. Inā, tē tono atu nei au i a kōtou mei te au punua māmoe i rotopū i te au luko ra. 
LUK.10.4	Auraka 'ei kiri moni e tao'i'ia, auraka 'ei pūtē, auraka 'ei tāmaka, auraka e aro'a 'ua atu i te tangata i te arāta'a ra.
LUK.10.5	“Ē te 'are tā kōtou e tomo ra, e nā mua i te karanga atu ē, ‘'Ei 'au tō tēianei ngutu'are.’ 
LUK.10.6	Mē te reira tēta'i tamaiti nō te 'au, e vai rāi tā kōtou 'au i runga a'o i aia; mē kāre rā, ka 'oki 'aka'ou mai ia ki runga a'o i a kōtou. 
LUK.10.7	Ē i taua 'are rāi no'o ei, e kai 'ua rāi i te kai, e inu 'ua rāi 'oki i tā rātou e 'ōronga mai. E tau 'oki te rave 'anga'anga i tāna tūtaki. Auraka e 'aere atu mei tēta'i 'are ki tēta'i 'are.
LUK.10.8	“Ē te 'ōire tā kōtou e tomo ra, ē kua 'ō'ō mai i a rātou i a kōtou, ka kai kōtou i te kai e tuku'ia mai i mua i tō kōtou aroaro. 
LUK.10.9	E 'akaora 'oki i tō te reira au maki, ē karanga atu ki a rātou, ‘Kua vaitata mai nei te bāsileia o te Atua ki a kōtou na.’ 
LUK.10.10	Ē te 'ōire tā kōtou e tomo ra, ē kāre rātou e 'ō'ō mai i a kōtou, e 'aere atu kōtou ki va'o ki tō te reira au arāta'a, ē karanga atu ei, 
LUK.10.11	‘Te one o tō kōtou 'ōire i piri mai ki tō mātou vaevae, tē tāmā atu nei mātou 'ei 'akairo kino ki a kōtou. Inārā, kia pāpū kōtou ē, tē vaitata mai nei te bāsileia o te Atua.’ 
LUK.10.12	Tē karanga atu nei au ki a kōtou, 'e ngari ake tō Sodoma i te reira 'ōire i taua rā ra.”
LUK.10.14	Inārā, 'e ngari ake tō Tūria ē tō Sīdona i a kōrua i te 'akavā'anga. 
LUK.10.15	Ē ko koe na 'oki, e Kāperenāuma, ka 'akateitei'ia āinei koe ki te rangi? Ka 'ōpara'ia koe ki raro i te pō!”
LUK.10.17	Kua 'oki 'aka'ou maira te 'itu nga'uru mā rua ra ma te rekareka, kua nā kō maira, “E te 'Atu, kua kauraro katoa mai te au dēmoni i a mātou i tō ingoa na.”
LUK.10.18	Kua pa'u atura a Iēsū ki a rātou, “Kua kite au i a Sātani i te topa'anga mei te uira ra nō runga mai i te rangi ra. 
LUK.10.19	Inā, kua 'ōronga atu au ki a kōtou i te mana kia takataka'i 'ua atu ki runga i te au 'ōvī ē te tēkōpio, ē ki runga a'o i te ririnui kātoatoa o te 'enemi. Kāre rava 'e mea e mate ei kōtou. 
LUK.10.20	Inārā, auraka kōtou e rekareka nō te mea i kauraro te au vaerua i a kōtou. E rekareka rā kōtou nō te mea i tātā'ia tō kōtou au ingoa ki runga i te ao ra.”
LUK.10.21	I taua ora rāi kua rekareka ma'ata a Iēsū i roto i te Vaerua Tapu ē kua karanga atura, “E 'akameitaki au i a koe, e te Metua, te 'Atu nō te rangi ē te 'enua nei, nō te mea, ko koe i 'u'una kē atu i tēianei au mea i te aronga pakari ē te kite, ē kua 'akakite mai ki te tamariki nei. Koia ia, e te Metua ē, 'e mea mareka ia i a koe.
LUK.10.23	Kua 'āriu atura aia ki tāna au pipi ē kua tuatua atura ki a rātou anake 'ua, “'E ao tō te mata i 'ākara i te au mea tā kōtou e 'ākara nei! 
LUK.10.24	E 'akakite atu au ki a kōtou, 'e mānganui te au peroveta ē te 'ui ariki i 'inangaro i te 'ākara i te au mea tā kōtou e 'ākara nei, ē kāre ake nei rātou i 'ākara. Kua 'inangaro rātou i te 'akarongo mai i tā kōtou e 'akarongo nei, ē kāre ake nei i 'akarongo.”
LUK.10.26	Kua karanga atura a Iēsū ki aia, “'E a'a tei tātā'ia ki roto i te Ture ra? Tē pē'ea ra koe i te tatau'anga?”
LUK.10.29	Kāreka aia, nō te 'inangaro i te 'akatika i aia 'ua'orāi, kua tuatua maira ki a Iēsū, “Ko 'ai 'oki tōku tangata tupu?”
LUK.10.30	Kua pa'u atura a Iēsū, nā kō atura, “Kua 'aere ra tēta'i tangata nō Iērūsalēma ki Iēriko, roko'ia i'ora aia e te 'ānana keikeiā. I kiritiriti'ia e rātou tōna kāka'u, kua pāpā rātou i aia ē 'aere atura ma te 'akaruke i aia kua vaitata i te mate. 
LUK.10.31	Kua 'aere 'ua maira tēta'i ta'unga nā taua arāta'a ra, ē kia 'ākara atura aia i aia, tāpae atura aia, nā tēta'i pae arāta'a atura i te 'aere. 
LUK.10.32	Pērā katoa tēta'i Ngāti Levi ko tei 'aere vaitata ki taua ngā'i ra, kua 'ākara ē kua tāpae atura aia, nā tēta'i pae arāta'a atura i te 'aere. 
LUK.10.33	Ko tēta'i tangata Sāmāria rā, tē 'aere 'ua ra i tōna 'aerenga, tae atura aia ki reira, ē 'ākara atura i aia, tangi atura i aia, 
LUK.10.34	'aere atura ki aia, kua riringi i'ora i te 'inu ē te uaina ki roto i tōna au puta ra, va'ī atura ē kua 'akano'o atura i aia ki runga i tōna 'ua'orāi 'āsini, arataki atura i aia ki te ngā'i tāpae'anga ē 'ākono atura i aia. 
LUK.10.35	E pōpongi akera, kua rave mai aia i e rua moni 'ārio ē kua 'ō ake ki te tangata 'are ra, kua karanga atura ki aia, ‘E utuutu koe i aia nei ē kia riro tā'au moni, nāku ia e tūtaki atu ki a koe kia 'oki mai au ra.’ ”
LUK.10.36	Kua ui atura a Iēsū, “I taua ngā tokotoru ra, ko 'ai i tō'ou manako'anga te tangata tupu nōna tei roko'ia e te 'ānana keikeiā ra?”
LUK.10.37	Kua tuatua maira te Pū'āpi'i Ture, “Ko tei aro'a atu i aia ra.” Kua karanga atura a Iēsū ki aia, “Ka 'aere koe ē e 'akapērā katoa.”
LUK.10.39	'E teina tōna ko Māria te ingoa, ko tei no'o ia i te pae vaevae o te 'Atu i te 'akarongo'anga i tāna tuatua. 
LUK.10.40	Ko Māreta rā, kua varenga aia ki te 'ākonokono'anga i te au manu'iri. Ē kua 'aere maira ki a Iēsū ra, kua tuatua maira, “E te 'Atu, kāre āina koe e 'ākono mai, kua 'akaruke mai tōku teina i āku anake 'ua e raverave? E karanga atu koe ki aia, e rave katoa mai.”
LUK.10.41	Kua pa'u atura te 'Atu, nā kō atura ki aia, “E Māreta ē, e Māreta, tē apiapi 'ua ana koe ma te pekapeka i te au mea 'e mānganui; 
LUK.10.42	'okota'i rava rā mea 'e umuumu'ia. Kua 'iki 'oki a Māria nei i te tu'anga meitaki nei, ē kāre te reira e 'apai kē'ia mei kō i aia.”
LUK.11.1	Tē pure ra a Iēsū i tēta'i ngā'i, e oti akera, kua tuatua maira ki aia tēta'i pipi āna, “E te 'Atu, e 'āpi'i mai i a mātou nei i te pure, mei a Ioane i 'āpi'i katoa atu i tāna au pipi.”
LUK.11.2	Kua karanga atura a Iēsū ki a rātou, “E nā kō kōtou kia pure:
LUK.11.2	‘E te Metua,
LUK.11.2	kia 'akatapu'ia tō'ou ingoa, kia tae tō'ou bāsileia.
LUK.11.3	'Ō mai i te kai e tau i a mātou i tērā rā, i tērā rā.
LUK.11.4	E 'akakore mai i tā mātou au 'ara;
LUK.11.4	tē 'akakore katoa nei 'oki mātou i tā tei 'ara i a mātou nei.
LUK.11.4	Auraka e arataki i a mātou ki roto i te tīmata'anga.’ ”
LUK.11.5	Kua karanga atura 'oki a Iēsū ki a rātou, “'E 'oa tō tēta'i o kōtou na, ka 'aere atu ei aia ki aia i te tūruā'ipō, ka karanga atu ei ki aia ra ē, ‘E taku 'oa, 'ō mai ana e toru taupūpū varāoa, 
LUK.11.6	nō te mea, kua tāpae mai nei tēta'i 'oa ōku nei i tōna 'aerenga, ē kāre āku kia tuku atu ki mua i tōna aroaro.’ 
LUK.11.7	Ē kia pa'u mai aia mei roto maira, i te nā kō'anga mai, ‘Auraka e 'akapekapeka mai i āku. Kua tāmou'ia te pā, tei runga au i te ro'i ē taku au tamariki katoa. Kāre 'e tika i āku kia tū ki runga e 'ō atu nā'au.’ 
LUK.11.8	E 'akakite atu au ki a kōtou, kore 'ua atu aia e tū ki runga e 'ōronga atu nō te mea 'e 'oa aia nōna, e tū rā aia nō te pati 'akatenga, ka 'ōronga atu ei i tāna i 'inangaro ra.
LUK.11.9	“E karanga atu 'oki au ki a kōtou, e pati ē e 'ōronga'ia mai tā kōtou. E kimi, e kitea'ia i a kōtou. E tōpāpā atu, e kiriti'ia mai te pā i a kōtou. 
LUK.11.10	Nō te mea, ko te aronga katoa i pati ra, kua rauka ia. Ē ko tei kimi ra, kua kitea ia. Ē tei tōpāpā ra, e kiriti'ia mai ia te pā i aia. 
LUK.11.11	Ko 'ai ia metua i ō kōtou nei, kia pati mai tāna tamaiti i tēta'i ika e 'apai atura i tēta'i 'ōvī nāna? 
LUK.11.12	Ē kia pati mai aia i tēta'i 'ua moa, e 'apai atu āina i tēta'i tēkōpio? 
LUK.11.13	Ē tē tika na i a kōtou, noa atu tō kōtou tū kino, kia 'ōronga i te au mea meitaki nā tā kōtou tamariki, ka tanga ai 'oki i tō kōtou Metua i te ao ra i te 'ōronga mai i te Vaerua Tapu ki te aronga e pati atu ki aia ra.”
LUK.11.14	Tē tuaru ra a Iēsū i tēta'i dēmoni mūrare ki va'o. Ē kia 'aere atura taua dēmoni ra ki va'o, kua tuatua maira taua mūrare ra. Vā 'ua i'ora te tangata. 
LUK.11.15	Kua tuatua akera tēta'i pāpāki ra, “Tē tuaru nei aia i te dēmoni ki te mana o te dēmoni ma'ata ko Bēlezebūba.”
LUK.11.17	Kua nakiro rā a Iēsū i tō rātou manako, ē kua tuatua atura ki a rātou, “Ko te au bāsileia e mavete e pou ia, ē ka 'inga tēta'i ngutu'are ki runga i tēta'i. 
LUK.11.18	Ē kia mavete'ia a Sātani, 'e a'a 'oki tōna bāsileia e mou ei? Ē tē 'akakite nei kōtou ē, tē tuaru nei au i te dēmoni ki te mana o Bēlezebūba. 
LUK.11.19	Mei te mea ē, tē tuaru nei au i te dēmoni ki te mana o Bēlezebūba, ki te mana nō 'ai ra i tuaru ei tā kōtou tamariki i a rātou? Ē tēianei ko rātou tō kōtou au 'akavā! 
LUK.11.20	Mei te mea rā ē, tē tuaru nei au i te dēmoni ki te rima o te Atua, kua roko'ia tika'ia kōtou e te bāsileia o te Atua.
LUK.11.21	“Kia tiaki te tangata māro'iro'i ma te au tao'onga tamaki i tōna ngutu'are, tē vai meitaki ra ia tōna 'apinga. 
LUK.11.22	Kia 'aere mai rā tēta'i tangata ririnui 'ua atu, e 'autū i'ora ki runga a'o i aia, 'apai atura i te au tao'onga tamaki tāna i 'irinaki ana, ē tu'a 'aere atura i tōna au 'apinga.
LUK.11.24	“Kia 'aere mai te vaerua vi'ivi'i i roto i tēta'i tangata nei ki va'o, kua 'aere atura aia nā roto i te au ngā'i pāpāmarō ē e kimi i te 'akangāro'i'anga. Ē kāre akera i kitea, kua nā kō i'ora, ‘Ka 'oki au ki te 'are mei reira mai au nei.’ 
LUK.11.25	Ē kia tae mai aia ra, kite i'ora ē, kua oti i te tāmā'ia ē te 'akamānea'ia. 
LUK.11.26	Kua 'aere atura aia e tiki i 'e toko'itu vaerua kino ma'ata rava, e tomo atura rātou ki roto, no'o atura ki reira. Ē i te 'openga i'ora kino ma'ata 'ua atura tō taua tangata ra i tei muatangāna ra.”
LUK.11.27	Tē tuatua 'ua ra a Iēsū i taua tuatua ra, kua kāpiki 'ua maira tēta'i va'ine i rotopū i te urupū tangata ra, “'E ao tō te kōpū i 'apai i a koe, ē te ū tā'au i ngote ra.”
LUK.11.28	Kua pa'u atura a Iēsū, “'E ao māri tō rātou tei 'akarongo i te tuatua a te Atua ē kua 'ākono atura i te reira.”
LUK.11.30	Mei a Iōna 'oki i riro 'ei 'akairo nō tō Nīneve, pērā katoa te Tamaiti a te Tangata nā tēianei uki. 
LUK.11.31	E tū katoa mai te ariki va'ine nō 'apatonga ē te tangata o tēia uki nei i te 'akavā'anga ra e 'aka'apa i a rātou, i te mea, i 'aere mai aia mei te 'openga mai o tēianei ao e 'akarongo i te tuatua pakari a Sōlomona; ē inā, tei konei tei ma'ata atu i a Sōlomona. 
LUK.11.32	E tū katoa mai te au tangata o Nīneve ma tēianei uki tangata i te 'akavā'anga ra, e 'aka'apa mai i a rātou, kua tatarā'ara 'oki rātou i te ako'anga'ia atu e Iōna; ē inā, tei konei tei ma'ata atu i a Iōna.”
LUK.11.34	Ko te mārama o te kōpapa ko tō'ou mata ia. Mē tē meitaki ra tō mata, kua mārama ia tō'ou kōpapa katoa; kāreka kia kino, ka pōiri tō'ou kōpapa katoa. 
LUK.11.35	Ē tēnā na, e matakite kia kore e riro te mārama i roto i a koe na 'ei pōiri. 
LUK.11.36	Mei te mea ē, kua pini kātoatoa 'oki tō kōpapa i te mārama, ē kāre 'e ngā'i pōiri, e mārama kātoatoa ia, mei te mārama lāmepa e tūrama i a koe ki tōna kakā.”
LUK.11.37	I te oti'anga a Iēsū i te tuatua, kua pati maira tēta'i Phārīsea ki aia e 'aere e kaikai ki ōna ra. 'Aere atura aia, no'o atura ki te ngā'i kaikai ra. 
LUK.11.38	Vā 'ua i'ora taua Phārīsea ra i te 'ākara'anga mai, ko ia kāre i nā mua i te 'ōrei ka kai ei i te mānga. 
LUK.11.39	Kua tuatua atura te 'Atu ki aia, “Kōtou, e te au Phārīsea na, tē tāmā na kōtou i te kapu ma te mereki nā va'o ake; kāreka i a roto i a kōtou 'ua'orāi, tē kī nei ia i te noinoi 'apinga ē te kino. 
LUK.11.40	E te aronga nēneva ē, kāre āinei nā tei 'anga i a va'o, i 'anga katoa i a roto ra? 
LUK.11.41	E 'ōronga rā ki te puta'ua i tō roto i tā kōtou vairanga, 'ei reira e mā ei te au mea katoa ra i a kōtou.
LUK.11.43	“Auē kōtou, e te au Phārīsea ē! Tē 'inangaro na 'oki kōtou i te au no'o'anga mēmeitaki i te au sūnago ra ē te au aro'a'anga i te ngā'i 'oko'oko'anga ra. 
LUK.11.44	Auē 'oki kōtou, nō te mea, mei te va'arua turuma 'akairokore'ia ra kōtou na, ko tei 'aere vare 'ua'ia e te tangata nā runga a'o ē kāre i kite.”
LUK.11.45	Kua pa'u maira tēta'i Pū'āpi'i Ture ki aia, nā kō maira, “E te Pū'āpi'i, kia pērā mai koe ra, kua 'akakino katoa mai koe i a mātou.”
LUK.11.46	Kua karanga atura a Iēsū, “Auē katoa 'oki kōtou, e te au Pū'āpi'i Ture ē! Tē tuku na 'oki kōtou i te 'apainga teima'a rava ki runga i te tangata, ē kāre rava 'oki tēta'i mangamangā rima o kōtou na e mirimiri 'ua atu i taua 'apainga ra. 
LUK.11.47	Auē 'oki kōtou ē, nō te mea tē patu nei kōtou i te au tanumanga nō te au peroveta, tā tō kōtou 'ai metua i tā ra. 
LUK.11.48	'E au kite kōtou ē kua tika i a kōtou tā tō kōtou 'ai metua i rave ra. Nā rātou 'oki i tā i te au peroveta, ē nā taua peroveta rāi te tanumanga e patu nei kōtou. 
LUK.11.49	Nō reira 'oki i tuatua ai te pakari o te Atua ē, ‘E tono au i te au peroveta ē te au 'āpōsetolo ki a rātou ra, ka tā 'oki rātou i tēta'i pae, ē ka tākinga kino 'oki,’ 
LUK.11.50	ē ka umuumu'ia maira mei tēianei uki te toto o te au peroveta rava rāi i 'akamaringi'ia mei te 'akamata'anga mai o tēianei ao, 
LUK.11.51	mei te toto mai o Ābela e tae roa ake ki te toto o Zākāria tei tā'ia i rotopū i te 'atarau ē te nao ra. Koia mou tāku e karanga atu, ka umuumu'ia mai rāi te reira mei tēianei uki.
LUK.11.52	“Auē 'oki kōtou, e te au Pū'āpi'i Ture ē, nō te mea ē, kua 'apai kē kōtou i te tāviri o te kite. Kāre kōtou 'ua'orāi i tomo ki roto, ē kua ārai katoa kōtou i te aronga e tomo ra.”
LUK.11.53	I tō Iēsū 'akaruke'anga i taua ngā'i ra, kua unuunu tikāi te au Pū'āpi'i Ture ē te au Phārīsea i aia, ē kua 'akakōkō i aia ki te au ui'anga 'e mānganui, 
LUK.11.54	ē tē tiaki ra 'oki rātou i te tāpepe i aia nā roto i tēta'i tuatua tāna ka tuatua mai.
LUK.12.2	Kāre 'oki 'e mea tāpoki'ia e toe i te 'akakite'ia mai, mē kāre rā, i tāngaro'ia e toe i te kitea'ia mai. 
LUK.12.3	Nō te mea ē, ko tā kōtou e tuatua i roto i te pōiri ra, e 'akarongo'ia ia i te mārama ra; ē tā kōtou e kō'umu'umu ra ki roto i te taringa i roto i te au pi'a, e kāpiki 'ua'ia ki runga a'o i te au 'are ra.”
LUK.12.4	“Ē tē karanga atu nei au ki a kōtou, e taku au 'oa, auraka e mataku i te aronga e tā mai i te kōpapa nei, ē muri i'o i te reira, kāre atu rāi ā rātou e rauka. 
LUK.12.5	E 'akaāri atu rā au ki a kōtou i tā kōtou e mataku: e mataku kōtou i aia tei aia te mana kia 'uri atu i a kōtou ki te pō ra, i muri ake i te tā'ia'anga o te kōpapa ra. Koia mou, tāku e 'akakite atu ki a kōtou na, e mataku kōtou i aia.
LUK.12.6	“Kāre āinei e rima manu rikiriki i 'oko'ia ki ngā tene e rua nei? Ē kāre rāi tēta'i i ngaro i te Atua. 
LUK.12.7	Ē kua 'ope 'oki te rauru o tō kōtou ūpoko na i te tatau'ia. Auraka māri kōtou e mataku; 'e ma'ata atu tō kōtou meitaki i tō te au kōpekapeka 'e mānganui.”
LUK.12.8	“Tēia rāi taku tuatua ki a kōtou, ko tei 'a'aki i āku ki mua i te aroaro o te tangata nei, e 'a'aki katoa te Tamaiti a te Tangata i aia ki mua i te aroaro o te au 'āngela a te Atua. 
LUK.12.9	Kāreka tei 'u'una i āku ki mua i te aroaro o te tangata nei, ko te ka 'u'una katoa'ia ki mua i te aroaro o te au 'āngela a te Atua.
LUK.12.12	nā te Vaerua Tapu e 'āpi'i mai i a kōtou i taua 'ati'anga rāi i tei tau kia karanga atu kōtou.”
LUK.12.13	Kua tuatua maira tēta'i nō taua urupū tangata ra ki a Iēsū, “E te Pū'āpi'i, e tuatua ake ana koe ki tōku tuakana kia tu'a mai aia i tō māua 'apinga.”
LUK.12.14	Kua karanga atura a Iēsū ki aia, “E tama, nā 'ai au i 'akariro 'ei 'akavā ē 'ei tu'a 'apinga ki ō kōtou nei?” 
LUK.12.15	Kua karanga atura aia ki te au tangata, “E 'ākara meitaki ē e matakite i a kōtou i te morimori 'apinga. Kāre 'oki ē tei roto i te nui o tōna 'apinga tō tēta'i tangata ora.”
LUK.12.16	Kua taki atura a Iēsū i tēianei parabole, nā kō atura, “'E kāinga 'ua ma'ata tō tēta'i tangata 'apinga nui. 
LUK.12.17	Kua nā kō akera aia i te 'akaeatu'anga ki roto i aia 'ua'orāi, ‘'E a'a tāku e rave? Kāre 'oki aku vairanga e ō mai ei tāku au kai?’ 
LUK.12.18	Kua nā kō akera aia, ‘Tēia tāku ka rave: e vāvā'i au i tōku au 'are vairangā kai nei, ka 'akatū atu ei 'ei au mea mama'ata ake, 'ei reira au e 'akaputuputu ei i tāku au kai rava rāi ma tōku au 'apinga, 
LUK.12.19	ē ka karanga atu ei ki tōku vaerua, E te vaerua ē, 'e 'apinga ma'ata nō te au mata'iti 'e mānganui. E 'akangāro'i mārie, e kaikai, e inu, ē kia rekareka mārie.’ 
LUK.12.20	Kua tuatua maira rā te Atua ki aia, ‘E tērā ra nēneva ē! 'Ei tēianei rāi pō e tikina'ia mai ei tō'ou vaerua. Nō 'ai i'ora tēnā na au 'apinga tā'au i 'akaputuputu na?’
LUK.12.21	“Ko te tū ia o te tangata i 'akaputuputu i te 'apinga nōna 'ua'orāi, ē kāre i ma'ata tōna 'apinga i mua i te Atua ra.”
LUK.12.22	Kua karanga atura 'oki a Iēsū ki tāna au pipi, “Inā 'oki, tē 'akakite atu nei au ki a kōtou, auraka e apiapi i tō kōtou ora, tā kōtou e kai, ē tō kōtou kōpapa i te 'akakāka'u'anga. 
LUK.12.23	'E ma'ata atu te ora i te kai; ē te kōpapa, 'e ma'ata atu ia i te kāka'u. 
LUK.12.24	E 'akama'ara i te au manu: kāre rātou e rūrū, ē kāre 'oki e kokoti; kāre 'ua ō rātou pi'a vairangā 'apinga, ē kāre 'oki 'e 'are vairangā kai. Tē 'āngai rāi te Atua i a rātou. Kāre āina ē, 'e meitaki ma'ata atu tō kōtou i tō te au manu o te reva ra? 
LUK.12.25	Ko 'ai 'oki i a kōtou na e apiapi nei, ka rauka i te 'akatere atu i tōna ora'anga e 'okota'i ake ora? 
LUK.12.26	Mei te mea ē, kāre e rauka i a kōtou i te rave i tēta'i mea meangiti rava, 'e a'a i reira kōtou ka apiapi atu ei i te au mea kē atu? 
LUK.12.27	E 'akama'ara i te au lili, tē pē'ea nei tō rātou tupu. Kāre rātou e 'anga'anga, ē kāre 'oki e 'iro. Tē karanga atu nei rā au ki a kōtou, kāre roa a Sōlomona i tōna mānea 'ope i kāka'u'ia mei tēta'i o rātou nei. 
LUK.12.28	Mei te mea ē, i pērā te Atua i te 'akamānea'anga i te rākau rikiriki o te koro, e vai nei i tēia rā, ē āpōpō e 'uri'ia ki roto i te umu, kāre āinei ma'ata atu tāna 'ākono'anga i a kōtou, e te aronga 'akarongo meangiti nei ē!
LUK.12.29	“Auraka kōtou e kimi i tā kōtou ka kai, ē tā kōtou ka inu; auraka e apiapi. 
LUK.12.30	Ko tā te au 'ētene 'oki ia o tēianei ao e kimi nei. Inā, kua kite tō kōtou Metua ē ka 'inangaro kōtou i aua mea ra. 
LUK.12.31	Inārā, e kimi kōtou i tōna bāsileia ē e 'ōronga katoa'ia mai aua mea ra ki a kōtou na.”
LUK.12.32	“Auraka e mataku, e te 'ānana iti ē. 'E mea mareka'ia e tō kōtou Metua i te 'ōronga mai i te bāsileia nō kōtou. 
LUK.12.33	E 'oko atu i tō kōtou au 'apinga ē e 'ōronga atu ki te puta'ua. E ma'ani i te au kiri moni nā kōtou 'ua'orāi tē kore e piro vave, ē i tēta'i 'apinga nui i te rangi ra tē kāre roa e pou, i te ngā'i e kāre te keiā e tae atu, ē kāre te 'ū'ū e tākinokino atu. 
LUK.12.34	Nō te mea 'oki ē, ko te ngā'i i vai'o'ia ai tō kōtou na 'apinga nui, tei reira katoa ia tō kōtou ngākau.”
LUK.12.36	Kia vai te'ate'amamao kōtou mei te aronga e tatari i tō rātou pū i te 'oki'anga mai mei te 'akaipoipo'anga ra, ē kia tae mai aia ē te tōpāpā mai, kāre e vata rātou i te 'e'eu atu i te pā ki aia. 
LUK.12.37	'E ao tō te reira au tāvini i te 'oki'anga mai tō rātou pū, tē tāpapa ra. Koia mou tāku e karanga atu ki a kōtou na, ka tātua aia i aia 'ua'orāi, ē ka tuku atu i a rātou ki te kaingākai ra ma te 'aere mai e raverave atu i te kai nā rātou. 
LUK.12.38	Ē kia tae mai aia i te pō, i mua ake i te tuaero mē kāre i muri ake, ē ka roko'ia mai ē te pērā ra, 'e ao tō te reira au tāvini! 
LUK.12.39	Kia mārama ra kōtou i tēia: nāringa te pū ngutu'are i kite ē 'e a'a te ora e tae mai ei te keiā, kāre aia e 'akatika 'ua atu i tōna 'are kia tomo 'ua'ia mai. 
LUK.12.40	Ē nō reira, kia vai te'ate'amamao rāi kōtou, nō te mea, i te ora manakokore'ia e kōtou na e tae mai ei te Tamaiti a te Tangata.”
LUK.12.41	Kua ui atura a Pētero ki a Iēsū, “E te 'Atu, tē tuatua mai āina koe i tēnā na parabole ki a mātou nei, mē ki te tangata kātoatoa āina?”
LUK.12.42	Kua pa'u maira te 'Atu, “Ko 'ai te 'aka'aere 'irinaki'ia ē te pakari tā te pū ka tuku ki runga a'o i tōna au tāvini 'ei tu'a i tā rātou tu'anga kai i te ora tau ra? 
LUK.12.43	'E ao tō te reira tāvini tei roko'ia mai e te pū i tōna 'oki'anga mai ē te pērā ra. 
LUK.12.44	Tika tikāi tāku e karanga atu ki a kōtou na, ka 'akariro aia i taua tāvini ra 'ei tiaki i tōna au 'apinga rava rāi. 
LUK.12.45	Inārā, mē tuatua te reira tāvini ki aia 'ua'orāi ē, ‘'E roa tikāi tōku pū i te tae'anga mai,’ i reira aia kua 'akamata atura i te pāpā i te au tāvini tāne ē te au tāvini va'ine, ē te kaikai ma te inuinu e kona 'ua atu, 
LUK.12.46	ka tae mai te pū o taua tāvini ra i tēta'i rā manakokore'ia e ia ra, ē i tēta'i ora kiteakore'ia e ia. Ka 'akautunga ma'ata aia i taua tāvini ra ē ka tuku atu i aia ki rotopū tikāi i te aronga 'akarongokore katoa ra.
LUK.12.47	“Ko te tāvini rā tei kite i te 'inangaro o tōna pū ē kāre rāi e 'akate'ate'amamao, mē kāre ra, kāre e rave i tā te pū e 'inangaro ra, ka pāpā'ia ia 'e mānganui te pāpā'anga. 
LUK.12.48	Kāreka te tāvini tei kore i kite ra, rave atura rā i te mea tau kia pāpā'ia, 'e iti 'ua tōna pāpā'anga'ia. I tēta'i 'ua atu tangata tei tuku'ia atu te mea ma'ata ra, 'e mea ma'ata katoa ia te ka umuumu'ia mai; ē tā te tangata 'oki i tuku'ia atu te mea ma'ata ra kia 'ākono'ia, 'e ma'ata katoa atu te ka pati'ia atu ki aia ra.”
LUK.12.49	“I 'aere mai au e 'apai mai i te a'i ki te ao nei. I tōku 'inangaro tikāi kua kā takere ei te reira! 
LUK.12.50	'E bāpetīto'anga ra tōku kia bāpetīto'ia au nei, ē nā te oti roa e kore ei tōku ngunguru'anga. 
LUK.12.51	Tē manako na āina kōtou ē, i 'aere mai au e 'akatupu i te 'au i te 'enua nei? Kāre rava! Tē karanga atu nei rā au ki a kōtou ē, 'e mavete'anga rā. 
LUK.12.52	Nō te mea, mei tēianei atu, ka mavete ngā tangata tokorima i te ngutu'are 'okota'i: ko te tokotoru ra ka 'akakē tika mai ki te tokorua, ē ko te tokorua 'oki ka 'akakē mai ki te tokotoru. 
LUK.12.53	E 'akakē te metua tāne ki te tamaiti, ē te tamaiti ki te metua tāne; e 'akakē te metua va'ine ki te tamā'ine, ē te tamā'ine ki te metua va'ine; e 'akakē te metua 'ōngai va'ine ki te 'unōnga va'ine, ē te 'unōnga va'ine ki te metua 'ōngai va'ine.”
LUK.12.54	Kua karanga katoa atura a Iēsū ki te tangata tini, “Kia 'ākara kōtou i te tumurangi i te kake'anga mai i te 'opunga rā, kua nā kō i'ora kōtou, ‘Tēnā ka ua,’ ē koia tika rāi. 
LUK.12.55	Ē kia 'arara mai te matangi tonga kua tuatua i'ora kōtou, ‘Ka riro i te vera,’ e riro atura 'oki ē ko te reira. 
LUK.12.56	E tērā ra au tangata tāpikipiki ē! Tē kite na kōtou i te 'ākara i te tū o te rangi ē te 'enua nei. 'E a'a i kore ei kōtou i kite i te 'akapāpū i te au tuātau?”
LUK.12.57	“'E a'a 'oki kōtou 'ua'orāi na i kore ei i 'ākara i tei tika? 
LUK.12.58	Kia 'aere kōrua ko tēta'i tangata tei 'oro i a koe ki te 'akavā'anga ra, i tō kōrua 'aerenga ra e tīmata pakari i te 'aka'au atu i a kōrua, kia kore aia e mārō atu i a koe ki te 'akavā nui ra, ē kia kore te 'akavā nui e tuku atu i a koe ki te 'akavā, ē kia kore te 'akavā e titiri atu i a koe ki roto i te 'are 'āuri. 
LUK.12.59	E 'akakite atu au ki a koe, kāre rava koe e tukuna'ia mai ki va'o e 'ope 'ua atu tō'ou utunga i te tūtakina'ia ki te tene 'openga.”
LUK.13.1	Tei reira tēta'i pae tangata i taua tuātau rāi i tuatua mai ki a Iēsū i te au tangata Galilea tei 'irokia e Pilato tō rātou toto ē tā rātou au 'ātinga. 
LUK.13.2	Kua pa'u atura a Iēsū ki a rātou, nā kō atura, “Tē manako na kōtou ē, 'e aronga 'ara ma'ata taua au tangata Galilea ra i tō Galilea kātoatoa, nō te mea, kua mate rātou i te reira? 
LUK.13.3	Kāre tākiri! Tē 'akakite atu nei au ki a kōtou, kia kore rā kōtou e tatarā'ara, ka mate rāi kōtou kātoatoa mei a rātou rāi. 
LUK.13.4	Ē taua tangata e tino nga'uru mā varu ra i topa'ia i te pūnanga i Sīloama ra ē mate rava atura, tē manako na kōtou ē, 'e aronga 'ara ma'ata rātou i te au tangata kātoatoa tei no'o i Iērūsalēma? 
LUK.13.5	Kāre tākiri! Tē 'akakite atu nei au ki a kōtou, kia kore rā kōtou e tatarā'ara, ka mate rāi kōtou kātoatoa mei a rātou rāi.”
LUK.13.6	Kua taki atura a Iēsū i tēianei parabole, “'E pū suke tā tēta'i tangata i tanumia i roto i tōna kāingā vine. E 'aere atura aia e 'ākara i te kai i runga a'o ra, kāre rā 'e mea i kitea'ia. 
LUK.13.7	Kua karanga atura aia ki te tangata 'ākonokono i taua kāingā vine ra, ‘Inā, ka toru ake nei ōku mata'iti i te 'aere'anga mai e 'ākara i te kai i runga a'o i tēianei pū suke, ē kāre e kitea. E tīpū atu. 'E a'a aia e 'akakapikapi ei i te kāinga?’ 
LUK.13.8	Kua pa'u maira rā aia, ‘E te pū ē, e vai'o 'ua ana, 'e 'okota'i 'ua ake mata'iti toe. E kenu 'ua atu au takapini i aia, e kia maniva atu te reira. 
LUK.13.9	Pēnei ake ko tē 'ua mai i te tuātau ki mua, mē kāre rā, e tīpū atu i aia.’ ”
LUK.13.10	Tē 'āpi'i ra a Iēsū i roto i tēta'i sūnago i te Sābati. 
LUK.13.11	Ē inā, tei reira tēta'i va'ine, 'e vaerua 'akatupu maki tōna e ta'i nga'uru mā varu mata'iti. Kua mingi rava ki raro, kāre rava i rauka i aia i te tū tika. 
LUK.13.12	I tō Iēsū kite'anga i aia, kua kāpiki atura aia ki aia, nā kō atura, “E mā'ine, kua ora koe i tō'ou maki.” 
LUK.13.13	Ē kua tuku atura a Iēsū i ōna rima ki runga a'o i aia. Ē i taua 'ati'anga rāi kua tū tika mai taua va'ine ra ki runga, ē kua 'akakakā atura i te Atua.
LUK.13.15	Kua pa'u atura te 'Atu, nā kō atura ki aia, “E tērā ra tangata tāpikipiki ē, ko 'ai tā kōtou nei e kore e tatara i tāna puakatoro, mē kāre tāna 'āsini, nō te vairangā kai ra, ka taki ei ki te vai i te Sābati? 
LUK.13.16	Ko tēia va'ine nei i tāpeka'ia e Sātani, inā, e rau nga'uru mā varu ake nei mata'iti, kāre āinei i te mea tau kia tatara'ia aia mei tēia tāpeka nei i te rā Sābati, nō te mea, 'e 'uānga aia nō Āberahāma?” 
LUK.13.17	Tei te tuatua'anga a Iēsū i te reira, 'akamā anake i'ora te aronga i mārō mai i aia ra. Mareka rava atura rā te tangata tini rava rāi i te au mea vāvāria katoa i rave'ia e ia ra.
LUK.13.18	Kua karanga atura a Iēsū, “Mei te a'a te tū o te bāsileia o te Atua? Ē ka 'aka'āite au i te reira ki te a'a? 
LUK.13.19	'E 'ārite aia ki tēta'i 'ua sinapi i rave'ia e tēta'i tangata ē i tanumia atura ki roto i tōna kāinga. E tupu atura, e riro atura 'ei rākau ma'ata, ē e tō maira te au manu o te reva i runga a'o i tōna rārā.”
LUK.13.20	Kua karanga 'aka'ou atura a Iēsū, “Ka 'aka'āite au i te bāsileia o te Atua ki te a'a? 
LUK.13.21	'E 'āite te bāsileia o te ao ra ki tēta'i va'ine i kā'iro e 'ā ngauru litera 'ōpue ki te varāoa mata. Kua 'aka'ōpue'ia i reira te varāoa katoa ra.”
LUK.13.22	E 'aere atura a Iēsū nā roto i te au 'ōire mama'ata ē te au 'ōire rikiriki i te 'āpi'i 'aere'anga, i aia e 'aere ra ki Iērūsalēma. 
LUK.13.23	Kua ui maira tēta'i tangata ki aia, “E te 'Atu, 'e tokoiti 'ua āinei te ka 'akaora'ia?”
LUK.13.23	Kua tuatua atura a Iēsū ki a rātou, 
LUK.13.24	“E aruaru 'ua atuna i te tomo nā roto i te ngūtupa 'ōiti, nō te mea, tē karanga atu nei au ki a kōtou, 'e mānganui te ka tāmata i te tomo ki roto, ē kāre e rauka i a rātou. 
LUK.13.25	Kia tū mai te pū ngutu'are ki runga e tōpiri i te pā, tē tū 'ua ra kōtou i va'o ē ka tōpāpā i te pā i te nā kō'anga mai, ‘E te 'Atu, e 'e'eu ana i te pā ki a mātou.’ Ka pa'u atura aia ki a kōtou, ‘Kāre au i kite i a kōtou, ē nō 'ea mai kōtou.’ 
LUK.13.26	'Ei reira kōtou e tuatua mai ē, ‘I kaikai ana mātou i mua i tō aroaro ē i inu 'oki, ē kua 'āpi'i koe ki te au arāta'a i ō mātou ra.’ 
LUK.13.27	Ka karanga atura aia ē, ‘Kāre au i kite i a kōtou, ē nō 'ea mai kōtou. E 'aere kē atu kōtou mei konei i āku, e te aronga rave i te tuatua tikakore ē!’ 
LUK.13.28	I reira te auē'anga ē te pākati'angā ni'o, mē kite kōtou i a Āberahāma, ē Īsā'aka, ē Iākōba, ē te au peroveta kātoatoa i roto i te bāsileia o te Atua, ko kōtou rā e tīria'ia ki va'o. 
LUK.13.29	Ka 'aere mai te au tangata mei te 'itinga ē te 'opunga, mei 'apatokerau ē mei 'apatonga mai, ka no'o ei rātou ki te kaingākai i te bāsileia o te Atua. 
LUK.13.30	Ē inā, ka riro tō muri nō mua, e riro tō mua rā nō muri.”
LUK.13.31	I taua 'ati'anga rāi kua 'aere maira ēta'i Phārīsea ki a Iēsū, ē kua tuatua maira, “E 'aere kē atuna koe ma te 'akaruke mai i konei, nō te mea, tē 'inangaro ra a Heroda i te tā i a koe.”
LUK.13.32	Kua pa'u atura aia ki a rātou, “E 'aere kōtou e 'akakite atu ki taua suoli ra ē, ‘Inā, e tuaru au i te dēmoni ki va'o ē e 'akaora au i te maki i tēia rā ē āpōpō, kia tae ki te pō toru rā, ka oti rava taku 'anga'anga.’ 
LUK.13.33	Inārā, kia 'aere atu au i tēia rā, āpōpō, ē āpōpō atu e tikāi. Kāre 'oki i te mea tau kia tāmate'ia tēta'i peroveta i va'o ake i a Iērūsalēma.
LUK.13.34	“E Iērūsalēma, e Iērūsalēma ē, ko koe tei tā i te au peroveta ē i pē'i ki te toka i te aronga i tonokia atu ki a koe na! 'E mānganui tōku anoano i te 'akaputuputu mai i tō au tamariki, mei te moa e 'akako'uko'u i tāna punupunua ki raro ake i tōna ngā pē'au, kāre rā i tika i a kōtou. 
LUK.13.35	Inā, ka 'akaruke tane'a'ia tō kōtou 'are ki a kōtou. Tē 'akakite atu nei au ki a kōtou, kāre kōtou e kite 'aka'ou mai i āku e tae 'ua atu ki te rā e tuatua ai kōtou ē, ‘Kia ora aia ko tei 'aere mai ma te ingoa o te 'Atu ra.’ ”
LUK.14.1	E tae akera ki tēta'i Sābati, 'aere atura a Iēsū ki roto i te 'are o tēta'i tangata mana o te au Phārīsea ē kai i te kai, tē 'ākara matariki maira rātou i aia. 
LUK.14.2	Ē inā, tei mua i tōna aroaro tēta'i tangata kua tū'ia e te kō'ao. 
LUK.14.3	Kua ui atura a Iēsū ki te au Pū'āpi'i Ture ē te au Phārīsea, nā kō atura, “'E mea tika āina i te 'akaora i te maki i te rā Sābati, mē kāre āina?”
LUK.14.4	Kāre rā rātou i kī mai. Kua rave atura aia i taua tangata maki ra, 'akaora atura, e tuku atura kia 'aere. 
LUK.14.5	Ē kua ui atura aia ki a rātou, nā kō atura, “Ko 'ai i a kōtou na ē, kāre e totō vave mai i tāna tamaiti ki runga, mē kāre ra tāna puakatoro, kia topa ki roto i te va'aruā vai i te rā Sābati?”
LUK.14.6	Ē kāre atura i rauka i a rātou kia pāto'i mai i tāna tuatua'anga ra.
LUK.14.7	E kite atura a Iēsū i te au manu'iri i te 'aka'ape'ape'anga kia riro i a rātou te ngā'i ngāteitei i te kaingākai ra, kua taki atura aia i tēta'i parabole ki a rātou, nā kō atura, 
LUK.14.8	“Mē pati'ia mai koe e 'aere ki te 'ōro'a 'akaipoipo'anga, auraka e no'o i te kaingākai ki te ngā'i ngāteitei. Ko tē pati katoa'ia atu ā'ea tēta'i tangata tao'i'au ma'ata atu, 
LUK.14.9	ē ko tē 'aere atu 'oki taua tangata i pati mai i a kōrua ra, ē tē tuatua atu ki a koe, ‘Ka tuku mai i tēnā na ngā'i ki tēianei tangata,’ ē ko tē 'aere 'akamā 'ua atu 'oki koe ki te ngā'i 'aka'aka. 
LUK.14.10	Inārā, kia pati'ia koe ra, e 'aere 'ua atu ki te ngā'i 'aka'aka. Ē kia tae mai te tangata i pati mai i a koe ra, ka nā kō maira ki a koe ē, ‘E tama, e 'aere atu koe ki runga atu.’ E 'akangāteitei'ia atura koe ki mua i te aroaro o te aronga e no'o katoa i te kaingākai ra. 
LUK.14.11	Ko tei 'akateitei i aia 'ua'orāi ka tā'aka'aka'ia ia; ē tei tā'aka'aka i aia 'ua'orāi ka 'akateitei'ia ia.”
LUK.14.12	Kua tuatua atura a Iēsū ki aia i pati mai i aia ra, “Kia 'akatupu koe i te kaingākai avatea ē te kaingākai a'ia'i, auraka e pati atu i tō'ou au 'oa ra, ē tō'ou puna tikāi, ē tō'ou kōpū tangata, ē te aronga tangata tupu 'apinga nui ra. Ko tē pati katoa mai ā'ea rātou i a koe, ka tūtaki'ia mai ā'ea koe. 
LUK.14.13	Kia 'akatupu rā koe i te umukai, ko te tangata rikiriki tē pati atu, ko te pirikoki, ko te 'akangoru, ko te matapō. 
LUK.14.14	Ē 'e ao tō'ou i reira. Kāre 'oki ā rātou kia tūtaki mai i a koe. E tūtaki'ia mai 'oki koe kia tae ki te tū'aka'ou'anga o te aronga tuatua tika.”
LUK.14.15	Ko tēta'i o te au manu'iri i 'akarongo mai i tā Iēsū tuatua ra, kua nā kō maira ki aia, “'E ao tōna tō tei kai i te mānga i te bāsileia o te Atua ra.”
LUK.14.16	Kua pa'u atura a Iēsū ki aia, “'E kaingākai ma'ata tā tēta'i tangata ē kua pati atura aia i te au tangata 'e mānganui. 
LUK.14.17	E tae akera ki te ora e kai ei ra, kua tono atura i tōna tāvini e tiki i taua aronga i pati'ia ra, ‘E 'aere mai, kua papa te au mea kātoatoa.’ 
LUK.14.18	Kua 'akamata atura rātou rava rāi i te kōto'e 'aere mai. Kua nā kō maira te tangata mua, ‘I 'oko ana au i tēta'i kāinga, ka 'aere ana au e 'ātoro e tikāi. Kia tuku'ia ake au e koe.’ 
LUK.14.19	Kua tuatua maira tēta'i, ‘I 'oko ana au i te puakatoro e ta'i nga'uru, ē tē 'aere nei au e tāmata. Kia tuku'ia ake au e koe.’ 
LUK.14.20	Kua tuatua maira tēta'i, ‘Koi 'akaipoipo 'ua ake nei au i te va'ine, kāre 'oki au e tika kia 'aere.’
LUK.14.21	“I te 'oki'anga mai taua tāvini ra, kua 'akakite maira i taua au tuatua ra ki tōna pū. Riri akera te pū o te 'are, ē kua 'akaue atura ki tōna tāvini, ‘E 'aere viviki ki te au mataara ē te au arāta'a i te 'ōire nei, e arataki mai ki konei i te tangata rikiriki, te pirikoki, te 'akangoru ē te matapō.’ 
LUK.14.22	Kua tuatua maira taua tāvini ra, ‘E te 'Atu, kua oti ake nei tā'au i 'akaue mai nei, ē tē vai 'ua nei rāi te ngā'i.’ 
LUK.14.23	Kua 'akakite atura taua pū ra ki tōna tāvini, ‘E 'aere koe ki runga i te au ara tīroa ē te au pae koro ra, e mānono tika atu ei i aua tū tangata ra kia 'aere mai kia kī rava tōku 'are. 
LUK.14.24	E 'akakite atu 'oki au ki a kōtou, kāre rava tēta'i i taua aronga i pati'ia ra e tongi iti 'ua ake i tāku nei kaingākai.’ ”
LUK.14.25	'E urupū ma'ata tei āru 'aere mai i a Iēsū. Ē kua 'āriu maira aia, kua tuatua maira ki a rātou, 
LUK.14.26	“Mē āru mai tēta'i tangata i āku, ē kāre e mākitakita i tōna metua tāne, tōna metua va'ine, tāna va'ine, tāna au tamariki, tōna au tungāne ē tōna au tua'ine, ē tōna katoa 'ua'orāi ora, kāre aia e riro 'ei pipi nāku. 
LUK.14.27	Ē tēta'i 'ua atu tei kore e 'apai i tōna 'ua'orāi sātauro ē ka āru mai ei i āku, kāre aia e riro 'ei pipi nāku.
LUK.14.28	“Mei te mea ē, tēta'i i ō kōtou na, kia 'akakoro e 'akatū i tēta'i 'are teitei, kāre āina aia ē nā mua i te no'o ki raro, ka tatau ei i te moni te ka pou i aia e oti ei, kia kite aia mē ka rava tāna moni? 
LUK.14.29	Ko tē tuku ā'ea aia i te tango ki raro, ē kāre akera e oti i aia, e riro 'oki te tangata kātoatoa i 'ākara i te 'āviri i aia, 
LUK.14.30	nā kō maira, ‘I tāmata i'o nei tēianei tangata i te 'akatū i te 'are, ē kāre ake nei e oti i aia!’
LUK.14.31	“Mē kāre ra, ko 'ai 'oki ia ariki kia 'aere aia e tamaki atu ki tēta'i ariki, kāre āina aia ē nā mua i te no'o ki raro, ka 'akaea+atu mārie ei, mē ka rauka i aia ē tōna aronga tangata 'okota'i nga'uru i te tauatini, kia 'akaū atu aia i tēta'i tei 'aere mai e tamaki i aia ra ma tōna au tangata e rua nga'uru i te tauatini? 
LUK.14.32	Mē kāre e rauka i aia, ka tono atu aia i te karere koi vai ātea kē ei tēta'i ē ka pati atu i te rāvenga nō te 'au. 
LUK.14.33	Koia katoa 'oki kōtou, ko tei kore i 'akaruke i tāna au mea katoa ra, kāre aia e riro 'ei pipi nāku.”
LUK.14.34	'E mea meitaki te miti. Kia riro rā te miti 'ei mea māngarongaro, 'e a'a atura te mea e kavakava ai? 
LUK.14.35	Kāre e meitaki nō te one, ē kāre 'oki nō te tāruta tītā; e titiri rava'ia rā. 'E taringa tōna 'ei 'akarongo ra, e 'akarongo aia.
LUK.15.2	Ē nō reira, kua kō'umu'umu te au Phārīsea ē te au Pū'āpi'i Ture, nā kō akera, “Tē 'āriki nei tēianei tangata i te aronga rave 'ara ē tē kaikai ra ma rātou katoa.” 
LUK.15.3	Kua taki atura a Iēsū i tēianei parabole ki a rātou, nā kō atura,
LUK.15.4	“Ko 'ai ia tangata i ō kōtou nei, mei te mea ē 'e 'okota'i 'ānere āna māmoe, ē kia ngaro ra tēta'i, kāre āinei aia e vai'o i te iva nga'uru mā iva i te mēdēbara ra, ē 'aere e kimi i tei ngaro ra e kia kitea atu? 
LUK.15.5	Ē kia kitea atura e ia, tuku i'ora ki runga i tōna paku'ivi ma te rekareka, 
LUK.15.6	e tae maira aia ki te ngutu'are, kua 'akaputuputu maira aia i tōna au taeake ē te au tangata tupu, ē kua nā kō atura, ‘Kia rekareka katoa tātou, kua kitea 'oki e au taku māmoe i ngaro ra.’ 
LUK.15.7	E 'akakite atu 'oki au ki a kōtou, 'e rekareka ma'ata katoa tō runga i te rangi i te tangata 'ara 'okota'i kia tatarā'ara, i te aronga tika e iva nga'uru mā iva kāre rātou i 'inangaro'ia kia tatarā'ara.”
LUK.15.8	“Mei te mea ē, e ta'i nga'uru moni 'ārio ā tēta'i va'ine, ē ngaro i'ora tēta'i, kāre āinei aia e tutungi i te lāmepa, ka purūmu ei i te 'are, ka kimi mārie ei kitea'ia atu e ia? 
LUK.15.9	Ē kia kitea'ia atura e ia, kua 'akaputuputu maira aia i tōna au taeake ē te au va'ine tupu ra, ka nā kō atu ei, ‘Kia rekareka katoa tātou, nō te mea, kua kitea e au te moni 'ārio i ngaro ra.’ 
LUK.15.10	E karanga atu au ki a kōtou, mei te reira katoa te tū o tō te au 'āngela a te Atua ra rekareka i te tangata rave 'ara 'okota'i ra kia tatarā'ara.”
LUK.15.11	Kua taki atura a Iēsū i tēia parabole nei ki a rātou: “E rua ā tēta'i tangata tamāroa. 
LUK.15.12	Kua karanga atura te teina ki tōna metua tāne, ‘E taku metua, 'ō mai ana i taku tu'anga i te kāinga nei.’ I reira, kua tu'a atura te metua tane i tōna ora'anga katoa nō rāua. 
LUK.15.13	Kāre i roa i muri ake i te reira, kua 'akaputuputu i'ora te teina i tōna au mea katoa ra, ē 'aere atura ki tēta'i 'enua mamao, ē kua kaitū'au'au atura i tōna kī i te kanga. 
LUK.15.14	I muri ake i te pou'anga tōna au 'apinga rava rāi i aia, kua roko'ia i'ora taua 'enua ra e te onge ma'ata. 'Akamata akera taua tamaiti ra i te kite i te ngere. 
LUK.15.15	Kua tōpiri atura aia ki tēta'i tangata 'enua tikāi o taua 'enua ra, ko tei tono atu i aia ki tōna au kāinga e 'āngai i te puaka. 
LUK.15.16	Kua kakī atura aia i te 'ua rākau a te puaka e kai ra kia kī tōna kōpū. Kāre roa 'e tangata i 'ōronga mai ki aia. 
LUK.15.17	Ē kia rako tangata maira aia, kua nā kō akera aia, ‘E 'ia ake nei o taku metua aronga o'u'ia ra tei toe tā rātou kai, ē tēia au i konei e mate nei i te pongi! 
LUK.15.18	Ka tū au e 'oki ki taku metua ra, ē karanga atu ei ki aia, E taku metua, kua 'ara au i runga i te rangi ē i mua i a koe katoa, 
LUK.15.19	ē kāre atura au e tau 'aka'ou kia tuatua'ia au ē 'e tamaiti nā'au. E 'akariro koe i āku mei tēta'i i te aronga o'u'ia nō'ou nei.’
LUK.15.20	“Kua tū akera aia i reira, ē kua 'oki atura ki tōna metua. Ē tei te ngā'i mamao rāi aia, kua kite maira tōna metua i aia ē kua puta akera tōna ngākau, 'oro maira ki tāna tamaiti, tākave maira i tōna kakī ē kua 'ongi maira i aia. 
LUK.15.21	Kua karanga atura tāna tamaiti ki aia, ‘E taku metua, kua 'ara au i runga i te rangi ē i mua i a koe katoa. Ē kāre atura ia e tau 'aka'ou kia tuatua'ia au ē 'e tamaiti nā'au.’ 
LUK.15.22	I reira, kua tuatua atu te metua ki tōna au tāvini ra, ‘'Apaina viviki mai te kāka'u roroa meitaki tikāi ra ma te 'akakāka'u mai i aia nei. E momono i tēta'i tāpe'a ki tōna rima ē te 'a'ao 'oki i te tāmaka ki ōna vaevae. 
LUK.15.23	'Apaina mai te punua puakatoro matū ra ē tā atu kia kaikai tātou ē kia rekareka 'oki. 
LUK.15.24	Ko taku tamaiti nei 'oki tēia i mate ana, ē kua ora 'aka'ou; i ngaro ana, ē kua kitea mai nei.’ Kua 'akamata atura rātou i te tāmataora.
LUK.15.25	“I taua 'ati'anga rāi tei roto i te kāinga tāna tama mua. I aia e 'aere maira ē vaitata maira ki te ngutu'are, kua 'akarongo maira aia i te tangi vivo ē te 'ura. 
LUK.15.26	Kua kāpiki maira aia i tēta'i o te au tāvini, ē kua ui maira ki aia ē, 'e a'a tē tupu ra. 
LUK.15.27	Pa'u atura aia, ‘Kua tae mai nei tō'ou teina, ē kua tā'ia i'o nei e tō metua te punua puakatoro matū ra, nō te mea, kua 'oki ora mai nei aia ma te meitaki.’
LUK.15.28	“Kua riri akera te tuakana, ē kāre atura i 'inangaro i te tomo atu ki roto. I reira, kua 'aere maira tōna metua tane ki va'o ē kua tāparu maira i aia. 
LUK.15.29	Kua pa'u atura aia ki tōna metua tane, ‘Inā, 'e mānganui ake nei ōku mata'iti i te tāvini'anga i a koe, kāre rava ake nei au i 'akarongo ngatā ana i tā'au au 'akaue'anga. E oti akera, kāre roa koe i 'ōronga mai nāku i tēta'i 'ua ake punua puakani'o kia tāmataora au ma tōku au taeake. 
LUK.15.30	Inā, kia 'oki maira tēia tamaiti nā'au ki te ngutu'are nei, ko ia tei kaimoumou i tō'ou 'apinga nā te au va'ine 'akaturi ra, tā i'o nei koe i te punua puakatoro matū nei nāna.’ 
LUK.15.31	Kua tuatua atura te metua, ‘E taku tamaiti, tei konei 'oki koe i āku i te au tuātau rava rāi, ē te au 'apinga rava rāi nōku ra, nō'ou ia. 
LUK.15.32	Inārā, 'e mea tau 'oki i a tātou kia rekareka ē kia perepere kāvana, nō te mea, ko tēia teina nei 'oki nō'ou i mate ana, ē kua ora 'aka'ou mai nei; i ngaro ana, ē kua kitea mai nei.’ ”
LUK.16.1	Kua karanga katoa atura a Iēsū ki tāna au pipi, “'E 'aka'aere tō tēta'i tangata 'apinga nui. Kua tāpepe'ia mai taua 'aka'aere ra ē, kua kaimoumou aia i te 'apinga a tōna pū. 
LUK.16.2	Kua tiki atura te pū i aia, ē kua nā kō atura, ‘'E a'a tēia tāku i 'akarongo i a koe nei? Ka 'akakite mai i te tuatua i tā'au 'aka'aere'anga, nō te mea, kāre koe e riro 'aka'ou 'ei 'aka'aere.’ 
LUK.16.3	Kua tuatua 'ua i'ora taua 'aka'aere ra i roto i aia 'ua'orāi, ‘E 'akapē'ea ra au? Tē 'apai kē nei 'oki taku pū i te 'aka'aere'anga i āku nei. Kāre au e māro'iro'i i te kenu one, e 'akamā 'oki au i te patipati 'aere. 
LUK.16.4	Ā, kua kite au ē, ka 'akapē'ea au kia 'ō'ō mai rātou i āku ki roto i tō rātou ngutu'are mē 'akaruke'ia mai au i te tao'onga 'aka'aere'anga nei.’
LUK.16.5	“Kua tiki atura aia i te tangata kaio'u tātakita'i a tōna pū ē kua ui atura aia ki te tangata mua, ‘E 'ia ā'au kaio'u ki tōku pū?’ 
LUK.16.6	Kua pa'u maira aia, ‘'E 'okota'i 'ānere paero
LUK.16.7	Kua ui atura aia ki tēta'i kē mai, ‘Ko koe, e 'ia ā'au kaio'u?’ Kua pa'u maira aia, ‘E 'okota'i 'ānere kora
LUK.16.8	“Kua 'akapa'apa'a atura te 'atu i te 'aka'aere tikakore, nō te mea, kua 'anga'anga aia ma te kāraperape. 'E ma'ata te pakari o te tamariki o tēianei ao i tā rātou au peu i tō te tamariki o te mārama.
LUK.16.9	“Tē 'akakite atu nei au ki a kōtou, e 'akariro i te moni tikakore 'ei tāvarenga taeake mai nō kōtou, kia 'āriki mai rātou i a kōtou ki roto i te au pū'ākapa mutukore mē pou taua moni ra. 
LUK.16.10	Ko te tāvini i 'irinaki'ia i te mea meangiti rava, kua 'irinaki katoa'ia ia i te mea ma'ata; ē ko tei tikakore i te mea meangiti ra, ka tikakore katoa ia i te mea ma'ata. 
LUK.16.11	Mē kore kōtou e 'irinaki'ia i te moni tikakore, ko 'ai te ka 'irinaki i a kōtou i te mea mou tikāi? 
LUK.16.12	Ē, mē kore kōtou i 'irinaki'ia i tā tēta'i kē ra 'apinga, nā 'ai e 'ōronga atu ki a kōtou i tōna 'ua'orāi?
LUK.16.14	I tō te au Phārīsea 'akarongo'anga i aua tuatua ra, kua 'āviri rātou i a Iēsū, nō te mea, kua noinoi ma'ata rātou i te moni. 
LUK.16.15	Kua karanga atura a Iēsū ki a rātou, “Ko kōtou na te aronga e 'akatikatika ra i a kōtou 'ua'orāi i mua i te aroaro o te tangata nei. Kua kite rā te Atua i tō kōtou ngākau. Ē ko te mea pu'apinga ma'ata i tō te tangata nei manako'anga, 'e mea pu'apingakore ia i mua i te Atua.
LUK.16.17	'E mea rauka ngō'ie atu i te rangi ē te 'enua kia ngaro kē atu, i tēta'i ngā'i iti po'epo'e o te Ture nei kia tākore'ia.
LUK.16.19	“I no'o ana tēta'i tangata 'apinga nui, ko tei 'a'ao i te kāka'u vare'au ē te mānea tikāi ē tē 'akananave ra i te au rā katoa. 
LUK.16.20	Ē tēta'i tangata 'apingakore ko Lāzaro te ingoa, kua kapi roa tōna kōpapa i te 'une'une, i tukuna'ia ki te pae ngūtupa, 
LUK.16.21	ē kua kakī aia kia pangia tōna kōpū i te au mea tei topa mai mei runga mai i te kaingākai a taua tangata 'apinga nui ra. Kua 'aere katoa maira te au puakaaoa e mitimiti i'ora i te 'une'une i runga i aia.
LUK.16.22	“E mate i'ora taua tangata puta'ua ra, 'apaina'ia atura aia e te au 'āngela ki runga rava a'o i te umauma o Āberahāma ra. E mate katoa atura taua tangata 'apinga nui ra, e tanumia i'ora. 
LUK.16.23	I roto i te pō kua pini rava aia i te mamae mate, ē kua nānā akera tōna mata ki runga, kite atura aia i a Āberahāma i te ātea kē ra, ē i a Lāzaro ki runga a'o i tōna umauma. 
LUK.16.24	I reira, kua kāpiki atura aia, nā kō atura, ‘E taku Metua, e Āberahāma, e aro'a mai i āku. E tono mai ana koe i a Lāzaro, e tūto'u aia i tōna kāuru rima ki te vai 'ei 'akaanu i tōku nei arero. Kua mamae ma'ata 'oki au i tēianei mura a'i.’
LUK.16.25	“Kua pa'u maira a Āberahāma, ‘E tama, ka 'akama'ara ana, kua rauka i a koe tō'ou meitaki i tō ora'anga ra, ē pērā katoa i a Lāzaro te au kikino. Ē i tēianei rā, tē rekareka nei aia i konei, tē mamae rā koe. 
LUK.16.26	Ē tēia 'oki tēta'i, 'e māreva ma'ata 'oki tei tuku'ia i rotopū i a mātou ē i a kōtou, kia kore e rauka i te aronga e 'inangaro nei i te 'aere atu mei konei ki a kōtou, mē kāre mei ko nā i te 'aere mai ki a mātou nei.’ 
LUK.16.27	Kua tuatua atura aia ki a Āberahāma, ‘Tēia māri tāku e pati atu nei ki a koe, e taku metua, e tono atu koe i a Lāzaro ki te ngutu'are o taku metua, 
LUK.16.28	nō te mea, e tokorima ōku 'ai teina. Kia 'akamatakite atu aia i a rātou, ko te tae katoa mai ā'ea rātou ki roto i tēia ngā'i mamae ma'ata.’
LUK.16.29	“Kua pa'u atura a Āberahāma, ‘Tei a rātou a Mōse ē te au peroveta ra. Kia 'akarongo atu rātou ki te reira.’ 
LUK.16.30	Kua karanga atura aia, ‘'Eia'a, e taku metua, e Āberahāma; kia 'aere atu rāi tēta'i mei te mate atu nei ki a rātou, ka tatarā'ara i a rātou.’ 
LUK.16.31	Kua pa'u atura a Āberahāma ki aia, ‘Mei te mea ē kāre rātou e 'akarongo ki a Mōse ē te au peroveta, kāre rāi rātou e 'āriki mai i te 'akamatakite'anga, noa atu rāi ē ka tū 'aka'ou mai tēta'i tangata mei te mate atu nei.’ ”
LUK.17.1	Kua karanga atura a Iēsū ki tāna au pipi, “Kāre rava e kore i te tupu mai te au mea e 'ara ai te tangata nei. 'E 'ae aia tei 'akatupu i te reira. 
LUK.17.2	'E ngari ake aia kia rī'ia tēta'i toka tāviri'anga ki runga i tōna kakī, ē kia titiri'ia aia ki raro i te tai, i aia kia riro 'ei tumu'anga nō tēta'i o tēianei au tangata rikiriki kia 'ara. 
LUK.17.3	Nō reira, e matakite i a kōtou 'ua'orāi.
LUK.17.3	“Kia 'ara tō taeake, e kauvae atu i aia, ē kia tatarā'ara aia, e 'akakore koe i tāna 'ara. 
LUK.17.4	Ē kia 'itu 'ua atu rāi ōna 'ara'anga mai i a koe i te rā 'okota'i, ē e 'itu 'oki ōna 'āriu'anga mai ē te tuatua'anga mai ē, ‘Kua tatarā'ara au,’ e 'akakore atu rāi koe i tāna 'ara.”
LUK.17.5	Kua tuatua maira te au 'āpōsetolo ki a Iēsū, “E 'akama'ata mai i tō mātou 'irinaki'anga.”
LUK.17.6	Kua pa'u atura te 'Atu, “Nāringa 'e 'irinaki'anga tō kōtou mei te 'ua sinapi te ma'ata, e tuatua 'ua atu i a kōtou ki tēianei pū sukamīno, ‘Kia kiriti tumu'ia koe, ē kia tanumia atu ki raro i te tai,’ ē ka kauraro mai aia i a kōtou.”
LUK.17.7	“Ko 'ai tō kōtou na, 'e tāvini nōna tei 'ārote ana, mē kāre, i 'aka'āngai ana i te māmoe, ē 'oki maira mei te kāinga, e karanga vave atu āinei ki aia, ‘Ka 'aere mai koe, ka no'o ki te kaingākai’? 
LUK.17.8	Kāre āina e karanga atu ki aia ē, ‘E 'akano'ono'o i te kaingākai nāku, tātua'ia tō kāka'u, ka raverave mai ei kia kai au ē kia inu 'oki. Ē muri ake ka kai ē ka inu ei koe.’ 
LUK.17.9	E 'akameitaki atu āinei aia i taua tāvini ra, ko ia i rave i tei 'akaue'ia atu? 
LUK.17.10	Koia katoa kōtou! Kia rave'ia e kōtou te au mea katoa i 'akaue'ia atu, nā kō atu kōtou, ‘'E au tāvini 'ua mātou nei ko tei rave tikāi i tei tau i a mātou kia rave i'o nei.’ ”
LUK.17.11	I taua 'aerenga nō Iēsū ki Iērūsalēma ra, i nā rotopū aia i a Sāmāria ē Galilea te 'aere'anga. 
LUK.17.12	Ē tei te tomo'anga atu aia ki roto i tēta'i 'ōire rikiriki, kua 'ārāvei akera i aia ēta'i aronga lēpera e tino nga'uru, tū 'ua maira i te ātea kē, 
LUK.17.13	kāpiki maira, nā kō maira, “E Iēsū, e te 'Atu, e aro'a mai koe i a mātou.”
LUK.17.14	Ē tei tō rātou 'aere'anga nā te arāta'a, kua mā tākiri rātou. 
LUK.17.15	Ē kia kite i'ora tēta'i o rātou ē kua ora aia, kua 'oki maira ma te kāpiki 'ua ma te reo ma'ata i te 'akakakā'anga i te Atua. 
LUK.17.16	Ē kua tīpapa i'ora aia ki raro i te pae vaevae o Iēsū, ē kua 'akameitaki maira i aia. Nō Sāmāria taua tangata ra. 
LUK.17.17	Kua ui atura a Iēsū, “Kāre āinei ē tino nga'uru katoa i 'akaora'ia nei? Tei 'ea i'o nei ra te tokoiva? 
LUK.17.18	Kāre rava āinei tēta'i i kitea i te 'oki'anga mai e 'akakakā i te Atua, māri rā, ko tēianei tangata kē?” 
LUK.17.19	Kua karanga atura a Iēsū ki aia, “Ka tū, ka 'aere. Kua ora koe i tō'ou 'irinaki'anga.”
LUK.17.20	I tēta'i 'ati'anga i ui'ia mai a Iēsū e te au Phārīsea nō runga i te tae'anga mai o te bāsileia o te Atua. Kua pa'u atura a Iēsū ki a rātou, nā kō atura, “Kāre te bāsileia o te Atua e tae mai ma te au 'akairo tei tāpapa'ia. 
LUK.17.21	Kāre 'oki ra e tuatua'ia ē, ‘Inā, tēia!’ ē ‘Inā, tērā!’ Inā 'oki, te bāsileia o te Atua tei roto ia i a kōtou nei.”
LUK.17.22	Ē kua karanga atura a Iēsū ki tāna au pipi, “Ka tae mai te au rā e 'inangaro ei kōtou kia kite i tēta'i o te au rā o te Tamaiti a te Tangata nei, ē kāre rāi kōtou e kite. 
LUK.17.23	Kia tuatua'ia mai ki a kōtou ē, ‘Inā, tēia!’ ē ‘Inā, tērā!’ auraka kōtou e 'aere 'ua atu ki reira, mē kāre, e āru 'ua atu. 
LUK.17.24	Mei te uira 'oki e kōraparapa mei tēta'i pae rangi, e mārama 'ua atura ki tēta'i pae rangi, ka pērā katoa te Tamaiti a te Tangata kia tae ki tōna tuātau. 
LUK.17.25	Ē nā mua ra 'e mānganui tōna au mate e tikāi, ē e kōpae'ia aia e tēianei uki. 
LUK.17.26	Mei tei te tuātau i a Noa ra, ka pērā katoa i te tuātau o te Tamaiti a te Tangata nei: 
LUK.17.27	tē kaikai ra te tangata, tē inuinu ra, tē 'akaipoipo ra ē te 'ōronga'ia ra rātou kia 'akaipoipo'ia, e tae rava akera ki te rā i tomo ei a Noa ki roto i te 'āraka ra. Ko te vai puke maira e tā'iripoti'ia rava akera rātou. 
LUK.17.28	Mei te tuātau rāi i a Lota ra: tē kaikai ra te tangata ē tē inu ra, tē 'oko atura ē tē 'oko maira, tē tanu ra ē tē 'akatū ra i te 'are. 
LUK.17.29	Kia tae rā ki te rā i 'akaruke atu ei a Lota i a Sodoma, kua topa maira te a'i ē te teio nō runga mai i te rangi, ē tā'iripoti'ia rava akera rātou. 
LUK.17.30	Ka pērā katoa kia tae ki te rā e 'akakite'ia mai ei te Tamaiti a te Tangata.
LUK.17.32	E 'akama'ara i te va'ine a Lota. 
LUK.17.33	Ko tei aruaru i te mou i tōna 'ua'orāi ora, ka ngere ia i te reira; ko tei kore rā e umuumu atu i te reira, ka rauka ia tōna ora. 
LUK.17.34	E 'akakite atu au ki a kōtou ē, i taua pō ra 'e tokorua tangata i te ro'i 'okota'i ra: e riro tēta'i, e toe mai tēta'i. 
LUK.17.35	'E tokorua va'ine i te tāviri'anga sītona: e riro tēta'i, e toe mai tēta'i.”
LUK.17.37	Kua ui maira te au pipi ki a Iēsū, nā kō maira, “E te 'Atu, 'ei 'ea?”
LUK.17.37	Kua pa'u atura aia ki a rātou, “'Ei te ngā'i kōpapa mate ra, 'ei reira te au 'āeto e putuputu ei.”
LUK.18.1	I reira a Iēsū i taki atu ei i tēta'i parabole ki tāna au pipi kia tāmou mārie rātou i te pure ē auraka e 'akaro'iro'i, 
LUK.18.2	nā kō atura, “'E 'akavā nui tēta'i e no'o ana ki roto i tēta'i 'ōire, ē kāre aia e mataku ana i te Atua, kāre katoa 'oki e 'ākono mai i te tangata. 
LUK.18.3	Ē, 'e va'ine taka'ua 'oki tei taua 'ōire ra tei 'aere putuputu atu ki aia, nā kō atura, ‘E tauturu mai koe i āku mei tōku 'enemi.’ 
LUK.18.4	Kāre te 'akavā nui i 'inangaro vave ana i te tauturu mai. I te 'openga i'ora rā, kua nā kō akera aia ki aia 'ua'orāi, ‘Noa atu 'oki ē, kāre au e mataku ana i te Atua, ē kāre e 'ākono katoa atu i te tangata nei, 
LUK.18.5	nō te mea rā 'oki ē, tē putuputu mai nei tēia va'ine taka'ua i te tāmanamanatā mai i āku, ka tauturu atu au i aia, kia kore au e 'iu i tōna au 'aere'anga mai.’ ”
LUK.18.6	Kua karanga akera te 'Atu, “Ka 'akarongo atu ana i te tuatua a te 'akavā nui tuatua tikakore. 
LUK.18.7	Kāre āina te Atua e tuku mai i te tika ki tōna 'ua'orāi au tangata i 'iki'ia ra, ko tei kāpiki atu ki aia i te pō ē te ao, noa atu ē, e tāvarevare 'ua atu aia i te tauturu i a rātou? 
LUK.18.8	E karanga atu au ki a kōtou, kāre rava e mamia, e tuku mai aia i te tika ki a rātou. Inārā, kia tae mai te Tamaiti a te Tangata nei, ka kitea āinei e ia te 'akarongo i te ao nei?”
LUK.18.9	Kua taki 'aka'ou atura a Iēsū i tēianei parabole ki ēta'i tangata ra tei manako i a rātou 'ua'orāi ē, 'e aronga tuatua tika, ē kua 'akava'ava'a 'oki i a ēta'i kē.
LUK.18.10	“'Aere atura e rua tangata ki runga i te 'iero e pure, 'e Phārīsea tēta'i, ē 'e tangata ko'i tero tēta'i. 
LUK.18.11	“Tē tū 'ua ra te Phārīsea ko ia anake 'ua ki runga ē kua pure atura, nā kō atura, ‘E te Atua ē, tē 'akameitaki atu nei au i a koe, i te mea ē, kāre au i 'āite mei te kātoatoa o te au tangata nei: te noinoi 'apinga, te tuatua tikakore, te 'akaturi, ē mei tērā ra tangata ko'i tero 'oki. 
LUK.18.12	'E takirua āku 'akakore'angā kai i te 'ebedoma 'okota'i, ē tē 'ōronga nei au i te nga'uru'anga o tōku 'apinga tini katoa nei e rauka mai ana i āku.’
LUK.18.13	“Kāreka te tangata ko'i tero ra, tū kē 'ua atura ia i te ātea kē, kāre aia i 'inangaro i te nānā 'ua atu tōna mata ki runga i te rangi, kua pakipaki 'ua rā i tōna umauma, ē kua nā kō atura, ‘E te Atua ē, e aro'a mai koe i āku i te tangata 'ara nei.’ 
LUK.18.14	E 'akakite atu au ki a kōtou ē, ko tēianei tangata kua 'oki mai aia ki te ngutu'are ma te 'akatika'ia mai tāna, auraka rā tēta'i. Ko tei 'akateitei i aia 'ua'orāi ra ka tā'aka'aka'ia ia, ē tei tā'aka'aka i aia 'ua'orāi ka 'akateitei'ia ia.”
LUK.18.15	Kua 'apai maira te tangata i te tamariki varevare ki a Iēsū ra kia 'akatūkia mai aia i a rātou. Kia kite mai rā te au pipi i tēia, kua kauvae maira rātou i te tangata. 
LUK.18.16	Kua kāpiki atura a Iēsū i te tamariki rikiriki ki aia ra, nā kō atura, “Ka tuku mai ana i a rātou kia 'aere 'ua mai ki āku nei, ē auraka e ārai atu, nō rātou nei 'oki te bāsileia o te Atua mei a rātou nei 'oki. 
LUK.18.17	Koia mou tāku e karanga atu ki a kōtou na, ko tei kore e 'āriki i te bāsileia o te Atua mei tēta'i tamaiti meangiti ra, kāre tākiri aia e ō atu ki reira.”
LUK.18.18	Kua ui maira tēta'i tūtara ki a Iēsū nā kō maira, “E te Pū'āpi'i meitaki ē, 'e 'akapē'ea au nei e rauka ai i āku te ora mutukore?”
LUK.18.19	Kua pa'u atura a Iēsū ki aia, “'E a'a koe i tuatua ai i āku ē, 'e meitaki? Kāre tēta'i 'ua atu e meitaki ana, māri rā ko te Atua anake 'ua. 
LUK.18.20	Tē kite na koe i te au 'akaue'anga: ‘Auraka e 'akaturi, auraka e tā 'ua, auraka e keiā, auraka koe kia riro 'ei kite pikika'a, e 'akangāteitei i tō metua tāne ē tō metua va'ine.’ ”
LUK.18.21	Kua nā kō maira taua tangata ra, “Kua 'ope pou roa te reira i te 'ākono'ia e au mei tōku 'ōu'anga mai.”
LUK.18.22	Ē kia 'akarongo a Iēsū i tēia, kua nā kō atura aia ki aia, “Tē toe nei rāi tēta'i mea i a koe i te rave. E 'oko atu koe i tō'ou au 'apinga tini rava rāi, ē ka tu'a ai ki te puta'ua. 'E 'apinga i reira tā'au i te rangi ra. I reira, e 'aere mai, āru mai i āku.” 
LUK.18.23	Kia 'akarongo mai rā aia i tēia tuatua, kua iri'ea roa atura aia, nō te mea, 'e tangata 'apinga nui tikāi aia.
LUK.18.24	Kia kite atura a Iēsū i aia i te iri'ea'anga, kua nā kō atura, “Auē te 'akaō ngatā o te aronga 'apinga nui ki roto i te bāsileia o te Atua ē! 
LUK.18.25	'E 'akaō ngō'ie ake 'oki te kāmela nā roto i te putā nira i tēta'i tangata 'apinga nui kia 'akaō atu ki roto i te bāsileia o te Atua ra.”
LUK.18.26	Ē ko rātou 'oki tei 'akarongo ra i tēianei tuatua, kua ui maira, nā kō maira, “Ko 'ai i reira te ka 'akaora'ia?”
LUK.18.27	Kua pa'u atura a Iēsū, “Ko te au mea raukakore i te tangata kia rave, 'e mea rauka 'ua ia i te Atua.”
LUK.18.28	Kua nā kō maira a Pētero ki a Iēsū, “Inā mātou, kua 'akaruke i tā mātou au mea kātoatoa ē kua āru mai i a koe nei.”
LUK.18.29	Kua karanga atura a Iēsū ki a rātou, “Koia mou tāku e karanga atu ki a kōtou na, kāre tēta'i 'ua atu tangata i 'akaruke i te ngutu'are, mē kāre i te va'ine, mē kāre i te au tuakana ma te au teina, mē kāre i te au metua, mē kāre i te tamariki, nō te bāsileia o te Atua, 
LUK.18.30	e kore ei e rauka i aia te mea ma'ata roa atu i tēianei tuātau, ē i te tuātau ā muri atu ko te ora mutukore ia.”
LUK.18.31	I a Iēsū e arataki ra i te tino nga'uru mā rua, kua nā kō atura aia ki a rātou, “Inā, tē 'aere nei tātou ki runga ki Iērūsalēma, ē te au mea rava rāi i tātā'ia e te au peroveta ra nō te Tamaiti a te Tangata nei ka 'ope rava ia i te tupu. 
LUK.18.32	Ka tuku'ia 'oki aia ki te au 'ētene, ē ka 'āviri rātou i aia, ka 'akakino i aia, ka tūtu'a i aia ki te 'uāvare. 
LUK.18.33	Ē i muri ake i te pāpā'anga i aia, ka tāmate tākiri rātou i aia. Kia tae rā ki te pō toru ra, ka tū'aka'ou rāi aia ki runga.”
LUK.18.34	Kāre rā te au pipi i mārama 'ua ake i tēta'i o taua au tuatua ra. Kua 'u'una'ia 'oki te 'āite'anga mei a rātou, ē kāre atura rātou i kite ē 'e a'a tei tuatua'ia mai.
LUK.18.35	Kia vaitata atu a Iēsū ki Iēriko, tē no'o ra tēta'i tangata matapō i te pae mataara, tē patipati ra i te 'apinga. 
LUK.18.36	Ē kia 'akarongo akera te matapō i te urupū tangata e tere ra nā te pae mai, kua ui akera aia, “'E a'a tēnā?”
LUK.18.37	Kua 'akakite maira rātou ki aia, “Ko Iēsū, te tangata Nāzarēta tēia e 'aere mai nei.”
LUK.18.38	Kua kāpiki atura aia, nā kō atura, “E Iēsū, te Tamaiti a Dāvida ra, e aro'a mai koe i āku.”
LUK.18.39	Ē te aronga i nā mua i te 'aere'anga, kua kauvae maira i aia kia mūtēkī 'ua aia. Inārā, kua ma'ata rava atura tōna kāpiki'anga, “E te Tamaiti a Dāvida, e aro'a mai koe i āku!”
LUK.18.40	Ē kua tū 'ua i'ora a Iēsū ē kua 'akaue atura kia arataki'ia mai taua tangata matapō ra ki aia. Kia vaitata mai aia ra, kua ui atura a Iēsū ki aia, 
LUK.18.41	“'E a'a tā'au e 'inangaro nei i āku kia rave au nō'ou?” Kua pa'u maira aia, “E te 'Atu, kia kite ōku mata.”
LUK.18.42	Kua karanga atura a Iēsū ki aia, “Kia kite ō'ou mata. Nā tō'ou 'irinaki'anga i 'akaora i a koe.”
LUK.18.43	Kite akera ōna mata i reira rāi, ē kua āru maira aia i a Iēsū ma te 'akakakā i te Atua. Ē kia kite te tangata kātoatoa i te reira, kua 'akapa'apa'a atura rātou i te Atua.
LUK.19.1	Tē tomo ra a Iēsū ki roto i a Iēriko i tōna 'aere'anga atura. 
LUK.19.2	Ē inā, tei reira tēta'i tangata ko Zākaiō te ingoa, 'e tūtara aia nō te aronga ko'i tero, ē 'e tangata 'apinga nui 'oki aia. 
LUK.19.3	Tē tautā ra aia kia kite atu i a Iēsū ē, ko 'ai 'oki aia, inārā kāre i rauka nō te ma'ata o te au tangata, nō te mea, 'e tangata poto 'ua aia. 
LUK.19.4	'Oro atura aia nā mua, kake atura ki runga i tēta'i pū rākau sukamōrea kia kite aia i a Iēsū, ko te ka 'aere mai 'oki nā reira. 
LUK.19.5	Ē kia tae mai a Iēsū ki taua ngā'i ra, kua 'ākara akera ki runga ra, ē kua karanga atura ki aia, “E Zākaiō, e 'eke viviki mai ki raro, nō te mea, ka no'o au i tēia rā i tō'ou 'are e tikāi.”
LUK.19.6	Kua 'eke viviki maira a Zākaiō ki raro, 'ō'ō maira i a Iēsū ma te rekareka. 
LUK.19.7	Ko te aronga kātoatoa i kite i te reira, kua kō'umu'umu i'ora rātou, nā kō akera, “Tē 'aere atura aia 'ei manu'iri nā tēta'i tangata rave 'ara.”
LUK.19.8	Kua tū 'ua a Zākaiō ē kua tuatua maira ki te 'Atu, “Inā, e te 'Atu ē, e 'ōronga atu au i te 'āpa o tōku nei 'apinga nā te aronga puta'ua. Ē mei te mea ē, kua rave pikika'a mai au i tā tēta'i kē, kia taki'ā ia tāku e 'aka'oki atu.”
LUK.19.9	Kua pa'u atura a Iēsū ki aia, “Kua tae mai te ora ki tēia ngutu'are nei i tēianei rā, nō te mea, ko tēia tangata nei 'e tamaiti katoa ia nā Āberahāma. 
LUK.19.10	I 'aere mai nei 'oki te Tamaiti a te Tangata nei e kimi ē e 'akaora i tei ngaro ra.”
LUK.19.11	Ē tē 'akarongo maira te au tangata i tā Iēsū tuatua, kua taki 'aka'ou atura aia i tēta'i parabole ki a rātou, nō te mea, tē vaitata atura aia ki Iērūsalēma, ē tē manako 'ua ra rātou ē, e kitea'ia mai te bāsileia o te Atua i reira rāi. 
LUK.19.12	Nō reira aia i nā kō atu ei, “Kua 'aere atura tēta'i tangata mana ki tēta'i 'enua mamao, kia rauka i aia te tao'onga ariki, ē ka 'oki mai ei. 
LUK.19.13	Kua kāpiki atura aia i tōna au tāvini e tino nga'uru ē kua tuku atura ki a rātou e 'okota'i nga'uru moni 'auro ma te 'akakite atu ki a rātou ē, ‘E tā'anga'anga i tēia e 'oki 'ua mai au ra.’ 
LUK.19.14	Kua mākitakita i'ora tōna matakeinanga i aia, ē kua tono atura rātou i tēta'i karere nā muri i'o i aia, nā kō atura ē, ‘Kāre mātou e 'inangaro i tēnā na tangata 'ei ariki nō mātou.’
LUK.19.15	“Kua 'akaariki'ia rāi aia ē 'oki maira, ē kua 'akaue atura aia kia tikina'ia mai taua au tāvini ra tāna i tuku i te moni ra, kia kite aia ē, 'e 'ia tei rauka 'aka'ou mai i a rātou i tā rātou kimi'anga. 
LUK.19.16	Kua 'aere mai te mea mua ma te 'akakite mai ē, ‘E te 'Atu, e 'okota'i nga'uru moni 'auro i rauka 'aka'ou mai i tā'au moni ra.’ 
LUK.19.17	Kua pa'u atura te ariki, ‘Meitaki, e te tāvini meitaki ē! Nō te mea ē, kua 'ākono meitaki koe i tēta'i mea iti po'epo'e, e 'aka'aere koe i te au 'ōire mama'ata e 'okota'i nga'uru.’ 
LUK.19.18	Kua 'aere maira te rua ma te 'akakite atu ē, ‘E te 'Atu, ko tā'au moni 'auro ra kua rauka maira e rima 'aka'ou moni.’ 
LUK.19.19	Kua pa'u atura te ariki ra ki aia, ‘Ka tūtara koe ki runga i te au 'ōire ma'ata e rima.’
LUK.19.20	“Kua 'aere maira tēta'i tāvini kē mai ma te 'akakite atu ē, ‘E te 'Atu, inā, tēia tā'au moni ra, i vai'o mārie'ia e au ki roto i te 'ōrei. 
LUK.19.21	I mataku 'oki au i a koe, nō te mea, 'e tangata roto riri koe: e rave rāi koe i tei kore i tukuna'ia e koe ra, ē e kokoti 'ua mai koe i tei kore i rūrū'ia e koe ra.’ 
LUK.19.22	Kua pa'u atura te ariki ki aia, ‘E te tāvini kino ē, ka 'akavā au i a koe i te tuatua nō roto i tō'ou 'ua'orāi va'a. Kua kite 'oki koe ē, 'e tangata roto riri au, e rave rāi au i tei kore i tukuna'ia e au ra, ē e kokoti 'ua mai i tei kore i rūrū'ia e au ra. 
LUK.19.23	'E a'a i'ora koe i kore ei i tuku atu i taku moni ki roto i te pāngika, ē kia rauka mai i reira i āku tēta'i moni tere i tōku 'oki'anga mai?’
LUK.19.24	“Ē kua karanga atura aia ki te aronga i tū 'ua mai i reira, ‘Ka rave atu i tāna moni 'auro, ē 'ōronga atu ei ki te tāvini e 'okota'i nga'uru āna moni 'auro ra.’ 
LUK.19.25	Kua tuatua maira rā rātou ki aia, ‘E te 'Atu, tei aia takere e 'okota'i nga'uru moni 'auro.’
LUK.19.27	Inārā, ko taua au 'enemi nōku ra, ko tei kore i 'inangaro ana i āku 'ei ariki nō rātou, arataki mai ana i a rātou ki konei ē tā atu ei i a rātou i mua i āku nei.’ ”
LUK.19.28	I te 'akaoti'anga tēia au tuatua nei, kua 'aere atura a Iēsū nā mua i tāna au pipi i te 'aere'anga atu ki Iērūsalēma. 
LUK.19.29	E vaitata atura aia ki Betephage ē Bētānia, i te maunga ra i karanga'ia ra ē ko Ōliveta, ē kua tono atura aia i e tokorua pipi āna, 
LUK.19.30	nā kō atura, “Ka 'aere ana kōrua ki tērā ra 'ōire. Kia tomo atu kōrua ki roto, ka kite kōrua i tēta'i punua 'āsini kua 'erekia, kāre 'oki i no'o'ia e te tangata. Ka tatara mai, e taki mai. 
LUK.19.31	Ē kia ui mai tēta'i 'ua atu ki a kōrua, ‘'E a'a kōrua i tatara ai?’, e nā kō atu kōrua, ‘E tau tēia i te 'Atu.’ ”
LUK.19.32	'Aere atura rāua tei tonokia ra, ē kua kitea'ia mai mei tei 'akakite'ia mai ki a rāua. 
LUK.19.33	Ē tei te tatara'anga rāua i taua punua ra, kua ui maira te au pū ki a rāua, “'E a'a kōrua i tatara ai i tēnā na punua?”
LUK.19.34	Kua pa'u atura rāua, “E tau tēia i te 'Atu.” 
LUK.19.35	Kua taki maira rāua i taua punua ra ki a Iēsū. Kua tuku atura i tō rāua kāka'u ki runga a'o i te punua, ē 'akano'o atura i a Iēsū ki runga a'o. 
LUK.19.36	Ē i tōna 'aere'anga kua to'ato'a i'ora te tangata i tō rātou kāka'u i te arāta'a.
LUK.19.37	Ē kia vaitata atura aia ki te ngā'i e 'aere mai ei te mataara ki raro mei runga mai i te Maunga ra i Ōliveta, kua 'akamata atura te urupū ma'ata o te au pipi kātoatoa i te 'akameitaki i te Atua ma te rekareka ē ma te reo ma'ata nō te au 'akairo mana kātoatoa tā rātou i kite ana, 
LUK.19.38	nā kō akera, “Kia ora te ariki ko tei 'aere mai i te ingoa o te 'Atu ra! 'Ei 'au tō te rangi ra ē te kakā i te ngā'i teitei ra.”
LUK.19.39	Ē kua tuatua maira ēta'i o te au Phārīsea nō roto i taua urupū ma'ata ra ki a Iēsū, “E te Pū'āpi'i, e kauvae atu ana koe i te au pipi nei.”
LUK.19.40	Kua pa'u atura a Iēsū ki a rātou, “E 'akakite atu au ki a kōtou, mē ka mūtēkī 'ua rātou nei, kua kāpiki 'ua mai ia te au toka nei i reira.”
LUK.19.41	I tō Iēsū kite'anga i te 'ōire kia vaitata mai aia ki Iērūsalēma, kua auē atura aia nōna, 
LUK.19.42	nā kō atura, “Nāringa 'ua ake koe i mārama i tēianei rā ē, 'e a'a te ka 'inangaro'ia kia 'au! Inārā, kua 'u'una'ia te reira i tēianei i tō mata. 
LUK.19.43	Ka tae mai te au rā e takapini ei tō au 'enemi i a koe ki te koro, ka tōpiri'ia koe ki roto ē ka kōnoninoni rātou i a koe mei te au tua kātoatoa mai. 
LUK.19.44	Ē ka 'uri 'oki rātou i a koe ki raro i te one ē tō tamariki i roto i a koe na. Ē kāre 'oki tēta'i toka i roto i a koe na e vai'o'ia i runga a'o i tēta'i, nō te mea, kāre koe e mārama ana i te tuātau o tō'ou 'ātoro'anga mai.”
LUK.19.45	Kua tomo atura a Iēsū ki roto i te 'iero ē kua 'akamata atura i te tuaru atu i te aronga 'oko'oko ki va'o, 
LUK.19.46	nā kō atura ki a rātou, “Kua tātā'ia ē, ‘'E 'are pure'anga tōku nei 'are.’ Kua 'akariro rā kōtou i te reira 'ei ana nō te aronga keikeiā.”
LUK.19.48	Kāre rā rātou i kite i te rāvenga, nō te mea, kua piri te tangata kātoatoa ki aia i te 'akarongo i aia.
LUK.20.1	E tae akera ki tēta'i rā, tē 'āpi'i ra a Iēsū i te tangata ē tē ako ra i te tuatua meitaki i roto i te 'iero, kua 'aere maira ki aia te kau ta'unga nunui, te au Pū'āpi'i Ture ē te aronga pakari, 
LUK.20.2	ē kua tuatua maira ki aia, nā kō maira, “Ka 'akakite mai ki a mātou ē, nō 'ai te mana kia rave koe i tēianei au mea, mē kāre ra, nā 'ai i tuku mai i tēianei mana ki a koe?”
LUK.20.3	Kua pa'u atura a Iēsū ki a rātou, nā kō atura, “'E ui'anga katoa rāi tāku ki a kōtou. E 'akakite mai kōtou ki āku, 
LUK.20.4	i te bāpetīto a Ioane nei nō te rangi mai āina, mē kāre ra, nā te tangata āina?”
LUK.20.5	Kua 'uri'uri manako i'ora rātou rātou 'ua'orāi, nā kō akera, “Kia tuatua tātou ē, ‘Nō te rangi mai,’ e riro aia i te tuatua mai ē, ‘'E a'a i'ora kōtou i kore ei i 'āriki atu i aia?’ 
LUK.20.6	Ē kia tuatua 'oki tātou ē, ‘Nā te tangata,’ ka pē'i'ia tātou ki te toka e te tangata tini, nō te mea, tē manako tikāi ra rātou ē 'e peroveta a Ioane.” 
LUK.20.7	Kua pa'u maira rātou, “Kāre mātou i kite ē nō 'ea mai.”
LUK.20.8	Kua karanga atura a Iēsū ki a rātou, “Kāre katoa au e 'akakite atu ki a kōtou ē, nō 'ai te mana kia rave au i ēia mea nei.”
LUK.20.10	E tae akera ki te tuātau kokoti'anga ra, kua tono maira aia i tēta'i tāvini ki taua aronga tautāūnga vine ra kia 'ō mai rātou i tēta'i kai o taua kāingā vine ra. Inārā, kua tuaru atura taua aronga tautāūnga vine i aia ma te 'apingakore i muri ake i te pāpā'anga rātou i aia. 
LUK.20.11	Kua tono 'aka'ou maira 'oki aia i tēta'i tāvini kē. Kua tuaru katoa atura rātou i aia ma te 'apingakore rāi i muri ake i te pāpā'anga ē te tā'akamā'anga atu rātou i aia. 
LUK.20.12	Kua tono maira aia i te tokotoru. Ē kua tuaru atura rāi rātou i aia ki va'o i muri ake i te rave kino'anga rātou i aia ē motumotu pākiakia atura rātou i aia.
LUK.20.13	“Kua tuatua i'ora te pū o taua kāingā vine ra, ‘Ka 'akapē'ea nei rā au? Ka tono au i taku tamaiti 'akaperepere'ia, pēnei ake ko tē 'ō'ō mai rātou i aia.’ 
LUK.20.14	Kia kite mai rā taua aronga tautāūnga vine ra i aia, kua 'uri'uri manako i'ora rātou rātou 'ua'orāi, nā kō akera, ‘Ko te tangata kāinga tēia. E 'aere mai, ka tāmate tākiri tātou i aia kia riro mai te kāinga ki a tātou 'ua'orāi.’ 
LUK.20.15	E kika maira rātou i aia ki va'o i taua kāingā vine ra, ē tāmate tākiri rava atura.
LUK.20.15	“Ka 'akapē'ea maira te pū o taua kāingā vine ra i a rātou? 
LUK.20.16	Ka riro aia i te 'aere mai e tāmate tākiri rava i taua aronga tautāūnga vine ra, ka 'ōronga atu ei i te kāingā vine nō ēta'i kē.”
LUK.20.16	Ē tei te 'akarongo'anga rātou ra, kua nā kō akera, “Auraka rava ia!”
LUK.20.17	‘Te toka i 'akaruke'ia e te aronga patu 'are ra,
LUK.20.17	ko tei 'akariro'ia 'ei toka ti'avā’?
LUK.20.18	Ko tēta'i 'ua atu tei 'inga ki runga a'o i taua toka ra ka 'ati'ati'ia; kāreka tei topa'ia e taua toka ra e 'aka'unga'ungātītī rava'ia ia.”
LUK.20.19	Kua kimi rāvenga atura te au Pū'āpi'i Ture ē te kau ta'unga nunui i te 'opu atu i a Iēsū i taua ora rāi, nō te mea, kua mārama 'oki rātou ē, nō rātou 'oki taua parabole tāna i tuatua ra. Inārā, kua mataku rātou i te tangata. 
LUK.20.20	Tē 'ākara matariki 'ua maira te kau ta'unga nunui ē te au Pū'āpi'i Ture i a Iēsū, ē kua tono maira i te au tangata 'ei mata tei tāpikipiki mai ē, 'e aronga tuatua mou rātou, kia rauka 'oki i a rātou tēta'i mānga tuatua āna, kia tuku atu rātou i aia ki roto i te rima ē te mana o te tūtara. 
LUK.20.21	Kua ui atura rātou ki aia, “E te Pū'āpi'i, kua kite mātou ē, 'e tuatua tika tā'au e tuatua mai ē tā'au e 'āpi'i nei, ē kāre koe i piripiri 'ua atu, tē 'āpi'i nei rā koe i te mataara o te Atua ma te tuatua mou. 
LUK.20.22	'E tika āinei kia tūtaki tātou i te tero ki a Kaisara, ē auraka āinei?”
LUK.20.23	Tē kite rā a Iēsū i tō rātou kāraperape, ē kua tuatua maira ki a rātou, 
LUK.20.24	“Ka 'akaāri mai ana i tēta'i moni 'ārio. Nō 'ai te tūtū ē te tātā'anga i runga a'o?” Kua pa'u maira rātou, “Nō Kaisara.”
LUK.20.25	Kua karanga atura a Iēsū ki a rātou, “E 'apai māri i tā Kaisara ki a Kaisara, ē tā te Atua ki te Atua.”
LUK.20.26	Ē kāre rava atura e rauka i a rātou i te 'akatā'ī'ī i aia i te tuatua tāna i tuatua ki mua i te aroaro o te tangata ra, vā 'ua i'ora rātou i tāna pa'u'anga, e mūtēkī atura rātou.
LUK.20.28	nā kō maira, “E te Pū'āpi'i ē, i tātā mai a Mōse ki a mātou nei, ‘Kia mate te tuakana o tēta'i tangata, tē ora rā te va'ine, ē kāre 'e tamariki, e 'akaipoipo te teina i taua va'ine ra, ē e 'aka'uānga i te tamariki nā te tuakana.’ 
LUK.20.29	Nā, e toko'itu tamāroa i te puna 'okota'i. E 'akaipoipo i'ora te tama mua i te va'ine, ē mate atura, kāre 'e tamariki. 
LUK.20.30	Kua 'akaipoipo i'ora te tokorua 
LUK.20.31	ē te tokotoru i taua va'ine ra, pērā katoa rātou toko'itu, ē kua mate anake ra rātou ma te tamarikikore rāi. 
LUK.20.32	Ē i te 'openga i'ora, mate katoa atura taua va'ine ra. 
LUK.20.33	Ē tēianei, kia tae ki te tū'aka'ou'anga ra, e riro ei aia 'ei va'ine nā 'ai i taua aronga ra? Nō te mea ē, 'e va'ine 'oki aia nā te toko'itu rava rāi.”
LUK.20.34	Kua pa'u atura a Iēsū ki a rātou, nā kō atura, “Tē 'akaipoipo te tamariki o tēianei ao ē tē 'ōronga'ia nei kia 'akaipoipo. 
LUK.20.35	Kāreka te aronga i manako'ia ē 'e tau rātou ki te ao ā muri atu ē te tū'aka'ou'anga mei te mate mai, kāre i a rātou e 'akaipoipo, kāre e 'ōronga'ia kia 'akaipoipo. 
LUK.20.36	Kāre 'oki rātou e mate 'aka'ou, nō te mea, e 'āite 'oki rātou ki te au 'āngela ra. Ē 'e tamariki 'oki rātou nā te Atua ra, nō te mea, 'e tamariki rāi rātou nō te tū'aka'ou'anga ra. 
LUK.20.37	Kua 'akaāri 'oki a Mōse nā roto i te tua o te pū ngāngā'ere ē, ka riro te aronga i mate i te tū'aka'ou mai, ko ia i tuatua atu, ‘E 'Atu,’ ki te Atua nō Āberahāma, ē te Atua nō Īsā'aka, ē te Atua nō Iākōba. 
LUK.20.38	Kāre 'oki aia i te Atua nō tei mate, nō tei ora rā, ē i aia 'oki e ora ai te kātoatoa.”
LUK.20.39	Kua tuatua mai ēta'i Pū'āpi'i Ture, “E te Pū'āpi'i ē, 'e tuatua mānea tikāi tā'au.” 
LUK.20.40	Ē kāre rava atura rātou i tae 'aka'ou i te ui mai ki aia.
LUK.20.41	Kua karanga atura a Iēsū ki ēta'i Pū'āpi'i Ture, “'E a'a te mea i tuatua'ia ai ē, 'ei tamaiti nā Dāvida te Mesia? 
LUK.20.42	Ko Dāvida 'ua'orāi 'oki tei nā kō mai i roto i te puka Salamo ra ē,
LUK.20.42	‘Kua tuatua te 'Atu ki taku 'Atu,
LUK.20.42	ka no'o koe ki taku rima katau nei,
LUK.20.43	e tae 'ua atu ki te 'ati'anga ka 'akariro ei au
LUK.20.43	i tō au 'enemi 'ei pange vaevae nō'ou.’
LUK.20.44	Tē karanga ra a Dāvida i aia ē, ‘'e 'Atu,’ 'e a'a i'ora 'oki aia i riro ei 'ei tamaiti nāna?”
LUK.20.45	I te tangata kātoatoa e 'akarongo ra, kua karanga atura a Iēsū ki tāna au pipi, 
LUK.20.46	“Kia matakite i te au Pū'āpi'i Ture ko tei 'inangaro i te 'ā'āere ma te kāka'u roroa, ē tei navenave kia aro'a'ia i te au ngā'i 'oko'oko'anga ra, ē tei kimikimi i te au no'o'anga teitei i te au sūnago ē te au ngā'i ngāteitei i te au kaingākai ra. 
LUK.20.47	Tē pou nei 'oki i a rātou te au ngutu'are o te au va'ine taka'ua ra, ē te 'akaroa nei i te pure 'ei tāpikipiki. 'E utunga ma'ata rava 'oki tā rātou.”
LUK.21.1	Nānā akera a Iēsū, kite atura aia i te aronga 'apinga nui i te tuku'anga mai i tā rātou 'ātinga ki roto i te pi'a 'ātinga o te 'iero ra. 
LUK.21.2	Kua kite katoa atura aia i tēta'i va'ine taka'ua 'apingakore i te tuku'anga i ngā moni kapa rikiriki e rua ki roto ra. 
LUK.21.3	Kua karanga atura aia, “'E tika tikāi tāku e 'akakite atu nei ki a kōtou na, 'e ma'ata atu tā tēia va'ine taka'ua 'apingakore nei i tuku ki roto i tā rātou kātoatoa. 
LUK.21.4	Nō te mea, kua tuku mai tēia aronga tangata kātoatoa ra i tā rātou au 'ātinga mei roto mai i tō rātou au 'apinga ma'ata, kāreka rā aia nei, kua tuku pou roa mai aia i tāna, noa atu tōna ora'anga puta'ua ē te veve.”
LUK.21.5	Tē tuatua ra tēta'i pae o tāna au pipi nō runga i te 'akamānea'ia'anga o te 'iero ki te au toka mēmeitaki ē te au tao'ongā rima tei 'akatapu'ia ki te Atua. Kua karanga atura a Iēsū, nā kō atura, 
LUK.21.6	“Ko tā kōtou e kite nei, tē tae mai nei te au rā ē kāre rava tēta'i toka 'okota'i e vai'o'ia ki runga a'o i tēta'i. Ka 'ope rava rātou tātakita'i i te 'uri'ia ki raro.”
LUK.21.7	Kua ui maira te au pipi, “E te Pū'āpi'i, ā'ea ēia mea e tupu ei? Ē 'e a'a te 'akairo ē tē vaitata mai nei i te tupu?”
LUK.21.8	Kua pa'u atura a Iēsū, nā kō atura, “Kia matakite, kia kore kōtou e 'akavare'ia. 'E mānganui 'oki te ka 'aere mai ma tōku nei ingoa i te nā kō'anga mai ē, ‘Ko au ia,’ ē ‘Tē vaitata mai nei te tuātau.’ Auraka e āru atu i a rātou. 
LUK.21.9	Ē kia 'akarongo kōtou i te au tamaki ē te au 'ōrure'au'anga, auraka e mataku, nō te mea, ka nā mua rāi tēia au mea i te tupu. Kāre rā te 'openga e tae vave mai i reira.”
LUK.21.10	I reira kua 'akakite atura aia ki a rātou, “Ka tū mai tēta'i matakeinanga e tamaki mai ki tēta'i matakeinanga, ē tēta'i bāsileia e tamaki mai ki tēta'i bāsileia. 
LUK.21.11	'E au ngāruerue'anga mama'ata tō te 'enua ka tupu, pērā katoa te onge ē te au maki mate i tērā ngā'i ē i tērā ngā'i. Ē ka tupu te au mea rikarika ē te au 'akairo mama'ata mei te rangi mai. 
LUK.21.12	Inārā, i mua ake i ēia mea kātoatoa nei, ka 'opu mai rātou i a kōtou ē ka tākinga kino mai i a kōtou. Ka tuku rātou i a kōtou ki roto i te au sūnago ra, ē ki roto i te au 'are 'āuri, ē ka kāvea kōtou ki mua i te 'ui ariki ē te au tūtara nō tōku nei ingoa. 
LUK.21.13	Ka riro mai tēia 'ei kite'anga nō te tuatua meitaki. 
LUK.21.14	Inārā, e 'akapāpū meitaki kōtou ē, auraka rava e kimikimi manako i mua ake ē, ka 'akapē'ea kōtou i te pāruru'anga i a kōtou 'ua'orāi; 
LUK.21.15	nāku 'oki e 'ōronga atu ki a kōtou i te au tuatua ē te pakari, kia kore rava e rauka i tēta'i 'ua atu o tō kōtou au 'enemi i te pāto'i mai ē te 'aka'apa mai. 
LUK.21.16	Ka tukuna'ia kōtou e te au metua, te 'are tuakana ē te 'are teina, te kōpū tangata ē te 'ai taeake, ē ka tāmate rātou i tēta'i pāpāki o kōtou na. 
LUK.21.17	Ē ka mākitakita'ia kōtou e te kātoatoa nō tōku nei ingoa. 
LUK.21.18	Kāre rava rā tēta'i i'o rauru i tō kōtou na ūpoko e ngaro. 
LUK.21.19	E ora rā kōtou kia mou tāmou mārie tikāi kōtou.”
LUK.21.20	“Mē kite kōtou i a Iērūsalēma i te koropini'anga'ia e te au nuku va'e'au, ka nakiro kōtou ē, tē vaitata maira tōna tane'a'anga. 
LUK.21.21	I reira, ko tei no'o i Iūdea ra kia 'oro kē atu ki te au maunga. Ē tō roto i te 'ōire ra kia 'akaātea atu ki va'o, ē tō va'o mai i te 'ōire ra, auraka e tomo mai ki roto. 
LUK.21.22	'E au rā 'aka'oko'anga 'oki tēia nō te 'akatupu'anga i te au mea kātoatoa i tātā'ia ra. 
LUK.21.23	'E 'ae 'oki tō te au va'ine nui ē te au metua va'ine 'akangote tamariki ra i te reira au rā! Ka tupu te tūmatetenga ma'ata i te 'enua nei ē te riri 'oto'oto ki runga i tēianei 'iti tangata nei, 
LUK.21.24	ē ka 'inga rātou i te matā koke ē ka 'akariro'ia rātou 'ei mou'āuri ki te au 'ētene rava rāi. Ka takataka'i'ia a Iērūsalēma e te au 'ētene e tae 'ua atu kia 'ope tō te au 'ētene tuātau.”
LUK.21.26	Kua tarāvai'ia te tangata i te mataku ē te no'o tāpapa'anga atu i te au mea e vaitata maira ki te ao nei, nō te mea, ka rūrū'ia mai te au mea mana o te rangi. 
LUK.21.27	I reira rātou e kite ei i te Tamaiti a te Tangata i te 'aere'anga mai nā roto i tēta'i tiao ma te mana ē te kakā ma'ata. 
LUK.21.28	Ē tēianei, kia 'akamata'ia ēia mea nei i te tupu, e tū ki runga ma te 'akateitei i ō kōtou ūpoko, nō te mea, tē vaitata maira 'oki tō kōtou 'akaora'anga'ia.”
LUK.21.29	Kua taki atura a Iēsū i tēia parabole ki tāna au pipi, “Ka 'ākara ana i te pū suke ē te au pū rākau rava rāi. 
LUK.21.30	Kia 'ākara kōtou i a rātou i te kao'anga i te au rau ra, tē kite atura kōtou ē, tē vaitata mai nei te 'akaa'u, te tuātau ma'ana. 
LUK.21.31	Mei tēia katoa rāi 'oki kia 'ākara kōtou i ēia mea nei i te tupu'anga, kua kite kōtou ē tē vaitata maira te bāsileia o te Atua.
LUK.21.32	“Koia mou tāku e 'akakite ki a kōtou na, kāre rava tēianei uki e pou kātoatoa kia 'ope roa ēia mea nei i te tupu. 
LUK.21.33	Ka ngaro ake te rangi ē te 'enua, kāre rava tāku nei au tuatua e ngaro.”
LUK.21.34	“Kia matakite ko te 'akateia'a'ia ā'ea tō kōtou ngākau i te ma'ata o te kai ē te kona ē te apiapi o te ora'anga nei, ē ka roko'ia manakokore'ia mai ei kōtou e taua rā ra mei te 'ere'ere ra. 
LUK.21.35	Ka roko'ia mai 'oki rātou kātoatoa tei no'o i te ao katoa nei i te reira. 
LUK.21.36	Ē tēnā na, e ara tāmou mārie ma te pure kia rauka i a kōtou i te 'oro mei te au mea rava rāi e vaitata mai nei i te tupu, ē kia rauka i a kōtou i te tū ki mua i te aroaro o te Tamaiti a te Tangata.”
LUK.21.38	Ē i te pōpongi roa ra, kua 'aere maira te tangata kātoatoa ki aia i roto i te 'iero e 'akarongo i aia.
LUK.22.2	Ē tē kimikimi ra te kau ta'unga nunui ē te au Pū'āpi'i Ture ē, 'akapē'ea rātou i te tāmate ngaro i a Iēsū, nō te mea, tē mataku ra rātou i te tangata.
LUK.22.3	Kua uru i'ora a Sātani ki roto i a Iūda, ko tei tapa'ia ra ko Ikariota, ē ko ia katoa tēta'i o te tino nga'uru mā rua ra. 
LUK.22.4	Ē 'aere atura aia ē kua tuatua atura ki te kau ta'unga nunui ē te au rangatira ē 'akapē'ea aia i te tuku'anga atu i a Iēsū ki a rātou. 
LUK.22.5	Kua mareka rava akera rātou ē kua 'akatika i'ora ē, ka 'ō mai i te moni nāna. 
LUK.22.6	Kua 'āriki aia, ē kua kimi i'ora aia i te rāvenga nō te tuku atu i a Iēsū ki a rātou kia kore rā 'e tangata e kite i te reira.
LUK.22.7	E tae akera ki te rā o te Kai 'Aka'ōpuekore'ia ra, 'ei reira e tā'ia ai te au punua māmoe o te Pāsa. 
LUK.22.8	Kua tono atura a Iēsū i a Pētero rāua ko Ioane, nā kō atura, “Ka 'aere, ka 'ākonokono i te Pāsa nō tātou, kia kai tātou.”
LUK.22.9	Kua ui maira rāua ki aia, “I 'ea tā'au i anoano kia 'ākonokono māua?”
LUK.22.10	Kua pa'u atura aia ki a rāua, “Inā, mē tomo kōrua ki roto i te 'ōire ra, e 'ārāvei mai tēta'i tangata i a kōrua, tē 'apai ra i te 'āriki vai. E āru atu kōrua i aia ki roto i te 'are tāna e tomo ra. 
LUK.22.11	Ka karanga atu ei kōrua ki te pū o te 'are, ‘Tē ui maira te Pū'āpi'i, tei 'ea te pi'a manu'iri kia kai au i te Pāsa ē taku au pipi katoa?’ 
LUK.22.12	Ē nāna e 'akakite mai ki a kōrua i tēta'i pi'a ma'ata tei runga, kua papa. 'Ei reira kōrua e 'ākonokono ei.”
LUK.22.13	'Aere atura rāua, ē kua kitea'ia e rāua mei tāna i 'akakite atu ki a rāua ra. Ē kua 'ākonokono i'ora rāua i te Pāsa.
LUK.22.14	E tae akera ki te ora, no'o atura a Iēsū ē te au 'āpōsetolo ki te kaingākai ra. 
LUK.22.15	Ē kua tuatua atura aia ki a rātou, “'E anoano ma'ata tikāi tōku i te kai i tēianei Pāsa, ko au ē ko kōtou katoa, i mua ake i tōku mamae'anga. 
LUK.22.16	E 'akakite atu 'oki au ki a kōtou nei, kāre rava au e kai 'aka'ou i te reira, e tae 'ua atu ki tōna tupu'anga tikāi i roto i te bāsileia o te Atua ra.”
LUK.22.17	Kua rave i'ora a Iēsū i te kapu, ē 'akameitaki atura, nā kō atura, “Ka rave mai i tēia, ka tu'a nā kōtou. 
LUK.22.18	Tē 'akakite atu nei 'oki au ki a kōtou, mei tēianei atu kāre au e inu 'aka'ou i tō te 'uā vine e tae 'ua mai te bāsileia o te Atua ra.”
LUK.22.19	Kua rave i'ora aia i te varāoa, 'akameitaki atura, vāvā'i i'ora ē tuku atura ki a rātou, nā kō atura, “Ko tōku kōpapa tēia, ko tei 'ōronga'ia atu nō kōtou. Kia 'akapērā kōtou 'ei 'akama'ara'anga i āku.” 
LUK.22.20	Ē kua pērā katoa i'ora i te kapu, kia oti ake te kai'anga, nā kō atura, “Tēianei kapu ko te kōreromotu 'ōu ia i tōku nei toto te ka 'akamaringi'ia nō kōtou nei.
LUK.22.22	Tē 'aere nei rāi 'oki te Tamaiti a te Tangata nei mei tei 'ākono'ia nōna ra. Ko taua tangata rā e tuku pikika'a mai i aia ra, 'e 'ae 'oki aia!”
LUK.22.23	Ē kua 'akamata i'ora rātou rātou 'ua'orāi i te uiui ē, ko 'ai i a rātou te ka rave i te reira.
LUK.22.25	Kua karanga atura a Iēsū ki a rātou, “Tē tūtara nei te 'ui ariki o te au 'ētene ki runga a'o i a rātou ra, ē ko te aronga i mana i runga i a rātou ra, tē tapa nei rātou i a rātou 'ua'orāi ē, ‘'e aronga tākinga meitaki’. 
LUK.22.26	Ko kōtou rā, auraka kia 'akapērā. Inārā, ko tei ma'ata i roto i a kōtou na, kia 'āite ia ki tei iti, ē ko tei 'aka'aere ra kia 'āite ia ki tei tāvini ra. 
LUK.22.27	Ko 'ai tei ma'ata atu, ko tei no'o i te kaingākai āinei, mē ko tei raverave ra? Kāre āinei ko tei no'o i te kaingākai? Ko au rā i rotopū i a kōtou 'ei raverave ia au.”
LUK.22.28	“Ko kōtou ko te aronga e no'o tāmou ia ki āku i tōku au tīmata'anga nei. 
LUK.22.29	Ē ka 'ōronga atu au ki a kōtou i te tika kia 'aka'aere, mei tā tōku Metua i 'ōronga mai ki āku i taua tika'anga ra, 
LUK.22.30	kia kai kōtou ē kia inu 'oki i taku kaingākai i tōku bāsileia ra, ē kia no'o ki runga a'o i te au terōno i te 'akavā'anga i te au kōpū e tino nga'uru mā rua o Īserā'ela ra.”
LUK.22.31	“E Simona, e Simona, inā, i pati ana a Sātani i te rūrū i a kōtou mei te sītona ra. 
LUK.22.32	Inārā, i pure ana au nō'ou kia kore tō'ou 'akarongo e ngaro. Ē mē 'aka'āriu'ia mai koe ra, e 'akamāro'iro'i i tō 'ai taeake.”
LUK.22.33	Kua pa'u atura a Pētero ki aia, “E te 'Atu, kua 'akate'ate'amamao au i te āru atu i a koe ki roto i te 'are 'āuri ē ki te mate katoa.”
LUK.22.34	Kua tuatua maira a Iēsū, “E Pētero ē, tē 'akakite atu nei au ki a koe, kāre te moa e kākaoa ā tēia pō, ka tūtoru ō'ou 'u'una'anga ē kua kite koe i āku.”
LUK.22.36	Kua 'akakite atura a Iēsū ki a rātou, “Inārā, i tēianei, 'e kiri moni tāna ra e 'apai ia, pērā katoa te pūtē. Ē tēta'i 'ua atu kāre āna koke, e 'oko atu ia i tōna pereue 'ei 'oko mai i tēta'i koke nāna. 
LUK.22.37	Nō te mea, tē 'akakite atu nei au ki a kōtou ē, ko tēia mea tei tātā'ia ē, ‘Kua kāpiti katoa'ia aia ki te aronga rave kino’, kia tupu ia i āku nei e tikāi; nō te mea, tē tupu anake nei te au tuatua i tātā'ia nōku nei.”
LUK.22.38	Kua tuatua maira rātou, “E te 'Atu, inā, e rua koke i konei.”
LUK.22.38	Kua pa'u atura aia ki a rātou, “Ka rava 'ua.”
LUK.22.39	Tomo atura a Iēsū ki va'o, 'aere atura ki te Maunga o te Ōlive mei tāna rāi i mātau, ē kua āru atura te au pipi i aia. 
LUK.22.40	Ē kia tae atura aia ki taua ngā'i ra, kua karanga atura aia ki a rātou, “E pure kia kore kōtou e roko'ia e te tīmata'anga.”
LUK.22.41	Ē kua 'akaātea atura aia mei a rātou mei te ātea o te toka kia pē'i'ia ra te mamao. Kua tuturi i'ora aia ki raro ē pure atura, 
LUK.22.42	nā kō atura, “E taku Metua, kia tika i a koe ra, e 'apai kē atu mei āku nei i tēianei kapu; inārā, auraka kia tupu tōku anoano, māri rā ko tō'ou ra.” 
LUK.22.43	Kua mama maira tēta'i 'āngela nō te rangi mai ki aia e 'akamāro'iro'i maira i aia. 
LUK.22.44	Nō te mea 'oki ē, kua ma'ata rava tōna mamae ngākau, kua ma'ata rava atura tāna pure 'akatenga; ē mei te tōpatapata toto ra tōna 'ou i te topa'anga ki runga i te one.
LUK.22.45	E tū maira aia ki runga mei tāna pure'anga ra, e tae maira ki te au pipi ra, ē kitea maira tē moe ra rātou nō te taitaiā. 
LUK.22.46	Ē kua tuatua atura aia ki a rātou, “'E a'a kōtou i moe ei? E tū ki runga, e pure, kia kore kōtou e roko'ia e te tīmata'anga.”
LUK.22.47	Ē tē tuatua 'ua ra a Iēsū, inā, tēta'i urupū tangata ē tēta'i nō te tino nga'uru mā rua ra, ko tei tuatua'ia i a Iūda ra, i te 'aere'anga mai nā mua i a rātou, ē kua 'aere 'ua maira aia e vaitata a'o ki a Iēsū e 'ongi i aia. 
LUK.22.48	Kua ui atura rā a Iēsū ki aia, “E Iūda, tē tuku pikika'a āinei koe i te Tamaiti a te Tangata nei nā roto i te 'ongi?”
LUK.22.49	Ē i te kite'anga ra tō tei vaitata a'o i a Iēsū ra i te ka tupu mai, kua ui atura rātou ki aia, “E te 'Atu, ka tāpotu āinei mātou ki te koke?” 
LUK.22.50	Kua tāpotu atura tēta'i o rātou i te tāvini o te Ta'unga Ma'ata ra, ē motu kē atura tōna taringa katau.
LUK.22.51	Kua tuatua atura a Iēsū, nā kō atura, “Kua oti 'ua tēnā.” Kua 'akatūkia 'ua atura aia i te taringa, ē kua meitaki tākiri atura taua tāvini ra.
LUK.22.52	Kua karanga atura a Iēsū ki te kau ta'unga nunui, te au rangatira o te 'iero ē te aronga pakari tei 'aere mai ki aia ra, “Kua 'aere mai āinei kōtou ma te au koke ē te au rākau mei te mea ē 'e tangata 'akatupu 'ōrure'au? 
LUK.22.53	I rotopū 'oki au i a kōtou i te au rā kātoatoa i roto i te 'iero, ē kāre kōtou i 'opu mai i āku. Inārā, nō kōtou 'oki tēia ora nei ē te mana o te pōiri.”
LUK.22.54	Kua 'opu mai rātou i a Iēsū, e arataki atura ki roto i te 'are o te Ta'unga Ma'ata ra. Ē kua āru atura a Pētero i muri roa. 
LUK.22.55	Kua ta'u i'ora rātou i te a'i i rotopū tikāi i te koro ē kua no'o kāpiti anake i'ora rātou ki raro, ē kua no'o katoa atura a Pētero ki rotopū i a rātou ra. 
LUK.22.56	Kite maira tēta'i tāvini va'ine i aia i te no'o'anga i te pae a'i ra, ē tīroi matariki maira i aia, kua nā kō akera, “Ko tēia tangata katoa nei tēta'i rātou ko Iēsū.”
LUK.22.57	Kua 'u'una atura rā a Pētero, nā kō akera, “E mā'ine, kāre au i kite i aia.”
LUK.22.58	E roa poto akera, kua 'ākara maira tēta'i tangata kē i aia, nā kō maira, “Ko koe katoa tēta'i nō rātou.” Kua pa'u atura a Pētero, “E tama, kāre au.”
LUK.22.59	Ē mei te 'okota'i ora akera i topa, kua mārō maira tēta'i kē atu, nā kō akera, “'E tika tikāi, nō Iēsū tēianei tangata, nō te mea, 'e tangata Galilea 'oki aia.”
LUK.22.60	Kua pa'u atura a Pētero, “E tama, kāre au i kite i tā'au i tuatua maina.” Ē kāre akera i mamia i te tuatua'anga atu aia ra, kākaoa i'ora te moa. 
LUK.22.61	Kua 'āriu maira te 'Atu ē kua 'ākara maira ki a Pētero, ē kua ma'ara akera a Pētero i te tuatua a te 'Atu tāna i 'akakite mai ki aia ē, “I mua ake ka kākaoa ai te moa ākōnei, ka tūtoru ō'ou 'u'una'anga mai i āku.” 
LUK.22.62	Kua 'aere atura a Pētero ki va'o ē kua auē ma'ata atura aia.
LUK.22.63	Ē ko te au tangata i tiaki i a Iēsū ra i 'āviri maira i aia, ē i pāpā maira i aia. 
LUK.22.64	Kua 'akapūroku i'ora rātou i ōna mata ē kua ui maira, nā kō maira, “E toto'u mai ē, ko 'ai tēia e pāpā nei i a koe?” 
LUK.22.65	'E mānganui rāi tā rātou au tuatua 'akakino i tuatua mai ki aia.
LUK.22.66	Ē tei te ao'anga, kua putuputu maira te aronga pakari o te 'iti tangata, te kau ta'unga nunui ē te au Pū'āpi'i Ture, ē kua arataki rātou i a Iēsū ki mua i tā rātou 'uipā'anga kōnitara, 
LUK.22.67	nā kō akera, “Mē ko te Mesia āinei koe? Ka 'akakite mai ki a mātou.”
LUK.22.67	Kua pa'u atura a Iēsū ki a rātou, “Mē 'akakite atu au ki a kōtou, kāre rāi kōtou e 'irinaki mai; 
LUK.22.68	ē mē ka ui atu au, kāre kōtou e pa'u mai. 
LUK.22.69	Mei tēianei atu rā ka no'o te Tamaiti a te Tangata nei ki te rima katau o te Atua Mana Kātoatoa.”
LUK.22.70	Kua ui maira rātou kātoatoa, “Ko koe tikāi i reira te Tamaiti a te Atua?”
LUK.22.70	Kua pa'u atura a Iēsū ki a rātou, “Ko tā kōtou e tuatua maina, ko au ia.”
LUK.22.71	Ē kua tuatua i'ora rātou, “'E a'a 'ua atu rāi tātou ka 'inangaro ei i te au kite? Kua 'akarongo 'oki tātou 'ua'orāi mei roto mai i tōna va'a tikāi!”
LUK.23.1	Kua tū anake ra taua aronga ma'ata katoa ra ki runga, arataki atura i a Iēsū ki a Pilato ra. 
LUK.23.2	Kua tāpepe atura rātou i aia, nā kō atura, “Kua kite ake nei mātou i tēianei tangata i te tārurikē'anga i tēianei 'enua, ē te ārai'anga i te tero nā Kaisara, ē te 'akakite'anga i aia 'ua'orāi ē, ko te Mesia aia, ko te Ariki.”
LUK.23.3	Kua ui maira a Pilato ki a Iēsū, nā kō maira, “Ko te Ariki āinei koe o te Ngāti Iūda?” Kua pa'u atura aia, “Koia tika tā'au i tuatua maina.”
LUK.23.4	Kua 'akakite atura a Pilato ki te kau ta'unga nunui ē ki te tangata tini ra, “Kāre rava au i kite i tēta'i tumu tau tikāi nō te 'akautunga i tēianei tangata.”
LUK.23.5	Pāketaketa atura tō rātou mārō i te nā kō'anga atu ē, “Tē tāoriori nei aia i te 'iti tangata i tāna 'āpi'i'anga i te 'enua katoa o te Ngāti Iūda, mei Galilea mai e tae rava mai nei ki tēianei ngā'i.”
LUK.23.6	E 'akarongo akera a Pilato i te reira, kua ui akera aia ē, mē 'e tangata Galilea āinei tēia. 
LUK.23.7	E kite akera aia ē, nō tō Heroda 'akatere'anga a Iēsū, kua tono atura aia i aia ki a Heroda ra, nō te mea, tei Iērūsalēma katoa aia i te reira tuātau. 
LUK.23.8	Mareka rava akera a Heroda i te kite'anga atu i a Iēsū, nō te mea, kua roa ake nei te tuātau tōna 'inangaro'anga kia kite i aia, nō te tuatua ma'ata tāna i 'akarongo nōna, ē i mānakonako aia kia kite i tēta'i 'akairo ūmere'ia i te rave'anga'ia e ia. 
LUK.23.9	Kua uiui maira aia ki a Iēsū, 'e mānganui te ui'anga. Kāre rava rā a Iēsū i kī 'ua atu ki a Heroda. 
LUK.23.10	Tē tāpepe tāmou nui mārie maira te kau ta'unga nunui ē te au Pū'āpi'i Ture i aia. 
LUK.23.11	Kua 'aka'āuouō maira a Heroda ē tōna au va'e'au i a Iēsū, 'āviri maira, 'akakāka'u maira i aia ki te kāka'u pū mānea tikāi, ē kua 'aka'oki maira i aia ki a Pilato. 
LUK.23.12	I taua rā rāi, i 'aka'oa atu ei a Heroda rāua ko Pilato; i no'o 'enemi 'ua ana 'oki rāua i muatangāna.
LUK.23.13	E 'akaputuputu maira a Pilato i te kau ta'unga nunui, te au tūtara ē te tangata tini ra, 
LUK.23.14	ē kua karanga atura ki a rātou, “I arataki mai ana kōtou i tēianei tangata ki āku nei, mei te mea ē, i tārurikē'ia te 'enua e ia. Ē inā, i kimi i'o nei 'oki au i aia ki mua i tō kōtou aroaro, ē kāre au i kite i tēta'i tumu tau tikāi nō te 'akautunga i aia, nō te au mea tā kōtou e 'aka'apa nei i aia. 
LUK.23.15	Ē kāre katoa 'oki i kitea e Heroda, nō te mea, kua 'aka'oki mai aia i aia ki a mātou. Inā, kāre rava āna 'anga'anga i rave e tau ei i aia te mate. 
LUK.23.16	Ē tēianei, e pāpā au i aia, ka tuku 'ua atu ei.”
LUK.23.18	Kua kāpiki ta'i atura rātou rava rāi, nā kō atura, “Taia atu tēnā! Ko Bāraba tā'au e tuku mai!” 
LUK.23.19	Nō te kaitamaki i taua 'ōire ra ē nō te tā tangata i titiri'ia ai a Bāraba ki roto i te 'are 'āuri.
LUK.23.20	Nō tō Pilato 'inangaro i te tuku atu i a Iēsū, kua pati 'akatenga 'aka'ou maira aia ki a rātou. 
LUK.23.21	Kua kāpiki 'ua atura rā rātou, “E 'akasātauro, e 'akasātauro atu i aia!”
LUK.23.22	Kua tuatua 'aka'ou maira aia ki a rātou, ko te tūtoru 'oki tēia, “'E a'a 'oki tāna kino i rave? Kāre rava au i kite i tēta'i tumu tau tikāi nō te mate. Ē tēianei, e pāpā au i aia, ka tuku 'ua atu ei.”
LUK.23.23	Kua kāpikipiki ma'ata atura rātou ma te mārō i te pati'anga atu kia 'akasātauro'ia a Iēsū. E tupu atura taua 'inangaro nō rātou ra. 
LUK.23.24	Kua 'akatika maira a Pilato i tā rātou i 'inangaro ra. 
LUK.23.25	Kua tuku maira aia ki a rātou i tā rātou i pati ra, ko taua tangata ra i titiri'ia ki roto i te 'are 'āuri nō te kaitamaki ē te tā tangata; ē kua tuku katoa maira aia i a Iēsū ki tō rātou 'akakoro'anga ra.
LUK.23.26	Ē tei te arataki'anga atu rātou i a Iēsū, kua 'opu atura rātou i a Simona nō Kurene mai, tē 'aere maira ki roto nei mei va'o mai i te 'ōire, ē kua tuku atura rātou i te sātauro ki runga a'o i aia kia 'apai atu nā muri i'o i a Iēsū.
LUK.23.27	'E urupū tangata ma'ata tei āru atu i a Iēsū, ē te au va'ine i te auē'anga ē te iri'ea'anga i aia. 
LUK.23.28	Kua 'āriu maira a Iēsū ki a rātou, kua nā kō maira, “E te au tamā'ine nō Iērūsalēma nei, auraka e auē mai i āku, ka auē rā i a kōtou 'ua'orāi ē i tā kōtou tamariki. 
LUK.23.29	Inā 'oki, tē vaitata maira te tuātau e tuatua'ia ai ē, ‘'E ao tō te va'ine pā, ē te kōpū kāre i 'ānau, ē te ū kāre i ngote'ia.’ 
LUK.23.30	'Ei reira rātou e tuatua ai ki te au maunga, ‘E topa mai ki runga a'o i a mātou!’ ē ki te au tuā'ivi ra, ‘E tāpoki mai i a mātou!’ 
LUK.23.31	Nō te mea, mē ko tā te tangata rāvenga tēia ki te rākau mata nei, ka 'akapē'ea'ia ra te rākau marō?”
LUK.23.32	E rua tangata rave kino tei arataki katoa'ia ma ia katoa ra kia tāmate'ia. 
LUK.23.33	E tae atura rātou ki te ngā'i i tuatua'ia ra ē ko “Te Katu Tangata,” 'akasātauro i'ora rātou i aia i reira, ē ngā tangata rave kino ra, tēta'i ki te rima katau ē tēta'i ki te rima kaui. 
LUK.23.34	Kua karanga atura a Iēsū, “E taku Metua, e 'akakore mai koe i tā rātou 'ara, kāre 'oki rātou i kite i tā rātou e rave nei.”
LUK.23.34	Ko rātou rā, kua tu'a kērero rātou i tōna kāka'u. 
LUK.23.35	Tē tū 'ua ra te tangata tini, tē 'ākara 'ua atura. Kua 'āviri katoa maira te au tūtara i aia, nā kō akera, “Ko ēta'i kē ra tāna i 'akaora! E 'akaora aia i aia 'ua'orāi mē ko te Mesia aia, te mea 'iki'ia e te Atua ra.”
LUK.23.37	nā kō maira, “Mē ko te Ariki koe o te Ngāti Iūda ra, ka 'akaora ana i a koe 'ua'orāi!”
LUK.23.38	Kua tātā'ia 'oki tēta'i tuatua i runga a'o i aia ē, “Ko te Ariki tēia nō te Ngāti Iūda.”
LUK.23.39	Kua 'akakino akera 'oki tēta'i i aua tangata rave kino i 'akasātauro katoa'ia ra, nā kō akera, “Ko te Mesia āinei koe? Ka 'akaora i a koe 'ua'orāi, ē i a māua katoa 'oki.”
LUK.23.40	Kua pa'u maira tēta'i ma te māinaina atu i aia, nā kō maira, “Kāre ō'ou mataku i te Atua, i te mea ē, tei roto anake koe i taua 'akautunga'anga nei? 
LUK.23.41	Kua tika 'oki tō tāua nei, nō te mea, ko te tūtaki 'oki tēia i tā tāua i rave ra; kāreka tēianei tangata, kāre rava āna kino i rave.” 
LUK.23.42	Kua karanga atura aia, “E Iēsū, e 'akama'ara mai koe i āku kia tae koe ki tō'ou bāsileia.”
LUK.23.43	Kua pa'u maira a Iēsū ki aia, “Koia mou tāku e karanga atu ki a koe nei, 'ei Pārataito tāua katoa i tēianei rāi rā.”
LUK.23.45	'Akapōiri'ia i'ora te rā, ē nga'ae rava akera ā rotopū te ārai o te nao ra. 
LUK.23.46	Kua kāpiki atura a Iēsū ma te reo ma'ata, nā kō atura, “E taku Metua, tē tuku atu nei au i tōku vaerua ki ō rima na.” E oti akera taua tuatua ra, 'akaruke maira tōna vaerua i aia.
LUK.23.47	E kite akera te rangatira 'ānere i taua mea i tupu ra, 'akakakā atura i te Atua, nā kō atura, “'E tangata tuatua tika tikāi tēia.”
LUK.23.48	Ē te tangata tini rava rāi ko tei putuputu mai e 'ākara ra, kite akera i te tū tikāi i aua mea i tupu ra, 'oki anake atura ma te papaki i tō rātou umauma nō tō rātou mamae. 
LUK.23.49	Ē te au tangata katoa i mātau i a Iēsū ra, ē te au va'ine i āru mai i aia mei Galilea maira, tū 'ua maira ia i te ātea kē i te 'ākara 'ua'anga i aua mea ra.
LUK.23.50	Ē inā, tēta'i tangata ko Iōsēpha te ingoa, 'e mema kōnitara aia, 'e tangata meitaki ē te tuatua tika. 
LUK.23.51	Kāre aia i 'akatika i tā te kōnitara tika ē tā rātou i rave ra. Nō Ārīmātea aia, 'e 'ōire Ngāti Iūda. Tē tāpapa katoa ra aia i te bāsileia o te Atua. 
LUK.23.52	'Aere atura aia ki a Pilato, ē pati atura i te kōpapa o Iēsū. 
LUK.23.53	Kua tuku i'ora aia i te kōpapa ki raro, va'ī i'ora ki te kāka'u, e tuku atura ki roto i te mēnema i pao'ia ki roto i te mato ra, kāre rava 'e tangata i va'o'ia ake ki reira. 
LUK.23.54	Ko te rā 'akate'ate'amamao'anga te reira, tē vaitata maira 'oki te Sābati.
LUK.23.55	Ē te au va'ine tei 'aere mai rātou ko Iēsū mei Galilea maira, āru atura i a Iōsēpha, kite atura i te mēnema ra, ē te tū o te vai'o'anga'ia te kōpapa nōna ra. 
LUK.23.56	Kua 'oki atura rātou ki te kāinga ē kua 'akate'ate'amamao i'ora i te rākau kakara ē te manongi. E 'akangāro'i i'ora i te Sābati mei tei 'akaue'ia maira.
LUK.24.1	I te rā mua o te 'ebedoma, i te 'ākirāta roa ra, kua 'aere atura te au va'ine ki te mēnema ra ma te rākau kakara tā rātou i 'akate'ate'amamao ra. 
LUK.24.2	Kua kitea'ia e rātou ē, kua 'uri kē'ia te toka mei te mēnema ra. 
LUK.24.3	Ē tei tō rātou tomo'anga ki roto ra, kāre 'ua te kōpapa o te 'Atu ra ko Iēsū. 
LUK.24.4	I a rātou e kō'iri'iriā 'ua ra i tēianei mea ra, tē tū 'ua maira e rua tangata i vaitata i a rātou ma te kāka'u kakā. 
LUK.24.5	Nō tō rātou mataku, kua tūpou i'ora te au va'ine i tō rātou mata ki raro i te one, ē kua tuatua maira ngā tangata ra ki a rātou, “'E a'a kōtou i kimi ei i tei ora i rotopū i tei mate ra? 
LUK.24.6	Kāre aia i konei. Kua tū'aka'ou ake nei ra aia ki runga! E 'akama'ara i tāna i tuatua mai ki a kōtou ra, i aia i no'o i Galilea ra, 
LUK.24.7	i te nā kō'anga mai ē, ‘Ka tuku'ia atu te Tamaiti a te Tangata nei ki te rima o te aronga rave 'ara e tikāi, ē e 'akasātauro'ia, ē kia tae ki te pō toru ra e tū 'aka'ou mai ei.’ ”
LUK.24.8	I reira tō rātou ma'ara'anga i aua tuatua nāna ra. 
LUK.24.9	Kua 'oki maira rātou mei te mēnema maira, ē kua 'akakitekite maira rātou i te au mea kātoatoa ra ki te tino nga'uru mā ta'i ra, ē ki te kātoatoa rava 'oki. 
LUK.24.10	Ko te au va'ine, ko Māria i Māgadala, ko Ioana, ē ko Māria te metua va'ine o Iākōbo, ma ēta'i kē atu i kāpiti'ia ki a rātou ra. Nā rātou 'oki i 'akakitekite mai i aua mea ra ki te au 'āpōsetolo. 
LUK.24.11	Kāre rā te 'au 'āpōsetolo i 'irinaki i tā te au va'ine ra, nō te mea, mei te tuatua tā'eke 'ua ra te reira tuatua i tō rātou manako'anga. 
LUK.24.12	Kāreka a Pētero, tū akera aia ki runga ē 'oro atura ki te mēnema ra, ē i te piko'anga atu aia ki raro, kua kite atura aia i te au kāka'u va'ī e vai anake 'ua ra. Ē kua 'oki maira aia ma te ūmeremere i roto i aia 'ua'orāi i tei tupu ra.
LUK.24.13	Ē inā, i taua rā rāi kua 'aere atura tēta'i tokorua o te au pipi ki tēta'i 'ōire, ko Ēmausa te ingoa, e 'itu maire te mamao mei Iērūsalēma mai. 
LUK.24.14	Ē tē tuatua 'ua ra rāua i aua mea rava rāi i tupu ra. 
LUK.24.15	I a rāua e tuatua ra ma te 'uri'uri manako i ēia mea ra, kua 'akavaitata mai a Iēsū i reira a'o, ē kua 'aere kāpiti atura ma rāua katoa. 
LUK.24.16	Kua 'akakore'ia rā te kite i tō rāua mata, ē kāre atura rāua i kite ē ko ia tēia. 
LUK.24.17	Kua ui maira a Iēsū ki a rāua, “'E a'a tēnā na tā kōrua e tuatua nei, i a kōrua e 'aere ana?”
LUK.24.17	Kua tū 'ua i'ora rāua ma te iri'ea. 
LUK.24.18	Kua pa'u atura tēta'i i a rāua, ko Keleopa te ingoa, nā kō atura ki aia, “Ko koe anake 'ua pa'a te tangata kē e no'o i Iērūsalēma nei tei kore i kite i te au mea i tupu ki reira i ēia ngā rā?”
LUK.24.19	Kua ui maira aia, “'E a'a ia mea?”
LUK.24.19	Kua pa'u atura rāua, “Nō runga i a Iēsū o Nāzarēta ra. 'E peroveta 'oki aia ē te mana i te tuatua ma te rave'anga i mua i te aroaro o te Atua ē te tangata kātoatoa 'oki. 
LUK.24.20	Ē tō tātou kau ta'unga nunui ē te au tūtara i te tuku'anga atu i aia kia 'akautunga'ia kia mate, ē kua 'akasātauro atu rātou i aia. 
LUK.24.21	I manako mātou ē, ko ia te ka 'akaora i a Īserā'ela nei. Ē tēia 'oki tēta'i: ko te toru o te rā i rave'ia ai aua mea ra, 
LUK.24.22	ē i pō'itirere mātou i ēta'i va'ine i ō mātou nei, ko tei 'aere atu i te 'ākirāta ki te mēnema ra, 
LUK.24.23	kāre rā rātou i kite ana i tōna kōpapa. Kua 'oki maira rātou, ē kua 'akakite maira ki a mātou ē, i kite ana rātou i ēta'i 'āngela i roto i tēta'i 'ōrama tei 'akakite mai ē kua ora ake nei aia. 
LUK.24.24	I reira, 'aere atura ēta'i o mātou ki te mēnema ra, ē kua kite atura mei tā te au va'ine rāi i 'akakite mai, ko ia rā kāre rātou i kite ana.”
LUK.24.25	Kua nā kō maira a Iēsū ki a rāua, “Auē ia ngā tangata 'āuouō ē te ngākau mārie i te 'irinaki i te au mea kātoatoa tā te au peroveta i 'akakite maira! 
LUK.24.26	Kāre āina kia 'akapērā'ia tō te Mesia ra mate e tikāi, ka tomo atu ei aia ki roto i tōna kakā?” 
LUK.24.27	'Akamārama maira aia ki a rāua mei a Mōse mai ē mei te au peroveta kātoatoa mai i te au tuatua kātoatoa nōna 'ua'orāi i tātā'ia ra.
LUK.24.28	E vaitata atura rātou ki te 'ōire tā rātou e 'akakoro ra, kua 'aka'aere mamao atura a Iēsū i aia. 
LUK.24.29	Kua mānono atura rā rāua i aia, nā kō atura, “E no'o anake tātou, kua a'ia'i 'oki ē tē pō atura te rā.” I reira, kua tāpae atura aia, e no'o i'ora ki a rāua ra. 
LUK.24.30	Ē i tōna no'o'anga ē rāua katoa ki te kaingākai ra, kua rave akera aia i te varāoa, kua 'akameitaki atura, vāvā'i i'ora, tuku atura ki a rāua ra. 
LUK.24.31	'Akapu'era'ia akera ō rāua mata i reira, ē kua kite atura rāua ē ko ia tikāi; ē e ngaro kē atura aia mei mua i a rāua. 
LUK.24.32	Kua uiui akera rāua ki a rāua 'ua'orāi, “Kāre āina i ma'ana mai ana ō tāua ngākau i aia e tuatua maira ki a tāua i te arāta'a ra ē te 'akataka mai ki a tāua i te tuatua i tātā'ia ra?”
LUK.24.33	Kua tū akera rāua ki runga ē kua 'oki atura i taua 'ati'anga rāi ki Iērūsalēma, ē roko'ia atura e rāua te tino nga'uru mā ta'i ra, tē putuputu ra ma tō rātou katoa, 
LUK.24.34	nā kō atura, “'E tika tikāi tēia! Kua tū'aka'ou ake nei te 'Atu ē kua 'akaāri mai i aia ki a Simona!”
LUK.24.35	I reira kua taki atura rāua i te au mea tei tupu i te arāta'a ra, ē tō Iēsū kitea'anga e rāua i tōna vāvā'i'anga i te varāoa ra.
LUK.24.36	I ngā pipi e taki ra i tei tupu, ko Iēsū 'ua'orāi i tū mai i rotopū i a rātou, ē kua nā kō maira ki a rātou, “'Ei 'au ki a kōtou.”
LUK.24.37	Kua pō'itirere akera rātou ma te mataku i te manako'anga ē 'e tūpāpaku tei kitea e rātou. 
LUK.24.38	Kua tuatua maira aia ki a rātou, “'E a'a kōtou i mataku ei? Ē 'e a'a te manako 'ēkōkō i tupu ei ki roto i ō kōtou ngākau na? 
LUK.24.39	Ka 'ākara mai ana i ōku rima ē ōku vaevae. Ko au 'ua'orāi 'oki tēia! Ka 'ā'ā mai ana i āku kia kite kōtou. Kāre 'oki ō te tūpāpaku kiko ē te ivi, mei tā kōtou e kite mai i āku nei.”
LUK.24.40	Ē i tōna tuatua'anga atu i tēia, kua 'akaāri atura aia i ōna rima ē ōna vaevae ki a rātou. 
LUK.24.41	Ē i a rātou kāre i 'irinaki tikāi ake i tēia mea nei nō te rekareka ē te ūmeremere, kua ui maira a Iēsū ki a rātou, “'E 'apinga āinei tā kōtou i konei 'ei kai?” 
LUK.24.42	Kua tuku atura rātou i tēta'i mānga ika tunutunu nāna, 
LUK.24.43	ē kua rave i'ora aia, kai i'ora i te reira ki mua i a rātou ra.
LUK.24.44	Kua tuatua maira aia ki a rātou, “Ko tāku tēia i 'akakite atu ana ki a kōtou, i āku i te no'o'anga ki ō kōtou nei ē, ‘Ka 'akatupu'ia tikāi te au mea kātoatoa tei tātā'ia nōku nei ki roto i te Ture a Mōse, ē tā te au peroveta ra, ē te au Salamo ra.’ ”
LUK.24.45	Kua 'akamārama atura aia i tō rātou ngākau kia nakiro tikāi rātou i te tuatua i tātā'ia ra. 
LUK.24.46	Kua nā kō maira aia ki a rātou, “Ko tēia 'oki tei tātā'ia ra: Ka tākinga kino'ia te Mesia ē ka tū'aka'ou mai mei te mate mai i te pō toru ra, 
LUK.24.47	ē ka tūtū 'aere'ia te tuatua o te tatarā'ara nō te 'akakore'angā 'ara i roto i tōna ingoa ki te au 'iti tangata rava rāi, ē kia 'akamata'ia mei Iērūsalēma atu nei. 
LUK.24.48	Ē ko kōtou rāi 'oki te au kite i ēia mea nei. 
LUK.24.49	Ē inā, nāku e tono mai ki a kōtou i tā taku Metua i taputo'u maira. E no'o rā kōtou ki roto i te 'ōire nei kia 'akakī roa'ia mai kōtou e te mana nō runga mai.”
LUK.24.51	I aia e 'akameitaki maira i a rātou ra, i rave'ia mai ei aia ē 'apaina'ia atura ki runga i te rangi. 
LUK.24.52	Ē kua 'akamori 'aere atura rātou i aia ē 'oki atura ki Iērūsalēma ma te rekareka ma'ata. 
LUK.24.53	Ē kua no'o tāmou 'ua rāi rātou ki roto i te 'iero nō te 'akameitaki i te Atua.
JHN.1.1	I vai ana te Tuatua i muatangāna, i te Atua ra 'oki te Tuatua, ē ko te Atua 'oki te Tuatua. 
JHN.1.2	I te Atua ra 'oki aia i muatangāna. 
JHN.1.3	Nā roto mai i aia te au mea kātoatoa; kāre 'ua tēta'i mea tei 'anga'ia, tei kore i 'anga'ia e ia. 
JHN.1.4	Tei roto i aia te ora, ē taua ora ra tō te tangata ia mārama; 
JHN.1.5	ē i kakā mai ana te mārama ki te pōiri, kāre rā te pōiri i 'āriki atu i te reira.
JHN.1.7	I 'aere mai aia 'ei kite, 'ei 'akakite'anga i taua mārama ra kia 'akarongo te tangata kātoatoa nā roto i aia. 
JHN.1.8	Kāre rā aia i taua mārama ra, inārā, i 'aere mai aia 'ei 'akakite'anga i taua mārama ra. 
JHN.1.9	Ko te mārama mou ra ko tei 'akamārama mai i te tangata kātoatoa, tei 'aere mai nei ki roto i te ao nei.
JHN.1.10	I te ao nei te Tuatua, ē nāna i 'anga i tēianei ao; kāre rā tō te ao i nakiro i aia. 
JHN.1.11	I 'aere mai nei aia ki ōna ra, kāre rā tōna au tangata tikāi i 'āriki atu i aia. 
JHN.1.12	Inārā, ko te aronga katoa rā i 'āriki atu i aia, i 'ō maira aia i te tika ki a rātou kia riro rātou 'ei tamariki nā te Atua, koia 'oki te aronga i 'irinaki i tōna ingoa; 
JHN.1.13	ko te aronga rā i 'ānau ra, kāre i tō te toto, kāre 'oki i tō te 'inangaro o te kōpapa, kāre 'oki i tō te 'inangaro o te tangata, i tō te Atua rā.
JHN.1.14	I riro mai nei te Tuatua 'ei tangata, ē kua pū'ākapa mai ki ō mātou nei; kua kite ake nei mātou i tōna kakā, koia 'oki, te kakā e tau i te Tamaiti 'ānau ta'i a te Metua ra. Kua kī aia i te aro'a 'ua ē te tuatua mou ra.
JHN.1.15	Nōna tā Ioane i 'akaāri mai ē i 'akakite ra, ka nā kō mai ei ra ē, “Ko tēia 'oki tāku i karanga ra, ‘Ko te 'aere mai i muringa a'o i āku nei, kua riro aia tei mua i āku; ko mua 'oki aia i āku.’ ”
JHN.1.16	Ē nō tōna ra kī i rauka ai i a tātou katoa te aro'a 'ua ē te aro'a 'ua. 
JHN.1.17	Nā Mōse 'oki i tuku mai i te Ture, kāreka te aro'a 'ua ē te tuatua mou, nā Iēsū Mesia ia. 
JHN.1.18	Kāre 'ua tēta'i tangata i kite i te Atua; ko te Tamaiti 'ānau ta'i i runga i te umauma o te Metua ra, ko ia tei 'akakite mai i aia.
JHN.1.19	Tēia tā Ioane 'akakite'anga i te tono'anga mai te Ngāti Iūda i tēta'i kau ta'unga ra ē tēta'i aronga Ngāti Levi nō Iērūsalēma mai, e ui ki aia ē, “Ko 'ai koe?”
JHN.1.20	Ē kua 'a'aki atura aia, kāre rava i 'u'una. Tēia tāna i 'a'aki, “Kāre au i te Mesia.”
JHN.1.21	Kua pa'u atura aia, “Kāre au.”
JHN.1.21	“Ko taua peroveta ra āinei koe?”
JHN.1.21	Kua pa'u atura aia, “Kāre.”
JHN.1.22	Kua tuatua maira rātou ki aia, “Ko 'ai koe? 'Akakite mai 'ei tuatua'anga nā mātou ki te aronga i tono mai i a mātou. 'E a'a 'ua tā'au tuatua i a koe 'ua'orāi?”
JHN.1.23	“Ko te reo au nō tēta'i e kāpiki 'aere i te mēdēbara ra ē,
JHN.1.23	‘Ka 'akatika 'ua i te mataara o te 'Atu, mei tei karanga'ia mai e Īsaia peroveta ra.’ ”
JHN.1.24	Nō te au Phārīsea 'oki taua aronga i tonokia maira. 
JHN.1.25	Kua ui maira rātou ki aia, nā kō maira, “'E a'a 'oki koe i bāpetīto ei, mei te mea ē, kāre koe i te Mesia, kāre katoa 'oki ko Ēlia, ē kāre 'oki taua peroveta ra?”
JHN.1.26+JHN.1.27	Kua pa'u atura a Ioane, nā kō atura, “Tē bāpetīto nei au ki te vai; tē tū nei rā i rotopū i a kōtou tēta'i tei 'aere mai i muringa a'o i āku, kāre kōtou i kite i aia, kāre ia au e tau kia tatara i te 'ītiki i tōna tāmaka.”
JHN.1.28	Tēia au mea nei kua tupu ki Bētānia i tērā pae mai i Iōrīdāna, i reira a Ioane i te bāpetīto'anga.
JHN.1.29	E ao akera, kite atura a Ioane i a Iēsū i te 'aere'anga mai ki aia ra, ē kua nā kō akera, “Ka 'ākara na i te Punua Māmoe a te Atua, ko tei 'apai kē atu i te 'ara a tō te ao nei! 
JHN.1.30	Ko ia 'oki tēia tāku i karanga ra ē, ‘Tē 'aere mai nei tēta'i tangata i muringa a'o i āku nei, ē kua riro aia ki mua i āku; ko mua rāi 'oki aia i āku.’ 
JHN.1.31	Kāreka au, kāre au i nakiro i aia. Kia 'akaāri'ia rā aia ki tō Īserā'ela, ko te tumu ia i 'aere mai ei au e bāpetīto ki te vai nei.”
JHN.1.32	Kua 'akakite atura 'oki a Ioane, nā kō atura, “'Ākara atura au i te Vaerua i te 'eke'anga mai mei te rangi mai, mei te kūkupa ra te tū, ē kua no'o i'ora ki runga a'o i aia. 
JHN.1.33	Kāre rā au i nakiro i aia, inārā, ko tei tono mai i āku e bāpetīto ki te vai nei, ko ia tei karanga mai ki āku nei ē, ‘Ko tā'au e 'ākara i te Vaerua i te 'eke'anga mai ki runga a'o ē te no'o'anga katoa ki runga a'o i aia, koia ia, te ka bāpetīto ki te Vaerua Tapu.’ 
JHN.1.34	Kite atura 'oki au, ē 'akakite atura 'oki au ē, ko te Tamaiti tēia nā te Atua.”
JHN.1.35	Ē e ao 'aka'ou akera, tē tū 'ua ra a Ioane ē ngā pipi tokorua āna ra, 
JHN.1.36	e kite atura aia i a Iēsū i te 'aere'anga mai nā reira, kua nā kō akera, “Ka 'ākara na i te Punua Māmoe a te Atua.”
JHN.1.37	E 'akarongo akera aua ngā pipi ra i aia i te tuatua'anga, kua āru atura rāua i a Iēsū. 
JHN.1.38	Kua anga maira a Iēsū ki muri ē kite maira i a rāua i te āru'anga mai, kua ui maira ki a rāua, “'E a'a tā kōrua e kimi nei?”
JHN.1.38	Kua pa'u atura rāua ki aia, “E Rabi (tēia 'oki te 'akatau'anga, e te pū'āpi'i), e no'o koe ki 'ea?”
JHN.1.39	Kua tuatua maira aia ki a rāua, “Ka 'aere mai, ka 'ākara.” Āru atura rāua i aia, ē kite atura i te ngā'i i no'o ei aia, ē no'o atura ki ōna i taua rā ra. Kua tae pa'a ki te ora 'ā i te a'ia'i.
JHN.1.40	Ko Ānēderea, te teina o Simona Pētero ra, tēta'i o aua tangata tokorua tei 'akarongo i te tuatua a Ioane ra, e āru atura i a Iēsū. 
JHN.1.41	Ē ko ia tei kimi mua i tōna 'ua'orāi tuakana i a Simona, ē kua karanga atura ki aia, “Kua kite i a māua te Mesia.” (Tēia 'oki te 'akatau'anga, tei 'Akatā'inu'ia.) 
JHN.1.42	Ē kua arataki maira aia i a Simona ki a Iēsū.
JHN.1.42	Ē kia 'ākara akera a Iēsū i aia ra, kua nā kō atura, “Ko Simona koe, ko te tamaiti a Ioane; ka tapa'ia koe ē, ko Kepha” (tei 'akatau'ia ko Pētero).
JHN.1.43	Ē e ao akera, kua manako akera a Iēsū, ka 'aere atu aia ki roto i a Galilea. Kua 'ārāvei akera aia i a Philipa, ē kua karanga atura ki aia, “Ka āru mai i āku.” 
JHN.1.44	Nō Betesaida a Philipa, nō te 'ōire o Ānēderea ē Pētero. 
JHN.1.45	E kimi akera 'oki a Philipa i a Nātanāela, kua karanga atura ki aia, “Kua kitea e mātou tā Mōse i tātā ki roto i te Puka o te Ture ē tā te au peroveta i tuatua, ko ia, ko Iēsū nō Nāzarēta, te tamaiti a Iōsēpha.”
JHN.1.46	Ē kua tuatua maira a Nātanāela ki aia, “'E mea meitaki āinei tō Nāzarēta mai?”
JHN.1.46	Kua pa'u atura a Philipa ki aia, “Ka 'aere mai, ka 'ākara.”
JHN.1.47	Kua kite atura a Iēsū i a Nātanāela i te 'aere'anga mai ki aia, ē kua tuatua i'ora i aia, “Ka 'ākara na i te Ngāti Īserā'ela tikāi. Kāre 'ua 'e pikika'a ō roto i aia.”
JHN.1.48	Kua tuatua maira a Nātanāela ki aia, “Nō 'ea tō'ou nakiro i āku?”
JHN.1.48	Kua pa'u atura a Iēsū, nā kō atura, “'Ōu a Philipa i kāpiki atu ei i a koe, 'ākara atura au i a koe i raro ake i te pū suke.”
JHN.1.49	Kua pa'u maira a Nātanāela ki aia, nā kō maira, “E Rabi, ko te Tamaiti koe a te Atua. Ko te Ariki koe o Īserā'ela!”
JHN.1.50	Kua pa'u atura a Iēsū ki aia, nā kō atura, “Nō te mea ē i karanga atu au ki a koe na ē, ‘Tē 'ākara atura au i a koe i raro ake i te pū suke ra’, i 'irinaki ei koe? 'E meangiti tēnā i tā'au ka kite ā muri nei.” 
JHN.1.51	Ē kua karanga atura aia, “Koia mou tāku e karanga atu ki a kōtou na, mei tēianei ka kite kōtou i te rangi i te mavete'anga, ē te au 'āngela a te Atua i te kake'anga atu ē te 'eke'anga mai ki runga a'o i te Tamaiti a te Tangata nei.”
JHN.2.1	E tae akera ki te toru o te rā, 'e 'akaipoipo'anga tei rave'ia i Kana i Galilea ra, ē tei reira katoa te metua va'ine o Iēsū ra. 
JHN.2.2	Kua pati katoa'ia mai rāi a Iēsū ē āna pipi ki te 'akaipoipo'anga ra. 
JHN.2.3	E pou akera te uaina, kua tuatua maira te metua va'ine o Iēsū ki aia ra, “Kāre ā rātou uaina.”
JHN.2.4	Kua karanga atura a Iēsū ki aia, “'E a'a rā te reira ki a tāua, e mā'ine? Kāre tōku tuātau i tae mai ake.”
JHN.2.5	Kua karanga atura tōna metua va'ine ki te au raverave ra, “Ko tāna 'ua atu ka tuatua mai ki a kōtou na, e rave kōtou.”
JHN.2.6	Tē tū 'ua ra i reira ngā 'āriki vai toka e ono nō te peu tāmā'anga a te Ngāti Iūda, ē ka ō mei te ta'i 'ānere litera i te 'āriki 'okota'i. 
JHN.2.7	Kua karanga atura a Iēsū ki a rātou, “Ka 'akakī ana i te au 'āriki ki te vai.” Kua 'akakī i'ora rātou i te reira e tae 'ua atura ki te ni'a. 
JHN.2.8	Ē kua karanga atura aia ki a rātou, “Ka kapu ana i tēianei, ka 'apai atu ei ki te 'aka'aere o te 'ōro'a nei.” Kua 'apai atura rātou. 
JHN.2.9	Ē kia tongi akera rā te 'aka'aere o te 'ōro'a ra i te vai i riro mai 'ei uaina ra, ē kāre 'oki aia i kite ē nō 'ea mai. (Kāreka te au raverave i kapu mai i te vai ra, kua kite rātou.) Kua kāpiki atura taua 'aka'aere o te 'ōro'a ra i te tāne 'ōu ra, 
JHN.2.10	ē kua nā kō atura ki aia, “E nā mua ana te tangata kātoatoa i te tuku mai i te uaina meitaki; ē kia roa tō rātou inu'anga, ko te mea kino mai ia i reira. Kua tāpū rā koe i te uaina meitaki ki tēia noa ai.”
JHN.2.11	Ko te 'akamata'anga tēia o te au 'akairo i rave'ia e Iēsū i Kana i Galilea ra. Kua 'akaāri mai te reira i tōna kakā, ē kua 'irinaki tāna au pipi i aia.
JHN.2.14	Ē kua kitea'ia e ia e no'ono'o ra i roto i te 'iero te aronga e 'oko'oko ra i te puakatoro, te māmoe ē te kūkupa, ē te aronga 'oko'oko moni katoa ra. 
JHN.2.15	Kua 'anga i'ora aia i te taura rikiriki 'ei uēpu pāpā, ē kua tuaru atura i te kātoatoa rava ki va'o i te 'iero ra, ma te māmoe ē te puakatoro; ē kua ringiringi atura i te moni a te aronga 'oko'oko moni ra, ē kua tātaka'uri 'aere i tā rātou au kaingākai ra; 
JHN.2.16	ē kua nā kō atura ki te aronga e 'oko'oko ra i te kūkupa ra, “'Apaina kē'ia atu tēia au mea mei konei atu! 'Eia'a e 'akariro i te 'are o taku Metua ra 'ei 'are 'oko'oko'anga 'apinga ra.” 
JHN.2.17	Kua ma'ara akera i tāna au pipi ē, kua tātā'ia ē, “Kua 'ope pou roa tōku māro'iro'i nō te meitaki o tō'ou na 'are.”
JHN.2.18	Kua ui maira te Ngāti Iūda, ē kua nā kō maira ki aia, “'E a'a tā'au e 'akaāri mai nei ki a mātou, i a koe e rave nei i tēia au mea?”
JHN.2.20	Kua nā kō maira te Ngāti Iūda i reira, “E 'ā nga'uru mā ono mata'iti o tēianei nao i te 'akatū'ia'anga, ē ka tū 'aka'ou ia i a koe i roto i ngā rā e toru?”
JHN.2.21	Inārā, ko te nao o tōna kōpapa tāna i tuatua ra. 
JHN.2.22	Ē kia tū 'aka'ou maira aia mei te mate maira, kua ma'ara akera i tāna au pipi ē, i tuatua ana 'oki aia i te reira ki a rātou ra, ē kua 'irinaki akera rātou i te tuatua i tātā'ia ra ē te tuatua i karanga'ia e Iēsū ra.
JHN.2.23	Ē i a Iēsū i Iērūsalēma i te 'Ōro'a Pāsa ra, 'e mānganui tei 'irinaki i tōna ingoa, i te kite'anga i te au 'akairo tāna i rave ra. 
JHN.2.24	Kāre rā a Iēsū 'ua'orāi i 'irinaki atu i a rātou, nō te mea, kua kite aia i a rātou kātoatoa; 
JHN.2.25	ē nō te mea katoa 'oki ē, kāre aia e umuumu atu ana i tēta'i 'ua atu kia 'akaāri i te tū tangata. Kua nakiro 'oki aia ē, 'e a'a tō roto i te tangata.
JHN.3.1	Tē no'o ra tēta'i tangata nō te au Phārīsea, ko Nīkōdemo te ingoa, 'e tūtara aia nō te Ngāti Iūda, 
JHN.3.2	ko tei 'aere mai ki a Iēsū i te pō ra ē kua tuatua maira ki aia, “E Rabi, kua nakiro mātou ē, 'e Pū'āpi'i koe nō kō mai i te Atua ra, nō te mea, kāre rava e rauka i tēta'i 'ua atu tangata i te rave i tēianei au 'akairo tā'au e rave nei, māri rā tei aia te Atua.”
JHN.3.3	Kua pa'u atura a Iēsū, nā kō atura ki aia, “Koia mou tāku e karanga atu ki a koe, kia kore tēta'i 'ua atu tangata e 'ānau 'aka'ou'ia ra,
JHN.3.4	Kua ui maira a Nīkōdemo ki aia, “'Akapē'ea e rauka ai i te tangata kia 'ānau'ia mē pakari aia? Ka rauka āinei i aia i te ō 'aka'ou ki roto i te kōpū o te metua va'ine, e 'ānau mai ei?”
JHN.3.5	Kua pa'u atura a Iēsū, “Koia mou tāku e karanga atu ki a koe, kia kore tēta'i 'ua atu i 'ānau'ia mai mei roto mai i te vai ē te Vaerua, kāre e rauka i aia i te tomo ki roto i te bāsileia o te Atua. 
JHN.3.6	Ko tei 'ānau'ia mai mei roto mai i te kōpapa, 'e kōpapa ia; ko tei 'ānau'ia mai rā mei roto mai i te Vaerua, 'e vaerua ia. 
JHN.3.7	'Eia'a koe e ūmere, ko au i karanga atu ki a koe ē, ‘kia 'ānau 'aka'ou'ia kōtou e tikāi.’ 
JHN.3.8	Tē 'arara 'ua nei te matangi ki te ngā'i tāna e 'inangaro, ē tē 'akarongo nei kōtou i tōna 'aruru, inārā, kāre koe i kite i te ngā'i nō reira mai aia ra ē te ngā'i e 'aere'ia atu e ia ra. Pērā katoa te tangata tātakita'i tei 'ānau'ia mai mei roto mai i te Vaerua.”
JHN.3.9	Kua ui maira a Nīkōdemo ki aia, nā kō maira, “'Akapē'ea e rauka ai i taua au mea kia tupu?”
JHN.3.10	Kua pa'u atura a Iēsū, nā kō atura ki aia, “Ko te pū'āpi'i koe a tō Īserā'ela, ē kāre koe i kite i tēianei au mea? 
JHN.3.11	Koia mou tāku e karanga atu ki a koe, ko tā mātou i kite ra, tā mātou ia e tuatua nei ē tā mātou i 'ākara ra, tā mātou ia e 'akakite nei, kāre rā kōtou e 'āriki mai i tā mātou 'akakite'anga. 
JHN.3.12	Mē kore kōtou e 'irinaki i te au mea nō tēianei ao tāku e tuatua atu nei ki a kōtou, 'akapē'ea e 'irinaki ei kōtou kia tuatua atu au ki a kōtou i te au mea nō te rangi? 
JHN.3.13	Kāre rava tēta'i 'ua atu tangata i kake atu ki runga i te rangi, māri rā ko tei 'eke mai mei runga mai i te rangi ra, ko te Tamaiti a te Tangata nei.
JHN.3.15	kia rauka mai i te tangata tātakita'i tei 'irinaki i aia te ora mutukore.
JHN.3.16	“Kua aro'a mai 'oki te Atua i te ao nei kua tae roa mai ki te 'ōronga'anga mai i tāna Tamaiti 'ānau ta'i, kia kore e mate te tangata tātakita'i tei 'irinaki i aia, kia rauka rā i aia te ora mutukore. 
JHN.3.17	Nō te mea, kāre te Atua i tono mai i tāna Tamaiti ki te ao nei kia 'akavā mai i te ao nei, kia 'akaora'ia rā te ao nei e ia. 
JHN.3.18	Ko tei 'irinaki i aia ra, kāre ia e 'akavā'ia; ko tei kore rā i 'irinaki i aia, kua 'akavā takere'ia, nō te mea, kāre aia i 'irinaki i te ingoa o te Tamaiti 'ānau ta'i a te Atua ra. 
JHN.3.19	Tēia 'oki taua 'akavā'anga ra: ko te mārama kua tae mai ki te ao nei, inārā 'e ma'ata atu tō te tangata 'inangaro i te pōiri i tō te mārama, nō te mea, tē kino 'ua ra tā rātou au 'anga'anga. 
JHN.3.20	Nō te mea, ko tēta'i 'ua atu tangata tei rave i te kino ra, kua mākitakita anake ia i te mārama, ē kāre aia e 'aere mai ki te mārama kia kore tāna au 'anga'anga e kitea'ia. 
JHN.3.21	Ko tei 'ākono rā i te tuatua mou ra, ka 'aere mai aia ki te mārama kia 'akaāri'ia tāna 'anga'anga tei rave'ia nō te Atua.”
JHN.3.22	Ē i muri akera, 'aere atura a Iēsū ma tāna au pipi ki te 'enua ko Iūdea, no'o atura i reira ma rātou katoa, e bāpetīto i'ora. 
JHN.3.23	Tē bāpetīto katoa ra 'oki a Ioane i Aino, i vaitata 'ua i Sālima, nō te mea, 'e ma'ata te vai i reira. Ē kua 'aere 'ua maira te tangata ē kua bāpetīto'ia 'ua i'ora. 
JHN.3.24	Kāre 'oki a Ioane i tīria'ia ake ki roto i te 'are 'āuri.
JHN.3.25	Kua tupu te mārō'anga i rotopū i te au pipi a Ioane ē tēta'i Ngāti Iūda nō runga i te peu tāmā'anga. 
JHN.3.26	Ē kua 'aere atura rātou ki a Ioane ē kua karanga atura ki aia, “E Rabi, te tangata i no'o kōrua i tērā pae i Iōrīdāna ra, ko tā'au i 'akakite ra, inā, tē bāpetīto 'ua ra aia ē tē 'aere 'ua nei te kātoatoa ki aia.”
JHN.3.27	Kua pa'u maira a Ioane, nā kō maira, “Kāre e rauka i te tangata i te 'āriki atu i tēta'i 'ua atu mea, māri rā ko tei 'ōronga'ia mai ki aia nō te rangi maira. 
JHN.3.28	Ko kōtou 'ua'orāi tei riro 'ei au kite nōku, kua tuatua au ē, ‘Kāre au i te Mesia, ko au rā tei tonokia mai nā mua i aia.’ 
JHN.3.29	Ko te tāne 'ōu ra, te tangata ia nāna te va'ine; ko te 'oa rā o taua tāne 'ōu ra, ko tē no'o 'ua i te pae ē tē 'akarongo 'ua ki aia, 'e rekareka ma'ata tōna i te reo o te tāne 'ōu ra. Tēia tōku rekareka'anga kua 'aka'ope'ia. 
JHN.3.30	Kia tupu aia ki te ma'ata, kia iti mai au ra.”
JHN.3.31	Ko tei 'aere mai mei runga maira, i runga ake aia i te tangata kātoatoa. Ko ia mei roto mai i te 'enua nei ra, nō te 'enua nei aia, ē tē tuatua nei aia ra nō te 'enua nei rāi. Ko tei 'aere mai mei te rangi mai, i runga ake aia i te tangata kātoatoa. 
JHN.3.32	Tē 'akakite nei aia i tāna i 'ākara ē tāna i 'akarongo ra; kāre rā 'e tangata e 'āriki mai i tāna 'akakite'anga. 
JHN.3.33	Ko tei 'āriki mai rā i tāna 'akakite'anga, kua 'akapāpū mai aia ē, 'e tuatua mou tā te Atua. 
JHN.3.34	Ko tā te Atua 'oki i tono maira, ko tā te Atua tuatua tāna e tuatua ra, nō te mea, kua 'ōronga mai te Atua i tōna Vaerua ma te kenakore. 
JHN.3.35	Tē 'akaperepere nei te Metua i te Tamaiti, ē kua tuku 'ua mai i te au mea katoa ki roto i tōna rima. 
JHN.3.36	Ko tei 'irinaki i te Tamaiti ra, 'e ora mutukore tōna; ko tei kore i 'irinaki i te Tamaiti ra, kāre aia e kite i te ora; tē no'o ra rāi 'oki te riri o te Atua i runga i aia.
JHN.4.1	E nakiro akera a Iēsū ē, kua 'akarongo te au Phārīsea ē, 'e ma'ata atu tāna i 'akariro 'ei pipi ē i bāpetīto katoa ra i tā Ioane. 
JHN.4.2	Kāre rā ko Iēsū 'ua'orāi tei bāpetīto, ko tāna au pipi rā. 
JHN.4.3	Kua 'akaruke i'ora aia i a Iūdea, 'aere 'aka'ou atura ki Galilea. 
JHN.4.4	Ē kua nā Sāmāria atu aia i te 'aere'anga e tikāi.
JHN.4.6	Ē tei reira te ruāvai a Iākōba ra. E ro'iro'i akera a Iēsū i te 'aere'anga, no'o 'ua i'ora ki te pae o taua ruāvai ra i te avatea pū 'aere ra.
JHN.4.7	Kua 'aere maira tēta'i va'ine Sāmāria e 'uti i te vai. Kua pati atura a Iēsū ki aia, “Ka 'ō mai ana kia inu au.” 
JHN.4.8	Kua topa atura 'oki tāna au pipi ki roto i te 'ōire, e 'oko i te kai.
JHN.4.10	Kua pa'u atura a Iēsū ki aia, nā kō atura, “Nāringa koe i nakiro i tā te Atua 'apinga aro'a ra, ē ko 'ai te tangata e pati atu nei ki a koe ē, ‘'Ō mai i te vai kia inu au,’ ka pati atu koe ki aia i reira, ē nāna e 'ō mai i te vai ora nā'au.”
JHN.4.11	Kua tuatua maira taua va'ine ra ki aia, “E te 'Atu, kāre ā'au kākapu vai, ē 'e 'ō'onu tēia rua nei; mei 'ea mai i reira tā'au vai ora? 
JHN.4.12	'E ma'ata atu āinei koe i tō mātou metua i a Iākōba ko tei 'ōronga mai i tēianei ruāvai nō mātou, ē kua inu aia 'ua'orāi mei roto mai i tēianei ruāvai, ē tāna au tamariki, ē tāna au 'ānana manu?”
JHN.4.13	Kua pa'u atura a Iēsū, nā kō atura ki aia, “Ko tēta'i 'ua atu tangata e inu i tēnā na vai, ka kakī 'aka'ou ia; 
JHN.4.14	inārā, ko te ka inu i te vai e 'ōronga'ia atu e au nei, kāre rava atura e kakī 'aka'ou. Ka riro rā taua vai ra e 'ōronga'ia atu e au nāna ra 'ei punāvai i roto i aia, ē ka riro i te pu'ipu'i'anga e tae 'ua atu ki te ora mutukore ra.”
JHN.4.15	Kua tuatua maira taua va'ine ra ki aia, “E te 'Atu, ka 'ō mai ana i taua vai ra nāku kia kore au e kakī 'aka'ou, ē kia kore e 'oki 'aka'ou mai ki konei e 'uti.”
JHN.4.16	Kua karanga atura a Iēsū ki aia, “Ka 'aere, ka kāpiki i tō tāne, ka 'oki mai ei ki konei.”
JHN.4.17	Kua pa'u maira taua va'ine ra, nā kō maira, “Kāre āku tāne.”
JHN.4.17	Kua karanga atura a Iēsū ki aia, “Kua tano koe e tuatua maira ē, kāre ā'au tāne. 
JHN.4.18	Ko te tika rā, e tokorima ake nei 'oki ā'au tāne, ē ko tēnā na tā'au e no'o ana, kāre ia i te tāne nā'au. 'E tuatua mou tā'au i tuatua mai.”
JHN.4.19	Kua tuatua maira taua va'ine ra ki aia, “E te 'Atu, tē kite nei au ē, 'e peroveta koe. 
JHN.4.20	I 'akamori ana tō mātou 'ui metua ki runga i tēianei maunga, ē tē karanga nei kōtou ē, tei Iērūsalēma te ngā'i mou nō te 'akamori e tikāi.”
JHN.4.21	Kua karanga atura a Iēsū ki aia, “E mā'ine, ka 'irinaki mai i āku, tē vaitata maira te ora ē kāre kōtou e 'akamori i te Metua i tēianei maunga, ē kāre rāi 'oki i Iērūsalēma. 
JHN.4.22	Kāre kōtou i kite i tā kōtou e 'akamori nei, tē kite nei rā mātou i tā mātou e 'akamori nei, nō te Ngāti Iūda 'oki te rāvenga ora. 
JHN.4.23	Inārā, tē vaitata maira te ora, ē ko tēianei rāi 'oki taua ora ra e 'akamori ei te aronga 'akamori tikāi ra i te Metua ma te Vaerua ē te tuatua mou, nō te mea, ko te tū tangata 'akamori ia tā te Metua e kimi ra. 
JHN.4.24	'E Vaerua te Atua, ē te aronga e 'akamori i aia ra, kia 'akamori rātou ma te Vaerua ē te tuatua mou e tikāi.”
JHN.4.25	Kua tuatua maira taua va'ine ra ki aia, “Kua kite au ē, tē 'aere maira te Mesia (ko tei karanga'ia ē, tei 'Akatā'inu'ia). Ē kia 'aere mai aia ra, nāna e 'akakite mai ki a tātou i te au mea rava rāi.”
JHN.4.26	Kua karanga atura a Iēsū ki aia, “Ko au ia e tuatua atu nei ki a koe na.”
JHN.4.27	Ē i reira te tae'anga mai o tāna au pipi, vā 'ua akera rātou, ko ia i kārangaranga atu ki taua va'ine ra. Kāre 'ua atu rā tēta'i i karanga atu ē, “'E a'a tā'au e kimi ana?” mē kāre ra, “'E a'a koe i kārangaranga atu ei ki aia?”
JHN.4.28	Vai'o 'ua i'ora taua va'ine ra i tāna 'āriki vai, 'aere atura ki roto i te 'ōire, e 'akakite 'aere atura ki te tangata, 
JHN.4.29	“Ka 'aere mai, ka 'ākara i te tangata i 'akakite mai ki āku i te au mea katoa tāku i rave ana. Kāre āinei ko tērā ake te Mesia?” 
JHN.4.30	'Aere atura rātou ki a Iēsū ra mei roto atu i taua 'ōire ra.
JHN.4.31	I taua vā ra, kua pati ana tāna au pipi ki a Iēsū, nā kō atura, “E Rabi, ka kai.”
JHN.4.32	Inārā, kua tuatua maira aia ki a rātou, “'E kai tāku ka kai tei kore roa kōtou i kite.”
JHN.4.33	Kua tuatua i'ora te au pipi ki a rātou 'ua'orāi, “'E tangata āinei tēta'i i 'apai mai i te kai nāna?”
JHN.4.34	Kua tuatua maira a Iēsū ki a rātou, “Tēia tāku kai, ko te 'ākono i te anoano o tei tono mai i āku ra ma te 'akaoti i tāna 'anga'anga. 
JHN.4.35	Kāre āinei kōtou i karanga ē, ‘E 'ā marama toe e mou ei’? E karanga atu au ki a kōtou na, ka nānā ana i tō kōtou mata, ka 'ākara i te au koro ra; kua teatea ia i tēianei, kua mou. 
JHN.4.36	Te tangata kokoti ra, tē ko'i ra aia i tāna tūtaki ē tē 'akaputu ra i te 'ua meitaki nō te ora mutukore. Kia rekareka kāpipiti, te tangata rūrū ē te tangata kokoti. 
JHN.4.37	Ē pērā 'oki, kua tupu i'o nei te mānga tuatua ra ē, ‘Nā tēta'i e rūrū, ē nā tēta'i kē e kokoti.’ 
JHN.4.38	E tono au i a kōtou 'ei kokoti i tei kore i 'anga'anga'ia e kōtou na. Nā ēta'i kē i 'anga'anga, ē tē 'akaō 'ua atu nei kōtou ki roto i tā rātou 'anga'anga.”
JHN.4.39	'E mānganui te tangata Sāmāria mei roto mai i taua 'ōire ra tei 'irinaki i a Iēsū, nō te tuatua tā taua va'ine ra i 'akakitekite, “Kua 'akaāri mai aia i te au mea katoa tāku i rave ra.” 
JHN.4.40	Ē kia 'aere mai tō Sāmāria ki aia ra, kua pati maira rātou i a Iēsū e no'o ki ō rātou ra. Ē kua no'o i'ora aia i reira e rua rā.
JHN.4.41	'E mānganui 'ua atu tei 'irinaki i a Iēsū nō tāna 'ua'orāi tuatua. 
JHN.4.42	Ē kua tuatua akera rātou ki taua va'ine ra, “Kāre mātou i 'irinaki i aia nō te tuatua ā'au i tuatua maira, nō te mea rā ē, kua 'akarongo ake nei rāi mātou i aia, ē kua nakiro atura mātou ē, ko te 'Akaora mou tēia o te ao nei.”
JHN.4.43	I muri ake i te rua o te rā, 'aere kē atura a Iēsū mei reira mai ki Galilea. 
JHN.4.44	I 'akakite ana a Iēsū 'ua'orāi ē, kāre te peroveta e 'akangāteitei'ia mai i roto i tōna 'ua'orāi 'enua. 
JHN.4.45	I reira, kia tae atura aia ki Galilea, 'āriki maira tō Galilea i aia. I 'ākara na 'oki rātou i te rāvenga tini tāna i rave i te 'ōro'a i Iērūsalēma ra; nō te mea, i 'aere katoa na rātou ki taua 'Ōro'a ra.
JHN.4.47	'Akarongo akera aia ē, kua tae mai a Iēsū ki Galilea mei Iūdea mai, 'aere atura aia ki aia ra, e pati atura ki aia, kia 'aere mai aia e 'akaora i tāna tamaiti; kua vaitata 'oki aia i te mate. 
JHN.4.48	Kua tuatua maira a Iēsū ki aia, “Kia kore kōtou e 'ākara i te 'akairo ma te au mea ūmere ra, kāre 'ua kōtou e 'irinaki.”
JHN.4.49	Kua karanga atura taua tangata ra, “E taku 'Atu, ka 'aere mai i mua ake ka mate ei taku tamaiti.”
JHN.4.50	Kua tuatua maira a Iēsū ki aia, “Ka 'aere, kua ora tō tamaiti.”
JHN.4.50	Kua 'irinaki atura taua tangata ra i te tuatua tā Iēsū i 'akakite maira, e 'aere atura. 
JHN.4.51	I aia e 'oki atura ki raro, 'ārāvei maira tōna au tāvini i aia, ē kua tuatua maira, “Kua ora tā'au tamaiti.”
JHN.4.52	Kua ui atura aia i te ora i 'āmarū mai ei aia. Ē kua pa'u maira rātou ki aia, “I nana'i i te ora ta'i i peke ei te vera.” 
JHN.4.53	I reira te metua i nakiro ei ē, ko te ora tikāi ia i tuatua mai ei a Iēsū ē, “Kua ora tō tamaiti.” E 'irinaki atura aia ē tōna ngutu'are tangata katoa ra.
JHN.4.54	Ko te rua ia i te 'akairo tā Iēsū i rave i aia i 'oki mai ki Galilea nō Iūdea mai.
JHN.5.1	Ē i muri akera, 'e 'ōro'a tēta'i nā te Ngāti Iūda, ē kua 'aere atura a Iēsū ki Iērūsalēma. 
JHN.5.2	Ē tei Iērūsalēma tēta'i vai pā'ī i te Ngūtupa Māmoe, tei tapa'ia tōna ingoa i roto i te reo 'Ēbera ē, ko Beteseda; e rima ōna ngā'i tāmarumaru. 
JHN.5.3	'E mānganui te au makimaki e tākotokoto ana ki roto i ēia nei ngā'i: te matapō, te pirikoki ē te ngūngū.
JHN.5.5	Ē tei reira tēta'i tangata, e toru nga'uru mā varu ōna mata'iti i te mate'anga i te maki. 
JHN.5.6	I te kite'anga a Iēsū i aia e takoto 'ua ra, ē tōna nakiro ē kua roa tōna maki'anga, kua ui atura a Iēsū ki aia, “Tē 'inangaro na koe kia ora koe?”
JHN.5.7	Kua pa'u maira te tangata makimaki ki aia, “E te 'Atu, kāre 'ua ōku tangata 'ei tuku i āku ki raro i te vai mē ngarepu ana te vai; i āku e 'aere atura, kua riro atu tēta'i i te nā mua i āku.”
JHN.5.8	Kua karanga atura a Iēsū ki aia, “E tū, e rave i tō'ou ro'i, e 'aere!” 
JHN.5.9	I taua 'ati'anga rāi, ora tākiri akera taua tangata ra, ē kua rave atura i tōna ro'i, e 'aere atura.
JHN.5.9	'E Sābati 'oki taua rā ra. 
JHN.5.10	Ē nō reira, kua tuatua maira te Ngāti Iūda ki taua tangata i 'akaora'ia ra, “'E Sābati tēia; kāre e tau i te Ture kia 'apai koe i tō ro'i.”
JHN.5.11	Kua pa'u atura aia ki a rātou, “Nā tei 'akaora mai i āku i tuatua mai ki āku ē, ‘E rave i tō'ou ro'i, e 'aere.’ ”
JHN.5.12	Kua ui maira rātou ki aia, “Ko 'ai ia tangata i tuatua mai ki a koe ē, ‘E rave i tō'ou ro'i, e 'aere?’ ”
JHN.5.13	Kāre 'ua rā te tangata i 'akaora'ia i kite, nō te mea, kua ngaro kē a Iēsū. 'E mānganui 'oki te tangata i taua ngā'i ra.
JHN.5.14	Ē muri akera, kua kite atura a Iēsū i aia i roto i te 'iero, ē kua karanga atura ki aia, “Inā, kua ora koe. Auraka e 'ara 'aka'ou kia kore koe e roko'ia e tēta'i kino ma'ata atu.”
JHN.5.15	Kua 'aere atura taua tangata ra, e 'akakite atura ki te Ngāti Iūda ē, ko Iēsū tei 'akaora i aia. 
JHN.5.16	Ē tēia 'oki te tumu kua tākinga kino maira te Ngāti Iūda i a Iēsū: kua rave aia i taua mea ra i te Sābati. 
JHN.5.17	Kua karanga atura a Iēsū ki a rātou, “Tē 'anga'anga nei rāi tōku Metua ē tēia noa ai, ē ka 'anga'anga katoa rāi au.”
JHN.5.18	Ē nō reira, kua ma'ata rava maira tō te Ngāti Iūda kimi'anga i te tāmate i a Iēsū, kāre anake nō te mea ē, kua 'a'ati aia i te ture o te Sābati, nō te mea katoa rā ē, kua karanga aia ē, ko te Atua tōna Metua tikāi, ē kua 'aka'āite aia i aia 'ua'orāi ki te Atua.
JHN.5.19	Kua tuatua atura a Iēsū ki te Ngāti Iūda, nā kō atura, “Koia mou tāku e karanga atu ki a kōtou na, kāre e tika i te Tamaiti i te rave i tēta'i 'ua atu 'anga'anga ko ia anake 'ua, māri 'ua ko tāna i 'ākara i te Metua i te rave'anga; nō te mea, ko tā te Metua e rave ra, ko tā te Tamaiti katoa ia e rave. 
JHN.5.20	Tē 'akaperepere nei 'oki te Metua i te Tamaiti ē tē 'akaāri mai nei aia ki te Tamaiti i te au mea rava rāi tāna e rave ra. Ē ka 'akaāri katoa mai te Metua ki tāna Tamaiti i ēta'i 'anga'anga ma'ata atu i ēia mea nei kia ūmeremere kōtou. 
JHN.5.21	Mei te Metua ra e 'akatū mai i tei mate ra ki runga ē e 'ōronga mai i te ora, koia katoa 'oki te Tamaiti i te 'ōronga'anga mai i te ora ki tāna e anoano ra. 
JHN.5.22	Kāre 'oki te Metua e 'akavā i tēta'i 'ua atu tangata; kua tuku mai rā aia i te tika'anga ki te Tamaiti kia 'akavā aia i te au mea kātoatoa, 
JHN.5.23	kia 'akangāteitei te tangata rava rāi i te Tamaiti mei tā rātou e 'akangāteitei i te Metua ra. Ko tei kore e 'akangāteitei i te Tamaiti ra, kāre katoa aia e 'akangāteitei i te Metua tei tono mai i aia ra.
JHN.5.24	“Koia mou tāku e karanga atu ki a kōtou na, ko tei 'akarongo i tāku tuatua ē kua 'irinaki aia i tei tono mai i āku nei, 'e ora mutukore tōna. Kāre aia e 'akavā'ia, nō te mea, kua 'aere 'oki aia mei te mate ki te ora. 
JHN.5.25	Koia mou tāku e karanga atu ki a kōtou na ē, 'e vaitata te tuātau ē tēia 'oki taua tuātau ra e 'akarongo ei tei mate i te reo o te Tamaiti a te Atua; ē ko rātou tei 'akarongo ra ka ora ia. 
JHN.5.26	Mei te Metua 'oki 'e ora tōna i roto i aia 'ua'orāi, kua 'ōronga katoa mai aia ki te Tamaiti 'ei ora tōna i roto i aia 'ua'orāi. 
JHN.5.27	Ē kua 'ōronga mai aia ki aia i te mana kia rave i te 'akavā'anga ra, nō te mea ē, ko te Tamaiti aia a te Tangata. 
JHN.5.28	Auraka e pō'itirere i tēia mea nei; tē vaitata mai nei 'oki te tuātau e 'akarongo 'ei te aronga kātoatoa i roto i te au mēnema i tōna reo, 
JHN.5.29	ē ka 'aere mai rātou ki va'o. Ko tei rave ana i te meitaki ra, ka tū'aka'ou rātou kia ora; ko tei rave ana i te kino ra, ka tū'aka'ou rātou kia 'akavā'ia.
JHN.5.30	“Kāre 'ua 'e mea e rauka i āku i te rave ē ko au anake rāi: tē 'akavā 'ua nei au mei tāku e 'akarongo mei kō mai i te Metua ra; ē e tau 'oki tāku 'akavā'anga, nō te mea, kāre 'oki au e kimi ana i tōku 'ua'orāi anoano, ko te anoano rā o tei tono mai i āku nei.
JHN.5.31	“Mē ka riro au 'ei kite nōku 'ua'orāi, kāre ia 'e tika tāku 'akakite'anga. 
JHN.5.32	Tē vai ra tēta'i kē tei riro mai 'ei kite nōku, ē kua mārama au ē, 'e tika tāna 'akakite'anga mai i āku ra. 
JHN.5.33	Ko kōtou tei tono i te karere ki a Ioane ra, ē kua 'akakite mai aia i te tuatua mou. 
JHN.5.34	Kāre te 'akakite'anga tāku e 'āriki ē nō kō mai ia i te tangata ra. Tē karanga atu nei rā au i tēia mea nei kia rauka i a kōtou te ora. 
JHN.5.35	Ko Ioane, 'e lāmepa mura ra aia ē te kakā, ē kua 'inangaro atura kōtou kia rekareka rāi kōtou nō tēta'i tuātau poto 'ua ki roto i tōna mārama. 
JHN.5.36	Inārā, ko tāku 'akakite'anga 'e ma'ata atu ia i tā Ioane; nō te mea, ko te au 'anga'anga tā te Metua i 'ō mai ki āku kia rave au, ko te au 'anga'anga rāi ia tāku e rave nei, ē nā rātou e 'akakite mai i āku ē, nā te Metua au i tono mai. 
JHN.5.37	Ko te Metua 'oki tei tono mai i āku nei, ko ia rāi tei 'akakite mai i āku nei. Kāre ake rāi kōtou i rongo 'ua ake i tōna reo, ē kāre rāi i 'ākara ake i tōna tū. 
JHN.5.38	Kāre 'oki tāna tuatua i vai tāmou ki roto i a kōtou, nō te mea, kāre kōtou e 'irinaki ana i tāna i tono maira. 
JHN.5.39	Tē kimikimi mārie nei kōtou ki roto i te au tuatua i tātā'ia ra, nō te mea, tē manako ra kōtou ē, nā te reira e rauka ai i a kōtou te ora mutukore. Ē nā rātou rāi te 'akakite'anga mai i āku nei. 
JHN.5.40	Ē kāre 'ua rāi kōtou e 'inangaro roa ana i te 'aere mai ki āku nei kia rauka i a kōtou te ora.
JHN.5.41	“Kāre au e 'āriki i te 'akangāteitei'anga nō kō mai i te tangata. 
JHN.5.42	Kua kite rā au i a kōtou, ē kua kite 'oki au ē, kāre rava ō kōtou 'inangaro i te Atua i roto i a kōtou na. 
JHN.5.43	I 'aere mai nei au ma te ingoa o tōku Metua, ē kāre kōtou i 'ō'ō mai i āku nei. Mē ka 'aere mai rā tēta'i kē ma tōna 'ua'orāi ingoa, ka 'ō'ō mai kōtou i aia. 
JHN.5.44	Ka 'akapē'ea kōtou e 'irinaki ei, mē tē 'āriki nei kōtou i te 'akangāteitei'anga a tēta'i ki tēta'i, ē kāre kōtou e umuumu ana kia rauka mai te 'akangāteitei'anga mei kō mai i te Atua 'okota'i anake ra? 
JHN.5.45	'Eia'a kōtou e manako ē, ka 'aka'apa au i a kōtou i mua i te aroaro o te Metua. Nā Mōse tā kōtou e 'irinaki ana, nāna te 'aka'apa'anga mai i a kōtou. 
JHN.5.46	Nāringa 'oki kōtou i 'irinaki i a Mōse, kua 'irinaki katoa mai kōtou i āku nei, nō te mea, kua tātā aia i te tuatua nōku nei. 
JHN.5.47	Mē kāre rā kōtou e 'irinaki i tāna i tātā ra, ka 'akapē'ea kōtou e 'irinaki mai ei i tāku nei au tuatua?”
JHN.6.1	Ē muri akera, 'aere atura a Iēsū ki tērā pae i te roto i Galilea, koia 'oki te roto i Tībēria ra. 
JHN.6.2	'E urupū tangata ma'ata 'oki tei āru mai i aia, nō te mea, kua kite rātou i te au 'akairo tāna i rave ki te aronga makimaki ra. 
JHN.6.3	'Aere atura a Iēsū ki runga i te maunga, no'o i'ora ki raro ma tāna au pipi. 
JHN.6.4	Kua vaitata te Pāsa, ko te 'ōro'a ma'ata ia a te Ngāti Iūda ra. 
JHN.6.5	Kua nānā akera a Iēsū i ōna mata ki runga ē i te 'ākara'anga aia ē, 'e urupū tangata ma'ata tei 'aere mai ki aia ra, kua ui atura aia ki a Philipa, “'Ei 'ea tātou ka 'oko ei i te mānga 'ei kai nā tēianei aronga?” 
JHN.6.6	Kua tuatua a Iēsū i te reira 'ei tīmata'anga i aia, nō te mea, kua kite aia 'ua'orāi i tāna rāvenga.
JHN.6.7	Kua pa'u maira a Philipa, “Kia pou e rua 'ua atu 'ānere i te moni 'ārio 'ei 'oko i te mānga, kāre 'ua e rava kia takita'i potonga rikiriki i te tangata 'okota'i.”
JHN.6.8	Kua tuatua maira ki aia tēta'i pipi āna ra, ko Ānēderea, te teina o Simona Pētero, 
JHN.6.9	“Tērā ake tēta'i tamaiti, e rima āna taupūpū varāoa kērite ē e rua 'oki ika rikiriki. 'E a'a rā te reira e rava ai i tēianei aronga ma'ata?”
JHN.6.10	Kua karanga atura a Iēsū, “Ka 'akano'ono'o 'aere ana i te au tangata ki raro.” 'E ma'ata 'oki te matie i taua ngā'i ra. Kua no'ono'o i'ora te au tangata ki raro. E rima pa'a tauatini kia tatau. 
JHN.6.11	Kua rave akera a Iēsū i te au taupūpū varāoa, 'akameitaki atura, ē tu'a atura nā taua aronga i no'o ki raro ra; pērā katoa i ngā ika rikiriki kia tau i tā rātou i 'inangaro. 
JHN.6.12	Kia pangia rava akera rātou, kua karanga atura a Iēsū ki tāna au pipi, “Ka 'akaputuputu ana i te toengā kai ra kia kore tēta'i mea e kaimoumou'ia.” 
JHN.6.13	Kua 'akaputuputu i'ora rātou ē kua 'akakī akera i e ta'i nga'uru mā rua tāpora i te au potopotonga o aua taupūpū varāoa kērite e rima i toe mai i taua aronga i kai ra.
JHN.6.14	I te kite'anga aua tangata ra i te 'akairo tā Iēsū i rave ra, kua nā kō akera, “Ko te peroveta mou tēia, ko te ka 'aere mai ki te ao nei.” 
JHN.6.15	Kua nakiro a Iēsū i tō rātou manako, ka 'aere mai e kave atu i aia ka 'akaariki, 'akaātea 'aka'ou atura aia ki runga i te maunga, ko ia anake ra.
JHN.6.16	E a'ia'i akera, 'aere atura tā Iēsū au pipi ki ta'atai, 
JHN.6.17	kake atura ki runga i tēta'i poti ē 'akatere atura ki tērā pae o te roto ki Kāperenāuma. Kua pōiri rava, kāre ake rāi a Iēsū i tae mai ake ki a rātou. 
JHN.6.18	Kua 'arara mai tēta'i matangi pakari ē kua ngaru 'aere te tai. 
JHN.6.19	Kua 'oe 'ua atura rātou mei te toru ki te 'ā maire te mamao, kite atura rātou i a Iēsū i te 'aere 'ua'anga nā runga i te kāre, e vaitata maira aia ki te poti. Ē kua mataku akera rātou. 
JHN.6.20	I reira kua tuatua atura aia ki a rātou, “Ko au tēia, auraka e mataku.” 
JHN.6.21	Kua 'inangaro i'ora rātou i te 'apai atu i aia ki roto i te poti. Kua tae atura te poti i reira rāi ki te 'enua tā rātou e 'akatere atura.
JHN.6.22	E ao akera, ko te urupū tangata i topa i te pae roto ra, kua kite rātou ē, kāre 'e poti kē atu i reira, māri rā taua poti 'okota'i ra, ē kāre a Iēsū i 'aere ana ki runga i te reira ma tāna au pipi ra. Ko tāna au pipi anake 'ua tei 'aere kē atu. 
JHN.6.23	Ē tēta'i au poti kē nō Tībēria maira, kua tāpae mai e vaitata 'oki ki te ngā'i tā rātou i kaikai i te varāoa tā te 'Atu i 'akameitaki ana. 
JHN.6.24	Ē kia kite atura taua urupū tangata ra ē, kāre a Iēsū i reira, ē kāre katoa tāna au pipi, kua kake atura rātou ki runga i taua au poti ra, ē 'aere atura ki Kāperenāuma i te kimi'anga i a Iēsū.
JHN.6.25	Ē kia kitea'ia atura a Iēsū 'e taua urupū tangata ra i tērā pae o te roto ra, kua ui atura rātou ki aia, “E Rabi, i nā'ea mai koe ki konei?”
JHN.6.26	Kua pa'u maira a Iēsū ki a rātou, nā kō maira, “Koia mou tāku e karanga atu ki a kōtou na, tē kimi mai nei kōtou i āku, kāre nō te mea ē, kua kite kōtou i te au 'akairo, nō te mea rā ē, kua kai kōtou i te varāoa ē kua pangia akera. 
JHN.6.27	Auraka e 'anga'anga nō te kai pē 'ua, nō te kai rā tei tinamou ra e tae 'ua atu ki te ora mutukore. Ko te kai 'oki ia tā te Tamaiti a te Tangata ka 'ōronga atu ki a kōtou, nō te mea, kua 'akamana 'oki te Atua Metua i te Tamaiti a te Tangata nei.”
JHN.6.28	Kua ui atura rātou ki aia, “'E a'a tā mātou ka rave kia 'ākono mātou i te 'anga'anga a te Atua?”
JHN.6.29	Kua pa'u maira a Iēsū ki a rātou, nā kō maira, “Tēia te 'anga'anga a te Atua, e 'irinaki kōtou i aia tāna i tono maira.”
JHN.6.30	Kua tuatua atura rātou ki aia, “'E a'a te 'akairo tā'au e rave nei? 
JHN.6.31	I kaikai ana tō tātou 'ai metua i te māna i te mēdēbara ra, mei tei tātā'ia ra ē, ‘I 'ō mai ana aia i te kai nō te rangi mai nā rātou 'ei kaikai'anga.’ ”
JHN.6.32	Kua pa'u maira a Iēsū ki a rātou, “Koia mou tāku e karanga atu ki a kōtou na, kāre a Mōse i 'ōronga mai i te kai nō te rangi mai ki a kōtou. Nā taku Metua rā e 'ōronga mai ana i te kai tikāi nō te rangi mai nā kōtou, 
JHN.6.33	nō te mea, ko te kai a te Atua, ko te kai ia tei 'eke mai nei nō te rangi mai ē tē 'ōronga mai nei i te ora nō tō te ao.”
JHN.6.34	Kua pati atura rātou ki aia, “E te 'Atu, e 'ōronga mai i taua kai ra nā mātou i te au tuātau kātoatoa.”
JHN.6.35	Kua tuatua maira a Iēsū ki a rātou, “Ko au te kai o te ora. Ko tē 'aere mai ki āku nei, kāre rava aia e pongi, ē ko tē 'irinaki mai i āku nei, kāre rava aia e kakī vai 'aka'ou. 
JHN.6.36	Inārā, kua 'akakite atuna 'oki au ki a kōtou ē, noa atu ē kua 'ākara mai kōtou i āku, kāre rāi kōtou e 'irinaki mai ana. 
JHN.6.37	Ko te au mea kātoatoa tā te Metua e 'ōronga mai nei nōku ra ka tae mai ia ki āku nei, ē kāre rava au e tuaru atu i te ka 'aere mai ki āku nei. 
JHN.6.38	Kāre 'oki au i 'eke mai mei te rangi mai kia 'ākono i tōku 'ua'orāi anoano, i te anoano rā o tei tono mai i āku nei. 
JHN.6.39	Tēia 'oki te anoano o tei tono mai i āku nei, kia kore au e ngere i tēta'i i tāna i 'ōronga mai nōku ra, kia 'akatū rā au i aia i te rā 'openga ra. 
JHN.6.40	Nō te mea, ko tēia te anoano o taku Metua: ko tēta'i 'ua atu tē 'ākara mai nei i te Tamaiti ra ē tē 'irinaki mai nei i aia ra, 'ei ora mutukore tōna, ē ka 'akatū au i aia i te rā 'openga ra.”
JHN.6.41	Kua tarotaro i'ora te Ngāti Iūda i aia nō tāna tuatua ē, “Ko au te kai tei 'eke mai mei te rangi mai.” 
JHN.6.42	Ē kua tuatua akera rātou, “Kāre āinei tēia ko Iēsū, te tamaiti a Iōsēpha ra, tei kite 'oki tātou i tōna metua tāne ē te metua va'ine ra? 'E a'a i reira aia i tuatua mai ē, ‘I 'eke mai nei au mei te rangi mai?’ ”
JHN.6.43	Kua tuatua maira a Iēsū ki a rātou, nā kō maira, “Auraka kōtou e tarotaro i ō kōtou na. 
JHN.6.44	Kāre e rauka i tēta'i 'ua atu tangata i te 'aere mai ki āku nei, māri rā kia 'akatae'ia mai aia e te Metua tei tono mai i āku nei, ē ka 'akatū au i aia i te rā 'openga ra. 
JHN.6.45	Kua tātā'ia 'oki i roto i te au peroveta ra ē, ‘Ka 'ope tākiri rātou i te 'āpi'i'ia e te Atua.’ Ko tei 'akarongo mai i te Metua ē tei 'āpi'i'ia mai e ia, ko ia te ka 'aere mai ki āku nei. 
JHN.6.46	Kāre rā 'e tangata i kite ana i te Metua; ko ia rā nō kō mai i te Atua ra, ko ia anake tei kite ana i te Metua. 
JHN.6.47	Koia mou tāku e karanga atu ki a kōtou na, ko tei 'irinaki, 'e ora mutukore tōna. 
JHN.6.48	Ko au te kai o te ora. 
JHN.6.49	I kai ana tō kōtou 'ui metua i te māna i te mēdēbara ra, ē mate atura. 
JHN.6.50	Ko te kai tēia tei 'eke mai mei te rangi mai kia kaikai te tangata ē kāre rava e mate. 
JHN.6.51	Ko au te kai ora, ko tei 'eke mai mei te rangi mai; ko tēta'i 'ua tangata te ka kai i tēianei kai, ka ora aia e tuātau 'ua atu. Ko te kai tāku e 'ōronga atu, ko tōku kōpapa ia 'ei ora nō tō te ao.”
JHN.6.52	Kua taumārō anake i'ora te Ngāti Iūda, rātou rātou 'ua'orāi, nā kō akera, “'E a'a e tikāi i tēianei tangata kia 'ōronga mai ki a mātou i tōna kōpapa 'ei kai?”
JHN.6.53	Kua tuatua maira a Iēsū ki a rātou, “Koia mou tāku e karanga atu ki a kōtou na, kia kore kōtou e kai i te kōpapa o te Tamaiti a te Tangata nei ē e inu 'oki i tōna toto, kāre ia 'e ora i roto i a kōtou. 
JHN.6.54	Ko te ka kai i tōku kōpapa ē te ka inu i tōku toto, 'e ora mutukore tōna ē ka 'akatū au i aia i te rā 'openga ra. 
JHN.6.55	Nō te mea, 'e kai tikāi tōku kōpapa ē 'e vai inu tikāi tōku toto. 
JHN.6.56	Ko te ka kai i tōku kōpapa ē te ka inu i tōku toto, ka no'o ia i roto i āku ē ko au i roto i aia. 
JHN.6.57	Mei te Metua ora ra i tono mai i āku nei ē tē ora nei 'oki au i te Metua ra, pērā katoa tēta'i 'ua atu tangata te ka kai i āku nei, ka ora ia i āku. 
JHN.6.58	Ko te kai tēia tei 'eke mai mei te rangi mai, kāre rā mei tā te 'ui metua i kai ana ē mate atura; ko te tangata e kai nei i tēianei kai, ka ora aia e tuātau 'ua atu.”
JHN.6.59	Ko tēia tā Iēsū tuatua i tōna 'āpi'i'anga i roto i te sūnago i Kāperenāuma ra.
JHN.6.60	'E mānganui te au pipi a Iēsū tei 'akarongo i tāna tuatua i nā kō mai ē, “'E tuatua rikarika tēia. Ka tika i a 'ai i te 'āriki mai?”
JHN.6.61	Tē nakiro a Iēsū i roto i aia 'ua'orāi ē, tē tarotaro ra tāna au pipi i te reira. Ē kua tuatua maira aia ki a rātou, “Tē maitu na kōtou i te reira? 
JHN.6.62	Ka 'akapē'ea i reira kōtou mē ka 'ākara kōtou i te Tamaiti a te Tangata nei i te kake'anga ki runga ki te ngā'i tāna i no'o ana i muatangāna? 
JHN.6.63	Ko te Vaerua ko te tumu ia o te ora, kāre ō te kōpapa 'e pu'apinga. Te tuatua tāku i karanga atu ki a kōtou na, 'e vaerua ia ē te ora. 
JHN.6.64	Kāre rā tēta'i pāpāki o kōtou na i 'irinaki.” Kua nakiro 'oki a Iēsū mei muatangāna mai rāi ē, ko 'ai te aronga kāre i 'irinaki, ē ko 'ai te tangata te ka tuku pikika'a i aia ra. 
JHN.6.65	Nō reira kua karanga atura aia ē, “Kua 'akakite atu au ki a kōtou ē, kāre e tika i tēta'i 'ua atu tangata i te 'aere mai ki āku nei, kia kore e 'ōronga'ia mai taua tika ra e taku Metua.”
JHN.6.66	Nō reira, 'e mānganui tāna au pipi i 'akaruke atu i aia ē kāre i āru 'aka'ou mai i aia ra. 
JHN.6.67	Ē kua tuatua maira a Iēsū ki te ta'i nga'uru mā rua ra, “Ka 'inangaro katoa āinei kōtou i te 'aere atu?”
JHN.6.69	Tē 'irinaki ake nei mātou ē tē nakiro nei 'oki mātou ē, ko koe te Mea Tapu a te Atua ra.”
JHN.6.70	Kua tuatua maira a Iēsū ki a rātou, “Kāre āina kua 'iki au i a kōtou te tino nga'uru mā rua ra? Ko tēta'i rā i ō kōtou nei, 'e tiāporo ia.” 
JHN.6.71	Ko Iūda Ikariota a Simona tāna i tuatua ra, nō te mea, ko ia tēta'i o te ta'i nga'uru mā rua ra, ka riro atu ei i te tuku pikika'a atu i aia ra.
JHN.7.1	Ē muri akera, kua 'ā'āere i'ora a Iēsū i Galilea, kāre 'oki aia i anoano i te 'ā'āere i Iūdea, nō te mea, ko te 'akakoro'anga o te Ngāti Iūda e tā i aia. 
JHN.7.2	Tē vaitata ra te 'Ōro'a Pātia Pū'ākapa a te Ngāti Iūda. 
JHN.7.3	Kua tuatua maira tōna au taeake ki aia, “Ka 'akaruke mai koe mei konei ē e 'aere atu ki Iūdea, kia kite katoa tā'au au pipi i te 'anga'anga tini tā'au e rave nei. 
JHN.7.4	Nō te mea, kāre tēta'i tangata e kimi ra i te rongo ra e rave pōiri 'ua i te 'anga'anga. Mei tā'au e rave nei i tēia tū 'anga'anga, e 'akaāri atu i a koe 'ua'orāi ki tō te ao nei.” 
JHN.7.5	Kāre ake rāi 'oki tōna au taeake i 'irinaki ake i aia.
JHN.7.6	Kua karanga atura a Iēsū ki a rātou, “Kāre ake rāi i tae mai te ora e tau ei i āku. Ka tau rā te au ora katoa i a kōtou. 
JHN.7.7	Kāre e tika i tō te ao nei i te mākitakita mai i a kōtou. Tē mākitakita mai nei rā aia i āku, i te mea ē, tē 'akakite 'ua atu nei au ē, kua kino tāna au 'anga'anga. 
JHN.7.8	E 'aere atu kōtou ki te 'ōro'a, kāre au e 'aere atu ki tēia 'ōro'a, nō te mea, kāre i tae mai ake te ora e tau ei i āku.” 
JHN.7.9	E oti akera taua tuatua ra, no'o 'ua i'ora aia i Galilea.
JHN.7.10	Kia riro atura tōna au taeake ki te 'ōro'a ra, kua 'aere katoa atura a Iēsū 'ua'orāi, kāre rā i te tū 'akakitekite, i te tū pōiri 'ua rā. 
JHN.7.11	Kua kimi atura te Ngāti Iūda i aia i taua 'ōro'a ra, nā kō akera, “Tei 'ea aia na?”
JHN.7.12	'E ma'ata rava akera te tarotaro'anga a te urupū tangata i aia. I karanga atura tēta'i pāpāki ē, “'E tangata meitaki aia.” Ko tēta'i pāpāki rā, nā kō atura, “Kāre, tē arataki kē 'ua nei aia i te urupū tangata.” 
JHN.7.13	Kāre rā 'e tangata i tuatua 'akakite 'ua i aia nō te mataku 'oki i te Ngāti Iūda.
JHN.7.14	E tae akera ki rotopū i taua 'ōro'a ra, 'aere atura a Iēsū ki roto i te 'iero, 'āpi'i atura. 
JHN.7.15	Kua vā 'ua i'ora te Ngāti Iūda, nā kō akera, “Nō 'ea mai te kite o tēianei tangata, kāre 'oki aia i 'āpi'i'ia?”
JHN.7.16	Kua pa'u atura a Iēsū ki a rātou, nā kō atura, “Ko tāku 'āpi'i'anga, kāre e nāku 'ua'orāi ia, nāna rā nā tei tono mai i āku nei. 
JHN.7.17	Ko tei 'inangaro i te 'ākono i tōna anoano, ka kite aia ē, mē nō kō mai āina tēia 'āpi'i'anga i te Atua, mē nāku 'ua'orāi āina. 
JHN.7.18	Ko tei tuatua i tōna 'ua'orāi mana, tē kimi ra aia i tōna 'ua'orāi kakā; ko tei kimi rā i te kakā o tei tono mai i aia ra, 'e tuatua mou tāna, ē kāre 'ua 'e tuatua tikakore i roto i aia ra. 
JHN.7.19	Kāre āinei nā Mōse i tuku mai i te Ture nā kōtou? Ē kāre rava tēta'i i ō kōtou nei i 'ākono i te Ture. 'E a'a kōtou e 'akakoro nei i te tā mai i āku?”
JHN.7.20	Kua pa'u maira te au tangata, “'E dēmoni tō'ou. Ko 'ai tē 'akakoro nei e tā i a koe?”
JHN.7.21	Kua pa'u atura a Iēsū ki a rātou, nā kō atura, “'Okota'i 'ua 'anga'anga tāku i rave, ē tē ūmere nei kōtou kātoatoa. 
JHN.7.22	Nā Mōse i tuku mai i te peritome'anga ki a kōtou (kāre rā nā Mōse tikāi te reira, nā te 'ui tupuna rā) ē tē mātau nei kōtou i te peritome i te tangata i te rā Sābati. 
JHN.7.23	Mē tē 'āriki nei te tangata i te peritome'anga i te rā Sābati kia kore e 'a'ati'ia te Ture a Mōse, tē riri mai āinei kōtou i āku, nō te mea, kua 'akaora rava au i tēta'i tangata i te rā Sābati? 
JHN.7.24	Auraka e 'akavā 'ua i te tū i va'o ake, ka 'akapāpū rā kia tika tā kōtou 'akavā'anga.”
JHN.7.25	Ē kua karanga atura ēta'i o te au tangata nō Iērūsalēma, “Kāre āinei tēia te tangata tā rātou e 'akakoro nei e tā? 
JHN.7.26	Ē inā, tē tuatua 'ua mai nei aia i mua i te kātoatoa, ē kāre tākiri rātou e tuatua atu ki aia. Kua 'akatika āinei pa'a te au tūtara ē, ko ia tikāi te Mesia? 
JHN.7.27	Inārā, tē kite nei tātou ē, nō 'ea mai aia. Kia tae mai rā te Mesia, kāre 'e tangata e kite ē nō 'ea mai aia.”
JHN.7.28	Kua kāpiki 'ua atura a Iēsū i te 'āpi'i'anga i roto i te 'iero ra, nā kō atura, “Tē kite nei kōtou i āku, ē tē kite nei kōtou ē, nō 'ea mai au. Kāre au i 'aere 'ua mai, kāreka 'e tika rāi tōna tei tono mai i āku nei, ē kāre kōtou i kite i aia. 
JHN.7.29	Ko au rā, kua kite au i aia, nō te mea, nō kō mai au i aia ra, ē nāna 'oki i tono mai i āku nei.”
JHN.7.30	Kua 'akakoro atura rātou e 'opu i aia, inārā, kāre 'e tangata i mou i aia, nō te mea, kāre tōna ora i tae mai ake. 
JHN.7.31	'E mānganui nō roto mai i taua urupū tangata ra i 'irinaki i aia, ē kua nā kō atura, “Kia tae mai te Mesia, 'e ma'ata atu āinei tāna au 'akairo ka rave i tā tēianei tangata i rave?”
JHN.7.32	Kua rongo akera te au Phārīsea ē, tē 'akapērā ra te urupū tangata i te kō'umu'umu i a Iēsū ra. Ē kua tono atura te kau ta'unga nunui ē te au Phārīsea i ēta'i tiaki o te 'iero ra e 'opu i aia. 
JHN.7.33	Kua tuatua atura a Iēsū, “'E tuātau poto 'ua te toe o tōku no'ono'o'anga i ō kōtou nei ē tē 'aere atu nei au ki aia i tei tono mai i āku nei. 
JHN.7.34	Ka kimi mai kōtou i āku, ē kāre au e kitea'ia mai e kōtou. Ē kāre e rauka i a kōtou i te 'aere ki te ngā'i tei no'o'ia e au ra.”
JHN.7.35	Kua tuatua i'ora te Ngāti Iūda, rātou rātou 'ua'orāi, “Ka 'aere tēianei tangata ki 'ea, kia kore aia e kitea'ia e tātou nei? Ka 'aere āinei aia ki te aronga i pue'urikiriki ki ō te Eleni ra, ē ka 'āpi'i atu ei i te Eleni? 
JHN.7.36	'E a'a tēianei tuatua tāna i karanga mai nei ē, ‘Ka kimi mai kōtou i āku, ē kāre au e kitea'ia mai e kōtou; ē kāre e rauka i a kōtou i te 'aere ki te ngā'i tei no'o'ia e au ra?’ ”
JHN.7.38	Te tangata e 'irinaki mai ki āku nei, ka ta'e mai te vai ora nō roto mai i tōna ngākau, mei tei 'akakite'ia mai e te tuatua i tātā'ia ra.” 
JHN.7.39	Kua tuatua a Iēsū i te reira nō runga i te Vaerua tā te aronga i 'irinaki i aia ra ē ka 'āriki mai. Kāre 'oki te Vaerua i tae mai ake, nō te mea, kāre a Iēsū i 'akakakā'ia ake.
JHN.7.40	Kua karanga atura tēta'i pae o te urupū tangata tei 'akarongo ana i taua tuatua ra, “Ko te peroveta mou rāi tēia.” 
JHN.7.41	Kua nā kō atura tēta'i pae, “Ko te Mesia tēia.” Ko tēta'i pae rā i ui mai ē, “Ka 'aere mai āina te Mesia nō Galilea mai? 
JHN.7.42	Kāre āinei i nā kō te tuatua i tātā'ia ra ē, nō te 'uānga o Dāvida te Mesia, ē ka 'aere mai aia nō Bētelehēma mai, te 'ōire i no'o ana a Dāvida?” 
JHN.7.43	Ē kua tupu i'ora te mavete'anga i rotopū i te au tangata i a Iēsū. 
JHN.7.44	Kua 'inangaro tēta'i pae o rātou i te 'opu i aia, inārā, kāre tēta'i 'ua atu tangata i mou i aia.
JHN.7.45	Kua 'oki atura taua aronga tiaki o te 'iero ra ki te kau ta'unga nunui ē te au Phārīsea ra, tei ui atura ki a rātou, “'E a'a kōtou i kore ei i arataki mai i a Iēsū?”
JHN.7.46	Kua pa'u atura taua au tiaki ra, “Kāre tākiri tēta'i tangata i tuatua ana mei tērā te tū.”
JHN.7.47	Kua ui atura te au Phārīsea ki a rātou, “Kua vāvare katoa āinei kōtou? 
JHN.7.48	Kua 'irinaki āinei tēta'i o te au tūtara, mē kāre, tēta'i o te au Phārīsea i aia? 
JHN.7.49	Ko tēianei urupū tangata rā, tei kore i kite i te Ture, kua tauma'a'ia.”
JHN.7.51	“Ka 'akavā āinei tā tātou Ture i te tangata kia kore i 'akarongo'ia nā mua ake, ē kia kitea ē 'e a'a tāna e rave nei?”
JHN.7.52	Kua pa'u atura rātou ki aia, nā kō atura, “Ko koe katoa āinei nō Galilea mai? Ka kimi ana, ē ka kite koe ē, kāre rava 'e peroveta e 'aere mai ana nō Galilea mai.”
JHN.7.53	['Aere 'ua atura te tangata katoa ki tōna ngutu'are, ki tōna ngutu'are.
JHN.8.1	Ko Iēsū rā, kua 'aere atura aia ki te Maunga ra o te Ōlive. 
JHN.8.2	Ē i te pōpongi roa ra, 'oki 'aka'ou maira aia ki roto i te 'iero ra. Kua 'aere kātoatoa maira te tangata ki aia, ē kua no'o i'ora aia ki raro, 'āpi'i atura i a rātou. 
JHN.8.3	Kua arataki maira te au Pū'āpi'i Ture ē te au Phārīsea i tēta'i va'ine tei 'opu'ia i roto i te 'akaturi'anga, ē kua tuku atura rātou i aia ki rotopū. 
JHN.8.4	Kua tuatua maira rātou ki a Iēsū, “E te Pū'āpi'i, ko tēia va'ine nei kua 'opu'ia i te taime tikāi o te 'akaturi'anga. 
JHN.8.5	Kua 'akaue mai a Mōse ki a mātou i roto i te Ture ē, kia pē'i'ia tēia tū va'ine ki te toka kia mate. 'E a'a tā'au tuatua?” 
JHN.8.6	I pērā mai rātou i te tīmata i aia kia rauka i a rātou tēta'i rāvenga 'ei 'aka'apa i aia. Kua piko i'ora a Iēsū ki raro, kua tātā i'ora ki runga i te one ki tōna rima.
JHN.8.7	Nō tō rātou tāmou'anga i te uiui ki aia, kua no'otū i'ora aia ē kua tuatua atura ki a rātou, “Ko te tangata 'arakore i roto i a kōtou na, ko ia te mua i te pē'i i tēia va'ine ki te toka.” 
JHN.8.8	Kua piko 'aka'ou i'ora aia ki raro e tātā i'ora ki runga i te one.
JHN.8.9	I te 'akarongo'anga rātou i te reira, kua 'akaruke takita'i atura rātou, ko te aronga pakari nā mua. Ē te toe ko Iēsū anake ē taua va'ine ra i te tū 'ua'anga i reira. 
JHN.8.10	Kua no'otū akera a Iēsū ē kua ui atura ki aia, “E mā'ine, tei 'ea rātou? Kāre āinei tēta'i o rātou i 'akautunga mai i a koe?”
JHN.8.11	Kua pa'u atura aia, “Kāre tākiri, e te 'Atu.”
JHN.8.11	Kua tuatua atura a Iēsū ki aia, “Kāre katoa au e 'akautunga i a koe. Ka 'aere, auraka rā e 'ara 'aka'ou.”]
JHN.8.14	Kua pa'u atura a Iēsū, “Mei te mea ē, tē 'akakite nei au i āku 'ua'orāi, e tau rāi tāku 'akakite'anga kia 'āriki'ia mai, nō te mea, kua kite au ē, nō 'ea mai au nei, ē kua kite au ē, tē 'aere nei au ki 'ea. Ko kōtou rā, kāre kōtou i kite ē, nō 'ea mai au nei, ē kāre katoa kōtou i kite ē, tē 'aere nei au ki 'ea. 
JHN.8.15	Tē 'akavā nei kōtou mei tā te tangata te tū, ko au rā, kāre au e 'akavā i tēta'i. 
JHN.8.16	Ē mei te mea ra ē, tē 'akavā nei au, ka tika rāi tāku 'akavā'anga, nō te mea, kāre 'oki ē ko au anake 'ua, ko māua rā e te Metua katoa 'oki ko tei tono mai i āku nei. 
JHN.8.17	Kua tātā katoa'ia 'oki ki roto i tā kōtou Ture ra ē, ‘Ko te 'akakite'anga mai o ngā tangata e rua, 'e tuatua mou ia.’ 
JHN.8.18	Ko au 'oki tēta'i tei 'akakite i āku 'ua'orāi, ē ko te Metua tei tono mai i āku nei, tei 'akakite katoa mai i āku 'ua'orāi nei.”
JHN.8.19	Kua ui maira rātou ki aia, “Tei 'ea tō'ou Metua?”
JHN.8.19	Kua pa'u atura a Iēsū, “Kāre kōtou i kite i āku ē kāre katoa i tōku Metua. Nāringa kōtou i kite mai i āku ra, kua kite katoa i a kōtou i tōku Metua.”
JHN.8.20	I vaitata ki te pi'a 'ātinga taua tuatua'anga ra a Iēsū i tōna 'āpi'i'anga i roto i te 'iero ra. Ē kāre rava 'e tangata i 'opu atu i aia, nō te mea, kāre tōna ora i tae mai ake.
JHN.8.21	Kua tuatua 'aka'ou atura a Iēsū ki a rātou, “Tē 'aere kē nei au, ē ka kimi mai kōtou i āku ē ka mate kōtou ma tā kōtou au 'ara. Te ngā'i tāku e 'aere atu nei, kāre e tika i a kōtou i te tae ake.”
JHN.8.22	Kua nā kō akera te Ngāti Iūda, “Ka tā āinei aia i aia 'ua'orāi, i te mea ē, kua tuatua mai aia ē, ‘Ko te ngā'i tāku e 'aere atu nei, kāre e tika i a kōtou i te 'aere ake’?”
JHN.8.23	Kua pa'u atura aia ki a rātou, “Nō raro nei kōtou, nō runga mai au; nō tēianei ao kōtou, kāre au nō tēianei ao. 
JHN.8.24	I karanga atu ei au ki a kōtou ē, ka mate kōtou ma tā kōtou au 'ara. Ē ka mate rāi kōtou ma tā kōtou au 'ara, ē kia kore kōtou e 'irinaki ē, KO AU RĀI IA E VAI NEI.”
JHN.8.25	Kua ui maira rātou ki aia, “Ko 'ai 'oki koe na?”
JHN.8.25	Kua pa'u atura a Iēsū kia rātou, “Ko tāku 'oki i karanga atu ki a kōtou mei muatangāna mai. 
JHN.8.26	'E ma'ata rāi 'oki te au mea tāku e tuatua ē tāku e 'akavā nō kōtou e tikāi. Ko tei tono mai i āku nei rā 'e tuatua mou tāna, ē tē 'akakite 'ua nei au ki tō te ao nei i te au mea tāku i 'akarongo mei kō i aia ra.”
JHN.8.27	Kāre rātou i nakiro ē ko te Metua tāna i tuatua ra. 
JHN.8.28	Nō reira, kua karanga atura a Iēsū ki a rātou, “Kia 'akateitei'ia e kōtou te Tamaiti a te Tangata nei, i reira kōtou e kite ei ē, KO AU RĀI IA E VAI NEI; ē e kite katoa kōtou ē, kāre rava au e rave i tēta'i mea ē ko au anake 'ua, inārā, tē tuatua nei au mei tā te Metua i 'āpi'i mai i āku nei. 
JHN.8.29	Ko tei tono mai i āku nei, tei āku nei rāi aia; ē kāre aia i 'akaruke 'ua mai i āku nei ko au anake 'ua, nō te mea, tē rave 'ua nei au i te au mea e mareka ai aia.”
JHN.8.30	Kia 'akapērā atura aia i te tuatua'anga, 'e ma'ata te au tangata tei 'irinaki i aia ra.
JHN.8.31	Kua karanga atura a Iēsū ki te Ngāti Iūda tei 'irinaki mai i aia ra ē, “Mē tāpū mārie kōtou i tāku nei tuatua, 'e pipi tikāi kōtou nāku i reira, 
JHN.8.32	ē ka kite kōtou i te tuatua mou; ē nā te tuatua mou kōtou e 'akarangatira.”
JHN.8.34	Kua pa'u atura a Iēsū ki a rātou, “Koia mou tāku e karanga atu ki a kōtou na, ko tēta'i 'ua atu tangata tei rave i te 'ara, 'e tuika'a aia nō te 'ara. 
JHN.8.35	Kāre te tuika'a e no'o tinamou i roto i te ngutu'are. Ko te tamaiti rā, ka no'o tinamou aia i reira. 
JHN.8.36	Mē nā te Tamaiti kōtou e 'akarangatira, 'e aronga rangatira tikāi kōtou i reira. 
JHN.8.37	Kua kite au ē, 'e 'uānga kōtou nā Āberahāma; inārā, tē 'akakoro mai nei kōtou i te tā mai i āku, nō te mea, kāre taku tuatua i 'āriki'ia mai e kōtou. 
JHN.8.38	Ko au, tē tuatua nei au i tāku i 'ākara i kō i tāku Metua ra; ko kōtou rā, tē 'ākono nei kōtou i tā kōtou i 'akarongo mai mei kō mai i tō kōtou metua ra.”
JHN.8.39	Kua pa'u maira rātou ki aia, nā kō maira, “Ko Āberahāma tō mātou metua.”
JHN.8.39	Kua pa'u atura a Iēsū ki a rātou, “Nāringa kōtou 'e tamariki nā Āberahāma, kua rave kōtou i tā Āberahāma i rave. 
JHN.8.40	Mei tēia te tū, tē 'akakoro nei kōtou i te tā mai i āku, ko te tangata tei 'akakite atu ki a kōtou i te tuatua mou tāku i 'akarongo mai ana mei kō mai i te Atua ra. Kāre rava a Āberahāma i 'akapērā. 
JHN.8.41	Tē rave nei rā kōtou i te 'anga'anga a tō kōtou metua.”
JHN.8.41	Kua tuatua maira rātou ki aia, “Kāre mātou i 'ānau'ia mai nā roto i te 'akaturi. 'Okota'i rāi o mātou Metua, ko te Atua.”
JHN.8.42	Kua pa'u atura a Iēsū ki a rātou, “Nāringa ko te Atua tō kōtou Metua, kua 'inangaro mai kōtou i āku, nō te mea, nō kō mai rāi au i te Atua ra, ē i 'aere mai au ki konei. Kāre 'oki au i 'aere 'ua mai nō tōku 'ua'orāi anoano, nāna 'oki au i tono mai. 
JHN.8.43	'E a'a kōtou i kore ei i mārama i tāku nei tuatua? Nō te mea, kāre e rauka i a kōtou kia 'akarongo mai i tāku nei tuatua. 
JHN.8.44	Ko tō kōtou metua ko te Tiāporo ia, ē ko te au 'akakoro'anga o tō kōtou metua ko tā kōtou ia i 'inangaro i te rave. 'E tā tangata 'oki aia mei muatangāna mai rāi. Kāre aia e tāpū mārie i te tuatua mou, nō te mea, kāre 'oki 'e tuatua mou i roto i aia ra. Mē tē pikika'a nei aia, tē tuatua nei aia mei tei tau i tōna 'ua'orāi tū tikāi. 'E pikika'a 'oki aia, ē te metua 'oki aia nō te au tuatua pikika'a. 
JHN.8.45	Ko au rā, tē 'akakite nei au i te tuatua mou, ē kāre kōtou i 'irinaki mai i āku nei. 
JHN.8.46	Ko 'ai i ō kōtou na e 'aka'apa mai nei i āku nei nō te 'ara? Mē tē 'akakite nei au i te tuatua mou, 'e a'a kōtou i kore ei i 'irinaki mai i āku nei? 
JHN.8.47	Mē nō te Atua aia ra, ka 'akarongo mai aia i te au tuatua a te Atua. Ko te tumu i kore ei kōtou i 'akarongo mai, kāre 'oki kōtou ē nō te Atua ra.”
JHN.8.48	Kua tuatua maira te Ngāti Iūda ki a Iēsū, nā kō maira, “Kāre āinei kua tau tā mātou tuatua'anga ē, 'e tangata Sāmāria koe, ē 'e dēmoni 'oki tō'ou?”
JHN.8.49	Kua pa'u atura a Iēsū, “Kāre ōku 'e dēmoni; inārā, tē 'akangāteitei atu nei au i taku Metua, ē tē 'akakino mai nei kōtou i āku. 
JHN.8.50	Kāre 'oki au i kimi i tōku 'ua'orāi kakā. Tē vai nei rā tēta'i tei kimi i te reira, ē ko ia te 'akavā ra. 
JHN.8.51	Koia mou tāku e karanga atu ki a kōtou na, ko tei 'ākono i tāku nei tuatua, kāre rava aia e kite i te mate e tuātau 'ua atu.”
JHN.8.52	Kua tuatua maira te Ngāti Iūda ki aia, “I tēianei, kua mārama mātou ē, 'e dēmoni tikāi tō'ou. Kua mate 'oki a Āberahāma ē te au peroveta, ē tē tuatua mai nei koe ē, ‘Ko tei 'ākono i tāku nei tuatua, kāre rava aia e kite i te mate e tuātau 'ua atu.’ 
JHN.8.53	'E ma'ata atu āinei koe i tō mātou metua ko Āberahāma tei mate ra? Ē kua mate katoa te au peroveta. Ko 'ai 'oki koe i tō'ou na manako'anga?”
JHN.8.54	Kua pa'u atura a Iēsū, “Kia 'akakakā au i āku 'ua'orāi, 'e pu'apingakore nōku te reira. Ko tei 'akakakā mai nei rā i āku, ko taku Metua ia, ko tā kōtou e tuatua nei ē, 'e Atua aia nō kōtou. 
JHN.8.55	Kāre rava kōtou i kite ana i aia. Ko au rā, tē kite nei au i aia. Mē tē tuatua nei au ē, kāre au e kite nei i aia, ka riro au mei a kōtou na, koia 'oki, 'e tangata pikika'a. Tē kite nei rāi au i aia ē tē 'ākono nei au i tāna tuatua. 
JHN.8.56	I rekareka ana 'oki tō kōtou metua ko Āberahāma, nō te mea, ka kite aia i tōku tuātau; kua kite atura aia, ē kua mareka rava atura.”
JHN.8.57	Kua tuatua maira te Ngāti Iūda ki aia, “Kāre ake rāi i tae ake ki te rima nga'uru'anga o tō'ou mata'iti ē kua kite mata āinei koe i a Āberahāma?”
JHN.8.58	Kua tuatua atura a Iēsū kia rātou, “Koia mou tāku e karanga atu ki a kōtou na, 'ōu a Āberahāma i 'ānau'ia mai ei, ‘TĒ VAI NEI AU.’ ”
JHN.8.59	Kua rave i'ora rātou i te toka 'ei pē'i atu i aia, kua 'akangaro i'ora rā a Iēsū i aia, 'aere atura ki va'o mai i te 'iero ra.
JHN.9.1	Ē tē 'aere 'ua ra a Iēsū ra, kite atura aia i tēta'i tangata, 'e matapō mei te 'ānau'anga mai, 
JHN.9.2	ē kua ui maira tāna au pipi ki aia, nā kō maira, “E Rabi, nā 'ai i 'ara ai, nā tēia tangata nei, mē kāre, nā tōna ngā metua āinei, i 'ānau matapō'ia mai ei aia?”
JHN.9.3	Kua pa'u atura a Iēsū, “Kāre aia i 'ara, kāre katoa tōna ngā metua; inārā, i 'ānau matapō'ia mai aia kia 'akaāri'ia mai te 'anga'anga mana a te Atua i roto i aia. 
JHN.9.4	Kia rave tātou i te au 'anga'anga a tei tono mai i āku nei e tikāi, koi vai ake te ao. Ka tae mai te pō kāre roa e rauka i tēta'i 'ua atu tangata i te 'anga'anga i reira. 
JHN.9.5	I tōku no'o'anga i te ao nei, ko au rāi te mārama o tēia ao nei.”
JHN.9.6	I muri ake i taua tuatua'anga ra, kua tūtu'a i'ora a Iēsū ki raro i te one, ma'ani atura i te vari ki te 'uāvare, ē kua parai atura i te vari ki te mata o te tangata matapō ra, 
JHN.9.7	ē kua karanga atura ki aia, “Ka 'aere, ka 'ōrei i roto i te vai pā'ī i Sīloama” (tei 'akatau'ia, Tonokia.) Kua 'aere atura taua matapō ra, 'ōrei i'ora, ē kua 'oki maira aia, ē kua kite ōna mata.
JHN.9.8	Nō reira te au tangata tupu ē te aronga tei mātau i te kite i aia i te patipati'anga i mua ana, i ui atu ei ra ē, “Kāre āinei tēia te tangata i no'o 'ua ma te patipati?”
JHN.9.9	Kua tuatua maira ēta'i aronga, “Ko ia rāi tēia.” Kua nā kō mai rā tēta'i pae, “Kāre ia, mei aia rā tōna tū.”
JHN.9.9	Kua karanga maira taua tangata 'ua'orāi ra ē, “Ko au rāi ia.”
JHN.9.10	Kua ui atura rātou ki aia, “I 'akapē'ea i pu'era ai ō'ou mata?”
JHN.9.11	Kua pa'u maira aia, “Ko taua tangata ra, ko Iēsū tōna ingoa, nāna i ma'ani i te vari ē te parai ki ōku mata, ē kua nā kō maira ki āku, ‘Ka 'aere ki Sīloama e 'ōrei.’ Kua 'aere atura au, 'ōrei i'ora, ē kite atura ōku mata.”
JHN.9.12	Ē kua ui atura rātou ki aia, “Tei 'ea taua tangata ra?”
JHN.9.12	Kua pa'u maira aia, “Kāre 'ua au i kite.”
JHN.9.13	Kua arataki atura rātou i te tangata tei matapō i mua ana ki te au Phārīsea ra. 
JHN.9.14	'E Sābati 'oki taua rā ra i ma'ani ei a Iēsū i te vari ē i 'akapu'era ai i ōna mata. 
JHN.9.15	Kua ui 'aka'ou maira te au Phārīsea ra ki aia ē, i 'akapē'ea ōna mata i kite ei.
JHN.9.15	Kua pa'u atura aia ki a rātou ē, “Kua tuku mai aia i te vari ki runga i ōku mata, 'ōrei i'ora au, ē tē kite nei ōku mata.”
JHN.9.16	Kua nā kō akera ēta'i o te au Phārīsea, “Kāre tērā tangata i tō te Atua, kāre 'oki aia i 'ākono i te Sābati.”
JHN.9.16	Kua nā kō akera ēta'i o rātou, “'E a'a e tikāi i tēta'i tangata 'ara kia rave i te au 'akairo mei tēianei te tū?” 'E mavete'anga i'ora tei tupu i rotopū i a rātou.
JHN.9.17	Kua ui 'aka'ou maira rātou ki taua matapō ra, “'E a'a tā'au tuatua i aia? Kua 'akapu'era 'oki aia i ō'ou mata.”
JHN.9.17	Kua pa'u atura aia, “'E peroveta rāi aia.”
JHN.9.18	Kāre rā te Ngāti Iūda i 'āriki ē, i matapō ana taua tangata ra ē kua pu'era ōna mata, māri 'ua, kia tiki rātou i ngā metua o te tangata i pu'era te mata ra. 
JHN.9.19	Ē kua ui atura ki a rāua, nā kō atura ē, “Ko tēia āinei tā kōrua tamaiti, tā kōrua i tuatua mai ē, kua 'ānau matapō'ia mai aia? 'E a'a 'oki ōna mata e kite nei i tēianei?”
JHN.9.20	Kua pa'u maira ngā metua nōna ra, nā kō maira, “Kua pāpū i a māua ē, nā māua rāi tēianei tamaiti, ē kua 'ānau matapō'ia mai aia. 
JHN.9.21	'Akapē'ea rā ōna mata i kite i tēianei, kāre māua i kite, ē kāre katoa māua i kite ē, nā 'ai i 'akapu'era i ōna mata. E ui atu kōtou ki aia, kua pakari 'oki aia, nāna 'ua'orāi e tuatua mai.” 
JHN.9.22	I 'akapērā tōna ngā metua i te tuatua'anga nō te mataku i te Ngāti Iūda, nō te mea, kua 'akakite takere'ia e te Ngāti Iūda ē, ka tukuna'ia ki va'o i te sūnago tēta'i 'ua atu tangata e 'a'aki ē, ko Iēsū te Mesia. 
JHN.9.23	Nō reira i tuatua mai ei tōna ngā metua ra ē, “Ka ui atu ki aia, kua pakari 'oki aia.”
JHN.9.24	Kua tiki 'aka'ou atura rātou i te tangata tei matapō ana ē kua tuatua atura ki aia, “E 'akakakā i te Atua; kua kite 'oki mātou ē, 'e tangata 'ara tērā tangata.”
JHN.9.25	Kua pa'u maira aia, “Kāre au i kite ē, mē 'e tangata 'ara āina aia. 'Okota'i rā mea tāku i kite, koia 'oki, i matapō ana au, ē tē kite nei ōku mata i tēianei.”
JHN.9.26	Kua ui i'ora rātou ki aia, “I a'a mai aia ki a koe? I 'akapē'ea aia i te 'akapu'era'anga i ō'ou mata?”
JHN.9.27	Kua pa'u atura aia ki a rātou, “Kua 'akakite takere atu au ki a kōtou, kāre rā kōtou i 'akarongo mai. 'E a'a kōtou i 'inangaro ei i te 'akarongo 'aka'ou mai? Ka 'inangaro katoa āinei kōtou kia riro mai 'ei au pipi nāna?”
JHN.9.28	Kua 'akakino maira rātou i aia, nā kō maira, “Ko koe tāna pipi. Ko mātou rā 'e au pipi nā Mōse. 
JHN.9.29	Tē kite nei mātou ē, kua tuatua mai te Atua ki a Mōse; ko tērā tangata rā, kāre mātou i kite ē, nō 'ea mai aia.”
JHN.9.30	Kua pa'u atura taua tangata ra, nā kō atura, “Tēia 'oki te mea ūmere. Kua 'akapu'era aia i ōku nei mata, ē kāre kōtou i kite ē, nō 'ea mai aia. 
JHN.9.31	Kua kite 'oki tātou ē, kāre te Atua e 'akarongo mai i te aronga 'ara; inārā, kia 'akamori tēta'i tangata i te Atua ē kia 'ākono aia i tōna anoano, ka 'akarongo mai te Atua i aia. 
JHN.9.32	Mei te 'akamata'anga mai o te 'enua nei, kāre tākiri i rongo'ia mai ē, nā tēta'i 'ua atu tangata i 'akapu'era i te mata o tēta'i tangata 'ānau matapō'ia mai. 
JHN.9.33	Nāringa tēianei tangata ē kāre nō kō mai i te Atua, kāre āna e rauka i te rave.”
JHN.9.34	Kua tuatua maira rātou ki aia, nā kō maira, “I 'ānau rava'ia mai koe ma te 'ara, ē tē tīmata mai āinei koe i te 'āpi'i mai i a mātou?” Ē kua tuaru atura rātou i aia ki va'o i te sūnago ra.
JHN.9.35	Kua rongo akera a Iēsū ē, kua tuaru atu te au Phārīsea i te tangata matapō i 'akaora'ia ki va'o; ē i tōna 'ārāvei'anga i aia, kua ui maira a Iēsū ki aia, “Tē 'irinaki āinei koe i te Tamaiti a te Tangata?”
JHN.9.36	Kua pa'u atura aia, nā kō atura, “E te 'Atu ē, ē ko 'ai aia kia 'irinaki atu au i aia?”
JHN.9.37	Kua karanga maira a Iēsū ki aia, “Kua 'ākara 'oki koe i aia; ko tē tuatua atu nei ki a koe ra, ko ia ia.”
JHN.9.38	Ē kua tuatua i'ora taua tangata ra, “Tē 'irinaki nei au, e te 'Atu ē.” Ē kua tīpapa i'ora aia ki raro ki mua i a Iēsū.
JHN.9.39	Kua tuatua i'ora a Iēsū ē, “I 'aere mai nei au ki te ao nei nō te 'akavā'anga, kia rauka i te aronga tei kore e 'ākara mai nei i te 'ākara, ē kia riro rāi 'ei matapō te aronga tei 'ākara mai nei.”
JHN.9.40	Kua 'akarongo mai ēta'i o te au Phārīsea i vaitata ki aia i te reira, ē kua nā kō maira ki aia, “'E matapō katoa āinei mātou?”
JHN.9.41	Kua pa'u atura a Iēsū ki a rātou, “Nāringa kōtou 'e au matapō ra, kāre ia ā kōtou 'ara; nō tā kōtou rā tuatua'anga mai ē, ‘Tē kite nei mātou’, tē tinamou ra rāi tā kōtou 'ara.”
JHN.10.1	Kua tuatua atura a Iēsū, “Koia mou tāku e karanga atu ki a kōtou na, ko te tangata tei kore e nā te ngūtupa i te tomo ki roto i te koro o te māmoe ra, ko tei kake rā nā runga i tēta'i mataara kē, 'e tangata keiā aia ē te noni. 
JHN.10.2	Ko te tangata rā tei tomo nā te ngūtupa ra, ko ia te tiaki nō te māmoe. 
JHN.10.3	E 'e'eu mai te tiaki pā i te ngūtupa ki aia ra; ē ka 'akarongo mai te māmoe i tōna reo, ē ka kāpiki aia i tāna 'ua'orāi māmoe ma te tā'iku atu i tō rātou ingoa, ē e arataki mai aia i a rātou ki va'o. 
JHN.10.4	Mē pou tāna 'ua'orāi māmoe i te 'aere mai ki va'o, ka nā mua aia i a rātou i te 'aere ē ka āru mai te māmoe i aia, nō te mea, kua kite 'oki rātou i tōna reo. 
JHN.10.5	Kāre rā rātou i āru i tēta'i tangata kē, ka 'oro kē rā rātou, nō te mea, kāre rātou i kite i te reo o te au tangata kē.”
JHN.10.6	Ko tēia te parabole tā Iēsū i taki ki a rātou, kāre rā rātou i mārama i tāna i tuatua ki a rātou.
JHN.10.7	Kua tuatua 'aka'ou atura a Iēsū ki a rātou, “Koia mou tāku e karanga atu ki a kōtou na, ko au te ngūtupa nō te au māmoe. 
JHN.10.8	Ko rātou rava rāi tei 'aere mai nā mua ake i āku, 'e aronga keiā rātou ē te noni, ē kāre 'oki te māmoe i 'akarongo atu i a rātou. 
JHN.10.9	Ko au te ngūtupa. Ko tēta'i 'ua atu te ka nā kō nei mai i āku nei i te tomo, 'e rāvenga ora tōna. Ka 'aere 'ua aia ki roto ē ki va'o, ē ka kitea 'oki te ngā'i i tupu ei te kai. 
JHN.10.10	I 'aere 'ua mai te tangata keiā nō te keiā, te tā ē te 'akapou; i 'aere mai nei rā au kia rauka i a rātou te ora, ē kia meitaki rava atu tō rātou ora.
JHN.10.11	“Ko au te tiaki māmoe meitaki ra. Ka 'ōronga te tiaki māmoe meitaki i tōna 'ua'orāi ora nō te au māmoe. 
JHN.10.12	Ko te tangata tūtaki'ia rā, kia kite aia i te luko i te 'aere'anga mai, 'akaruke maira i te māmoe, 'oro kē atura, nō te mea, kāre aia i te tiaki māmoe, ē kāre katoa 'oki ē nāna 'ua'orāi te māmoe. Ē kua noni i'ora te luko ē kua 'akapue'urikiriki atura i a rātou. 
JHN.10.13	I 'oro kē ei aia, nō te mea, 'e tangata tūtaki 'ua'ia aia ē kāre i ma'ara 'ua atu i te māmoe. 
JHN.10.14	Ko au te tiaki māmoe meitaki ra; kua kite au i tāku 'ua'orāi, ē ko tāku 'ua'orāi kua kite katoa mai rātou i āku, 
JHN.10.15	mei te Metua i kite mai i āku nei ē ko au i kite katoa i te Metua ra, ē e 'ōronga 'oki au i tōku ora nō te māmoe. 
JHN.10.16	'E māmoe kē atu rāi tāku kāre nō tēianei koro, e arataki katoa atu au i a rātou e tikāi, ē ka 'akarongo mai rātou i tōku reo, kia 'okota'i 'oki 'ānana, 'okota'i 'oki tiaki.
JHN.10.17	“Ko te tumu 'oki tēia i 'akaperepere mai ei tōku Metua i āku, nō te mea, ko au tei 'ōronga i tōku ora kia rauka 'aka'ou i āku te reira. 
JHN.10.18	Kāre rava tēta'i e riro i te 'apai kē i te reira mei āku atu nei; nāku 'ua'orāi rā e 'ōronga 'ua atu. 'E mana tōku kia 'ōronga atu i tōku ora, ē 'e mana katoa 'oki tōku kia rave 'aka'ou mai. Ko tēia te 'akaue'anga tāku i 'āriki mai mei kō mai i taku Metua ra.”
JHN.10.19	'E mavete'anga i'ora tei tupu 'aka'ou i rotopū i te Ngāti Iūda i taua tuatua ra. 
JHN.10.20	'E mānganui o rātou i tuatua ra ē, “Kua nēneva aia, ē 'e dēmoni tōna. 'E a'a kōtou i 'akarongo atu ei i aia?”
JHN.10.21	Kua nā kō rā tēta'i pae, “Kāre tēianei tuatua i tā te tangata uru'ia e te dēmoni. Ka tika āinei i tēta'i dēmoni i te 'akapu'era i te mata o te aronga matapō?”
JHN.10.22	I reira i Iērūsalēma, te 'Ōro'a 'Akatapu 'Aka'ōu'anga i te 'iero, 'e tuātau anu 'oki. 
JHN.10.23	Ē tē 'ā'āere 'ua ra a Iēsū i roto i te Poretito o Sōlomona i roto i te 'iero ra. 
JHN.10.24	Kua 'akapini akera te Ngāti Iūda i aia ē kua tuatua maira ki aia, “Mei te a'a rā te roa o tō mātou nei 'ēkōkō'anga? Mei te mea ē ko koe te Mesia, e 'akakite pū tikāi mai ki a mātou.”
JHN.10.25	Kua pa'u atura a Iēsū ki a rātou, “Kua 'akakite atu ana 'oki au ki a kōtou, kāre rā kōtou i 'āriki mai. Ko te au 'anga'anga tāku i rave i te ingoa o taku Metua, ko rātou tē 'akakite mai i āku nei; 
JHN.10.26	inārā, kāre kōtou i 'āriki mai, nō te mea, kāre 'oki kōtou i te māmoe nāku. 
JHN.10.27	Ko tāku au māmoe, ka 'akarongo mai rātou i tōku reo, ē kua kite 'oki au i a rātou, ē ka āru mai 'oki rātou i āku, 
JHN.10.28	ē nāku e 'ōronga atu ki a rātou i te ora mutukore. Kāre 'oki rātou e mate e tuātau 'ua atu, ē kāre rava tēta'i 'ua atu tangata e 'apai kē atu i a rātou mei roto mai i tōku rima. 
JHN.10.29	Ko taku Metua, ko tei 'ōronga mai i a rātou ki āku nei, 'e ma'ata atu aia i te au mea rava rāi, ē kāre 'oki e rauka i tēta'i tangata i te 'apai kē atu i a rātou mei roto mai i te rima o taku Metua ra. 
JHN.10.30	Ko au ē te Metua, 'e 'okota'i 'oki māua.”
JHN.10.31	Kua rave 'aka'ou i'ora te Ngāti Iūda i te toka e pē'i i aia. 
JHN.10.32	Kua karanga atura a Iēsū ki a rātou, “'E mānganui 'oki te au 'anga'anga meitaki tāku i 'akaāri ki a kōtou mei kō mai i te Metua ra. Nō tē'ea i a rātou ka pē'i mai ei kōtou i āku ki te toka?”
JHN.10.35	Mei te mea ē, kua karanga te Atua ē, 'e au atua rātou, ko te aronga tei tuatua atu'ia e te tuatua a te Atua ra, ē kāre 'oki e rauka i te 'akaruke i tei tātā'ia ra, 
JHN.10.36	nō te a'a kōtou i 'akakite mai ei ē, kua 'akakino Atua aia tā te Metua i 'akatapu ē i tono mai ki roto i tēianei ao, nō te mea, ko au i karanga ē, ‘Ko au te Tamaiti a te Atua’? 
JHN.10.37	Mei te mea ē, kāre au e rave nei i te 'anga'anga a taku Metua ra, auraka e 'irinaki mai i āku. 
JHN.10.38	Mē tē rave nei rā au i te reira, ē kāre kōtou e 'irinaki mai i āku, e 'irinaki rā i te au 'anga'anga kia mārama kōtou ē kia kite kōtou ē, tei roto te Metua i āku ē tei roto au i te Metua.”
JHN.10.39	Kua 'inangaro 'aka'ou atura rātou i te 'opu i aia; inārā, kua ngaro kē atura aia i tō rātou rima.
JHN.10.41	Ē, 'e mānganui te tangata tei 'aere mai ki aia ra. Ē kua tuatua atura rātou, “Kāre rava 'oki a Ioane i rave i te 'akairo; kāreka te au tuatua katoa tā Ioane i tuatua nō runga i tēianei tangata, 'e tuatua mou anake ia.” 
JHN.10.42	Ē 'e mānganui 'oki i te reira ngā'i tei 'irinaki i aia.
JHN.11.2	Ko Māria tei 'akamā'inu ana i te 'Atu ki te manongi ē tei tāmarō ana i tōna vaevae ki tōna rauru; ē ko tōna tungāne ko Lāzaro i maki ra. 
JHN.11.3	Kua tono atura ngā tua'ine i te karere ki a Iēsū, 'ei 'akakite atu ki aia ē, “E te 'Atu, inā, kua maki te tangata tā'au i 'akaperepere mai.”
JHN.11.4	I te 'akarongo'anga a Iēsū i te reira, kua nā kō akera, “Ko tērā maki, kāre tōna 'openga i te mate, ko te kakā rā o te Atua kia 'akakakā'ia te Tamaiti a te Atua nā roto i te reira.”
JHN.11.5	Kua 'akaperepere 'oki a Iēsū i a Māreta ē tōna teina, ē i a Lāzaro 'oki. 
JHN.11.6	Kia 'akarongo mai a Iēsū ē, kua maki a Lāzaro, kua no'o 'aka'ou atura aia i te ngā'i tei reira aia e rua rāi rā. 
JHN.11.7	Ē muri akera, kua karanga atura aia ki te au pipi, “Ka 'aere tātou ki Iūdea.”
JHN.11.8	Kua tuatua maira te au pipi ki aia, “E Rabi, i 'akakoro ake nei te Ngāti Iūda i te pē'i i a koe ki te toka, ē tē 'oki 'aka'ou nei koe ki reira?”
JHN.11.9	Kua pa'u atura a Iēsū, “Kāre āinei e ta'i nga'uru mā rua ora i te ao? Kia 'ā'āere te tangata i te ao ra, kāre aia e tūrori; kua kite 'oki aia i te mārama nō tēianei ao. 
JHN.11.10	Kia 'ā'āere rā te tangata i te pō, ka tūrori aia; kāre 'oki te mārama i roto i aia.” 
JHN.11.11	I muri ake i tāna tuatua'anga i te reira, kua 'akakite atura aia ki a rātou, “Ko Lāzaro tō tātou 'oa, kua moe aia; inārā, ka 'aere au e 'akaara i aia.”
JHN.11.12	Kua tuatua maira te au pipi ki aia, “E te 'Atu, mē tē moe nei aia, ka ora aia.”
JHN.11.13	I tuatua ra 'oki a Iēsū nō tō Lāzaro mate'anga, kua manako rā rātou ē, tē tuatua ra aia nō te 'akangāro'i'anga o te moe. 
JHN.11.14	I reira, kua 'akakite pū tikāi a Iēsū ki a rātou, “Kua mate tikāi a Lāzaro. 
JHN.11.15	Ē nō kōtou 'oki tē rekareka nei au ē kāre au i reira, kia 'irinaki 'oki kōtou. Ē tēianei, ka taki'aere tātou ki aia.”
JHN.11.16	Kua tuatua akera a Toma, ko tei tapa'ia ē ko Dīdimo ra, ki tōna au taeake pipi ra, “E taki'aere tātou kia mate tātou ma ia katoa.”
JHN.11.17	I tōna tae'anga atu ki Bētānia, kua kite akera a Iēsū ē, e 'ā roa rā a Lāzaro i roto i te mēnema. 
JHN.11.18	'E vaitata 'ua 'oki a Bētānia ki Iērūsalēma, mei te rua maire te mamao. 
JHN.11.19	'E mānganui te Ngāti Iūda i 'aere mai ki a Māreta rāua ko Māria kia 'akapūma'ana atu rātou i a rāua i tō rāua tungāne ra.
JHN.11.20	Rongo akera a Māreta ē, tē 'aere mai nei a Iēsū, 'aere atura aia e 'ārāvei atu i aia. Ko Māria rā, kua no'o 'ua mai aia ki roto i te 'are. 
JHN.11.21	Kua karanga atura a Māreta ki a Iēsū, “E te 'Atu, nāringa koe i konei, kāre e mate tōku tungāne. 
JHN.11.22	Inārā, tē kite nei rāi au i tēianei ē, ko tā'au e pati atu ki te Atua ra, nā te Atua ia e 'ō mai nā'au.”
JHN.11.23	Kua tuatua maira a Iēsū ki aia, “Ka tū'aka'ou mai tō tungāne.”
JHN.11.24	Kua karanga atura a Māreta ki aia, “Kua kite au ē, ka tū'aka'ou mai aia i te tū'aka'ou'anga i te rā 'openga ra.”
JHN.11.25	Kua tuatua maira a Iēsū ki aia, “Ko au te tū'aka'ou'anga ē te ora; ko te tangata e 'irinaki mai i āku nei, noa atu ē tē mate nei aia, ka ora rāi aia. 
JHN.11.26	Ē te tangata rava rāi e ora nei ē tē 'irinaki mai nei i āku nei, kāre ia e mate e tuātau 'ua atu. Kua 'āriki āinei koe i te reira?”
JHN.11.27	Kua pa'u atura aia, “Āe, e te 'Atu, tē 'irinaki nei au ē ko koe te Mesia, te Tamaiti a te Atua, te ka 'aere mai ki te ao nei.”
JHN.11.28	E oti akera tā Māreta tuatua'anga i te reira, kua 'aere atura aia e kāpiki i'ora i tōna teina, ko Māria, i te nā kō'anga atu ki aia anake 'ua ē, “Tērā ake te Pū'āpi'i, ē tē kāpiki mai nei aia i a koe.” 
JHN.11.29	Kia 'akarongo aia, kua tū viviki akera aia ki runga, ē 'aere atura ki a Iēsū. 
JHN.11.30	Kāre a Iēsū i tae mai ake ki roto i te 'ōire, tei te ngā'i rāi aia i 'ārāvei atu ei a Māreta i aia ra. 
JHN.11.31	Ko te Ngāti Iūda tei no'o katoa i roto i te 'are i te 'akapūma'ana i aia, kia kite rātou ē kua tū viviki a Māria ki runga, ē kua 'aere atura ki va'o, kua āru atura rātou i aia ma te manako ē, tē 'aere nei aia ki te mēnema e auē ei ki reira.
JHN.11.32	Ē kia tae atu a Māria ki te ngā'i tei reira a Iēsū ra ē kite atura i aia, kua tīpapa i'ora ki tōna pae vaevae, nā kō atura ki aia, “E te 'Atu, nāringa koe i konei, kāre e mate tōku tungāne.”
JHN.11.33	Kia kite rā a Iēsū i aia i te auē'anga, ē te Ngāti Iūda i 'aere katoa maira i te auē'anga, kua taitaiā atura ā roto i tōna ngākau, ē kua ngunguru i'ora aia, 
JHN.11.34	ē kua ui atura, “Tei 'ea aia i te vai'o'anga'ia e kōtou?”
JHN.11.34	Kua pa'u maira rātou, “E te 'Atu, e 'aere mai e 'ākara.”
JHN.11.35	Auē i'ora a Iēsū. 
JHN.11.36	Kua tuatua i'ora te Ngāti Iūda, “Inā, te tū o tōna 'akaperepere i a Lāzaro.”
JHN.11.37	Kua nā kō akera rā tēta'i pae o rātou, “Ko te tangata nāna i 'akapu'era i te mata o te tangata matapō ra, kāre āinei āna rāvenga kia kore tēia tangata nei e mate?”
JHN.11.38	Kua ngunguru 'aka'ou i'ora a Iēsū i roto i aia, e tae atura ki te mēnema. 'E ana te reira ē kua tukuna'ia tēta'i toka ki mua a'o. 
JHN.11.39	Kua karanga atura a Iēsū, “E 'akaātea i te toka!”
JHN.11.39	Kua tuatua maira a Māreta, te tua'ine a taua tangata mate ra, “E te 'Atu, kua 'aunga i tēnā na, nō te mea, ko te rā 'ā 'oki tēia.”
JHN.11.40	Kua karanga atura a Iēsū ki aia, “Kāre āinei au i 'akakite atu ki a koe ē, kia 'irinaki koe, ka kite koe i te kakā o te Atua?” 
JHN.11.41	Kua 'akaātea atura rātou i te toka. Kua nānā akera a Iēsū i tōna mata ki runga, ē nā kō atura, “E taku Metua, tē 'akameitaki atu nei au i a koe, ko koe i 'akarongo mai i āku nei. 
JHN.11.42	Ko au, kua kite au ē, tē 'akarongo 'ua mai nei rāi koe i āku. Kua tuatua rā au i tēia tuatua nō te urupū tangata tei tōpiri mai ki āku, kia 'irinaki rātou ē, nā'au au i tono mai.” 
JHN.11.43	E oti akera taua tuatua nāna ra, kua kāpiki atura aia ma te reo ma'ata ē, “E Lāzaro, 'aere mai ki va'o!” 
JHN.11.44	Kua 'aere maira taua tangata i mate ra ki va'o; kua tākaikai'ia ōna vaevae ē ōna rima, ē kua va'ī'ia 'oki te mata ki tēta'i kāka'u. Kua karanga atura a Iēsū ki a rātou, “Ka tatara mai i aia, ē e tuku atu i aia kia 'aere ana.”
JHN.11.45	Ē nō reira, 'e mānganui te Ngāti Iūda tei 'aere mai ana ki a Māria ē i 'ākara i tā Iēsū i rave ra, kua 'irinaki atura rātou i aia. 
JHN.11.46	Ko tēta'i pae rā o rātou i 'aere atu ia ki te au Phārīsea, ē kua 'akakite atura ki a rātou i tā Iēsū i rave ra. 
JHN.11.47	Kua 'akaputuputu maira te kau ta'unga nunui ra ē te au Phārīsea i te Sūnēderi, ē kua ui atura, “Tē a'a 'ua nei tātou? 'E mānganui 'oki te au 'akairo tā tērā tangata e rave nei. 
JHN.11.48	Mē ka 'akatika 'ua tātou kia pērā aia, ka 'irinaki te kātoatoa i aia, ē ka 'aere mai tō Rōma ē ka rave atu i tō tātou nei ngā'i ē tō tātou nei 'iti tangata katoa.”
JHN.11.49	Kua tuatua atura ki a rātou tēta'i o rātou, ko Kaiāpha, ko te Ta'unga Ma'ata 'oki ia i te reira mata'iti, “Ko kōtou, kua kitekore kōtou. 
JHN.11.50	Kāre kōtou e ma'ara ē, 'e ngari ake i a kōtou kia mate 'e 'okota'i 'ua tangata nō te 'iti tangata, ē kia kore e ngaro tō te 'enua katoa.” 
JHN.11.51	Kāre aia i 'akapērā ē nō roto mai i aia 'ua'orāi, i 'akapērā rā aia, nō te mea, ko ia te Ta'unga Ma'ata o taua mata'iti ra, ē kua toto'u atura ē, ka mate a Iēsū nō tōna 'iti tangata, 
JHN.11.52	ē kāre nō tōna 'iti tangata anake 'ua ra, kia 'akaputuputu katoa mai rā aia ki te ngā'i 'okota'i i te tamariki a te Atua i pue'urikiriki ra.
JHN.11.53	Ē mei taua rā mai rāi i kotikoti kupenga ai rātou e tā i aia. 
JHN.11.54	Kāre rāi a Iēsū i 'ā'āere 'akakite pū 'ua ki ō te Ngāti Iūda ra, kua 'aere atura aia mei te reira ngā'i ki tēta'i tu'anga 'enua ra i vaitata ki te mēdēbara ra, ki tēta'i 'ōire ko Ēpheraima te ingoa, ē kua no'o atura aia ki reira ma tāna au pipi.
JHN.11.55	Kua vaitata te Pāsa a te Ngāti Iūda ra, ē 'e mānganui 'oki tō taua tu'anga 'enua ra i 'aere atu ki Iērūsalēma i mua ake i te Pāsa ra kia tāmā i a rātou. 
JHN.11.56	Kua uiui i'ora rātou i a Iēsū, ē kua nā kō akera rātou rātou 'ua'orāi i a rātou e tū 'ua i roto i te 'iero ra, “'E a'a tō kōtou manako? Kāre aia e 'aere mai ki tēianei 'ōro'a?” 
JHN.11.57	Kua 'akaue 'oki te kau ta'unga nunui ra ē te au Phārīsea ē, mē kite tēta'i tangata ē tei 'ea aia, kia 'akakite mai aia i te reira, kia 'opu mai 'oki rātou i aia.
JHN.12.1	E ono rā i mua ake i te Pāsa, kua 'aere maira a Iēsū ki Bētānia, te ngā'i i no'o'ia e Lāzaro, te tangata tā Iēsū i 'akatū ana mei te mate maira. 
JHN.12.2	Kua 'ākonokono i'ora rātou i tēta'i kaingākai nā Iēsū i reira; ko Māreta tei raverave; ē ko Lāzaro katoa tēta'i i taua kaingākai ra. 
JHN.12.3	Kua rave akera a Māria i te 'āpa litera manongi nārito, 'e mea 'oko ma'ata, kua 'akamā'inu i'ora i te vaevae o Iēsū, ē tāmarō atura i te vaevae o Iēsū ki tōna 'ua'orāi rauru. Kī akera te 'are i te kakara o taua manongi ra. 
JHN.12.4	Kua nā kō akera tēta'i pipi nāna ra, ko Iūda Ikariota, ko te ka tuku pikika'a i aia ra, 
JHN.12.5	“'E a'a tēianei manongi i kore ei e 'oko'ia kia rauka mai e toru 'ānere moni 'ārio, ē ka 'apai atu ei i te reira nā te aronga puta'ua?” 
JHN.12.6	Kua tuatua aia i te reira, kāre ē nō tōna ma'ara i te aronga puta'ua, nō te mea rā ē 'e keikeiā aia. Kua mou 'oki aia i te pūtē moni, ē kua rave kē 'ua ana 'oki i tei tuku'ia ki roto ra.
JHN.12.7	Kua nā kō atura a Iēsū, “'Eia'a e tāmanamanatā atu i aia; kua mou mārie 'oki aia i te reira nō te rā o tōku nei tanumanga. 
JHN.12.8	Ka no'o 'ua mai rāi 'oki te aronga puta'ua ki ō kōtou nei; ko au rā, kāre au e no'o 'ua mai ki ō kōtou nei.”
JHN.12.9	E kite akera tēta'i urupū ma'ata o te Ngāti Iūda ra ē, tei Bētānia a Iēsū, kua 'aere maira rātou, kāre ē nō Iēsū anake 'ua, kia 'ākara katoa rā rātou i a Lāzaro tā Iēsū i 'akatū mei te mate maira. 
JHN.12.10	Nō reira, kua kotikoti kupenga te kau ta'unga nunui kia tāmate katoa i a Lāzaro, 
JHN.12.11	nō te mea, nōna 'oki 'e mānganui te Ngāti Iūda i 'akaruke mai i a rātou ē i 'irinaki ei i a Iēsū.
JHN.12.12	E ao akera, kua 'akarongo te urupū ma'ata tei 'aere mai ki te 'ōro'a ra ē, tē 'aere mai nei a Iēsū ki Iērūsalēma, 
JHN.12.13	ē kua rave akera rātou i te kīkau nū tāmara, 'aere atura e 'ārāvei atu i aia, ē kua kāpiki nui atura, “Hōsāna! Kia 'akameitaki'ia aia ko tē 'aere mai nei ma te ingoa o te 'Atu, ko te Ariki nō Īserā'ela!”
JHN.12.14	E kite akera a Iēsū i tēta'i punua 'āsini, no'o i'ora ki runga a'o, mei tei tātā'ia ra ē,
JHN.12.15	inā, tē 'aere mai nei tō ariki,
JHN.12.15	tē no'o ra ki runga i te punua 'āsini.”
JHN.12.16	Kāre 'oki tāna au pipi i nakiro vave ana i taua tuatua ra; inārā, kia 'akakakā'ia atura a Iēsū, kua ma'ara akera i a rātou ē, kua tātā'ia tēianei tuatua nōna ē kua 'akapērā 'oki rātou i aia.
JHN.12.17	Kua 'akakitekite 'aere ana te au tangata tei no'o vaitata ana ki a Iēsū i tōna kāpiki'anga i a Lāzaro kia 'aere mai ki va'o i te mēnema ra i tōna 'akatū'anga i aia mei te mate maira. 
JHN.12.18	Ko tēia te tumu i 'ārāvei atu ei te urupū ma'ata i aia, koia 'oki, kua 'akarongo rātou i aua 'akairo ra tāna i rave. 
JHN.12.19	Kua tuatua i'ora te au Phārīsea ra rātou rātou 'ua'orāi, “Tē kite nei tātou ē, kāre tākiri tātou e tere ana ki mua; inā, kua āru atu tō te ao katoa nei i aia.”
JHN.12.20	Ko ēta'i o te aronga i 'aere mai e 'akamori ki taua 'ōro'a ra, 'e Eleni rātou. 
JHN.12.21	Kua 'aere maira rātou ki a Philipa, nō Betesaida i Galilea 'oki aia, ē kua nā kō maira ki aia, “E tama, tē 'inangaro nei mātou i te 'ārāvei i a Iēsū.”
JHN.12.22	'Aere atura a Philipa e 'akakite atura ki a Ānēderea; 'aere atura a Ānēderea rāua ko Philipa e 'akakite atu ki a Iēsū. 
JHN.12.23	Kua karanga atura a Iēsū, nā kō atura, “Kua tae ki te tuātau e 'akakakā'ia ai te Tamaiti a te Tangata nei. 
JHN.12.24	Koia mou tāku e karanga atu ki a kōtou na, kia kore e topa tēta'i 'ua sītona ki roto i te one e mate atura, ka vai ta'i 'ua ia; kia mate rā, 'e mānganui te 'ua te ka rauka mai. 
JHN.12.25	Ko tei 'inangaro i tōna ora, ka ngere ia i te reira, ē ko tei mākitakita ra i tōna ora i roto i tēianei ao, ka tāpū mārie aia i te reira nō te ora mutukore. 
JHN.12.26	Mē tē tāvini nei tēta'i i āku nei, kia āru katoa mai aia i āku e tikāi. Ē te ngā'i tāku e no'o ra, 'ei reira katoa ia taku tāvini. Mē tē tāvini nei tēta'i tangata i āku nei, nā te Metua aia e 'akangāteitei mai.”
JHN.12.27	“I tēianei tē taitaiā nei tōku vaerua. 'E a'a rā tāku ka tuatua? ‘E taku Metua, ka 'akaora mai i āku mei roto mai i tēianei ora?’ Kāre, nō te mea, ko tēia tikāi 'oki te tumu i tae mai ei au ki tēianei ora. 
JHN.12.28	E taku Metua, e 'akakakā i tō'ou ingoa.”
JHN.12.28	I reira, 'e reo tei tae mai mei te rangi mai, “Kua 'akakakā ana au, ē ka 'akakakā 'aka'ou rāi au i te reira!”
JHN.12.29	Ko te tangata i te tū 'ua'anga i vaitata ē te 'akarongo'anga, kua nā kō akera ē, “Kua māngūngū.” Kua nā kō akera rā tēta'i pae, “'E 'āngela tei tuatua mai ki aia.”
JHN.12.30	Kua karanga atura a Iēsū, nā kō atura, “Kāre ē nōku i tae mai ei tēianei reo, nō kōtou rā. 
JHN.12.31	I tēianei rāi te 'akavā'anga o tēianei ao; ē i tēianei rāi 'oki e 'uri'ia atu ei ki va'o te ariki o tēianei ao. 
JHN.12.32	Kāreka au nei, mē 'akateitei'ia au ki runga mei konei atu i te 'enua nei, ka tō'ia mai e au te tangata kātoatoa ki āku nei.” 
JHN.12.33	I tuatua ai aia i tēianei au tuatua 'ei 'akaāri i te tū o te matenga ka mate ei aia.
JHN.12.35	Kua pa'u atura a Iēsū ki a rātou, “Tei rotopū i a kōtou nei te mārama e roa iti 'ua ake. Ka 'ā'āere, koi vai ake te mārama ki a kōtou na, ko te roko'ia ā'ea kōtou e te pōiri. Ko tei 'ā'āere 'ua 'oki nā roto i te pōiri ra, kāre aia e kite i tōna 'aerenga. 
JHN.12.36	Koi vai ake te mārama ki a kōtou na, e 'irinaki i taua mārama ra kia riro 'oki kōtou 'ei au tamariki nō te mārama.”
JHN.12.36	E oti akera tā Iēsū tuatua'anga i te reira, 'akaruke maira aia i te Ngāti Iūda e no'o pōiri atura. 
JHN.12.37	Noa atu 'oki ē, 'e mānganui tāna 'akairo i rave ki mua i tō rātou aroaro, kāre rāi rātou i 'irinaki atu i aia; 
JHN.12.38	kia tupu 'oki tei tuatua'ia e Īsaia peroveta, i te nā kō'anga mai ē,
JHN.12.38	“E te 'Atu, ko 'ai tei 'irinaki i tā mātou nei tuatua?
JHN.12.38	Ē ko 'ai tei 'akaāri'ia ana te mana o te 'Atu?”
JHN.12.39	Nō tēia tumu 'oki i kore ei i rauka i a rātou i te 'irinaki, kua tuatua 'aka'ou ana 'oki a Īsaia ē,
JHN.12.40	ē kua 'akamārōki'aki'a 'oki i tō rātou ngākau,
JHN.12.40	ko te 'ākara ā'ea 'oki tō rātou mata,
JHN.12.40	ē ko te nakiro ā'ea 'oki rātou,
JHN.12.40	ē ko te 'āriu mai ā'ea 'oki rātou ki āku,
JHN.12.40	ē ka 'akaora atu au i a rātou.”
JHN.12.41	I pērā mai 'oki a Īsaia i te tuatua'anga, nō te mea, kua 'ākara aia i te kakā o te 'Atu ē kua tuatua mai i te reira.
JHN.12.42	'E mānganui rāi 'oki te au tūtara tei 'irinaki i a Iēsū, inārā, kāre rātou i 'a'aki 'ua nō te au Phārīsea 'oki, ko te tukuna'ia ā'ea rātou ki va'o i te sūnago ra. 
JHN.12.43	Kua ma'ata atu 'oki tō rātou 'inangaro i te kakā nō kō mai i te tangata i te kakā nō kō mai i te Atua.
JHN.12.44	Kua 'akateitei atura a Iēsū i tōna reo, nā kō atura, “Ko tei 'irinaki mai i āku nei, kāre ē ko au tāna e 'irinaki nei, ko ia rā tei tono mai i āku nei. 
JHN.12.45	Ko tei 'ākara mai i āku nei, kua 'ākara aia i aia tei tono mai i āku nei. 
JHN.12.46	Ko au te mārama tei 'aere mai ki te ao nei, kia kore tēta'i 'ua atu tangata tei 'irinaki mai i āku nei e no'o 'ua ki roto i te pōiri. 
JHN.12.47	Ko tēta'i 'ua atu tei 'akarongo mai i tāku nei au tuatua ē kāre i 'ākono i te reira, kāre au e 'akavā i aia, nō te mea, kāre 'oki au i 'aere mai e 'akavā i tō te ao, e 'akaora rā i tō te ao. 
JHN.12.48	Ko tei kōpae mai i āku nei ē kāre i 'āriki mai i tāku nei au tuatua, 'e 'akavā rāi tōna. Nā te tuatua 'oki tāku i 'akakite atu e 'akavā i aia kia tae ki te rā 'openga ra. 
JHN.12.49	Ko au, kāre au e tuatua nei i tāku 'ua'orāi. Nā te Metua rā tei tono mai i āku nei, nāna i 'ōronga mai ki āku nei i te au 'akaue'anga tāku ka tuatua ē tāku ka 'akakite. 
JHN.12.50	Ē kua nakiro au ē, ko tāna 'akaue'anga 'e ora mutukore ia. Ko tāku e tuatua nei, tē tuatua nei au mei tā taku Metua i tuatua mai ki āku nei.”
JHN.13.1	'Ōu te 'Ōro'a Pāsa ra, kua nakiro a Iēsū ē, kua tae mai tōna tuātau kia 'aere atu aia mei tēianei ao ki te Metua ra. Kua aro'a atu aia i tōna tangata i te ao nei, ē kua 'aere 'ua atura tōna aro'a i a rātou e tae 'ua atu ki te 'openga ra.
JHN.13.2	Tē kaikai ra rātou, ē i 'akatupu takere ana a Sātani i te manako ki roto i a Iūda Ikariota a Simona kia tuku pikika'a i a Iēsū. 
JHN.13.3	Kua nakiro a Iēsū ē, kua tuku mai te Metua i te au mea rava rāi ki roto i tōna rima, ē kua 'aere mai aia nō kō mai i te Atua ē tē 'oki atu nei rāi aia ki te Atua. 
JHN.13.4	Kua tū akera a Iēsū ki runga mei taua kaingākai ra, ē kiriti akera i tōna kāka'u pū; kua rave i'ora aia i tēta'i kāka'u 'ōrei e tātua atura i aia. 
JHN.13.5	I reira, kua riringi atu aia i te vai ki roto i tēta'i punupā ē e 'akamata atura i te 'ōrei i te vaevae o te au pipi, ē i tāmarō i te reira ki te kāka'u 'ōrei i tātua'ia e ia ra. 
JHN.13.6	E tae atura aia ki a Pētero ra, kua ui maira a Pētero ki aia, “E te 'Atu, ko koe āinei te ka 'ōrei mai i taku vaevae?”
JHN.13.7	Kua pa'u atura a Iēsū ki aia, nā kō atura, “I tēnā na, kāre koe i mārama i tāku e rave nei, ka mārama rā koe ā muri atu.”
JHN.13.8	Kua tuatua maira a Pētero ki aia, “Auraka rava koe e 'ōrei i taku vaevae e tuātau 'ua atu.”
JHN.13.8	Kua karanga atura a Iēsū ki aia, “Kia kore au e 'ōrei i a koe na, kāre rava ā'au tu'anga i āku nei.”
JHN.13.9	Kua tuatua akera a Simona Pētero ki aia, “E te 'Atu, 'eia'a ko taku vaevae anake 'ua, ko tōku rima katoa rā, ē ko tōku ūpoko katoa 'oki.”
JHN.13.10	Kua karanga atura a Iēsū ki aia, “Ko tei pā'ī ra, kāre 'e tumu kia 'ōrei aia, māri rā i tōna vaevae anake 'ua ra. Kua mā 'oki tōna kōpapa katoa. Ē kua mā rāi 'oki kōtou kātoatoa, kāre rā tēta'i o kōtou.” 
JHN.13.11	Kua nakiro 'oki aia ē, ko 'ai te ka tuku pikika'a atu i aia ra. Nō reira i karanga atu ei aia ē, kāre kōtou i 'ope i te mā.
JHN.13.13	Tē karanga nei kōtou ē, ko au te Pū'āpi'i ē te 'Atu. Kua tika rāi tā kōtou tuatua, nō te mea, ko au nei 'oki ia. 
JHN.13.14	Ē tēianei, mei āku nei, tō kōtou 'Atu ē te Pū'āpi'i, i 'ōrei ana i tō kōtou vaevae, kia 'ōrei katoa kōtou i te vaevae o tēta'i ē tēta'i e tikāi. 
JHN.13.15	Nō te mea, kua tuku atu ana 'oki au i tēta'i 'ākara'anga ki a kōtou na, kia rave rāi kōtou mei tāku i rave atu ki a kōtou na. 
JHN.13.16	Koia mou tāku e karanga atu ki a kōtou na, kāre te tāvini i ma'ata atu i tōna pū, ē kāre katoa te karere i ma'ata atu i tei tono atu i aia ra. 
JHN.13.17	Mē kite kōtou i tēianei au mea, 'e ao rāi tō kōtou kia 'ākono katoa kōtou i te reira.
JHN.13.19	Tē 'akakite atu nei au i te reira i tēianei i mua ake ka tupu ei, mē tupu rā kia 'irinaki kōtou ē, KO AU RĀI IA E VAI NEI. 
JHN.13.20	Koia mou tāku e karanga atu ki a kōtou na, ko tei 'āriki mai i tāku e tono atu, kua 'āriki katoa mai aia i āku; ē ko tei 'āriki mai i āku ra, kua 'āriki katoa mai aia i a i tei tono mai i āku nei.”
JHN.13.21	E oti akera a Iēsū i te tuatua i te reira, kua taitaiā atura tōna ngākau ē kua 'akakite atura aia, nā kō atura, “Koia mou tāku e karanga atu ki a kōtou na, ka riro tēta'i o kōtou na i te tuku pikika'a atu i āku nei.”
JHN.13.22	Kua 'ākara akera te au pipi, rātou rātou 'ua'orāi ma te uiui i roto i a rātou ē, “Ko 'ai tāna e tuatua mai nei?” 
JHN.13.23	Ko tēta'i o te au pipi, ko ia tei 'akaperepere'ia e Iēsū ra, kua no'o vaitata roa ki a Iēsū i te kaingākai ra. 
JHN.13.24	Kua tūngou maira a Simona Pētero ki aia kia ui atu ē, ko 'ai tāna i tuatua maira.
JHN.13.25	Kua neke vaitata atu taua pipi ra ki a Iēsū, ē kua ui atura, “E te 'Atu, ko 'ai ia?”
JHN.13.26	Kua pa'u maira a Iēsū, “Ko te tangata te ka 'ōronga'ia atu te potonga varāoa te ka tūto'u'ia e au ra.” Kua rave i'ora aia i te potonga varāoa, tūto'u i'ora, e 'ōronga atura ki a Iūda Ikariota a Simona ra. 
JHN.13.27	Ē i muri ake i te rave'anga i te potonga varāoa, kua tomo maira a Sātani ki roto i aia.
JHN.13.27	Kua karanga atura a Iēsū ki aia, “Ko tā'au ka rave, ka rave viviki!” 
JHN.13.28	Kāre rava rā tēta'i i taua kaingākai ra i mārama ē, 'e a'a te tumu i tuatua atu ei a Iēsū i te reira ki aia. 
JHN.13.29	Kua manako 'oki tēta'i pae ē, kua karanga atu a Iēsū ki aia ē, kia 'oko mai i tei umuumu'ia nō taua 'ōro'a ra, mē kāre, kia 'apai atu aia i tēta'i mea nā te aronga puta'ua, nō te mea, tei a Iūda 'oki te pūtē moni.
JHN.13.30	Kua kai i'ora a Iūda i te potonga varāoa, 'aere atura ki va'o i reira rāi. Kua pō 'oki.
JHN.13.31	Ē kia riro atu a Iūda ra, kua karanga atura a Iēsū, “Kua 'akakakā'ia te Tamaiti a te Tangata i tēianei, ē kua 'akakakā'ia te Atua i roto i aia. 
JHN.13.32	Mē kua 'akakakā'ia te Atua i roto i te Tamaiti a te Tangata nei, ka 'akakakā katoa te Atua i te Tamaiti i roto i aia 'ua'orāi, ē ka 'akakakā atu i aia i tēianei rāi. 
JHN.13.33	E aku au tamariki ē, 'e poto 'ua tōku no'o'anga ki ō kōtou nei. Ka kimi mai kōtou i āku, ē i tēianei, tē karanga katoa nei au ki a kōtou mei tāku i karanga atu ki te Ngāti Iūda ra ē, ‘Te ngā'i tāku e 'aere atu nei, kāre e rauka i a kōtou kia tae atu ki reira.’ 
JHN.13.34	Tē tuku atu nei au i te 'akaue'anga 'ōu ki a kōtou: E aro'a atu kōtou tēta'i ki tēta'i. Mei āku 'oki i aro'a atu i a kōtou na, e aro'a katoa atu kōtou tēta'i ki tēta'i. 
JHN.13.35	Ko te mea 'oki tēia e kite ei te tangata rava rāi ē, 'e pipi kōtou nāku, kia aro'a atu kōtou tēta'i ki tēta'i.”
JHN.13.36	Kua ui maira a Simona Pētero ki a Iēsū, “E te 'Atu, ka 'aere koe ki 'ea?”
JHN.13.36	Kua pa'u atura a Iēsū, “Te ngā'i tāku e 'aere nei, kāre e rauka i a koe kia āru mai i tēianei, ka āru mai rā koe ā muri atu.”
JHN.13.37	Kua tuatua maira a Pētero ki aia, “E te 'Atu, 'e a'a e kore ei e rauka i āku kia āru atu i a koe i tēianei? Ka tuku atu au i tōku ora'anga nō'ou.”
JHN.13.38	Kua karanga atura a Iēsū ki aia, “Ka tuku āinei koe i tō'ou ora'anga nōku? Koia mou tāku e karanga atu ki a koe na, kāre te moa e kākaoa, ka tūtoru ō'ou 'u'una'anga i āku.”
JHN.14.1	“Auraka e taitaiā tō kōtou ngākau. E 'irinaki ki te Atua, e 'irinaki katoa mai ki āku. 
JHN.14.2	'E mānganui te ngā'i no'o'anga i roto i te 'are o taku Metua ra. Nāringa kāre i pērā, kua karanga atu āinei au ki a kōtou ē, ka 'aere au e 'akate'ate'amamao i tēta'i ngā'i nō kōtou? 
JHN.14.3	Ē, mē 'aere atu au e 'akate'ate'amamao i tēta'i ngā'i nō kōtou, ka 'oki mai au e arataki i a kōtou ki āku ra, kia no'o katoa kōtou i te ngā'i e no'o'ia e au. 
JHN.14.4	Ē tē kite nei kōtou i te mataara ki te ngā'i tāku e 'aere nei.”
JHN.14.5	Kua tuatua maira a Toma ki aia, “E te 'Atu, kāre mātou i kite i te ngā'i tā'au e 'aere nei; 'e a'a 'oki mātou e kite ei i te mataara?”
JHN.14.6	Kua karanga atura a Iēsū, “Ko au te mataara ē te tuatua mou ē te ora. Kāre 'ua 'e tangata e tae atu ki te Metua, māri rā nā roto mai i āku. 
JHN.14.7	Nāringa kōtou i kite i āku ra, kua kite katoa kōtou i taku Metua; mei tēianei atu tē kite nei 'oki kōtou i aia, ē tē 'ākara nei kōtou i aia.”
JHN.14.8	Kua tuatua maira a Philipa ki aia, “E te 'Atu, e 'akaāri mai i te Metua ki a mātou; kua rava 'ua ia i a mātou.”
JHN.14.9	Kua pa'u atura a Iēsū ki aia, “E Philipa ē, 'e roa tikāi tōku no'o'anga ki ō kōtou nei, ē kāre ake rāi koe i kite mai i āku? Ko tei 'ākara mai i āku nei, kua 'ākara ia i te Metua. 'E a'a 'oki koe i tuatua mai ei ē, ‘E 'akaāri mai i te Metua ki a mātou’? 
JHN.14.10	Kāre āinei koe i 'irinaki ē, tei roto au i te Metua ē tei roto te Metua i āku? Te au tuatua tāku e karanga atu ki a kōtou, kāre ia i tāku 'ua'orāi. Nā te Metua rā tei no'o i roto i āku nei, e rave nei i tāna au 'anga'anga. 
JHN.14.11	Tei roto au i te Metua, ē tei roto katoa te Metua i āku nei. Ka 'irinaki mai i tēia tuatua'anga nāku, mē kāre rā, ka 'irinaki nō taua au 'anga'anga ra. 
JHN.14.12	Koia mou tāku e karanga atu ki a kōtou na, ko tē 'irinaki mai i āku nei, ka rave katoa aia i te au 'anga'anga tāku e rave nei. 'E ma'ata 'ua atu rāi tāna e rave i tēia, nō te mea, ka 'aere atu au ki taku Metua ra. 
JHN.14.13	Ko tā kōtou e pati ma tōku nei ingoa, nāku ia e rave, kia 'akakakā'ia te Metua i roto i te Tamaiti. 
JHN.14.14	Mē ka pati mai kōtou ki āku i tēta'i mea ma tōku nei ingoa, nāku e rave i te reira.”
JHN.14.15	“Mē tē 'inangaro mai nei kōtou i āku, ka 'ākono kōtou i tāku ra au 'akaue'anga. 
JHN.14.16	Ē nāku e pati atu ki te Metua ra, ē nāna e 'ōronga mai i tēta'i tauturu kē ki a kōtou kia no'o ki ō kōtou nei e tuātau 'ua atu. 
JHN.14.17	Ko te Vaerua o te tuatua mou ia. Kāre tō te ao nei e rauka i te 'āriki i aia, nō te mea, kāre tō te ao nei e 'ākara i aia, ē kāre 'oki e kite i aia. Ko kōtou rā, tē kite nei kōtou i aia, nō te mea, tē no'o nei aia ki ō kōtou nei, ē tei roto 'oki aia i a kōtou.
JHN.14.18	“Kāre au e vai'o matiroeroe 'ua i a kōtou. Ka 'aere mai au ki a kōtou. 
JHN.14.19	Ē kia roa iti ake, kāre 'ua tō te ao nei e 'ākara 'aka'ou mai i āku; ko kōtou rā, ka 'ākara mai kōtou i āku, nō te mea, tē ora nei au ē ka ora katoa kōtou. 
JHN.14.20	I taua rā ra ka nakiro kōtou ē, tei roto au i taku Metua, ē tei roto 'oki kōtou i āku ra, ē tei roto 'oki au i a kōtou.
JHN.14.21	“Ko te tangata tei aia tāku au 'akaue'anga ē tei 'ākono i te reira, ko ia tē 'inangaro maira i āku nei. Ē, ko tei 'inangaro mai i āku ra, ka 'akaperepere'ia mai aia e taku Metua, ē ka 'akaperepere katoa au i aia, ē ka 'akaāri atu au i āku 'ua'orāi ki aia.”
JHN.14.22	Kua tuatua maira a Iūda (kāre a Ikariota ra) ki aia, “E te 'Atu, 'e a'a te tumu ka 'akaāri mai ei koe i a koe 'ua'orāi ki a mātou nei, ē kāre ki tō te ao?”
JHN.14.23	Kua pa'u atura a Iēsū, nā kō atura ki aia, “Mē 'inangaro tēta'i tangata i āku ra, ka 'ākono aia i tāku tuatua. Ē ka 'akaperepere mai 'oki taku Metua i aia ra, ē ka tae atu māua ki aia ra, ē ka no'o ki ōna ra. 
JHN.14.24	Ko tei kore i 'inangaro mai i āku nei, kāre ia i 'ākono i tāku tuatua. Ē te tuatua tā kōtou e 'akarongo mai nei, kāre ia nāku, nā te Metua rā tei tono mai i āku nei.
JHN.14.25	“I tuatua au i te reira ki a kōtou i tōku no'o'anga ki ō kōtou nei. 
JHN.14.26	Nā te Tauturu, koia 'oki te Vaerua Tapu, tā te Metua e tono mai i tōku nei ingoa, nāna e 'āpi'i mai i a kōtou i te au mea rava rāi, ē e 'akama'ara i a kōtou i te au mea rava rāi tāku i karanga atu ki a kōtou na.
JHN.14.27	“'E 'au tāku e vai'o ki a kōtou nei; ko tāku nei 'au tāku e 'ōronga atu nō kōtou. Kāre au e 'ōronga atu nō kōtou mei tā tō te ao e 'ōronga atu. Auraka e taitaiā tō kōtou ngākau; auraka 'oki e mataku. 
JHN.14.28	Kua 'akarongo mai kōtou i tāku i karanga atu ki a kōtou ē, ‘Tē 'aere atu nei au, ē ka 'oki mai au ki a kōtou nei.’ Nāringa kōtou ē kua 'inangaro mai i āku, kua rekareka i a kōtou i tōku 'aerenga ki te Metua; 'e ma'ata atu 'oki te Metua i āku. 
JHN.14.29	Kua 'akakite atu au i te reira ki a kōtou i tēianei, i mua ake ka tupu ei, kia 'irinaki 'oki kōtou mē tupu ra. 
JHN.14.30	Kāre au e tuatua ma'ata 'aka'ou ki a kōtou, nō te mea, tē 'aere mai nei te ariki o tēianei ao, ē kāre rā ōna mana i runga i āku nei; 
JHN.14.31	inārā, kia kite tō te ao nei ē, tē 'inangaro nei au i te Metua ē tē rave nei au mei tā taku Metua i 'akaue mai ki āku nei.
JHN.14.31	“Ka tū, ka 'aere tātou mei konei atu.”
JHN.15.1	“Ko au te vine mou, ē ko taku Metua te tanu kai. 
JHN.15.2	Te au rārā 'uakore katoa i roto i āku nei, nāna ia e tīpū kē, ē te au rārā 'ua katoa nāna ia e tope kia mā, kia ma'ata 'ua atu te 'ua. 
JHN.15.3	Kua tāmā takere'ia 'oki kōtou nō te tuatua tāku i 'akakite atu ana ki a kōtou. 
JHN.15.4	Ko kōtou ka tōpiri mai ki āku nei, ē ko au, ka tōpiri atu au ki a kōtou. Mē kore te rārā e tōpiri ki te vine ra, kāre e rauka kia 'ua mai aia ra, pērā katoa kōtou mē kore kōtou e tōpiri mai ki āku nei.
JHN.15.5	“Ko au te vine, ko kōtou te au rārā. Ko tei tōpiri mai ki āku nei ē ko au ki aia, ko ia te ka 'ua ma'ata; mē takakē rā kōtou mei āku nei, kāre rava 'e mea e rauka i a kōtou i te rave. 
JHN.15.6	Ko te tangata tei kore e tōpiri mai ki āku nei, mei te rārā 'akaātea'ia aia ra, ē marō atura; ē ka 'akaputuputu'ia 'oki, titiri'ia atura ki roto i te a'i, pou atura i te kā. 
JHN.15.7	Mē tōpiri mai kōtou ki āku nei, ē tāku nei au tuatua i te vai mārie'anga ki roto i a kōtou na, e pati 'ua kōtou i tā kōtou e 'inangaro ra, ē ka 'ōronga'ia mai 'oki ki a kōtou. 
JHN.15.8	E 'akakakā'ia 'oki taku Metua mē ma'ata tō kōtou 'ua'anga, nō te mea 'oki, 'e pipi kōtou nāku. 
JHN.15.9	Mei taku Metua i 'akaperepere mai i āku nei, kua 'akaperepere katoa atu 'oki au i a kōtou na; kia vai mārie kōtou ma te 'akaperepere'ia atu e au. 
JHN.15.10	Ka vai rāi kōtou ma te 'akaperepere'ia atu e au mē 'ākono kōtou i tāku au 'akaue'anga, mei āku 'oki i 'ākono i te au 'akaue'anga a taku Metua ra, ē kua vai rāi au ma te 'akaperepere'ia mai e ia.
JHN.15.11	“Kua tuatua 'oki au i tēianei au mea ki a kōtou na, kia vai rāi tōku mareka'anga i roto i a kōtou, ē kia kore e 'ope tō kōtou mareka'anga. 
JHN.15.12	Tēia tāku 'akaue'anga: ka 'akaperepere kōtou tēta'i ki tēta'i, mei āku i 'akaperepere atu i a kōtou. 
JHN.15.13	Ko tēia te 'akaperepere ma'ata rava atu: kia tuku tēta'i tangata i tōna ora'anga nō tōna au 'oa. 
JHN.15.14	Ko kōtou tōku au 'oa mē 'ākono kōtou i tāku i 'akaue atu ki a kōtou na. 
JHN.15.15	Kāre au e tā'iku 'aka'ou i a kōtou ē, 'e au tāvini, nō te mea, kāre te tāvini e kite ē, 'e a'a tā tōna pū e rave ra; inārā, kua tā'iku ana au i a kōtou ē 'e au 'oa, nō te mea, kua 'akakite atu au ki a kōtou i te au mea katoa tāku i 'akarongo mei kō mai i taku Metua ra. 
JHN.15.16	Kāre 'oki ko kōtou tei 'iki mai i āku, ko au rā tei 'iki i a kōtou, ē tei 'akataka i a kōtou kia 'aere ē kia 'ua, ē kia tinamou rāi tā kōtou 'ua. 'Ei reira, tā kōtou e pati atu ki te Metua ra i roto i tōku ingoa, nāna ia e 'ōronga mai ki a kōtou. 
JHN.15.17	Ko tēia tāku e 'akaue atu ki a kōtou: e 'akaperepere kōtou tēta'i ki tēta'i.
JHN.15.18	“Mē mākitakita mai tō te ao i a kōtou, kia ma'ara i a kōtou ē, kua mākitakita mai ana rātou i āku i mua ake i a kōtou. 
JHN.15.19	Nāringa kōtou nō tēianei ao, kua 'inangaro mai tō tēianei ao i tōna 'ua'orāi. Kāre 'oki kōtou nō tēianei ao, ē nāku i 'iki i a kōtou nō roto mai i te ao nei, ko te tumu ia i mākitakita mai ei tō te ao nei i a kōtou. 
JHN.15.20	Ka 'akama'ara rā i te tuatua tāku i 'akakite atu ki a kōtou, ‘Kāre te tāvini i ma'ata atu i tōna pū.’ Mē kua tākinokino mai rātou i āku, ka tākinokino katoa rātou i a kōtou; mē kua 'ākono rātou i tāku tuatua, ka 'ākono katoa rātou i tā kōtou. 
JHN.15.21	Ka pērā katoa mai rātou i a kōtou nō tōku nei ingoa, nō te mea, kāre rātou i kite i aia i tei tono mai i āku nei. 
JHN.15.22	Nāringa kāre au i 'aere mai e tuatua atu ki a rātou, kāre ia ā rātou 'ara; i tēianei rā, kāre rātou e ti'amā i tā rātou au 'ara. 
JHN.15.23	Ko tei mākitakita mai i āku nei, kua mākitakita katoa ia i taku Metua ra. 
JHN.15.24	Nāringa kāre au i rave i te au 'anga'anga i rotopū i a rātou tei kore i rave'ia 'e tēta'i tangata kē, kāre ia ā rātou 'ara; i tēianei rā, kua 'ākara ana rātou, ē kua mākitakita mai rātou i āku ē taku Metua katoa 'oki. 
JHN.15.25	Kua tupu i reira te tuatua i tātā'ia i roto i tā rātou Ture ra ē, ‘I mākitakita 'ua mai rātou i āku ma te tumukore.’
JHN.15.26	“Kia tae mai rā te Tauturu, tāku ka tono mai ki a kōtou mei kō mai i te Metua ra, ko te Vaerua o te tuatua mou ra, nō kō mai 'oki aia i te Metua ra, nāna au e 'akakite mai. 
JHN.15.27	Ē e riro kōtou katoa 'ei au kite nōku, nō te mea, tei tōku pae kōtou mei te 'akamata'anga mai rāi.
JHN.16.1	“Kua tuatua atu au i tēia au mea ki a kōtou kia kore e ngaro tō kōtou 'irinaki'anga. 
JHN.16.2	Ka tuku 'oki rātou i a kōtou ki va'o i tō rātou au sūnago ra; ē ka tae mai te tuātau ka manako tēta'i 'ua atu tangata te ka tā i a kōtou ē, kua tāvini aia i te Atua. 
JHN.16.3	Ka pērā mai rātou, nō te mea, kāre rātou i kite i te Metua, ē kāre katoa i āku nei. 
JHN.16.4	Kua tuatua atu au i tēia au mea ki a kōtou, kia ma'ara i a kōtou, mē tae mai ki taua tuātau ra ē, kua 'akakite atu ana au i te reira ki a kōtou.
JHN.16.4	“Kāre au i 'akakite atu i tēia au mea mei te 'akamata'anga mai, nō te mea, tei ō kōtou rāi au. 
JHN.16.5	Tē 'aere nei rā au i tēianei ki aia tei tono mai i āku nei ra, ē kāre tēta'i o kōtou e ui mai ki āku ē, ‘Ka 'aere koe ki 'ea?’ 
JHN.16.6	Tē kī nei rā tō kōtou ngākau i te taitaiā, nō te mea, kua tuatua atu ana au ki a kōtou i tēia au mea nei. 
JHN.16.7	Inārā, tē tuatua nei au i te tuatua mou ki a kōtou: 'e ngari ake rāi kōtou ē, ko au tē 'aere kē nei; nō te mea, kia kore au e 'aere kē atu, kāre e riro mai te Tauturu ki a kōtou nei; kia 'aere kē atu rā au, nāku ia e tono mai i aia ki a kōtou nei. 
JHN.16.8	Ē mē tae mai aia, nāna ia e 'akapāpū ki tō te ao i tā rātou au 'ara, ē e 'akapāpū katoa aia i tō rātou tārevakē nā runga i te tuatua tika ē te 'akavā'anga: 
JHN.16.9	ko te 'ara rā, ko rātou kāre i 'irinaki mai i āku ra; 
JHN.16.10	ko te tuatua tika rā, nō te mea, tē 'aere nei au ki tāku Metua ra, ē kāre kōtou e 'ākara 'aka'ou mai i āku; 
JHN.16.11	ko te 'akavā'anga rā, nō te mea, kua 'akavā'ia 'oki te ariki o tēianei ao.
JHN.16.12	“'E mānganui rāi te au tuatua tāku e 'akakite atu ki a kōtou e tikāi, inārā, e teima'a roa ki a kōtou i tēianei. 
JHN.16.13	Mē tae mai rā aia, ko ia te Vaerua o te tuatua mou ra, nāna ia e arataki i a kōtou ki te tuatua mou kātoatoa. Kāre 'oki tāna tuatua e riro ē nāna 'ua'orāi, ko tāna rā e 'akarongo ra, ko tāna ia e tuatua mai, ē nāna 'oki e 'akakite mai ki a kōtou i te ka tupu ra. 
JHN.16.14	Ka 'akakakā mai aia i āku, nō te mea, e rave mai aia i tāku ra ē e 'akakite atu ki a kōtou. 
JHN.16.15	Ko te au mea katoa o taku Metua ra, nāku ia. Nō reira i karanga atu ei au ē, tē rave nei aia i tāku ra ē e 'akakite atu ei ki a kōtou na.
JHN.16.16	“Kia roa iti ake, kāre atura kōtou e 'ākara mai i āku, ē kia roa iti 'aka'ou akera, ka 'ākara mai kōtou i āku.”
JHN.16.17	Kua kārangaranga atura ēta'i pipi āna ki a rātou 'ua'orāi, “'E a'a tēia tāna e tuatua mai nei ki a tātou ē, ‘Kia roa iti ake, kāre atura kōtou e 'ākara mai i āku, ē kia roa iti 'aka'ou akera, ka 'ākara mai kōtou i āku’? Ē tēta'i katoa, ‘Nō te mea, tē 'aere nei au ki taku Metua ra’?” 
JHN.16.18	I tuatua ai 'oki rātou ē, “'E a'a tērā ‘roa iti ake’ tāna i tā'iku mai nei? Kāre tātou i mārama i tāna tuatua.”
JHN.16.19	Kua nakiro i'ora a Iēsū ē, tē 'inangaro ra rātou i te uiui mai ki aia, ē kua tuatua atura aia ki a rātou ē, “Tē uiui 'ua na kōtou i a kōtou 'ua'orāi i tāku tuatua'anga ē, ‘Kia roa iti ake, kāre atura kōtou e 'ākara mai i āku, ē kia roa iti 'aka'ou akera, ka 'ākara mai kōtou i āku’? 
JHN.16.20	Koia mou tāku e karanga atu ki a kōtou na, ka auē kōtou ē ka mi'i 'oki, ko tō te ao rā ka rekareka ia. Ka tūmatetenga kōtou, ka riro rā tō kōtou tūmatetenga 'ei rekareka. 
JHN.16.21	'E mamae te va'ine kia roko'ia e te 'ānau ra, nō te mea, kua tae ki tōna tuātau. Kia 'ānau'ia rā te tamaiti, kāre te va'ine e manako 'aka'ou i tōna tūmatetenga nō te rekareka 'oki, nō te mea, i 'ānau'ia mai tēta'i tangata ki te ao nei. 
JHN.16.22	Ko kōtou, ka tūmatetenga kōtou i tēianei. Ka kite 'aka'ou rā au i a kōtou, ē ka rekareka tō kōtou ngākau, ē kāre rava tō kōtou rekareka e riro i a ēta'i kē.
JHN.16.23	“Ē kia tae ki taua rā ra, kāre kōtou e ui 'aka'ou mai ki āku i tēta'i mea. Koia mou tāku e karanga atu ki a kōtou na, ka 'ōronga mai te Metua ki a kōtou i tēta'i 'ua atu mea tā kōtou e pati ki aia ma tōku nei ingoa. 
JHN.16.24	Kāre rāi kōtou i pati ake i tēta'i 'apinga ma tōku nei ingoa ē tēia noa ai. E pati ē ka rauka ia i a kōtou kia kore 'oki e 'ope tō kōtou rekareka'anga.
JHN.16.25	“Kua tuatua ana au ki a kōtou i taua au mea ra nā roto i te au 'aka'āite'anga ra. Ka tae mai te tuātau kāre au e tuatua 'aka'ou ki a kōtou nā roto i te au 'aka'āite'anga, ka 'akakite pū 'ua atu rā au ki a kōtou i taku Metua ra. 
JHN.16.26	Ē kia tae ki taua rā ra, e pati atu ei kōtou ma tōku nei ingoa; ē kāre au e tuatua ki a kōtou ē, ka pati au ki taku Metua nō kōtou. 
JHN.16.27	Nā te Metua 'ua'orāi 'oki e 'akaperepere mai i a kōtou, ko kōtou i 'akaperepere mai i āku nei ē i 'irinaki mai ē, mei kō mai au i te Atua ra. 
JHN.16.28	Mei kō mai au i te Metua, ē i 'aere mai ei au ki te ao nei, tē 'akaruke nei au i te ao nei ē tē 'oki nei au ki te Metua ra.”
JHN.16.29	Kua tuatua maira tāna au pipi, “Inā, tē tuatua pū 'ua mai nei koe i tēianei, ē kāre koe e tuatua 'aka'ou ana nā roto i te au 'aka'āite'anga. 
JHN.16.30	Kua mārama mātou i tēianei ē, tē kite nei koe i te au mea kātoatoa, ē kāre koe e umuumu i tēta'i 'ua atu tangata kia ui atu i te ui'anga ki a koe. Ko te tumu 'oki tēia i 'irinaki ei mātou ē, mei kō mai koe i te Atua ra.”
JHN.16.31	Kua pa'u atura a Iēsū ki a rātou, “Kua 'irinaki āinei kōtou i tēianei? 
JHN.16.32	Inā, ka tae mai te tuātau ē kua tae mai 'oki ki taua tuātau ra, e pue'urikiriki kē atu ei kōtou, ko te tangata tātakita'i ki tōna 'ua'orāi kāinga, ē ka 'akaruke mai 'oki kōtou i āku, ko au anake 'ua. Kāre rā ko au anake 'ua, nō te mea, tei āku nei 'oki te Metua. 
JHN.16.33	I tuatua atu au i tēia au mea ki a kōtou kia rauka i a kōtou te 'au i roto i āku nei. Ka manamanatā 'oki kōtou i roto i tēianei ao. Ka 'akamāro'iro'i rā, kua 'autū au i runga i tō tēianei ao.”
JHN.17.1	E oti akera a Iēsū i tēianei au tuatua'anga, kua nānā akera aia i ōna mata ki te rangi, nā kō atura, “E taku Metua, kua tae ki te tuātau. E 'akakakā mai koe i tā'au na Tamaiti, kia 'akakakā katoa 'oki te Tamaiti i a koe. 
JHN.17.2	Ē mei a koe i 'ōronga mai ki aia i te mana ki runga i te au tangata katoa nei, kia 'ōronga katoa aia i te ora mutukore ki te tangata kātoatoa tā'au i 'ōronga mai ki aia ra. 
JHN.17.3	Ko tēia 'oki te ora mutukore: kia kite rātou i a koe, te Atua mou 'okota'i ra, ē i a Iēsū Mesia tā'au i tono maira. 
JHN.17.4	Nāku i 'akakakā i a koe i te ao nei nā roto i te 'akaoti'anga i te 'anga'anga tā'au i 'ō mai ki āku e rave ra. 
JHN.17.5	Ē i tēianei e 'akakakā mai koe i āku, e taku Metua ē, ki mua i tō'ou na aroaro, ki te kakā nōku tikāi i mua i a koe, 'ōu 'ua ake nei te ao.
JHN.17.6	“Kua 'akakite atu au i tō'ou ingoa ki te au tangata o tēianei ao tā'au i 'ōronga mai nōku ra. Nō'ou ana 'oki rātou, ē nā'au 'oki rātou i 'ō mai nōku, ē kua 'ākono rātou i tā'au na tuatua. 
JHN.17.7	Kua mārama 'oki rātou i tēianei ē, mei kō mai i a koe na te au mea kātoatoa tā'au i 'ōronga mai ki āku nei; 
JHN.17.8	nō te mea, nāku i tuku atu ki a rātou i te au tuatua tā'au i 'ōronga mai ki āku nei, ē kua 'āriki rātou i te reira. Ē kua mārama tikāi rātou ē, mei kō mai au i a koe na, ē tē 'āriki nei rātou ē, nā'au au i tono mai.
JHN.17.9	“Tē pure nei au nō rātou; kāre au e pure nō tō te ao nei, nō rātou rā tā'au i 'ōronga mai nōku ra, nō te mea, nō'ou 'oki rātou. 
JHN.17.10	Tōku katoa ra, nō'ou ia; ē tō'ou ra, nōku ia. Ē kua 'akakakā'ia 'oki au nā roto i a rātou ra. 
JHN.17.11	Kāre au e no'o 'aka'ou i te ao nei, ko rātou rā, tē no'o nei rātou i te ao nei; ē ko au, tē 'aere atu nei au ki a koe. E te Metua Tapu ē, e pāruru i a rātou ki te mana o tō'ou ingoa, te ingoa tā'au i 'ōronga mai nōku ra, kia 'okota'i rātou mei a tāua nei rāi. 
JHN.17.12	I tōku no'o'anga ki ō rātou ra, nāku i pāruru i a rātou ki te mana o te ingoa tā'au i 'ōronga mai nōku ra. Ē nāku i tiaki i a rātou, ē kāre rava tēta'i o rātou i ngaro, māri rā, ko te tamaiti o te mate ra, kia tupu 'oki tei tātā'ia ra. 
JHN.17.13	Tē 'aere atu nei au ki a koe i tēianei, ē tē tuatua nei au i tēia au mea nei, koi vai ake au i te ao nei, kia tae tōku rekareka'anga i roto i a rātou ki te 'openga tikāi. 
JHN.17.14	Kua tuku atu ana au i tā'au karere ki a rātou; ē kua mākitakita tō te ao nei i a rātou, nō te mea, kāre rātou ē nō tō te ao nei, mei āku nei rāi 'oki ē kāre nō te ao nei. 
JHN.17.15	Kāre au e pure ki a koe ē, kia 'apai kē atu koe i a rātou mei roto mai i te ao nei, kia pāruru rā koe i a rātou mei te Mea Kino ra. 
JHN.17.16	Kāre rātou nō te ao nei, mei āku nei rāi 'oki ē kāre nō te ao nei. 
JHN.17.17	E 'akatapu i a rātou ki te tuatua mou; ko tā'au tuatua 'oki 'e tuatua mou ia. 
JHN.17.18	Mei a koe i tono mai i āku ki roto i te ao nei, kua tono katoa 'oki au i a rātou ki roto i te ao nei. 
JHN.17.19	Ē tē 'akatapu nei au i āku 'ua'orāi nō rātou, kia 'akatapu katoa'ia rāi 'oki rātou.
JHN.17.20	“Kāre 'oki au e pure nō rātou anake 'ua, nō rātou katoa rā te ka 'irinaki mai i āku nei nā roto i tā rātou 'āpi'i'anga, 
JHN.17.21	kia riro rātou katoa 'ei 'okota'i, mei a koe, e taku Metua, i roto i āku nei, ē mei āku 'oki i roto i a koe na, kia pērā katoa rātou i roto i a tāua, kia 'āriki tō te ao nei ē, nā'au au i tono mai. 
JHN.17.22	Kua 'ōronga atu au ki a rātou i te kakā tā'au i 'ō mai nōku ra, kia riro rātou 'ei 'okota'i, mei a tāua e 'okota'i nei. 
JHN.17.23	Ko au i roto i a rātou ē ko koe i roto i āku. Kia riro katoa 'oki rātou 'ei 'okota'i meitaki rava ē kia mārama tō te ao nei ē, nā'au au i tono mai ē nā'au i 'akaperepere mai i a rātou, mei a koe i 'akaperepere mai i āku nei.
JHN.17.24	“E taku Metua, tē anoano atu nei au kia no'o katoa rātou tā'au i 'ōronga mai nōku ra i te ngā'i tāku e no'o ra, ko rātou 'oki ē ko au katoa, kia 'ākara mai rātou i tōku kakā, tā'au i 'ō mai nōku ra, nō te mea, kua 'akaperepere mai koe i āku, 'ōu te ao nei i 'anga'ia ai. 
JHN.17.25	E taku Metua tuatua tika ē, noa atu ē kāre tō te ao nei i kite i a koe, kua kite rā au i a koe, ē kua mārama 'oki rātou ē, nā'au au i tono mai. 
JHN.17.26	Kua 'akakite atu au, ē ka 'akakite 'aka'ou rāi au ki a rātou i tō'ou ingoa, kia vai i roto i a rātou te 'akaperepere tā'au i 'akaperepere mai i āku ra, ē i roto au 'ua'orāi i a rātou.”
JHN.18.1	Kia oti tā Iēsū tuatua'anga i tēianei au tuatua, 'aere atura aia ma tāna au pipi ki tērā tua o te ō ko Kīderōna. Tei reira 'oki tēta'i koro, ē kua tomo atura aia ē tāna au pipi ki roto. 
JHN.18.2	Ko Iūda, tei tuku pikika'a i a Iēsū, kua kite katoa aia i taua ngā'i ra, nō te mea, kua mātau 'oki a Iēsū i te 'aere ki reira ma tāna au pipi. 
JHN.18.3	Kua rave a Iūda i tēta'i pupu va'e'au ē ēta'i tiaki o te 'iero mei kō mai i te kau ta'unga nunui ē te au Phārīsea ra, kua 'aere maira ma te mōrī ē te rama, ē te tā'onga tamaki katoa ki reira. 
JHN.18.4	Kua nakiro 'oki a Iēsū i te au mea kātoatoa e roko'ia mai ei aia ra, 'aere atura ki a rātou e ui atura, “Ko 'ai tā kōtou e kimi na?”
JHN.18.5	Kua pa'u maira rātou ki aia, “Ko Iēsū o Nāzarēta ra.”
JHN.18.5	Kua karanga atura a Iēsū ki a rātou, “Ko au nei ia.”
JHN.18.5	Ko Iūda tei tuku pikika'a i aia ra, tei a rātou katoa ia. 
JHN.18.6	Tei te tuatua'anga a Iēsū ki a rātou ē, “Ko au nei ia,” kua 'oki i'ora rātou ki muri ē 'inga ki raro i te one. 
JHN.18.7	Kua ui 'aka'ou atura a Iēsū ki a rātou, “Ko 'ai tā kōtou e kimi na?”
JHN.18.7	Kua pa'u maira rātou, “Ko Iēsū o Nāzarēta ra.”
JHN.18.8	Kua karanga atura a Iēsū, “Kua 'akakite atu au ki a kōtou ē, ko au tēia. Mē tē kimi nei kōtou i āku, ka tuku atu i a rātou kia 'aere.” 
JHN.18.9	Kua pērā aia kia tupu tāna i 'akakite ra ē, “Ko rātou tā'au i 'ō mai nōku ra, kāre rava e 'okota'i o rātou i ngaro.”
JHN.18.10	'E koke tā Simona Pētero; kua unu'i akera, tāpotu atura i te tāvini o te Ta'unga Ma'ata ra e motu kē atura tōna taringa katau. Te ingoa o taua tāvini ra ko Malako. 
JHN.18.11	Kua karanga atura a Iēsū ki a Pētero, “Ka momono ana i tā'au koke ki roto i te va'ī. Ko te kapu tā taku Metua i 'ō mai nāku ra, kia kore āinei au e inu?”
JHN.18.12	Kua 'opu maira te pupu va'e'au ē tō rātou rangatira ē te au tiaki Ngāti Iūda o te 'iero ra i a Iēsū, tāpeka i'ora i aia, 
JHN.18.13	ē kua arataki atura i aia nā mua ki a Ana ra; ko te metua 'ōngai aia nō Kaiāpha, te Ta'unga Ma'ata o te reira mata'iti. 
JHN.18.14	Ko Kaiāpha 'oki tei 'akamārama atu ana i te Ngāti Iūda ra ē, 'e ngari ake kia mate 'e 'okota'i 'ua tangata nō te 'iti tangata.
JHN.18.15	Kua āru atura a Simona Pētero ē tēta'i pipi kē i a Iēsū. Kua mātau 'oki taua pipi ra ki te Ta'unga Ma'ata, e tomo atura ki roto i te koro o te Ta'unga Ma'ata ra ē Iēsū katoa 'oki, 
JHN.18.16	kāreka ko Pētero, kua tū 'ua maira aia ki va'o i te pae ngūtupa ra. Kua 'oki maira taua pipi kē ra tei mātau ki te Ta'unga Ma'ata ra ki va'o, ē kua tuatua atura ki te tamā'ine tiaki ngūtupa ra, ē kua arataki atura i a Pētero ki roto. 
JHN.18.17	Kua ui maira taua tamā'ine tiaki ngūtupa ra ki a Pētero, “Kāre āinei ē ko koe tēta'i o te au pipi a tēianei tangata?”
JHN.18.17	Kua pa'u atura aia, “Kāre ko au.”
JHN.18.18	Kua ta'u te au tāvini ē te aronga tiaki o te 'iero ra i te a'i, nō te mea, kua anu, ē kua tū rātou i te pae ē te tāmā'ana'ana ra i a rātou. Kua tū katoa a Pētero i ō rātou, ē tē tāma'ana ra rāi i aia 'ua'orāi.
JHN.18.19	Kua ui maira te Ta'unga Ma'ata ki a Iēsū nō runga i tāna au pipi ē tāna 'āpi'i'anga. 
JHN.18.20	Kua pa'u atura a Iēsū ki aia, “I tuatua 'akakite 'ua ana rāi au ki tō te ao nei. I 'āpi'i 'ua ana rāi au i roto i te au sūnago ra, ē i roto i te 'iero ra, te ngā'i putuputu'anga o te Ngāti Iūda kātoatoa. Kāre rava au i tuatua ana i te ngā'i ngaro. 
JHN.18.21	'E a'a i reira ka ui mai ei koe ki āku? Ka ui atuna ki te aronga i 'akarongo mai ana i āku nō runga i tāku tuatua ki a rātou, kua kite 'oki rātou i tāku i tuatua ana.”
JHN.18.22	I tō Iēsū tuatua'anga i tēianei, ko tēta'i o te aronga tiaki o te 'iero tei tū vaitata a'o 'ua ra, kua papaki atura i a Iēsū ki tōna kapu rima, nā kō maira, “E 'akapērā āinei koe i te pa'u'anga ki te Ta'unga Ma'ata ra?”
JHN.18.23	Kua karanga atura a Iēsū ki aia, “Mē kua tārevakē tāku tuatua'anga, ka 'akakite 'ua mai ana i te tārevakē; mē kua tika rā, 'e a'a koe i papaki mai ei i āku?”
JHN.18.24	Kua tuku atura a Ana i a Iēsū ma te rī katoa ki a Kaiāpha, te Ta'unga Ma'ata ra.
JHN.18.25	I tō Simona Pētero tū 'ua'anga ē te tāmā'ana'ana'anga i aia, kua ui maira rātou ki aia, “Kāre āinei ē, ko koe katoa tēta'i o tāna au pipi?”
JHN.18.25	Kua 'u'una atura aia, nā kō atura, “Kāre ko au.”
JHN.18.26	Ko tēta'i o te au tāvini o te Ta'unga Ma'ata ra, 'e taeake 'oki nō te tangata tei tīpū'ia ana e Pētero te taringa, kua ui maira ki a Pētero, “Kāre āinei au i kite ana i a koe i roto i te koro ma ia katoa ra?”
JHN.18.27	Kua 'u'una 'aka'ou i'ora a Pētero, ē i taua 'ati'anga rāi, kua kākaoa te moa.
JHN.18.28	I te pōpongi roa, kua arataki atura rātou i a Iēsū mei a Kaiāpha mai ki te 'are o te tūtara. Kāre rātou i tomo ki roto i te 'are o te tūtara, ko te vi'ivi'i ā'ea 'oki rātou, kia tau rā rātou i te kai i te Pāsa ra. 
JHN.18.29	Kua 'aere maira a Pilato ki va'o ki a rātou ra, ē kua tuatua maira, “'E a'a tā kōtou 'aka'apa'anga i tēianei tangata?”
JHN.18.30	Kua karanga atura rātou ki aia, “Nāringa tēianei tangata kāre i rave i te 'anga'anga kino, kāre mātou e tuku mai i aia ki a koe.”
JHN.18.31	Kua tuatua maira a Pilato ki a rātou, “Ka 'apai kōtou i aia ē ka 'akavā atu i aia kia tau ki tā kōtou ture.”
JHN.18.31	Kua karanga atura te Ngāti Iūda ki aia, “Kāre 'oki te ture e 'akatika i a mātou kia tāmate i te tangata.” 
JHN.18.32	I pērā 'oki e tupu ei te tuatua tā Iēsū i 'akakite ana nō runga i te tū o te matenga ka mate ei aia.
JHN.18.33	Kua 'oki 'aka'ou atura a Pilato ki roto i te 'are o te tūtara ra, ē kua kāpiki atura i a Iēsū, ē kua ui atura ki aia, “Ko koe āinei te ariki o te Ngāti Iūda?”
JHN.18.34	Kua pa'u maira a Iēsū, “Nā'au 'ua'orāi āinei tēnā na tuatua, mē nā ēta'i kē āinei i tuatua atu ki a koe i āku nei?”
JHN.18.35	Kua karanga atura a Pilato, “'E Ngāti Iūda āinei au? Nā tō'ou 'ua'orāi 'iti tangata ē te kau ta'unga nunui ra i tuku mai i a koe ki āku nei. 'E a'a tā'au i rave?”
JHN.18.36	Kua pa'u maira a Iēsū, “Kāre tōku bāsileia ē nō tēianei ao; nāringa nō tēianei ao 'oki tōku bāsileia, kua tamaki atu tōku au tāvini kia kore au e tuku'ia ki te Ngāti Iūda ra. Ko tōku bāsileia rā kāre ia nō tō konei.”
JHN.18.37	Kua tuatua atura a Pilato ki aia, “'E ariki āinei koe?”
JHN.18.37	Kua pa'u maira a Iēsū, “Tē tika ra tā'au e tuatua ana ē, 'e ariki rāi au. Ko tēia 'oki te tumu i 'ānau'ia mai ei au, ē ko tēia katoa 'oki te tumu i 'aere mai ei au ki te ao nei, kia 'akakite i te tuatua mou. Ko tēta'i 'ua atu tangata tei piri ki te tuatua mou ra, ka 'akarongo mai ia i tōku reo.”
JHN.18.38	Kua tuatua atura a Pilato ki aia, “Ko te tuatua mou ra, 'e a'a te reira?”
JHN.18.38	I muri ake i tāna tuatua'anga i te reira, kua 'aere 'aka'ou maira a Pilato ki va'o ki te Ngāti Iūda ra, ē kua tuatua maira ki a rātou, “Kāre 'ua 'e kino e kitea'ia e au i roto i aia. 
JHN.18.39	Inārā, 'e peu tā kōtou kia tuku atu au i tēta'i tangata ki a kōtou i te Pāsa ra. Ka 'inangaro āinei kōtou kia tuku atu au ki a kōtou i te Ariki o te Ngāti Iūda?”
JHN.18.40	Kua kāpiki nui atura rā rātou ki aia, “Auraka ko tēianei tangata, ko Bāraba rā.” 'E tangata keikeiā 'oki a Bāraba.
JHN.19.1	I reira, kua rave i'ora a Pilato i a Iēsū ē pāpā atura i aia. 
JHN.19.2	Kua 'iri i'ora te au va'e'au i tēta'i 'ei nō roto mai i te rākau taratara, ē kua tuku atura ki runga a'o i tōna ūpoko, ē kua 'akakāka'u atura i aia ki te kāka'u muramura. 
JHN.19.3	Kua 'akavaitata atura rātou ki aia, nā kō atura, “Kia orana, e te ariki o te Ngāti Iūda!” Ē kua papaki i'ora rātou i aia ki tō rātou kapu rima.
JHN.19.4	Kua 'aere 'aka'ou maira a Pilato ki va'o, ē kua tuatua maira ki te Ngāti Iūda ra, “Inā, tē arataki mai nei au i aia ki va'o ki a kōtou na kia kite kōtou ē, kāre 'ua 'e kino i kitea'ia e au i roto i aia.” 
JHN.19.5	Kua 'aere maira 'oki a Iēsū ki va'o i 'aka'ei'ia ki te 'ei rākau taratara, ē i 'akakāka'u'ia ki te kāka'u muramura, ē kua nā kō akera a Pilato ki a rātou ē, “Inā, tēia taua tangata nei!”
JHN.19.6	Ē kia 'ākara atura te kau ta'unga nunui ma te aronga tiaki o te 'iero ra i a Iēsū, kua kāpiki nui atura rātou i te nā kō'anga ē, “Ka 'akasātauro atu! Ka 'akasātauro atu!”
JHN.19.6	Kua karanga maira a Pilato ki a rātou, “Nā kōtou 'ua'orāi e rave i aia, ē e 'akasātauro atu i aia, nō te mea, kāre 'ua 'e kino i kitea'ia e au i roto i aia.”
JHN.19.7	Kua pa'u atura te Ngāti Iūda ki aia, “'E ture tā mātou, ē tē 'akaue nei taua ture ra kia mate aia e tikāi, nō te mea, kua 'akariro aia i aia 'ua'orāi 'ei Tamaiti nā te Atua.”
JHN.19.8	I tō Pilato 'akarongo'anga i taua tuatua ra, kua ma'ata 'ua atu i'ora tōna mataku, 
JHN.19.9	ē kua 'oki 'aka'ou atura aia ki roto i te 'are o te tūtara, ē kua ui atura ki a Iēsū, “Nō 'ea mai koe?”
JHN.19.9	Kāre rā a Iēsū i pa'u mai i aia. 
JHN.19.10	Kua karanga atura a Pilato ki aia, “Kāre āinei koe e pa'u mai i āku? Kāre āinei koe i kite ē, tei āku te tika i te tuku atu i a koe, ē tei āku katoa te tika i te 'akasātauro i a koe?”
JHN.19.11	Kua tuatua maira a Iēsū ki aia, “Kāre tākiri ō'ou tika'anga i runga i āku, nāringa kāre i 'ōronga'ia mai ki a koe nō runga maira. Nō reira, 'e ma'ata atu te 'ara a te tangata tei tuku mai i āku ki a koe na.”
JHN.19.12	Mei taua 'ati'anga mai rāi, kua kimikimi 'ua maira a Pilato i te rāvenga nō te tuku atu i a Iēsū. Kua kāpiki nui atura rā te Ngāti Iūda, nā kō atura, “Mē ka tuku koe i tēnā na tangata, kāre koe e piri ana ki a Kaisara. Ko tēta'i 'ua atu 'oki tei 'akariro i aia 'ua'orāi 'ei ariki, kua pāto'i aia i a Kaisara.”
JHN.19.13	I tō Pilato 'akarongo'anga i taua au tuatua ra, kua arataki maira aia i a Iēsū ki va'o, ē kua no'o i'ora ki runga i te no'o'anga 'akavā i te ngā'i e karanga'ia ra ē, 'e Ngā'i Patu'ia (ko Gābata i te reo 'Ēbera ra). 
JHN.19.14	'E rā 'akate'ate'amamao'anga 'oki ia o te Pāsa ra, mei te ora ono pa'a. Ē kua tuatua maira a Pilato ki te Ngāti Iūda, “Inā, tēia tō kōtou ariki.”
JHN.19.15	Kua kāpiki nui maira rātou, “E 'apai kē atu i aia! E 'apai kē atu! E 'akasātauro atu i aia!”
JHN.19.15	Kua ui maira a Pilato ki a rātou, “Ka 'akasātauro atu āinei au i tō kōtou ariki?”
JHN.19.15	Kua pa'u atura te kau ta'unga nunui ra, “Kāre ō mātou ariki, māri rā ko Kaisara.”
JHN.19.16	I reira, kua tuku atura a Pilato i a Iēsū ki a rātou kia 'akasātauro'ia.
JHN.19.16	Kua rave i'ora te au va'e'au i a Iēsū. 
JHN.19.17	Nā Iēsū 'ua'orāi i 'apai i te sātauro, ē kua 'aere atura aia ki te ngā'i tei karanga'ia ē, Te Ngā'i Katu Tangata, i te reo 'Ēbera ko Golagota ia. 
JHN.19.18	Kua 'akasātauro i'ora rātou i aia i te reira ngā'i, ē pērā katoa 'oki 'e tokorua tangata kē ra, 'okota'i i tēta'i pae ē 'okota'i 'oki i tēta'i pae, ē ko Iēsū i rotopū. 
JHN.19.19	Kua tātā 'oki a Pilato i tēta'i 'akakite'anga ē kua tuku i'ora ki runga i te sātauro; kua tātā'ia 'oki, “Ko Iēsū o Nāzarēta, te Ariki o te Ngāti Iūda.” 
JHN.19.20	Kua tatau i'ora te Ngāti Iūda 'e mānganui i taua 'akakite'anga ra, nō te mea, ko te ngā'i i 'akasātauro'ia a Iēsū ra kua vaitata 'oki ki te 'ōire, ē kua tātā'ia 'oki taua 'akakite'anga ra i roto i te reo 'Ēbera, te Eleni ē te Latino. 
JHN.19.21	Ē kua karanga atura te kau ta'unga nunui o te Ngāti Iūda ra ki a Pilato, “Auraka e tātā ē, ‘Ko te Ariki o te Ngāti Iūda’; māri rā ē, ‘Kua karanga aia ē, ko au te Ariki o te Ngāti Iūda.’ ”
JHN.19.22	Kua pa'u maira a Pilato, “Ko tei tātā'ia e au ra, kua tātā'ia ia e au.”
JHN.19.23	Oti akera tā te au va'e'au 'akasātauro'anga i a Iēsū, kua rave i'ora rātou i ōna kāka'u ra, kua tu'a atura e 'ā tu'anga; 'okota'i va'e'au 'okota'i tu'anga; toe i'ora ko te pereue ra. Kāre 'e tui'anga o taua pereue ra, i raranga tāpini rava'ia mei runga ki raro. 
JHN.19.24	Kua tuatua i'ora rātou rātou 'ua'orāi, “Auraka tātou e 'ae'ae i te reira, ka tuku kērero rā kia kitea ē, nā 'ai te reira.” I pērā 'oki rātou kia tupu te tuatua i tātā'ia ra ē,
JHN.19.24	“Kua tu'a i'ora rātou i ōku kāka'u nō rātou,
JHN.19.24	ē kua tuku kērero 'oki rātou i tōku pereue.”
JHN.19.24	I pērā atura 'oki te au va'e'au ra.
JHN.19.25	I te pae o te sātauro o Iēsū ra, kua tū 'ua i'ora tōna metua va'ine, ē te taeake o tōna metua va'ine, ko Māria te va'ine a Kelopa ra, ē ko Māria i Māgadala ra. 
JHN.19.26	I tō Iēsū kite'anga i te metua va'ine ē te pipi 'akaperepere nāna ra i te tū 'ua'anga i te reira ngā'i, kua karanga atura aia ki tōna metua va'ine, “E ma'ine, inā, tēnā tō tamaiti.”
JHN.19.27	I reira, kua karanga atura aia ki taua pipi ra, “Inā, tēnā tō metua va'ine.” Ē mei taua ora maira, kua arataki atura taua pipi ra i aia ki roto i tōna 'ua'orāi ngutu'are.
JHN.19.29	'E 'āriki tēta'i i reira kua kī i te vinika. Kua tuku atura rātou i tēta'i rimu kī i te vinika ki runga i tēta'i rārā 'īsopa, ē 'apai atura ki tōna va'a. 
JHN.19.30	Ē kia inu akera a Iēsū i taua vinika ra, kua tuatua akera aia, “Kua oti.” Kua tākupe i'ora tōna ūpoko ki raro, e tuku atura i tōna vaerua.
JHN.19.31	Nō te mea ē, 'e rā 'akate'ate'amamao'anga taua rā ra, kua pati atura te Ngāti Iūda ki a Pilato kia 'a'ati'ia te vaevae o ngā tangata i 'akasātauro'ia, ē kia 'apai kē'ia atu rātou, kia kore 'oki e 'akaruke'ia te au kōpapa i runga i te sātauro i te Sābati, nō te mea, 'e rā ma'ata 'oki taua rā Sābati ra. 
JHN.19.32	Kua 'aere maira te au va'e'au, kua 'a'ati i'ora i te vaevae o tēta'i ē tō tēta'i 'oki ko tei 'akasātauro katoa'ia ra. 
JHN.19.33	Kia tae rā rātou ki a Iēsū ra, e nakiro akera ē kua mate aia, kāre rā rātou i 'a'ati i ōna vaevae, 
JHN.19.34	inārā, kua kō atura tēta'i o te au va'e'au ra i tōna kaokao ki te kōrare, ē ta'e 'ua maira te toto ē te vai. 
JHN.19.35	Ē ko te tangata tei kite ana, kua 'akakite aia i te reira ē, 'e tuatua mou 'oki tāna 'akakite'anga. Tē kite nei aia ē, tē tuatua nei aia i te tuatua mou ra kia 'irinaki kōtou. 
JHN.19.36	Kua tupu 'oki taua au mea ra, kia tika te tuatua i tātā'ia ra ē, “Auraka roa tēta'i ivi ōna kia 'a'ati'ia.” 
JHN.19.37	Ē pērā katoa tēta'i tuatua i tātā'ia ra ē, “Ka 'ākara rātou ki tā rātou i kō ra.”
JHN.19.38	Ē muri akera, kua pati atura a Iōsēpha nō Ārīmātea ki a Pilato ra kia 'apai kē atu aia i te kōpapa o Iēsū. 'E pipi 'oki aia nā Iēsū, i mou pōiri 'ua rā nō te mataku i te Ngāti Iūda ra. Kua 'akatika maira a Pilato, ē kua 'aere atura aia e 'apai kē atura i te kōpapa o Iēsū. 
JHN.19.39	Ē kua 'aere katoa atura a Nīkōdemo, ko tei 'ārāvei ana i a Iēsū ra i tēta'i pō i mua ana, ē tē 'apai ra aia i te manongi ē te 'āloe tei oti i te kā'iro'ia, mei te 'okota'i 'ānere pa'a paunu. 
JHN.19.40	Kua rave atura rātou i te kōpapa o Iēsū, 'opa i'ora ki te kāka'u va'ī ma te rākau kakara katoa ra, ko tā te Ngāti Iūda 'oki ia peu kia tanu ra. 
JHN.19.41	I te ngā'i i 'akasātauro'ia ai a Iēsū ra, tei reira tēta'i koro, ē tei roto i taua koro ra tēta'i mēnema 'ōu, kāre rava 'oki 'e tangata i vai'o'ia ake ki roto. 
JHN.19.42	Kua tuku atura rātou i a Iēsū ki reira, nō te mea, 'e rā 'akate'ate'amamao'anga 'oki nō te Ngāti Iūda taua rā ra, ē e vaitata 'ua 'oki taua mēnema ra.
JHN.20.1	I te rā mua o te 'ebedoma i te 'ākirāta, tē pōiri ra rāi, kua 'aere atura a Māria i Māgadala ki te mēnema ē kua kite akera ē, kua 'apai kē'ia te toka mei te mēnema maira. 
JHN.20.2	Kua 'oro atura aia e tae atura ki a Simona Pētero ē taua pipi ra tei 'akaperepere'ia e Iēsū, ē kua tuatua atura ki a rāua, “Kua 'apai kē rātou i te 'Atu nō roto mai i te mēnema, ē kāre mātou i kite i te ngā'i i vai'o ei rātou i aia.”
JHN.20.3	'Aere atura a Pētero rāua ko taua pipi ra ki va'o, ē 'aere tika atura ki te mēnema ra. 
JHN.20.4	Kua 'oro kāpipiti atura rāua; kua viviki atura taua pipi ra i te 'oro'anga i a Pētero, ē kua tae atura nā mua ki te mēnema ra, 
JHN.20.5	ē i te piko'anga ki raro, kite atura i te kāka'u va'ī i te vai 'ua'anga. Inārā, kāre aia i tomo ki roto. 
JHN.20.6	Kua 'aere maira a Simona Pētero i muringa a'o i aia ra, e tomo atura ki roto i te mēnema ra; kite atura aia i te kāka'u va'ī i te vai 'ua'anga 
JHN.20.7	ē te kāka'u 'ōrei, tei va'ī ana i tōna ūpoko ra, kāre ia i vai'o'ia ki te au kāka'u va'ī, i kōkopi'ia rā ē kua vai'o'ia ki tēta'i ngā'i kē. 
JHN.20.8	I reira, kua tomo katoa taua pipi ra tei tae atu nā mua ki te mēnema ra ki roto; kite atura ia ē 'irinaki atura. 
JHN.20.9	Kāre ake rāi rātou i nakiro i te tuatua i tātā'ia ra ē, kia 'akatū'ia maira aia mei te mate maira e tikāi.
JHN.20.10	'Oki 'aka'ou atura ngā pipi ki tō rāua ngā'i ra.
JHN.20.11	Kua tū 'ua rā a Māria i va'o i vaitata a'o i te mēnema ra, tē auē 'ua ra. I tōna auē'anga, kua piko i'ora aia ki raro ma te 'ākara ki roto i te mēnema ra, 
JHN.20.12	kite atura i e tokorua 'āngela ma te kāka'u teatea i te no'o'anga i te ngā'i i vai'o'ia ai te kōpapa o Iēsū, tēta'i i te pae o te ūpoko, ē tēta'i i te pae o te vaevae. 
JHN.20.13	Ē kua ui maira rāua ki aia, “E mā'ine, 'e a'a koe i auē ei?”
JHN.20.13	Kua pa'u atura aia ki a rāua, “Kua 'apai kē atu 'oki rātou i tōku 'Atu, ē kāre au i kite i te ngā'i i vai'o atu ei rātou i aia.”
JHN.20.14	I te pērā'anga aia kua anga atura aia ki muri, ē kite atura i a Iēsū i te tū 'ua'anga, kāre rā aia i nakiro ē ko Iēsū tērā. 
JHN.20.15	Ē kua ui maira a Iēsū ki aia, “E mā'ine, 'e a'a koe i auē ei? Ko 'ai tā'au e kimi na?”
JHN.20.15	Kua manako akera a Māria ē, ko te tangata tanu kai ia, ē kua tuatua atura ki aia, “E tama, mē ko koe tei 'apai kē atu i aia, e 'akakite mai ki āku i te ngā'i i vai'o ei koe i aia, ē nāku e tiki atu i aia.”
JHN.20.16	Kua tuatua maira a Iēsū ki aia, “E Māria!”
JHN.20.16	Kua 'uri atura a Māria ki aia, nā kō atura i roto i te reo 'Ēbera, “Rāboni!”, koia 'oki, e te Pū'āpi'i.
JHN.20.17	Kua tuatua maira a Iēsū ki aia, “Auraka koe e mou mai i āku, nō te mea, kāre au i 'aere ake ki runga ki tōku Metua ra. E 'aere rā koe ki tōku au taeake ra ē e 'akakite ki a rātou ē, tē 'aere nei au ki tōku Metua ra ē ki tō kōtou Metua ra, ki tōku Atua ē ki tō kōtou Atua ra.”
JHN.20.18	Kua 'aere atura a Māria i Māgadala ra ki te au pipi ma te 'akakite atu ki a rātou ē, “Kua kite ana au i te 'Atu, ē nāna i tuatua mai i tēia au mea nei ki āku.”
JHN.20.19	Ē i te a'ia'i o taua rā mua o te 'ebedoma ra, kua tōpiri'ia te au ngūtupa o te ngā'i tei reira te au pipi, nō te mataku 'oki i te Ngāti Iūda ra. Ē kua 'aere maira a Iēsū ē kua tū i'ora i rotopū i a rātou, ē kua nā kō maira ki a rātou, “'Ei a kōtou te 'au.” 
JHN.20.20	Ē i tōna tuatua'anga mai i te reira, kua 'akaāri maira aia i ōna rima ē tōna kaokao ki a rātou. Mareka rava akera te au pipi i te kite'anga i te 'Atu. 
JHN.20.21	Kua tuatua 'aka'ou maira a Iēsū ki a rātou, “'Ei a kōtou te 'au. Mei te Metua 'oki i tono mai i āku nei, tē tono katoa atu nei au i a kōtou.” 
JHN.20.22	I aia i 'akapērā ra, kua 'akapuangi maira aia i te a'o ki runga i a rātou, nā kō maira, “E 'āriki maina i te Vaerua Tapu. 
JHN.20.23	Mē 'akakore kōtou i te au 'ara a tēta'i 'ua atu tangata, kua 'akakore'ia ia; mē ka vai'o kōtou i te reira, kua vai'o'ia ia.”
JHN.20.24	Ē tēta'i o te ta'i nga'uru mā rua ra ko Toma tei tapa'ia i a Dīdimo ra, kāre aia i reira i tae mai ei a Iēsū ra. 
JHN.20.25	Kua karanga atura te au pipi ki aia ē, “Kua kite ake nei mātou i te 'Atu!”
JHN.20.25	Kua tuatua maira aia ki a rātou, “Kia kore au e kite i te 'akairo o te puta naero i roto i ōna rima, ē e tuku i tōku maikao rima ki roto i taua puta ra, ē kia kore au e tuku katoa i tōku rima ki roto i tōna kaokao ra, kāre au e 'irinaki i te reira.”
JHN.20.26	E pō varu akera, tei roto 'aka'ou akera te au pipi i te 'are, ē ko Toma katoa tēta'i i ō rātou ra. Kua 'aere maira a Iēsū, noa atu 'oki ē, kua tōpiri'ia te au ngūtupa, ē kua tū 'ua maira aia i rotopū i a rātou ra, ē kua nā kō maira, “'Ei a kōtou te 'au.” 
JHN.20.27	Ē kua tuatua maira aia ki a Toma i reira, “Tuku mai i tō'ou maikao rima ki konei, ē e 'ākara mai i ōku rima; e 'akatika mai i tō'ou rima ē e tuku mai ki roto i tōku kaokao. Auraka koe e 'irinakikore, e 'irinaki rā.”
JHN.20.28	Kua tuatua atura a Toma ki aia, “E taku 'Atu ē taku Atua!”
JHN.20.29	Kua karanga maira a Iēsū, “Kua 'irinaki āinei koe, nō te mea, kua 'ākara mai koe i āku nei? 'E ao tō rātou tei 'irinaki, noa atu ē kāre rātou i 'ākara ana.”
JHN.20.30	'E mānganui 'ua atu rāi te au 'akairo tā Iēsū i rave i mua i te aroaro o tāna au pipi ē tei kore i tātā'ia ki roto i tēianei puka. 
JHN.20.31	Ko tēia au mea rā i tātā'ia ra kia 'irinaki kōtou ē, ko Iēsū te Mesia, te Tamaiti a te Atua, ē kia rauka mai 'oki i a kōtou te ora i roto i tōna ingoa nā roto i te 'irinaki'anga.
JHN.21.1	Ē muri akera, kua 'akaāri 'aka'ou maira a Iēsū i aia 'ua'orāi ki te au pipi i te pae roto i Tībēria ra. Ē i pērā 'oki aia i te 'akaāri'anga mai i aia. 
JHN.21.2	Tei reira 'oki a Simona Pētero, a Toma, ko tei tapa'ia i a Dīdimo ra, a Nātanāela mei Kana i Galilea ra, ē ngā tamariki a Zebedaio ra, ē ko tēta'i tokorua pipi kē a Iēsū ra. 
JHN.21.3	Kua karanga atura a Simona Pētero ki a rātou, “Ka 'aere au ka tautai.”
JHN.21.3	Kua tuatua maira rātou ki aia, “Ka āru katoa atu mātou i a koe.” 'Aere atura rātou ē kake atura ki runga i te poti; kāre tākiri rā ā rātou ika i rauka mai i taua pō ra. 
JHN.21.4	Ē i te pōpongi metua ra, kua tū 'ua maira a Iēsū i ta'atai; kāre rā te au pipi i kite ē ko Iēsū tērā. 
JHN.21.5	Kua ui maira a Iēsū ki a rātou, “E aku tamariki, 'e ika tā kōtou?”
JHN.21.5	Kua pa'u atura rātou ki aia, “Kāre.”
JHN.21.7	Kua karanga atura taua pipi ra tei 'akaperepere'ia e Iēsū ra ki a Pētero, “Ko te 'Atu tērā!” I tō Simona Pētero 'akarongo'anga ē, “Ko te 'Atu tērā,” kua 'a'ao i'ora aia i tōna kāka'u, tāna i kiriti ana, ē kua rere atura ki roto i te tai. 
JHN.21.8	Kua 'aere maira te au pipi nā runga i te poti ma te totō i te kupenga tei kī i te ika; kāre 'oki rātou i mamao mei uta mai, mei te toru 'ānere pa'a tapuae te mamao. 
JHN.21.9	E tae maira rātou ki uta, kite atura rātou i tēta'i a'i ē te ika i runga, ē te varāoa 'oki. 
JHN.21.10	Kua karanga maira a Iēsū ki a rātou, “Ka 'apai mai ana i ēta'i o te au ika tei rauka mai nei i a kōtou.”
JHN.21.11	'Aere atura a Simona Pētero ki runga i te poti, kika maira i te kupenga ki uta. Kua kī i te ika mama'ata: 'okota'i 'ānere ē rima nga'uru mā toru. Noa atu 'oki ē kua ma'ata roa te ika, kāre rā te kupenga i nga'ae. 
JHN.21.12	Kua karanga maira a Iēsū ki a rātou ē, “'Aere mai e kai.” Ē kāre rava tēta'i pipi i tae i te ui atu ki aia ē, “Ko ai koe?” Kua nakiro 'oki rā rātou ē, ko te 'Atu ia. 
JHN.21.13	Kua 'aere maira a Iēsū, rave i'ora i te varāoa e tuku maira ki a rātou ra, ē pērā katoa 'oki i te ika.
JHN.21.14	Ko te toru 'oki tēia i tō Iēsū 'akaāri'anga mai i aia 'ua'orāi ki te au pipi i muri ake i tōna tū'anga mai mei te mate maira.
JHN.21.15	E oti akera tā rātou kaikai'anga, kua ui maira a Iēsū ki a Simona Pētero, “E Simona, te tamaiti a Ioane ē, 'e ma'ata āinei tō'ou 'inangaro mai i āku i tō rātou?”
JHN.21.15	Kua pa'u atura a Pētero ki aia, “Āe, e te 'Atu, kua kite koe ē, tē 'inangaro atu nei au i a koe.”
JHN.21.15	Kua karanga maira a Iēsū ki aia, “Ka 'āngai i tāku au punua māmoe.” 
JHN.21.16	Kua ui 'aka'ou maira a Iēsū ki aia, ko te tūrua 'oki tēia, “E Simona, te tamaiti a Ioane ē, tē 'inangaro mai āinei koe i āku?”
JHN.21.16	Kua pa'u atura a Pētero ki aia, “Āe, e te 'Atu, kua kite koe ē, tē 'inangaro atu nei au i a koe.”
JHN.21.16	Kua karanga maira a Iēsū ki aia, “Ka tiaki i tāku au māmoe.” 
JHN.21.17	Kua ui 'aka'ou maira a Iēsū ki aia, ko te tūtoru 'oki ia, “E Simona, te tamaiti a Ioane ē, tē 'inangaro mai āinei koe i āku?”
JHN.21.17	Kua auē i'ora a Pētero, nō te mea, ko te toru tēia o te ui'anga'ia mai ki aia ē, “Tē 'inangaro mai āinei koe i āku?” Kua pa'u atura aia ki a Iēsū, “E te 'Atu, kua nakiro koe i te au mea kātoatoa; kua nakiro rāi koe ē, tē 'inangaro atu nei au i a koe.”
JHN.21.17	Kua karanga maira a Iēsū ki aia, “Ka 'āngai i tāku au māmoe. 
JHN.21.18	Koia mou tāku e karanga atu ki a koe na, i tō'ou 'ōu'anga, kua tātua ana koe i a koe 'ua'orāi, ē kua 'ā'āere 'ua ana koe ki tā'au ngā'i i 'inangaro ra. Kia rua'ine rā koe, ka 'akatika koe i ō'ou rima, ē nā tēta'i kē e tāpeka i a koe, ē e 'apai atu ei i a koe ki te ngā'i 'inangarokore'ia e koe ra.” 
JHN.21.19	I pērā a Iēsū i te tuatua'anga 'ei 'akaāri'anga atu i te tū o tō Pētero mate'anga te ka 'akakakā i te Atua. Ē i muri akera, kua tuatua maira a Iēsū ki aia, “Ka āru mai koe i āku.”
JHN.21.21	I tō Pētero kite'anga atu i aia, kua ui atura aia ki a Iēsū, “E te 'Atu, ka 'akapē'ea tēia tangata?”
JHN.21.22	Kua pa'u maira a Iēsū ki aia, “Mei te mea ē, tē anoano nei au i te vao'o ora 'ua i aia kia tae 'ua mai au ra, 'e a'a tā'au i te reira? Ko koe rā, ka āru mai koe i āku!”
JHN.21.23	Tupu atura tēia rongo ra ki rotopū i te au taeake ra ē, kāre tēianei pipi e kite i te mate. Kāre rā a Iēsū i karanga ē, “Kāre aia e kite i te mate,” kua nā kō rā ē, “Mei te mea ē, tē anoano nei au i te vao'o ora 'ua i aia kia tae 'ua mai au ra, 'e a'a tā'au i te reira?”
JHN.21.24	Ko tēia 'oki taua pipi ra tei 'akakite i tēia au mea, ē ko tei tātā i tēia au mea nei. Kua kite 'oki mātou ē, 'e tuatua mou tikāi tāna 'akakite'anga.
JHN.21.25	'E mānganui 'ua atu rāi 'oki te au mea tā Iēsū i rave. Nāringa i 'ope kātoatoa i te tātā'ia, tē manako nei au ē, kāre e ō mai ki roto i te ao katoa nei te au puka te ka tātā'ia.
ACT.1.2	e tae rava atu ki te rā i rave'ia atu ei aia ki runga, i muri ake i tāna 'iku'iku'anga nā roto i te Vaerua Tapu ki te au 'āpōsetolo tāna i 'iki ra. 
ACT.1.3	Kua 'akaāri 'oki aia i aia 'ua'orāi i te ora'anga ki a rātou i muri ake i tōna mamae'anga nā roto i te au 'akapāpū'anga 'ēkōkōkore 'e mānganui. E 'ā nga'uru 'oki ōna rā i te 'ākara'anga'ia e rātou ē te tuatua'anga atu ki a rātou nō te bāsileia o te Atua. 
ACT.1.4	Ē, i tōna no'o'anga ki a rātou ra, kua ako atura aia i a rātou, “Auraka e 'akaruke i a Iērūsalēma, e tāpapa rā i tā te Metua kōreromotu ra, tāku i 'akakite atu ki a kōtou na. 
ACT.1.5	Nā Ioane 'oki i bāpetīto ki te vai, kāre rā e roa atu ana ka bāpetīto'ia mai kōtou ki te Vaerua Tapu.”
ACT.1.6	I a rātou i putuputu ra, kua ui maira te au 'āpōsetolo ki a Iēsū, nā kō maira, “E te 'Atu, ko tēia āinei te tuātau ka 'aka'oki mai ei koe i te 'akatere'anga ki a Īserā'ela?”
ACT.1.7	Kua pa'u atura aia ki a rātou, “Kāre ia i 'ākono'ia kia kite kōtou i te tuātau ē i te 'ati'anga tā te Metua i 'akataka ma tōna 'ua'orāi tika'anga. 
ACT.1.8	Ka rauka rā i a kōtou tēta'i mana kia tae mai te Vaerua Tapu ki runga a'o i a kōtou, ē ka riro kōtou 'ei au kite nōku i Iērūsalēma nei, ē i Iūdea katoa e pini 'ua ake, ē i Sāmāria, e tae 'ua atu ki te 'openga o te 'enua ra.”
ACT.1.10	Ē tei tō rātou tīroi'anga atu ki runga i te rangi, i aia i 'aere atura ki runga ra, inā, tē tū 'ua maira 'e tokorua tangata i vaitata ki a rātou ma te kāka'u teatea, 
ACT.1.11	ko tei tuatua mai ē, “E te au tangata Galilea nei, 'e a'a kōtou i tū 'ua ai i te 'ākara tāmou'anga atu ki runga i te rangi? Ko Iēsū nei rāi tei rave'ia ake nei ki runga i te rangi mei konei i a kōtou nei, ka 'oki mai ia i taua tū rāi mei tā kōtou i kite atu i aia i te 'aere'anga atu ki runga i te rangi ra.”
ACT.1.12	I reira, kua 'oki maira te au 'āpōsetolo ki Iērūsalēma mei te maunga mai i tuatua'ia ra ē ko Ōliveta tei vaitata 'ua ki Iērūsalēma, mei te 'āpa maire te mamao.
ACT.1.13	E tomo atura rātou ki roto i te 'ōire, kua 'aere atura rātou ki te pi'a i runga, te ngā'i i no'o'ia e rātou ra: koia 'oki, ko Pētero ē Ioane ē Iākōbo ē Ānēderea, ko Philipa ē Toma, ko Baratolomea ē Mātaio, ko Iākōbo te tamaiti a Ālephaia ra, ē Simona te Māro'iro'i, ē ko Iūda te tamaiti a Iākōbo ra. 
ACT.1.14	Kua tāmou mārie atura rātou katoa i te pure'anga ma te ngākau 'okota'i; ē pērā katoa tēta'i au va'ine, ē ko Māria te metua va'ine o Iēsū, ē tōna 'ai taeake ra.
ACT.1.15	Ē i te reira au rā, kua tū akera a Pētero ki runga i rotopū i te au taeake ra (mei te ta'i 'ānere ē rua nga'uru pa'a tangata i te putuputu'anga mai), ē kua nā kō akera, 
ACT.1.16	“E tama mā, e te au taeake nei, kia tupu te tuatua i tātā'ia ra e tikāi, tā te Vaerua Tapu i 'akakite takere mai nā roto i te va'a o Dāvida nō runga i a Iūda, ko tei riro 'ei arataki i te aronga i 'opu i a Iēsū ra. 
ACT.1.17	Ko ia katoa tēta'i o tātou nei, ē kua rauka katoa i aia tēia tao'onga nei.”
ACT.1.19	Ē kua kite atura 'oki tō Iērūsalēma rava rāi; ē, nō te reira ra, i tapa'ia mai ei taua kāinga ra i tō rātou 'ua'orāi reo ē, ko Ākeledama, koia 'oki, Te Kāingā Toto.)
ACT.1.20	‘Kia riro tōna kāinga i te tane'a,
ACT.1.20	ē auraka rava 'e tangata e no'o ki reira.’
ACT.1.20	Ē pērā katoa 'oki,
ACT.1.20	‘Kia riro 'oki tōna tao'onga ki tēta'i kē.’
ACT.1.22	mei tōna bāpetīto'anga'ia mai rāi e Ioane, e tae rava mai nei ki te rā i rave'ia atu ei aia ki runga mei konei atu i a tātou nei. Kia riro tēta'i o rātou, ē ko tātou katoa nei 'oki, 'ei kite i tōna tū'aka'ou'anga e tikāi.”
ACT.1.23	Ē kua 'akataka atura rātou i e tokorua, ko Iōsēpha tēta'i tei tapa'ia ko Bārasaba (ko Iūseto katoa tēta'i ingoa nōna ra), ē ko Matatia 'oki tēta'i. 
ACT.1.24	Kua pure i'ora rātou, nā kō atura, “E te 'Atu, ko koe tei kite i te ngākau o te tangata rava rāi, ka 'akaāri mai koe i tā'au i 'iki i ēia nei puke tangata, 
ACT.1.25	kia rave katoa mai aia i te ngā'i o tēianei tao'onga 'āpōsetolo i topa i a Iūda nō tāna 'ara, kia 'aere atu aia ki tōna 'ua'orāi ngā'i.” 
ACT.1.26	Kua tuku atura rātou i te kērero, riro atura te kērero ki a Matatia; ē kua kāpiti katoa'ia maira aia ki te au 'āpōsetolo tino nga'uru mā ta'i ra.
ACT.2.2	Ē kāre akera i mamia, ko te 'aruru maira nō runga mai i te rangi mei te matangi ririnui ē te viviki ra, ē kua 'akakī rava akera i te 'are i no'o'ia e rātou ra. 
ACT.2.3	Ē kua mama maira kia rātou ēta'i arero manga mei te a'i ra te tū, ē tō i'ora ki runga a'o i a rātou tātakita'i ra, 
ACT.2.4	ē kua kī akera rātou rava rāi i te Vaerua Tapu, ē kua 'akamata atura i te tuatua i te au reo kē mei tā te Vaerua i 'ōronga mai ki a rātou kia tuatua.
ACT.2.5	Tē no'o ra 'oki i Iērūsalēma te Ngāti Iūda, 'e aronga 'ākono Atua nō te au 'iti tangata rava rāi i raro ake i tēianei rangi. 
ACT.2.6	I taua 'aruru'anga ra, kua 'uipā maira tēta'i urupū tangata ē kua pō'itirere i'ora, nō te mea, kua 'akarongo rātou tātakita'i i tō rātou 'ua'orāi reo i te tuatua'ia'anga maira. 
ACT.2.7	Vā 'ua atura rātou ma te ūmeremere, nā kō atura, “Inā, kāre āina rātou e tuatua nei i tō Galilea anake ra? 
ACT.2.8	'E a'a rā 'oki tātou tātakita'i nei i 'akarongo ei i tō tātou 'ua'orāi reo i 'ānau'ia mai ei ra? 
ACT.2.9	I tō Paretia, tō Mādai ē tō Ēlama, ē te aronga e no'o i Mēsōpotāmia, i Iūdea ē i Kapadōkia, i Ponoto ē i Āsia; 
ACT.2.10	i Phērigia ē i Pāmephūlia, i Aiphiti ē i te tu'anga 'enua o Libia tei tōpiri mai ki Kurene, ē te tangata kē 'oki nō Rōma, ko te Ngāti Iūda ē te aronga i 'āriki i te ako'anga a te Ngāti Iūda, 
ACT.2.11	e pērā katoa tō Kēreta ē tō Ārābia. Tē 'akarongo 'ua nei tātou i tō tātou 'ua'orāi nei au reo i tā te Atua 'anga'anga takakē tā rātou i 'akakite mai.” 
ACT.2.12	Kua ūmeremere i'ora rātou rava rāi ē kua kō'iri'iriā 'ua i'ora, nā kō akera tēta'i ki tēta'i, “'E a'a rā tēia?”
ACT.2.13	Kāreka tēta'i pae ra, nā kō maira i te 'āviri'anga, “Kua kī rātou i te uaina venevene.”
ACT.2.14	Kua tū akera a Pētero ki runga ē te tino nga'uru mā ta'i katoa ra, kua 'akateitei 'ua atura i tōna reo ē kua karanga atura ki te urupū tangata ra, “E te au tangata o Iūdea nei ē te aronga katoa e no'o i Iērūsalēma nei, ka 'akarongo mai ana i tāku nei tuatua kia kite mai kōtou i tē tupu nei. 
ACT.2.15	Kāre tēianei au tangata i kona mei tā kōtou e manako nei, nō te mea, te ora iva 'ua tēia i te pōpongi. 
ACT.2.16	Kua tupu rā tei 'akakite'ia mai e te peroveta ra ko Ioela ē,
ACT.2.17	e riringi atu ei au i taku Vaerua ki runga a'o i te tangata rava rāi.
ACT.2.17	Ka toto'u mai tā kōtou au tamariki tamāroa ē te au tamā'ine,
ACT.2.17	ē ka kite 'oki tō kōtou au tangata 'ōu ra i te au 'ōrama,
ACT.2.17	ē ka moemoeā tō kōtou aronga pakari i te au moemoeā.
ACT.2.18	E riringi atu au i taku Vaerua ki runga a'o i tōku au tāvini tāne,
ACT.2.18	ē ki runga a'o i tōku au tāvini va'ine i te reira au rā,
ACT.2.18	ē ka toto'u mai rātou.
ACT.2.19	E 'akaāri atu au i te au mea ūmeremere i runga roa i te rangi,
ACT.2.19	ē te au 'akairo i raro nei i te 'enua:
ACT.2.19	koia 'oki, te toto ē te a'i ē te ko'u au a'i.
ACT.2.20	Ka riro te rā 'ei pōiri ē te marama 'ei toto
ACT.2.20	i mua ake ka tae ei ki te rā ma'ata ē te kakā o te 'Atu ra.
ACT.2.21	E riro 'oki ē, ko tēta'i 'ua atu te ka kāpiki i te ingoa o te 'Atu ra, tei aia te rāvenga ora.’
ACT.2.22	“E te au tangata o Īserā'ela nei, ka 'akarongo mai ana i tāku nei tuatua. Ko Iēsū o Nāzarēta, 'e tangata ia tei 'akaāri mai ki a kōtou ē, nō kō mai aia i te Atua nā roto i te au 'anga'anga mana ē te au mea ūmeremere ē te au 'akairo tā te Atua i rave mai nā roto i aia i rotopū i a kōtou nei, kua mārama 'oki kōtou 'ua'orāi. 
ACT.2.23	Ko ia rāi tā te Atua i 'akataka nō tōna 'ua'orāi 'akakoro'anga ē tōna kite ātea'anga kia tuku'ia atu ki a kōtou na. I tāmate'ia atura ia e kōtou nā roto i te 'akasātauro'anga i aia i te rima o te aronga kāre i a rātou te Ture ra. 
ACT.2.24	Nā te Atua rā i 'akatū mai i aia nā roto i te 'akaora'anga mai i aia mei te au mamae mai o te mate, nō te mea, kāre 'oki e rauka i te mate kia mou i aia. 
ACT.2.25	Tē nā kō maira 'oki a Dāvida i aia,
ACT.2.25	‘Kua tuku 'ua au i te 'Atu i mua 'ua rāi i tōku mata,
ACT.2.25	tei tōku rima katau 'oki aia, kia kore au e ngāueue.
ACT.2.26	Nō reira i mareka ai tōku ngākau ē kua rekareka tōku arero,
ACT.2.26	ē ka no'o katoa tōku kōpapa ma te tatari,
ACT.2.27	nō te mea, kāre koe i vao'o i tōku vaerua i te ngā'i o te mate,
ACT.2.27	ē kāre 'oki koe e 'akatika kia kite tō Mea Tapu ra i te pē.
ACT.2.28	Kua 'akaāri mai koe ki āku i te mataara o te ora,
ACT.2.28	ē ka 'akakī'ia mai au e koe i te rekareka ki mua i tō'ou aroaro.’
ACT.2.29	“E tama mā ē te au taeake nei, e tika kia tuatua pū 'ua au ki a kōtou i te tupuna rongonui i a Dāvida ra, kua mate 'oki aia ē kua tanumia, ē tē vai 'ua nei rāi tōna mēnema i ō tātou nei i tēia noa ai. 
ACT.2.30	'E peroveta rā aia ē kua nakiro 'oki aia ē, kua 'akapāpū te Atua ki aia ma te taputo'u ē, ka 'akano'o'ia tēta'i o tōna 'uānga ki runga i tōna terōno. 
ACT.2.31	Nō tōna kite ātea'anga i tuatua ai aia nō runga i te tū'aka'ou'anga o te Mesia ē,
ACT.2.31	‘Kāre aia i vao'o'ia i te ngā'i o te mate,
ACT.2.31	ē kāre katoa tōna kōpapa i kite i te pē.’
ACT.2.32	Ko taua Iēsū nei rāi, nā te Atua i 'akatū mai i aia, ko mātou katoa nei 'oki te au kite. 
ACT.2.33	Nō te mea, i 'akateitei'ia aia ki te rima katau o te Atua, kua rauka maira i aia nō kō mai i te Metua te Vaerua Tapu i tuatua'ia maira; ē kua riringi mai aia i tā kōtou e 'ākara nei ē e 'akarongo nei. 
ACT.2.34	Kāre 'oki a Dāvida i tae atu ki runga i te rangi, tē nā kō maira 'oki aia 'ua'orāi,
ACT.2.34	‘Kua tuatua te 'Atu ki taku 'Atu,
ACT.2.34	ka no'o koe ki taku rima katau nei
ACT.2.35	e tae 'ua atu ki te 'ati'anga ka 'akariro ei au i tō au 'enemi 'ei pange vaevae nō'ou.’
ACT.2.36	Ē tēianei, kia kite pāpū tikāi te ngutu'are katoa o Īserā'ela ē, kua 'akariro te Atua i aia 'ei 'Atu ē 'ei Mesia, ko Iēsū nei rāi 'oki tā kōtou i 'akasātauro atu ana.”
ACT.2.37	I te 'akarongo'anga rātou ra, puta atura tō rātou ngākau, ē kua ui maira ki a Pētero ē te au 'āpōsetolo katoa, “E tama mā ē te au taeake nei, ka 'akapē'ea mātou nei?”
ACT.2.38	Kua pa'u atura a Pētero kia rātou, “E tatarā'ara ē kia bāpetīto'ia kōtou rava rāi ma te ingoa o Iēsū Mesia, ē ka 'akakore'ia mai tā kōtou au 'ara, ē ka rauka mai i a kōtou te 'apinga aro'a nā te Vaerua Tapu; 
ACT.2.39	nō te mea, ko tei tuatua'ia mai e te Atua, nō kōtou 'oki ē nō tā kōtou au tamariki, ē nō te aronga katoa i te ātea kē ra; koia 'oki, nō te kātoatoa tā te 'Atu tō tātou Atua ka kāpiki atu ki aia ra.”
ACT.2.40	'E ma'ata 'ua atu rāi tāna 'akakite'anga ki a rātou, ē kua 'akamāro'iro'i atura aia i a rātou, nā kō atura, “E 'akaora i a kōtou 'ua'orāi mei roto mai i tēianei uki tikakore!” 
ACT.2.41	Ē te aronga tei 'āriki mai i tāna tuatua, kua bāpetīto'ia i'ora, ē kua kāpiti'ia mai ki a rātou mei te toru pa'a tauatini tangata i taua rā ra. 
ACT.2.42	Kua mou piri tikāi te aronga i bāpetīto'ia i tā te au 'āpōsetolo i 'āpi'i ē te tā'okota'i'anga atu, i te vāvā'i'anga i te varāoa ē te pure'anga 'oki.
ACT.2.43	E vā ma'ata i'ora te tangata kātoatoa, ē 'e mānganui te au mea ūmeremere ē te au 'akairo i rave'ia e te au 'āpōsetolo ra. 
ACT.2.44	Kua 'uipā akera te aronga katoa tei 'irinaki ra ki te ngā'i 'okota'i, ē kua kāpiti 'ua akera i tā rātou 'apinga, 
ACT.2.45	ē kua 'oko atura rātou i tō rātou au kāinga ē te 'apinga, ē tu'a i'ora nā te kātoatoa kia tau ki te tū ngere o te tangata tātakita'i. 
ACT.2.46	I tērā rā ē i tērā rā, kua 'akatinamou rātou i te pure'anga i roto i te 'iero ma te ngākau 'okota'i, ē i te vāvā'i'anga i te varāoa i tērā 'are ē i tērā 'are, ē kua kai kāpipiti i'ora rātou i te kai ma te rekareka ē te tū tāvaita'i o te ngākau 
ACT.2.47	i te 'akameitaki'anga i te Atua. Ē kua manako meitaki 'ua te tangata rava rāi i a rātou ra. Ē kua kāpiti'ia atura e te 'Atu ki a rātou te aronga i 'akaora'ia kāre 'e rā i tukua.
ACT.3.1	'Aere atura a Pētero rāua ko Ioane ki te 'iero ra nō te pure'anga 'oki o te ora toru ra. 
ACT.3.2	Ē ko tēta'i tangata, 'e pirikoki mei te 'ānau'anga mai i mātau i te 'apai'ia ki reira, kua tuku'ia i te au rā rava rāi ki te ngūtupa o te 'iero tei tuatua'ia ra ē ko te Ngūtupa Mānea, kia pati 'apinga aia ki te tangata tei tomo ki roto i te 'iero ra.
ACT.3.3	I tōna kite'anga i a Pētero ē Ioane i te tomo'anga ki roto i te 'iero, kua pati mai ai i te 'apinga. 
ACT.3.4	Kua 'ākara tika atura a Pētero ē Ioane katoa ki aia. Kua tuatua atura a Petero, “'Ākara mai ki a māua.” 
ACT.3.5	Kua 'ākara atura aia i a rāua ma te manako ē, ka rauka i aia tēta'i 'apinga nō kō mai i a rāua. 
ACT.3.6	Kua nā kō atura a Pētero, “Kāre āku 'ārio ē te 'auro, ko tāku rā ka 'ōronga atu nā'au; i te ingoa o Iēsū Mesia nō Nāzarēta, e tū ki runga, e 'aere.” 
ACT.3.7	Kua 'akatū maira a Pētero i aia ki runga ma te mou i tōna rima katau. Ē i taua 'ati'anga rāi, kua māro'iro'i tōna vaevae ē te puke vaevae. 
ACT.3.8	Rere 'ua maira aia ki runga, tū i'ora, 'ā'āere atura; ē kua tomo atura ma rāua katoa ki roto i te 'iero ma te 'ā'āere'anga ē te rererere'anga ē te 'akameitaki'anga i te Atua. 
ACT.3.9	Kua kite 'oki te au tangata rava rāi i aia i te 'ā'āere'anga ē te 'akameitaki'anga i te Atua, 
ACT.3.10	ē kua ma'ara akera 'oki i a rātou ē, ko ia rāi tei no'o ana i te Ngūtupa Mānea ma te pati 'apinga, ē kua vā ma'ata i'ora rātou ē kua ūmeremere i tei tupu ki taua tangata ra.
ACT.3.11	Tē piri 'ua ra 'oki te tangata pirikoki ki a Pētero ē Ioane, kua 'oro maira te tangata rava rāi ki a rātou i roto i te porotito tei tuatua'ia ra ē nō Sōlomona ma te ūmere ma'ata. 
ACT.3.12	E kite akera a Pētero, kua tuatua atura aia ki te tangata rava rāi, “E te au tangata nō Īserā'ela nei, 'e a'a kōtou i ūmere ei i tei tupu? 'E a'a 'oki kōtou i 'ākara 'ua mai ei ki a māua, mei te mea ra ē, nā roto i tō māua 'ua'orāi mana ē te tū meitaki i rauka ai i aia kia 'aere? 
ACT.3.13	Nā te Atua nō Āberahāma, nō Īsā'aka ē nō Iākōba, te Atua o tō tātou 'ui tupuna ra, i 'akakakā mai i tōna tāvini ko Iēsū, tā kōtou i tuku atu kia 'akavā'ia, ē kua kōpae atu kōtou i aia i mua i a Pilato, i tōna manako'anga ē, e tau kia ora aia. 
ACT.3.14	Kua kōpae rā kōtou i te Mea Tapu ē te Tuatua tika, ē pati atura kia 'ōronga 'ua'ia mai ki a kōtou tēta'i tangata tā tangata ra. 
ACT.3.15	Nā kōtou i tāmate i te tumu o te ora; nā te Atua rā i 'akatū mai i aia mei te mate mai. Ko mātou nei 'oki te au kite. 
ACT.3.16	Nō tōna ingoa, nā roto i te 'irinaki'anga 'oki i te ingoa o Iēsū, i 'akamāro'iro'i'ia ai tēianei tangata tā kōtou e 'ākara nei ē e kite nei. Nō te 'irinaki'anga 'oki nō kō mai i a Iēsū i rauka ai i aia tēianei tū māro'iro'i tikāi i mua i a kōtou rava rāi.
ACT.3.17	“Ē tēianei, e te au taeake, kua mārama au ē, kua 'akapērā kōtou nō te kitekore 'oki, mei tō kōtou au arataki katoa na. 
ACT.3.18	Inārā, i pērā 'oki te Atua i te 'akatupu'anga i tāna i 'akakite takere mai nā roto i te va'a o te au peroveta rava rāi ē, ka mamae tāna Mesia ra. 
ACT.3.19	Ē tēianei, e tatarā'ara ē e 'āriu mai kia 'akakore'ia mai tā kōtou au 'ara, 
ACT.3.20	kia tae mai te 'ati'anga o te 'aka'ou'anga nō kō mai i te 'Atu, ē kia tono mai aia i te Mesia ko Iēsū, tei 'akataka takere'ia nō kōtou; 
ACT.3.21	ko te ka no'o i te rangi e tikāi, e tae 'ua atu ki te tuātau e 'akatupu 'aka'ou'ia ai te au mea rava rāi; ko te tuātau 'oki tā te Atua i tuatua mai nā roto i te va'a o tāna au peroveta tapu mei 'ito mai rāi. 
ACT.3.22	Kua tuatua ana 'oki a Mōse ē, ‘Ka 'akatupu te 'Atu tō kōtou Atua mei rotopū i tō kōtou au taeake i tēta'i peroveta nō kōtou, mei āku nei rāi. E 'akarongo atu kōtou i aia i te au mea rava rāi tāna ka 'akakite atu ki a kōtou. 
ACT.3.23	Ē ko te au tangata rava rāi e kore e 'akarongo i taua peroveta ra, ka tīpū kē'ia rātou mei roto mai i te 'iti tangata ra.’
ACT.3.24	“Ē te au peroveta rava rāi tei tuatua mai, mei a Sāmuela mai ē i a rātou i muringa a'o, kua 'akakite kātoatoa mai rātou i tēianei au rā. 
ACT.3.25	Ko kōtou 'oki te au tamariki a te au peroveta ra ē te au tamariki nō te kōreromotu tā te Atua i papa'u mai ki tō kōtou 'ai tupuna ra, i te nā kō'anga atu ki a Āberahāma ē, ‘Ē i tō'ou ra 'uānga e 'akameitaki'ia ai te au 'iti tangata rava rāi o te ao nei.’ 
ACT.3.26	Kua tono mai te Atua nā mua ki a kōtou i tōna tāvini, tāna i 'akatū mai ki runga, kia 'akameitaki mai aia i a kōtou nā roto i te 'aka'āriu'anga mai i a kōtou tātakita'i mei tō kōtou au kino mai.”
ACT.4.1	Ē tē tuatua 'ua ra a Pētero ē Ioane ki te tangata tini ra, kua 'aere maira te kau ta'unga, te rangatira o te 'iero ē te au Sādukea ki a rāua. 
ACT.4.2	I māinaina 'oki rātou, i te mea kua 'āpi'i rāua i te tangata, ē kua 'akakite atu i te tū'aka'ou'anga mei te mate maira, nō Iēsū 'oki. 
ACT.4.3	Kua mou atura rātou i a rāua, tuku atura ki roto i te 'are 'āuri ē kia ao ra; kua a'ia'i 'oki i reira. 
ACT.4.4	'E mānganui 'oki te aronga tei 'akarongo ana i taua tuatua ra ē kua 'irinaki. E rima pa'a tauatini i te tāne kia tatau'ia.
ACT.4.5	E pōpongi akera, kua putuputu maira tō rātou au tūtara, te aronga pakari ē te au Pū'āpi'i Ture i Iērūsalēma ra, 
ACT.4.6	ē te Ta'unga Ma'ata ra ko Ana, ē pērā katoa a Kaiāpha, ē Ioane, ē Ālekānēdero, ē te kātoatoa o te kōpū tangata o te Ta'unga Ma'ata ra. 
ACT.4.7	Kua tuku atura rātou i a Pētero rāua ko Ioane ki rotopū, ē kua uiui atura, “Mei te a'a te 'atu o te mana, mē kāre, nō 'ai te ingoa i rave ei kōrua i tēia?”
ACT.4.8	Kī akera a Pētero i te Vaerua Tapu, kua pa'u atura ki a rātou, “E te aronga tūtara o te 'iti tangata ē te aronga pakari nei, 
ACT.4.9	mē tē tā'ē'ē'ia nei māua i tēianei rā nō tēta'i 'anga'anga meitaki i rave'ia ki tēta'i tangata parukā 'ua ē i 'akapē'ea i 'akaora'ia ai aia, 
ACT.4.10	kia kite kōtou ē te tangata kātoatoa o Īserā'ela nei ē, tē tū nei tēia tangata nei i mua i a kōtou ma te māro'iro'i tikāi nō te ingoa o Iēsū Mesia nō Nāzarēta tā kōtou i 'akasātauro, ē tā te Atua i 'akatū mai mei te mate maira. 
ACT.4.11	Ko Iēsū rāi tēia
ACT.4.11	‘te toka i 'akava'ava'a'ia e kōtou, te aronga patu 'are,
ACT.4.11	kua 'akariro'ia i'o nei rā 'ei toka ti'avā.’
ACT.4.12	Ē kāre rava 'oki 'e rāvenga ora i roto i tēta'i kē 'ua atu. Kāre katoa 'oki 'e ingoa kē 'ua atu i raro ake i tēianei rangi tei 'ōronga'ia mai ki te au tangata nei kia 'akaora'ia tātou nei.”
ACT.4.13	Kua ūmere tikāi rātou i tō rātou kite'anga i te tū matakukore o Pētero rāua ko Ioane, ē tō rātou mārama katoa'anga ē, 'e ngā tangata 'āpi'ikore'ia ē te kitekore 'oki rāua. Ē kua 'ō'ō katoa rātou i a rāua ē, nō Iēsū rāi rāua. 
ACT.4.14	Ē i tō rātou kite'anga atu i te tangata 'akaora'ia ra i te tū'anga i tō rāua pae, kāre atura ā rātou tuatua 'ei pāto'i'anga atu. 
ACT.4.15	Kua 'akaue atura rātou i a rāua kia 'aere ki va'o mai i te 'uipā'anga kōnitara, ē kua 'uri'uri manako i'ora rātou i rotopū i a rātou 'ua'orāi, 
ACT.4.16	ē kua nā kō akera, “Ka 'akapē'ea atu tātou i tēianei ngā tangata nei? Kua kitea'ia 'oki e te kātoatoa tei no'o i Iērūsalēma nei ē, kua rave'ia tēta'i 'akairo vāvāria e rāua nei, ē kāre ā tātou rāvenga i te 'u'una. 
ACT.4.17	Inārā, kia kore e pararauare 'aere atu i rotopū i te 'iti tangata, e 'akamataku tātou i a rāua kia kore rava rāua e tuatua 'aka'ou ma tēia ingoa nei ki tēta'i 'ua atu tangata.”
ACT.4.18	Kua kāpiki 'aka'ou atura rātou i a rāua, ē kua 'akaue pakari atura i a rāua, auraka rava rāua e 'āpi'i 'ua atu ē auraka rava 'oki e tuatua 'ua atu i te ingoa o Iēsū. 
ACT.4.19	Kua pa'u maira a Pētero ē Ioane ki a rātou, “E 'akamanako meitaki kōtou ē, mē kua tika āina i mua i te aroaro o te Atua kia 'akarongo atu māua i a kōtou na, ē auraka i te Atua. 
ACT.4.20	Kāre 'oki e rauka i a māua kia kore e tuatua i tā māua i kite ana ē tā māua i 'akarongo ana.”
ACT.4.21	Kua 'akamataku 'aka'ou atu rāi rātou i a rāua ē kua tuku atura kia 'aere. Kāre 'oki rātou i kite ē ka 'akapē'ea rātou mē 'akautunga i a rāua, nō te mea, tē 'akakakā 'ua ra te tangata kātoatoa i te Atua nō tēia tei tupu. 
ACT.4.22	Tei runga ake 'oki te mata'iti o te tangata tei 'akaora'ia e taua semeio ra i te 'ā nga'uru.
ACT.4.23	Ē kia tuku'ia atu a Pētero rāua ko Ioane, 'aere atura rāua ki tō rāua 'ua'orāi 'iti tangata, ē 'akakite atura i tā te kau ta'unga nunui ē te aronga pakari ra i tuatua mai ana ki a rāua ra. 
ACT.4.24	Ē i tō rātou 'akarongo'anga, kua tāteitei atura rātou i tō rātou reo ki te Atua ma te ngākau 'okota'i, nā kō akera, “E te 'Atu, ko koe tei 'anga i te rangi ē te 'enua nei, te moana ē te au mea kātoatoa i roto i a rātou ra. 
ACT.4.25	Ko koe 'oki tei tuatua mai ma te Vaerua Tapu nā roto i te va'a o tō'ou tāvini, tō mātou metua ra ko Dāvida ē,
ACT.4.25	‘'E a'a te au 'ētene i roto riri 'ua ai,
ACT.4.25	ē te au 'iti tangata nei i manako 'ua ai i te au 'akakoro'anga pu'apingakore?
ACT.4.26	Kua tū te au ariki o te ao nei ki runga,
ACT.4.26	ē kua tā'okota'i mai te au tūtara
ACT.4.26	e mārō i te 'Atu ē tāna i 'akatā'inu ra.’
ACT.4.29	Ē tēianei, e te 'Atu ē, e 'ākara mai koe i tā rātou nei au tāmataku'anga mai, e 'ōronga 'ua mai ki tō'ou na au tāvini i te kaumaiti tikāi kia ako rātou i tā'au na tuatua, 
ACT.4.30	ē kia rave'ia te 'akaora'anga nā roto i te 'akatika'anga i tō'ou na rima, ē kia tupu te au 'akairo ē te au mea ūmere nā roto i te ingoa o tō'ou tāvini tapu ra ko Iēsū.”
ACT.4.31	E oti akera tā rātou pure'anga, kua ngāueue i'ora te ngā'i i 'uipā ai rātou, ē kua 'akakī'ia mai rātou rava rāi e te Vaerua Tapu, ē kua ako i'ora i te tuatua a te Atua ma te matakukore.
ACT.4.33	Ē kua tinamou atu rāi te au 'āpōsetolo i te tuku'anga atu i tō rātou kite'anga i te tū'aka'ou'anga o te 'Atu o Iēsū ma te mana ma'ata. Ē 'e aro'a ma'ata 'oki tei runga i a rātou kātoatoa. 
ACT.4.34	Koia 'oki, kāre e 'okota'i i ō rātou i ngere; ko te aronga rā 'oki ē 'e kāinga, mē kāre, 'e 'are tō rātou, kua 'oko atura i te reira, ē kua 'apai maira i te moni 'oko, 
ACT.4.35	ē tuku atura ki te pae vaevae o te au 'āpōsetolo ra. E tu'a'ia i'ora ki te kātoatoa kia tau ki te tū ngere o te tangata tātakita'i.
ACT.4.36	Ko Iōsēpha, 'e Ngāti Levi nō Kūpero mai, tei tapa'ia e te au 'āpōsetolo ra ē, ko Bānaba (ko te 'āite'anga ko te Tamaiti o te 'Akapūma'ana'anga). 
ACT.4.37	'E kāinga tōna, ē kua 'oko atura aia i te reira, ē 'apai maira i te moni ē tuku atura ki te pae vaevae o te au 'āpōsetolo ra.
ACT.5.1	Ko tēta'i tangata ra ko Ānania te ingoa, ma tāna va'ine ko Saphīra, 'oko katoa atura i tēta'i kāinga, 
ACT.5.2	ē kua 'akapae i'ora aia i tēta'i pae o te moni 'oko, ma te kite katoa o tāna va'ine, ē 'apai maira 'oki i tēta'i pae, ē tuku atura ki te pae vaevae o te au 'āpōsetolo ra. 
ACT.5.3	Kua karanga atura a Pētero, “E Ānania, 'e a'a a Sātani i 'akakī ei i tō'ou ngākau kia pikika'a koe i te Vaerua Tapu, ē i 'akapae ei koe i tēta'i tu'anga o te moni 'oko o te kāinga na? 
ACT.5.4	Kāre āinei nō'ou rāi te kāinga i mua ake i te 'oko atu'anga? Ē i muri ake i te 'oko atu'anga ra, kāre āinei tei a koe rāi te moni 'oko? 'E a'a 'oki koe i 'akatupu ei i tēnā na 'anga'anga ki roto i tō'ou ngākau? Ko te Atua 'oki tā'au i pikika'a, kāre ē ko te tangata 'ua.” 
ACT.5.5	Ē i te 'akarongo'anga mai a Ānania i taua tuatua ra, topa i'ora ki raro, unu'i rava akera. E roko'ia atura te kātoatoa tei 'akarongo ra e te mataku ma'ata. 
ACT.5.6	Kua tū akera te au tangata 'ōu ra, 'opa i'ora i aia, 'apai atura ki va'o, e tanu atura.
ACT.5.7	Mei te toru pa'a ora i muri i'o ake, kua tomo maira tāna va'ine ki roto. Kāre 'oki aia i kite ake i tei tupu ra. 
ACT.5.8	Kua tuatua atura a Pētero ki aia, “E 'akakite mai ki āku, ko tēia āinei te tūtaki i te kāinga tā kōrua i 'oko atu?”
ACT.5.8	Kua pa'u maira aia, “Āe, ko tēia te tūtaki.”
ACT.5.9	Kua tuatua atura a Pētero ki aia, “'E a'a kōrua i 'akatika ai i rotopū i a kōrua i te tīmata atu i te Vaerua o te Atua? Inā, tei te ngūtupa mai nei te vaevae o te au tangata i tanu i tō tāne na, ē nā rātou katoa koe e 'apai ki va'o.” 
ACT.5.10	Kua topa i'ora aia i reira rāi ki raro i tō Pētero vaevae, e unu'i rava akera. Ē kia tomo maira te au tangata 'ōu ra ki roto, kua kite atura i taua va'ine i mate ra, ē kua 'apai katoa rātou i aia ki va'o, ē tanu atura ki te pae o tāna tāne ra. 
ACT.5.11	Roko'ia atura taua 'ēkālēsia katoa ra e te mataku ma'ata, ē pērā katoa te aronga i 'akarongo i taua au mea ra.
ACT.5.12	'E mānganui te au 'akairo ē te au mea ūmeremere i rave'ia e te rima o te au 'āpōsetolo i rotopū i te 'iti tangata ra. Ē kua mātau te aronga 'akarongo kātoatoa i te putuputu mai ma te manako 'okota'i ki roto i te porotito o Sōlomona. 
ACT.5.13	Kāre tēta'i 'ua atu o te aronga kē ra i tae i te tōpiri atu ki a rātou; inārā, kua manako meitaki te tangata kātoatoa i a rātou. 
ACT.5.14	Kua kāpiti'ia atura te aronga tei 'irinaki i te 'Atu 'e mānganui, te au tāne ma te au va'ine katoa ra. 
ACT.5.15	Ē ko te 'openga i'ora, kua 'apai maira rātou i te aronga maki ki va'o ki te pae arāta'a ra, ē tuku atura ki runga i te au ro'i rikiriki ē te au ro'i 'apaipai ra, pēnei 'ua ake, ko te tāpoki'ia mai tēta'i o rātou e te ata o Pētero i tōna 'aere'anga mai nā reira a'o. 
ACT.5.16	Kua 'aere katoa maira te au tangata 'e mānganui nō te au 'ōire i vaitata ki Iērūsalēma ra ma te 'apai mai i te aronga maki ē te aronga i tāmanamanatā'ia e te au vaerua vi'ivi'i ra; ē kua 'akaora'ia rātou kātoatoa.
ACT.5.17	Kua tae maira te Ta'unga Ma'ata ra ē te aronga katoa i kāpiti ki aia ra, koia 'oki te pupu o te au Sādukea ra; kua kī rava rātou i te vare'ae pukupuku, 
ACT.5.18	ē kua mou maira i te au 'āpōsetolo, titiri atura i a rātou ki roto i te 'are 'āuri. 
ACT.5.19	Nā tēta'i 'āngela rā a te 'Atu i 'e'eu i te au ngūtupa o te 'are 'āuri i te pō, ē kua arataki maira i a rātou ki va'o, nā kō atura, 
ACT.5.20	“E 'aere, e tū ki roto i te 'iero, ē e 'akakite atu ki te tangata i te au tuatua rava rāi o tēianei ora 'ōu.” 
ACT.5.21	Kua 'akarongo i'ora rātou, ē i te pōpongi 'ākirāta kua tomo atura ki roto i te 'iero ē kua 'akamata atura i te 'āpi'i.
ACT.5.21	Kia tae mai te Ta'unga Ma'ata ra ē te aronga i kāpiti ki aia ra, kua 'akaputuputu maira rātou i te Sūnēderi, koia 'oki te kōnitara pūpū o te au tamariki o Īserā'ela ra, ē kua tono atura i te au karere ki te 'are 'āuri e tiki mai i te au 'āpōsetolo. 
ACT.5.22	I tō rātou tae'anga atu ki te 'are 'āuri, kāre taua au tāvini ra i kite i te au 'āpōsetolo i roto, kua 'oki atura rātou e 'akakite, 
ACT.5.23	nā kō atura, “Kua kite mātou ē, kua tōpiri mou meitaki'ia te 'are 'āuri, tē tū 'ua rāi te au tiaki i te pae o te au ngūtupa; inārā, i te 'e'eu'anga'ia ra, kāre rava 'e tangata e kitea'ia i roto.” 
ACT.5.24	Kia 'akarongo te rangatira o te 'iero ē te kau ta'unga nunui ra i te reira tuatua, kua vā ma'ata atura ē 'ēumiumi i'ora ē, 'e a'a tei tupu. 
ACT.5.25	Kua tae maira tēta'i tangata e 'akakite ki a rātou, “Inā, ko te au tangata tā kōtou i titiri atu ana ki roto i te 'are 'āuri, tē tū mai nei rātou i roto i te 'iero ē tē 'āpi'i maira i te tangata.” 
ACT.5.26	Kua 'aere atura te rangatira ma tōna au tāvini ē kua arataki maira i te au 'āpōsetolo, kāre rā ma te rima ririnui, nō te mea, kua mataku rātou i te 'iti tangata ko te pē'i'ia ā'ea rātou 'ua'orāi ki te toka.
ACT.5.27	Kia arataki maira rātou i te au 'āpōsetolo, kua tuku atura i a rātou ki mua i te Sūnēderi, ē kua ui atura te Ta'unga Ma'ata ki a rātou, 
ACT.5.28	nā kō atura, “Kāre āinei mātou i 'akaue pakari atu ana ki a kōtou ē, auraka rava kōtou e 'āpi'i atu ma tēia ingoa nei? Ē inā, kua 'akakī kōtou i a Iērūsalēma ki tā kōtou 'āpi'i'anga, ē tē 'inangaro nei kōtou kia 'aere mai te toto o tēianei tangata ki runga i a mātou nei!”
ACT.5.29	Kua pa'u maira a Pētero ē te au 'āpōsetolo, nā kō maira, “Kia kauraro'ia te Atua nā mua e tikāi, auraka te tangata ra. 
ACT.5.30	Nā te Atua o tō tātou 'ui tupuna i 'akatū mai i a Iēsū ki runga, tā kōtou i tāmate nā roto i te pātiti'anga ki runga i te rākau. 
ACT.5.31	Ko ia tā te Atua i 'akateitei ake nei ki tōna rima katau, 'ei arataki ē 'ei 'akaora mou, kia 'ōronga mai aia i te tatarā'ara ē te 'akakore'angā 'ara ki a Īserā'ela. 
ACT.5.32	Ko mātou nei 'oki te kite o tēia au tuatua nei, ē pērā katoa te Vaerua Tapu tā te Atua i 'ōronga mai ki te au tangata e kauraro atu nei i aia.”
ACT.5.33	I te 'akarongo'anga rātou i te reira, kua riri tikāi rātou ē kua 'inangaro i te tāmate i te au 'āpōsetolo. 
ACT.5.34	Kua tū akera tēta'i Phārīsea ki runga i taua Sūnēderi ra, ko Gāmaliela te ingoa, 'e pū'āpi'i rongonui aia ē te 'akangāteitei'ia e te au tangata rava rāi. Kua 'akaue atura aia kia arataki'ia te au 'āpōsetolo ki va'o kia roa poto ake. 
ACT.5.35	Ē kua karanga atura aia ki te 'uipā'anga: “E te au tangata nō Īserā'ela nei, e matakite i a kōtou 'ua'orāi i tā kōtou ka rave ki tēnā na au tangata. 
ACT.5.36	I tēta'i tuātau i topa ki muri, i tū mai ana a Teuda ki runga ma te tuatua ē, 'e tangata ma'ata aia; ē mei te 'ā 'ānere pa'a tangata tei kāpiti katoa atu ki aia. Kua tāmate'ia rā aia, ē te kātoatoa tei 'āriki i aia ra, kua pue'urikiriki kē atura ia, pou tākiri atura. 
ACT.5.37	I muri ake i aia, kua tū maira a Iūda nō Galilea ki runga i te au rā o te tārē'anga, ē kua tāruru i te au tangata 'e mānganui ki muri i aia ra; kia mate rā aia ra, kua 'akanga'oro katoa'ia te kātoatoa tei āru atu i aia ra. 
ACT.5.38	Ē tēianei, tē karanga atu nei au ki a kōtou, auraka e tāmanamanatā i tēnā na au tangata, ē e tuku atu i a rātou; nō te mea, mē nā te tangata 'ua tēia 'akakoro'anga ē tēia 'anga'anga nei, ka ngaro 'ua ia; 
ACT.5.39	mē nā te Atua rā, kāre rava e rauka i a kōtou i te ārai i a rātou. Ko te riro ā'ea 'oki kōtou 'ei aronga tamaki atu i te Atua.”
ACT.5.39	Kua 'āriki atura rātou i tāna. 
ACT.5.40	Kua kāpiki 'aka'ou i'ora rātou i te au 'āpōsetolo, pāpā atura; e oti akera, kua 'akaue atura i a rātou, auraka rava e tuatua 'aka'ou atu i te ingoa o Iēsū, ē kua tuku atura i a rātou.
ACT.5.41	'Aere atura te au 'āpōsetolo ma te rekareka mei kō mai i te Sūnēderi, i te mea kua manako'ia rātou e te Atua ē, e tau rātou i te tākinga kino'ia nō tōna ra ingoa. 
ACT.5.42	Ē kāre 'e rā i tukua e rātou i te 'āpi'i'anga atu ē te tūtū 'aere'anga atu i te tuatua meitaki ē, ko Iēsū, ko te Mesia aia. I 'akapērā 'oki rātou i roto i te 'iero, ē pērā katoa i tērā 'are ē i tērā 'are.
ACT.6.1	Ē i taua au rā ra, tē ma'ata 'ua maira te au pipi ra, kua tarotaro i'ora te 'Ēbera reo Eleni i te 'Ēbera tumu, nō te mea, kāre i 'ākono meitaki'ia tā rātou au va'ine taka'ua i te tu'a'anga 'apinga i te au rā katoa ra. 
ACT.6.2	Ē kua 'akaputuputu maira te ta'i nga'uru mā rua ra i te au pipi 'e mānganui, ē kua nā kō atura, “Kāre i te mea tau i a mātou kia kōpae i te ako'anga i te tuatua a te Atua, ka raverave ei i te au kaingākai ra. 
ACT.6.3	Ē tēnā na, e te au taeake, e kimi mai kōtou mei rotopū i a kōtou 'ua'orāi e 'itu au tangata rongo meitaki, tei kī i te Vaerua ē te pakari, ko tā mātou ia e 'akatao'onga nō te reira 'anga'anga. 
ACT.6.4	Kāreka mātou nei, ka 'akatinamou mātou i te pure ē te ako'anga.”
ACT.6.5	Mareka rava atura te au tangata kātoatoa i te reira tuatua ē kua 'iki i'ora rātou i a Setephano, 'e tangata kī i te Vaerua Tapu ē te 'akarongo ma'ata, ē Philipa, ē Porokoro, ē Nikanora, ē Timona, ē Paremena, ē Nikolao, 'e tangata tei 'āriki i te 'ākono'anga Ngāti Iūda, nō Ānētiōka mai. 
ACT.6.6	Ko tā rātou ia i tuku atu ki mua i te au 'āpōsetolo ra, ē i muri ake i te pure'anga, kua tuku atura te au 'āpōsetolo i tō rātou rima ki runga a'o i a rātou ra.
ACT.6.7	Pararauare atura te tuatua a te Atua. 'E ma'ata rava atura 'oki te au pipi i Iērūsalēma ra, ē 'e mānganui katoa 'oki te kau ta'unga i 'āriki i te 'akarongo ra.
ACT.6.8	Ē ko Setephano tei kī i te aro'a 'ua ē te mana ririnui, rave atura i te au mea ūmeremere ē te au 'akairo ma'ata i rotopū i te au tangata ra. 
ACT.6.9	Kua tū akera tēta'i pae tangata o te sūnago tei tapa'ia ra ē nō te Libetino, ē tō Kurene, ē tō Ālekānētēria, ē tō Kilikia ē Āsia, i te taumārō'anga mai ki a Setephano, 
ACT.6.10	inārā, kāre atura i rauka i a rātou i te pāto'i atu i te pakari ē te vaerua o tāna i tuatua ra. 
ACT.6.11	Kua tiki atura rātou i ēta'i tangata kia tuatua pikika'a ē, “Kua 'akarongo mātou i aia i te tuatua'anga i te tuatua 'akakino i a Mōse ē te Atua!” 
ACT.6.12	Ē kua tāoriori atura rātou i te tangata ē te aronga pakari ē te au Pū'āpi'i Ture, ē kua 'aere maira rātou ki aia ē kua 'opu maira i aia, ē kua arataki atura i aia ki mua i te Sūnēderi. 
ACT.6.13	Ē kua tuku atura 'oki i te au kite pikika'a ra ko tei tuatua ē, “Kāre tēianei tangata e tukutuku i te tuatua mai i te au tuatua 'akakino i tēianei ngā'i tapu ē te Ture. 
ACT.6.14	Kua 'akarongo 'oki mātou i aia i te tuatua'anga ē, ‘Ka pou tēianei ngā'i i taua Iēsū o Nāzarēta ra ē ka 'akatūkē'ia te au peu tā Mōse i tuku mai ki a tātou nei.’ ” 
ACT.6.15	Ē tē tīroi matariki maira rātou kātoatoa i roto i te Sūnēderi ra i aia, kite atura i tōna mata mei te mata rāi o te 'āngela ra.
ACT.7.1	Kua ui maira te Ta'unga Ma'ata ra ki a Setephano, “'E tika āinei tēia au 'aka'apa'anga?”
ACT.7.3	ē kua nā kō maira ki aia ē, ‘E 'akaruke ana koe i tō 'enua ē tō'ou kōpū tangata, e 'aere ki te 'enua tāku ka 'akaāri atu ki a koe na.’ 
ACT.7.4	I reira, kua 'aere maira aia mei te 'enua maira o tō Kālēdea, e no'o i'ora ki Hārana. I muri ake i te matenga o tōna metua tāne, kua arataki maira te Atua i aia mei reira mai ki tēianei 'enua e no'o'ia e kōtou nei. 
ACT.7.5	Kāre rā te Atua i 'ōronga 'ua atu i tēta'i pae kāinga, mei te 'okota'i tapuae vaevae i te ma'atama'ata 'ei ipukarea nōna i tēianei 'enua; kua taputo'u mai rā aia ē, ka 'ōronga mai aia i tēia 'enua nōna ē tōna 'uānga ā muri ake, noa atu 'oki ē, kāre ake rāi āna tamaiti i taua tuātau ra. 
ACT.7.6	Kua nā kō maira 'oki te Atua ki aia ē, ‘Ka riro tō'ou 'uānga 'ei tuitārere i te 'enua kē, ē ka 'ope rātou i te 'aka'āō'ia ē te tākinga kino'ia nō te au mata'iti e 'ā 'ānere.’ 
ACT.7.7	Ē kua tuatua maira te Atua, ‘Ka 'akavā au i te 'iti tangata te ka 'akatuika'a mai i a rātou, ē i muri ake i ēia nei mea e 'aere mai ei rātou mei taua 'enua ra, ē ka 'akamori mai rātou i āku i konei.’ 
ACT.7.8	Ē kua tuku maira te Atua i te kōreromotu o te peritome ki aia ra. I reira, 'ānau akera tā Āberahāma ko Īsā'aka, ē kua peritome'ia i'ora aia i te pō varu ra; ē 'ānau akera tā Īsā'aka ko Iākōba, ē kua peritome'ia i'ora aia; ē kua pērā katoa a Iākōba ra i te 'ui tupuna rongonui tino nga'uru mā rua ra.
ACT.7.10	ē kua 'akaora i aia mei roto mai i tōna katoa ra au mate, ē kua 'ōronga mai i te meitaki ē te pakari nōna i mua i te aroaro o Phārao, te ariki o Aiphiti ra; ē kua 'akariro atura i aia 'ei tūtara nō Aiphiti ē tōna katoa ra ngutu'are tangata. 
ACT.7.11	Kua roko'ia i'ora te 'enua kātoatoa ra ko Aiphiti ē Kanaana e te onge ē te mate ma'ata; ē kāre rava akera a tō tātou 'ai metua kai i rauka. 
ACT.7.12	Kia 'akarongo rā a Iākōba ē, 'e sītona tei Aiphiti, kua tono atura aia i tō tātou 'ai metua i te 'aerenga mua. 
ACT.7.13	E tae akera ki te rua o te 'aerenga, kua 'akakite maira a Iōsēpha i aia ki tōna 'ai tuakana, ē kua nakiro katoa'ia te kōpū tangata o Iōsēpha e Phārao ra. 
ACT.7.14	I reira, kua unga atura a Iōsēpha i a rātou ē tiki mai i tōna metua tāne ra i a Iākōba ē tōna kōpū tangata, e 'itu nga'uru mā rima te kātoatoa. 
ACT.7.15	Kua 'aere maira a Iākōba ki raro i Aiphiti. Kua mate i'ora aia ē tō tātou 'ai metua katoa ra. 
ACT.7.16	Ē kua 'apai'ia atura tō rātou kōpapa ki Sēkema, ē tuku'ia atura ki roto i te tanumanga tā Āberahāma i 'oko mai ki tēta'i tu'anga moni mei te 'ānau tamāroa mai a Hāmora i Sēkema ra.
ACT.7.18	e tae akera ki te tupu'anga mai o tēta'i ariki kē tei kore i kite i a Iōsēpha. 
ACT.7.19	Kua rave i'ora aia i te 'anga'anga tāpikipiki ki tō tātou 'iti tangata, ē kua tīnaimate atura i tō tātou 'ai metua, kia 'akaruke 'ua i tā rātou tamariki ki va'o kia mate rātou. 
ACT.7.20	I te reira tuātau 'oki tō Mōse 'ānau'anga mai. 'E tamaiti pingapingareka tikāi 'oki aia ki te Atua, ē kua utuutu'ia aia e toru mārama ki roto i te 'are o tōna metua. 
ACT.7.21	Ē kia 'akaruke 'ua'ia aia ki va'o ra, kua rave maira te tamā'ine a Phārao i aia ē kua utuutu atura i aia 'ei tamaiti nāna 'ua'orāi. 
ACT.7.22	Kua 'āpi'i'ia i'ora a Mōse ki te au peu pakari kātoatoa a tō Aiphiti ra; ē 'e mana ririnui tōna i roto i tāna tuatua ē tāna au 'anga'anga.
ACT.7.24	E kite atura a Mōse i tēta'i o rātou i te tākinga kino'anga'ia, kua pāruru atura aia i aia, ē kua tā atura i te tangata Aiphiti 'ei tūtaki nō tei tākinga kino'ia ra. 
ACT.7.25	Kua manako 'oki a Mōse ē, kua nakiro tōna 'iti tangata ē, tē tā'anga'anga maira te Atua i aia 'ei 'akaora i a rātou; kāre rā rātou i mārama. 
ACT.7.26	I tērā a'o mai rā, kia 'aere 'aka'ou mai aia ki ō rātou ra, tē kukumi ra 'oki 'e tokorua, ē kua vavao atura aia i a rāua kia 'aka'au rāua, ē kua nā kō atura, ‘E tama mā, 'e taeake rāi kōrua; 'e a'a kōrua i tākinga kino ei i a kōrua 'ua'orāi?’ 
ACT.7.27	Ko te tangata rā e tākinga kino ra i tōna taeake, kua 'ōpara maira aia i a Mōse, nā kō maira, ‘Nā 'ai koe i 'akariro 'ei tūtara ē 'ei 'akavā i a mātou nei? 
ACT.7.28	Ka tāmate mai āina koe i āku, mei tā'au i tāmate atu i te tangata Aiphiti i nana'i?’ 
ACT.7.29	I tō Mōse 'akarongo'anga i tēianei tuatua, kua 'oro kē atura aia ki Mīdiana; no'o tuitārere atura aia ki reira ra. E 'ānau akera e rua tamariki tamāroa nāna ki reira ra.
ACT.7.31	I te kite'anga atu aia i taua mea ra, kua ūmeremere 'ua atura aia. Ē kia 'akavaitata atu aia ki te pū ngāngā'ere kia 'ākara ra, kua puta maira te reo o te 'Atu ki aia ra, 
ACT.7.32	nā kō maira, ‘Ko au te Atua o tō 'ai metua ra, te Atua o Āberahāma, ē te Atua o Īsā'aka, ē te Atua o Iākōba.’ Kua rūtete i'ora a Mōse i te mataku, ē kāre akera aia e tae i te 'ākara atu. 
ACT.7.33	Kua tuatua maira te 'Atu ki aia, ‘Ka kiriti ana i te tāmaka i tō vaevae na, nō te mea, ko te ngā'i tā'au e tū na, 'e one tapu ia. 
ACT.7.34	Kua kite tikāi 'oki au i te mate o tōku 'iti tangata i Aiphiti, ē kua 'akarongo au i tō rātou ngunguru'anga, ē kua 'eke mai nei au ki raro nei e 'akaora i a rātou. Ē tēianei, 'aere mai, ka tono au i a koe ki Aiphiti.’
ACT.7.36	Nāna 'oki i arataki mai i a rātou ki va'o ē te raverave'anga atu i te au mea ūmeremere ē te au 'akairo i te 'enua Aiphiti ra ē i te Tai Muramura, ē te 'ā nga'uru mata'iti i a rātou i roto i te mēdēbara ra. 
ACT.7.37	Ko te Mōse rāi tēia tei karanga atu ki te tamariki a Īserā'ela ē, ‘Ka 'akatupu mai tō kōtou Atua i tēta'i peroveta nō kōtou mei roto mai i tō kōtou 'ai taeake na, mei āku katoa nei rāi te tū.’ 
ACT.7.38	Ko te Mōse katoa rāi tēia i roto i te putuputu'anga o Īserā'ela i te mēdēbara ra ma tō tātou 'ai metua, ē te 'āngela i te tuatua'anga mai ki aia i te maunga ra i Sinai, ko ia rāi tei 'āriki i te tuatua ora e tuku mai nā tātou ra.
ACT.7.39	“Ko ia rāi tei kore tō tātou 'ai metua i 'inangaro i te kauraro atu i aia, kua kōpae atura rātou i aia ē kua 'āriuriu atura tō rātou ngākau ki Aiphiti, 
ACT.7.40	nā kō atura ki a Āārona ra, ‘E rapa mai koe i ēta'i atua nō tātou 'ei 'aere nā mua i a tātou, nō te mea ē, kāre tātou i kite ē, 'e a'a tei tupu ki taua tangata ra ko Mōse tei arataki mai i a tātou mei roto mai i te 'enua ra ko Aiphiti.’ 
ACT.7.41	Kua ma'ani i'ora rātou i tēta'i punua puakatoro i aua ngā rā ra, ē kua 'apai atura i te 'ātinga ki taua 'ītoro ra, ē kua tārekareka atura rātou i tā tō rātou 'ua'orāi au rima i 'anga'anga ra. 
ACT.7.42	Kua 'āriu kē atura te Atua ē kua 'akaruke maira i a rātou kia 'akamori i te nuku o te rangi ra; mei tei tātā'ia ki roto i te puka a te au peroveta ra ē,
ACT.7.42	‘E te ngutu'are o Īserā'ela ē, i 'apai mai āina kōtou
ACT.7.42	i te au 'ānimara tā'ia ē te au 'ātinga nāku
ACT.7.42	i te au mata'iti e 'ā nga'uru i te mēdēbara ra?
ACT.7.43	I tēianei rā, kua 'apai kōtou i te pū'ākapa o Moloka,
ACT.7.43	ē te 'ētū o tō atua na ko Rēphana,
ACT.7.43	ngā 'ītoro tā kōtou i ma'ani 'ei 'akamori'anga ra.
ACT.7.43	Ka 'akaātea kē atu au i a kōtou ki kō atu i a Bābulōnia ra.’
ACT.7.45	I te rauka'anga mai te reira, kua 'apai maira tō tātou 'ai metua i te reira i raro ake i te 'akatere'anga a Iōsua ra ki te 'enua o te au 'iti tangata tei riro mai i a rātou, ē tā te Atua i 'akaātea atu mei mua atu i te aroaro o tō tātou 'ai metua ra. Kua vai maira te pū'ākapa e tae rava ake nei ki te tuātau o Dāvida, 
ACT.7.46	tei mareka'ia mai e te Atua ra, ē kua pati atura aia kia 'akatika'ia mai kia 'akatū aia i tēta'i 'iero nō te Atua o Iākōba. 
ACT.7.47	Nā Sōlomona rā i 'akatū i tēta'i 'are nōna.
ACT.7.48	“Kāre rā tei Teitei Rava e no'o ana ki roto i te 'iero i ma'ani'ia e te rima tangata ra, mei tei tuatua'ia maira e te peroveta ē,
ACT.7.49	ē ko te 'enua tōku taka'inga vaevae.
ACT.7.49	'E a'a te tū o tā kōtou 'are ka 'akatū nōku,’ i nā te 'Atu ei,
ACT.7.49	‘mē kāre ra, 'e a'a tēia ngā'i 'akangāro'i'anga nōku ra?
ACT.7.50	Kāre āinei ē nā ōku rima i 'anga i te 'apinga tini rava rāi nei?’
ACT.7.52	Ko 'ai i te au peroveta ra tei kore i tākinga kino'ia e tō kōtou 'ai metua ra? Kua tāmate katoa rātou i te aronga i 'akakite mamao mai i te 'aere'anga mai o taua Tangata Tuatuatika ra. Ko kōtou rā tei tuku pikika'a atu ē tei tāmate rava atu i aia. 
ACT.7.53	Ko kōtou rāi 'oki tei mou i te Ture tei tuku'ia mai nā roto i te au 'āngela ra, ē kāre ake nei rāi kōtou i 'ākono 'ua atu.”
ACT.7.54	Ē i te 'akarongo'anga mai rātou i aua tuatua ra, kua riri rava akera rātou i aia, ē kua pākatikati akera ō rātou ni'o. 
ACT.7.55	Kāreka a Setephano ra, kua kī aia i te Vaerua Tapu. Ē kua 'ākara tāmou tika atura aia ki runga i te rangi, ē kite atura aia i te kakā o te Atua ē i a Iēsū i te tū'anga i te rima katau o te Atua ra. 
ACT.7.56	Ē kua nā kō akera aia, “Inā, tē kite atu nei au i te rangi i te 'akatu'era'anga'ia mai, ē te Tamaiti a te Tangata i te tū'anga i te rima katau o te Atua ra.”
ACT.7.57	Kua kāpiki nui maira rātou, mōmani i'ora i tō rātou taringa, ē 'oro viviki 'ua maira rātou kātoatoa ki runga i aia, 
ACT.7.58	ē kua tūraki atura i aia ki va'o mai i taua 'ōire ra, pēpē'i i'ora i aia ki te toka. Ē ko te au kite rā, kua vai'o maira 'oki i tō rātou kāka'u ki te pae vaevae o tēta'i tangata 'ōu ra, ko Saula te ingoa. 
ACT.7.59	Kua pēpē'i i'ora rātou i a Setephano ki te toka, i aia e pure 'ua ra i te nā kō'anga ē, “E te 'Atu, ē Iēsū ē, e 'āriki mai i tōku nei vaerua.” 
ACT.7.60	Tūturi i'ora aia, ē kua kāpiki 'ua atura aia ma te reo ma'ata, “E te 'Atu ē, auraka tēianei 'ara e i'o mai ki a rātou nei!” Ē tei te 'akapērā'anga ra aia, moe atura aia.
ACT.8.1	Ē kua tika i a Saula kia tāmate'ia a Setephano.
ACT.8.1	I taua rā tikāi ra, kua tupu atura tēta'i tākinga kino'anga ma'ata i te 'ēkālēsia i Iērūsalēma ra. Kua pue'urikiriki kē atura te aronga 'akarongo rava rāi e pini rava akera a Iūdea ē Sāmāria ra, māri 'ua ko te au 'āpōsetolo ra. 
ACT.8.2	Nā ēta'i tangata 'ākono Atua i tanu i a Setephano ē kua 'eva'eva rātou i aia.
ACT.8.4	Ko taua aronga rā i pue'urikiriki kē ra, 'aere atura rātou ki tērā ngā'i ē ki tērā ngā'i ma te tūtū 'aere i te tuatua meitaki. 
ACT.8.5	Kua tae atura a Philipa ki tēta'i 'ōire o Sāmāria ē kua 'akakite atura i te Mesia ki a rātou. 
ACT.8.6	I tō rātou 'akarongo'anga i tā Philipa i tuatua ra, ē i tō rātou 'ākara'anga i te au 'akairo tāna i rave ra, kua piri tikāi te tangata 'e mānganui ki te reira tuatua ma te ngākau 'okota'i. 
ACT.8.7	'E ma'ata 'oki te au tangata 'e au vaerua vi'ivi'i tō rātou; ē kua 'aere maira taua au vaerua vi'ivi'i ra ki va'o ma te kāpikipiki ma'ata ra. Ē 'e ma'ata katoa te au tangata 'akangoru ē te au pirikoki i 'akaora'ia. 
ACT.8.8	Mareka rava akera taua 'ōire ra.
ACT.8.9	Ko tēta'i tangata rā i no'o roa i taua 'ōire ra, ko Simona te ingoa, kua vāvāria te au tangata o Sāmāria i aia, nō te mea i purepure ana aia. Ē tē tuatua ra aia ē, 'e tangata ma'ata rava aia. 
ACT.8.10	Kua piri te tangata kātoatoa ki aia mei tei ma'ata e tae 'ua atu ki tei iti, nā kō akera, “Ko tēianei tangata ko te mana atua ia, ko tei tapa'ia ē ko Te Mana Ma'ata.” 
ACT.8.11	Kua piri atura rātou ki aia, nō te mea, kua roa akera tō rātou vāvāria'anga'ia e tāna au peu purepure. 
ACT.8.12	Kia 'irinaki rā rātou i tā Philipa tūtū 'aere'anga i te tuatua meitaki o te bāsileia o te Atua ē te ingoa o Iēsū Mesia, kua bāpetīto'ia i'ora rātou, te au tāne ma te au va'ine katoa 'oki. 
ACT.8.13	Kua 'irinaki katoa maira a Simona, ē kia oti aia i te bāpetīto'ia, kua piri vaitata aia ki a Philipa ra, ē kua vāvāria'ia aia i te kite'anga i te au 'akairo ē te au 'anga'anga mana ma'ata tei rave'ia.
ACT.8.14	Kia 'akarongo akera te au 'āpōsetolo i Iērūsalēma ra ē, kua 'āriki tō Sāmāria i te tuatua a te Atua, kua tono atura rātou i a Pētero rāua ko Ioane ki Sāmāria ra, 
ACT.8.15	ē i tō rāua tae'anga ki reira, kua pure i'ora rāua nō rātou, kia 'ōronga'ia mai te Vaerua Tapu ki a rātou ra, 
ACT.8.16	nō te mea, kāre ake rāi aia i tō mai ake ki runga a'o i tēta'i o rātou ra; i bāpetīto 'ua'ia anake rā rātou i te ingoa o te 'Atu ra o Iēsū. 
ACT.8.17	I reira, kua tuku atura a Pētero ē Ioane i tō rāua rima ki runga a'o i a rātou, ē kua rauka i'ora i a rātou te Vaerua Tapu.
ACT.8.18	I tō Simona kite'anga ē, kua 'ōronga'ia mai te Vaerua Tapu nā roto i tō te ngā 'āpōsetolo tuku'anga i tō rāua rima ki runga a'o i te tangata, kua tao'i maira aia i te moni ki a rāua, 
ACT.8.19	nā kō maira, “E 'ō katoa mai i tēnā na mana nōku kia rauka te Vaerua Tapu i te tangata tāku ka tuku atu i ōku rima ki runga a'o.”
ACT.8.20	Kua pa'u atura a Pētero ki aia, “Kia riro atu tā'au moni ki te mate ē koe katoa na, ko koe i manako i te 'oko mai i te 'apinga aro'a a te Atua ki te moni! 
ACT.8.21	Kāre rava ā'au tu'anga ē te pu'apinga i roto i tēianei tuatua, nō te mea, kāre rava tō'ou ngākau i tika i mua i te aroaro o te Atua ra. 
ACT.8.22	Ē tēianei, e tatarā'ara koe i tēianei kino nō'ou na, ē e pure ki te 'Atu, pēnei ake, e 'akakore'ia mai tēianei 'akakoro'anga o tō'ou ngākau na. 
ACT.8.23	Tē kite nei 'oki au ē, kua kī koe i te vare'ae ma'ata, ē kua tā'ī'ī'ia koe i roto i te 'ere'ere tikakore ra.”
ACT.8.24	Kua pa'u maira i reira a Simona, “E pure kōrua ki te 'Atu nōku kia kore au e roko'ia e tā kōrua i tuatua na.”
ACT.8.25	E oti akera rāua i tā rāua 'akakite'anga atu ē te ako'anga atu i te tuatua a te 'Atu, kua 'oki maira rāua ki Iērūsalēma ma te tūtū 'aere'anga i te 'ēvangelia i te au 'ōire Sāmāria ra 'e mānganui.
ACT.8.26	Kua tuatua maira tēta'i 'āngela a te 'Atu ki a Philipa, nā kō maira, “Ka tū, e 'aere atu koe ki te pae i 'apatonga ra, ki te arāta'a e 'aere atura mei Iērūsalēma ki Gāza, te 'ōire i roto i te mēdēbara ra.” 
ACT.8.27	Tū akera aia ki runga, 'aere atura. Ē inā, ko tēta'i tangata Ētiōpia maira, 'e 'eunuka aia, 'e tangata mana rāi aia ki ō Kanadake, te ariki va'ine nō Ētiōpia ra. Ko ia te tiaki i te 'apinga tini nōna ra, ē i 'aere maira aia ki Iērūsalēma e 'akamori i te Atua, 
ACT.8.28	ē tē 'oki atura aia ki te kāinga. Tē no'o ra aia ki runga a'o i tōna kariota, ē tē tatau ra i tā Īsaia peroveta ra. 
ACT.8.29	Kua nā kō maira te Vaerua ki a Philipa, “Ka 'aere koe, e 'akapiri atu ki te pae i tērā ra kariota.” 
ACT.8.30	Kua 'oro atura a Philipa ki reira, e 'akarongo atura i aia i te tatau'anga i tā Īsaia peroveta ra, ē kua nā kō atura, “Tē mārama āina koe i tā'au e tatau na?”
ACT.8.31	Kua pa'u maira aia, “'E a'a e rauka ai i āku kia kore tēta'i tangata e 'akamārama mai i āku?” Ē kua pati maira aia i a Philipa kia kake mai aia e no'o ki tōna pae. 
ACT.8.32	Ko tēia te tākiato o te tuatua i tātā'ia ra tāna i tatau ra:
ACT.8.32	“Mei te māmoe i arataki'ia aia ki te tainga ra,
ACT.8.32	ē mei te punua māmoe e mūtēkī 'ua ki mua i te aroaro o tei pākoti i tōna 'uru'uru ra,
ACT.8.32	kāre 'oki tōna va'a i tuatua mai.
ACT.8.33	I 'akakore'ia te tuatua tika nāna i tōna tā'aka'aka'anga'ia ra.
ACT.8.33	Nā 'ai tōna uki e 'akakite?
ACT.8.33	Kua tīpū kē'ia 'oki tōna ora mei te 'enua nei.”
ACT.8.34	Kua tuatua maira te 'eunuka ki a Philipa, nā kō maira, “Tēia tāku ui'anga ki a koe, nō 'ai tēia tuatua tā te peroveta e tuatua mai nei? Nōna 'ua'orāi āinei, mē kāre, nō tēta'i tangata kē āinei?” 
ACT.8.35	Kua 'akamata atura a Philipa nā taua tākiato rāi o te tuatua i tātā'ia ra i te 'akakite atu ki aia i te tuatua meitaki nō Iēsū. 
ACT.8.36	Ē tē 'ā'āere ra rāua nā te arāta'a, tae atura rāua ki tēta'i vai. Ē kua karanga maira te 'eunuka, “Inā, 'e vai tēia! 'E a'a au nei e kore ei e bāpetīto'ia?”  
ACT.8.38	Kua 'akaue atura aia kia tāpū te kariota, ē kua 'eke atura rāua, ko Philipa ē te 'eunuka katoa ra ki raro i te vai, ē nā Philipa i bāpetīto i aia. 
ACT.8.39	Ē kia kake maira rāua ki runga mei raro mai i taua vai ra, kua rave maira te Vaerua o te 'Atu i a Philipa, ē kāre atura te 'eunuka i kite 'aka'ou i aia; 'aere atura aia i tōna 'aerenga ma te rekareka. 
ACT.8.40	Ē e kitea'ia atura a Philipa i Āzoto, ē kua tūtū 'aere aia i te 'ēvangelia i tōna 'aerenga nā roto i te au 'ōire kātoatoa, e tae rava atura aia ki Kaisarea.
ACT.9.1	Ko Saula rā, tē kī ra rāi 'oki tōna ngākau i te manako tāmataku ē te tāmate rava i te au pipi a te 'Atu ra, ē kua 'aere atura aia ki te Ta'unga Ma'ata ra 
ACT.9.2	ē kua pati atura ki aia i te au peapa 'akamana i aia ki te au sūnago i Dāmāseko ra, kia arataki tāpeka mai aia ki Iērūsalēma i te au tāne ma te au va'ine katoa tei kitea'ia e ia tei āru i te Mataara ra.
ACT.9.3	Ē kia vaitata atura aia i tōna 'aerenga ki Dāmāseko ra, kua 'akapini rava'ia akera aia e tēta'i mārama kakā nō kō mai i te rangi ra. 
ACT.9.4	Kua topa i'ora aia ki raro i te one, e 'akarongo atura i tēta'i reo i te nā kō'anga mai ki aia, “E Saula, e Saula, 'e a'a koe i tākinga kino mai ei i āku?”
ACT.9.5	Kua ui atura aia, “E te 'Atu, ko 'ai koe?”
ACT.9.5	Kua pa'u maira aia, “Ko au ko Iēsū, tā'au e tākinga kino mai nei. 
ACT.9.6	Ē tēianei, e tū ki runga, e 'aere ki roto i te 'ōire, ē ka 'akakite'ia mai rāi ki a koe 'e a'a tā'au ka rave e tikāi.”
ACT.9.7	Ko te au tangata i tere atu ma ia katoa ra, tū 'ua i'ora rātou ma te mūtēkī. Kua 'akarongo 'oki rātou i te reo, kāre rā rātou i kite i tēta'i 'ua atu tangata. 
ACT.9.8	Kua tū akera a Saula ki runga mei raro mai i te one, tē pu'era 'ua ra tōna mata, kāre rā aia i kite i tēta'i mea. Kua taki rima atura rātou i aia e tae atura rātou ki Dāmāseko ra. 
ACT.9.9	E toru rā aia i te matapō'anga; ē kāre aia i kaikai, ē kāre i inu ra.
ACT.9.10	Tei Dāmāseko tēta'i pipi, ko Ānania te ingoa. Ē kua tuatua maira te 'Atu ki aia i roto i tēta'i 'ōrama, “E Ānania!”
ACT.9.10	Kua pa'u atura aia, “E te 'Atu, tēia au.”
ACT.9.11+ACT.9.12	Kua nā kō maira te 'Atu ki aia, “E tū, e 'aere atu ki te arāta'a i tuatua'ia ra ē, ko te Mataara tika, ē i reira, i roto i te ngutu'are o Iūda ra, e kimi atu koe i tēta'i tangata nō Tāreso mai, ko Saula te ingoa. Inā 'oki, tē pure ra aia, ē i roto i te 'ōrama kua kite aia i tēta'i tangata (ē ko koe 'oki taua tangata ra, e Ānania) i te tomo'anga ki roto ē te tuku atu'anga i te rima ki runga a'o i aia, kia kite 'aka'ou aia.”
ACT.9.13	Kua pa'u atura a Ānania, “E te 'Atu, kua 'akarongo ake nei 'oki au nō runga i te reira tangata nā roto mai i te va'a o te tangata 'e mānganui, i te au kino 'e mānganui tāna i rave ki tō aronga tapu i Iērūsalēma ra, 
ACT.9.14	ē 'e mana 'oki tōna i konei nō kō mai i te kau ta'unga nunui ra nō te tāpeka i te au tangata kātoatoa tei 'aka'iki i tō ingoa na.”
ACT.9.15	Kua pa'u maira te 'Atu ki aia, “E 'aere atu koe, nō te mea, 'e 'āriki 'iki'ia 'oki tēia tangata nāku 'ei 'apai atu i tōku nei ingoa ki mua i te aroaro o te au 'ētene, ē te 'ui ariki, ē te tamariki nā Īserā'ela ra. 
ACT.9.16	Nāku 'oki e 'akaāri atu ki aia i te au mate 'e mānganui tāna ka mamae nō tōku nei ingoa e tikāi.”
ACT.9.17	Kua 'aere atura a Ānania, ē kua tomo atura ki roto i te 'are e no'o'ia ra e Saula, ē kua tuku atura i ōna rima ki runga a'o i a Saula, nā kō atura, “E taku taeake, kua tonokia mai au nei e te 'Atu, e Iēsū, tā'au i kite i te arāta'a i tō'ou 'aerenga mai, kia kite 'aka'ou koe ē kia 'akakī'ia koe i te Vaerua Tapu.” 
ACT.9.18	Ē i reira rāi, kua topa maira ēta'i mea mei runga mai i ōna mata, mei te una'i ika te tū; ē kua kite 'aka'ou atura aia. Tū akera aia ki runga ē kua bāpetīto'ia i'ora 'oki. 
ACT.9.19	Ē kia kai aia i te mānga, māro'iro'i 'aka'ou mai akera aia.
ACT.9.19	No'o i'ora a Saula i ēta'i rā ki te au pipi i Dāmāseko ra. 
ACT.9.20	Ē i taua au rā rāi, kua 'akamata atura aia i te tūtū'aere i roto i te au sūnago nō runga i a Iēsū ē, ko te Tamaiti aia nā te Atua.
ACT.9.21	Kua vāvāria i'ora te au tangata rava rāi i te 'akarongo ra, ē kua nā kō akera rātou, “Kāre āinei ē, ko te tangata tēia i tāmate i te aronga i 'aka'iki i tēianei ingoa i Iērūsalēma ra, ē ko tei 'aere mai 'oki ki konei e arataki tāpeka i a rātou ki te kau ta'unga nunui ra?”
ACT.9.22	Kua ma'ata 'ua atura tō Saula mana, ē kua tā'ī'ī i'ora te manako o te Ngāti Iūda i no'o i Dāmāseko ra nā roto i tāna 'akapāpū'anga ē ko Iēsū rāi te Mesia.
ACT.9.24	I 'akakite'ia rā ki a Saula tā rātou moetāpapa'anga. Kua 'ākara matariki atura 'oki rātou i te au ngūtupa o te 'ōire ra i te pō ē te ao e tāmate i a Saula. 
ACT.9.25	Kua rave i'ora rā tāna au pipi ra i aia, ē kua tuku atura rātou i aia ki raro mei runga mai i te patu 'ōire nā roto i te tāpora ma'ata i te pō ra.
ACT.9.26	E tae atura a Saula ki Iērūsalēma, kua tīmata atura aia i te kāpiti atu ki te au pipi ra. Kua mataku i'ora rātou kātoatoa i aia, nō te mea, kāre rātou i 'irinaki ē 'e pipi aia. 
ACT.9.27	Ko Bānaba rā, kua rave akera aia i a Saula ē kua arataki atura i aia ki te au 'āpōsetolo ra, ē kua 'akamārama atura aia ki a rātou ē, i 'akapē'ea a Saula i te kite'anga i te 'Atu i te arāta'a ra, ē i tā te 'Atu i tuatua mai ki aia ra, ē i 'akapē'ea katoa aia i te ako'anga i te ingoa o Iēsū i Dāmāseko ma te matakukore. 
ACT.9.28	Kua 'akamata atura a Saula i te 'ā'āere ma rātou katoa i Iērūsalēma, ē i te ako i te ingoa o te 'Atu ma te matakukore. 
ACT.9.29	Ē kua tuatua katoa atura aia ki te Ngāti Iūda reo Eleni ma te taumārō atu ki a rātou. Ko rātou rā, kua tīmata rātou i te tāmate i aia. 
ACT.9.30	Kia kite akera te au taeake i te reira, kua arataki atura rātou i aia ki Kaisarea, ē kua tono atura i aia ki Tāreso.
ACT.9.31	E 'au atura te 'ēkālēsia e pini rava ake a Iūdea, ē Galilea, ē Sāmāria kātoatoa, ē kua tupu atura ki te ma'ata. Kua 'ā'āere te 'ēkālēsia ma te mataku i te 'Atu ē kua pararauare nā roto i te tauturu o te Vaerua Tapu.
ACT.9.32	Tē tāpini 'aere ra a Pētero nā taua au tu'anga 'enua katoa ra, kua tae katoa atura aia ki te aronga tapu i no'o i Luda ra. 
ACT.9.33	Ē kua kitea atura e ia tēta'i tangata i reira, ko Ainea te ingoa, ka varu akera mata'iti i te 'aka'āvai 'ua'anga ki runga i te ro'i; 'e 'akangoru 'oki aia. 
ACT.9.34	Kua karanga atura a Pētero ki aia, “E Ainea, nā Iēsū Mesia i 'akaora mai i a koe. E tū ki runga, e ma'ani koe 'ua'orāi i tō'ou ro'i.” Ē kua tū akera a Ainea ki runga i reira rāi. 
ACT.9.35	Ē te aronga kātoatoa tei no'o i Luda ē Sārona ra, kua kite atura rātou i aia, ē kua 'āriu atura ki te 'Atu.
ACT.9.36	Tei Iōpa tēta'i pipi va'ine, ko Tābita te ingoa, ko Dōreka 'oki kia 'akatau'ia. Kua ma'ata rava 'oki tā taua va'ine ra 'anga'anga meitaki ē te 'ōronga'anga 'apinga aro'a. 
ACT.9.37	Kua roko'ia i'ora aia e te maki i taua ngā rā ra, ē mate rava atura. E oti akera aia i te 'ōrei'ia, vai'o atura rātou i aia ki roto i tēta'i pi'a i runga. 
ACT.9.38	Nō te vaitata 'oki i a Luda ki Iōpa, kua 'akarongo akera te au pipi ē, tei reira a Pētero. Kua tono atura rātou i e tokorua tangata ki aia e pati ki aia, “E 'aere mai ki a mātou, 'eia'a e tāvare.” 
ACT.9.39	Kua tū akera a Pētero, ē kua 'aere atura rātou katoa. Kia tae atura aia, kua arataki atura rātou i aia ki roto i taua pi'a i runga ra. Ē kua tū 'ua maira te au va'ine taka'ua rava rāi i tōna pae ma te auē ē te 'akaāriari'anga mai i te au pona ē te au kāka'u kē i roi'ia e Dōreka, i aia i no'o katoa ki ō rātou ra.
ACT.9.40	Kua tuku atura a Pētero i a rātou kātoatoa ki va'o, kua tuturi i'ora aia, pure atura. Kua 'uri atura aia ki taua kōpapa ra, nā kō atura, “E Tābita, ka tū!” Pu'era akera tō Tābita mata, kua kite akera aia i a Pētero, ē kua no'o tū maira. 
ACT.9.41	Kua mou atura a Pētero i tōna rima, 'akatū maira i aia ki runga. Kua kāpiki atura aia i te aronga tapu ē te au va'ine taka'ua ra, ē kua tuku atura aia i a Tābita ki a rātou ra. Kua ora mai 'oki aia ra. 
ACT.9.42	Kitea pū'ia akera te reira i Iōpa katoa ra, ē 'e mānganui tei 'irinaki i te 'Atu. 
ACT.9.43	Kua no'o 'ua i'ora a Pētero i Iōpa i te au rā 'e mānganui ki ō tēta'i tangata ko Simona te ingoa, 'e tangata rapakau kiri aia.
ACT.10.1	Tei Kaisarea tēta'i tangata ko Korenēlio te ingoa, 'e rangatira 'ānere aia nō te pupu va'e'au tei tuatua'ia ra ē “Te Pupu Va'e'au Ītālia.” 
ACT.10.2	Ko ia ē tōna ngutu'are tangata kātoatoa, 'e aronga 'ākono ē te mataku i te Atua rātou. Kua 'ōronga aia i te 'apinga aro'a 'e mānganui nā te tangata ē kua pure putuputu 'oki aia ki te Atua ra. 
ACT.10.3	Mei i te ora toru i te a'ia'i kua kite pū atura aia i tēta'i 'āngela a te Atua i te 'aere'anga mai ē i te tuatua'anga mai ki aia ra, “E Korenēlio.”
ACT.10.4	Ē kua tīroi matariki atura aia ki te 'āngela ma te mataku, ē kua nā kō akera, “E te 'Atu, 'e a'a tēia?”
ACT.10.4	Kua pa'u maira taua 'āngela ra ki aia, “Ko tā'au pure ē tā'au au 'apinga aro'a ra, kua tae rava te reira ki mua i te aroaro o te Atua, ē kua 'akama'ara'ia mai 'oki. 
ACT.10.5	Ē tēianei, e tono atu koe i ēta'i tangata ki Iōpa e tiki mai i te tangata ko Simona, ko tei tapa katoa'ia maira ē ko Pētero. 
ACT.10.6	Tei te ngutu'are aia o Simona, te tangata rapakau kiri; tei te pae tai 'oki tōna 'are.” 
ACT.10.7	Ē kia 'akaruke atura te 'āngela tei tuatua mai ana ki aia ra, kua kāpiki maira aia i e tokorua o tōna au tāvini, ē pērā katoa i tēta'i va'e'au 'ākono Atua mei rotopū mai i te au tangata i tōna pae, 
ACT.10.8	e 'ope akera te au mea rava rāi i te 'akakite'anga'ia ki a rātou, kua tono atura aia i a rātou ki Iōpa.
ACT.10.9	I tērā mai rā, tē 'ā'āere 'ua ra rātou i tō rātou tere, ē tē vaitata atura ki taua 'ōire ra, kua 'aere atura a Pētero ki runga a'o i te 'are e pure ei, ko te ora mei te avatea pū 'oki ia. 
ACT.10.10	Ē kua pongi ma'ata i'ora aia, ē kua kakī atura i te kai. Ē tē te'ate'amamao'ia ra 'oki te reira, kua tāre'u'ia i'ora te manako o Pētero, 
ACT.10.11	ē kite atura aia i te rangi i te 'akatu'era'anga'ia ē tēta'i 'āriki i te 'eke'anga mai, mei te kāka'u ma'atama'ata te tū i te tuku'anga'ia mai ki te ao nei ma tōna kautuai e 'ā i 'ītiki'ia ra. 
ACT.10.12	Tei roto i taua 'āriki ra te au tū manu vaevae 'ā rava rāi, te au mea torotoro 'aere ē te au manu o te reva. 
ACT.10.13	Ē kua tae maira tēta'i reo ki aia ē, “E Pētero, ka tū, ka tā, ka kai.”
ACT.10.14	Kua pa'u atura a Pētero, “Auraka rava ia, e te 'Atu, kāre rava 'oki au i kai ana i tēta'i 'ua atu mea taukore ē te vi'ivi'i.”
ACT.10.15	Kua tae 'aka'ou maira te reo ki aia, ko te rua ia o te taime, “Ko tā te Atua i tāmā ra, auraka koe e tuatua ē, 'e mea taukore ia.” 
ACT.10.16	E toru akera 'akapērā'anga mai, 'apai'ia atura taua 'āriki ra ki runga i te rangi ra.
ACT.10.17	Ē tē 'ēumiumi 'ua ra a Pētero i roto i tōna 'ua'orāi ngākau i te 'āite'anga o taua 'ōrama ra tāna i kite, inā, ko te au tangata maira tei tonokia atu e Korenēlio ra, e uiui 'aere i te 'are o Simona, e tū maira ki mua i te ngūtupa; 
ACT.10.18	ē kua kāpiki maira ma te ui katoa mai ē, mē ko te ngā'i te reira i no'o ei a Simona tei tapa'ia ra ē ko Pētero.
ACT.10.19	Ē tē kimikimi ra a Pētero i te 'āite'anga o taua 'ōrama ra, kua tuatua maira te Vaerua ki aia, “Inā, e tokotoru tangata e ui maira i a koe. 
ACT.10.20	Ka tū, ka 'aere ki raro, ka āru atu i a rātou, auraka rava e 'ēkōkō, nāku 'oki rātou i tono mai.” 
ACT.10.21	Kua 'eke maira a Pētero ki raro ki aua tangata ra, ē kua nā kō atura, “Ko au tā kōtou e kimi nei. 'E a'a kōtou i 'aere mai ei?”
ACT.10.22	Kua pa'u maira rātou, “Ko Korenēlio, 'e rangatira 'ānere aia, 'e tangata tiratiratū ē te mataku i te Atua, 'e rongo meitaki 'oki tōna ki te au Ngāti Iūda katoa ra, kua 'akaue'ia mai aia e tēta'i 'āngela tapu kia tiki mai i a koe kia 'aere atu ki tōna ngutu'are kia 'akarongo aia i te karere mei a koe maina.” 
ACT.10.23	Kua arataki maira a Pētero i a rātou ki roto i te 'are 'ei manu'iri nāna.
ACT.10.23	E pōpongi akera, kua tū akera aia ki runga, 'aere atura ma aua tangata ra, ē kua āru katoa atura ēta'i taeake nō Iōpa i aia. 
ACT.10.24	E ao 'aka'ou akera, kua tae atura rātou ki roto i a Kaisarea. Tē tāpapa 'ua maira 'oki a Korenēlio i a rātou. Kua oti 'oki i te 'akaputuputu'ia mai tōna kōpū tangata ē tōna au 'oa piri katoa ra. 
ACT.10.25	Ē tei te tomo'anga atu a Pētero ra, kua 'ārāvei maira a Korenēlio i aia, tūpou i'ora ki raro ki ōna vaevae, 'akangāteitei maira i aia. 
ACT.10.26	Kua 'akatū maira a Pētero i aia ki runga ma te tuatua atu ē, “Ka tū ki runga, 'e tangata 'ua 'oki au.” 
ACT.10.27	Ē tē tuatua ra a Pētero ki aia ra, kua tomo atura aia ki roto ē kite atura aia ē, 'e mānganui te au tangata i putuputu mai. 
ACT.10.28	Ē kua nā kō atura aia ki a rātou, “Kua mārama 'oki kōtou ē, kāre e 'akatika'ia te tangata Ngāti Iūda kia kāpiti atu ē kia 'ārāvei 'ua atu i tēta'i tangata e kāre i te Ngāti Iūda; inārā, kua 'akaāri mai ana te Atua ki āku ē, auraka rava tēta'i 'ua atu tangata e karanga'ia ē, 'e mea taukore ē te vi'ivi'i. 
ACT.10.29	Nō reira, i te tiki'anga'ia mai au nei, kua 'aere mai au ma te 'ēkōkōkore. Ē tēianei, ka ui atu au, nō te a'a kōtou i tiki mai i āku nei?”
ACT.10.30	Kua pa'u maira a Korenēlio, “E toru rā i topa ake nei, mei tēia ora tikāi, kua pure au i te pure'anga ora toru i roto i tōku 'are, ē inā, kua tū 'ua maira tēta'i 'āngela ki mua i āku ma te kāka'u kakā, 
ACT.10.31	ē kua nā kō maira, ‘E Korenēlio, kua 'akarongo'ia mai 'oki tā'au pure ē kua ma'ara'ia mai tā'au 'apinga aro'a i mua i te aroaro o te Atua. 
ACT.10.32	Ē tēianei, e tono atu koe i ēta'i tangata ki Iōpa e tiki mai i te tangata ko Simona, ko tei tapa katoa'ia ra ē ko Pētero, tei te ngutu'are aia o Simona, te tangata rapakau kiri i te pae tai ra.’ 
ACT.10.33	I reira rāi tōku tono'anga atu i te karere ki a koe na. 'E mea meitaki rava 'oki ko koe i 'aere mai. Ē tēianei, tēia anake mātou kātoatoa tei mua i te aroaro o te Atua nō te 'akarongo i te au mea kātoatoa tā te 'Atu i poroaki mai ki a koe na.”
ACT.10.35	inārā, ko tei mataku i aia ē tei rave i te mea tika i roto i te au 'iti tangata rava rāi, ka 'āriki'ia mai aia e te Atua. 
ACT.10.36	Kua kite 'oki kōtou i te tuatua tāna i tuku mai ki te au tamariki a Īserā'ela ra, i te tūtū 'aere'anga i te tuatua meitaki o te 'au nā roto i a Iēsū Mesia, koia 'oki te 'Atu o te au mea rava rāi. 
ACT.10.37+ACT.10.38	Kua kite katoa 'oki kōtou i te tuatua i 'akakite'ia nō runga i a Iēsū o Nāzarēta e pini rava ake a Iūdea katoa ra, i 'akamata'ia mei Galilea maira i muri ake i te bāpetīto'anga tā Ioane i ako ra. Kua kite katoa rāi 'oki kōtou ē, i 'akapē'ea te Atua i te 'akatā'inu'anga i a Iēsū o Nāzarēta ki te Vaerua Tapu ē te mana. Ē kua 'ā'āere 'ua aia ma te rave i te meitaki ē te 'akaora i a rātou rava rāi tei tīnaimate'ia e te Tiāporo; nō te mea, tei aia 'oki te Atua. 
ACT.10.39	Ko mātou 'oki te au kite i te au mea rava rāi tāna i rave i te 'enua o te Ngāti Iūda ē i Iērūsalēma katoa. Nā rātou 'oki i tāmate atu i aia nā roto i te pātiti'anga i aia ki runga i te rākau. 
ACT.10.40	Kua 'akatū rā te Atua i aia ki runga i te pō toru ra, ē kua 'akaāri ātea 'ua maira i aia, 
ACT.10.41	kāre rā ki te au tangata kātoatoa, ki a mātou 'ua nei rā tei 'iki'ia i mua ake e te Atua 'ei kite; ko mātou 'oki tei kai ē tei inu ma ia katoa i muri ake i tōna tū'anga mai mei te mate maira.
ACT.10.42	“Ē kua 'akaue mai 'oki aia i a mātou kia ako 'aere atu i te tangata rava rāi, ē ma te 'akakite atu ē, ko ia tei 'akataka'ia e te Atua 'ei 'akavā i tei ora ra ē tei mate ra. 
ACT.10.43	Kua 'akakite 'oki te au peroveta kātoatoa i aia ē, ko te tangata rava rāi tei 'irinaki i aia ra ka rauka te 'akakore'angā 'ara nā roto i tōna ingoa.”
ACT.10.44	Ē tē tuatua 'ua ra a Pētero i aua tuatua ra, kua tae maira te Vaerua Tapu ki runga a'o i te tangata kātoatoa i 'akarongo mai i taua karere ra. 
ACT.10.45	Ē te au pipi Ngāti Iūda tei āru mai i a Pētero ra, kua vāvāria 'ua i'ora rātou, nō te mea, ko te 'apinga aro'a a te Vaerua Tapu ra, kua riringi katoa'ia mai ia ki runga a'o i te au 'ētene ra, 
ACT.10.46	nō te mea, kua 'akarongo 'oki aua pipi ra i a rātou i te tuatua'anga i te au reo kēkē ē te 'akapa'apa'a'anga i te Atua. Kua ui atura a Pētero, 
ACT.10.47	“Ka rauka āinei i tēta'i tangata i te ārai i te vai kia kore e bāpetīto'ia tēia au tangata tei 'āriki mai i te Vaerua Tapu mei a tātou katoa nei?” 
ACT.10.48	Kua 'akaue atura aia kia bāpetīto'ia rātou i te ingoa o Iēsū Mesia. Kua pati maira rātou i a Pētero kia no'o 'ua mai ana nō ēta'i rā.
ACT.11.1	Kua 'akarongo 'oki te au 'āpōsetolo ē te au taeake i Iūdea kātoatoa ra ē, kua 'āriki katoa te au 'ētene i te tuatua a te Atua. 
ACT.11.2	Ē kia tae atura a Pētero ki Iērūsalēma ra, kua taumārō maira te au pipi Ngāti Iūda ki aia, 
ACT.11.3	nā kō maira, “I tomo ana koe ki roto i te ngutu'are o te aronga peritomekore'ia ra, ē i kaikai ana 'oki koe ē rātou katoa.” 
ACT.11.4	Kua 'akamata atura a Pētero i te 'akamārama mārie atu ki a rātou, nā kō atura,
ACT.11.5	“Tē pure ra au i roto i te 'ōire i Iōpa, kua tāre'u'ia i'ora tōku manako ē kua kite atura au i tēta'i 'ōrama. Kua kite 'oki au i tēta'i 'āriki i te 'eke'anga mai mei te kāka'u ma'atama'ata ra te tū i te tuku'anga'ia mai mei te rangi maira ki raro i nā tōna ngā kautuai ē 'ā ra, e tae rava mai ki vaitata i āku ra. 
ACT.11.6	Kua 'ākara matariki atura au ki taua mea ra, ē kite atura i te au manu vaevae 'ā o te 'enua nei, te au mea taetaevao, te au mea torotoro 'aere ē te au manu o te reva ra. 
ACT.11.7	Ē kua 'akarongo atura au i tēta'i reo i te nā kō'anga mai ki āku, ‘E Pētero, ka tū, ka tā, ka kai.’ 
ACT.11.8	Kua pa'u atura rā au, ‘Auraka rava ia, e te 'Atu; kāre rava ake nei tēta'i kai taukore, mē kāre tēta'i mea vi'ivi'i i ō ake ki roto i tōku va'a, ē tēia noa ai.’ 
ACT.11.9	Kua tuatua 'aka'ou maira taua reo ra nō te rangi mai, ‘Auraka koe e tuatua i tēta'i 'ua atu mea tā te Atua i tāmā ra ē, 'e mea taukore ia.’ 
ACT.11.10	E toru akera 'akapērā'anga mai, kua 'uti 'aka'ou'ia atura te au mea kātoatoa ki runga i te rangi.
ACT.11.11	“Ē inā, e toru tangata tei tonokia mai ki āku mei Kaisarea mai, kua tāpū mai ki te ngutu'are e no'o ra mātou. 
ACT.11.12	Kua 'akaue maira te Vaerua ki āku ē, auraka au kia 'ēkōkō i te āru'anga atu i a rātou. Kua 'aere atura au ma tēia au taeake katoa e ono ē kua tomo atura mātou ki roto i te 'are o taua tangata ra. 
ACT.11.13	Ē kua 'akakite maira aia ki a mātou i tōna kite'anga i tēta'i 'āngela i te tū'anga mai i roto i tōna 'are ē te nā kō'anga mai ē, ‘Tono atu i tēta'i tangata ki Iōpa e tiki mai i a Simona tei kāpiki'ia ē ko Pētero. 
ACT.11.14	Ka 'apai mai aia i tēta'i karere ki a koe te ka riro 'ei ora nō'ou ma tō'ou ngutu'are tangata katoa ra.’ 
ACT.11.15	I āku e 'akamata ra i te tuatua atu, kua 'aere maira te Vaerua Tapu ki runga a'o i a rātou mei aia rāi i 'aere mai ki runga a'o i a tātou i mua ana. 
ACT.11.16	I reira, kua ma'ara mai i āku tā te 'Atu i tuatua ra ē, ‘I bāpetīto 'oki a Ioane ki te vai, ka bāpetīto'ia rā kōtou ki te Vaerua Tapu.’ 
ACT.11.17	Mē kua 'ōronga mai te Atua i te 'apinga aro'a nā rātou mei tāna i 'ōronga mai nā tātou nei tei 'irinaki i te 'Atu i a Iēsū Mesia ra, ko 'ai 'oki au nei kia manako ē ka rauka i āku i te ārai atu i te Atua?”
ACT.11.18	Ē kia 'akarongo rātou i tēia au tuatua nei, kua mūtēkī 'ua i'ora rātou, ē kua 'akakakā atura rātou i te Atua, nā kō akera, “Kua 'ōronga māri katoa te Atua i te tatarā'ara ki te au 'ētene kia ora rātou.”
ACT.11.20	Ko ēta'i rā i a rātou, nō Kūpero mai ia ē nō Kurene mai, i tō rātou tae'anga atu ki Ānētiōka, kua tuatua katoa atura rātou ki te au Eleni i te tūtū 'aere'anga atu i te tuatua meitaki nō runga i te 'Atu i a Iēsū. 
ACT.11.21	Tei a rātou 'oki te rima o te 'Atu, ē 'e mānganui 'oki tei 'irinaki ē tei 'āriu ki te 'Atu ra.
ACT.11.22	Kua tae rava tēia rongo ki te taringa o te 'ēkālēsia i Iērūsalēma, ē kua tono atura rātou i a Bānaba e 'aere ki Ānētiōka. 
ACT.11.23	Ē kia tae atu aia ki reira ra, ē kite atura i te 'akairo o te aro'a 'ua o te Atua, kua mareka atura aia, ē kua 'akamāro'iro'i atura i a rātou kātoatoa kia no'o piri tikāi rātou ki te 'Atu ma te ngākau 'okota'i. 
ACT.11.24	'E tangata meitaki 'oki aia, ē kua kī aia i te Vaerua Tapu ē te 'akarongo. Ē 'e mānganui 'oki tei kāpiti'ia mai ki te 'Atu ra.
ACT.11.25	I reira, kua 'aere atura a Bānaba ki Tāreso e kimi i a Saula. 
ACT.11.26	Ē kia kitea'ia maira a Saula e ia ra, kua arataki maira a Bānaba i aia ki Ānētiōka. E 'okota'i ō rāua mata'iti pūpū ki reira i te kāpiti'anga ki taua 'ēkālēsia ra ē te 'āpi'i'anga atu i te tangata 'e mānganui. Ē i Ānētiōka i tapa mua'ia ai te au pipi ē 'e Keretitiāno.
ACT.11.27	Ē i taua au rā ra, 'e au peroveta tei 'aere mai ana mei Iērūsalēma mai ki Ānētiōka. 
ACT.11.28	Ko tēta'i i ō rātou ra, ko Āgabo te ingoa, kua tū akera aia ki runga, ē kua toto'u maira nā roto i te Vaerua ē, 'e onge ma'ata te ka tupu ki te pā 'enua rava rāi. Kua tupu 'oki tēia i te tuātau o te 'au o Kalaudio Kaisara ra. 
ACT.11.29	Kua 'akakoro i'ora te au pipi e 'akaū atu i te 'apinga te ka rauka i aia atu ē i aia atu, 'ei tauturu atu i te au taeake e no'o maira i Iūdea ra. 
ACT.11.30	Kua 'akapērā atura 'oki rātou, ē kua 'akaū atura i tā rātou au 'apinga aro'a ki te aronga pakari ra nā roto atu i a Bānaba rāua ko Saula.
ACT.12.1	I te reira tuātau, kua 'opu maira te ariki ra ko Heroda i tēta'i pae o te 'ēkālēsia e tākinga kino mai i a rātou. 
ACT.12.2	Kua tā i'ora aia i a Iākōbo, te tuakana o Ioane, ki te koke. 
ACT.12.3	I tōna kite'anga ē, kua mareka te Ngāti Iūda i te reira, kua 'opu katoa atura aia i a Pētero. (Ko te au rā 'oki te reira o te Kai 'Aka'ōpuekore'ia.) 
ACT.12.4	Ē i muri ake i tōna 'opu'anga'ia mai, kua titiri'ia atura aia ki roto i te 'are 'āuri, ē i tuku'ia atura aia ki ngā pupu va'e'au e 'ā, taki'ā rātou 'ei tiaki i aia. Ko tō Heroda 'akakoro'anga 'oki e arataki i aia ki mua i te 'iti tangata i muri ake i te 'Ōro'a Pāsa ra. 
ACT.12.5	Ko Pētero, kua tāpū'ia aia i roto i te 'are 'āuri, kua pure rā te 'ēkālēsia ki te Atua nōna ma te kore e tukumoe.
ACT.12.6	I te pō i mua ake ka arataki mai ei a Heroda i aia ki va'o, tē moe 'ua ra a Pētero i taua pō ra i rotopū i ngā va'e'au e rua, i tāpeka'ia aia ki a rāua ki te 'āuri piri'anganaoa e rua ra. Ē kua tiaki ēta'i va'e'au i te 'are 'āuri ki te pae ngūtupa. 
ACT.12.7	Ē inā, kua mama maira tēta'i 'āngela a te 'Atu ra, ē kua kakā maira tēta'i mārama i roto i taua pi'a ra. Kua papaki maira aia i te kaokao o Pētero, e 'akaara maira i aia, nā kō maira, “Ka tū viviki ki runga.” Ē kua topa atura ngā 'āuri piri'anganaoa mei tōna rima. 
ACT.12.8	Kua 'akaue i'ora te 'āngela i aia, “'A'ao'ia tō'ou kāka'u, e tākai ana i tō tāmaka ki tō vaevae.” Ē kua pērā atura aia. Kua 'akaue 'aka'ou atura te 'āngela i aia, “Ka kāka'u ana koe i tō pereue, ē ka āru mai ei i āku.” 
ACT.12.9	Kua āru atura a Pētero i te 'āngela i tōna 'aere'anga ki va'o; kāre rā aia i nakiro ē, kua tupu tikāi tā taua 'āngela ra i rave ra, kua manako rā 'oki aia ē, 'e 'ōrama tāna i kite ra. 
ACT.12.10	Kua 'aere atura rāua nā rotopū i ngā tiaki mua ē te rua katoa 'oki, e tae atura rāua ki te ngūtupa 'āuri tei 'aere atu ki te 'ōire. Kua ma'eu 'ua maira taua ngūtupa ra ki a rāua, ē kua tomo atura rāua ki va'o, 'aere atura nā te roa'anga o te mataara 'okota'i. Ē kua 'akaruke maira te 'āngela i a Pētero i reira.
ACT.12.11	E rako tangata maira a Pētero, kua nā kō akera aia, “Kua kite pāpū tikāi au i tēianei ē, nā te Atua i tono mai i tāna 'āngela, ē kua 'akaora mai i āku mei roto mai i te rima o Heroda ē te au mea rava rāi tā te 'iti tangata Ngāti Iūda e tāpapa maira.”
ACT.12.12	I tōna nakiro'anga i te reira, kua 'aere atura aia ki te 'are o Māria, te metua va'ine o Ioane, tei tapa'ia katoa ē ko Māreko; ko te ngā'i 'oki i putuputu mai ei ē i pure katoa 'oki te au tangata 'e mānganui. 
ACT.12.13	Ē tē tōpāpā atura a Pētero i te ngūtupa o te ngā'i tomo'anga, kua 'aere maira tēta'i va'ine, ko Rōda te ingoa, i te ui ē, “Ko 'ai tēnā?” 
ACT.12.14	Ē i tōna kite'anga i te reo o Pētero, nō tōna rekareka 'oki, kāre atura aia i 'e'eu i te ngūtupa, kua 'oro rā ki roto e 'akakite atura ē, “Tē tū maira a Pētero i te ngūtupa!” 
ACT.12.15	Kua tuatua atura rātou ki aia, “Kua nēneva'ia koe!” Kua mārō atura aia ē, “'E tika rāi!” Kua pa'u atura rātou, “Ko tōna 'āngela pa'a tērā.”
ACT.12.16	Kua tāmou mārie atura a Pētero i te tōpāpā'anga atu; ē i tō rātou 'e'eu'anga i te pā ē te kite'anga i aia, kua 'itirere atura rātou. 
ACT.12.17	Kua kamokamo atura a Pētero ki tōna rima kia mūtēkī rātou, ē kua 'akakite atura aia ki a rātou i tā te 'Atu arataki'anga mai i aia ki va'o mei roto mai i te 'are 'āuri, ē kua 'akaue atura, “E 'akakite atu i tēia au mea ki a Iākōbo ē te au taeake.” Riro atura aia, 'aere atura ki tēta'i ngā'i kē atu.
ACT.12.18	E ao akera, 'e keukeu'anga ma'ata tei tupu i rotopū i te au va'e'au ra, “'E a'a rā 'oki tei tupu ki a Pētero?” 
ACT.12.19	Kua kimi atura a Heroda i aia, ē kāre akera aia i kitea. Kua uiui mārie atura aia ki te au tiaki, ē kua 'akaue atura kia tāmate'ia rātou.
ACT.12.19	Ē kua 'aere atura a Heroda mei Iūdea atu ki Kaisarea, e no'o atura ki reira. 
ACT.12.20	Tē riri 'oto'oto akera aia i tō Tūria ē tō Sīdona. Kua 'aere kāpipiti maira rātou ki mua i tōna aroaro, ē kia oti akera rātou i te 'akapāpū i te tauturu a Belaseto, te tāvini 'irinaki'ia o te ariki, kua pati atura rātou i te 'au, nō te mea, nō kō mai te kai i tō rātou 'enua i te 'enua o te ariki ra.
ACT.12.21	I te rā i 'ākono'ia ra, kua no'o maira a Heroda ki runga i te terōno ma te kāka'u ariki i te kāka'u'anga, ē kua kōrero maira ki a rātou. 
ACT.12.22	Kua kāpiki atura te tangata, “'E reo atua tēia, kāre ē nō te tangata!” 
ACT.12.23	I taua 'ati'anga rāi kua papaki maira tēta'i 'āngela a te 'Atu i aia, nō te mea, kāre aia i 'ōronga atu i te kakā ki te Atua ra. Kua pou atura aia i te kai'ia e te toke, e unu'i rava akera.
ACT.12.24	Kua tupu atura 'oki te tuatua a te Atua, ē pararauare rava atura.
ACT.12.25	Kua 'oki maira a Bānaba rāua ko Paulo, kia oti tō rāua tere aro'a i Iērūsalēma, ē kua arataki katoa maira rāua i a Ioane tei tapa'ia katoa ē ko Māreko.
ACT.13.1	Tei te 'ēkālēsia i Ānētiōka ra ēta'i peroveta ē te au pū'āpi'i: koia 'oki, ko Bānaba ē ko Simeona, ko tei tapa'ia ko Nīgere ra, ē ko Lukio nō Kurene, ē ko Manaena (ko tei 'āngai kāpiti'ia rāua ko te tēterāreka ra ko Heroda), ē ko Saula. 
ACT.13.2	Ē tē 'akamori ra rātou i te 'Atu ma te 'akakore'angā kai, kua tuatua maira te Vaerua Tapu, “Ka 'akatakakē mai ana i a Bānaba rāua ko Saula nōku, nō te 'anga'anga i 'ākono'ia e au nā rāua ra.”
ACT.13.3	I reira, kua 'akakore atura rātou i te kai ē kua pure atura; e oti akera, kua tuku atura i tō rātou rima ki runga a'o i a rāua, ē tono atura i a rāua.
ACT.13.4	Ko Bānaba rāua ko Saula tei tonokia atu 'oki e te Vaerua Tapu ra, 'aere atura ki raro ki Seleukia, ē mei reira mai, kua tere atura rāua ki Kūpero ra. 
ACT.13.5	I tō rāua tae'anga atu ki Sālami, kua ako atura rāua i te tuatua a te Atua i roto i te au sūnago o te Ngāti Iūda. Ē tei a rāua katoa 'oki a Ioane 'ei tauturu.
ACT.13.6	Ē kua 'ā'āere atura rāua nā runga i taua 'enua katoa ra e tae 'ua atu ki Papho ra, ē kua kite atura rāua i reira i tēta'i tangata purepure, 'e peroveta pikika'a katoa aia, 'e tangata Ngāti Iūda, ko Bara Iēsū tōna ingoa. 
ACT.13.7	Tei ō te tūtara ko Sērio Paulo aia ra. ‘E tangata kāraperape 'oki i a Sērio, kua pati maira aia i a Bānaba rāua ko Saula, nō te mea, kua 'inangaro 'oki aia i te 'akarongorongo i te tuatua a te Atua. 
ACT.13.8	Kāreka a Ēlima, taua tangata purepure ra (ko tērā 'oki te 'akatau'anga o tōna ingoa), kua pāto'i maira aia i a rāua, nō te mea, kua 'inangaro 'oki aia i te 'aka'āriu kē atu i te tūtara mei te 'akarongo ra. 
ACT.13.9	Ko Saula rā (ko tei tapa katoa'ia ē, ko Paulo), kī akera aia i te Vaerua Tapu, kua tīroi matariki atura ki aia, 
ACT.13.10	nā kō atura, “Auē koe, e te tamaiti a te Tiāporo ē, tei kī i te au tū pikika'a katoa ra ē te au mea kino rava rāi, 'e 'enemi koe nō te au tuatua tika rava rāi. Kāre āinei koe e tukumoe i te 'akamingimingi i te au mataara tika o te 'Atu? 
ACT.13.11	Inā, i tēianei rāi, 'ei runga mai i a koe te rima o te 'Atu, ē ka matapō'ia koe, ē kāre koe e kite 'aka'ou i te rā nō tēta'i tuātau.”
ACT.13.11	I taua 'ati'anga rāi, kua roko'ia i'ora a Ēlima e te māre'ure'u ē te pōiri, ē i tōna 'ā'āere'anga kua kimi i'ora aia i tēta'i tangata 'ei tātakirima nōna. 
ACT.13.12	Ko te tūtara rā i tōna kite'anga i tei tupu ra, kua 'irinaki atura aia, nō te mea, kua vā ma'ata 'oki aia i te 'āpi'i'anga a te 'Atu.
ACT.13.13	Kua tere atura a Paulo mā mei Papho mai ē kua tae atura rātou ki Perege i Pāmephūlia. Ko Ioane Māreko rā, kua 'akaruke atura aia i a rāua ē kua 'oki maira ki Iērūsalēma. 
ACT.13.14	E riro atura rātou mei Perege maira, kua tae atura rātou ki Ānētiōka i Pisidia; ē i te rā Sābati, kua tomo atura rātou ki roto i te sūnago ē kua no'o i'ora ki raro. 
ACT.13.15	E oti akera te tatau'anga i te Ture ē te au peroveta ra, kua tono akera te au tūtara o te sūnago i te karere ki a rātou, nā kō atura, “E tama mā, ē te au taeake nei, mē 'e tuatua 'akamāro'iro'i tā kōtou ki te tangata nei, e 'akakite mai i te reira.” 
ACT.13.16	Kua tū maira a Paulo ki runga, kua kamokamo atura ki tōna rima ē kua nā kō maira,
ACT.13.16	“E te au tangata nō Īserā'ela nei ē te aronga e mataku i te Atua ra, ka 'akarongo mai ana. 
ACT.13.17	Nā te Atua o tēianei 'iti tangata nō Īserā'ela nei i 'iki mai i tō tātou 'ai tupuna, ē kua 'akateitei atura i tōna 'iti tangata i no'o tuitārere i te 'enua ko Aiphiti ra, ē kua arataki maira aia i a rātou ki va'o mai i te reira ma te rima mārōrō. 
ACT.13.18	Ē kua 'akakoromaki atura aia i a rātou i roto i te mēdēbara e 'ā nga'uru akera mata'iti. 
ACT.13.19	Kua pou akera i aia e 'itu vaka tangata i te 'enua ko Kanaana ra, ē kua 'akariro atura aia i te reira 'enua 'ei tu'anga nō rātou 'ua'orāi. 
ACT.13.20	Mei te 'ā 'ānere e rima nga'uru mata'iti te roa i te tupu'anga aua mea kātoatoa ra.
ACT.13.20	“Ē i muri ake i te reira, kua tuku maira te Atua i te au 'akavā e tae 'ua maira ki a Sāmuela te peroveta ra. 
ACT.13.21	I reira, kua pati atura rātou i tēta'i ariki, ē kua 'ōronga mai te Atua i a Saula ki a rātou, te tamaiti a Kisa, nō te kōpū o Bēniāmina taua tangata ra; e 'ā nga'uru akera ōna mata'iti i te ariki'anga. 
ACT.13.22	Ē kua 'akaātea atura te Atua i aia, ē kua 'akariro akera aia i a Dāvida 'ei ariki nō rātou. Nō runga 'oki i aia tāna i 'akakite mai, nā kō maira, ‘Kua kitea e au a Dāvida, te tamaiti a Iēse, 'e tangata mareka ma'ata rava'ia e au, ē nāna e 'ākono i tōku au anoano kātoatoa ra.’ 
ACT.13.23	Nā roto mai i te 'uānga o Dāvida ra i 'akatupu mai ei te Atua i tēta'i 'akaora nō Īserā'ela, ko Iēsū, mei tāna 'oki i kōreromotu maira. 
ACT.13.24	I mua ake ka tae mai ei aia ra, kua ako 'aere ana a Ioane i te bāpetīto'anga tatarā'ara ki te tangata rava rāi o Īserā'ela ra. 
ACT.13.25	Kia vaitata atura a Ioane ki te 'openga o tāna 'anga'anga ra, kua nā kō akera aia, ‘Ko 'ai au nei i tā kōtou na manako'anga? Kāre au ko ia. Inārā, tē 'aere mai nei tēta'i i muringa a'o i āku nei, kāre ia au e tau kia tatara 'ua atu i te tāmaka i tōna vaevae.’
ACT.13.26	“E tama mā ē te au taeake nei, ē te 'uānga o Āberahāma ē te aronga e mataku i te Atua i rotopū i a kōtou na, kua tonokia mai tēia karere o te rāvenga ora ki a tātou nei. 
ACT.13.27	Noa atu ē, kāre te aronga tei no'o i Iērūsalēma ē tō rātou au tūtara ra i kite ē ko 'ai tēia tangata nei, nā roto i tā rātou 'akavā'anga i aia, kua 'akatupu rāi rātou i te au tuatua a te au peroveta nō runga i aia tei mātau'ia i te tatau'ia i te au Sābati katoa ra. 
ACT.13.28	Noa atu ē kāre i kitea e rātou tēta'i tumu nō te mate, kua pati rāi rātou ki a Pilato kia tāmate'ia aia. 
ACT.13.29	E 'ope akera i a rātou i te 'akatupu i te au mea katoa i tātā'ia nō runga i aia, kua tuku maira rātou i aia ki raro mei runga mai i te rākau, e vai'o atura ki roto i te mēnema. 
ACT.13.30	Nā te Atua rā i 'akatū mai i aia mei te mate maira. 
ACT.13.31	Ē 'e mānganui 'oki te au rā i tōna kitea'anga'ia e te aronga i 'aere ma ia katoa mei Galilea maira ki Iērūsalēma ra. Ko rātou 'oki tōna au kite ki te tangata ra. 
ACT.13.32	Ē tē 'akakite atu nei mātou ki a kōtou i te tuatua meitaki, koia 'oki, tā te Atua i kōreromotu mai ki te 'ui tupuna ra, 
ACT.13.33	kua 'akatupu 'oki aia i te reira ki a tātou nei, tā rātou au tamariki, nā roto i te 'akatū'anga mai i a Iēsū ki runga, mei tei tātā'ia 'oki ki roto i te Salamo rua ra:
ACT.13.33	‘Ko taku Tamaiti koe,
ACT.13.33	i nakōnei 'oki koe i 'aka'ānau'ia ai e au.’
ACT.13.34	‘Ka 'ōronga atu au ki a koe i te au 'akameitaki'anga pikika'akore
ACT.13.34	i kōreromotu'ia ki a Dāvida.’
ACT.13.35	‘Kāre koe e 'akatika i tō Mea Tapu kia kite i te pē.’
ACT.13.36	Kāreka a Dāvida tei 'ākono i tō te Atua anoano i tōna 'ua'orāi uki, kua moe atura aia ē kua kāpiti'ia atura aia ki tōna 'ai metua ē kite atura i te pē. 
ACT.13.37	Ko ia rāi tā te Atua i 'akatū ki runga ra, kāre aia i kite i te pē. 
ACT.13.38+ACT.13.39	Ē tēianei, e tama mā ē te au taeake nei, kia kite kōtou ē, kua 'akakite'ia mai ki a kōtou te 'akakore'anga o te 'ara nā roto i a Iēsū; ē ko te au tangata rava rāi tei 'irinaki ki aia ra, ka 'akati'amā'ia mai rātou mei te au mea kātoatoa kāre te Ture a Mōse ra i rauka i te 'akati'amā i a kōtou na. 
ACT.13.40	Ē tēianei, e matakite ko te roko'ia mai ā'ea kōtou e tei tuatua'ia mai e te au peroveta ra:
ACT.13.41	Ka rave 'oki au i tēta'i 'anga'anga i tō kōtou na au rā,
ACT.13.41	ko tēta'i 'anga'anga 'oki, kāre rava kōtou e 'irinaki i te reira,
ACT.13.41	noa atu ē, kua tuatua 'ua mai ana te tangata i te reira ki a kōtou.’ ”
ACT.13.42	Ē tei tō Paulo rāua ko Bānaba 'akaruke'anga i te sūnago ra, kua pati atura ki a rāua kia ako 'aka'ou'ia taua tuatua ra i tērā mai Sābati. 
ACT.13.43	E 'akanga'oro atura taua 'uipā'anga ra, kua āru maira tō te Ngāti Iūda ē tā rātou au pipi 'e mānganui tei 'ākono i te Atua, i a Paulo rāua ko Bānaba. Nā rāua i 'akanauru i a rātou kia 'akatinamou rātou i roto i te aro'a 'ua o te Atua.
ACT.13.44	E tae akera ki te Sābati ra, kua 'uipā maira e vaitata rāi te katoa'anga o taua 'ōire ra i te 'akarongo i te tuatua a te 'Atu. 
ACT.13.45	Kia 'ākara maira te Ngāti Iūda i taua urupū ma'ata ra, kua kī akera rātou i te vare'ae, ē kua pāto'ito'i maira rātou ma te 'akakino i tā Paulo i 'akakite atura. 
ACT.13.46	Kua pa'u atura a Paulo rāua ko Bānaba ma te matakukore, nā kō atura, “'E mea umuumu'ia kia 'akakite'ia te tuatua a te Atua nā mua ki a kōtou. Nō te mea rā ē, kua tute kē kōtou i te reira, ē tē manako nei kōtou ē, kāre kōtou e tau i te ora mutukore, inā, tē 'āriu nei māua ki te 'ētene. 
ACT.13.47	Kua pērā 'oki te 'Atu i te 'iku'iku'anga mai ki a māua:
ACT.13.47	‘Kua 'ākono'ia koe e au 'ei tūrama nō te 'ētene,
ACT.13.47	kia riro koe 'ei rāvenga ora e tae 'ua atu ki te 'openga o te 'enua ra.’ ”
ACT.13.48	Ē kia 'akarongo maira te 'ētene i te reira, mareka rava atura rātou ē kua 'akakakā atura 'oki i te tuatua a te 'Atu, ē kua 'irinaki atura te aronga katoa i 'ākono'ia nō te ora mutukore ra.
ACT.13.49	Kua pararauare atura te tuatua a te 'Atu ki taua tu'anga 'enua katoa ra. 
ACT.13.50	Ko te Ngāti Iūda rā, kua tāoriori atura rātou i te au va'ine pāpānunui ē te 'ākono Atua ra, pērā katoa i te aronga tūtara i taua 'ōire ra, ē kua 'akatupu atura 'oki i te tākinga kino'anga i a Paulo rāua ko Bānaba, ē kua tuaru atura i a rāua mei tō rātou pae 'enua. 
ACT.13.51	Kua rūrū atura rāua i te one mei tō rāua vaevae i a rātou; ē 'aere atura rāua ki Īkōnio. 
ACT.13.52	Ko te au pipi rā, kua kī rātou i te rekareka ē i te Vaerua Tapu.
ACT.14.1	E tae atura a Paulo rāua ko Bānaba ki Īkōnio, kua tomo atura rāua ki roto i te sūnago o te Ngāti Iūda, ē nō te tau tikāi i tā rāua ako'anga, 'e mānganui i'ora te Ngāti Iūda ē te au Eleni katoa i 'irinaki ra. 
ACT.14.2	Ko te au Ngāti Iūda 'irinakikore rā, kua tāoriori atura rātou i te au 'ētene ma te 'akakī atu i tō rātou ngākau ki te riri 'oto'oto ki te au taeake ra. 
ACT.14.3	'E no'o'anga roa tā rāua ki reira i te ako matakukore'anga i te karere o te 'Atu tei 'akapāpū mai i te karere o tōna aro'a 'ua, ē tei 'ōronga mai i te mana kia rave'ia te au 'akairo vāvāria ē te au mea ūmeremere e tō rāua rima. 
ACT.14.4	Kua ve'e i'ora te tangata o taua 'ōire ra: ko tēta'i pae kua piri atu ki aua Ngāti Iūda ra, ko tēta'i pae rā kua piri atu ki ngā 'āpōsetolo ra.
ACT.14.5	I reira taua au 'ētene ra ē te Ngāti Iūda ma tō rātou au arataki katoa ra, i tāmata ai i te tākinga kino mai ē te pē'i i a rāua ki te toka. 
ACT.14.6	Kite akera rāua i te reira, kua 'oro kē atura rāua ki te 'ōire o Lūkaonia ra, ko Lūsētera ē Dērebe ē te au 'ōire katoa i reira a'o. 
ACT.14.7	Ē kua tūtū 'aere atura rāua i te 'ēvangelia ki reira.
ACT.14.8	Tē no'o ra tēta'i tangata i Lūsētera ra, 'e vaevae parukā 'ua tōna, 'e pirikoki 'oki aia mei tōna 'ānau'anga mai, ē kāre rāi aia i 'aere'aere ake. 
ACT.14.9	Tē 'akarongo 'ua maira aia i a Paulo i te tuatua'anga mai. Kua tīroi matariki atura a Paulo ki aia. Kua nakiro a Paulo ē, 'e 'irinaki'anga tō taua tangata ra kia 'akaora'ia atu, 
ACT.14.10	kua nā kō atura aia ma te reo ma'ata, “E tū ki runga i tō vaevae!” Rere 'ua maira taua tangata ra ki runga, e 'ā'āere i'ora. 
ACT.14.11	E kite atura te urupū tangata ra i tā Paulo i rave ra, kua 'akateitei atura i tō rātou reo, ē kua nā kō akera i roto i te reo Lūkaonia, “Kua 'eke mai te au atua ki raro ki ō tātou nei mei te tangata nei rāi te tū.” 
ACT.14.12	Kua tapa akera rātou i a Bānaba ē, ko Dia, ē ko Paulo ra, ko Hēreme ia, nō te mea, ko ia te va'a tuatua. 
ACT.14.13	Tei va'o 'ua ake 'oki te marae o Dia i te 'ōire, ē kua arataki maira tōna ta'unga i te au puakatoro ma te au 'ei runga ra ki te ngūtupa ra. Kua 'inangaro akera 'oki aia ē te tangata katoa ra i te 'apai i te 'ātinga ki a rāua.
ACT.14.14	Kite mākirikiri akera ngā 'āpōsetolo ra ko Bānaba ē Paulo i te reira, 'a'ae atura i tō rāua kāka'u, 'o'oro atura ki rotopū i taua au tangata ra, ma te kāpiki ma'ata, nā kō atura, 
ACT.14.15	“E tama mā, 'e a'a tā kōtou e rave nei? 'E tangata 'ua rāi 'oki māua mei a kōtou katoa na te tū. Ē tē 'apai atu nei māua i te tuatua meitaki ki a kōtou, kia 'āriu kē atu kōtou mei taua au mea pu'apingakore nei ki te Atua ora ra, ko tei 'anga i te rangi ē te 'enua ē te tai ē te au mea rava rāi i roto ra. 
ACT.14.16	I muatangāna ra 'oki, kua 'akatika 'ua aia i te tangata rava rāi kia 'aere 'ua nā tō rātou 'ua'orāi au arāta'a. 
ACT.14.17	Kāre rā aia i ngere i te 'akaāri mai i aia 'ua'orāi nā roto i tōna au tākinga meitaki: nā roto 'oki i te 'ōronga'anga mai i te ua nō te rangi mai ē te tuātau mou, kua 'akakī aia i a kōtou ki te kai ē tō kōtou au ngākau ki te rekareka.” 
ACT.14.18	Noa atu rā tēianei au tuatua, koi rauka māri 'ua i a rāua i te ārai atu i te au tangata ra i te 'apai i te 'ātinga ki a rāua ra.
ACT.14.19	Kua 'aere maira te Ngāti Iūda mei Ānētiōka mai ē Īkōnio, e oti akera te tangata rava rāi i te 'akanauru'ia e rātou, kua pē'i i'ora rātou i a Paulo ki te toka, e kika atura rātou i aia ki va'o i taua 'ōire ra i te manako'anga ē, kua mate tākiri aia. 
ACT.14.20	Ē kia koropini maira te au pipi i aia ra, kua tū 'ua maira aia ki runga, ē kua tomo atura ki roto i te 'ōire. E ao akera, 'aere atura rāua ko Bānaba ki Dērebe.
ACT.14.21	E oti akera tā rāua tūtū 'aere'anga i te 'ēvangelia ki Dērebe ē te 'akariro'anga i te au tangata 'e mānganui 'ei au pipi, kua 'oki maira rāua ki Lūsētera, ki Īkōnio ē ki Ānētiōka. 
ACT.14.22	Ē kua 'akamātūtū atura rāua i te ngākau o te au pipi, ē kua 'akamāro'iro'i katoa atura i a rātou kia mou piri tikāi i te 'akarongo i te nā kō'anga atu ē, “Kia nā roto tātou i te au tūmatetenga 'e mānganui e tomo atu ei ki roto i te bāsileia o te Atua.” 
ACT.14.23	E oti akera i te 'akataka i te au tangata pakari i te 'ēkālēsia tātakita'i, kua pure rāua ma te 'akakore i te kai, ē kua tuku atura i a rātou ki te 'Atu tā rātou e 'irinaki ra.
ACT.14.24	Kua 'aere atura rāua nā roto i te tu'anga 'enua ko Pisidia e tae maira ki te tu'anga 'enua ko Pāmephūlia. 
ACT.14.25	E oti akera i a rāua i te 'akakite i te karere i roto i te 'ōire ko Perege, 'aere atura rāua ki raro ki te 'ōire ko Ātālia. 
ACT.14.26	Ē mei reira 'oki, kua tere atura rāua ki Ānētiōka, te ngā'i mei reira mai 'oki rāua i tuku'ia atu ei ki te aro'a 'ua o te Atua nō te 'anga'anga tei oti ake nei i a rāua i te rave.
ACT.14.27	E tae mai rāua ki reira, kua 'akaputuputu maira rāua i te 'ēkālēsia, ē kua 'akakite atura i te au mea rava rāi tā te Atua i rave nā roto i a rāua, ē tōna 'akatu'era'anga i te ngūtupa o te 'akarongo ki te au 'ētene ra. 
ACT.14.28	Ē kua roa tō rāua no'o'anga ki ō te au pipi ra.
ACT.15.2	Kua riro tēia 'ei taumārō'anga pakari, ē 'ei tau'ētono'anga ma'ata rava atu nā Paulo rāua ko Bānaba ki a rātou. I reira, kua 'akaue'ia a Paulo ē Bānaba ma ēta'i o rātou ra kia 'aere atu ki Iērūsalēma e 'ārāvei i te au 'āpōsetolo ra ē te aronga pakari nō taua manamanatā ra.
ACT.15.3	Ko te aronga i tonokia e te 'ēkālēsia, kua 'aere atura rātou nā roto i a Phēnia ē Sāmāria ma te 'akakitekite 'aere atu i tō te 'ētene 'aka'āriu'ia'anga mai. Kua riro tēia 'ei rekareka'anga ma'ata ki te au taeake. 
ACT.15.4	Ē kia tae atura rātou ki Iērūsalēma, kua 'āriki'ia maira rātou e te 'ēkālēsia, te au 'āpōsetolo ē te aronga pakari, ē kua 'akakite atura ki a rātou i tā te Atua i rave nā roto i a rātou ra. 
ACT.15.5	Kua tū mai rā ēta'i aronga 'akarongo nō te pupu o te au Phārīsea ra, nā kō maira, “Kia peritome'ia rāi te au 'ētene e tikāi, ē kia 'akaue'ia rāi rātou ē, kia 'ākono i te Ture a Mōse ra.”
ACT.15.6	Kua 'uipā i'ora te au 'āpōsetolo ē te aronga pakari ra nō te 'uri'uri i taua tumu manako ra. 
ACT.15.7	I muri ake i tēta'i tau'ētono'anga roa, kua tū akera a Pētero ki runga, ē kua karanga atura ki a rātou, “E tama mā ē te au taeake nei, kua nakiro 'oki kōtou ē, kua 'iki te Atua i āku i te au rā muatangāna ra mei roto mai i a kōtou na, kia 'akarongo te au 'ētene mei tōku va'a atu nei i te tuatua o te 'ēvangelia ē kia 'irinaki i te reira. 
ACT.15.8	Ē ko te Atua 'oki tei kite i te ngākau ra, kua 'akaāri mai aia ē, kua 'āriki aia i a rātou nā roto i te 'ōronga'anga mai i te Vaerua Tapu ki a rātou, mei tāna rāi i rave ki a tātou nei. 
ACT.15.9	Ē kāre 'oki aia i 'akatūkē atu i a tātou ē rātou, nō te mea, kua tāmā 'oki aia i tō rātou ngākau nō tō rātou 'akarongo. 
ACT.15.10	Ē tēianei, 'e a'a kōtou i tīmata atu ei i te Atua nā roto i te tuku'anga i te 'apainga teima'a ki runga i te kakī o te au pipi, tei kore i maranga i te 'apaina'ia e tō tātou 'ai tupuna ra ē e tātou katoa nei 'oki? 
ACT.15.11	Tē 'irinaki nei rā tātou ē, kua 'akaora'ia tātou nā roto mai i te aro'a 'ua o tō tātou 'Atu ko Iēsū, mei a rātou katoa ra 'oki.”
ACT.15.12	Kua mūtēkī i'ora taua urupū tangata katoa ra, ē kua 'akarongo maira i a Bānaba rāua ko Paulo, i te 'akakitekite'anga atu i te au 'akairo vāvāria ē te au mea ūmeremere tā te Atua i rave nā roto i a rāua ki ō te 'ētene ra.
ACT.15.13	Ē kia oti tā rāua tuatua'anga ra, kua karanga atura a Iākōbo, nā kō atura, “E tama mā ē te au taeake, ka 'akarongo mai ana i āku. 
ACT.15.14	Kua tuatua maina 'oki a Simona ē, kua 'ākara aro'a mai te Atua i te au 'ētene i muatangāna, ē kua rave mai i tēta'i pāpāki tangata mei roto mai i a rātou ra 'ei 'iti tangata nōna. 
ACT.15.15	Tē 'akatika nei 'oki te au tuatua a te au peroveta ra i te reira, mei tei tātā'ia ra ē,
ACT.15.16	e 'akatū 'aka'ou i te pū'ākapa o Dāvida i topa ki raro.
ACT.15.16	Ko tei topa ki raro ra, ka 'akatū 'aka'ou'ia e au
ACT.15.16	ē ka 'aka'ōu'ia 'oki;
ACT.15.17	kia kimi'ia te 'Atu e te tōtoenga o te tangata
ACT.15.17	ē e te au 'ētene kātoatoa tei tapa'ia ki tōku nei ingoa,
ACT.15.18	tē tuatua maira te 'Atu, ko tei rave i ēia mea nei tēia i kitea'ia mai mei tupua roa mai.’
ACT.15.19	“Ē nō reira, tēia tōku manako, auraka tātou e tāmanamanatā atu i a rātou nō roto mai i te au 'ētene ra e 'āriu nei ki te Atua. 
ACT.15.20	E tātā atu rā tātou i te karere ki a rātou ē, e kōpae atu rātou i te kai 'aka'ātinga'ia ki te au 'ītoro; e kōpae katoa atu i te 'akaturi, ē pērā katoa i te kiko o te au manu i kukumi'ia ē te toto. 
ACT.15.21	Tē vai nei rāi 'oki te aronga e ako nei i tā Mōse ra 'āpi'i'anga i roto i te au 'ōire rava rāi mei te au uki o tupua mai, ē tē tatau'ia mai nei rāi 'oki aia i roto i te au sūnago i te au Sābati kātoatoa nei.”
ACT.15.22	Kua manako i'ora te au 'āpōsetolo, te aronga pakari ē te 'ēkālēsia kātoatoa ē, kia 'iki'ia ēta'i tangata mei roto mai i a rātou 'ua'orāi, e tono ki Ānētiōka rātou ko Paulo ē Bānaba. Kua 'iki i'ora rātou i a Iūda (ko Bārasaba tēta'i ingoa) ē Sila, 'e puke tangata pāpānunui rāua i roto i te au taeake ra. 
ACT.15.23	Ē kua tātā'ia atura te leta nā roto i a rātou:
ACT.15.23	Ko mātou, te au 'āpōsetolo ē te aronga pakari, tō kōtou au taeake nei, e tātā atu nei ki a kōtou, e te au taeake 'akarongo mei roto mai i te au 'ētene i Ānētiōka, i Sūria, ē i Kilikia na: Kia orana. 
ACT.15.24	Kua 'akarongo mātou ē, kua repua tō kōtou ngākau e te tuatua a ēta'i tangata mei konei atu i ō mātou nei. Kāre mātou i 'akaue atu ana i a rātou. 
ACT.15.25	Ē nō reira, kua 'akatika mātou kātoatoa ē, 'e mea meitaki kia 'iki'ia ēta'i tangata ē kia tonokia ki ō kōtou na, ma tō mātou ngā 'akaperepere nei, a Bānaba ē Paulo, 
ACT.15.26	ē puke tangata tei 'ōronga i tō rāua ora'anga nō te ingoa o tō tātou 'Atu ko Iēsū Mesia ra. 
ACT.15.27	Ē tēianei, tē tono atu nei mātou i a Iūda rāua ko Sila 'ei 'akapāpū atu i te reira nā roto i te tuatua va'a 'ua atu'anga. 
ACT.15.28	'E mea meitaki i te Vaerua Tapu ē i a mātou katoa nei 'oki, auraka rava 'ei teima'a kē e tuku'ia atu ki runga a'o i a kōtou na, māri 'ua, ko ēia mea nei: 
ACT.15.29	Auraka kōtou e kai i te mānga i 'apai'ia ana nā te au 'ītoro ra, ē te toto ē te kiko o te au manu i kukumi'ia ra, ē auraka 'oki e 'akaturi. Kia kōpae atu kōtou i aua mea ra, tē meitaki ra kōtou i reira. Kia orana kōtou.
ACT.15.30	Kua tukuna'ia atura rātou, e 'aere atura ki Ānētiōka, ē kua 'akaputuputu maira rātou i te au tangata kātoatoa, ē kua 'ōronga atura i te leta. 
ACT.15.31	E oti akera i a rātou i te tatau, kua mareka rava akera rātou i te karere 'akamāro'iro'i. 
ACT.15.32	Ko Iūda 'oki rāua ko Sila, 'e ngā peroveta rāi 'oki rāua, kua 'akamāro'iro'i ē kua 'akamātūtū putuputu 'ua atura rāua i te au taeake. 
ACT.15.33	Ē kua pou tēta'i mānga tuātau i a rāua ki reira, kua 'aka'oki'ia atura rāua e te au taeake ma te 'au ki a rātou tei tono mai i a rāua ra.
ACT.15.35	Kua no'o atura a Paulo ē Bānaba nō tēta'i tuātau ki Ānētiōka i te 'āpi'i'anga ē te ako'anga atu i te tuatua a te Atua ma ēta'i tangata kē katoa 'oki 'e mānganui.
ACT.15.36	I ēta'i rā i muri mai, kua karanga atura a Paulo ki a Bānaba, “E 'oki tāua e 'ārāvei i te au taeake i roto i te au 'ōire rava rāi i ako'ia ana e tāua te karere o te 'Atu ra kia kite tātou i te tūranga o tō rātou 'irinaki'anga.” 
ACT.15.37	Kua 'akakoro a Bānaba i te arataki katoa i a Ioane tei kāpiki'ia ē ko Māreko. 
ACT.15.38	Kāre rā a Paulo i manako ē 'e tangata tau aia kia arataki rāua i aia, nō te mea, kua 'akaruke mai aia i a rāua i Pāmephūlia ra, ē kāre i āru atu i a rāua ki taua 'anga'anga ra. 
ACT.15.39	Tupu atura te taumārō'anga ma'ata tikāi, e takakē atura rāua. Kua rave atura a Bānaba i a Māreko, tere atura ki Kūpero. 
ACT.15.40	Kāreka a Paulo, kua 'iki i'ora aia i a Sila, e 'aere atura; kua oti 'oki i te tuku'ia e te au taeake ki te aro'a 'ua o te 'Atu. 
ACT.15.41	E 'aere atura aia nā Sūria ē nā Kilikia i te 'akamāro'iro'i'anga i te au 'ēkālēsia.
ACT.16.1	Tae atura a Paulo ki Dērebe ē Lūsētera. Ē inā, tei reira tēta'i pipi, ko Tīmōteo te ingoa, 'e tamaiti aia nā tēta'i va'ine Ngāti Iūda 'akarongo ra ē te metua tāne Eleni. 
ACT.16.2	'E tangata rongo meitaki 'oki a Tīmōteo ki te au taeake i Lūsētera ē Īkōnio. 
ACT.16.3	Kua 'inangaro 'oki a Paulo i aia e 'aere katoa rāua. Ē kua rave atura aia i aia, e peritome i'ora, nō te au Ngāti Iūda 'oki e no'o i taua ngā 'ōire ra, nō te mea, kua kite rātou pou roa ē, 'e tangata Eleni tōna metua tāne. 
ACT.16.4	I tō rātou 'aere'anga nā roto i te au 'ōire ra, kua tuku atura rātou ki te au taeake i te au 'akaue'anga tei 'akatinamou'ia e te au 'āpōsetolo ē te aronga pakari i Iērūsalēma ra, 'ei 'ākono'anga nā rātou. 
ACT.16.5	Kua mātūtū 'aere atura te au 'ēkālēsia i te 'akarongo ē kua tupu atura ki te ma'ata'anga, kāre 'e rā i tīvata.
ACT.16.6	Kua 'aere atura a Paulo mā nā roto i te tu'anga 'enua o Phērigia ē Gālātia, nō te mea, kua ārai'ia rātou e te Vaerua Tapu i te tuatua 'aere i te karere i Āsia. 
ACT.16.7	E tae atura rātou ki Mūsia, kua tāmata i'ora rātou i te 'aere ki Bītūnia, kāre rā te Vaerua o Iēsū i 'akatika mai i a rātou i te 'aere ki reira. 
ACT.16.8	Kua 'aere atura rātou nā roto i a Mūsia, ē kua tae atura ki raro rava ki Tēroa. 
ACT.16.9	Kua kitea maira tēta'i 'ōrama e Paulo i te pō ra. Kua tū maira tēta'i tangata Mākedōnia, kua pati 'akatenga maira ki aia, nā kō maira, “Ka 'ano mai ana ki Mākedōnia nei, e tūpae mai i a mātou nei.” 
ACT.16.10	Kite akera aia i taua 'ōrama ra, kua 'ākonokono i'ora mātou 
ACT.16.11	I tō mātou tere'anga mei Tēroa atu, 'aere tika atura mātou ki Sāmōterakia, ē i tērā mai rā ki Neapoli, 
ACT.16.12	ē mei reira atu ki Philipi, ko tēta'i 'ōire ma'ata ia o te tu'anga mua o Mākedōnia, ē 'e kolone 'oki.
ACT.16.13	E tae akera ki te rā Sābati, kua 'aere atura mātou ki va'o mai i te ngūtupa o te 'ōire ki te pae kauvai, nō te mea, kua manako mātou ē, tei reira te ngā'i pure'anga, ē kua no'o i'ora mātou ki raro, ē kua tuatua atura ki te au va'ine tei putuputu mai ki reira. 
ACT.16.14	Ko tēta'i va'ine 'ākono Atua, ko Lūdia tōna ingoa, 'e va'ine 'oko'oko kāka'u muramura aia nō te 'ōire o Tuatira, tē 'akarongo maira aia ē nā te Atua 'oki i 'akamā'ora'ora i tōna ngākau kia piri tikāi aia ki te karere i 'akakite'ia mai e Paulo ra. 
ACT.16.15	E oti akera aia i te bāpetīto'ia ē tōna ngutu'are tangata katoa 'oki, kua pati 'akatenga maira ki a mātou, nā kō maira, “Mē tē manako na kōtou ē 'e va'ine 'irinaki tikāi au i te 'Atu, e 'aere mai kōtou ki roto i tōku nei 'are no'o ei.” Kua mānono roa maira aia i a mātou.
ACT.16.16	Ē tē 'aere 'aka'ou atura mātou ki te pure, kua 'ārāvei'ia maira mātou e tēta'i va'ine tuika'a, 'e vaerua purepure tōna. Ē, 'e 'apinga nui tā tōna pū i rauka mai nā roto i tāna 'anga'anga purepure. 
ACT.16.17	Kua āru 'aere maira aia i a Paulo ē i a mātou katoa ma te kāpiki ma'ata, nā kō maira, “'E tāvini anake tēia ngā tangata nei nō te Atua Teitei Rava, ko tei 'āpi'i atu ki a kōtou i te mataara o te rāvenga ora.” 
ACT.16.18	I pērā mai aia 'e mānganui te rā. E 'ongo'ongo rava akera a Paulo, ē kua 'āriu atura, ē kua nā kō atura ki taua vaerua ra, “Tē 'akaue atu nei au i a koe ma te ingoa o Iēsū Mesia, e 'aere atu koe ki va'o mei roto mai i tēnā na va'ine ra.” Ē kua 'aere atura taua vaerua kino ra ki va'o i taua 'ati'anga rāi.
ACT.16.19	E nakiro akera tōna au pū ē, kua ngaro tō rātou rāvenga e rauka mai ei te 'apinga nui, kua 'opu atura rātou i a Paulo rāua ko Sila, kika atura i a rāua ki te ngā'i 'oko'oko'anga ki mua i te au tūtara ra. 
ACT.16.20	Ē kia tukuna'ia rāua ki ngā 'akavānui ra, kua tuatua atura rātou, “Ko tēia ngā tangata nei i tāoriori kino rāua i tō tātou nei 'ōire, 'e Ngāti Iūda 'oki rāua. 
ACT.16.21	Ē tē 'āpi'i mai nei rāua i te au peu kāre e tau kia 'āriki ē kia 'ākono tātou, nō te mea ē, nō Rōma 'oki tātou.” 
ACT.16.22	Kua kāpiti atura te urupū tangata i te 'akakino'anga i a rāua.
ACT.16.22	Ē nā ngā 'akavānui i 'ae'ae atu i tō rāua kāka'u, ē kua 'akaue atura kia pāpā'ia rāua. 
ACT.16.23	E oti akera tō rāua pāpā'anga'ia 'e mānganui e rātou ra, kua titiri atura rātou i a rāua ki roto i te 'are 'āuri, ē kua poroaki atura rātou ki te tiaki mou'āuri ē, kia tāpū meitaki aia i a rāua. 
ACT.16.24	Nō te mea ē, i pērā'ia mai aia i te poroaki'anga'ia mai, kua titiri atura aia i a rāua ki roto i te pi'a i roto rava o te 'are 'āuri, e tāmou atura i tō rāua vaevae ki rotopū i ngā potonga rākau e rua ra.
ACT.16.25	E tūruā'ipō akera, kua pure ē kua 'īmene i'ora a Paulo rāua ko Sila ki te Atua, ē tē 'akarongo maira te au mou'āuri i a rāua ra. 
ACT.16.26	Ē kāre akera i mamia, 'e ngāueue'anga 'enua ma'ata tēta'i i reira, ē kua keu katoa atura te tango o taua 'are 'āuri ra. I reira rāi, ma'eu 'ua i'ora te au ngūtupa katoa o te 'are 'āuri, ē kua matara akera te 'āuri piri'anganaoa o te au mou'āuri kātoatoa ra. 
ACT.16.27	Kua 'itirere akera te moe a te tiaki mou'āuri ra, ē i tōna kite'anga i te au ngūtupa o te 'are 'āuri i te ma'eu 'ua'anga, kua unu'i akera aia i tāna koke ē kua vaitata i te tā i aia 'ua'orāi, i te manako'anga 'oki aia ē, kua 'oro kē atu te au mou'āuri ra. 
ACT.16.28	Kua kāpiki maira a Paulo ma te reo ma'ata, nā kō maira, “Auraka e toetoeā i a koe 'ua'orāi; tei konei 'oki mātou pou roa.”
ACT.16.29	Kua pati atura te tiaki mou'āuri i tēta'i tūrama, 'oro viviki 'ua atura ki roto, 'akatopa i'ora ki raro ki mua a'o i a Paulo rāua ko Sila ma te rūtetetete. 
ACT.16.30	Kua arataki atura aia i a rāua ki va'o, ē kua nā kō atura, “E tama mā, 'e a'a tāku ka rave e tikāi kia 'akaora'ia au?”
ACT.16.31	Kua pa'u maira rāua, “E 'irinaki i te 'Atu i a Iēsū, ē ka 'akaora'ia koe ē tō ngutu'are katoa.” 
ACT.16.32	Ē kua 'akakite atura rāua i te karere o te 'Atu ki aia ē tōna ngutu'are tangata kātoatoa. 
ACT.16.33	Ē i taua ora o te pō ra, kua rave akera aia i a rāua, ē kua 'ōrei i'ora aia i tō rāua kāravarava ra. Ē i reira rāi, kua bāpetīto'ia i'ora aia ē tōna ngutu'are tangata kātoatoa ra. 
ACT.16.34	Ē kua arataki atura aia i a rāua ki roto i tōna 'are, ē kua 'akano'ono'o akera aia i tēta'i kaingākai nō rāua; kua rekareka rava atura 'oki aia ē tōna ngutu'are tangata rava rāi, nō te mea, kua 'irinaki rātou i te Atua.
ACT.16.35	E ao akera, kua tono maira ngā 'akavānui i te au 'akavā, nā kō maira, “E tuku atu i ngā tangata ra ki va'o.”
ACT.16.36	Kua 'akakite maira te tiaki mou'āuri i taua karere ra ki a Paulo ē, “Kua tono mai ngā 'akavānui i te karere, e tuku atu i a kōrua ki va'o. Nō reira, e 'akaruke 'ua kōrua, e 'aere ma te 'au.”
ACT.16.37	Kua karanga atura a Paulo ki a rātou, “Kua pāpā mai rātou i a māua, ngā tangata Rōma nei, i mua i te kātoatoa, kāre rava i 'akavā'ia ana, ē kua titiri'ia māua ki roto i te 'are 'āuri. Ē i tēianei, tē tuku pōiri 'ua āinei rātou i a māua ki va'o? Auraka rava ia! Nā rātou 'ua'orāi e 'aere mai e tuku atu i a māua ki va'o!”
ACT.16.38	Kua 'akakite atura te au 'akavā i taua au tuatua ra ki ngā 'akavānui ra. Ē kua mataku i'ora rātou i tō rātou 'akarongo'anga ē, 'e ngā tangata Rōma rāua. 
ACT.16.39	Kua 'aere maira rātou ē kua tuatua marū maira i reira ki a rāua, ē kua arataki atu rātou i a rāua ki va'o, ē kua pati atura ki a rāua e 'akaruke i te 'ōire. 
ACT.16.40	Kua 'akaruke maira rāua i te 'are 'āuri, ē kua tomo atura ki roto i te 'are o Ludia. Ē i tō rāua kite'anga atu i te au taeake, kua 'akamāro'iro'i atura rāua i a rātou, ē kua 'aere atura.
ACT.17.1	Kua 'aere atura a Paulo rāua ko Sila nā roto i a Āmephīpoli ē Āpolōnia, e tae atura rāua ki Tēsālōnia; ē tei reira tēta'i sūnago o te Ngāti Iūda ra. 
ACT.17.2	Kua tomo atura a Paulo ki roto i te sūnago ki a rātou, ko tāna 'oki ia peu. Ē, e toru akera ōna Sābati i te taumārō'anga ki a rātou i te tuatua i tātā'ia ra, 
ACT.17.3	nā roto i te 'akamārama'anga ē te 'akapāpū'anga atu ē e mate rāi te Mesia, ē e tū 'aka'ou rāi mei te mate maira e tikāi. “Ē ko tēia Mesia nei ko Iēsū rāi ia, tāku e 'akakite atu nei ki a kōtou na,” i nā Paulo ei. 
ACT.17.4	Kua 'irinaki maira tēta'i pāpāki o rātou, ē kua kāpiti katoa maira ki a Paulo rāua ko Sila; pērā katoa tēta'i pupu ma'ata o te au Eleni 'ākono Atua, ma te au va'ine pāpānunui 'e mānganui katoa ra.
ACT.17.5	Kua vare'ae atura rā te Ngāti Iūda, ē kua 'akaputuputu maira rātou i ēta'i aronga kanga tārevakā 'ua, ē kua 'akatupu atura i tēta'i urupū tangata ma'ata 'ei tāoriori 'aere atu i te 'ōire. I reira, kua 'aere atura rātou ki te 'are o Iāsona, ē kua tāmata atura i te 'apai mai i a rāua ki va'o ki mua i te tangata. 
ACT.17.6	Nō te mea rā ē kāre rāua i kitea, kua kika maira rātou i a Iāsona ma ēta'i taeake ki mua i te au tūtara o te 'ōire ma te kāpikipiki'anga ē, “Ko taua ngā tangata ra tei tāruri kē i te ao katoa, ē kua 'aere mai nei rāua ki konei, 
ACT.17.7	ē nā Iāsona 'oki i 'ō'ō mai i a rāua. Ē tē rave nei rātou kātoatoa i te au mea kāre i 'akatika'ia e Kaisara, nō te mea, tē tuatua nei rātou ē, tē vai nei tēta'i ariki kē atu ko Iēsū.” 
ACT.17.8	Kō'iri'iriā atura te tangata rava rāi ē te au tūtara o te 'ōire i te 'akarongo'anga i te reira. 
ACT.17.9	Ē kia rauka maira tēta'i moni vavao, tei tūtakina'ia atu e Iāsona mā, kua tukuna'ia atura rātou kia 'aere.
ACT.17.10	Kia pō akera, kua tuku atura te au taeake i a Paulo rāua ko Sila ki Bērea. E tae atura rāua ki reira, kua tomo atura rāua ki roto i te sūnago o te Ngāti Iūda. 
ACT.17.11	Kāre ō rātou manako piripiri mei tō Tēsālōnia rāi, kua 'āriki 'ua maira rātou i te karere ma te ngākau mā'ora'ora ē te kimikimi'anga i te au tuatua i tātā'ia ra, ē kāre e rā i tukua, mē 'e tika tā rāua i ako maira. 
ACT.17.12	'E mānganui o rātou i 'irinaki atu i te karere a te 'Atu; ē pērā katoa te au Eleni pāpānunui 'e mānganui, te au va'ine ma te au tāne. 
ACT.17.13	Kite akera te Ngāti Iūda i Tēsālōnia ra ē, tē ako'ia ra e Paulo te karere a te Atua i Bērea, kua 'aere katoa maira rātou ki reira, ē kua tāoriori maira ē te tāmanamanatā mai i te tangata. 
ACT.17.14	I reira rāi, kua tuku atura te au taeake i a Paulo kia 'aere tika aia ki tai, kāreka a Sila rāua ko Tīmōteo, no'o i'ora rāua i taua ngā'i rāi. 
ACT.17.15	Ē te aronga i āru atu i a Paulo ra, kave atura i aia e tae 'ua atura ki Ātene, ē kua 'oki maira rātou ma tēia poroaki'anga nō Sila rāua ko Tīmōteo: “E 'aere viviki rava mai kōrua ki āku.”
ACT.17.16	I tō Paulo ra 'oki tāpapa'anga mai i a Sila rāua ko Tīmōteo i Ātene, tangi rava i'ora tōna vaerua i roto i aia i te 'ākara'anga atu i taua 'ōire ra ē, kua kī rava i te au 'ītoro. 
ACT.17.17	Kua taumārō atura aia i roto i te sūnago ki te Ngāti Iūda ē te aronga 'ākono Atua, ē pērā katoa i te ngā'i 'oko'oko'anga ki te au tangata tāna i 'ārāvei atu, kāre 'e rā i vata.
ACT.17.18	Kua taumārō maira ki aia ēta'i o te aronga pakari ō Ēpikuro ē te Tetōiko. Kua nā kō akera tēta'i pae, “'E a'a rā tā tēia tangata tuatua tārevakā 'ua e 'akakite mai nei?” Ko tēta'i pae rā, kua nā kō akera, “Tūtū rāi ē, 'e karere aia nō te au atua kēkē,” nō te mea 'oki ē, kua tūtū 'aere a Paulo i te karere nō Iēsū ē te tū'aka'ou'anga. 
ACT.17.19	Kua mou akera rātou i aia, e arataki atura i aia ki te Areōpago,
ACT.17.20	'E mea tūkē tākiri 'oki tā'au e 'apai mai nei ki tō mātou nei taringa. Tē 'inangaro nei mātou i te kite i te 'āite'anga o taua au mea ra.” 
ACT.17.21	Kāre 'oki 'e 'anga'anga kē ā te aronga Ātene rava rāi ē te au tangata kē e no'o ki ō rātou ra, māri rā, ko te 'akakite atu ē te 'akarongo mai i te tuatua 'ōu anake ra.
ACT.17.22	Kua tū akera a Paulo ki runga i rotopū i te au kōnitara o te Areōpago ra, ē kua nā kō atura, “E tama mā ē te au tangata Ātene nei, tē kite i'o nei au nā roto i te au mea rava rāi ē, 'e aronga 'akamorimori atua kōtou. 
ACT.17.23	I āku 'oki i 'ā'āere 'ua i'o nei ē te tūtaka 'ua'anga atu i tō kōtou au ngā'i 'akamori'anga nei, kite atura au i tēta'i 'atarau ē te tuatua i tātā'ia ki runga a'o ra: ‘Nā te atua kiteakore'ia e te manako tangata.’ Ko tā kōtou 'oki e 'akamori 'ua nei, noa atu ē, kāre tō kōtou manako i kite i aia, ko ia tāku e 'akakite atu nei ki a kōtou na. 
ACT.17.24	Ko te Atua tei 'anga i tēianei ao ē te 'apinga tini rava rāi i roto ra, te 'Atu 'oki o te rangi ē te 'enua nei, kāre ia i no'o i roto i te nao i 'anga'ia e te rima tangata nei. 
ACT.17.25	Kāre katoa ē nā te rima tangata e tauturu i aia, mei te mea ra ē, tē ngere ra aia i tēta'i mea. Ko ia 'ua'orāi 'oki tei 'ōronga mai i te ora ē te a'o ē te au mea katoa ki te au tangata rava rāi. 
ACT.17.26	Ē nāna i 'anga i te au 'iti tangata rava rāi mei roto mai i te tangata 'okota'i ra 'ei no'o i te pā 'enua kātoatoa nei. Nāna 'oki i 'akataka i te au tuātau ē te au kōtinga o tō rātou au kāinga. 
ACT.17.27	E 'akapērā aia kia kimi katoa rātou i te Atua, pēnei ake, i tō rātou 'ā'āere'anga atu i te kimi'anga i aia, e kitea'ia atura aia, nō te mea, kāre aia i mamao kē atu i a tātou kātoatoa nei. 
ACT.17.28	Mei tā tēta'i i tuatua ē, ‘I nā roto mai 'oki i aia tātou i ora ai, i 'ā'āere ei, ē i no'ono'o ei 'oki.’ Mei tā ēta'i 'atu pe'e nō kōtou i tuatua maira ē, ‘'E tamariki katoa tātou nāna.’
ACT.17.29	Nō te mea ē, 'e tamariki tātou nā te Atua ra, kāre e tika kia manako tātou ē, e 'āite te Atua ki te 'auro, te 'ārio ē te toka i tarai'ia e te kāraperape ē te kimikimi'anga manako o te tangata nei. 
ACT.17.30	Kāre atura te Atua i 'akautunga i te tangata te tuātau i kamakura ai rātou; i tēianei rā, tē 'akaue mai nei aia i te tangata ē, kia 'akatūkē rātou kātoatoa i tō rātou ora'anga i te au ngā'i rava rāi. 
ACT.17.31	Nō te mea, kua 'akano'o aia i te rā ka 'akavā mai ei aia i tō te ao nei ma te tuatua tika nā roto i te tangata tāna i 'akataka ra. Kia 'āriki te kātoatoa i te reira ē, kua 'akatū mai te Atua i aia mei te mate maira.”
ACT.17.32	I tō rātou 'akarongo'anga i taua tuatua ra o te tū'aka'ou'anga o tei mate ra, kua tā'ito'ito maira tēta'i pae i aia; ko tēta'i pae rā, kua nā kō maira, “Ka 'akarongo 'aka'ou atu mātou i a koe nō te reira.” 
ACT.17.33	Ē kua 'aere atura a Paulo mei rotopū atu i a rātou. 
ACT.17.34	Kua kāpiti maira ēta'i tangata ki aia, ē kua 'irinaki atura i te Atua, koia 'oki ko Dionūsio tēta'i nō te Areōpago, ē tēta'i va'ine ko Dāmari te ingoa, ē pērā katoa ēta'i tangata kē atu.
ACT.18.1	Ē i muri ake i te reira, kua 'akaruke maira a Paulo i a Ātene, ē kua 'aere atura ki Kōrīnētia. 
ACT.18.2	E kite atura aia i tēta'i Ngāti Iūda ko Ākuila tōna ingoa, 'e tangata Ponoto aia tei tae 'ua maira nō Ītālia mai, ē tāna va'ine ko Peresila, nō te mea, kua 'akaue'ia te Ngāti Iūda rava rāi e Kalaudio kia 'akaruke i a Rōma. Ē kua 'aere atura a Paulo ki a rāua, 
ACT.18.3	e no'o atura ma te 'anga'anga kāpiti atu ki a rāua, nō te mea, kua 'āiteite tā rāua 'anga'anga, koia 'oki 'e ma'ani pū'ākapa. 
ACT.18.4	Kua taumārōrō atura 'oki aia i te au Sābati rava rāi i roto i te sūnago kia 'āriki mai te Ngāti Iūda ē te Eleni.
ACT.18.5	Ē kia tae mai a Sila rāua ko Tīmōteo mei Mākedōnia mai, 'e ako anake 'ua tā Paulo 'anga'anga i te 'akakite'anga atu ki te Ngāti Iūda ē, ko Iēsū te Mesia. 
ACT.18.6	Ē kia pāto'i maira tēta'i pae o rātou ma te 'akakino Atua katoa mai, kua rūrū atura aia i tōna kāka'u, ē kua tuatua atura ki a rātou, “Tō kōtou na toto 'ei runga a'o ia i tō kōtou 'ua'orāi ūpoko, kua ti'amā au. Mei tēianei atu, ka 'aere au ki te au 'ētene ra.”
ACT.18.7	Neke atura a Paulo mei reira, e 'aere atura ki te ngutu'are o tēta'i tangata ko Titio Iūseto tōna ingoa, 'e tangata 'ākono Atua aia, ē tei te pae tikāi tōna 'are i te sūnago. 
ACT.18.8	Ko Keripo, te tūtara ma'ata o te sūnago ra, kua 'irinaki aia ē tōna ngutu'are tangata kātoatoa i te 'Atu. Ē i te 'akarongo'anga tō Kōrīnētia 'e mānganui, kua 'irinaki i'ora rātou ē kua bāpetīto'ia i'ora.
ACT.18.9	Kua tuatua maira te 'Atu ki a Paulo i te pō nā roto i tēta'i 'ōrama, “Auraka e mataku, ka tuatua atu rāi, auraka e mūtēkī, 
ACT.18.10	nō te mea, tei vaitata katoa 'oki au i a koe. Ē kāre rava 'e tangata e rauka i te tākinga kino mai i a koe, nō te mea 'oki ē, nōku 'oki te tangata 'e mānganui i roto i tēianei 'ōire.” 
ACT.18.11	Kua no'o atura a Paulo ki reira 'e 'okota'i mata'iti e ono marama i te 'āpi'i'anga atu i te karere a te Atua ki ō rātou ra.
ACT.18.12	Inārā, i tō Galiō riro'anga mai 'ei tūtara nō Ākaia, kua tā'okota'i i'ora te Ngāti Iūda i te rave kino i a Paulo, ē kua arataki atura i aia ki mua i te 'akavā'anga, 
ACT.18.13	nā kō akera, “Tē 'akanauru nei tēianei tangata i te au tangata kia 'akamori i te Atua nā te mataara tei kore i tau i te ture ra.”
ACT.18.14	Tē 'aere rā 'oki a Paulo ka tuatua, ko Galiō maira i te tuatua'anga ki te Ngāti Iūda, “E te Ngāti Iūda na, mei te mea ē tēianei au 'aka'apa'anga ē 'e 'apa kino, mē kāre ra 'e 'anga'anga kino, e tika ia i āku i te 'akarongo mārie atu i a kōtou na; 
ACT.18.15	mei te mea rā ē, 'e taumārō'anga tēnā nō runga i tēta'i tuatua ma ēta'i ingoa ē tā kōtou 'ua'orāi ture, nā kōtou 'ua'orāi e 'ākara atu i te reira. Kāre au e 'akavā i tēia au mea.” 
ACT.18.16	Kua tuaru kē atura aia i a rātou mei taua 'akavā'anga ra. 
ACT.18.17	Ē kua 'opu atura rātou rava rāi i a Sōsitene, te tūtara ma'ata o te sūnago ra, ē kua pāpā atura i aia ki mua i taua 'akavā'anga ra. Kāre rava a Galiō i ma'ara 'ua atu i te reira.
ACT.18.19	E tae atura rātou ki Ēphēsia, kua 'akaruke maira aia i a Peresila rāua ko Ākuila i reira, kāreka aia ra 'aere atura ki roto i te sūnago, ē kua taumārō atura ki te Ngāti Iūda. 
ACT.18.20	Kua pati maira rātou ki aia e no'o ki ō rātou ra ē kia roa ake, kāre rā aia i 'akatika. 
ACT.18.21	Inārā, kia poroaki mai aia i a rātou, kua nā kō atura aia, “Ka 'oki mai au ki a kōtou nei mē ka tika i te Atua.” Kua tere atura aia mei Ēphēsia atu.
ACT.18.22	E tae atura aia ki Kaisarea, 'aere atura aia ki uta e 'ārāvei i te 'ēkālēsia, e oti akera, 'aere atura ki Ānētiōka. 
ACT.18.23	E 'ope akera ēta'i rā i aia ki reira, kua 'akaruke maira aia e 'aere atura nā roto i te au 'ōire kātoatoa o Gālātia ē Phērigia i te 'akamātūtū'anga atu i te au pipi rava rāi.
ACT.18.24	Ko tēta'i Ngāti Iūda, ko Āpolo tōna ingoa, 'e tangata Ālekānētēria, tei 'aere mai ki Ēphēsia. 'E tangata tūkatau i te kōrero ē te tangata kite i te tuatua i tātā'ia ra. 
ACT.18.25	'E tangata 'oki aia tei 'āpi'i'ia ra i te Mataara o te 'Atu; ē nō tōna ngākau pu'ipu'i rekareka nō te reira, kua tuatua ē kua 'āpi'i mārie aia i te au mea rava rāi nō runga i a Iēsū; inārā, ko te bāpetīto anake 'ua a Ioane tāna i kite. 
ACT.18.26	Kua 'akamata atura aia i te ako ma te matakukore i roto i te sūnago ra. Ē kia 'akarongo akera a Ākuila rāua ko Peresila i aia, kua arataki maira rāua i aia ki a rāua, ē kua 'akamārama meitaki atura ki aia i te Mataara o te 'Atu. 
ACT.18.27	Tē 'inangaro ra 'oki a Āpolo i te 'aere ki Ākaia, ē kua 'akamāro'iro'i maira te au taeake i aia, ē kua tātā i'ora rātou i te tuatua ki te au pipi i reira kia 'āriki meitaki mai rātou i aia. E tae atura aia ki reira ra, kua tauturu ma'ata tikāi aia i te aronga tei 'irinaki nā roto mai i te aro'a 'ua o te Atua. 
ACT.18.28	Ē kua pāto'i pakari 'oki aia i te Ngāti Iūda ki mua i te tangata rava rāi i te 'akapāpū'anga mai nā roto i te tuatua i tātā'ia ra ē, ko Iēsū te Mesia.
ACT.19.1	I a Āpolo e no'o ra i Kōrīnētia, kua nā te tu'anga 'enua i uta maira a Paulo, e tae maira aia ki Ēphēsia. I reira, kua 'ārāvei atura aia i ēta'i pipi, 
ACT.19.2	ē kua ui atura aia ki a rātou, “Kua rauka mai āina te Vaerua Tapu i a kōtou i tō kōtou 'irinaki'anga i te 'Atu ra?”
ACT.19.2	Kua pa'u mai rātou ki aia. “Kāre, kāre 'oki mātou i 'akarongo ana ē, 'e Vaerua Tapu tēta'i.”
ACT.19.3	Kua ui atura aia ki a rātou, “I bāpetīto'ia 'oki kōtou i reira ki te a'a?”
ACT.19.3	Kua pa'u maira rātou, “Ki te bāpetīto'anga a Ioane ra.”
ACT.19.5	Ē kia 'akarongo maira rātou i tēia ra, kua bāpetīto'ia i'ora rātou ki roto i te ingoa o te 'Atu ra ko Iēsū. 
ACT.19.6	I te tuku'anga a Paulo i ōna rima ki runga a'o i a rātou ra, kua 'eke maira te Vaerua Tapu ki runga a'o i a rātou; ē kua tuatua akera rātou i te au reo kēkē ē kua toto'u 'oki. 
ACT.19.7	Mei te tino nga'uru mā rua pa'a taua aronga tangata ra.
ACT.19.8	Kua 'aere atura a Paulo ki roto i te sūnago ra, ē kua tuatua atura ma te matakukore nō tēta'i toru marama i te taumārōrō'anga atu ē te 'akapāpū'anga atu i te au mea rava rāi o te bāsileia o te Atua ra. 
ACT.19.9	Inārā, kua pāetaeta maira tēta'i pae; kāre rātou i 'irinaki, ē kua 'akakino maira i te Mataara o te 'Atu ki mua i te aroaro o te tangata tini ra. 'Akaruke maira a Paulo i a rātou ma te 'akatakakē mai i te au pipi mei roto mai i a rātou ra, ē kua taumārōrō atura i te au rā tātakita'i ki roto i te 'are 'āpi'i'anga ra o Tūrano. 
ACT.19.10	I pērā 'oki aia e rua mata'iti; ē 'akarongo akera te kātoatoa rava rāi e no'o ra i Āsia, te Ngāti Iūda ē te au Eleni, i te karere o te 'Atu a Iēsū ra.
ACT.19.11	Kua rave 'oki te Atua i te au 'akairo mana ma'ata ē te vāvāria tūkē rava atu nā roto i te rima o Paulo; 
ACT.19.12	kua 'apaina'ia atu te au 'ōrei, mē kāre, te au pāreu i 'arapaki ana i tōna kōpapa ki te aronga maki ra, ē kua peke atura tō rātou au maki; ē te au vaerua kikino katoa ra, kua 'aere mai i a rātou ki va'o. 
ACT.19.13	Ko tēta'i pae Ngāti Iūda tuaru vaerua kikino ra, tei 'ā'āere 'ua ra, kua tāmata atura i te 'aka'iki i te ingoa o te 'Atu ra ko Iēsū ki runga i te aronga 'e vaerua kikino tō rātou i te nā kō'anga atu ē, “Tē 'akaue atu nei au i a kōtou i te ingoa o Iēsū tā Paulo e ako 'aere nei.” 
ACT.19.14	E toko'itu tamariki tamāroa a tēta'i ta'unga ma'ata Ngāti Iūda, ko Sekeva tōna ingoa, ko rātou tei 'akapērā.
ACT.19.15	Kua pa'u maira te vaerua kino, nā kō maira, “Kua kite au i a Iēsū, ē kua mārama rāi au ē, ko 'ai a Paulo. Ko 'ai rā kōtou na?”
ACT.19.16	I reira, kua rere maira taua tangata tei roto i aia te vaerua kino ki runga a'o i a rātou, ē nō te ma'ata i tōna ririnui i a rātou kātoatoa, kua 'eke'ia i'ora rātou e ia. Nō reira rātou i 'o'oro tā'ākā 'ua atu ei ki va'o i taua 'are ra ma te pūtotototo 'aere. 
ACT.19.17	Ē kia kitea'ia taua mea ra e te Ngāti Iūda ma te au Eleni katoa e no'o ra ki Ēphēsia ra, kua roko'ia i'ora rātou rava rāi e te mataku, ē kua 'akapa'apa'a i'ora i te ingoa o te 'Atu ra ko Iēsū. 
ACT.19.18	'E mānganui 'oki tō taua aronga 'irinaki ra i 'akamata i te 'a'aki ma te 'akakitekite mai i tā rātou au peu ra. 
ACT.19.19	'E mānganui 'oki te aronga i raverave peu manamana ana i 'apai mai i tā rātou au puka, kua ta'u i'ora ki te a'i ki mua i te aroaro o te tangata kātoatoa. Ē kia kimikimi'ia te moni 'oko o taua au puka ra, kua kitea'ia mai ē, e rima nga'uru tauatini moni 'ārio. 
ACT.19.20	I nā reira 'oki te toto'a'anga atu te karere a te 'Atu ma te ririnui i te tupu'anga.
ACT.19.21	Ē kia oti akera ēia mea nei i te tupu, kua 'akakoro akera a Paulo e 'aere ki Iērūsalēma nā Mākedōnia ē Ākaia atu, nā kō akera, “Kia tae ana au ki reira ra, e 'aere katoa atu au ki Rōma e tikāi.” 
ACT.19.22	Kua tono atura aia i e tokorua o te aronga i tauturu ana i aia ki Mākedōnia, ko Tīmōteo rāua ko Ērāseto; ko ia rā, kua no'o aia ki Āsia nō tēta'i mānga tuātau.
ACT.19.23	I taua au rā ra rāi, kua tupu akera tēta'i keu'anga ma'ata nō runga i te Mataara o te 'Atu. 
ACT.19.24	Ko tēta'i tangata ta'unga 'ārio 'oki, ko Demetērio tōna ingoa, e ma'ani ana aia i te au 'are 'ārio rikiriki nō Diāna, ē, 'e ma'ata te 'anga'anga tāna e 'ōronga ana nā te aronga 'anga'anga. 
ACT.19.25	Kua 'akaputuputu maira aia i a rātou ē te aronga 'anga'anga katoa i 'āiteite tā rātou 'anga'anga. Ē kua karanga atura kia rātou, “E tama mā, kua nakiro 'oki kōtou ē, e rauka mai ana i a tātou tō tātou pu'apinga tikāi mei roto mai i tēia 'anga'anga nei. 
ACT.19.26	Tē kite katoa ē tē 'akarongo 'oki nei kōtou ē, ko tēianei tangata ko Paulo, kua 'akanauru ē kua arataki kē aia i te tangata 'e mānganui, kāre i Ēphēsia anake 'ua nei, māri rā, mei takapini tō Āsia kātoatoa nei. Tēia 'oki tāna tuatua atu ē, ‘Kāre te au atua tei ma'ani'ia e te rima tangata nei i te atua tika tikāi.’ 
ACT.19.27	Kāre ē ko te kino anake 'ua te ka tupu ki a tātou mē ingoa kino tā tātou 'anga'anga, māri rā, ka riro katoa rāi te 'iero o te atua ma'ata ko Diāna i te 'akava'ava'a'ia, ē ka kore katoa 'oki tōna 'inu'inu, ko ia tei 'akamori'ia e tō Āsia rava rāi, ē tō te ao kātoatoa rāi 'oki.”
ACT.19.28	Ē kia 'akarongo akera rātou i tēia, kua kī akera rātou i te riri, ē kua kāpikipiki atura rātou, nā kō akera, “'E pāpānunui a Diāna i ō Ēphēsia nei!” 
ACT.19.29	Kua tupu akera te keu i roto i taua 'ōire kātoatoa ra. Ē kua 'o'oro pū atura rātou ma te ngākau 'okota'i ki roto i te koro putuputu'anga, 'opu atura rātou i a Gāio rāua ko Ārīsetāreko, ngā tangata Mākedōnia tei kāpiti katoa ki a Paulo i tōna tere. 
ACT.19.30	Ē kua 'inangaro akera a Paulo i te 'aere ki roto i taua urupū tangata ra, kāre rā te au pipi i 'akatika i aia. 
ACT.19.31	Ē ko ēta'i rāi 'oki o te aronga mana o Āsia, 'e au 'oa nō Paulo, kua tono maira i te karere ki aia i te pati 'akatenga ē, auraka aia e tomo 'ua atu ki roto i taua koro putuputu'anga ra.
ACT.19.32	Tē kāpikipiki ra tēta'i pae ē 'e mea kē, ē tēta'i pae ē 'e mea kē atu, nō te mea, tē tā'ī'ī'ia rāi te manako o taua urupū tangata ra; ē kāre 'ua 'oki te ma'ata'anga i a rātou i kite ē, 'e a'a rātou i putuputu mai ei.
ACT.19.33	Kua 'ōpara'ia maira a Ālekānēdero ki mua mei roto mai i taua urupū tangata ma'ata ra. Nā te Ngāti Iūda 'oki i 'akakeu mai i aia kia 'aere ki mua. Kua kamokamo atura aia ki tōna rima, kua 'inangaro 'oki aia i te 'akamārama atu i taua urupū tangata ma'ata ra. 
ACT.19.34	Kia kite rā rātou ē 'e Ngāti Iūda aia, kua kāpiki maira rātou rava rāi ma te reo 'okota'i i te aoaoa'anga e rua akera 'oki ora, “'E pāpānunui a Diāna i ō Ēphēsia nei!”
ACT.19.35	Ē kia 'akamūtēkī te karāka o te 'ōire i taua urupū tangata ra, kua nā kō atura aia, “E tama mā ē te au tangata Ēphēsia nei, ko 'ai ia tangata kāre i kite ake ē, tē 'akamori nei tēianei 'ōire ko Ēphēsia nei i te atua pāpānunui i a Diāna, tei topa mai ki raro nei mei runga mai i te rangi ra? 
ACT.19.36	Ē nō te mea 'oki ē, 'e au mea tika tikāi tēia, e mūtēkī 'ua kōtou e tikāi, auraka e rave 'anga'anga rapurapu 'ua. 
ACT.19.37	I kika mai nei 'oki kōtou i tēianei aronga tangata, ē kāre 'oki rātou i te keiā 'iero ē te 'akakino 'oki i tō tātou atua. 
ACT.19.38	Mei te mea tikāi 'oki ē, 'e 'aka'apa'anga tā Demetērio ē te aronga 'anga'anga ki ōna ra i tēta'i 'ua atu tangata, tē rave'ia nei te 'akavā'anga ē tē vai nei 'oki te au tūtara. E tāpepe atu rātou i tā rātou 'ua'orāi e tāpepe. 
ACT.19.39	Mei te mea 'oki ē, 'e mea kē atu tā kōtou e 'inangaro ra, kia 'apai'ia te reira ki roto i te 'uipā'anga tei tau i te ture. 
ACT.19.40	Ka riro 'oki tātou i te tāpepe'ia mai nō tēia keu ma'ata i tēianei rā, nō te mea, kāre e rauka i a tātou i te 'akakite i te tumu tau tikāi nō tēia repu'anga ma'ata nei.” 
ACT.19.41	E oti akera taua tuatua'anga nāna ra, kua tuku atura aia i taua aronga kia 'aere.
ACT.20.1	E papa akera taua keu'anga ma'ata ra, kua 'akaputuputu maira a Paulo i te au pipi ki aia e 'akamāro'iro'i atura i a rātou, aro'a 'openga atura, e 'akaruke maira i a rātou e 'aere ki Mākedōnia. 
ACT.20.2	E oti akera i aia i te 'aere nā roto i taua tu'anga 'enua ra ē te 'akamāro'iro'i atu i te au taeake ma te au ako'anga 'e mānganui, kua tae atura aia ki Ākaia. 
ACT.20.3	Kua no'o i'ora aia e toru marama ki reira. Nō te mea 'oki ē, kua moetāpapa mai te Ngāti Iūda i aia kia vaitata aia i te tere atu ki Sūria, kua manako i'ora aia ē, e 'oki aia nā Mākedōnia. 
ACT.20.4	Kua kāpiti maira ki aia a Sōpātero rāua ko Puro nō Bērea mai, ko Ārīsetāreko rāua ko Sēkunedo nō Tēsālōnia mai, ko Gāio nō Dērebe mai ē ko Tīmōteo 'oki, ē ko Tūkiko rāua ko Terōphimo nō Āsia mai. 
ACT.20.5	Kua tere atura rātou nā mua e tāpapa maira i a mātou i Tēroa. 
ACT.20.6	Ko mātou rā, kua tere atura mātou i muri ake i te au rā o te Kai 'Aka'ōpuekore'ia mei Philipi atu, e pō rima akera, kua tae atura mātou ki Tēroa ra. Ē kua no'o atura mātou i reira e pō 'itu akera.
ACT.20.7	E tae akera ki te rā mua o te 'ebedoma ra, i tō mātou putuputu'anga mai nō te vāvā'i'anga varāoa, kua ako atura a Paulo ki te au taeake. Nō te mea 'oki ē, ka 'akaruke mai aia i a rātou i tērā mai rā, kua tāmou mārie atura aia i te ako'anga atu ē tūruā'ipō akera. 
ACT.20.8	'E mānganui 'oki te au lāmepa i roto i taua pi'a i runga ra i putuputu ei mātou. 
ACT.20.9	Tē no'o 'ua ra tēta'i tangata 'ōu, ko Eutiko te ingoa, i runga i te patu māramarama, ē kua varea ma'ata'ia aia e te moe nō te roa 'oki i tā Paulo ako'anga. Moe tīnainai atura aia ē kua topa i'ora aia mei te toru mai o te ta'ua ki raro. Kua mate tākiri rava aia i tō rātou rave'anga mai i aia. 
ACT.20.10	Kua 'eke atura a Paulo ki raro, tīpapa i'ora ki runga a'o i aia, tākave atura. “Auraka ana kōtou e auē,” i nā Paulo ei, “tē vai nei rāi te ora i roto i aia.” 
ACT.20.11	Kua kake 'aka'ou atura aia ki runga, vāvā'i i'ora i te varāoa, e kai i'ora. Kua tuatua roa 'aka'ou atura aia e tae 'ua atura ki te māmāiāta, e 'akaruke maira aia. 
ACT.20.12	Kua takina'ia i'ora taua tangata 'ōu ra ki te kāinga, ē kua ora rava aia; ē kua mareka rava akera rātou.
ACT.20.13	Kua 'aere 'ua atura mātou nā mua ki runga i te pa'ī, e tere atura ki Aso nō te 'akakoro'anga i te rave mai i a Paulo i reira. Nāna rāi i 'akaue mai kia 'akapērā, i 'inangaro 'oki aia 'ua'orāi i te 'aere'aere 'ua nā uta ki reira. 
ACT.20.14	Ē kia 'ārāvei mai aia i a mātou i Aso, kua rave i'ora mātou i aia, ē 'aere atura ki Mitulene. 
ACT.20.15	Mei reira atu, i tere atura mātou e ao akera nā te pae atura i a Kio, ē ao 'aka'ou akera, kua tāpiri atura mātou ki Samo, ē i tērā mai rā, tae atura mātou ki Mīleto. 
ACT.20.16	Kua manako ana 'oki a Paulo ē, 'eia'a ē nā Ēphēsia kia tere atu kia kore aia e tāvare i Āsia, nō te mea, tē rapurapu ra 'oki aia kia roko'ia atu e ia te rā Penetekote i Iērūsalēma ra, mei te mea ē ka rauka.
ACT.20.17	Kua unga atura a Paulo i te karere ki Ēphēsia mei Mīleto atu, e tiki i te aronga pakari o te 'ēkālēsia ra. 
ACT.20.18	E tae mai rātou ki aia, kua karanga atura aia ki a rātou,
ACT.20.18	“Kua mārama kōtou i te tū o tōku no'o'anga i ō kōtou nei i te au tuātau kātoatoa mei te rā mua mai ka tae mai ei au ki Āsia nei, 
ACT.20.19	i te tāvini'anga i te 'Atu ma te ngākau 'aka'aka roa, ē ma te roimata i roto i te au manamanatā tei 'akatupu'ia mai ki āku nei, ē te moetāpapa'anga'ia e te Ngāti Iūda ra. 
ACT.20.20	Kua kite katoa 'oki kōtou ē, kāre rava au i 'akaruke i te 'akakite atu ki a kōtou i tēta'i 'ua atu mea e meitaki ei kōtou na; ē kua 'āpi'i atu au i a kōtou i mua i te kātoatoa i tērā 'are ē i tērā 'are, 
ACT.20.21	ma te umuumu pakari atu i te Ngāti Iūda ē pērā katoa te Eleni, kia 'āriu mai rātou ki te Atua ē kia 'irinaki rātou i tō tātou 'Atu ko Iēsū. 
ACT.20.22	Inā, tē 'aere nei au i tēianei ki Iērūsalēma ma te arataki'ia e te Vaerua, ē kāre au e kite ē, 'e a'a te ka tupu mai ki āku i reira, 
ACT.20.23	māri rā, ko tā te Vaerua Tapu i 'akakitekite 'ua mai ki āku i tērā 'ōire ē i tērā 'ōire, ē tē vai ra te 'are 'āuri nōku ē te mate ma'ata. 
ACT.20.24	Inārā, i tōku manako'anga, kāre 'e pu'apinga tōku ora'anga, māri 'ua, kia 'akaoti 'ua au i tāku 'anga'anga, ē kia 'ākono au i te tao'onga tei rauka mai i āku mei kō mai i te 'Atu ra ko Iēsū: koia 'oki, kia 'akakite 'ua atu au i te tuatua meitaki o te aro'a 'ua o te Atua.
ACT.20.25	“Ē inā, kua 'ā'āere atu ana au ki rotopū i a kōtou i te tūtū 'aere'anga i te bāsileia, 'e mea pāpū rā i āku i tēianei ē, kāre tēta'i o kōtou kātoatoa nei ē 'ākara 'aka'ou mai i tōku nei mata. 
ACT.20.26	Nō reira, tē 'akakite 'ua atu nei au ki a kōtou i tēianei rāi rā ē, tē ti'amā nei au i te mate o te tangata kātoatoa ra, 
ACT.20.27	kāre rava 'oki au i 'akaruke 'ua i te 'akakite atu ki a kōtou i te au anoano rava rāi o te Atua. 
ACT.20.28	E tiaki meitaki i a kōtou 'ua'orāi ē te 'ānana katoa; nā te Vaerua Tapu 'oki i tuku mai i a kōtou ki runga a'o i te reira 'ei au arataki. E 'ākono meitaki i te 'ēkālēsia a te 'Atu, ko tā Iēsū i rauka mai nā roto i tōna 'ua'orāi toto. 
ACT.20.29	Kua kite 'oki au ē, i muri ake i tōku 'akaruke'anga atu, ka 'aere mai te au luko tā'ae ki rotopū i a kōtou na, ē kāre rātou e 'akaperepere i te 'ānana. 
ACT.20.30	Ē nō roto mai 'oki i a kōtou 'ua'orāi, ka tū mai ēta'i tangata ki runga e 'āpi'i mai i te tuatua mingimingi kia āru'ia atu rātou e te au pipi. 
ACT.20.31	Nō reira, kia matakite, e 'akama'ara kōtou ē, e toru ake nei ōku mata'iti ē kāre au i tīvata i te ako atu i te tangata rava rāi e pini 'ua ake, i te pō ē te ao, ma te roimata.
ACT.20.32	“Ē i tēianei, tē tuku atu nei au i a kōtou ki te Atua ē ki te karere o tōna aro'a 'ua, ko tei tika i aia i te 'akamātūtū i a kōtou ē i te 'ōronga mai i te tu'anga nā kōtou ē te aronga rava rāi i 'akatapu'ia. 
ACT.20.33	Kāre tākiri au i noinoi atu ana i te 'ārio, te 'auro ē te kāka'u o tēta'i 'ua atu tangata. 
ACT.20.34	Kua kite 'oki kōtou ē, nā tēia ngā rima nei i 'anga'anga kia rauka mai te au mea i umuumu'ia nōku nei, ē nō rātou tei kāpiti mai ki āku nei. 
ACT.20.35	Nā roto i te au rāvenga rava rāi i 'akaāri'ia atu ana e au ki a kōtou na, kia tauturu kōtou i te aronga 'āpikepike e tikāi nā roto i te 'anga'anga mei tērā te tū; ē kia 'akama'ara katoa 'oki kōtou i te tuatua a te 'Atu kō Iēsū, tāna i 'akakite atu ē, ‘'E ngari ake te 'ōronga atu i te 'āriki 'ua mai.’ ”
ACT.20.36	E oti akera tēianei tuatua'anga, kua tuturi i'ora a Paulo ki raro, kua pure i'ora aia ma rātou kātoatoa. 
ACT.20.37	Auē ma'ata i'ora rātou rava rāi, tākave maira ki runga i te kakī o Paulo, ē kua 'ongi maira i aia. 
ACT.20.38	'E tūmatetenga ma'ata rava tō rātou nō te tuatua 'oki tāna i 'akakite mai ki a rātou ē, kāre rava rātou e kite 'aka'ou mai i tōna mata. Kua āru atura rātou i aia, e tae 'ua atu ki te pa'ī.
ACT.21.1	E takakē maira mātou mei te aronga pakari mai o Ēphēsia, kua tere atura mātou i te 'aere tika 'ua'anga ki Koso; e ao akera, kua tae atura mātou ki Roda, ē mei reira 'oki ki Pātara. 
ACT.21.2	Kitea atura e mātou tēta'i pa'ī te ka 'ano atu ki Phēnia, kua kake atura mātou ki runga a'o, e tere atura. 
ACT.21.3	E kite atura mātou i a Kūpero, kua vao'o 'ua mātou i te reira ki te pae kaui, ē kua tere atura ki Sūria, e tāpae atura ki Tūria, 'ei reira 'oki e 'uri'ia ai te au 'apinga mei taua pa'ī ra ki uta. 
ACT.21.4	E kitea atura te aronga pipi e mātou, kua no'o atura mātou ki reira e 'itu akera pō. Kua 'akakite maira rātou i tā te Vaerua ki a Paulo ē, auraka aia e 'aere atu ki Iērūsalēma. 
ACT.21.5	E 'ope akera taua au rā ra, kua 'aere atura mātou i tō mātou tere, ē kua āru maira rātou kātoatoa ma te au va'ine ē te au tamariki katoa 'oki i a mātou ki va'o i taua 'ōire ra, ē kua tuturi i'ora mātou ki raro i ta'atai, pure i'ora; 
ACT.21.6	ē kia takakē maira mātou mei a rātou maira, kua 'aere atura mātou ki runga i te pa'ī, ē kua 'oki atura rātou ki tō rātou ngutu'are.
ACT.21.7	Kua tinamou atura tō mātou tere mei Tūria mai, tāpae atura ki Pētolemai. Kua aro'a atura mātou i te au taeake i reira, e no'o atura ki ō rātou ra 'e 'okota'i akera rā. 
ACT.21.8	E ao akera, kua 'aere atura mātou, ē kua tae atura mātou ki Kaisarea. Ē kua tomo atura mātou ki roto i te 'are o Philipa, 'e tangata 'āpi'i 'ēvangelia, ko tēta'i 'oki ia o ngā tangata toko'itu ra. Kua no'o atura mātou ki ōna ra. 
ACT.21.9	Toko'ā āna tamā'ine kāre i 'akaipoipo'ia ake, ē tē toto'u ra rātou. 
ACT.21.10	'E mānganui te au rā tō mātou no'o'anga i reira, ē kua 'aere maira tēta'i peroveta mei Iūdea mai, ko Āgabo tōna ingoa. 
ACT.21.11	E tae maira aia ki a mātou, kua rave maira aia i te tātua o Paulo, kua ruru i'ora aia i tōna 'ua'orāi rima ma te vaevae, ē kua tuatua maira, “Tē nā kō maira te Vaerua Tapu, ‘Mei tēianei te tū e ruru ei te Ngāti Iūda i Iērūsalēma i te tangata nōna tēia tātua nei, ē ka tuku 'oki rātou i aia ki roto i te rima o te au 'ētene ra.’ ”
ACT.21.12	Kia 'akarongo mātou i te reira, kua pati 'akatenga atura mātou ē te au taeake o Kaisarea katoa ki a Paulo, 'eia'a aia e 'aere atu ki Iērūsalēma. 
ACT.21.13	Kua pa'u maira aia, “'E a'a kōtou i tangi mai ei, ē i 'akaparukā 'ua mai ei i tōku ngākau? Kua tika 'oki i āku, kāre anake 'ua ē kia riro mai au 'ei mou'āuri, māri katoa kia mate atu au ki Iērūsalēma nō te ingoa o te 'Atu ra ko Iēsū.”
ACT.21.14	Ē nō te mea 'oki ē kāre rava akera aia i 'āriki mai, kua mūtēkī i'ora mātou, nā kō akera, “Kia tupu tō te 'Atu ra anoano.”
ACT.21.15	I muri akera i taua au rā ra, kua 'ākonokono i'ora mātou, ē kua 'aere atura ki Iērūsalēma. 
ACT.21.16	Kua 'aere katoa atura ēta'i pipi nō Kaisarea ē mātou katoa, ē kua arataki atura rātou i a mātou ki ō Nāsona, 'e tangata Kūpero ē 'e pipi ta'ito 'oki aia. 'Ei ōna mātou no'o ei.
ACT.21.17	I tō mātou tae'anga atu ki Iērūsalēma, kua 'āriki maira te au taeake i a mātou ma te rekareka. 
ACT.21.18	E ao akera, 'aere atura a Paulo ē mātou katoa ki a Iākōbo ra, ē tei reira katoa te aronga pakari rava rāi ra. 
ACT.21.19	E oti akera tōna aro'a'anga atu i a rātou, kua 'akakite mārie atura aia i te au mea rava rāi tā te Atua i rave ki ō te 'ētene ra nā roto i tāna 'āpi'i'anga.
ACT.21.20	Ē i tō rātou 'akarongo'anga mai i te reira, kua 'akakakā atura rātou i te Atua, ē kua tuatua maira rātou ki aia, “Kua kite koe, ē tō mātou taeake ē, e tauatini, e tauatini 'ua atu o te tangata tei 'irinaki i te 'Atu ra nō roto mai i te Ngāti Iūda ra rātou, ē 'e māro'iro'i pou roa 'oki rātou nō te Ture ra. 
ACT.21.21	Ē kua 'akakite'ia mai ki a rātou ē, tē 'āpi'i nei koe i te Ngāti Iūda rava rāi e no'o ki ō te 'ētene ra ē, e 'akaruke rātou i te Ture a Mōse, i te nā kō'anga atu 'oki ē, auraka rātou e peritome i te tamariki, ē auraka katoa 'oki e 'ākono i te au peu Ngāti Iūda ra. 
ACT.21.22	Ē tēianei, 'e a'a te rāvenga? 'E mea pāpū ē, ka 'akarongo rātou ē, kua tae mai koe. 
ACT.21.23	Nō reira, e rave koe i tā mātou e karanga atu ki a koe na. E toko'ā tangata i ō mātou nei, 'e tia tā rātou. 
ACT.21.24	E arataki koe i a rātou, ē kia tāmā katoa'ia koe ma rātou katoa, ē nā'au e tūtaki i te 'ātinga nō rātou kia varu rātou i tō rātou ūpoko; 'ei reira e nakiro ei te tangata rava rāi ē, 'e tuatua tā'eke 'ua tei 'akakite'ia mai nō'ou ki a rātou, ē tē tika ra tō'ou 'aerenga, ē tē 'ākono katoa ra koe i te Ture. 
ACT.21.25	Nō te 'ētene rā tei 'irinaki i te 'Atu ra, kua tātā ana 'oki tātou ki a rātou i tā tātou tuku'anga tika ē, auraka rātou e kai i te mānga i 'apai'ia ana nō te au 'ītoro ra ē te toto, ē te kiko o te manu i kukumi'ia ra, ē auraka 'oki rātou e 'akaturi.”
ACT.21.26	Kua arataki i'ora a Paulo i aua tangata ra, ē i tērā mai rā, kua tāmā'ia i'ora aia ma rātou katoa; ē kua tomo atura aia ki roto i te 'iero ra, ē kua 'akakite atura i te 'openga o te au rā tāmā'anga ra, ko te tuātau katoa te reira e 'apai'ia ai te 'ātinga nā rātou rava rāi.
ACT.21.27	Kia vaitata aua 'itu rā ra i te pou, kua kite i'ora ēta'i Ngāti Iūda nō Āsia maira i a Paulo i roto i te 'iero ra; kua 'akakeu i'ora rātou i te tangata rava rāi, ē kua 'opu atura i aia 
ACT.21.28	ma te kāpiki'anga ē, “E te au tangata Īserā'ela nei, e tūpae mai! Ko te tangata tēia i 'āpi'i i te tangata rava rāi i te au ngā'i kātoatoa i te au mea taukore ki te 'iti tangata nei, ē te Ture ē tēianei ngā'i. Ē kua arataki katoa mai 'oki aia i ēta'i tangata Eleni ki roto i te 'iero nei, ē kua tāvi'ivi'i aia i tēianei ngā'i tapu.” 
ACT.21.29	Kua kite ana 'oki rātou i a Terōphimo, 'e tangata Ēphēsia ra, i te kāpiti'anga ki aia i roto i te 'ōire i mua ake, ē kua manako rātou ē, kua arataki a Paulo i aia ki roto i te 'iero ra.
ACT.21.30	Kua keu atura taua 'ōire katoa ra, ē kua 'oro maira te tangata tini rava rāi ki te 'iero ra; kua 'opu maira rātou i a Paulo, ē kua kika atura i aia ki va'o mai i te 'iero ra. Ē kua tōpiri'ia akera te au ngūtupa i taua 'ati'anga rāi. 
ACT.21.31	Ē tē 'akakoro ra rātou i te tāmate i a Paulo, kua tae atura te rongo ki te rangatira ma'ata o te pupu va'e'au ē, “Tē keu 'ua nei a Iērūsalēma kātoatoa nei!” 
ACT.21.32	I reira rāi, kua rave maira aia i te au va'e'au ē te au rangatira 'ānere, ē 'oro atura ki a rātou. I tō rātou kite'anga mai i te rangatira ma'ata ē te au va'e'au, kua 'akamutu i'ora rātou i te pāpā i a Paulo.
ACT.21.33	Kia tae atu te rangatira ma'ata ki reira, kua 'opu atura aia i a Paulo, ē kua 'akaue atura kia tāpeka'ia aia ki ngā piri'anganaoa e rua ra, ē kua ui atura aia kia rātou, ko 'ai aia, ē 'e a'a tāna i rave. 
ACT.21.34	Ko ēta'i i roto i taua urupū tangata ra i kāpiki i tēta'i mea, ē ko ēta'i i tēta'i mea. Nō te mea ē kāre i rauka i aia i te 'akapāpū meitaki ē, 'e a'a tikāi tei tupu nō te māniania 'oki, kua 'akaue atura aia kia kave'ia atu a Paulo ki roto i te pūnanga. 
ACT.21.35	E tae atura aia ki te kākenga ki runga, kua tākina'ia akera aia ki runga e te au va'e'au nō te kōnoninoni'anga mai o te tangata. 
ACT.21.36	Tē āru maira 'oki te tangata tini i muringa a'o i te kāpiki'anga mai ē, “E tāmate atu i aia!”
ACT.21.37	E vaitata akera a Paulo i te kave'ia ki roto i taua pūnanga ra, kua pati atura aia ki te rangatira ma'ata, “'E tika āinei i a koe kia tuatua atu au ki a koe?”
ACT.21.37	Kua pa'u maira aia, “Ka kite āinei koe i te reo Eleni? 
ACT.21.38	Kāre āinei koe i reira te tangata Aiphiti tei tāruri kē i te 'enua i muatangāna, ē ko tei arataki 'oki e 'ā tauatini tangata tā tangata ki roto i te mēdēbara?”
ACT.21.39	Kua pa'u atura a Paulo ki aia, “'E tangata Ngāti Iūda tikāi au nō Tāreso i Kilikia ra, ē kāre i te tangata nō tēta'i 'ōire 'aka'aka 'ua. Tē pati atu nei au ki a koe, e 'akatika mai koe i āku kia tuatua atu au ki te 'iti tangata nei.”
ACT.21.40	Ē kia tika maira i aia, kua kamokamo atura a Paulo ki tōna rima ki taua 'iti tangata ra, tū 'ua ai aia i runga i taua kākenga ra. Ē kia mūtēkī tākiri akera, kua tuatua atura aia ki a rātou nā roto i te reo 'Ēbera, nā kō atura:
ACT.22.1	“E tama mā ē te au taeake ma te 'ai metua nei, ka 'akarongo mai ana kōtou i tēia 'ati'anga nei i tāku tuatua 'ei pāruru i āku 'ua'orāi ki mua i a kōtou na.” 
ACT.22.2	Ē kia 'akarongo maira rātou i aia i te tuatua'anga atu ki a rātou nā roto i te reo 'Ēbera ra, kua mūtēkī tākiri rava i'ora rātou. Ē kua karanga atura aia,
ACT.22.4	I tākinga kino ana au i tēia Mataara kia mate rava atu nā roto i te tāpeka'anga ē te titiri'anga atu i te au tāne ē te au va'ine katoa ki roto i te 'are 'āuri. 
ACT.22.5	Ko te Ta'unga Ma'ata ē te aronga pakari rava rāi 'oki tōku au kite. Nā rātou 'oki i 'ōronga mai i te au leta ki āku nō te au taeake Ngāti Iūda ra i Dāmāseko, ē i 'aere atu au e taki mou'āuri mai i tō reira ki Iērūsalēma nei kia 'akautunga'ia.
ACT.22.6	“I āku rā e 'aere ra i taua tere nōku ra, e vaitata atura ki Dāmāseko, mei te avatea pū, kāre akera i mamia, kua pini i'ora au i te mārama ma'ata i te kakā'anga mai nō runga mai i te rangi. 
ACT.22.7	Topa i'ora au ki raro i te one, ē kua 'akarongo akera au i tēta'i reo i te tuatua'anga mai ki āku ē, ‘E Saula, e Saula, 'e a'a koe i tākinga kino mai ei i āku?’ 
ACT.22.8	Kua ui atura au, ‘E te 'Atu, ko 'ai koe?’ Kua pa'u maira aia ki āku, ‘Ko au ko Iēsū o Nāzarēta tā'au e tākinga kino mai nei.’ 
ACT.22.9	Ko rātou tei āru mai i āku ra, kua kite katoa rātou i taua mārama ra, kāre rā rātou i 'akarongo i te reo o tei tuatua mai ki āku ra. 
ACT.22.10	Kua karanga atura au, ‘E te 'Atu, 'e a'a tāku ka rave?’ Kua tuatua maira te 'Atu ki āku, ‘Ka tū ki runga, ka 'aere ki Dāmāseko, 'ei reira e 'akakite'ia mai ei te au 'anga'anga kātoatoa tei 'akataka'ia tā'au ka rave.’ 
ACT.22.11	Ē nō te mea, kāre i rauka i āku i te 'ākara nō te kakā 'oki o taua mārama ra, kua taki rima'ia atura au e te aronga i āru mai i āku ra, ē kua tae atura au ki Dāmāseko.
ACT.22.12	“Ē ko tēta'i tangata, ko Ānania tōna ingoa, 'e tangata 'ākono Atua i tei tau i te Ture ra, 'e rongo meitaki 'oki tōna i te Ngāti Iūda rava rāi tei no'o ki reira, 
ACT.22.13	kua 'aere maira aia, ē kua tū maira i mua i āku ra ē kua tuatua maira ki āku, ‘E taku taeake, e Saula, kia 'ākara 'aka'ou ō'ou mata!’ I taua 'ati'anga rāi, kua 'ākara 'aka'ou akera ōku mata, ē kua kite atura au i aia. 
ACT.22.14	Ē kua tuatua maira aia, ‘Kua 'iki'ia koe e te Atua o tō tātou 'ai metua, kia kite 'oki koe i tōna anoano ē kia 'ākara koe i aia te Tangata Tuatuatika ra, ē kia 'akarongo 'oki koe i tōna 'ua'orāi reo tikāi. 
ACT.22.15	Ē ka riro 'oki koe 'ei kite nōna ki te tangata rava rāi i te au mea tā'au i 'ākara ana, ē tā'au i 'akarongo ana. 
ACT.22.16	Ē tēianei, 'eia'a e tāvarevare! Ka tū, kia bāpetīto'ia koe, ē kia tāmā'ia tā'au au 'ara i te kāpiki'anga atu i tōna ingoa.’
ACT.22.17	“Ē kua 'oki 'aka'ou maira au ki Iērūsalēma nei ē tē pure ra au i roto i te 'iero, tāre'u'ia i'ora tōku manako, 
ACT.22.18	ē kite atura au i aia i te tuatua'anga mai ki āku ē, ‘E ngāko'iko'i, e 'akaruke viviki mai i a Iērūsalēma, nō te mea, kāre rātou e 'āriki mai i tā'au 'akakite'anga i āku.’ 
ACT.22.19	Kua karanga atura au, ‘E te 'Atu, kua nakiro 'oki rātou ē, ko au tei 'akamou'āuri ē te pāpā i te aronga i 'irinaki i a koe ra i roto i te au sūnago rava rāi ra. 
ACT.22.20	Ē kia 'akamaringi'ia 'oki te toto o Setephano, tō'ou kite ra, tē tū katoa ra au i vaitata a'o, ē kua 'akatika au i tōna mate, ē tē tiaki ra au i te kāka'u o te aronga i tā atu i aia ra.’ 
ACT.22.21	Kua tuatua maira aia ki āku, ‘Ka 'aere, ka tono mamao 'oki au i a koe ki te au 'ētene ra.’ ”
ACT.22.22	Kua 'akarongo 'oki te Ngāti Iūda i a Paulo, e tae akera ki taua tuatua nāna ra nō runga i te au 'ētene, ē kua 'akateitei atura rātou i tō rātou reo, nā kō atura, “E 'apai kē atu i tēnā na tangata mei te ao nei. Kāre 'oki e tau kia ora aia.” 
ACT.22.23	Ē tē kāpiki nui 'ua ra rātou ma te tā'iri'iri i tō rātou kāka'u ē te āū i te one ki runga. 
ACT.22.24	Kua 'akaue atura 'oki te rangatira ma'ata e kave i a Paulo ki roto i te pūnanga ma te 'akakite atu kia uiui'ia atu aia ma te pāpā atu, kia kitea'ia te tumu i kāpiki nui 'ua mai ei te au tangata i aia mei tērā te tū. 
ACT.22.25	E oti akera rātou i te tāpeka i aia ki ngā potonga kiri, kua ui atura a Paulo ki te rangatira 'ānere i tū vaitata ki aia ra ē, “E 'akatika'ia āina kia pāpā kōtou i tēta'i tangata Rōma kāre i 'akavā'ia ake?”
ACT.22.26	I tō te rangatira 'ānere 'akarongo'anga i te reira, kua 'aere atura aia ki te rangatira ma'ata, ē kua 'akakite atura aia ki aia, nā kō atura, “'E a'a tā'au e rave nei? Ko tēia tangata nei 'oki 'e tangata Rōma aia.”
ACT.22.27	Kua 'aere maira te rangatira ma'ata ki a Paulo, ē kua nā kō maira ki aia, “E 'akakite mai ki āku ē, 'e tangata Rōma āinei koe?”
ACT.22.27	Kua pa'u atura a Paulo, “Āe.”
ACT.22.28	Kua karanga maira te rangatira ma'ata, “Kua 'oko'ia mai 'oki e au te au tika'anga o te tangata Rōma ki tēta'i moni ma'ata.”
ACT.22.28	Kua nā kō atura a Paulo, “Ko au, i 'ānau'ia mai au 'ei tangata Rōma.”
ACT.22.29	I taua 'ati'anga rāi, kua 'akaātea akera te aronga te ka uiui atu i aia ra; kua mataku 'oki te rangatira ma'ata i tōna kite'anga ē, 'e tangata Rōma tikāi a Paulo, ē nāna 'oki i tāpeka i aia ki te piri'anganaoa.
ACT.22.30	E ao akera, nō tōna 'inangaro 'oki kia pāpū meitaki i aia te tumu i 'aka'apa'ia mai ei a Paulo e te Ngāti Iūda ra, kua tatara akera aia i a Paulo, ē kua 'akaue akera aia i te kau ta'unga nunui ē te Sūnēderi katoa kia 'uipā mai, ē kua taki maira aia i a Paulo ki reira, ē kua tuku atura ki mua i a rātou.
ACT.23.1	Kua tīroi matariki atura a Paulo ki te Sūnēderi, nā kō atura, “E tama mā ē te aronga taeake nei, i no'o 'ua ana 'oki au ma te 'akavā ngākau meitaki ki mua i te aroaro o te Atua, e tae rava ake nei ki tēianei rā.” 
ACT.23.2	Ko te Ta'unga Ma'ata ra ko Ānania, kua 'akaue atura aia i a rātou i tū vaitata ra ki te pae i a Paulo, “E moto atu i tōna va'a.” 
ACT.23.3	I reira tō Paulo karanga'anga atu ki aia, “Ka motokia mai rāi koe e te Atua, e tēnā na patu 'akateatea'ia ē! Tē no'o maina koe i ko nā nō te 'akavā mai i āku mei tei tau i te Ture ra, ē ko koe tikāi tei 'atikau i te Ture nā roto i te 'akaue'anga ē kia motokia mai au!”
ACT.23.4	Kua tuatua maira te aronga i tū 'ua i vaitata ki a Paulo ra, “Tē 'akakino nei koe i te Ta'unga Ma'ata a te Atua!”
ACT.23.7	I te tuatua'anga atu aia i taua tuatua ra, kua tupu atura te taumārō'anga i rotopū i te au Phārīsea ma te au Sādukea; ē mavete atura taua putuputu'anga ra. 
ACT.23.8	I karanga 'oki te au Sādukea ē, kāre 'ua 'e tū'aka'ou'anga, kāre katoa 'e 'āngela, ē kāre katoa 'e vaerua; kāreka rā te au Phārīsea, kua 'āriki rātou i te reira au mea pou roa. 
ACT.23.9	'E ma'ata rava atura te māniania; kua tū akera ēta'i Pū'āpi'i Ture nō te pāpāki o te au Phārīsea, ē kua mārō ketaketa atura, nā kō atura, “Kāre rava 'e kino o tēianei tangata i kitea'ia e mātou. Pēnei ake 'e vaerua tei tuatua mai ki aia ra, mē kāre ra 'e 'āngela.”
ACT.23.10	Nō te mea ē, tē ma'ata rava atura te karo, kua mataku i'ora te rangatira ma'ata ka 'ae'ae'ia a Paulo e rātou. Nō reira, kua 'akaue atura aia i te aronga va'e'au e 'aere ki raro e rave mai i aia mei rotopū mai i a rātou ra, e taki atu ki roto i te pūnanga ra.
ACT.23.11	Ē i tērā a'o mai pō, kua mama maira te 'Atu ki a Paulo, ē kua nā kō maira, “Kia māro'iro'i e Paulo; mei tā'au rāi i 'akakite i te tuatua nōku i Iērūsalēma nei, e 'akakite katoa 'oki koe i te reira i Rōma e tikāi.”
ACT.23.12	E ao akera, kia oti te kotikoti kupenga'anga a ēta'i pae Ngāti Iūda, kua tia i'ora rātou 'ua'orāi i te nā kō'anga atu ē, kāre roa rātou e kaikai, ē kāre katoa 'oki e inu, kia tāmate rava'ia a Paulo e rātou. 
ACT.23.13	E 'ā nga'uru tūmā taua aronga tangata ra i roto i tēia kotikoti kupenga'anga. 
ACT.23.14	Ē kua 'aere atura rātou ki te kau ta'unga nunui ē te aronga pakari ra, ē kua nā kō atura, “Kua rave mātou i tēta'i tia tapu nō mātou 'ua'orāi ē, kāre mātou e tongi i tēta'i 'ua atu mea kia mate tākiri rava a Paulo i a mātou. 
ACT.23.15	Nō reira, e 'akakite atu kōtou ma te Sūnēderi katoa ki te rangatira ma'ata, kia arataki mai aia i a Paulo āpōpō ki raro ki ō kōtou na, mei te mea atura ē, tē 'inangaro ra kōtou i te uiui meitaki atu rāi i te au mea kātoatoa nōna ra. Kua papa 'oki mātou i te tāmate tākiri atu i aia i mua ake e vaitata mai ei aia.”
ACT.23.16	Kia 'akarongo akera rā te tamaiti a te tua'ine o Paulo i taua moetāpapa ra, kua 'aere atura aia ē kua tomo atura ki roto i te pūnanga, ē kua 'akakite atura i te reira ki a Paulo. 
ACT.23.17	I reira, kua kāpiki atura a Paulo i tēta'i o te au rangatira 'ānere ra, nā kō atura, “Ka arataki atu ana koe i tēianei tamaiti ki te rangatira ma'ata ra; 'e tuatua 'oki tāna ka 'akakite atu ki aia ra.” 
ACT.23.18	Kua rave akera te rangatira 'ānere i aia, ē kua arataki atura ki te rangatira ma'ata, ē kua nā kō atura, “Kua kāpiki mai te mou'āuri ra a Paulo i āku, ē kua pati maira i āku kia arataki mai au i tēianei tamaiti ki a koe nei, 'e tuatua 'oki tāna ka 'akakite atu ki a koe.”
ACT.23.19	Kua mou akera te rangatira ma'ata i te rima o taua tamaiti ra, arataki atura i aia ki tēta'i ngā'i ko rāua anake 'ua, ē kua ui atura, “'E a'a tā'au tuatua ka 'akakite mai ki āku?”
ACT.23.20	Kua pa'u maira aia, “Kua 'akakoro 'oki te Ngāti Iūda e pati atu ki a koe, kia taki atu koe i a Paulo ki raro āpōpō ki roto i te Sūnēderi, mei te mea atura ē, tē 'inangaro ra rātou i te uiui meitaki atu i te au tuatua kātoatoa nōna ra. 
ACT.23.21	Auraka rā koe e 'akatika atu i tā rātou, nō te mea, tē moetāpapa maira e 'ā nga'uru tūmā tangata i aia. Kua tia 'oki rātou i a rātou 'ua'orāi ē, kāre rātou e kaikai ē kāre 'oki e inu kia mate tākiri rava atu a Paulo i a rātou. Kua papa rātou i tēianei rāi, ē tē tāpapa maira rātou i tā'au 'akatika'anga atu.”
ACT.23.22	Kua tuku maira te rangatira ma'ata i taua tamaiti kia 'aere ma te ako'anga mai ē, “Auraka rava koe e 'akakite ki tēta'i 'ua atu tangata ē, kua 'a'aki mai koe i ēia nei mea ki āku.”
ACT.23.23	Kua kāpiki atura te rangatira ma'ata i e tokorua rangatira 'ānere ra, ē kua karanga atura, “Ka 'akate'ate'amamao mai e rua 'ānere va'e'au, ē e 'itu nga'uru aronga 'aka'oro 'oro'enua, ē e rua 'ānere aronga kō tao nō te 'aere ki Kaisarea i te ora iva i tēia pō nei. 
ACT.23.24	E tiki rāi 'oki i ēta'i 'oro'enua 'ei 'apai i a Paulo nā runga, kia tae meitaki atu aia ki te tūtara ra ki a Fēliki ra.” 
ACT.23.25	'E leta 'oki tāna e tātā ra mei tēia te tū:
ACT.23.26	“Nā Kalaudio Lūsia, ki te tūtara ngāteitei, ki a Fēliki, kia orana. 
ACT.23.27	I 'opukia tēnā na tangata e te Ngāti Iūda ē tē 'aere ra rātou ka tā i aia kia mate tākiri; i roko'ia atu rā rātou e au ma te pupu va'e'au katoa 'oki, ē kua 'akaora maira au i aia i tōku nakiro'anga ē, 'e tangata Rōma aia. 
ACT.23.28	E 'inangaro akera au kia kite au i te 'apa i tāpepe mai ei rātou i aia ra, kua arataki atura au i aia ki roto i tō rātou Sūnēderi ra. 
ACT.23.29	Kite akera au ē, i tāpepe'ia aia i te tuatua mārō'ia i roto i tō rātou 'ua'orāi ture, kāre rā 'e tāpepe'anga nōna e tau ei i aia te mate, mē kāre ra i te mou'āuri. 
ACT.23.30	Ē kia 'a'aki'ia mai ki āku ē, 'e moetāpapa tā te Ngāti Iūda e 'akakoro ra nō taua tangata nei, 'akaue ake nei au kia arataki'ia atu aia ki a koe na, ē kua 'akaue katoa atu nei au i te aronga i tāpepe mai i aia ra, kia 'akakite atu ki a koe i tā rātou tāpepe'anga i aia. Kia orana.”
ACT.23.31	Kua rave akera aua va'e'au ra i a Paulo, mei tei 'akaue'ia maira, e arataki atura i aia ki Ānētipāteri i te pō ra. 
ACT.23.32	Ē i te ao'anga ake, tuku'ia maira nā te aronga 'aka'oro 'oro'enua e arataki i aia, 'oki maira te au va'e'au ki te pūnanga. 
ACT.23.33	E tae atura taua aronga 'aka'oro 'oro'enua ra ki Kaisarea, kua 'ōronga atura i te leta ki te tūtara, ma te tuku katoa atu i a Paulo ki mua i tōna aroaro. 
ACT.23.34	Ē kia oti i te tatau'ia ra, kua ui maira te tūtara ē, nō tē'ea 'enua mai aia ra. Ē i tōna nakiro'anga ē, nō Kilikia mai aia ra, 
ACT.23.35	kua nā kō maira aia, “Kia tae katoa mai te aronga i tāpepe i a koe na, e 'akarongo atu ei au i a koe.” Ē kua 'akaue atura aia e vai'o i aia ki roto i te ngā'i 'akavā'anga o Heroda ra.
ACT.24.1	E pō rima akera, 'aere atura te Ta'unga Ma'ata ko Ānania ma ēta'i aronga pakari, ē tēta'i tumu kōrero katoa ko Teretulo ki Kaisarea, ē kua 'akakite atura rātou i tā rātou 'aka'apa'anga i a Paulo ki te tūtara ra i a Fēliki. 
ACT.24.2	E tiki'ia atura a Paulo, kua 'akamata atura a Teretulo i te tāpepe atu i aia, nā kō atura, “E Fēliki Ngāteitei ē, 'e 'au ma'ata tō mātou i a koe, ē nā te 'anga'anga tei rave'ia ma tō'ou tū kite i meitaki mai ei tēianei 'iti tangata. 
ACT.24.3	Tē rekareka nei mātou ē tē 'akameitaki ma'ata rava atu nei mātou i a koe kāre 'e ngā'i toe, kāre 'oki i tīvata. 
ACT.24.4	Ē tēianei, kia kore au e tāmanamanatā ma'ata atu i a koe, tē pati 'akatenga atu nei au ki a koe kia 'akarongo iti 'ua mai ana koe i a mātou ma tō'ou ngākau meitaki ra. 
ACT.24.5	Kua kite ana mātou ē, ko tēia tangata nei, 'e tangata 'akatupu pekapeka ia, ē te 'akakeu nei aia i te tāoriori'anga i rotopū i te Ngāti Iūda rava rāi e pini 'ua ake tēianei ao, ē ko te arataki katoa 'oki aia o te pupu o te tangata Nāzarēta ra. 
ACT.24.6	Ē kua 'opu atura mātou i aia i tōna tīmata'anga atu i te 'akanoa katoa i te 'iero.
ACT.24.8	Ka rauka i a koe 'ua'orāi i te kite i tēianei au mea kātoatoa tā mātou e tāpepe atu nei i aia, mē uiui atu koe i aia ra.” 
ACT.24.9	Kua kāpiti katoa atura te Ngāti Iūda i te 'aka'apa'anga i a Paulo nā roto i te 'akakite'anga ē, kua tika te reira.
ACT.24.10	I tō te tūtara tūngou'anga mai ki a Paulo e tuatua aia, kua nā kō atura aia,
ACT.24.10	“Nō te mea kua kite au ē, 'e 'akavā koe nō tēianei 'iti tangata 'e mānganui te au mata'iti ra, tē pa'u atu nei au i te au mea tei 'akakite'ia mai nō runga i āku ma te matakukore. 
ACT.24.11	Ka rauka i a koe i te kite pāpū ē, 'e 'okota'i nga'uru mā rua 'ua rā i topa ake nei, i 'aere atu ei au ki Iērūsalēma e 'akamori i te Atua. 
ACT.24.12	Ē kāre 'oki rātou i kite mai ana i āku i te taumārō'anga ki tēta'i 'ua atu tangata i roto i te 'iero, ē kāre katoa i te 'akakeu'anga i te au tangata i roto i te au sūnago, mē kāre ra i roto i taua 'ōire ra. 
ACT.24.13	Kāre 'oki e rauka i a rātou kia tuku mai i te au kite nō te au mea tā rātou e tāpepe mai nei i āku. 
ACT.24.14	Inārā, tē 'a'aki atu nei au ki a koe i tēia mea: koia 'oki, tē 'akamori nei au i te Atua o tō mātou 'ai tupuna, ma te 'āriki i te au tuatua rava rāi i tātā'ia i roto i te Ture ē te au peroveta ra; ē tē 'akapērā nei au nā roto i te āru'anga i te Mataara, tā rātou e tuatua nei ē, ‘'e karere tārevakē’. 
ACT.24.15	Ē i roto i te Atua 'e 'irinaki'anga tōku, mei a rātou 'ua'orāi 'oki, ē 'e tū'aka'ou'anga tēta'i nō te aronga tuatua tika ē nō te aronga tuatua tikakore. 
ACT.24.16	Nō reira, tē tāmata pakari nei au kia 'apakore tōku 'akavā ngākau i mua i te Atua ē te tangata katoa nei kāre i tukumoe.
ACT.24.18	I te 'akapērā'anga au, kua kitea'ia au i roto i te 'iero, kua oti 'oki au i te tāmā'ia, ē kāre i ma'ata roa te tangata, ē kāre katoa 'oki i koma. 
ACT.24.19	Ē ko rātou tei kite mai i āku, 'e Ngāti Iūda rātou nō Āsia mai, ē te tika'anga kia 'aere katoa mai rātou i mua i a koe e tāpepe mai i āku nei, mei te mea ē, 'e tuatua tā rātou i āku nei. 
ACT.24.20	Inārā, ko tēia aronga i konei, nā rātou e 'akakite mai ē, 'e a'a te 'apa tā rātou i kite i roto i āku nei i tōku tū'anga i mua i te aroaro o te Sūnēderi: 
ACT.24.21	koia 'oki, nō tēia tuatua anake 'ua 'oki tāku i kāpiki atu i tōku tū'anga i rotopū i a rātou ē, ‘Nō te tū'aka'ou'anga o tei mate i 'akavā'ia ai au e kōtou i tēianei rā.’ ”
ACT.24.22	Kua kite meitaki 'oki a Fēliki i te au mea o te Mataara, ē kua tuku atura aia i te 'akavā'anga ki tēta'i rā kē, nā kō akera, “Kia tae mai te rangatira ma'ata ko Lusia, ka kimikimi ei au i tā kōtou 'oro'anga.” 
ACT.24.23	Kua 'akaue atura aia ki te rangatira 'ānere kia tiaki'ia a Paulo, auraka rā e tāpeka'ia, ē auraka tēta'i 'ua atu o tōna au 'oa e ārai'ia i te mātuāpuru atu i aia.
ACT.24.24	E topa akera ēta'i puke rā ki muri, kua tae maira a Fēliki ē tāna va'ine ko Derusila, 'e va'ine Ngāti Iūda 'oki aia; kua tiki maira a Fēliki i a Paulo, ē kua 'akarongo atura i aia nō runga i te 'irinaki'anga i a Iēsū Mesia. 
ACT.24.25	I tāna tuatua'anga ra nō runga i te tuatua tika, te 'ākono meitaki ē te 'akavā'anga ā muri ake, kua mataku atura a Fēliki, ē kua karanga atura, “E 'aere atu ana koe i tēianei, ka tiki 'aka'ou mai au i a koe i te vā e tau.” 
ACT.24.26	Kua manako katoa 'oki aia ē, ka 'ōronga mai a Paulo i tēta'i moni nāna; nō reira i tiki putuputu mai ei aia i a Paulo e tuatua ki aia.
ACT.24.27	E 'ope akera e rua mata'iti, kua tūpa'u'ia akera a Fēliki e Pōkio Fēsito. Nō tōna 'inangaro 'oki i te 'akareka i te Ngāti Iūda, kua vai'o mou'āuri atura a Fēliki i a Paulo.
ACT.25.1	E toru rā i muri ake i tō Fēsito tae'anga mai ki taua 'enua ra, kua 'aere atura aia mei Kaisarea atu ki Iērūsalēma ra, 
ACT.25.2	ē kua 'aka'apa atura te kau ta'unga nunui ra ē te aronga mana o te Ngāti Iūda i a Paulo ki aia, ē kua pati 'akatenga atura ki aia, 
ACT.25.3	kia 'akatika mai aia i tō rātou 'inangaro, koia 'oki, “kia 'aka'oki'ia mai a Paulo ki Iērūsalēma nei.” Tē kotikoti kupenga ra 'oki rātou i te tāmate i a Paulo ki runga i te mataara. 
ACT.25.4	Kua pa'u atura a Fēsito ē, tē mou'āuri ra rāi a Paulo i Kaisarea, ē tē 'oki viviki atu nei aia 'ua'orāi ki reira. 
ACT.25.5	“Nō reira,” i nā na ai, “mei te mea ē, 'e tārevakē tō taua tangata ra, kia āru mai tō kōtou aronga mana i āku e tāpepe atu i aia ra.”
ACT.25.6	Kua no'o atura a Fēsito e varu, mē kāre ra, e ta'i nga'uru 'aka'ou rā i Iērūsalēma ra, kua 'aere atura aia ki raro ki Kaisarea. E ao akera, kua no'o atura aia ki runga a'o i te no'o'anga 'akavā, ē kua 'akaue atura kia tiki'ia mai a Paulo. 
ACT.25.7	Ē kia tae mai aia ra, kua 'akapini maira te Ngāti Iūda mei Iērūsalēma mai i aia, ē kua 'akamata atura i te tāpepe atu i a Paulo ki te au 'apa 'e mānganui ma te kino rava; kāre rā i rauka i a rātou i te 'akapāpū i te reira. 
ACT.25.8	Kua pāruru atura a Paulo i aia 'ua'orāi, nā kō atura, “Kāre rava āku 'apa i te Ture a te Ngāti Iūda nei, ē kāre i te 'iero, ē kāre katoa 'oki i a Kaisara.”
ACT.25.9	Ko Fēsito ra, nō tōna 'inangaro 'oki i te 'akareka i te Ngāti Iūda ra, kua tuatua maira aia ki a Paulo, nā kō maira, “Ka 'inangaro āinei koe i te 'aere atu ki Iērūsalēma, ē 'ei reira koe e 'akavā'ia ai e au i tēia au mea nei?”
ACT.25.10	Kua pa'u atura a Paulo, “Tē tū nei au i mua i te no'o'anga 'akavā o Kaisara, ē kia 'akavā'ia au i reira e tikāi. Kāre rava 'oki āku 'apa i te Ngāti Iūda ra, ē kua kite meitaki tikāi koe i te reira. 
ACT.25.11	Mei te mea ē, kua 'atikau ana au i te ture, mē kāre ra, kua rave ana au i tēta'i mea e tau ei i āku te mate, ka 'āriki au i te mate; mei te mea rā ē, 'e tuatua tā'eke 'ua tā rātou i tāpepe mai i āku nei, kāre e tika i tēta'i 'ua atu tangata i te tuku atu i āku ki a rātou. Nā Kaisara au e 'akavā!”
ACT.25.12	Kua 'uri'uri manako i'ora a Fēsito ma tōna kōnitara, e oti akera, kua karanga atura aia ki a Paulo, “Kua tuatua mai 'oki koe ē, ‘Nā Kaisara au e 'akavā,’ nō reira ka 'aere koe ki a Kaisara.”
ACT.25.13	E topa akera ēta'i puke rā ki muri, kua 'aere maira te ariki ra ko Āgeripa ē ko Berenike ki Kaisarea, e 'ārāvei i a Fēsito. 
ACT.25.14	'E mānganui akera tō rāua rā i reira, kua tuatua atura a Fēsito ki te ariki nō runga i a Paulo, nā kō atura, “Tei konei tēta'i tangata mou'āuri i vai'o'ia mai e Fēliki. 
ACT.25.15	Ē i āku i Iērūsalēma ra, kua 'aka'apa maira te kau ta'unga nunui ē te aronga pakari o te Ngāti Iūda i aia ma te pati mai kia 'akautunga au i aia. 
ACT.25.16	Kua pa'u atura au ki a rātou, ‘Kāre ia i te peu o tō Rōma i te tuku 'ua atu i tēta'i tangata kia mate, kia kore te tangata i tāpepe'ia mai e tae mai ki mua i te aroaro o te aronga i tāpepe atu i aia ra, ē kia 'ōronga'ia rā te rāvenga ki aia nō te pāruru atu i aia i te 'apa i tāpepe'ia ai aia ra.’ 
ACT.25.17	I tō rātou tae'anga mai ki konei, kāre tākiri au i tāroaroa ana; ē kia ao akera, kua no'o i'ora au ki runga a'o i te no'o'anga 'akavā, ē kua 'akaue atura au kia tiki'ia mai taua tangata ra. 
ACT.25.18	Kua tū akera te aronga i tāpepe mai i aia ra ki runga, ē kāre tākiri rātou i 'apai mai i tēta'i 'aka'apa'anga o te au kino tāku i manako ra ē kua rave aia. 
ACT.25.19	'E taumārō'anga rā tā rātou ki aia nō runga i tā rātou 'ua'orāi 'akamori'anga, ē nō runga katoa i tēta'i tangata ko Iēsū tei mate ra, ko tā Paulo rā e 'akakite ra tē ora ra. 
ACT.25.20	Nō te mea rā ē, kāre au i mārama meitaki i tā rātou tau'ētono'anga i taua au mea ra, kua ui atura au ki aia, mē ka 'inangaro āina aia i te 'aere ki Iērūsalēma, ē 'ei reira aia 'akavā'ia ai nō taua mea ra. 
ACT.25.21	Kua pa'u maira a Paulo ē, kia vai'o'ia aia ē nā Kaisara aia e 'akavā. Nō reira, kua 'akaue atura au kia tiaki'ia aia e tae 'ua atu ki te kave'anga atu au i aia ki a Kaisara.”
ACT.25.22	Kua karanga maira a Āgeripa ki a Fēsito, “I 'inangaro 'ua ana rāi au i te 'akarongo i taua tangata nei.”
ACT.25.22	Kua pa'u atura a Fēsito, “Āpōpō koe e 'akarongo ei i aia.”
ACT.25.23	E ao akera, kua tae maira a Āgeripa rāua ko Berenike ma te 'akaāriari'anga mai i tō rāua tū pāpānunui, ē kua tomo maira ki roto i te ngā'i 'akarongorongo'anga tuatua ma te au rangatira mama'ata ē te aronga pāpānunui o te 'ōire ra. Ē kia 'akaue atura a Fēliki, kua taki'ia maira a Paulo ki roto. 
ACT.25.24	Kua karanga atura a Fēliki: “E te ariki, e Āgeripa, ē ko kōtou katoa tei tae mai ki ō tātou nei, e tama mā, tē kite nei kōtou i tēianei tangata, tā te Ngāti Iūda rava rāi i 'aka'apa mai ki āku i Iērūsalēma ra ē i konei katoa 'oki, i te kāpikipiki'anga mai ē, ‘Kāre aia e tau kia vao'o ora 'ua'ia mai.’ 
ACT.25.25	Ko au rā, kāre au i kite i tēta'i 'ua atu mea tāna i rave ana e tau ei i aia te mate. Ē nō te mea rā ē, nāna 'ua'orāi i 'inangaro ē, nā Kaisara aia e 'akavā, kua manako au ē, e kave atu i aia ki reira. 
ACT.25.26	Inārā, kāre āku tuatua pāpū kia tātā atu au nō runga i aia ki Tōna Ngāteitei. Nō reira, i arataki mai ei au i aia ki mua i tō'ou aroaro, e te ariki, e Āgeripa, ē ki mua katoa 'oki i a kōtou, kia rauka i āku tēta'i tuatua 'ei tātā'anga atu kia oti tā tātou uiui'anga. 
ACT.25.27	Nō te mea, i tōku manako'anga, 'e mea taukore 'oki i te kave atu i tēta'i tangata mou'āuri ma te kore e 'akakite katoa ē, 'e a'a te au tumu i 'aka'apa'ia ai aia ra.”
ACT.26.1	Kua tuatua maira a Āgeripa ki a Paulo, “Ka tika i a koe kia pāruru i a koe 'ua'orāi.” Kua 'akatika atura a Paulo i tōna rima, ē kua pa'u atura,
ACT.26.2	“E te ariki, ē Āgeripa, tē manako nei au ē, 'e ākā manuia tōku i te pāruru atu i āku nō te au mea kātoatoa i tāpepe'ia mai ei au e te Ngāti Iūda ra, 
ACT.26.3	nō te mea, kua nakiro tikāi koe i te au peu rava rāi ē te au taumārōrō'anga a te Ngāti Iūda. Ē nō reira, tē pati atu nei au ki a koe kia 'akarongo mārie mai koe i āku.
ACT.26.4	“Kua kite 'oki te Ngāti Iūda rava rāi i te tū o tōku ora'anga mei tōku 'ōu'anga mai rāi, koia 'oki, kua no'o au mei muatangāna mai rāi i rotopū i tōku 'ua'orāi 'iti tangata ē i Iērūsalēma katoa ra. 
ACT.26.5	Kua kite takere rāi 'oki rātou i āku mei muatangāna mai, ē, nāringa rātou i 'inangaro, ka rauka i a rātou i te 'akaāri mai ē, i no'o Phārīsea 'ua ana au kia tau ki te pupu 'ākono pakari tikāi i roto i tō mātou 'akamori'anga. 
ACT.26.6	Tē tū nei au i tēianei i konei kia 'akavā'ia mai nō runga i te tatari'anga i te papa'u'anga tā te Atua i tuatua mai ki tō mātou 'ui tupuna ra, 
ACT.26.7	ē ko taua papa'u'anga ra tā tō mātou au kōpū tino nga'uru mā rua i tatari ra kia rauka mai, nā roto i tā rātou 'akamori'anga tukumoekore i te Atua i te pō ē te ao. Ē nō taua tatari'anga ra, e te ariki, i tāpepe'ia mai ei au e te Ngāti Iūda nei. 
ACT.26.8	'E a'a rā kōtou, e te Ngāti Iūda, i manako ei ē, kāre rava e rauka i te Atua i te 'akatū i tei mate?
ACT.26.10	Ē kua pērā 'oki au i Iērūsalēma. 'E mānganui 'oki te aronga tapu i titiri'ia e au ki roto i te 'are 'āuri, i raro ake i te tika'anga mei kō mai i te kau ta'unga nunui ra; ē kua 'akatika au kia tāmate'ia rātou. 
ACT.26.11	Kua putuputu 'oki au i te pāpā i a rātou i roto i tērā sūnago ē i tērā sūnago, ē kua tāmātakutaku pakari au i a rātou kia 'akakino i te Atua, ē nō te ma'ata roa o tōku riri 'oto'oto i a rātou, kua tākinga kino atura au i a rātou e tae 'ua atura ki te au 'ōire i te au 'enua kē ra.
ACT.26.12	“Nō taua 'akakoro'anga ra i āku e 'aere ra ki Dāmāseko i te avatea pū ra, i raro ake i te mana ē te tika'anga a te kau ta'unga nunui ra. 
ACT.26.13	E te ariki, kua kite atura au i tēta'i mārama nō te rangi mai i runga i te mataara, 'e ma'ata atu tōna kakā i tō te rā, ē kua 'akapini'ia i'ora au ē te aronga katoa i āru mai i taua tere nōku ra e taua mārama ma'ata ra. 
ACT.26.14	Ē kua topa i'ora mātou pou roa ki raro i te one, ē kua 'akarongo atura au i tēta'i reo i te tuatua'anga mai ki āku nā roto i te reo 'Ēbera, ‘E Saula, e Saula, 'e a'a koe i tākinga kino mai ei i āku? 'E mea rave ngatā 'oki nā'au kia tu'e ki runga i te kō.’ 
ACT.26.15	Kua ui atura au, ‘E te 'Atu, ko 'ai koe?’ Kua pa'u maira te 'Atu ki āku, ‘Ko au, ko Iēsū, tā'au e tākinga kino mai nei. 
ACT.26.16	E tū rā, e tū mai ki runga i tō vaevae. Nō tēia 'akakoro'anga 'oki i mama atu ei au ki a koe, nō te 'akariro i a koe 'ei tāvini ē 'ei kite nō te au mea katoa tā'au i 'ākara ra ē te au mea katoa tāku ka 'akaāri atu ki a koe na, 
ACT.26.17	nā roto i te 'iki'anga mai i a koe mei roto mai i tōku 'iti tangata ē te au 'ētene ra. Ē tē tono atu nei au i a koe ki a rātou 
ACT.26.18	'ei 'akapu'era i tō rātou mata, kia 'aka'āriu mai koe i a rātou mei roto mai i te pōiri ki te mārama, ē mei roto mai i te mana o Sātani ki te Atua, kia rauka i a rātou te 'akakore'anga i tā rātou au 'ara, ē kia rauka katoa i a rātou tēta'i ngā'i i rotopū i te aronga i 'akatapu'ia nā roto i te 'irinaki'anga i āku.’
ACT.26.19	“Mei reira mai, e te ariki, e Āgeripa, kāre rava au i kaurarokore ana i taua 'ōrama nō te rangi maira. 
ACT.26.20	Kua nā mua rā au i te 'akakite ki a rātou i Dāmāseko, ē ki tō Iērūsalēma, ē i muri akera, ki te au tu'anga 'enua katoa o Iūdea ra, ē pērā katoa ki te au 'ētene, kia tatarā'ara rātou ē kia 'āriu mai ki te Atua nā roto i te rave'anga i te au 'anga'anga e tau i te tatarā'ara'anga. 
ACT.26.21	Nō taua au mea ra i 'opu mai ei te Ngāti Iūda i āku i roto i te 'iero, ē kua tāmata maira i te tāmate i āku. 
ACT.26.22	Kua tauturu'ia maira rā au e te Atua e tae rava ake nei ki tēianei rā. Ē tē tū nei au i konei i te 'akakite 'ua'anga atu ki te aronga mama'ata ē te aronga rikiriki katoa i tā te au peroveta ē tā Mōse i 'akakite ana ē ka tupu: 
ACT.26.23	koia 'oki, ka mate rāi te Mesia e tikāi, ē ko ia te mōmua te ka tū'aka'ou mai mei te mate maira, ē ka 'akakite aia i te mārama ki tōna 'iti tangata ē te au 'ētene katoa.”
ACT.26.24	Ē tē pērā 'ua ra a Paulo i te pāruru'anga i aia, kua kāpiki ma'ata 'ua maira a Fēsito, “E Paulo, kua 'āuouō'ia koe; nō te ma'ata roa o tō'ou kite i 'āuouō'ia ai koe.”
ACT.26.25	Kua karanga atura a Paulo, “Kāre au i 'āuouō'ia, e Fēsito Ngāteitei, tē 'akakite nei rā au i te tuatua mou. 
ACT.26.26	Kua nakiro 'ua 'oki te ariki i tēianei au mea tāku i 'akakite matakukore atu nei ki aia; ē 'e mea pāpū i āku kāre rava tēta'i o tēianei au mea i kore i kitea'ia e ia, nō te mea, kāre te reira i rave'ia ki te ngā'i pōiri. 
ACT.26.27	E te ariki, e Āgeripa, tē 'irinaki āinei koe i te au peroveta? Tē kite nei au ē, tē 'irinaki nei koe!”
ACT.26.28	Kua karanga maira a Āgeripa ki a Paulo, “Kua manako tikāi koe ē, kāre e roa'ia atu ka riro mai au 'ei Keretitiāno!”
ACT.26.29	Kua karanga atura a Paulo, “Ko tāku ia pati'anga ki te Atua, auraka ko koe anake 'ua, ko te aronga katoa rā e 'akarongo mai i āku i tēianei rā, noa atu te roa ē te poto o te tuātau, kia 'āiteite mai kōtou kātoatoa mei āku nei rāi, auraka rā tēianei piri'anganaoa.”
ACT.26.30	Tū akera te ariki ki runga, ē te kāvana, ē Berenike ē te aronga i no'o katoa rātou ra, 
ACT.26.31	ē kia 'akaātea atu rātou, kua kārangaranga i'ora rātou, rātou 'ua'orāi, “Kāre rava ā tēianei tangata mea i rave e tau ei te mate i aia, mē kāre ra i te mou'āuri.” 
ACT.26.32	Kua karanga atura a Āgeripa ki a Fēsito, “E tau tēianei tangata kia tuku'ia, nāringa kāre aia i karanga ē, ‘Nā Kaisara au e 'akavā.’ ”
ACT.27.1	Ē kia 'akapāpū'ia ē ka tere atu mātou ki Ītālia, kua tuku atura rātou i a Paulo ma ēta'i mou'āuri ki tēta'i rangatira 'ānere nō te pupu va'e'au o Auguso, ko Iūlio tōna ingoa. 
ACT.27.2	Kua kake atura mātou ki runga i tēta'i pa'ī Āderamitiō te ka tere atu ki te au ngā'i i te pae 'enua o Āsia, ē kua tuku atura. Ko Ārīsetāreko tēta'i, 'e tangata Mākedōnia nō Tēsālōnia mai, tei āru katoa mai i a mātou. 
ACT.27.3	Ē i tērā mai rā, kua kake atu mātou ki uta i Sīdona, ē, nō te mea ē, kua tākinga meitaki mai a Iūlio i a Paulo, kua 'akatika 'ua atura aia kia 'aere 'ua ana ki tōna au 'oa kia mātuāpuru mai rātou i aia. 
ACT.27.4	Ē kua tuku atura mātou mei reira atu, nō te mea ē, tē nā mua maira te matangi i a mātou, kua tere atu mātou nā te pae raro matangi i a Kūpero. 
ACT.27.5	Ē kia 'akatere atu mātou nā te ārea moana i te tua i a Kilikia ē Pāmephūlia, kua tae atura mātou ki Mura i Lūkia ra. 
ACT.27.6	E kite atura te rangatira 'ānere i tēta'i pa'ī Ālekānētēria i reira, te ka tere atu ki Ītālia, kua tuku atura aia i a mātou ki runga a'o i taua pa'ī ra.
ACT.27.7	Mārie tikāi tō mātou tere'anga 'e mānganui akera te au rā, ē te ngatā i te tautā'anga kia taeria atu a Kenido; ē nō te kino rāi o te matangi, kua 'akatere atura mātou nā te pae raro matangi i a Kēreta i vaitata ki Salimone. 
ACT.27.8	Ē kua ngatā rāi tō mātou tere'anga atu nā te piri 'enua o Kēreta, inārā, kua tae atu rāi mātou ki tēta'i ngā'i, ko te “Tūtau'anga Meitaki” te ingoa, ē ko Lāsea te 'ōire i vaitata.
ACT.27.9	Kua roaroa 'oki mātou, ē kua tae kē ana te tuātau kino nō te teretere moana, nō te mea, kua oti 'oki te 'Akakore'angā Kai;
ACT.27.10	nā kō atura, “E tama mā, tē kite nei au ē ko tēianei tere ka roko'ia tātou e te kino ē te pou ma'ata, ē kāre 'oki ē nō te au 'apinga anake 'ua ē te pa'ī, māri katoa nō tō tātou ora'anga.” 
ACT.27.11	Ko te rangatira 'ānere rā, kāre aia i 'āriki i tā Paulo i tuatua maira, kua āru rā aia i tā te rangatira pa'ī, ē tā te 'atu o te pa'ī. 
ACT.27.12	Ē nō te mea 'oki ē, kāre te reira ava e meitaki ana i te 'akaruru i te tuātau 'uri'ia, kua 'akatika te rangatira ē kia tere atu rātou mei reira atu, pēnei ake ka taeria atu a Phēnika, 'ei reira 'akaruru ei i taua tuātau 'uri'ia ra. 'E ava 'oki tēia i Kēreta tei 'āriu ki 'apatonga ē ki 'apatokerau.
ACT.27.13	Ē kia 'akamata te matangi tonga i te 'angi'angi mai, kua manako akera rātou ē, kua rauka tā rātou i 'inangaro, kua 'uti i'ora i te tūtau, ē kua 'akatere atura rātou nā te pae roa i a Kēreta ra. 
ACT.27.14	Kāre akera i roa rava, kua tupu maira tēta'i matangi 'uri'ia nā mua mai i a rātou, mei te tua tokerau 'itinga mai. 
ACT.27.15	Nō te mea ē, kua roko'ia viviki'ia te pa'ī e te 'uri'ia, ē kāre atura i rauka i te 'akatika ki runga i te tumu matangi, kua tuku 'ua atura mātou, ē kua pāpānu 'aere 'ua. 
ACT.27.16	Kia tere atu mātou nā te pae raro matangi o tēta'i motu, ko Kāuda te ingoa, mei kore rāi i rauka i a mātou i te tāpekapeka i te poti 'akaora. 
ACT.27.17	E oti akera te reira i te 'uti'ia mai ki runga i te pa'ī, kua 'apai atura te au mātarō i te au taura nā raro ake i te takere pa'ī 'ei 'ītikitiki rāi i te pa'ī. Ē nō tō rātou mataku ko te tīria ā'ea rātou ki runga i te ngātoro one o Sūrati, kua tuku i'ora rātou i te kie pa'ī 'ei tūtau moana, ē kua vai'o i'ora i te pa'ī kia mānu 'aere 'ua. 
ACT.27.18	Nō te ririnui i tō mātou taka'uri'uri'ia'anga e te 'uri'ia, kua 'akamata atura rātou i te 'uri i te kākō ki roto i te tai, i tērā a'o mai rā. 
ACT.27.19	Ē i te toru o te rā, nā tō rātou 'ua'orāi rima i 'uri i te 'apinga 'akatere pa'ī ki roto i te tai. 
ACT.27.20	Ē nō tei kore te rā ē te au 'ētū i kitea mai 'e mānganui akera te rā, ē te ma'ata 'ua maira te 'uri'ia, kāre rava atura ō mātou manako toe ē ka 'akaora'ia mātou.
ACT.27.21	Ē kua roa akera kāre i kai i te kai, kua tū akera a Paulo i rotopū i a rātou, ē kua karanga atura, “E tama mā, nāringa i 'āriki'ia mai tāku ē, 'eia'a e tere mai mei Kēreta, kua ora kōtou i reira i tēianei kino ē tēianei pou. 
ACT.27.22	Inārā, tē pati atu nei au i a kōtou kia māro'iro'i kōtou, nō te mea, kāre rava te ora'anga o tēta'i o kōtou nei e kore, māri rā ko te pa'ī anake. 
ACT.27.23	Inapō 'oki, i tū mai ana tēta'i 'āngela a te Atua i mua i āku, nō te Atua 'oki au nei ē ko ia tāku e 'akamori nei, 
ACT.27.24	ē kua nā kō maira, ‘'Eia'a e mataku, e Paulo. Kia tū rāi koe ki mua i te aroaro o Kaisara e tikāi; ē inā 'oki, kua 'ōronga aro'a 'ua mai 'oki te Atua ki a koe i te ora o te aronga kātoatoa e tere nei kōtou.’ 
ACT.27.25	Ē nō reira, e 'akamāro'iro'i, e tama mā, kua 'irinaki tikāi au ki te Atua ē ka tupu te reira, mei tāna rāi i tuatua mai ki āku nei. 
ACT.27.26	Inārā, ka paea rāi tātou ki runga i tēta'i 'enua e tikāi.”
ACT.27.27	E tae akera ki te nga'uru mā 'ā o te pō, tē takanimonimo 'aere 'ua'ia ra mātou i runga i te Tai Ādēria, kua toko maira ki te au 'āōnga pa'ī i te tūruā'ipō ē, tē vaitata atu nei mātou ki tēta'i 'enua. 
ACT.27.28	Kua vāito akera rātou i te 'ō'onu o te tai, kite atura rātou ē, e rua nga'uru anga i te 'ō'onu; i muri poto mai i tō rātou tere'anga atu, kua vāito 'aka'ou i'ora rātou, ē kitea maira ē, e ta'i nga'uru mā rima anga i te 'ō'onu. 
ACT.27.29	Kua mataku akera rātou ko te tīria ā'ea rātou ki runga i te ngā'i tokatoka, kua tuku atura rātou i ngā tūtau e 'ā mei muri atu i te kōto'e pa'ī; tē 'inangaro ma'ata ra 'oki rātou kia ao. 
ACT.27.30	Kua tāmata i'ora te 'āōnga pa'ī i te 'akaruke mai i taua pa'ī ra, ē kia tuku'ia te poti 'akaora e rātou ki raro i te tai, mei te mea atura ē, kua tuku tūtau rātou ki mua i te pa'ī. 
ACT.27.31	Kua karanga atura a Paulo ki te rangatira 'ānere ē te au va'e'au, “Mē kāre tēianei aronga e no'o i runga i te pa'ī nei, kāre kōtou e ora.” 
ACT.27.32	Kua tīpū i'ora te au va'e'au i te au taura o te poti, ē kua tuku atura kia 'aere.
ACT.27.33	Ē tē vaitata maira te 'ākirāta, kua 'akamāro'iro'i atura a Paulo i a rātou kātoatoa kia kai i te kai, nā kō atura, “Ko te nga'uru mā 'ā tēia o te rā i tō kōtou no'o tāpapa 'ua'anga ma te kaikore, ē kāre tākiri kōtou i kaikai. 
ACT.27.34	Ē nō reira, tē pati 'akatenga atu nei au ki a kōtou kia kai i te mānga, 'ei reira 'oki kōtou e ora ai; nō te mea, kāre rava tēta'i i'o rauru 'okota'i o tō kōtou na ūpoko e tākinokino'ia.” 
ACT.27.35	E oti akera aia i te tuatua'anga atu i ēia mea nei, kua rave akera aia i te mānga, kua 'akameitaki atura i te Atua i mua i a rātou kātoatoa; kua vā'i i'ora, ē kua 'akamata i'ora i te kai. 
ACT.27.36	Māro'iro'i rava akera rātou kātoatoa, ē kua kai katoa i'ora i te mānga. 
ACT.27.37	E rua 'ānere ē 'itu nga'uru mā ono mātou i te kātoatoa'anga i runga i taua pa'ī ra. 
ACT.27.38	E merengo akera rātou i te kaikai'anga, kua 'uri atura rātou i te sītona ki raro i te tai kia māmā te pa'ī.
ACT.27.39	E ao akera, kāre rātou i runga i te pa'ī i pāpū tikāi ē, ko 'ai taua 'enua ra, kua kite atura rātou i tēta'i 'ākoko ma te one tea i ta'atai, ē kua 'akakoro i'ora rātou ē, mē ka rauka, e nā reira i te uru atu i te pa'ī ki uta. 
ACT.27.40	Kua tīpūpū atura rātou i te taura o ngā tūtau e tuku atura ki raro i te tai, ē te tatara katoa atu i te taura tāpeka 'oe i taua 'ati'anga rāi; kua 'uti akera rātou i te kie ō mua i te pa'ī kia kī i te matangi, ē kua tere tika atura rātou ki uta ki te one tea. 
ACT.27.41	E tae atura rātou ki tēta'i ngā'i rīpainga, kua 'akatūpā'oro'oro atura rātou i te pa'ī ki runga i te ngā'i pāpaku; mou piri'ākita atura te putāi'u o te pa'ī, ē kāre rava i ngāueue. Kāreka te kōto'e, kua vāvā'i'ia ia e te ruturutu'anga a te ngaru.
ACT.27.42	Kua 'akakoro i'ora te au va'e'au e tāmate i te au mou'āuri kia kore rava tēta'i o rātou e kau ki uta e ora atura. 
ACT.27.43	Nō te 'inangaro rā o te rangatira 'ānere i te 'akaora i a Paulo, kua tāpū atura aia i tā rātou e 'akakoro ra, ē kua 'akaue atura aia i te aronga tei kite i te kau ra, kia rere atu nā mua ki roto i te tai, ka kau atu ei ki uta, 
ACT.27.44	ē te aronga i toe ra, kia nā runga tēta'i pae i te tapa'anga rākau, ē tēta'i pae kia nā runga i tēta'i atu 'apinga nō te pa'ī mai. I nā reira te kātoatoa rava i tae ora ai ki uta i te 'enua.
ACT.28.1	E ora anake atura mātou, kua kite akera mātou ē, ko Mēlita te ingoa o taua 'enua ra. 
ACT.28.2	Kua tākinga meitaki ma'ata roa mai te au tangata o taua 'enua ra i a mātou: kua ta'u i'ora 'oki rātou i te a'i, ē kua arataki atura i a mātou rava rāi ki reira, nō te mea, tē topa 'ua maira te ua ē tē anu ra 'oki. 
ACT.28.3	Kua ko'iko'i i'ora a Paulo i tēta'i ruru va'ie, ē i tōna tuku'anga atu i te reira ki runga i te a'i, kua rere maira tēta'i vīpera ki va'o nō te vera 'oki o te a'i, ē kua piri maira ki runga i tōna rima. 
ACT.28.4	Kia 'ākara maira taua au tangata ra i taua ōvī ra i te tautau'anga mai mei tōna rima ra, kua kārangaranga i'ora rātou, rātou 'ua'orāi. “'E mea pāpū ē, 'e tangata tā tangata aia nei; ko te tuatua nōna kāre aia e ora mei tāna i rave, noa atu ē kua ora aia mei te moana mai.” 
ACT.28.5	Kua rūrū atura a Paulo i taua ōvī ra ki roto i te a'i, kāre tākiri rā aia i roko'ia e te kino. 
ACT.28.6	Ko rātou rā, tē tāpapa 'ua ra rātou i te 'ē'ē'anga aia ē te 'inga'anga ki raro i taua 'ati'anga rāi, ka mate rava atu ei. Kia tāpapa rā rātou e roa akera, ē kāre atura rātou i kite i tēta'i 'ua atu kino i te tupu'anga ki aia, kua taui atura rātou i tō rātou manako ē kua kārangaranga atura ē, “'E atua aia!”
ACT.28.7	Ē i vaitata ki taua ngā'i ra te au kāinga o te tūtara o taua 'enua ra, ko Pōpiliō tōna ingoa, ko tei 'ō'ō mai i a mātou, ē tei 'ākono mai i a mātou 'ei manu'iri nāna i roto i tōna 'are e toru rā. 
ACT.28.8	Tē maki'ia ra te metua tāne o Pōpiliō e te vera ma te 'eke toto, tē 'aka'āvai 'ua ra. Kua 'aere atura a Paulo e 'ātoro i aia, pure i'ora, tuku atura i ōna rima ki runga a'o i aia ē e 'akaora atura i aia. 
ACT.28.9	E oti akera taua 'akaora'anga ra, kua 'akamata akera te aronga maki kātoatoa o taua 'enua ra i te 'aere mai, ē kua 'akaora'ia i'ora, 
ACT.28.10	ē kua 'akangāteitei ma'ata maira rātou i a mātou. Ē i tō mātou 'akaruke'anga i muri roa mai, kua tuku maira rātou i te au mea umuumu'ia ki runga i te pa'ī.
ACT.28.11	E topa akera e toru marama ki muri, kua tere atura mātou nā runga i tēta'i pa'ī nō Ālekānētēria mai tei 'akaruru i te tuātau 'uri'ia i taua 'enua ra. Ko te “Mā'anga Tamāroa” te tiki 'akairo o taua pa'ī ra. 
ACT.28.12	E kake atura mātou ki uta i Sirakusa, ē kua no'o i'ora ki reira e toru rā. 
ACT.28.13	Ē tē 'ano atura mātou mei reira atu, tae atura ki Rēgio. E pō ta'i akera, kua 'akamata maira te matangi tonga i te 'arara mai, e pō rua akera 'oki, tae atura mātou ki Pūteoli. 
ACT.28.14	Ē 'e aronga taeake tei kitea'ia e mātou ki reira, ko tei pati 'akatenga mai ki a mātou kia no'o mātou ki ō rātou ra e 'itu rā. I pērā 'oki tō mātou tere ki Rōma. 
ACT.28.15	I tō te au taeake i Rōma 'akarongo'anga i te karere i a mātou, kua 'aere maira rātou e 'ārāvei mai i a mātou e tae 'ua maira ki Āpio Fora ē te 'Are Tāpae'anga Toru. Ko Paulo, i tōna kite'anga atu i a rātou, kua 'akameitaki atura i te Atua, ē māro'iro'i atura aia.
ACT.28.16	Kia tomo atu mātou ki roto i a Rōma, kua 'akatika'ia a Paulo kia no'o anake 'ua aia ē tēta'i va'e'au 'ei tiaki i aia.
ACT.28.17	E topa akera e toru rā ki muri, kua kāpiki atura a Paulo i te aronga nunui o te Ngāti Iūda ki tēta'i 'uipā'anga. Ē kia putuputu maira rātou, kua karanga atura aia ki a rātou, “E tama mā ē te au taeake nei, ko au, noa atu ē kāre au i 'apa ana i tō tātou 'iti tangata, mē kāre ra i tā tātou au peu 'ui tupuna ra, kua tuku mou'āuri'ia atu rāi au ki roto i te rima o tō Rōma i Iērūsalēma ra. 
ACT.28.18	E oti akera rātou i te uiui mai i āku, kua 'āriki rātou i te tuku i āku, nō te mea, kāre āku mea i rave e tau ei i āku te mate. 
ACT.28.19	Kia pāto'ito'i 'ua mai rā te Ngāti Iūda, kāre atu āku rāvenga, māri rā, i te karanga ē, ‘Nā Kaisara au e 'akavā’, noa atu ē, kāre āku 'ei tāpepe atu i tōku 'iti tangata. 
ACT.28.20	Ē ko tēia 'oki te tumu i pati atu ei au kia 'ārāvei au i a kōtou, ē kia 'akakite atu au ki a kōtou ē, nō te tāpapa'anga o Īserā'ela i tāpeka'ia ai au ki tēianei piri'anganaoa.”
ACT.28.21	Kua pa'u maira rātou, “Kāre ā mātou leta i rauka mai nō Iūdea mai nō runga i a koe, ē kāre katoa tēta'i o tō mātou au taeake Ngāti Iūda i tae mai ki konei i 'apai mai i te karere nō'ou, mē kāre ra, 'e tuatua kino mai nō runga i a koe. 
ACT.28.22	Tē 'inangaro nei rā mātou i te 'akarongo mai mei a koe mai ē, 'e a'a tō'ou 'ua'orāi manako, nō te mea, kua kite 'oki mātou i tēia pupu nō'ou ē, kua pāto'ito'i'ia ia i te au ngā'i kātoatoa.”
ACT.28.23	Kua 'akapāpū atura rātou i tēta'i rā nō te 'ārāvei i aia. Ē kua 'aere maira rātou 'e mānganui 'ua atu ki tōna 'are, ē mei te pōpongi mai e a'ia'i 'ua atura tōna 'akamāramarama'anga atu ki a rātou ē te 'akakitekite'anga atu i te bāsileia o te Atua, ma te 'akapāpū atu ki a rātou i te tuatua nō runga i a Iēsū mei roto mai i te Ture a Mōse ē te au peroveta ra. 
ACT.28.24	Ko tēta'i pae, kua 'āriki maira rātou i tei tuatua'ia, ko tēta'i pae rā, kāre rātou i 'āriki mai. 
ACT.28.25	Kua 'akaruke maira rātou ma te taumārōrō i rotopū i a rātou 'ua'orāi, i muri ake i tō Paulo karanga'anga atu i tēianei tuatua 'okota'i ra: “E tau rāi tā te Vaerua Tapu tuatua ki tō kōtou 'ui tupuna nā roto i te peroveta i a Īsaia, 
ACT.28.26	i te nā kō'anga mai ē,
ACT.28.26	‘Ka 'aere kōtou ki taua aronga ra, ka karanga atu ei,
ACT.28.26	Ka 'akarongo kōtou ki ō kōtou taringa, ē kāre rāi e mārama,
ACT.28.26	ē ka 'ākara kōtou ki ō kōtou mata, ē kāre rāi e kite.
ACT.28.27	Nō te mea, kua mātorutoru 'oki te ngākau o tēianei 'iti tangata
ACT.28.27	ē kua 'akarongo ngatā ō rātou taringa,
ACT.28.27	ē kua tōpiri i ō rātou mata,
ACT.28.27	ko te kite ā'ea rātou ki ō rātou mata,
ACT.28.27	ē ko te rongo ā'ea ō rātou taringa,
ACT.28.27	ē ko te mārama ā'ea ō rātou ngākau
ACT.28.27	ē ko te 'āriu ā'ea mai rātou,
ACT.28.27	ē tē 'akaora ra au i a rātou.’
ACT.28.28	“Nō reira, kua mārama kōtou ē, ko tēia rāvenga ora a te Atua, kua tono'ia ia ki te au 'ētene; ka 'akarongo 'oki rātou.”
ACT.28.30	No'o atura a Paulo e rua akera mata'iti pūpū ki roto i tōna 'ua'orāi 'are tāra'u ra, ē kua 'āriki maira aia i te tangata rava rāi tei 'aere mai e 'ārāvei i aia ra, 
ACT.28.31	ma te 'akakite atu i te bāsileia o te Atua ē te 'āpi'i atu i te karere o te Atu ra ko Iēsū Mesia ma te matakukore, ē kāre tākiri aia i ārairai'ia.
ROM.1.1	Ko au, ko Paulo, 'e tāvini nō Iēsū Mesia, i 'akariro'ia 'ei 'āpōsetolo ē i 'akataka'ia nō te 'ēvangelia a te Atua. 
ROM.1.2	Ko te 'ēvangelia 'oki tā te Atua i 'akakite mai i muatangāna ra, nā roto mai i tāna au peroveta i roto i te Tuatua Tapu i tātā'ia ra, 
ROM.1.3	nō runga i tāna Tamaiti ko Iēsū Mesia, tō tātou 'Atu, ko tei 'ānau'ia mai mei roto mai i te 'uānga o Dāvida i te pae kōpapa nei; 
ROM.1.4	i te pae rā o te Vaerua o tōna tū tapu kua 'akaāri'ia mai aia ē, ko te Tamaiti aia nā te Atua, nā roto 'oki i te mana o tōna tū'aka'ou'anga mei te mate maira. 
ROM.1.5	Ē nā roto mai 'oki i aia ē nō tōna ingoa i rauka ai i a mātou te aro'a 'ua o te tao'onga 'āpōsetolo nō te au 'iti tangata kātoatoa, kia 'irinaki ē kia kauraro rātou. 
ROM.1.6	Ē ko kōtou 'oki i Rōma na tei kāpiki'ia e te Atua kia riro nō Iēsū Mesia.
ROM.1.7	Ē nō reira, tē tātā atu nei au ki a kōtou, te aronga i Rōma na, tei 'akaperepere'ia mai e te Atua ē tei 'ākono'ia 'ei aronga tapu:
ROM.1.7	Kia 'ōronga 'ua mai te Atua tō tātou Metua ē te 'Atu ko Iēsū Mesia i te aro'a 'ua ē te 'au ki a kōtou.
ROM.1.8	Tē 'akamata nei au ma te 'akameitaki atu i taku Atua nā roto i a Iēsū Mesia ra nō kōtou rava rāi, nō te mea, kua tuatua 'aere'ia te tū o tō kōtou 'irinaki'anga i aia ē kako roa ake te ao katoa nei. 
ROM.1.9	Ko te Atua tāku e tāvini nei ma tōku vaerua katoa i te tūtū 'aere'anga i te 'ēvangelia o tāna Tamaiti, tōku kite i te putuputu i tāku 'akama'ara'anga i a kōtou 
ROM.1.10	i roto i taku au pure i te au 'ati'anga rava rāi, ē tē pure nei au kia tika i te Atua, kia 'ōronga mai ki āku i tēta'i rāvenga kia tae atu au ki a kōtou. 
ROM.1.11	Tē 'inangaro pakari nei 'oki au i te kite i a kōtou, kia 'ōronga atu au i tēta'i 'apinga aro'a vaerua ki a kōtou nō te 'akamātūtū atu i a kōtou. 
ROM.1.12	Koia 'oki, kia 'akamāro'iro'i kāpipiti'ia tātou i te 'irinaki'anga; ko au nā roto i tō kōtou 'irinaki'anga, ē ko kōtou nā roto i tōku.
ROM.1.14	E kaio'u 'oki au nā te aronga Eleni, ē pērā katoa nā te aronga o te au 'enua kekē; nā te aronga pakari, ē pērā katoa nā te aronga kitekore. 
ROM.1.15	Ē nō reira, ko tēia tōku 'inangaro ma'ata: ko te tūtū 'aere katoa i te 'ēvangelia ki a kōtou i Rōma na.
ROM.1.17	I roto 'oki i te 'ēvangelia i 'akakite'ia mai ei te tuatua tika nō kō mai i te Atua ra, nā roto mai i te 'irinaki'anga mei te 'akamata'anga mai e tae 'ua atu ki te 'openga. Kua tātā'ia 'oki ē, “Ko te tangata 'e tuatua tika tāna nā roto i te 'irinaki'anga ra, ka ora ia.”
ROM.1.18	Kua 'akaāri'ia mai 'oki te riri o te Atua mei te rangi mai ki runga i te tangata nō tō rātou 'ākonokore Atua ē tō rātou tuatua tikakore. Kua tāpū 'oki te tangata i te tuatua mou nā roto i tō rātou tū tikakore, 
ROM.1.19	nō te mea, tē mārama 'ua ra i a rātou te au mea i kitea'ia o te Atua ra. Nā te Atua 'ua'orāi 'oki i 'akakite ki a rātou. 
ROM.1.20	Nō te mea, ko te au mea nōna tei kore i 'ākara'ia ra, koia 'oki, tōna mana mutukore'anga ē tōna atua'anga, kua kitea pū'ia rāi mei te ma'ani'anga mai o tēianei ao nā roto i te au mea i 'anga'ia nei. Ē nō reira, kāre 'ua atura ā rātou kōto'e'anga.
ROM.1.22	Tē tuatua nei rātou ē, 'e aronga pakari rātou, kua riro mai rā rātou 'ei au nēneva, 
ROM.1.23	ē kua tuku rātou i te kakā o te Atua matekore ra ki tēta'i mea ma'ani'ia mei te tangata e mate 'ua nei te tū, ē mei te au manu rere, ē mei te au manu vaevae 'ā ra, ē mei te au mea torotoro 'aere nei.
ROM.1.24	Nō reira, kua 'akaruke te Atua i a rātou ki te au mea vi'ivi'i tā tō rātou ngākau i 'inangaro ra, ē kua rave rātou i te au 'anga'anga 'akamā ki tō rātou kōpapa ki a rātou 'ua'orāi. 
ROM.1.25	Kāre taua aronga ra i 'āriki mai i te tuatua mou nō te Atua ra, kua 'āriki rā i te pikika'a; ē kua 'akamori ē kua tāvini rātou i te mea i 'anga'ia ra, kāre rā i tei 'anga i te reira. Ko ia tei 'akameitaki'ia e tuātau 'ua atu. Āmene.
ROM.1.26	Ē nō reira i 'akaruke 'ua ai te Atua i a rātou ki te au noinoi vi'ivi'i ra: nā tā rātou au va'ine 'oki e ruri kē nei i te mea tika ki te mea tikakore i tō rātou tū va'ine ra. 
ROM.1.27	Ē pērā katoa 'oki te au tāne: kua 'akaruke atu rātou i te mea tika i rotopū i te tāne ē te va'ine, ē tē mura ra tō rātou noinoi i a rātou 'ua'orāi; ko te tāne, i te rave'anga i te mea 'akamā ki te tāne rāi. Ē nō reira, kua rauka mai te tūtaki i roto i a rātou i tei tau ki tō rātou 'ē'anga ra.
ROM.1.28	Ē nō te mea kāre rātou i 'inangaro i te 'āriki ē 'e Atua tēta'i, kua tuku 'ua atura te Atua i a rātou ki te 'ō'onu rava o tō rātou ngākau kino, kia rave 'ua na rātou i te mea tikakore. 
ROM.1.29	Kua kī 'oki rātou i te au tuatua tikakore rava rāi, te kanga, te noinoi 'apinga, te manava kino; kua kī rātou i te vare'ae, te tā tangata, te taumārō, te rāvenga tāpikipiki ē te 'akamoupuku. 'E aronga uruto'e rātou, 
ROM.1.30	'e aronga 'o'onitua, 'e aronga mākitakita Atua, 'e aronga va'a 'akakino, 'e aronga kōperepere, 'e aronga pūpūva'a, 'e aronga kimikimi matatio i te rave i te kino ra, 'e aronga kaurarokore i te metua ra, 
ROM.1.31	'e aronga 'ākonokore, 'e aronga 'aka'atikau kōreromotu, 'e aronga kāre 'e aro'a mou i te tangata ē te ngākau tangikore. 
ROM.1.32	Kua kite meitaki rātou i te tika a te Atua ē, ko te aronga tei rave i taua au mea ra, e tau i a rātou te mate. Noa atu ē kua kite rātou i te reira, tē 'akatinamou nei rāi rātou i te rave i taua au mea ra, ē tē taurekareka katoa nei rāi rātou i te aronga e rave ra.
ROM.2.2	Kua kite rā tātou ē, 'e 'akavā'anga tika tā te Atua i te aronga i rave i taua au mea ra. 
ROM.2.3	Tē manako āina koe, e tērā ra tangata ē, i a koe e 'akavā na i te aronga i rave i taua au mea ra, ē tē rave katoa na 'oki koe i taua au mea ra, ka ora āina koe i te 'akavā'anga a te Atua? 
ROM.2.4	Mē kāre rā, tē 'akava'ava'a 'ua āinei koe i tōna tākinga meitaki ma'ata, te 'akamouririkore ē te 'akakoromaki roa, ma te kore koe e kite ē, nā te tākinga meitaki o te Atua ra e arataki i a koe kia tatarā'ara?
ROM.2.5	Nō tō'ou mārō rā ē te tatarā'arakore o tō'ou ngākau, tē 'akaputu ra koe i te riri nō'ou 'ua'orāi nō taua rā riri ra e 'akaāri'ia mai ei te 'akavā'anga tika a te Atua ra. 
ROM.2.6	Ka tūtaki mai 'oki aia ki te tangata tātakita'i i tei tau ki tāna au 'anga'anga: 
ROM.2.7	ko te aronga tei kimi i te kakā, te ngāteitei ē te ora'anga matekore nā roto i te rave tāmou mārie'anga i te meitaki, ka 'ōronga'ia mai ki a rātou te ora mutukore; 
ROM.2.8	ko te aronga rā tei kore i 'āriki i te tuatua mou ra, kua āru rā i te tuatua tikakore nā roto i te manako'anga pu'apinga nōna 'ua'orāi, ka tae mai ei te marekakore ē te riri 'oto'oto ki runga i a rātou. 
ROM.2.9	Ka tupu 'oki te tūmatetenga ē te mamae ngākau ki te tangata kātoatoa i rave i te kino ra, ko te Ngāti Iūda ana nā mua ē ko te Eleni katoa 'oki. 
ROM.2.10	Ka 'ōronga'ia rā te kakā, te ngāteitei ē te 'au ki te tangata kātoatoa e rave i te meitaki ra, ko te Ngāti Iūda ana nā mua ē ko te Eleni katoa 'oki. 
ROM.2.11	'Āiteite 'ua te tū o tā te Atua 'ākono'anga ki te kātoatoa.
ROM.2.12	Ko te aronga katoa tei rave i te 'ara ra, ē kāre ā rātou Ture, ka mate rāi rātou ma te kore ā rātou Ture; ko te aronga katoa ra i te tika a te Ture tei rave i te 'ara, nā te Ture rāi rātou e 'akavā. 
ROM.2.13	Kāre 'oki ē ko tei 'akarongo taringa 'ua i te Ture ra, 'e aronga tuatua tika rātou i tō te Atua 'ākara'anga, ko tei 'ākono mārie rā i te Ture ka 'akariro'ia rātou 'ei aronga tuatua tika. 
ROM.2.14	I te mea ē, ko te 'ētene kāre ā rātou Ture, kua rave rāi rātou i tei tau i tā te Ture ra, noa atu ē kāre ā rātou Ture, kua riro rāi rātou 'ei ture ki a rātou 'ua'orāi. 
ROM.2.15	Kua 'akaāri mai 'oki rātou ē, i tā te Ture i 'akakoro, kua tātā'ia ia i roto i tō rātou ngākau, ē nā tō rātou 'akavā ngākau i turu katoa mai, ē nā tō rātou manako 'ō'onu i roto i a rātou 'ua'orāi e 'aka'apa atu, mē kāre, e 'akatika mai i a rātou, 
ROM.2.16	i taua rā ra e 'akavā ai te Atua nā roto i a Iēsū Mesia ra i te au mea ngaro i roto i te tangata nei, kia tau ki te 'ēvangelia e tūtū 'aere'ia nei e au.
ROM.2.17	Inā, ko koe 'oki, tē karanga na koe i a koe 'ua'orāi ē 'e tangata Ngāti Iūda, ē tē 'irinaki ra koe i te Ture, ē tē ngākau parau ra koe i tō'ou piri'anga ki te Atua. 
ROM.2.18	Kua kite 'oki koe i tōna anoano, ē tē kite na koe i te mea meitaki rava atu, nō te mea, kua 'āpi'i'ia koe e te Ture. 
ROM.2.19	Kua pāpū i a koe ē, 'e arataki koe nō tei matapō ra, 'e tūrama nō te aronga e no'o i te pōiri ra, 
ROM.2.20	'e akoako i te kitekore, 'e pū'āpi'i nō te tamariki, nō te mea, kua rauka i a koe te kī o te kite ē te tuatua mou nō roto mai i te Ture. 
ROM.2.21	Ko koe 'oki tei 'āpi'i atu i tēta'i kē ra, kāre koe e 'āpi'i i a koe 'ua'orāi? Ko koe 'oki tei ako ē, auraka e keiā, tē keiā ra koe? 
ROM.2.22	Ko koe 'oki tei karanga ē, auraka e 'akaturi, tē 'akaturi ra rā koe? Ko koe 'oki tei 'akava'ava'a i te au 'ītoro, tē keiā ra rā koe mei roto mai i te au 'iero? 
ROM.2.23	Ko koe 'oki tei ngākau parau i te Ture ra, tē tā'akamā ra koe i te Atua nā roto i te 'a'ati'anga i te Ture? 
ROM.2.24	Nō kōtou 'oki i reira “i 'akakino 'ua'ia ai te ingoa o te Atua i rotopū i te au 'ētene ra,” mei tei tātā'ia ra.
ROM.2.25	'E pu'apinga 'oki tō te peritome mē 'ākono koe i te Ture. Mē 'a'ati rā koe i te Ture, kua riro i reira tō'ou peritome 'ei peritomekore. 
ROM.2.26	Inā, ko te tangata peritomekore ra, mē tē 'ākono ra aia i tei tau i te Ture ra, kāre āinei tōna peritomekore e karanga'ia ē, 'e peritome? 
ROM.2.27	Ko ia tei kore i peritome kōpapa'ia ra ē tē 'ākono ra rā i te Ture, ka 'akavā mai ia i a koe, nō te mea, kua 'a'ati koe i te Ture, noa atu ē, tei a koe te Ture i tātā'ia ra ē te peritome. 
ROM.2.28	Kāre 'oki te Ngāti Iūda ā va'o 'ua ra i te Ngāti Iūda tikāi, ē kāre katoa 'oki te peritome kōpapa ā va'o 'ua ra i te peritome tikāi; inārā, ko te Ngāti Iūda ā roto ra ko te Ngāti Iūda tikāi ia. 
ROM.2.29	Ē ko te peritome tika tikāi ko te peritome ia o te ngākau tei tau i te Vaerua, ē kāre anake 'ua i te mea i tātā'ia ra. Ē nā te Atua e 'akameitaki i taua tū Ngāti Iūda ra, kāre e nā te tangata.
ROM.3.1	'E meitaki atu āinei te Ngāti Iūda i te aronga kē? Mē kāre ra, 'e pu'apinga āinei tēta'i kia peritome'ia? 
ROM.3.2	'E ma'ata tikāi te pu'apinga mē 'ākarakara'ia atu te au mea rava rāi. Ko te mea mua, kua tuku tikāi 'ia mai te karere a te Atua ki te Ngāti Iūda.
ROM.3.3	E 'akapē'ea rā, mei te mea ē, kāre ēta'i o rātou i 'ākono meitaki i tei tukuna'ia mai ki a rātou? Ka 'ākonokore āinei te Atua i tāna tuatua, nō te mea, kāre rātou i 'ākono i tei tukuna'ia mai ki a rātou? 
ROM.3.4	Kāre rava ia! Ka vai rāi te Atua 'ei Atua tuatua mou, noa atu ē 'e pikipikika'a te tangata rava rāi, mei tei tātā'ia ra ē,
ROM.3.4	“Ka tika 'ua rāi tā'au mē tuatua koe,
ROM.3.4	ē ka 'autū 'ua rāi tā'au mē 'akavā'ia koe.”
ROM.3.5	Mē riro rā tā tātou tuatua tikakore 'ei 'akaāri meitaki mai i te tuatua tika a te Atua ra, ka 'akapē'ea rā tātou i reira? Kua tikakore āina te Atua mē 'akautunga mai aia i a tātou? (Mei tā te tangata tāku e tuatua nei.) 
ROM.3.6	Kāre rava ia! Nāringa 'e tuatua tikakore te Atua, 'e a'a i reira e tikāi i aia kia 'akavā i tō te ao nei?
ROM.3.7	Mē riro tōku tū pikika'a 'ei 'akama'ata atu i te kakā o te Atua nō tōna tuatua mou, 'e a'a i'ora au i 'akavā'ia ai ē, 'e tangata rave 'ara? 
ROM.3.8	'E a'a i kore ei i tika kia karanga atu ē, “Ka rave tātou i te kino kia tupu mai te meitaki,” mei a mātou i 'akakino'ia mai e tēta'i pae tei 'akakite mai ē, nā mātou i tuatua atu i tēia mea tikāi? Kua tau meitaki rātou kia 'akavā'ia.
ROM.3.9	'E a'a i reira? 'E meitaki atu āina tātou? Kāre rava ia! Kua 'aka'apa takere'ia ana 'oki tātou, nō te mea, kua 'āiteite te Ngāti Iūda ē te Eleni i te no'o kātoatoa'anga i raro ake i te mana o te 'ara, 
ROM.3.10	mei tei tātā'ia ra 'oki ē,
ROM.3.10	“Kāre rava 'e tangata tuatua tika, kāre e 'okota'i iti ake,
ROM.3.11	kāre rava 'e tangata i nakiro,
ROM.3.11	kāre rava 'e tangata i kimi mārie i te Atua.
ROM.3.12	Kua 'ope rava i te 'aere kē,
ROM.3.12	ē kua pu'apingakore 'oki rātou rava rāi;
ROM.3.12	kāre rava 'e tangata i rave i te meitaki, kāre e 'okota'i iti ake.
ROM.3.13	ē nā tō rātou arero e pikipikika'a mai.
ROM.3.13	Tei runga te kavangū vīpera i tō rātou ngutu.
ROM.3.16	ko te mate ē te mamae ma'ata tei tō rātou au 'aerenga,
ROM.3.17	ē te mataara o te 'au ra, kāre rātou i kite.
ROM.3.19	Kua kite 'oki tātou ē, ko te au mea rava rāi tā te Ture e tuatua maira, tē tuatua maira ia ki te aronga i raro ake i te Ture ra, kia tāpiri'ia te au va'a rava rāi, ē kia riro mai tō te ao kātoatoa nei ki raro ake i te 'akavā'anga a te Atua. 
ROM.3.20	Nō te mea, kāre rava tēta'i 'ua atu e 'akatikatika'ia ki mua i te aroaro o te Atua, nō tei rave aia i tā te Ture ra; nō te Ture 'oki i nakiro ei tātou i te 'ara.
ROM.3.23	Kua 'ara pou roa 'oki te kātoatoa ē kua ngere i te kakā o te Atua, 
ROM.3.24	ē kua 'akatikatika 'ua'ia mai e tōna aro'a 'ua nā roto mai i te rāvenga ora a te Mesia ra i a Iēsū. 
ROM.3.25+ROM.3.26	Kua tuku mai te Atua i aia 'ei tārangā'ara nā roto i tō rātou 'irinaki'anga i tōna toto. Kua rave aia i tēia 'ei 'akaāri mai i tāna tuatua tika, nō te mea, nō tōna 'akakoromaki, kāre te Atua i 'akautunga atu i te au 'ara i rave'ia i muatangāna ra. Ē kua rave katoa aia i tēia 'ei 'akaāri mai i tāna tuatua tika i tēia tuātau nei, nā roto i tōna 'ua'orāi tū tiratiratū ē tē 'akatikatika katoa mai nei aia i te tangata rava rāi tei 'irinaki i a Iēsū ra.
ROM.3.27	Tei 'ea, i reira, tō tātou ngākau parau? Kua 'akakore'ia ia. 'E a'a rā i 'akakore'ia ai? Nō te 'ākono āina i te Ture? Kāre! Ko te 'irinaki'anga anake 'ua, ē kāre roa te 'ākono Ture i 'ōronga mai i te meitaki. 
ROM.3.28	Tē tuatua nei 'oki mātou ē, ka 'akatikatika'ia mai te tangata e te 'irinaki'anga, 'eia'a nō tāna 'ākono i te 'anga'anga a te Ture ra.
ROM.3.29	'E Atua āina te Atua nō te Ngāti Iūda anake 'ua? Kāre āina aia i te Atua nō te 'ētene katoa ra? Nō te a'a, nō te 'ētene katoa ia, 
ROM.3.30	nō te mea, 'okota'i te Atua. Ka 'akatikatika mai aia i tei peritome'ia nō te 'irinaki'anga, ē te peritomekore'ia ra nā roto i taua 'irinaki'anga rāi. 
ROM.3.31	Tē tākore nei āina mātou i reira i te Ture nā roto i te 'irinaki'anga? Kāre rava ia! E ngari, tē 'akatinamou nei rāi mātou i te Ture.
ROM.4.1	'E a'a tā mātou tuatua nō runga i a Āberahāma, tō mātou tupuna i te pae kōpapa ra? 'E a'a tāna i kite? 
ROM.4.2	Nāringa ē i 'akatikatika'ia a Āberahāma nō tāna 'ua'orāi au 'anga'anga anake ra, 'e tumu rāi tōna i reira kia ngākau parau aia, kāre rā i pērā i mua i te Atua. 
ROM.4.3	Tē 'akapē'ea mai rā 'oki te tuatua i tātā'ia ra? “Kua 'irinaki a Āberahāma i te Atua, ē nō reira kua 'āriki te Atua i aia 'ei tangata tuatua tika.” 
ROM.4.4	Kāre te tūtaki i te tangata rave 'anga'anga e karanga'ia ē 'e mea aro'a 'ua, 'e mea 'oko rā. 
ROM.4.5	Ko te tangata rā kāre e rave i te 'anga'anga, tē 'irinaki ra i aia tei 'akatikatika mai i te tangata 'ākonokore Atua, ka 'āriki'ia mai aia 'ei tangata tuatua tika nō tōna 'irinaki'anga. 
ROM.4.6	Kua 'akakite katoa mai a Dāvida i te reira i te 'akameitaki'anga o te tangata tā te Atua i 'āriki mai 'ei tangata tuatua tika, noa atu ē kāre 'e 'anga'anga ra:
ROM.4.7	ē tō tei tāpoki'ia tā rātou au 'ara.
ROM.4.8	'E ao tō te tangata tei kore tāna 'ara i 'akama'ara'ia mai e te 'Atu.”
ROM.4.9	Nō te aronga peritome'ia anake 'ua āina tēia 'akameitaki'anga, mē nō te aronga peritomekore'ia katoa āina? Tē karanga nei mātou ē, kua 'āriki'ia a Āberahāma 'ei tangata tuatua tika nō tōna 'irinaki'anga. 
ROM.4.10	I 'akapē'ea tēia i tupu ei? I tōna tū peritome'ia āina, mē i tōna tū peritomekore'ia āina? Kāre i tōna peritome'anga'ia, i mua ake rā i tōna peritome'anga'ia. 
ROM.4.11	Kua 'āriki 'oki aia i te 'akairo o te peritome 'ei 'akapāpū'anga ē, kua 'akariro'ia aia 'ei tangata tuatua tika nō tōna 'irinaki'anga i mua ake i tōna peritome'anga'ia. I 'akapērā i riro mai ei aia 'ei metua nō te aronga 'irinaki kātoatoa, ē i 'akariro katoa'ia ai rātou 'ei aronga tuatua tika, noa atu ē kāre rātou i peritome'ia. 
ROM.4.12	Kua riro katoa a Āberahāma 'ei metua nō te aronga peritome'ia, kāre anake 'ua rā ē nō te peritome'anga, nō te mea katoa rā ē, kua āru rātou i te rua tapuae o te 'irinaki'anga o tō mātou tupuna ra ko Āberahāma i mua ake i tōna peritome'anga'ia.
ROM.4.14	Nāringa 'oki rātou i riro 'ei 'atu nō te ao nei, nō te mea kua 'ākono rātou i te Ture, kāre 'e 'āite'anga i reira o te 'irinaki'anga, ē kua riro te papa'u'anga 'ei mea pu'apingakore. 
ROM.4.15	Ko te Ture 'oki te tumu o te riri o te Atua; mē kāre rā 'e ture, kāre katoa ia 'e 'a'ati'anga i te ture.
ROM.4.17	mei tei tātā'ia ra ē, “Kua 'akariro au i a koe 'ei metua nō te au 'iti tangata 'e mānganui.” Kua 'irinaki 'oki a Āberahāma i te Atua tei 'ōronga mai i te ora ki tei mate ra, ē tei karanga i te au mea kāre i vai ake, mei te mea ra ē, tē vai 'ua nei. 
ROM.4.18	Ko Āberahāma 'oki tei 'irinaki ē, ka riro aia 'ei metua nō te au 'iti tangata 'e mānganui mei tei 'akakite'ia mai ē, “'e mānganui tō'ou na 'uānga mei te au 'ētū rāi.” Kua tatari aia, noa atu ē kāre 'e tumu toe nō te tatari'anga. 
ROM.4.19	Kua kite 'oki aia ē, tē parukā 'ua nei tōna 'ua'orāi kōpapa; kua vaitata 'oki ōna mata'iti ki te ta'i 'ānere. Ē kua kite katoa aia ē, kua pā te kōpū o Sara. Kāre rā tōna 'irinaki'anga i paruparu. 
ROM.4.20	Kāre tēta'i 'ua atu 'irinakikore i tei papa'u'ia mai e te Atua i 'akatūrori mai i aia, kua 'akamāro'iro'i'ia rā aia e tōna 'irinaki'anga ma te 'akakakā i te Atua. 
ROM.4.21	Kua pāpū tikāi 'oki i aia ē, ka tika rāi i te Atua kia 'akatupu i tei papa'u'ia maira. 
ROM.4.22	Nō reira 'oki “i 'āriki'ia ai aia 'ei tangata tuatua tika.”
ROM.4.23	Kāre rā nōna anake 'ua i tātā'ia ai ē, “kua 'āriki'ia aia 'ei tangata tuatua tika,” 
ROM.4.24	nō tātou katoa rā te ka 'āriki'ia mai, nō te mea, tē 'irinaki nei tātou i aia ko tei 'akatū i tō tātou 'Atu ra i a Iēsū mei te mate maira, 
ROM.4.25	tei tukuna'ia mai kia mate aia nō tā tātou au 'ara, ē kua 'akatū'ia kia 'akatikatika'ia mai tātou nei.
ROM.5.1	Nō reira, nō te mea ē kua 'akatika'ia tātou nā roto i te 'akarongo, 'e 'au tō tātou i te Atua ra nā roto i tō tātou 'Atu i a Iēsū Mesia ra. 
ROM.5.2	Nōna 'oki tātou i ō atu ei ki tēianei aro'a 'ua i no'o'ia e tātou nei. Ē tē rekareka nei tātou i roto i te tatari'anga atu i te kakā o te Atua. 
ROM.5.3	Kāre rā ē nō te reira anake 'ua, tē rekareka katoa nei rāi tātou i roto i te au tūmatetenga i te kite'anga ē, nā te tūmatetenga e 'akatupu i te 'akakoromaki, 
ROM.5.4	ē nā te 'akakoromaki e 'akatupu i te tūranga māro'iro'i, ē nā te tūranga māro'iro'i e 'akatupu i te tatari'anga. 
ROM.5.5	Kāre 'oki te tatari e tā'akamā mai i a tātou, nō te mea, kua riringi'ia mai te aro'a o te Atua ki roto i tō tātou au ngākau nā roto i te Vaerua Tapu tei 'ōronga'ia mai ki a tātou nei.
ROM.5.6	I tō tātou nei 'oki vai paruparu'anga ra, i mate ei te Mesia i te tuātau tika ra nō te aronga 'ākonokore Atua. 
ROM.5.7	'E mea ngatā tikāi i tēta'i kia mate aia nō tēta'i tangata 'ākono ture, pēnei ake rā, tē vai te'ate'amamao ra tēta'i tangata i te mate nō tēta'i tangata meitaki tikāi. 
ROM.5.8	Inārā, kua 'akaāri mai te Atua i tōna aro'a ki a tātou nei i te mea ē, tē vai tangata 'ara 'ua nei rāi tātou, i mate ei te Mesia nō tātou nei.
ROM.5.9	Mē kua 'akatikatika'ia mai tātou i tēianei i roto i tōna toto, 'e ma'ata 'ua atu te tumu ka 'akaora'ia ai tātou e ia mei te riri mai o te Atua ra. 
ROM.5.10	Mē kua 'aka'ongi'ia tātou ki te Atua nā roto i te matenga o tāna Tamaiti i tō tātou no'o 'enemi'anga, 'e ma'ata 'ua atu rāi te tumu ka 'akaora'ia ai tātou e tōna ora, nō te mea, kua 'aka'ongi'ia tātou. 
ROM.5.11	Kāre rā ē ko te reira anake 'ua, tē rekareka katoa nei rā tātou i roto i te Atua, nā roto i tō tātou 'Atu i a Iēsū Mesia ra, nōna i rauka ai i a tātou i tēianei taua 'aka'ongi'anga ra.
ROM.5.13	I vai ana 'oki te 'ara i te ao nei i mua ake ka 'ōronga'ia mai ei te Ture. Kāre rā te 'ara i 'akariro'ia 'ei 'ara tikāi, nō te mea, kāre 'oki 'e ture. 
ROM.5.14	I mana 'oki te mate mei a Ādamu mai rāi e tae roa mai ki a Mōse nō runga katoa i te aronga kāre i 'ara i te kaurarokore i tēta'i 'akaue'anga takakē mei a Ādamu ra.
ROM.5.14	'E tūtū 'oki a Ādamu nō te ka tae mai. 
ROM.5.15	Kāre rā te tā'ongā rima a te Atua i 'āite ki te 'ara a Ādamu. I te mea 'oki ē, 'e mānganui tei mate i te 'ara a te tangata 'okota'i ra, 'e ma'ata 'ua atu rāi te aro'a 'ua o te Atua ē te tā'ongā rima tei tae mai ki te tangata rava rāi 'e mānganui nā roto mai i te aro'a 'ua o taua tangata 'okota'i ra, ko Iēsū Mesia. 
ROM.5.16	Kāre 'oki te tā'ongā rima i 'āite ki te kino i 'akatupu'ia e te 'ara a te tangata 'okota'i ra: nā te 'akavā'anga i muri ake i te 'ara 'okota'i i 'akatupu ei i te 'akautunga'anga, kāreka te tā'ongā rima i muri ake i te au 'ara 'e mānganui, nāna i 'akatupu i te 'akatikatika'anga. 
ROM.5.17	Mei te mea ē, nā te 'ara a te tangata 'okota'i ra i mana ai te mate nō taua tangata 'okota'i ra, 'e ma'ata 'ua atu rāi te aronga te ka 'āriki i te aro'a tūmatatini ē te tā'ongā rima o te tuatua tika, ē 'e mana tō rātou i te ora'anga nei nō tēta'i tangata 'okota'i ra, ko Iēsū Mesia.
ROM.5.18	Ē tēianei, mei te tangata rava rāi i taea e te utunga nō te 'ara a te tangata 'okota'i ra, i pērā katoa 'oki te tangata rava rāi i te 'āriki'anga'ia 'ei aronga tuatua tika nō te 'akatikatika'anga o tēta'i tangata 'okota'i ra kia ora rātou. 
ROM.5.19	Nō te 'ākonokore o te tangata 'okota'i ra, 'e mānganui tei 'akariro'ia 'ei aronga 'ara, pērā katoa 'oki nō te 'ākono o te tangata 'okota'i ra, 'e mānganui te ka 'akariro'ia 'ei aronga tuatua tika.
ROM.5.20	I 'akaō maira 'oki te Ture kia ma'ata atu te 'ara; i te ngā'i rā i ma'ata ai te 'ara ra, kua tūmatatini 'ua mai rāi te aro'a 'ua i reira. 
ROM.5.21	Mei te 'ara 'oki i mana nā roto mai i te mate, ka pērā katoa 'oki te aro'a 'ua e mana ai nō tō tātou 'Atu ra, ko Iēsū Mesia, nā roto i te tuatua tika e tae 'ua atu ki te ora mutukore.
ROM.6.1	Ka 'akapē'ea nei rā 'oki tātou? Ka rave tāmou 'ua atu rāi tātou i te 'ara kia ma'ata 'ua mai te aro'a 'ua o te Atua? 
ROM.6.2	Auraka rava ia! Kua mate 'oki tātou nei i te 'ara, e 'akapē'ea tātou e ora tāmou 'ua atu ei i roto i te reira? 
ROM.6.3	Kāre āinei kōtou i mārama ake ē, ko tātou kātoatoa i bāpetīto'ia i roto i te Mesia ra i a Iēsū, kua bāpetīto'ia tātou i roto i tōna mate? 
ROM.6.4	I tēianei, kua tanumia tātou ma ia katoa ki roto i te mate nā roto i tō tātou bāpetīto'anga'ia ra; ē mei te Mesia i 'akatū'ia mei te mate maira e te mana kakā o te Metua, kia pērā katoa rāi tātou i te 'ā'āere'anga i roto i te ora'anga 'ōu.
ROM.6.5	Mei te mea ē, kua kāpiti'ia tātou ki aia i roto i tōna matenga, e kāpiti katoa'ia rāi tātou ki roto i tōna tū'aka'ou'anga. 
ROM.6.6	Kua kite 'oki tātou ē, kua 'akasātauro'ia tō tātou tūranga ta'ito ma ia katoa 'oki, kia 'akaparukā rava'ia te kōpapa o te 'ara, kia kore rava tātou e tāvini 'aka'ou atu i te 'ara, 
ROM.6.7	nō te mea, ko te tangata i mate ra, kua tatara'ia mai aia mei roto mai i te mana o te 'ara.
ROM.6.8	Inā, mē kua mate tātou ma te Mesia katoa, tē 'irinaki nei tātou ē, ka ora tātou ma ia katoa. 
ROM.6.9	Kua kite 'oki tātou ē, i 'akatū'ia te Mesia mei te mate maira, ē kāre ia e mate 'aka'ou, kāre 'oki te mate e mana 'aka'ou ki runga i aia. 
ROM.6.10	Nō te mea 'oki ē, ko te Mesia i mate ra, i mate 'okota'i 'ua mate'anga kia kore e mana 'aka'ou te 'ara. Tē ora nei rā aia, ē tē ora nei nō te Atua ra. 
ROM.6.11	Kia pērā katoa kōtou i te manako'anga i a kōtou 'ua'orāi ē, kua mate kōtou i te 'ara, kua ora rā i te Atua i roto i te Mesia ra i a Iēsū.
ROM.6.12	Ē nō reira, auraka e 'akatika i te 'ara 'ei 'aka'aere i tō kōtou kōpapa mate 'ua nei, ko te 'āriki ā'ea 'ua kōtou i tōna tū noinoi ma'ata. 
ROM.6.13	Auraka e 'ōronga 'ua atu i tēta'i mero o tō kōtou kōpapa 'ei rave i te kino kia 'akatupu i te 'ara. E 'ōronga rā i a kōtou 'ua'orāi ki te Atua mei te aronga i mate ana ē kua ora maira, ē e 'ōronga i te au mero o tō kōtou kōpapa 'ei rave i te tuatua tika nō te Atua ra. 
ROM.6.14	Auraka rava te 'ara kia riro mai 'ei pū nō kōtou, nō te mea, kāre kōtou i 'aka'aere'ia e te Ture, i 'aka'aere'ia rā e te aro'a 'ua o te Atua.
ROM.6.15	Ka 'akapē'ea rā? Ka rave tāmou 'ua atu rāi tātou i te 'ara, nō te mea ē, kāre tātou i 'aka'aere'ia e te Ture, i 'aka'aere'ia rā e te aro'a 'ua o te Atua? Auraka rava ia! 
ROM.6.16	Kāre āinei kōtou i kite ē, mē 'ōronga atu kōtou i a kōtou 'ua'orāi 'ei au tāvini nō te kauraro atu i tēta'i tangata, 'e au tuika'a rāi i a kōtou nōna tā kōtou e kauraro ra? Mē 'e au tuika'a kōtou nō te 'ara, 'e mate te 'openga; mē 'e au tuika'a rā nō te kauraro, ko te rāvenga ia kia 'akatikatika'ia. 
ROM.6.17	Kia 'akameitaki'ia rā te Atua i te mea ē, 'e au tuika'a kōtou i mua ana nō te 'ara, kua kauraro tikāi rā kōtou i tēianei ma te ngākau katoa i te au tū 'āpi'i'anga i tukuna'ia atu ki a kōtou na. 
ROM.6.18	Kua tatara'ia kōtou mei roto mai i te 'ara, ē kua riro i'o mai nei rā kōtou 'ei au tuika'a nō te tuatua tika ra. 
ROM.6.19	Tē tuatua nei 'oki au mei tā te tangata nei rāi, nō te mea, 'e tū pōiri 'oki tō kōtou. Mei a kōtou i 'ōronga 'ua ana i a kōtou 'ua'orāi 'ei au tāvini nō te au mea mākore ē te kino ma'ata nō te rave i te 'anga'anga kikino ra, kia pērā katoa kōtou i te 'ōronga'anga i a kōtou 'ua'orāi 'ei au tāvini nō te au mea tuatua tika ra nō te rave i te au 'anga'anga tapu ra.
ROM.6.20	I tō kōtou tāvini'anga i te 'ara ra, kāre kōtou i raro ake i te tuatua tika ra. 
ROM.6.21	'E a'a tei rauka mai i a kōtou i te rave'anga i te au mea tā kōtou e 'akamā ra i tēianei? Ko te 'openga o aua mea ra, 'e mate! 
ROM.6.22	I tēianei rā, kua tatara'ia kōtou mei roto mai i te 'ara, ē kua riro i'o mai nei 'ei au tāvini nō te Atua, ē kua rauka i a kōtou te pu'apinga nō te 'anga'anga tapu ra, ē ko te ora mutukore ra 'oki te 'openga. 
ROM.6.23	'E utunga 'oki te mate nō te 'ara; kāreka te ora mutukore ra, 'e mea 'ōronga 'ua'ia mai ia e te Atua i roto i te Mesia ra ko Iēsū tō tātou 'Atu.
ROM.7.1	E te au taeake ē, i te mea tē tuatua atu nei au ki te aronga tei kite i te ture nei, kāre āinei kōtou i nakiro ē, 'e mana rāi tō te ture ki runga i te tangata i te tuātau tē ora 'ua ra aia? 
ROM.7.2	Mei tēia te tū: Ko te va'ine no'o tāne ra i tāpeka'ia aia e te ture ki tāna tāne koi ora ra aia; kia mate rā te tāne, kua matara aia i te ture tei tāpeka i aia ki tāna tāne ra. 
ROM.7.3	Nō reira, e karanga'ia aia ē, 'e va'ine 'akaturi i te piri'anga atu ki tēta'i tangata kē, mē tē ora ra tāna tāne. Kia mate rā tāna tāne, kua ti'amā aia i taua ture ra, ē kāre aia i te 'akaturi mē 'akaipoipo aia i tēta'i tane kē.
ROM.7.4	Pērā katoa kōtou, e aku au taeake ē. Mē 'ākara tātou ki te pae o te Ture, kua mate katoa kōtou nā roto i te kōpapa o te Mesia. I tēianei rā, kua piri kōtou ki aia, ko tei 'akatū'ia mei te mate maira, kia 'aka'ua tātou i te 'ua nā te Atua. 
ROM.7.5	I te tuātau 'oki tē ora ra tātou i tō tātou tū tangata 'ua nei, tē 'anga'anga ra te au 'inangaro o te 'ara i roto i tō tātou au mero nā roto i te Ture i te 'aka'ua'anga i te 'ua e mate ei ra. 
ROM.7.6	Inārā i tēianei, kua tatara'ia tātou mei te Ture mai. Mē 'ākara tātou i te au mea tei mana ana i runga i a tātou, kua mate tātou. Kua ti'amā rā tātou i te tāvini'anga ma te tū 'ōu o te Vaerua, 'eia'a ma te tū ta'ito o te tuatua a te Ture ra.
ROM.7.8	Kua rauka i'ora i te 'ara tāna rāvenga nā roto i te au 'akaue'anga ē kua 'akatupu i te au tū noinoi rava rāi ki roto i āku. I te kore'anga 'oki o te Ture ra, 'e mea mate te 'ara i reira.
ROM.7.9	I ora ana 'oki au i muatangāna ma te turekore ra. Kia tae mai rā te 'akaue'anga ra, kua ora maira te mana o te 'ara, 
ROM.7.10	ē kua mate i'ora au. Ē te 'akaue'anga ra 'oki i 'ākono'ia 'ei tumu nō te ora, i āku rā 'e tumu ia nō te mate, 
ROM.7.11	nō te mea ē, nā te 'ara tei rauka mai tāna rāvenga nā roto i te 'akaue'anga, i pikika'a mai i āku. Nā te 'ara rāi i tāmate mai i āku nā roto i taua 'akaue'anga rāi.
ROM.7.12	Ē tēianei, 'e mea tapu te Ture, ē 'e mea tapu katoa te 'akaue'anga, ē te tika ē te meitaki. 
ROM.7.13	I riro mai āina taua mea meitaki ra 'ei mate nōku? Kāre rava ia! Inārā, nā te 'ara i 'akariro i te mea meitaki 'ei mate nōku, kia kitea te tū tikāi o te 'ara. Nō reira, nā roto i te 'akaue'anga i riro mai ei te 'ara 'ei mea kino ma'ata 'ua atu rāi.
ROM.7.14	Kua kite 'oki tātou ē, 'e 'apinga vaerua te Ture. Ko au rā, 'e tangata mate 'ua au, ko tei 'akariro'ia 'ei tuika'a nō te 'ara. 
ROM.7.15	Kāre tākiri au e mārama ana ē, 'e a'a tāku e rave nei: ko tāku 'oki e 'inangaro ra, kāre au e rave ana; ko tāku rā e mākitakita ra, ko tāku ia e rave nei. 
ROM.7.16	Mē tē rave nei au i te mea kāre au e 'inangaro ana, tē 'akatika nei au ē, 'e mea meitaki te Ture. 
ROM.7.17	Nō reira, kāre ē ko au 'aka'ou tē rave ra i te reira, ko te 'ara rā e no'o i roto i āku nei. 
ROM.7.18	Kua kite 'oki au ē, kāre 'ua 'e mea meitaki e no'o i roto i āku nei, koia 'oki, i roto i tōku tū tangata 'ua nei, nō te mea, noa atu ē, tei roto i āku nei te 'inangaro nō te rave i te mea meitaki, kāre rā au i rave. 
ROM.7.19	Ko te meitaki 'oki tāku e 'inangaro ra, kāre ia au e rave ana, kāreka te kino 'inangarokore'ia e au ra, ko tāku ia e rave nei. 
ROM.7.20	Mē tē rave nei au i te mea kāre au e 'inangaro ana, kāre ē ko au 'aka'ou tē rave ra i te reira, ko te 'ara rā e no'o ra i roto i āku nei.
ROM.7.21	Nō reira, tē kite nei au i tēta'i ture i roto i āku nei: noa atu ē, tē 'inangaro nei au i te rave i te mea meitaki, ka rauka 'ua rā i āku i te rave i te mea kino. 
ROM.7.22	Tē rekareka nei 'oki au i te ture a te Atua i te 'ō'onu'anga o tōku ngākau, 
ROM.7.23	tē kite nei rā au i tēta'i ture kē i roto i āku nei i te taumārō'anga mai ki taua ture ra tāku i 'āriki i roto i tōku ngākau. Ē tē 'akariro mai nei taua ture ra i āku 'ei tuika'a nō te ture o te 'ara i roto i āku nei. 
ROM.7.24	Auē 'oki au, te tangata mate ma'ata ē! Nā 'ai au e 'akaora i tēia kōpapa mate 'ua nei? 
ROM.7.25	Nā te Atua nā roto i a Iēsū Mesia, tō tātou 'Atu! Tē 'akameitaki atu nei au i aia!
ROM.7.25	Tēia tōku tū i reira: tē 'ākono nei au i te ture a te Atua ma tōku ngākau, kāreka tōku kōpapa ra, tē 'ākono ra ia i te ture o te 'ara.
ROM.8.1	Kāre rava atura 'oki 'e 'akautunga'anga i tēianei nō te aronga tei piri ki te Mesia ra, ki a Iēsū. 
ROM.8.2	Nā te ture vaerua o te ora i roto i te Mesia ra i a Iēsū i tatara i a koe mei roto mai i te ture o te 'ara ē te mate. 
ROM.8.3	Ko tei kore i rauka i te Ture ra i te 'akatupu nō te 'āpikepike o te tangata, kua 'akatupu'ia rā e te Atua nā roto i te tono'anga mai i tāna 'ua'orāi Tamaiti mei te tangata 'ara ra te tū, 'ei tārangā'ara 'oki; kua tāmate 'oki aia i te mana o te 'ara i roto i te tangata nei, 
ROM.8.4	kia tupu tikāi tei tau i te Ture ra i roto i a tātou nei ko tei āru i tā te Vaerua ra, 'eia'a i tā te kōpapa ra.
ROM.8.5	Ko te aronga 'oki i āru i tā te kōpapa nei, kua 'akamou ia i tō rātou manako ki te au mea o te kōpapa 'ua ra, kāreka te aronga i āru i tā te Vaerua ra, kua 'akamou ia i tō rātou au manako ki te au mea o te Vaerua. 
ROM.8.6	Tei 'akamou i te manako ki te au mea kōpapa 'ua ra, 'e mate tō rātou 'openga; kāreka tei 'akamou i te manako ki tā te Vaerua ra, 'e ora ē te 'au tō rātou 'openga. 
ROM.8.7	Ko te manako 'oki tei 'akamou'ia ki tā te kōpapa 'ua ra, 'e 'enemi ia nō te Atua ē kāre e kauraro i te au ture a te Atua, nō te mea, kāre e tika kia pērā. 
ROM.8.8	Ē ko te aronga i āru i tā te kōpapa 'ua ra, kāre rava rātou e mareka'ia e te Atua.
ROM.8.9	Mei te mea rā ē, tē no'o tikāi ra te Vaerua o te Atua i roto i a kōtou, kāre kōtou e ora i tei tau i tā te kōpapa, i tei tau rā i tā te Vaerua. Ko tēta'i 'ua atu tangata tei ngere i te Vaerua o te Mesia ra, kāre ia aia nōna. 
ROM.8.10	Mē tei roto te Mesia i a kōtou, noa atu ē kua mate tō kōtou kōpapa i te 'ara, tē ora nei rā tō kōtou vaerua, nō te mea, kua 'akatikatika'ia mai ia. 
ROM.8.11	Mē ko te Vaerua o te Atua tei 'akatū i a Iēsū mei te mate maira e no'o tikāi i roto i a kōtou na, ko ia rāi tei 'akatū i te Mesia mei te mate mai, nānā rāi e 'ōronga mai i te ora ki tō kōtou kōpapa mate 'ua nei, nā roto i taua Vaerua ra i no'o tikāi i roto i a kōtou na.
ROM.8.12	Ē tēianei, e aku au taeake ē, kāre tātou e kaio'u i tā te kōpapa i te rave'anga i tei tau i tā te kōpapa ra. 
ROM.8.13	Mei te mea ē, tē rave ra kōtou i tei tau i tā te kōpapa ra, ka mate i a kōtou; mei te mea rā ē, tē tāmate ra kōtou i te 'anga'anga 'ara i roto i a kōtou nā roto i te Vaerua, ka ora i a kōtou.
ROM.8.14	Ko te aronga katoa 'oki i arataki'ia e te Vaerua o te Atua ra, 'e tamariki anake i a rātou nā te Atua. 
ROM.8.15	Nō te mea ē, kāre kōtou i 'āriki ana i te vaerua tuika'a kia tupu 'aka'ou te mataku, kua 'āriki rā kōtou i te Vaerua tei 'akariro i a kōtou 'ei tamariki tikāi nā te Atua, i karanga ai tātou ē, “E Aba! E taku Metua!” 
ROM.8.16	Ko te Vaerua 'ua'orāi tē 'akakite maira ma tō tātou vaerua ē, 'e tamariki tikāi tātou nā te Atua. 
ROM.8.17	I te mea ē 'e tamariki tikāi tātou, 'e aronga tu'anga katoa ia, 'e aronga tu'anga i te meitaki nō kō mai i te Atua ra, ē 'e aronga tu'anga katoa ma te Mesia ra. Mei te mea ē tē mamae kāpipiti nei tātou ma ia katoa, ka 'akakakā kāpipiti katoa'ia mai tātou ma ia katoa 'oki.
ROM.8.18	Tē kite pāpū nei 'oki au ē, ko te au mate rava rāi i tēia tuātau nei, kāre rava te reira e tau kia 'ārite'ia atu ki te kakā te ka 'akaāri'ia mai ki roto i a tātou nei. 
ROM.8.19	Tē tāpapa atu nei 'oki te au mea rava rāi i 'anga'ia ra ma te 'inangaro ma'ata tikāi i te 'akaāri'anga'ia mai te tamariki a te Atua. 
ROM.8.20	Kua 'akariro'ia 'oki te au mea rava rāi i 'anga'ia ra 'ei au mea pu'apingakore 'ua, kāre rā i tō rātou 'ua'orāi 'inangaro, i te 'akakoro'anga rā o te Atua ma te tatari ē, 
ROM.8.21	ka tatara'ia taua au mea i 'anga'ia ra mei roto mai i te mana o te pē kia rauka te tūranga rangatira kakā o te tamariki a te Atua ra.
ROM.8.22	Kua kite 'oki tātou ē, tē ngunguru nei te au mea katoa i 'anga'ia ra e te mamae 'ānau ra e tae rava mai ki tēia rā nei. 
ROM.8.23	Kāre rā ē ko te au mea anake 'ua i 'anga'ia ra, ko tātou katoa nei rā 'oki ko tei rauka mai te Vaerua 'ei 'apinga aro'a mua nā te Atua ra. Tē ngunguru nei tātou ā roto i a tātou 'ua'orāi i te tāpapa'anga atu i tō tātou 'akariro'anga 'ei tamariki tikāi nāna, ko te rāvenga ora 'oki ia o tō tātou nei au kōpapa. 
ROM.8.24	Nā te tatari 'oki i 'akaora i a tātou. Mē tē 'ākara ra koe i tā'au e tatari ra, kāre ia i te tatari tikāi. Nō te mea, ko tā'au i 'ākara ra, ka tatari atu āina koe i te reira? 
ROM.8.25	Mei te mea ē, tē tatari nei tātou i tei kore i 'ākara'ia, ka tāpapa atu tātou i te reira ma te 'akakoromaki mārie.
ROM.8.26	Tē tauturu katoa mai nei te Vaerua i tō tātou piri'anga māro'iro'ikore ki te Atua. Mei tēia te tū: kāre tātou i nakiro i te tū tau kia pure tātou. Nā te Vaerua 'ua'orāi rā e pati i tā tātou nā roto i te au ngunguru'anga raukakore kia 'akamārama'ia. 
ROM.8.27	Ē ko te Atua ko tei kimi matatio i te ngākau o te tangata nei, tei kite i tō te Vaerua anoano, nō te mea, ko te Vaerua e pati i tā te aronga tapu ra mei tei tau i te Atua ra.
ROM.8.28	Kua kite 'oki tātou ē, i roto i te au mea rava rāi tē 'akatupu nei te Atua i te meitaki nō te aronga tei 'inangaro atu i aia,
ROM.8.29	Ko tāna 'oki i kite i muatangāna, ko tāna katoa ia i 'ākono mamao 'ua kia 'āiteite i a rātou mei tāna Tamaiti ra te tū, kia riro mai aia 'ei tama mua i rotopū i te au taeake ra 'e mānganui. 
ROM.8.30	Ko tāna 'oki i 'ākono mamao 'ua ra, ko tāna katoa ia i kāpiki; ē ko tāna 'oki i kāpiki ra, ko tāna katoa ia i 'akatikatika; ē ko tāna i 'akatikatika ra, ko tāna katoa ia i 'akakakā.
ROM.8.31	'E a'a i reira tā tātou ka tuatua? Mei te mea ē nō tātou te Atua ra, ko 'ai te ka pāto'i mai i a tātou? 
ROM.8.32	Ko tei kore 'oki i karapi'i i tāna 'ua'orāi Tamaiti, ko tei tuku 'ua maira i aia nō tātou katoa nei, kāre āinei aia e 'ōronga katoa mai i te au mea rava rāi nō tātou? 
ROM.8.33+ROM.8.34	Nā 'ai e tuku mai i tēta'i tāpepe'anga ki tei 'iki'ia e te Atua ra? Ko te Atua 'oki ko tei 'akatikatika mai, nā 'ai i reira e 'akautunga mai? Ko te Mesia ko Iēsū tei mate ra ē tei 'akatū'aka'ou'ia maira, ko ia tē no'o nei i te rima katau o te Atua ra ē tē pati ra i tā tātou. 
ROM.8.35	Ko 'ai te ka tika kia 'akatakakē atu i a tātou mei te aro'a mai o te Mesia ra? Ka tika āinei i te tūmatetenga, te mamae ngākau, te tākinga kino'anga, te onge ma'ata, te 'apingakore, te mate, mē kāre i te koke? 
ROM.8.36	Mei tei tātā'ia ra ē,
ROM.8.36	“Nō'ou ra 'oki mātou i tā'ia ai i te rā katoa ra;
ROM.8.36	kua 'ākara'ia mātou mei te māmoe nō te tainga ra.”
ROM.8.37	Ka riro rā taua au mea katoa ra 'ei ūpokotū nō tātou nā roto i aia tei aro'a mai i a tātou nei. 
ROM.8.38	Kua pāpū tikāi i āku ē, kāre 'oki te matenga mē kāre te ora, kāre 'oki te au 'āngela mē kāre te au manārangi, kāre 'oki te au mea e vai nei mē kāre te au mea te ka tae mai, kāre 'oki te au mea mana 
ROM.8.39	nō runga rava mai mē nō raro rava mai, kāre 'oki tēta'i 'ua atu mea kē i 'anga'ia ra, e tika kia 'akatakakē atu i a tātou mei te aro'a mai o te Atua i roto i te Mesia ra i a Iēsū tō tātou 'Atu.
ROM.9.1	Tē tuatua nei au i te tuatua mou ē kāre au e pikika'a atu ana; nō te Mesia 'oki au nei. Ē tē kāpiti mai nei tōku 'akavā ngākau ki āku i raro ake i te 'aka'aere'anga a te Vaerua Tapu i te 'akakitekite'anga atu ē, 
ROM.9.2	'e taitaiā ma'ata tōku ē te mamae tukutukukore i a roto i tōku ngākau. 
ROM.9.3	Nō reira 'oki i 'inangaro ei au i āku 'ua'orāi kia tauma'a'ia mai ē kia 'akatakakē'ia mei te Mesia maira 'ei meitaki nō taku au taeake, tōku 'ua'orāi kiko ē te toto. 
ROM.9.4	Ko te 'iti tangata 'oki rātou nō te Atua: kua 'akariro aia i a rātou 'ei tamariki nāna, ē kua 'akaāri mai i tōna kakā ki a rātou. Kua tuku aia i te kōreromotu ē kua 'ōronga mai i te Ture ki a rātou. Tei a rātou 'oki te 'akamori'anga tika ra ē te papa'u'anga a te Atua ra. 
ROM.9.5	Nō rātou 'oki te 'ui tupuna ē mei roto katoa mai i a rātou te Mesia i tōna piri'anga tangata nei. Ko ia 'oki te Atua tei mana ki runga i te au mea kātoatoa. Kia 'akameitaki'ia aia e tuātau 'ua atu. Āmene.
ROM.9.6	Kāre 'oki mei te mea ē, kua kore te papa'u'anga a te Atua. Kāre 'oki tō Īserā'ela 'uānga kātoatoa ē, 'e 'iti tangata Īserā'ela. 
ROM.9.7	Ē kāre rāi 'oki te 'uānga kātoatoa a Āberahāma i te tamariki i papa'u'ia maira. Ko tēia 'oki te papa'u'anga ra: “E kitea mai tō'ou 'uānga nā roto mai i a Īsā'aka anake 'ua.” 
ROM.9.8	Tēia tōna 'āite'anga: kāre te tamariki kātoatoa i 'ānau'ia mai mei roto mai i te kōpapa o Āberahāma i te tamariki nā te Atua; ko te tamariki 'ua rā i 'ānau'ia mai i te papa'u'anga ra, ko rātou te 'uānga tikāi. 
ROM.9.9	I nā kō ra 'oki taua papa'u'anga ē, “Kia tae ki te tuātau tau tikāi ra, e tae mai ei au, ē 'e tamaiti tā Sara.”
ROM.9.10	Kāre 'oki ē ko te reira anake 'ua ra. Ko Rēbeka katoa rāi tēta'i tei nui i tēta'i o tō tātou tupuna, ko Īsā'aka. 
ROM.9.11+ROM.9.12	I mua ake rā ka 'ānau mai ei ngā mā'anga, ē kāre rāua i rave ake i te meitaki, mē kāre ra i te kino, i karanga'ia atu ei ki a Rēbeka ra ē, “Ka tāvini te tuakana i te teina,” kia tupu tō te Atua 'akakoro'anga nā roto i tāna 'iki'anga ra, 'eia'a ē nō tā rāua 'anga'anga ra, nō tōna kāpiki'anga mai rā. 
ROM.9.13	Ko tēia 'oki tei tātā'ia ra: “I 'inangaro ra au i a Iākōba, kāre rā au i 'inangaro i a Ēsau.”
ROM.9.14	Ka 'akapē'ea nei rā 'oki tātou i reira? 'E tuatua tikakore āina tā te Atua? Auraka rava ia! 
ROM.9.15	Kua karanga 'oki aia ki a Mōse ē, “Ka aro'a 'oki au i tāku e anoano i te aro'a, ē ka tangi au i tāku e anoano i te tangi.” 
ROM.9.16	Ē nō reira, kāre te 'iki'anga e tupu nō tā te tangata nei e 'inangaro mē kāre rā nō tāna e rave ra, māri rā i tō te Atua ra aro'a. 
ROM.9.17	Tē karanga ra 'oki te tuatua i tātā'ia ra ki a Phārao ē, “Nō tēia 'akakoro'anga nei tikāi i 'akariro ei au i a koe 'ei ariki, kia riro ē nā roto i a koe te 'akaāri'anga atu i tōku nei mana, ē kia toto'a'ia atu tōku nei rongonui ē pini 'ua ake te ao katoa nei.” 
ROM.9.18	Nō reira, tē aro'a nei te Atua i tāna i anoano i te aro'a, ē tē 'akamārōketaketa ra aia i tāna i anoano kia mārōketaketa.
ROM.9.19	Ka ui mai tēta'i o kōtou na ki āku ē, “'E a'a i reira te Atua i 'aka'apa 'ua mai ei i a tātou? Ko 'ai 'oki te ka pāto'i atu i tōna anoano?” 
ROM.9.20	'Aua na rā, e taku taeake. Ko 'ai koe kia mārō atu ki te Atua? E karanga atu āina te mea i 'anga'ia ra ki tei 'anga mai i aia ra ē, “'E a'a rā koe i 'anga mai ei i āku mei tēianei te tū?” 
ROM.9.21	Kāre āina ē, tei te tangata ma'ani pōtera te tika kia 'anga aia mei roto mai i te putunga karakaraea 'okota'i ra i tēta'i 'āriki nō te 'akakoro'anga 'akamānea, ē i tēta'i nō te 'anga'anga noa 'ua nei?
ROM.9.22	Ko te Atua 'oki tei anoano i te 'akakite mai i tōna riri ē te 'akaāri mai i tōna mana, 'e a'a aia e 'akakoromaki roa ai i te au 'āriki o te riri tei 'akatau'ia ana nō te mate ra? 
ROM.9.23	'E a'a katoa aia i 'akaāri mai ei i tōna mekameka ma'ata ki te au 'āriki o tōna aro'a? Ko tātou nei 'oki tei te'ate'amamao takere'ia e ia nō te kakā, 
ROM.9.24	ē tei kāpiki katoa'ia e ia, kāre ē mei roto anake 'ua mai i te Ngāti Iūda ra, mei roto katoa mai rāi i te 'ētene. 
ROM.9.25	Ko tāna 'oki i tuatua i roto i a 
ROM.9.25	“Ko te aronga ē kāre i te 'iti tangata nōku,
ROM.9.25	ka tapa'ia rātou e au ē, ‘Tōku 'Iti Tangata;’
ROM.9.25	ē ko te 'iti tangata tei kore i 'akaperepere'ia ra,
ROM.9.25	ka tapa'ia ia e au, ‘Taku 'Akaperepere'ia ra.’ ”
ROM.9.26	i reira rātou e tapa'ia ai ē, ‘'E tamariki nā te Atua ora ra.’ ”
ROM.9.28	nō te mea 'oki ē, ka rave te 'Atu i tāna 'akautunga'anga i tēianei ao ma te viviki ē te 'aka'ope tākiri.” 
ROM.9.29	Mei tā Īsaia rāi 'oki i toto'u mai i muatangāna ra ē, “Nāringa kāre te Atua o te au Nuku i vao'o mai i tēta'i 'uānga nō tātou, kua riro mai tātou mei a Sodoma, ē kua 'āite ki a Gōmora ra.”
ROM.9.30	Ka 'akapē'ea nei rā 'oki tātou i reira? Kua rauka te 'akatikatika'anga i te 'ētene ra, tei kore i umuumu atu i te reira. Ē ko te 'akatikatika'anga i rauka i a rātou, ko te 'akatikatika'anga 'oki ia nā roto mai i te 'irinaki'anga. 
ROM.9.31	Kāreka a Īserā'ela ra ko tei umuumu atu i tēta'i ture kia rauka te 'akatikatika'anga ra, kāre rāi i kitea e rātou taua ture ra. 
ROM.9.32	Nō te a'a ra? Nō te mea, kāre rātou i umuumu i te 'akatikatika'anga nā roto mai i te 'irinaki'anga, nā roto rā i tā rātou 'anga'anga. Kua tūrori 'oki rātou ki runga i te “toka tūrori'anga” ra, 
ROM.9.33	mei tei tātā'ia ra ē,
ROM.9.33	“Inā, e tuku au i tēta'i toka tūrori'anga ki Siona,
ROM.9.33	ko te papa maitu'anga rāi 'oki ia.
ROM.9.33	Ē ko tei 'irinaki ki aia ra,
ROM.9.33	kāre rava ia e tā'akamā'ia.”
ROM.10.1	E te au taeake ē, te 'inangaro 'ō'onu o tōku nei ngākau, ē pērā katoa tāku nei pure ki te Atua nō tōku 'iti tangata ē, kia 'akaora'ia rātou. 
ROM.10.2	Ko au nei 'oki te kite nō rātou ē, 'e māro'iro'i rava tō rātou i tā te Atua, inārā, kāre te reira māro'iro'i i nā roto mai i te mārama meitaki tikāi. 
ROM.10.3	Nō te mea ē, kāre rātou i nakiro i te tū o tā te Atua 'akatikatika'anga i te tangata, tē kimi ra rā rātou i te 'akatupu i tā rātou 'ua'orāi 'akatikatika'anga. Nō reira, kāre rātou i āru i tā te Atua 'akatikatika'anga. 
ROM.10.4	Ko te Mesia 'oki te 'openga o te Ture kia 'akatikatika'ia te aronga rava rāi nā roto i te 'irinaki'anga ra.
ROM.10.6	Tē karanga maira rā te 'akatikatika'anga nā roto mai i te 'irinaki'anga ra ē, “'Eia'a koe e ui i roto i tō'ou ngākau ē, ‘Nā 'ai e kake ki runga i te rangi?’ ” (koia 'oki 'ei arataki mai i te Mesia ki raro nei). 
ROM.10.7	“Mē kāre, ‘Nā 'ai e 'eke atu ki raro i te va'arua takerekore?’ ” (koia 'oki, 'ei arataki mai i te Mesia mei te mate mai). 
ROM.10.8	Kāre! Tē 'akapē'ea maira 'oki te reira? “Tei vaitata roa a'o te tuatua a te Atua i a koe, tei roto i tō va'a, ē tei roto i tō ngākau.” Ko tēnā 'oki te karere o te 'irinaki'anga tā mātou e tūtū 'aere nei. 
ROM.10.9	Mei te mea ē, tē 'a'aki nei koe ma tō va'a ē ko Iēsū te 'Atu ē tē 'irinaki nei koe i roto i tō'ou ngākau ē, nā te Atua i 'akatū mai i aia mei te mate maira, ka 'akaora'ia mai koe i reira. 
ROM.10.10	Tē 'irinaki nei 'oki tātou i roto i tō tātou ngākau ē tē 'akatikatika'ia mai nei tātou. Tē 'a'aki nei tātou i te reira ma tō tātou va'a ē tē 'akaora'ia mai nei tātou.
ROM.10.12	Kāre rava 'oki 'e tūkē i te Ngāti Iūda ē te Eleni, nō te mea, ko te 'Atu ra 'oki 'e 'Atu rāi ia nō te kātoatoa, ē tē tākinga meitaki ma'ata ra aia i te aronga kātoatoa e kāpiki atu ki aia ra. 
ROM.10.13	Nō te mea, “Ko tēta'i 'ua atu tangata te ka kāpiki i te ingoa o te 'Atu ra, ka 'akaora'ia mai ia.”
ROM.10.14	E 'akapē'ea e tikāi i a rātou i te kāpiki atu ki aia, mei te mea ē, kāre rātou i 'irinaki i aia ra? E 'akapē'ea 'oki e tikāi i a rātou i te 'irinaki i aia, mei te mea ē, kāre rātou i 'akarongo ana i tōna rongo? E 'akapē'ea 'oki e tikāi i a rātou i te 'akarongo i tōna rongo, mei te mea ē, kāre tēta'i i 'akakite atu i te reira? 
ROM.10.15	E 'akapē'ea 'oki e tikāi i te tangata i te 'akakite 'aere i taua rongo ra, mei te mea ē, kāre rātou i tonokia? Ko tēia 'oki tei tātā'ia ra ē, “Auē te mānea o te 'aere'anga mai o te aronga i 'apai mai i te 'ēvangelia o te meitaki ra e!” 
ROM.10.16	Kāre rā te kātoatoa o tō Īserā'ela i 'āriki mai i te 'ēvangelia. Tē nā kō maira 'oki a Īsaia ē, “E te 'Atu, ko 'ai rā tei 'irinaki i tā mātou ako'anga?” 
ROM.10.17	Ko te 'irinaki'anga i reira ka nā roto mai i te ako'anga, ē ko te ako'anga ka nā roto mai i te karere nō te Mesia.
ROM.10.18	“Kua tae atu 'oki tō rātou reo ki te pā 'enua rava rāi,
ROM.10.18	ē tā rātou karere ki te kōtinga o tēianei ao!”
ROM.10.19	“E 'akakōkō 'oki au i a kōtou kia vare'ae i te au tangata
ROM.10.19	kāre i te 'iti tangata ake;
ROM.10.19	ē e 'akariri au i a kōtou
ROM.10.19	nā roto i tēta'i 'iti tangata māramakore.”
ROM.10.20	“Kua kitea au e te aronga kāre i kimi mai i āku ra,
ROM.10.20	kua 'akaāri atu au i āku 'ua'orāi ki te aronga kāre i uiui 'aere mai i āku.”
ROM.11.2	Kāre rā te Atua i 'akaruke i tōna 'iti tangata, tāna i 'iki ana i muatangāna ra. Kāre āinei kōtou i kite i tā te tuatua i tātā'ia ra tei 'akakite mai nō runga i a Ēlia? Kua 'aka'apa aia i te Ngāti Īserā'ela ki te Atua i te nā kō'anga atu ē, 
ROM.11.3	“E te 'Atu, kua tā ake nei rātou i te au peroveta nā'au ra, kua 'uri i tā'au au 'atarau ki raro, ē ko au anake 'ua nei tei toe, ē tē kimi mai nei rātou i te rāvenga kia mate au.” 
ROM.11.4	Tē pē'ea maira rā tā te Atua pa'u'anga mai ki aia? “Kua vao'o au e 'itu tauatini tangata nōku 'ua'orāi tei kore i 'akamori i te 'ītoro ra ko Baala.” 
ROM.11.5	Pērā katoa 'oki i tēia tuātau nei: tē vai nei rāi tēta'i toenga tei 'iki'ia e te Atua i tōna aro'a 'ua. 
ROM.11.6	Kua 'iki aia i a rātou nō tōna aro'a 'ua, kāre nō tā rātou 'anga'anga. Nāringa 'oki ē nō tā rātou 'anga'anga, kāre atura te aro'a 'ua i te aro'a 'ua tikāi.
ROM.11.7	'E a'a i reira? Kāre rāi i rauka i a Īserā'ela tāna i kimi ra; kua rauka anake rā i te aronga i 'iki'ia ra. Ē kua 'akamārōki'aki'a'ia tēta'i pāpāki, 
ROM.11.8	mei tei tātā'ia ra ē, “Kua tuku mai te Atua i te ngākau māramakore ki a rātou, te mata 'ākarakore ē te taringa 'akarongokore e tae rava ake nei ki tēianei rāi rā.” 
ROM.11.9	Ē tē 'akakite maira a Dāvida ē,
ROM.11.9	“Kia riro tā rātou kaingākai ra 'ei 'ere'ere ē 'ei kupenga,
ROM.11.9	ē 'ei tūrori'anga, ē 'ei utunga 'oki nā rātou.
ROM.11.10	Kia 'akapōiri'ia tō rātou mata kia kore rātou e 'ākara,
ROM.11.10	ē kia piko 'oki tō rātou tua ki raro 'eia'a e tukutuku.”
ROM.11.11	E ui ana rā au, kua tūrori āina tō Īserā'ela kia 'inga tākiri rava? Auraka rava ia! Inārā, kua tae mai te rāvenga ora ki te 'ētene nā roto i tā Īserā'ela 'ara, 'ei 'akakōkō'anga atu i a Īserā'ela kia vare'ae rātou i te au 'ētene. 
ROM.11.12	Mei te mea ē, kua riro tā Īserā'ela 'ara 'ei pu'apinga nō tō te ao nei, ē te meangiti'anga o tō rātou aronga 'iki'ia 'ei pu'apinga nō te au 'ētene, ka tanga atu ei mē 'akaora'ia te ma'ata'anga o Īserā'ela.
ROM.11.13	Ē tē tuatua atu nei au i tēianei ki a kōtou, e te au 'ētene ē. Ko au nei 'oki te 'āpōsetolo nō te au 'ētene, ē tē parau nei au i taua tao'onga nōku ra; 
ROM.11.14	pēnei ake ka rauka pa'a i āku i te 'akakōkō i tōku 'iti tangata kia vare'ae atu rātou i a kōtou ē kia 'akaora'ia tēta'i pāpāki e au. 
ROM.11.15	Nō te mea, mē ko tō rātou 'akaruke'anga'ia ra te 'aka'ongi'anga ia o tō te ao nei, ka 'akapē'ea i reira tō rātou 'āriki 'aka'ou'anga'ia? Ko te ora 'oki ia o te au mate ra!
ROM.11.16	Mē kua 'akatapu'ia te pōpō ra, ko te varāoa katoa rāi ia. Ē mē kua 'akatapu'ia te aka rākau ra, ko te au rārā katoa rāi ia. 
ROM.11.17	Mei te mea ē, kua 'a'ati kē'ia tēta'i pāpāki o te au rārā ra, ē ko koe 'oki, te pū 'ōlive ngāngā'ere tei pa'u'ia mai ki tō rātou ngā'i, ē tē kai maira koe i te meitaki mei roto mai i te aka o taua pū 'ōlive meitaki ra, 
ROM.11.18	auraka koe e 'akati'eti'e ki runga i taua au rārā ra. Kāre e tau kia 'akati'eti'e koe; kāre 'oki ē ko koe te aka, ko te aka rā tei 'āngai mai i a koe.
ROM.11.19	E tuatua mai rā koe, “Kua 'a'ati kē'ia taua au rārā ra kia pa'u'ia au ki tō rātou ngā'i.” 
ROM.11.20	'E tika rāi ia! Kua 'a'ati kē'ia rātou nō tō rātou 'irinakikore, ko koe rā, tē mou ra koe i tō'ou ngā'i nō tō'ou 'irinaki'anga. Auraka rā koe e ngākau parau i reira, e mataku rā. 
ROM.11.21	Mei te mea ē, kāre te Atua i 'akaperepere i te au rārā mua tikāi, pēnei ake kāre katoa rāi aia e 'akaperepere mai i a koe.
ROM.11.22	Ē tēianei, e ma'ara ana tātou i te tākinga meitaki ē te 'akapereperekore o te Atua: ko te 'akapereperekore o te Atua tei runga ia i te aronga i 'inga ra; ko tāna tākinga meitaki rā tei runga ia i a koe, mē ka 'akatinamou koe i roto i tōna tākinga meitaki. Kia kore rā, ka kokoti kē katoa'ia koe. 
ROM.11.23	Ē ko rātou rā, mē kore rātou e 'akatinamou i tō rātou 'irinakikore'anga ra, ka pa'u'ia mai rātou ki tō rātou ngā'i. Ka tika 'oki i te Atua i te pa'u 'aka'ou mai i a rātou. 
ROM.11.24	Mei te mea ē, ko koe i kokoti kē'ia mei runga mai i te pū 'ōlive ngāngā'ere ra, tei pa'u'ia mai ki runga i te pū 'ōlive meitaki ra, ka tanga atu ei kia pa'u'ia te au rārā mua tikāi ki runga i tō rātou pū 'ōlive.
ROM.11.25	E aku au taeake ē, tē 'inangaro nei 'oki au kia mārama meitaki kōtou i tēta'i mea muna ngaro, kia kore 'oki kōtou e manako i roto i a kōtou 'ua'orāi ē, 'e aronga pakari kōtou. Ko tēia 'oki taua mea muna ngaro ra: kua tupu te mārōki'aki'a ki ō tēta'i pāpāki o Īserā'ela kia ō roa mai te ma'ata katoa'anga o te au 'ētene ra, 
ROM.11.26	ē pērā e 'akaora'ia ai tō Īserā'ela rava rāi, mei tei tātā'ia ra ē,
ROM.11.26	“Ka tae mai te 'Akaora mei roto mai i a Siona
ROM.11.26	ka 'akatakakē atu aia i te tū 'ākonokore Atua mei a Iākōba atu.
ROM.11.27	mē 'apai kē atu au i tā rātou au 'ara.”
ROM.11.28	I te pae o te 'ēvangelia, 'e 'enemi rātou nō te Atua nō kōtou ra 'oki; i te pae o te 'iki'anga rā, 'e aronga 'akaperepere'ia rātou e te Atua nō tō rātou 'ui tupuna ra 'oki. 
ROM.11.29	Nō te mea, kāre te Atua e taui i tōna manako nō te 'apinga aro'a tāna i 'ōronga mai ē te aronga tāna i 'iki ra. 
ROM.11.30	Mei a kōtou 'oki kāre i kauraro i te Atua i muatangāna, kua aro'a'ia mai rā kōtou i tēianei nō tō rātou 'akarongokore, 
ROM.11.31	pērā katoa rātou kāre e kauraro ana i tēianei, ē ko kōtou rā, kua aro'a'ia mai kōtou kia aro'a katoa'ia mai rāi rātou. 
ROM.11.32	Kua 'akariro 'oki te Atua i te tangata rava rāi 'ei mou'āuri nō te kaurarokore, kia rauka i aia i te aro'a mai i a rātou rava rāi.
ROM.11.34	Mē kāre, ko 'ai ia tōna tumu kōrero?
ROM.11.35	ē ka 'ō mai'ia te tūtaki ki aia?”
ROM.12.1	Ē tēianei, e aku au taeake ē, tē ako atu nei au i a kōtou nō te aro'a o te Atua, kia 'ōronga atu kōtou i a kōtou 'ua'orāi 'ei 'ātinga ora ē te tapu ē te tau tikāi ki te Atua. Ko tā kōtou 'akamori'anga manako ē te ngākau ia. 
ROM.12.2	'Eia'a e 'akaaruaru atu i te tūranga o tēianei ao, kia 'akatūkē'ia rā kōtou nā roto i te 'aka'ōu'anga o tō kōtou au ngākau, kia taka meitaki tikāi i a kōtou tō te Atua ra anoano: i tei meitaki tikāi, i tei tau mānea tikāi, ē i tei 'apakore 'oki.
ROM.12.3	Nō te aro'a 'ua 'oki i 'ōronga'ia mai e te Atua ki āku nei, tē karanga atu nei au ki a kōtou kātoatoa, auraka kōtou e manako teitei atu i tei tau ra kia manako'ia; kia 'akamanako mārie rā kōtou mei tei tau kia manako ki te vāito o te 'akarongo tā te Atua i 'ōronga mai ki te tangata tātakita'i. 
ROM.12.4	Mei a tātou nei 'oki ē, 'e mānganui te au mero i te kōpapa 'okota'i nei, kāre rā ē e 'āiteite ana te 'anga'anga a ēia mero nei, 
ROM.12.5	koia katoa rāi 'oki tātou i te mānganui, 'e 'okota'i rā kōpapa i roto i te Mesia, 'e au mero rāi tātou tēta'i ki tēta'i. 
ROM.12.6	'E au 'apinga aro'a vaerua tūkēkē anake 'oki tā tātou tei tau i te aro'a 'ua i 'ōronga'ia mai ki a tātou nei. Mei te mea ē e 'akakite i te karere a te Atua, e rave aia i te reira kia tau ki te tū o te 'akarongo ra. 
ROM.12.7	Mei te mea ē e tu'a 'apinga ki te aronga ngere nō te 'ēkālēsia, e 'akapērā rāi aia; mei te mea ē 'e pū'āpi'i ra, kia 'āpi'i rāi aia. 
ROM.12.8	Mei te mea ē kia 'akamāro'iro'i ra, kia 'akamāro'iro'i rāi aia. Mei te mea ē kia tu'a aia i tāna 'apinga ra, kia 'akapērā rāi aia ma te manako 'okota'i tikāi. Mei te mea ē kia arataki ra, kia 'aka'aere rāi aia ma te tau tikāi. Mei te mea ē kia tākinga meitaki ra, kia rave rāi aia i te reira ma te rekareka tikāi.
ROM.12.9	Kia pikika'akore 'oki te aro'a. E rikarika atu i te kino, e pupuru mai i te meitaki. 
ROM.12.10	E aro'a mou atu kōtou, tēta'i ki tēta'i i te aro'a taeake ra. E 'akangāteitei atu kōtou tēta'i ki tēta'i, mei te mea atura ē, tei runga ake aia i a kōtou 'ua'orāi. 
ROM.12.11	'Eia'a e 'akameangiti mai i te 'anga'anga māro'iro'i; kia māro'iro'i rā te vaerua, e tāvini atu i te 'Atu. 
ROM.12.12	E rekareka i te mānakonako'anga, e 'akakoromaki i te tīnaimate; e tāmou mārie tikāi i te pure. 
ROM.12.13	E tōpiri atu ki te aronga tapu i tō rātou au ngere'anga, ē e 'ākono meitaki i te au manu'iri.
ROM.12.15	E rekareka kōtou ma te aronga e rekareka ra, ē auē katoa 'oki ma te aronga e auē ra. 
ROM.12.16	Kia 'okota'i ngākau tō tēta'i ē tēta'i; auraka e umuumu atu i te au mea teitei, e tōpiri atu rā ki te aronga 'aka'aka. Auraka 'oki e pakari i tō kōtou 'ua'orāi manako.
ROM.12.17	Auraka te kino e tūtaki'ia ki te kino ki tēta'i 'ua atu tangata nei; e umuumu atu rā i te rave i te au mea e meitaki ei ki tā te tangata kātoatoa nei manako'anga. 
ROM.12.18	Mei te mea ē ka rauka i a kōtou, e no'o 'au 'ua kōtou ki rotopū i te au tangata kātoatoa nei. 
ROM.12.19	Auraka e 'akaoko atu, e taku au 'akaperepere ē, e vai'o atu rā i te reira ki te riri o te Atua. Kua tātā'ia 'oki ē, “'Ei āku te utu, ē nāku e tūtaki atu, tē tuatua maira 'oki te 'Atu.” 
ROM.12.20	Inārā, “Mē tē pongi ra tō 'enemi, e 'āngai atu; mē tē kakī vai ra, e 'aka'āinu atu. I te 'akapērā koe, tē 'akaputu ra koe i te ngāra'u kā ki runga i tōna ūpoko.” 
ROM.12.21	Auraka kia ūpokotū te kino i a kōtou, kia ūpokotū rā kōtou i te kino nā roto i te 'anga'anga meitaki.
ROM.13.1	Kia kauraro mārie te tangata kātoatoa i te aronga mana 'aka'aere i runga i a rātou. Kāre rava 'oki 'e mana kē atu, māri rā, nō kō mai i te Atua ra. Ē te aronga mana 'aka'aere e no'o nei, kua 'ākono'ia rāi ia e te Atua. 
ROM.13.2	Nō reira, ko tei pāto'i atu i te mana 'aka'aere, kua pāto'i ia i tei 'ākono'ia e te Atua ra; ē te aronga i pāto'i ra, ka 'akavā'ia rātou. 
ROM.13.3	Kāre 'oki te aronga tei rave i te meitaki e mataku i te au tūtara, ko te aronga rā tei rave i te kino. Tē 'inangaro āinei kōtou kia kore kōtou e mataku i te mana 'aka'aere? E rave i te meitaki, ē ka turu'ia mai i a kōtou. 
ROM.13.4	Nō te mea, 'e tāvini aia nō te Atua nō tō kōtou meitaki. Mē rave rā kōtou i te kino, e mataku kōtou i aia. Kāre 'oki aia e mou pu'apingakore 'ua ana i te koke. 'E tāvini 'oki aia nō te Atua i te tuku i tō te Atua riri ki te tangata rave kino. 
ROM.13.5	Nō reira, kia kauraro kōtou e tikāi, kāre rā 'oki ē nō taua riri anake ra, nō tō'ou 'akavā ngākau katoa rā.
ROM.13.7	E tuku atu i te mea tau ki te tangata kātoatoa ra: te au tero tūkēkē ra ki te aronga ko'i tero; te 'akangāteitei'anga ra ki te tangata e tau kia 'akangāteitei'ia, ē te 'akateitei'anga ra ki te tangata e tau kia 'akateitei'ia.
ROM.13.8	Auraka kōtou e kaio'u i tēta'i 'ua atu mea nā tēta'i 'ua atu tangata, māri rā kia aro'a atu kōtou tēta'i ki tēta'i. Ko tei aro'a atu 'oki i tēta'i kē ra, kua 'ākono ia i te Ture katoa ra. 
ROM.13.9	Ko te au 'akaue'anga nei: “Auraka koe e 'akaturi, auraka koe e tā 'ua, auraka koe e keiā, auraka koe e morimori,” ē mē tē vai atura tēta'i 'akaue'anga kē atu, kua tā'okota'i'ia mai rātou ki roto i tēia 'īrava nei: “E aro'a atu koe i tō'ou tangata tupu mei a koe 'ua'orāi.” 
ROM.13.10	Kāre rava 'oki te aro'a e tākinga kino atu i te tangata tupu; ko te aro'a māri 'oki, ko te 'aka'openga ia o te au ture pou roa.
ROM.13.11	Ē tēnā na, kua kite 'oki kōtou ē, kua tae ki te ora ara'anga mei tā kōtou moe, nō te mea, kua vaitata roa mai te rāvenga ora nō tātou i tēianei i te 'ōu'anga mai o tō tātou 'irinaki'anga. 
ROM.13.12	Koi ka 'ope te pō, kua vaitata te ao; e 'akaātea tātou i reira i te 'anga'anga a te pōiri, ē e kāka'u tātou i te tā'onga tamaki o te mārama. 
ROM.13.13	'Ei 'aerenga tau tō tātou mei te 'aerenga mārama ra, auraka ma te peu kino ē te kona, auraka ma te 'akaturi ē te peu vi'ivi'i, auraka ma te taumārō ē te vare'ae. 
ROM.13.14	E kāka'u rā i te 'Atu i a Iēsū Mesia, ē auraka e manako 'aka'ou i te āru i te au noinoi o te kōpapa ra.
ROM.14.2	Tē 'irinaki ra 'oki tēta'i tangata ē, ka tika 'ua i te kai i te au mānga rava rāi, kāreka te tangata paruparu ra ko te kai tanutanu anake 'ua tāna ka kai. 
ROM.14.3	Auraka rā tei kai i te au mānga rava rāi e 'akava'ava'a atu i tei kore i kai ra, ē auraka tei kore i kai ra e 'akavā atu i tei kai ra; nō te mea, kua 'āriki'ia mai aia e te Atua. 
ROM.14.4	Ko koe na 'oki, ko 'ai koe kia 'akavā atu i te tāvini o tēta'i kē ra? I te tika a tōna 'ua'orāi pū e tū ei aia, mē kāre e 'inga ai aia. Ē ka tū rāi aia nō te mea, e tika 'oki i te 'Atu i te 'akatū i aia.
ROM.14.5	Tē manako nei tēta'i tangata ra ē, 'e meitaki atu tēta'i rā i tēta'i, kāreka tēta'i tangata tē manako ra ē, 'āiteite 'ua te au rā kātoatoa; kia pāpū meitaki rā i te tangata tātakita'i i tōna 'ua'orāi manako. 
ROM.14.6	Ko tei 'ākono i tēta'i rā takakē, tē 'ākono ra ia nō te 'Atu. Ko tei kai ra 'oki, tē kai ra ia nō te 'Atu, nō te mea, tē 'akameitaki ra aia i te Atua. Tei kore i kai ra, kāre atura aia i kai nō te 'Atu, ē tē 'akameitaki ra rāi aia i te Atua. 
ROM.14.7	Kāre rava 'oki tēta'i o tātou e ora nei nōna 'ua'orāi, ē kāre rava 'oki tēta'i o tātou e mate nei nōna 'ua'orāi. 
ROM.14.8	Mē tē ora nei tātou, e ora i a tātou nō te 'Atu, ē mē tē mate nei tātou, e mate i a tātou nō te 'Atu. Ē tēianei, mē tē ora nei tātou, mē kāre tē mate nei, nō te 'Atu rāi tātou. 
ROM.14.9	Nō reira 'oki te Mesia i mate ei, ē i ora 'aka'ou ei, kia riro aia 'ei 'Atu nō tei mate ē nō tei ora 'oki. 
ROM.14.10	Ko koe na 'oki, 'e a'a rā koe i 'akavā ai i tō'ou taeake? Mē kāre, 'e a'a koe i 'akava'ava'a ai i tō'ou taeake? Ka tū kātoatoa 'oki tātou ki mua i te 'akavā'anga a te Atua ra, 
ROM.14.11	mei tei tātā'ia ra ē,
ROM.14.11	“Nō te mea, tē ora nei au, i tuatua mai ei te 'Atu,
ROM.14.11	ka tuturi te au turi katoa ki raro ki mua i āku,
ROM.14.11	ē ka 'a'aki te au va'a rava rāi ki te Atua.”
ROM.14.12	Nō reira, ka 'ope tākiri rava tātou i te 'a'aki ki te Atua i tā tātou i rave ra.
ROM.14.13	Ē tēianei, oti ra 'ua tātou i te 'akavā atu tēta'i ki tēta'i, ē 'akapāpū rā ē, auraka e tuku i te tūrori'anga, mē kāre, te mea e 'inga ai tō'ou taeake. 
ROM.14.14	Kua kite au, ē kua pāpū katoa 'oki i āku i roto i te 'Atu i a Iēsū ē, kāre rava 'e mea e vi'ivi'i tō roto i aia 'ua'orāi; inārā, ko tēta'i 'ua atu tangata tei manako ē, 'e vi'ivi'i tēta'i mea, 'e vi'ivi'i rāi taua mea ra ki aia. 
ROM.14.15	Mē marekakore tō'ou taeake i tā'au e kai ra, kāre tākiri tō'ou i te 'aerenga aro'a. Auraka 'oki e 'akariro i tā'au e kai ra 'ei tūrori'anga nō tēta'i, nō te mea, kua mate katoa te Mesia nōna ra.
ROM.14.16	Auraka e 'akatika i tā kōtou i manako ē 'e mea meitaki kia tuatua'ia ē 'e mea kino. 
ROM.14.17	Ko te bāsileia 'oki o te Atua kāre i te kai ē te inu, māri rā, 'e tuatua tika ē te 'au ē te rekareka i roto i te Vaerua Tapu. 
ROM.14.18	Ko tei pērā i te tāvini'anga i te Mesia ra, ka mareka'ia mai ia e te Atua ē ka 'āriki'ia mai e te tangata rava rāi.
ROM.14.19	Ē tēianei, ka umuumu atu tātou i te au mea e tupu ei te 'au ē te 'akamāro'iro'i'anga tēta'i ki tēta'i. 
ROM.14.20	Auraka e riro ē, nā te kai e 'akakore i te 'anga'anga a te Atua. 'E vi'ivi'ikore te au mea rava rāi, inārā, 'e mea kino i tēta'i tangata kia 'akatupu i te tūrori'anga nā roto i tāna e kai ra. 
ROM.14.21	'E mea meitaki 'oki auraka e kai i te kiko manu, mē kāre, e inu i te uaina, mē kāre, e rave i tēta'i mea ka 'inga ai tō'ou taeake.
ROM.14.22	Ko tā'au e 'akarongo ra, tei rotopū ia i a koe 'ua'orāi ē te Atua. 'E ao tō te tangata tei kore i 'aka'apa'ia e tōna 'akavā ngākau, nō te mea, kua tau ia ki tāna i 'āriki ra. 
ROM.14.23	Ko tei 'ēkōkō rā, kua 'aka'apa'ia ia mē kai aia, nō te mea, kāre aia i rave nā roto mai i te 'akarongo. Ko te au mea kātoatoa 'oki kāre i rave'ia nā roto mai i te 'akarongo ra, 'e 'ara ia.
ROM.15.1	Ko tātou ko tei māro'iro'i i te 'akarongo ra, kia 'akakoromaki tātou i te paruparu o te au māro'iro'ikore e tikāi, 'eia'a e 'akarekareka 'ua i a tātou 'ua'orāi. 
ROM.15.2	E 'akarekareka rā tātou tātakita'i i tōna tangata tupu kia meitaki aia ē kia māro'iro'i atu tōna 'akarongo. 
ROM.15.3	Kāre katoa 'oki te Mesia i 'akarekareka 'ua i aia 'ua'orāi; māri rā, kua tupu tei tātā'ia ra ē, “Ko te au 'akakino'anga a te aronga tei 'akakino mai i a koe ra, kua 'iri mai ia ki runga i āku nei.” 
ROM.15.4	Ko te au tuatua rava rāi 'oki i tātā'ia i muatangāna ra, i tātā'ia ia 'ei 'āpi'i'anga i a tātou kia rauka i a tātou te mānakonako'anga nā roto i te 'akakoromaki'anga ē te 'akamāro'iro'i'anga mei roto mai i te tuatua i tātā'ia ra. 
ROM.15.5	Ē tēianei, kia 'ōronga mai te Atua, tei aia te 'akakoromaki ē te 'akamāro'iro'i, i te ngākau 'okota'i i roto i a kōtou 'ua'orāi, mei tei tau ki tā te Mesia ra i a Iēsū, 
ROM.15.6	kia 'akakakā kōtou i te Atua, te Metua o tō tātou 'Atu ra ko Iēsū Mesia ma te ngākau 'okota'i ē te va'a 'okota'i.
ROM.15.7	Ē tēianei, e 'āriki atu kōtou tēta'i ē tēta'i, mei te Mesia i 'āriki mai i a kōtou na nō te kakā o te Atua. 
ROM.15.8	Tē 'akakite atu nei au ki a kōtou ē, kua riro mai te Mesia 'ei tāvini nō te Ngāti Iūda nō runga i te tūranga tūkēkore o te Atua, kia tupu tāna i papa'u mai ki te 'ui tupuna ra 
ROM.15.9	ē kia rauka katoa i te au 'ētene i te 'akakakā i te Atua nō tōna aro'a, mei tei tātā'ia ra ē,
ROM.15.9	“Nō reira, e 'akameitaki au i a koe i rotopū i te au 'ētene ra;
ROM.15.9	e 'īmene 'akapa'apa'a rāi au i tō'ou ingoa.”
ROM.15.10	“E rekareka, e te au 'ētene, ē tōna katoa ra 'iti tangata.”
ROM.15.11	“E 'akameitaki atu i te 'Atu, e te au 'ētene katoa ē;
ROM.15.11	e 'akapa'apa'a atu i aia, e te au 'iti tangata katoa na.”
ROM.15.12	“E tupu mai te aka o Iēse;
ROM.15.12	ē ko ia te ka tū mai 'ei ariki nō te au 'ētene,
ROM.15.12	ē 'ei aia te mānakonako'anga o te au 'ētene ra.”
ROM.15.13	Kia tika i te Atua, te tumu o tō kōtou mānakonako'anga, kia 'akakī'ia mai kōtou ki te au rekareka rava rāi ē te 'au, nō te mea, kua 'irinaki kōtou i aia; ē kia māringiringi 'ua mai te mānakonako'anga mei roto mai i a kōtou, nā roto i te mana o te Vaerua Tapu ra.
ROM.15.14	E aku au taeake ē, kua pāpū tikāi i āku 'ua'orāi, kua kī kōtou i te meitaki ē te au kite rava rāi, ē ka rauka rāi i a kōtou kia tauturu atu tēta'i i tēta'i i te pae o te 'akarongo. 
ROM.15.15+ROM.15.16	Kua tātā atu au ki a kōtou ma te matakukore nō runga i ēta'i mea, mei te mea atura ē, 'e 'akamā'ara'ara 'aka'ou'anga atu i a kōtou ē, kua riro mai au 'ei tāvini nō te Mesia ra ko Iēsū ki te au 'ētene, nō te aro'a 'ua o te Atua i 'ōronga'ia mai ki āku nei, nō te 'anga'anga ta'unga 'oki o te 'ēvangelia a te Atua, kia riro mai te au 'ētene 'ei 'ātinga 'āriki'ia e te Atua, i 'akatapu'ia e te Vaerua Tapu.
ROM.15.17	Ē nō reira, tē ngākau parau nei au i tōku tāvini'anga i te Atua ra nō tōku piri'anga ki te Mesia ra i a Iēsū. 
ROM.15.18	Ka tuatua 'ua atu au ma te matakukore nō runga i te au mea anake, tā te Mesia i oti i te rave nā roto atu i āku nei, kia kauraro te au 'ētene i te Atua. Kua rave'ia te reira nā roto i tāku i tuatua atu, ē i tāku i rave, 
ROM.15.19	ē nā roto katoa 'oki i te mana o te au 'akairo ē te au mea ūmeremere'ia, ma te mana o te Vaerua o te Atua. Ē nō reira, kua 'akakite pū 'ua au i te 'ēvangelia o te Mesia mei Iērūsalēma mai i te 'akapini 'aere'anga e tae rava ake nei ki Iliriko. 
ROM.15.20	Koia tikāi ia, i umuumu pakari tikāi ana au kia tūtū atu au i te 'ēvangelia ki te au ngā'i kāre i kite ake i te ingoa o te Mesia ra, kia kore 'oki au e patu atu ki runga i tā tēta'i kē atu tango. 
ROM.15.21	Mei tei tātā'ia ra 'oki ē,
ROM.15.21	“Ko rātou tei kore te Mesia i 'akakite'ia atu ana, ka 'ākara rātou;
ROM.15.21	ē ko rātou tei kore i 'akarongo ake, ka nakiro rātou.”
ROM.15.23	I tēianei rā, kua oti tāku 'anga'anga i ēia tu'anga 'enua nei, ē nō te mea 'oki ē, 'e 'inangaro ma'ata tōku 'e mānganui ake nei te mata'iti i te 'ārāvei atu i a kōtou na, 
ROM.15.24	mē 'aere atu au ki Hisepānia, ka 'inangaro au i te 'ārāvei i a kōtou, nō te mea 'oki, ka nā Rōma atu au, ē ka 'inangaro rāi au kia tauturu mai kōtou i tōku 'aere'anga atu ki Hisepānia, i muri ake rā i tōku no'ono'o'anga poto ē te mataora ki ō kōtou na. 
ROM.15.25	Tē 'aere nei rā au i tēianei ki Iērūsalēma, e tauturu atu i te aronga tapu i reira. 
ROM.15.26	Kua rekareka 'oki tō Mākedōnia ē tō Ākaia i te 'ātinga 'ei tauturu atu i te aronga 'apingakore i roto i te aronga tapu i Iērūsalēma ra. 
ROM.15.27	Kua rekareka tikāi rātou i te rave i te reira. Kua tano rāi 'oki; 'e kaio'u 'oki rātou nā te Ngāti Iūda. Nō te mea 'oki ē, kua tauturu te Ngāti Iūda i te au 'ētene ki tō rātou 'akameitaki'anga ora'anga vaerua. 'E mea tau rāi i reira kia tauturu atu te au 'ētene i te Ngāti Iūda ki tō rātou 'akameitaki'anga ora'anga kōpapa. 
ROM.15.28	Kia oti i āku tēia 'anga'anga nei, koia 'oki i te 'akapāpū ē, kua tae tā rātou tauturu ki reira, ka 'aere atu ei au ki Hisepānia ra nā kō na atu i a kōtou na. 
ROM.15.29	Kua kite tikāi 'oki au ē, mē tae atu au ki a kōtou na, ka tae atu au ma te kī tikāi i te 'akameitaki'anga nō kō mai i te Mesia ra.
ROM.15.30	E te au taeake, tē ako atu nei rā au i a kōtou i te 'Atu ra i a Iēsū Mesia ē te aro'a nō kō mai i te Vaerua ra, kia kāpiti mai kōtou rava rāi i tāku pure'anga ki te Atua nōku nei. 
ROM.15.31	E pure kia pāruru'ia mai au mei te aronga 'akarongokore i Iūdea ra; ē ko tāku ka rave ki Iērūsalēma ra, kia 'āriki meitaki'ia mai e te aronga tapu; 
ROM.15.32	ē e pure kia tika i te Atua ra kia tae atu au ki a kōtou na ma te rekareka, ē kia 'akangāro'i poto au ki ō kōtou na.
ROM.15.33	'Ei a kōtou kātoatoa na te Atua, te tumu o te 'au. Āmene.
ROM.16.1	Tē tuku atu nei au ma te 'akameitaki i tō tātou tua'ine i a Phēbē ki a kōtou na, ē ma te 'akakite atu ē, 'e va'ine meitaki aia, nō te mea, 'e tāvini aia nō te 'ēkālēsia i Kenekērea ra. 
ROM.16.2	Kia 'ō'ō mai kōtou i aia i te ingoa o te 'Atu mei tei tau kia rave'ia e te aronga tapu ra. Ē e tauturu mai kōtou i aia i te au mea tāna ka 'inangaro i a kōtou na, nō te mea, i tauturu katoa ana aia i te tangata 'e mānganui, ē i āku katoa 'oki.
ROM.16.4	ko tei moumoukore i tō rāua ora'anga kia ora au. Tē 'akameitaki atu nei au i a rāua, kāre rā ē ko au anake 'ua, ko te au 'ēkālēsia rava rāi o te au 'ētene katoa ra. 
ROM.16.5	E aro'a katoa atu i te 'ēkālēsia i roto i tō rāua 'are. E aro'a atu i taku 'akaperepere ra i a Ēpainēto, ko te tangata mōmua ia o Āsia nō te Mesia ra. 
ROM.16.6	E aro'a atu i a Māria nō te 'anga'anga ma'ata tāna i rave nō kōtou na. 
ROM.16.7	E aro'a atu i a Ānederōniko ē i a Iūnia, i ngā taeake Ngāti Iūda nōku. 'E puke 'oa 'oki rāua nōku i roto i te 'are 'āuri, kua kite 'oki te au 'āpōsetolo i a rāua, ē e Keretitiāno i mua ake i āku nei.
ROM.16.8	E aro'a atu i taku 'akaperepere i roto i te 'Atu i a Āmepēliāto. 
ROM.16.9	E aro'a atu i a Urobāno, i tō mātou 'oa rave 'anga'anga nō te Mesia nei, ē i taku 'akaperepere 'oki i a Setāku ra. 
ROM.16.10	E aro'a atu i a Āpele tei 'akaāri tikāi i tōna piri'anga ki te Mesia. E aro'a atu i tō Ārīsetōbulo ra. 
ROM.16.11	E aro'a atu i taku taeake Ngāti Iūda i a Hērōdiōna. E aro'a atu i te aronga tei 'irinaki i te 'Atu ra i roto i te ngutu'are o Narekiso ra.
ROM.16.12	E aro'a atu i a Teruphaina ē i a Teruphosa, 'e ngā tua'ine 'oki rāua tei rave i te 'anga'anga ma'ata nō te 'Atu nei. E aro'a katoa atu i te tua'ine i a Pēresi 'akaperepere'ia ra; 'e 'anga'anga ma'ata rāi tāna i rave nō te 'Atu nei. 
ROM.16.13	E aro'a atu i a Rufuta, 'e pipi māro'iro'i tikāi nā te 'Atu, ē i tōna metua va'ine tei metua va'ine mai rāi i āku. 
ROM.16.14	E aro'a atu i a Asūnekirito, i a Phelegona, i a Hēreme, i a Paterōba, i a Hērema ē te au taeake ki ō rātou ra. 
ROM.16.15	E aro'a atu i a Philōlogo rāua ko Iūlia, i a Nērea ē tōna tua'ine, ē i a Olūmepa ē te aronga tapu katoa ki ō rātou ra.
ROM.16.16	E aro'a atu 'oki kōtou tēta'i ki tēta'i ma te 'ongi tapu ra. Tē aro'a atu nei te au 'ēkālēsia kātoatoa a te Mesia i a kōtou.
ROM.16.17	Ē tēianei, tē ako atu nei au i a kōtou, e te au taeake ē, kia matakite i te aronga tei 'akamavete i te tangata ē tei 'akatupu i te tūrori'anga ki te 'āpi'i'anga tā kōtou i 'āriki. E 'uri kē atu kōtou mei a rātou ra. 
ROM.16.18	Kāre 'oki rātou e tāvini ana i te Mesia tō tātou 'Atu, māri rā, i tō rātou 'ua'orāi kōpū ra. Tē arataki kē nei rātou i te au ngākau o te aronga varevare nā roto i tā rātou tuatua tātipakē ē te 'akarekareka. 
ROM.16.19	Kua tutuki 'oki te rongo o tō kōtou kauraro'anga i te 'ēvangelia ki te tangata rava rāi. Nō reira 'oki au i reka ai i a kōtou na. Tē 'inangaro nei rā au kia kite matariki kōtou i te meitaki, ē kia kamakura kōtou i te kino. 
ROM.16.20	Nā te Atua, te tumu o te 'au, e 'akaparuparu viviki i a Sātani ki raro ake i tō kōtou vaevae.
ROM.16.20	'Ei a kōtou te aro'a 'ua o tō tātou 'Atu ko Iēsū.
ROM.16.22	Ko au nei 'oki, ko Terētio, ko tei tātā i tēia leta nei, tē aro'a atu nei au i a kōtou i roto i te 'Atu nei.
ROM.16.25	Kia 'akakakā'ia te Atua, te ka rauka i te 'akamātūtū i a kōtou i roto i te 'akarongo mei tei tau ki te 'ēvangelia tāku i ako atu, koia 'oki, ko te karere nō runga i a Iēsū Mesia ra; kia tau katoa 'oki ki te 'e'eu'anga mai o te mea muna ngaro ra i 'u'una'ia mei te au uki 'e mānganui mei 'ito maira. 
ROM.16.26	I 'akaāri'ia mai taua mea muna ngaro ra i tēianei, ē i 'akakite'ia mai nā roto i te au tuatua peroveta i tātā'ia ra, ki te au 'iti tangata rava rāi nō te 'akaue'anga a te Atua mutukore kia 'akarongo ē kia kauraro rātou ra.
ROM.16.27	Tei te Atua 'okota'i anake 'ua te pakari! 'Ei aia te kakā nā roto i a Iēsū Mesia nei, e tuātau 'ua atu. Āmene.
1CO.1.1	Ko Paulo, tei 'akariro'ia 'ei 'āpōsetolo nō te Mesia ra ko Iēsū nā roto i te tika'anga o te Atua, ē ko Sōsitēne katoa, tō tātou taeake, 
1CO.1.2	ki te 'ēkālēsia a te Atua i Kōrīnētia na, koia 'oki, ki te aronga i 'akatapu'ia i roto i te Mesia ra i a Iēsū, ē i 'ākono'ia 'ei aronga tapu ma te tangata kātoatoa i te au ngā'i rava rāi e tautopa ana ki te ingoa o tō tātou 'Atu ra ko Iēsū Mesia, ko tō rātou 'Atu 'oki 'ia ē tō tātou rāi:
1CO.1.3	Kia 'ōronga 'ua mai te Atua tō tātou Metua ē te 'Atu ko Iēsū Mesia i te aro'a 'ua ē te 'au ki a kōtou.
1CO.1.4	Tē 'akameitaki nei au i taku Atua nō kōtou, kāre 'e vata, nō te aro'a 'ua tāna i 'ōronga mai ki a kōtou nā roto i te Mesia ra ko Iēsū. 
1CO.1.5	I roto i aia kua 'akama'ata'ia kōtou i te au tū mea rava rāi nei, koia 'oki, tā kōtou au tuatua rava rāi ē tō kōtou au kite. 
1CO.1.6	Kua mou pāpū tikāi 'oki te karere o te Mesia i roto i a kōtou na, 
1CO.1.7	kia kore roa kōtou e ngere i tēta'i 'ua atu 'apinga aro'a vaerua kia tāpapa atu kōtou i te mama'anga mai o tō tātou 'Atu ra ko Iēsū Mesia. 
1CO.1.8	Nāna 'oki e 'akatinamou mai i a kōtou e tae 'ua atu ki te 'openga, kia 'apakore tikāi 'oki kōtou i te rā o tō tātou 'Atu ra ko Iēsū Mesia. 
1CO.1.9	Ka rauka i a kōtou te 'irinaki ki te Atua, tei kāpiki mai i a kōtou ki te tā'okota'i'anga o tāna Tamaiti ko Iēsū Mesia, tō tātou 'Atu.
1CO.1.10	Ē tēianei, tē ako atu nei au i a kōtou, e te au taeake ē, i te ingoa o tō tātou 'Atu ra ko Iēsū Mesia, kia 'āiteite pou roa tā kōtou au tuatua, ē auraka 'e mavete'anga i rotopū i a kōtou na, kia kāpiti mārie rā kōtou ma te ngākau 'okota'i ē te manako 'okota'i. 
1CO.1.11	E aku au taeake ē, kua 'akakite'ia mai kōtou ki āku e te tangata nō kō mai i a Keloe ra ē, 'e au taumārō'anga tei rotopū i a kōtou na. 
1CO.1.12	Ko te tumu i pērā ai au, tē karanga na kōtou ē, “Nō Paulo au!”; ē “Nō Āpolo au!”; ē “Nō Pētero
1CO.1.13	Kua mavete āina te Mesia? Ē ko Paulo āina tei 'akasātauro'ia nō kōtou? Ē i bāpetīto'ia āina kōtou i te ingoa o Paulo?
1CO.1.15	ko te karanga ā'ea tēta'i ē, kua bāpetīto'ia kōtou i tōku nei ingoa. 
1CO.1.16	Ā, kua bāpetīto katoa au i te ngutu'are o Setephāna; ē kāre atu āku tangata e ma'ara nei i te bāpetīto'anga'ia e au. 
1CO.1.17	Kāre 'oki te Mesia i tono i āku e bāpetīto, e tūtū 'aere rā i te 'ēvangelia, 'eia'a rā ma te tuatua pakari o tēianei ao, ko te ngere ā'ea 'oki te sātauro o te Mesia i tōna mana.
1CO.1.18	Ko te tuatua 'oki o te sātauro nei, 'e mea nēneva ia ki te aronga 'aerenga mate nei, kāreka ki a tātou te ka 'akaora'ia mai nei, ko te mana ia o te Atua. 
1CO.1.19	Kua tātā'ia 'oki ē,
1CO.1.19	“Ka 'akakore au i te pakari o te aronga pakari,
1CO.1.19	ē ka kōpae atu au i te karape o te aronga kāraperape.”
1CO.1.21	Ko tēia 'oki te tūranga pakari o te Atua: kāre rava i rauka i tō te ao i te kite i te Atua nā roto i tōna 'ua'orāi tūranga pakari. Kua 'inangaro rā te Atua kia rauka i te aronga 'akarongo te rāvenga ora nā roto i te nēneva o te tūtū 'aere'anga. 
1CO.1.22	Tē pati ra 'oki te Ngāti Iūda i te au 'akairo ūmeremere, ē tē umuumu ra te Eleni i te pakari. 
1CO.1.23	Tē tūtū 'aere nei rā mātou i te Mesia i 'akasātauro'ia ra; 'e tūrori'anga te reira nō te Ngāti Iūda, ē 'e mea nēneva ia i te Eleni; 
1CO.1.24	kāreka rā i te aronga 'iki'ia ra, te Ngāti Iūda ē pērā katoa te Eleni, ko te Mesia nei ko te mana ia ē te pakari o te Atua. 
1CO.1.25	Ko te au mea 'oki a te Atua i manako'ia ē 'e mea nēneva, e pakari atu ia i tō te tangata nei pakari; ē te au mea 'oki a te Atua i manako'ia ē 'e mea parukā 'ua, e māro'iro'i atu ia i tō te tangata nei māro'iro'i.
1CO.1.26	E te au taeake ē, e 'ākara 'oki kōtou i tō kōtou 'ua'orāi kāpiki'anga'ia. Kāre e ra'i te tangata pakari i ō kōtou nei i te tū 'ākono'anga tangata nei, kāre e ra'i te tangata mana, kāre e ra'i te tangata 'ānau ngāteitei. 
1CO.1.27	Kua 'iki rā te Atua i te au mea nēneva o te ao nei 'ei tā'akamā atu i te aronga pakari. Ē kua 'iki katoa te Atua i te au mea parukā 'ua o te ao nei 'ei tā'akamā atu i te aronga māro'iro'i. 
1CO.1.28	Ē kua 'iki rāi te Atua i te au mea 'ānau 'aka'aka o te ao nei ē te au mea 'akava'ava'a'ia ra ē te au mea kāre ō rātou pu'apinga ra, 'ei 'akaparukā atu i te au mea pu'apinga e vai nei, 
1CO.1.29	kia kore rava 'oki tēta'i 'ua atu tangata e ngākau parau i mua i te aroaro o te Atua. 
1CO.1.30	Nā roto 'oki i aia i kāpiti'ia ai kōtou ki te Mesia ra, ki a Iēsū, tei 'akariro'ia e te Atua 'ei pakari, 'ei 'akatikatika'anga, 'ei 'akatapu'anga ē 'ei rāvenga ora nō tātou nei; 
1CO.1.31	mei tei tātā'ia ra ē, “Mē ngākau parau tēta'i tangata, kia ngākau parau aia i roto i te 'Atu e tikāi.”
1CO.2.1	I āku 'oki i 'aere atu ki a kōtou na, e te au taeake, kāre au i tuatua tūkatau atu ana, ē kāre katoa e tuatua pakari nō runga i te au mea muna ngaro a te Atua ra. 
1CO.2.2	I āku 'oki i a kōtou na, kua 'akakoro tikāi 'oki au kia kore au e tuatua atu i te au mea kātoatoa, māri 'ua, ko Iēsū Mesia ē tōna mate sātauro. 
1CO.2.3	I 'aere atu 'oki au ki ō kōtou na ma te paruparu ē te mataku ē te rūtetetete ma'ata. 
1CO.2.4	Kāre 'oki tāku karere ē tāku ako'anga i kī i te tuatua karape o te pakari tangata nei, 'e 'akaāri'anga rā ia i te mana o te Vaerua, 
1CO.2.5	kia kore tō kōtou 'akarongo e 'akatumu'ia ki runga i te pakari o te tangata nei, māri rā ki runga i te mana o te Atua.
1CO.2.6	Tē 'akakite atu nei rā mātou i te karere o te pakari ki rotopū i te aronga tūranga māro'iro'i i te vaerua ra, kāre rā i te pakari o tēianei ao, mē kāre, te pakari o tō tēianei ao aronga tūtara. Ka ngere 'oki rātou i tō rātou mana. 
1CO.2.7	Inārā, tē 'akakite atu nei mātou i te pakari muna ngaro a te Atua, te pakari tei 'u'una'ia mei te tangata mai, ē tei 'akakoro takere'ia e te Atua 'ei kakā nō tātou, 'ōu tēianei ao ka 'anga'ia ai. 
1CO.2.8	Kāre rava tēta'i o te au tūtara o tēianei ao i nakiro i tēia pakari nei. Nāringa 'oki rātou i nakiro ra, kāre rava rātou e 'akasātauro atu i te 'Atu o te kakā. 
1CO.2.9	Inārā, kua tupu tei tātā'ia ra ē,
1CO.2.9	“Ko te au mea kāre 'e mata i kite, kāre 'e taringa i 'akarongo,
1CO.2.9	kāre 'oki i ō ki roto i te ngākau o tēta'i 'ua atu tangata,
1CO.2.9	ko te reira tikāi tā te Atua i 'akate'ate'amamao nō te aronga tei 'inangaro atu i aia.”
1CO.2.10	I tēianei, kua 'akakite mai te Atua i te reira ki a tātou nei nā roto mai i tōna Vaerua; nō te mea ē, tē kimi pū tikāi ra te Vaerua i te au mea kātoatoa nei ē te au mea 'ō'onu katoa o te Atua ra. 
1CO.2.11	Ko 'ai 'oki ia tangata tei kite i te au mea 'ō'onu o tēta'i tangata, māri rā, ko te vaerua tangata rāi i roto i aia ra? Koia katoa rāi 'oki, kāre rava tēta'i 'ua atu i kite i te au mea 'ō'onu o te Atua, māri rā, ko te Vaerua rāi o te Atua. 
1CO.2.12	Kāre 'oki ē ko te vaerua o tēianei ao tei rauka mai i a tātou, māri rā ko te Vaerua nō kō mai i te Atua ra, kia nakiro tātou i te au mea i 'ōronga 'ua'ia mai e te Atua nō tātou nei.
1CO.2.13	Ko te au mea ia tā mātou e tuatua nei, kāre rā ē nā roto i te au tuatua i 'āpi'i'ia mai e te pakari tangata nei, nā roto rā i te au tuatua i 'āpi'i'ia mai e te Vaerua,
1CO.2.14	Ko te tangata rā ē kāre te Vaerua i aia ra, kāre rāi aia e 'āriki i te au mea nō kō mai i te Vaerua o te Atua, nō te mea, 'e mea nēneva ia i aia; ē kāre rāi 'oki e rauka i aia kia mārama i te reira, nō te mea, ko te tū o te au mea o te Vaerua e kitea 'ua'ia te reira e te tangata tei kī i te Vaerua. 
1CO.2.15	Kāreka aia tei aia te Vaerua ra, ka kite aia i te tū o te au mea kātoatoa; kāre rā tōna 'ua'orāi tū tikāi e kitea'ia mai e tēta'i 'ua atu tangata.
1CO.2.16	kia 'āpi'i atu aia i aia?”
1CO.2.16	Tei a tātou nei rā 'oki te ngākau o te Mesia.
1CO.3.1	Inārā, e te au taeake, kāre e rauka i āku kia tuatua atu ki a kōtou mei te aronga tūranga vaerua, mei te aronga tūranga kōpapa 'ua rā, mei te tamariki varevare i roto i te Mesia. 
1CO.3.2	Kua 'āngai 'oki au i a kōtou ki te ū, kāre ki te kai ka ngaungau kōtou, nō te mea, kāre i tano ake i a kōtou te reira, ē kāre rāi 'oki e tano ake i a kōtou i tēianei, 
1CO.3.3	tei tā te kōpapa 'ua rāi 'oki kōtou i tēianei. Mē tē tupu ra 'oki te vare'ae ē te taumārō i rotopū i a kōtou na, kāre āinei ē tei tā te kōpapa 'ua rāi kōtou, ē mei tō te tangata 'ua nei rāi tō kōtou 'aerenga? 
1CO.3.4	Mē karanga 'oki tēta'i ē, “Nō Paulo au,” ē tēta'i, “Nō Āpolo au,” kāre āinei ē, tei tā te tangata nei rāi kōtou?
1CO.3.5	'E a'a i reira a Āpolo? 'E a'a 'oki a Paulo? 'E tāvini 'ua māua kia rauka te 'akarongo i a kōtou, kia tau ki tā te 'Atu i 'ōronga mai ki tēta'i ē ki tēta'i kia rave māua. 
1CO.3.6	Nāku 'oki i tanu, nā Āpolo i tāmā'ū'ū ki te vai, nā te Atua rā i 'akatupu mai. 
1CO.3.7	Kāre 'oki ē nā tei tanu ra, kāre katoa 'oki ē nā tei tāmā'ū'ū ki te vai ra ē, ko ia tikāi. Ko te Atua rā ko tei 'akatupu mai. 
1CO.3.8	Kāre e tūkē tei tanu ra ē tei tāmā'ū'ū ki te vai ra; ka rauka maira te tūtaki a tēta'i ē tēta'i kia tau ki tāna 'ua'orāi 'anga'anga. 
1CO.3.9	'E 'oa rave 'anga'anga 'oki māua nō te Atua, ko kōtou 'oki tā te Atua koro.
1CO.3.9	Ko kōtou katoa 'oki te 'are o te Atua. 
1CO.3.10	Mei te ta'unga karape i te 'akatū 'are ra, kua 'akamou au i te tango, kia tau ki te aro'a 'ua o te Atua tei 'ōronga'ia mai ki āku nei, ē tē patu ra tēta'i kē ki runga a'o. Ko te tangata rā e patu ki runga a'o ra, kia 'ākono meitaki aia i te tū o tāna ka patu. 
1CO.3.11	Nō te mea, kāre e rauka i tēta'i 'ua atu tangata kia 'akamou i tēta'i tango kē, māri rā ko tei 'akamou takere'ia ra, ko Iēsū Mesia. 
1CO.3.12	Ē tēianei, kia patu tēta'i tangata ki runga a'o i taua tango ra ki te 'auro, te 'ārio ē te toka 'oko ma'ata, mē kāre, ki te rākau, te mātā ē te tītā, 
1CO.3.13	ka 'akaāri'ia mai tā te tangata tātakita'i 'anga'anga. Nā te rā 'oki o te 'Atu e 'akakite mai i te reira. Ka 'akaāri'ia mai te reira nā roto i te a'i, ē nā te a'i e 'akapāpū mai i te tū o te 'anga'anga tā te tangata tātakita'i i rave ra. 
1CO.3.14	Mē toe rā tā tēta'i tangata 'anga'anga i patu ra, e rauka i aia te tūtaki. 
1CO.3.15	Mē pou rā tā tēta'i tangata 'anga'anga i te a'i, ka ngere ia. Inārā, ka 'akaora'ia aia 'ua'orāi, mei te mea tū ra ē, kua nā roto mai aia i te a'i.
1CO.3.17	Ē kia tāvi'ivi'i tēta'i tangata i te nao o te Atua ra, ka tāvi'ivi'i rāi te Atua i aia. E tapu 'oki te nao o te Atua, ē ko kōtou tikāi 'oki taua nao ra.
1CO.3.18	Auraka rava 'e tangata e tāpikipiki i aia 'ua'orāi. Mei te mea ē, tē manako ra tēta'i tangata i roto i a kōtou na ē, 'e tangata pakari aia i te tūranga o tēianei ao, kia 'akariro mai aia 'ei nēneva kia riro mai aia 'ei tangata pakari tikāi. 
1CO.3.19	Ko te tūranga pakari 'oki o tēianei ao, 'e mea nēneva ia i te Atua. Mei tei tātā'ia ra ē, “Tē 'akatā'ī'ī nei aia i te aronga kite pakari i roto i tō rātou 'ua'orāi tū kāraperape.” 
1CO.3.20	Tērā katoa 'oki tēta'i, “Kua nakiro 'oki te 'Atu ē, ko te au manako o te aronga kite pakari, 'e mea pu'apingakore ia.” 
1CO.3.21	Kia kore rava tēta'i 'e ngākau parau i roto i te tangata. Nō kōtou 'oki te au mea rava rāi nei: 
1CO.3.22	mei a Paulo, i a Āpolo, ē Pētero
1CO.3.23	ko kōtou rāi nō te Mesia ia, ē ko te Mesia 'oki nō te Atua ia.
1CO.4.1	Ē tēianei, kia manako te tangata i a mātou nei ē, 'e au tāvini anake mātou nō te Mesia, ē 'e au 'aka'aere nō te au mea muna ngaro a te Atua ra. 
1CO.4.2	'E mea umuumu'ia 'oki kia kitea i roto i te au 'aka'aere nei ē, 'e tangata ia te ka rauka kia 'irinaki'ia. 
1CO.4.3	'E meangiti po'epo'e rava 'oki i āku tā kōtou 'akavā'anga mai i āku nei ē te 'akavā'anga tangata 'ua nei; ē kāre katoa rāi au e 'akavā i āku 'ua'orāi. 
1CO.4.4	Kua ti'amā 'oki au i tōku 'akavā ngākau, kāre rā au i 'akatikatika'ia mai i te reira; nā te 'Atu 'oki au e 'akavā mai. 
1CO.4.5	Nō reira, auraka kōtou e 'akavā i tēta'i 'ua atu tangata i mua ake i te tuātau tikāi. E tiaki rā kia tae mai te 'Atu, ē nāna e tuku ki te mārama i te au mea i 'u'una'ia i roto i te pōiri, ē nāna rāi e 'akaāri mai i te au 'akakoro'anga o te ngākau tangata nei. Ē ka rauka i te tangata tātakita'i te 'akameitaki'anga nō kō mai i te Atua i reira.
1CO.4.6	E te au taeake ē, kua 'ākarakara ana rāi au i tēia au mea nō runga i āku ē Āpolo, nō kōtou 'oki, kia kite kōtou nā roto atu i tā māua 'ākara'anga i te 'āite'anga o te kī'anga ē, “Auraka e 'aere atu ki va'o ake i tei tātā'ia ra,” kia kore rava tēta'i o kōtou e 'akaparau i tēta'i ē te 'akava'ava'a atu i tēta'i. 
1CO.4.7	Nā 'ai 'oki koe i 'akatūkē mei tēta'i tangata kē atu? Ē 'e a'a tā'au, kāre i 'ōronga 'ua'ia mai? Ē, mē i 'ōronga 'ua'ia mai te reira, 'e a'a koe i ngākau parau ei, mei te mea ra ē, kāre i 'ōronga 'ua'ia mai te reira ki a koe?
1CO.4.8	Kua kī kōtou i tēnā na! Tē ma'ata na 'oki tō kōtou meitaki i tēnā na! Tē tūtara nei kōtou mei te 'ui ariki ra, kāre rā mātou! Tōku 'inangaro ma'ata tikāi kia tūtara rāi kōtou, ē kia tūtara katoa rāi mātou ma kōtou na! 
1CO.4.9	Nō te mea, tē manako nei au ē, kua 'akataka te Atua i te ngā'i 'openga nō mātou, nō te au 'āpōsetolo, mei te aronga i 'ākono'ia nō te mate ra. Kua 'akariro'ia 'oki mātou 'ei 'ākarakara'anga nā tō te ao nei, koia 'oki, nā te au 'āngela ē pērā katoa nā te tangata rava rāi. 
1CO.4.10	Ko mātou nei 'oki e nēneva ia nō te Mesia nei, ko kōtou rā e pakari ia i roto i te Mesia nei! Ko mātou nei e parukā 'ua, ko kōtou rā 'e māro'iro'i! Ko kōtou te aronga rongonui, ko mātou rā te aronga ngāteiteikore. 
1CO.4.11	E tae rava ake nei ki tēianei rāi ora, tē pongi nei mātou ē tē kakī vai nei; tē kāka'u nei mātou i te kāka'u veruveru; tē pāpā'ia nei mātou; kāre rava ō mātou ngā'i no'o'anga tinamou, 
1CO.4.12	ē tē ro'iro'i nei mātou i te 'anga'anga ma tō mātou 'ua'orāi rima. Kia tao'ia mai, tē 'akameitaki nei mātou; kia tākinga kino'ia mai, tē 'akakoromaki nei mātou; 
1CO.4.13	kia 'akakino'ia rā, tē tuatua meitaki nei mātou. Kua 'akariro'ia mātou mei te tītā o te ao nei, mei te ota o te au mea rava rāi nei ē tēia noa ai!
1CO.4.14	Kāre au i tātā i tēianei au mea kia 'akamā kōtou, tē ako atu nei rā au i a kōtou mei tāku tamariki 'akaperepere. 
1CO.4.15	Nō te mea, nāringa e ta'i nga'uru tauatini ō kōtou tiaki i roto i te Mesia nei, kāre e ra'i ana ō kōtou au metua. Nāku 'oki kōtou i 'ānau i roto i te Mesia ra ko Iēsū, nā roto i te 'ēvangelia nei. 
1CO.4.16	Ē tēianei, tē pati 'akatenga atu nei au ki a kōtou ē, e āru mai kōtou i taku rua tapuae. 
1CO.4.17	Nō reira 'oki au i tono atu ei i a Tīmōteo ki a kōtou na, taku tamaiti 'akaperepere'ia ē te 'irinaki'ia i roto i te 'Atu nei. Nāna 'oki e 'akakite 'aka'ou atu ki a kōtou i tōku au 'aerenga i roto i te Mesia nei, mei tāku i 'āpi'i atu ki te au 'ēkālēsia rava rāi i te au ngā'i kātoatoa ra.
1CO.4.18	Kua 'akaparau tēta'i pāpāki i ō kōtou na, nō te mea, kua manako rātou ē, kāre au e tae atu ki a kōtou na. 
1CO.4.19	Ka tae viviki atu au ki a kōtou na, kia tika i te 'Atu ra, ē ka mārama au i te tū o te mana o taua aronga 'akaparau ra, ē kāre i tā rātou tuatua anake 'ua, 
1CO.4.20	nō te mea, kāre te bāsileia o te Atua ē tei roto i te tuatua, tei roto rā i te mana ririnui. 
1CO.4.21	'E a'a ra tō kōtou na 'inangaro? Kia tae atu āina au ki a kōtou ma te pāpā, mē kāre ma te aro'a ē te ngākau marū āina?
1CO.5.2	Ē tē 'akaparau na kōtou! Kāre āina e tau kia auē ngākau kōtou, ē kia 'akaātea kē'ia atu te tangata i rave i taua mea ra mei rotopū atu i a kōtou na? 
1CO.5.3	Ko au 'oki, noa atu ē kāre tōku kōpapa i kō na, tei kō na rā tōku vaerua. Kua 'aka'apa takere au i te tangata i rave i taua mea ra i te ingoa o tō tātou 'Atu ko Iēsū, mei te mea atura ē, tei kō na tikāi au. 
1CO.5.4	Tēia tōku manako: kia 'uipā kōtou ma taku vaerua katoa ma te mana o tō tātou 'Atu ra o Iēsū, 
1CO.5.5	ka tuku atu i taua tangata ra ki a Sātani kia mate tōna kōpapa i tēianei, kia ora rā tōna vaerua i te rā o te 'Atu ra.
1CO.5.7	Ē tēianei, e 'akaātea tākiri atu i te 'ōpue ta'ito, kia riro mai kōtou 'ei putunga 'ōu. Kua kore 'oki te 'ōpue ta'ito i roto i a kōtou, nō te mea, kua tā'ia tā tātou Punua Māmoe Pāsa ra, koia te Mesia ra, nō tātou. 
1CO.5.8	Ē nō reira, e 'ākono tātou i taua 'Ōro'a ra, 'eia'a ma te 'ōpue ta'ito, koia 'oki te 'ōpue manava kino ē te 'anga'anga kino, māri rā, ki te kai 'aka'ōpuekore'ia ra, koia 'oki te pikika'akore ē te tuatua mou.
1CO.5.9	Kua tātā atu ana au i tāku leta ki a kōtou ē, auraka rava kōtou e kāpiti atu ki te aronga 'akaturi, 
1CO.5.10	kāre rā ē, ki te aronga kātoatoa o tēianei ao tei 'akaturi, mē kāre ra, ki tei noinoi 'apinga ē te 'aru ra, mē kāre ra, ki tei 'akamori 'ītoro ra. Mei te mea 'oki ē, ko te reira ra, 'e meitaki atu kōtou kia 'akaruke mai i tēianei ao. 
1CO.5.11	Ko tāku rā e tātā atu nei ki a kōtou ē, auraka rava kōtou e kāpiti atu ki tēta'i 'ua atu tangata tei karanga i aia 'ua'orāi ē 'e taeake, e oti akera, 'e tangata 'akaturi 'ua rāi aia, ē te noinoi 'apinga, te 'akamori 'ītoro, te 'akakino, te konā kava ē te 'aru 'apinga. Auraka rava atu e kaikai ki kō i te reira tūtū tangata.
1CO.5.13	Nā te Atua rā e 'akavā atu i a rātou i va'o ra. Kua tātā'ia rā ē, “'Akaātea'ia atu te tangata kino mei roto atu i a kōtou na.”
1CO.6.1	Mē 'e tāpepe'anga tā tēta'i i ō kōtou na i tēta'i, kāre āina aia e mataku i te kave i te reira ki te 'akavā'anga ki mua i te aronga 'akarongokore, ē kāre ki mua i te aronga tapu ra? 
1CO.6.2	Kāre āina kōtou i nakiro ē, nā te aronga tapu ka 'akavā i tēianei ao? Mē riro mai 'oki tēianei ao ē nā kōtou e 'akavā, kāre āinei e rauka i a kōtou kia 'akavā i te au manamanatā meariki po'epo'e ra? 
1CO.6.3	Kāre āina kōtou i nakiro ē, nā tātou e 'akavā i te au 'āngela? Ka tanga atu ei kia 'akavā katoa tātou i te au mea kātoatoa i roto i tēianei ora'anga! 
1CO.6.4	Mē tei roto i ō kōtou na tēia au manamanatā o te ora'anga nei, ka 'akariro āina kōtou i te aronga tūrangakore i roto i te 'ēkālēsia 'ei au 'akavā nō kōtou? 
1CO.6.5	Tē tuatua atu nei au i tēia ki a kōtou kia 'akamā kōtou. Kāre āina 'e tangata pakari i ō kōtou na 'ei 'akataka i te tika i rotopū i tēta'i taeake ē tēta'i? 
1CO.6.6	Tē kave nei āinei tēta'i taeake i tēta'i ki te 'akavā'anga ki mua i te aronga 'akarongokore?
1CO.6.7	Mē 'e 'oro'anga tēta'i i rotopū i a kōtou na, tē tākinokino tikāi ra te reira i te tūranga taeake. 'E a'a i reira kōtou i kore ei i 'āriki kia tākino'ia mai kōtou? 'E a'a kōtou i kore ei i 'āriki kia 'akangere'ia mai kōtou? 
1CO.6.8	Ko kōtou tikāi 'oki tei tākino atu ē tei 'akangere atu i tō kōtou 'ua'orāi taeake!
1CO.6.9	Kāre āina kōtou i nakiro ē, kāre ā te aronga rave kino tu'anga i roto i te bāsileia o te Atua ra? Auraka e vāvare: kāre 'oki te kanga vi'ivi'i, te 'akamori 'ītoro, te 'akaturi, te tāne 'akava'ine, te sodoma, 
1CO.6.10	te keiā, te noinoi 'apinga, te konā kava, te 'akakino, te 'aru 'apinga, kāre ō rātou tu'anga i roto i te bāsileia o te Atua. 
1CO.6.11	Mei te reira 'oki tēta'i pāpāki o kōtou na. Kua 'ōrei'ia rā kōtou, kua 'akatapu'ia ē kua 'akatikatika'ia mai i roto i te ingoa o te 'Atu ra ko Iēsū Mesia, ē i roto i te Vaerua o tō tātou Atua.
1CO.6.13	“Ko te kai nō te kōpū ia, ē ko te kōpū nō te kai ia,” ka 'akakore rā te Atua i a rāua katoa. Ko te kōpapa, kāre ia i 'akariro'ia nō te kanga vi'ivi'i, nō te 'Atu rā, nō te mea, ko te 'Atu rāi nō te kōpapa ia. 
1CO.6.14	Kua 'akatū 'oki te Atua i te 'Atu ē ka 'akatū katoa rāi aia i a tātou nā roto i tōna mana.
1CO.6.15	Kāre āina kōtou i nakiro ē, ko tō kōtou au kōpapa 'e au mero ia nō te Mesia? Ē e rave āinei au i te au mero o te Mesia ē ka 'akariro i a rātou 'ei au mero nō te va'ine 'akaturi? Auraka rava ia! 
1CO.6.16	Kāre āina kōtou i nakiro ē, ko te tangata te ka tōpiri ki tēta'i va'ine 'akaturi, ka riro i a rāua 'ei kōpapa 'okota'i? Mei tei tātā'ia ra ē, “E riro rāua 'ei kōpapa 'okota'i.” 
1CO.6.17	Ko te tangata rā te ka tōpiri atu ki te 'Atu ra, ka riro i a rāua 'ei vaerua 'okota'i.
1CO.6.18	E rere kē atu i te kanga vi'ivi'i. Ko te au 'ara rava rāi tei rave'ia e te tangata nei tei va'o ia i te kōpapa, kāreka te tangata kanga vi'ivi'i ra, kua 'ara ia i tōna 'ua'orāi kōpapa. 
1CO.6.19	Kāre āina kōtou i nakiro ē, kō tō kōtou kōpapa 'e nao ia nō te Vaerua Tapu i roto i a kōtou na ko tei rauka mai i a kōtou nō kō mai i te Atua ra ē kāre kōtou ē nō kōtou 'ua'orāi? 
1CO.6.20	Kua 'oko'ia rā 'oki kōtou ki te 'oko. Ē nō reira, e 'akakakā i te Atua i roto i tō kōtou kōpapa.
1CO.7.1	I tēianei, nō runga i te au mea tā kōtou i tātā mai ki āku nei: 'e mea meitaki i te tangata kia kore aia e 'akaipoipo. 
1CO.7.2	Nō te tū kanga vi'ivi'i rā, 'ei va'ine mou tā te tāne tātakita'i, ē 'ei tāne mou rāi tā te va'ine tātakita'i. 
1CO.7.3	Kia 'ō atu te tāne i te au mea tau ki tāna va'ine, pērā katoa te va'ine ki tāna tāne. 
1CO.7.4	Kāre 'oki tei te 'oa va'ine te tika i tōna 'ua'orāi kōpapa, tei tāna tāne rā; pērā katoa kāre tei te 'oa tāne te tika i tōna 'ua'orāi kōpapa, tei tāna va'ine rā. 
1CO.7.5	'Eia'a kōrua e 'akangere atu tēta'i i tēta'i, māri 'ua nō tēta'i tuātau poto 'ua ē te 'akatika'ia e kōrua kia rauka tēta'i 'ati'anga nō te pure; ē i muri ake ka tōpiri 'aka'ou ei kōrua, kia kore a Sātani e tīmata i a kōrua nō tō kōrua tū rave ngō'ie 'ua i te kino.
1CO.7.6	Tē 'akakite 'ua nei au i tēia mea nei ē, ka rauka ia i te rave, kāre rā mei te mea ē, 'e 'akaue'anga te reira. 
1CO.7.7	Ko tōku 'inangaro 'oki kia 'āite te tangata kātoatoa mei āku nei rāi te tū. Inārā, tei te tangata tātakita'i rāi tōna 'ua'orāi 'apinga aro'a vaerua nō kō mai i te Atua ra; ko tēta'i i tēia, ko tēta'i i tērā.
1CO.7.8	Tēia tāku tuatua ki te aronga 'akaipoipokore ē te aronga taka'ua, te tāne ē te va'ine: 'E mea meitaki i a rātou kia no'o 'ua rātou mei āku nei rāi. 
1CO.7.9	Kia kore rā e rauka i a rātou ra, e 'akaipoipo rātou; 'e ngari ake rātou i te 'akaipoipo i te kā 'ua i te morimori tāne, mē kāre, i te morimori va'ine.
1CO.7.11	mē ka tatara rā aia, e no'o 'akaipoipokore 'ua aia, mē kāre ra, kia 'aka'au'ia aia ki tāna tāne. 'Eia'a katoa te tāne e kōpae kē atu i tāna va'ine.
1CO.7.12	Ē tēia tāku tuatua ki te aronga e toe ra; nāku tēia, kāre ē nā te 'Atu: Mē 'e va'ine 'akarongokore tā tēta'i taeake, ē kua tika i taua va'ine ra kia no'o rāi ki aia, 'eia'a e kōpae kē atu i aia. 
1CO.7.13	Ē mē 'e tāne 'akarongokore tā tēta'i va'ine ra, ē kua tika i taua tāne ra kia no'o rāi ki aia, 'eia'a aia e kōpae kē atu i tāna tāne. 
1CO.7.14	Kua 'akatapu'ia 'oki te tāne 'akarongokore nā roto i te va'ine, ē kua 'akatapu'ia te va'ine 'akarongokore nā roto i te taeake ra; nāringa kāre ra, kua noa tā kōtou tamariki; i tēianei rā kua tapu rātou. 
1CO.7.15	Mē tatara rā te pae 'akarongokore ra, e 'akaruke kia 'aere 'ua atu ia. Kāre 'oki te taeake, mē kāre te tua'ine, e tā'ī'ī atu i te reira. Kua kāpiki 'oki te Atua i a kōtou kia 'au kōtou. 
1CO.7.16	'E a'a 'oki koe e kite ei, 'e mā'ine, mē ka ora tā'au tāne i a koe? Mē kāre, 'e a'a koe e kite ei, 'e tama, mē ka ora tā'au va'ine i a koe?
1CO.7.17	Kia no'o rāi te tangata tātakita'i ki te tūranga tā te 'Atu ra i 'ōronga ki aia, ē ki tā te Atua i kāpiki i aia. Ko te 'akatere'anga tēia tāku e tuku ki te au 'ēkālēsia rava rāi. 
1CO.7.18	I kāpiki'ia āina tēta'i tangata tei oti i te peritome'ia? Auraka aia kia 'akangaro i tōna tū peritome! I kāpiki'ia āina tēta'i tangata tei kore i peritome'ia? Auraka aia kia peritome'ia. 
1CO.7.19	Kāre ō te peritome pu'apinga, kāre katoa ō te peritomekore pu'apinga, ko te 'ākono rā i te 'akaue'anga a te Atua ra ko te mea pu'apinga rava ia. 
1CO.7.20	Kia no'o rāi te tangata tātakita'i i te tū i kāpiki'ia ai aia ra. 
1CO.7.21	'E tuika'a āina koe e kāpiki'ia ra? Auraka e ma'ara atu! Inārā, mē 'e rāvenga kia riro koe 'ei tangata rangatira, 'e ngari ake kia pērā koe. 
1CO.7.22	Ko te tuika'a 'oki i kāpiki'ia e te 'Atu ra, 'e tangata rangatira ia nō te 'Atu. Pērā katoa te tangata rangatira i kāpiki'ia, 'e tuika'a ia nō te Mesia ra. 
1CO.7.23	Kua 'oko'ia mai kōtou ki te 'oko e te Atua. Auraka kōtou kia riro 'ei au tuika'a nō te tangata nei.
1CO.7.24	E te au taeake ē, kia no'o rāi te tangata tātakita'i i mua i te aroaro o te Atua i te tū i kāpiki'ia ai aia ra.
1CO.7.25	Nō runga i te au tamā'ine pāretēnia: kāre āku 'akaue'anga nō kō mai i te 'Atu ra, tē tuku atu nei rā au i tōku manako, mei tō tēta'i tangata te ka rauka kia 'irinaki'ia mai, nō te mea, kua aro'a'ia mai au e te 'Atu.
1CO.7.26	Nō te mea ē 'e tuātau tūmatetenga 'oki tēia, tē manako nei au ē ko tēia te mea meitaki, koia 'oki, kia no'o 'ua te tangata i tōna tū rāi. 
1CO.7.27	Kua tāpeka'ia āinei koe ki te va'ine? 'Eia'a e kimi i te rāvenga kia matara. Kāre koe i tāpeka'ia ki te va'ine? 'Eia'a koe e kimi i tēta'i va'ine. 
1CO.7.28	Mē ka 'akaipoipo rā koe, kāre i a koe e 'ara i reira. Ē mē ka 'akaipoipo te tamā'ine pāretēnia, kāre ia aia e 'ara. 'E manamanatā rā tō te reira i te ora'anga nei, ē tē 'inangaro nei au i te pāruru i a kōtou nō te reira.
1CO.7.29	Ko tēia te 'āite'anga o tāku tuatua, e te au taeake ē: tē poto 'ua nei te tuātau; ē mei tēianei atu kia riro te aronga 'e va'ine tā rātou mei te mea ē kāre ā rātou va'ine; 
1CO.7.30	ē te aronga i auē ra, mei te mea ē kāre rātou i auē; ē te aronga i rekareka ra, mei te mea ē kāre rātou i rekareka; ē te aronga i 'oko maira, mei te mea ē kāre ā rātou; 
1CO.7.31	ē te aronga i 'akapu'apinga i tō tēianei ao ra, mei te mea ē kāre 'ua te reira 'e pu'apinga nō rātou. Nō te mea, tē ngaro kē nei tēianei tū o te ao nei.
1CO.7.32	Ko tōku 'inangaro 'oki kia apiapikore kōtou. Te tangata 'akaipoipokore 'oki, tē 'ākonokono ra ia i tā te 'Atu, 'akapē'ea e mareka mai ei te 'Atu i aia. 
1CO.7.33	Kāreka ko te tangata 'akaipoipo ra, tē 'ākonokono ra ia i tā tō tēianei ao, 'akapē'ea e mareka mai ei tāna va'ine i aia, 
1CO.7.34	ē kua paparua tōna manako. Ē ko te va'ine 'akaipoipokore, mē kāre, te tamā'ine pāretēnia ra, tē 'ākonokono ra ia i tā te 'Atu, kia tapu aia i te pae kōpapa ē i te pae vaerua katoa. Kāreka te va'ine 'akaipoipo ra, tē 'ākonokono ra ia i tā tō tēianei ao, 'akapē'ea e mareka mai ei tāna tāne i aia.
1CO.7.35	Tē 'akakite nei au i tēia mea ki a kōtou 'ei meitaki nō kōtou, kāre rā ē kia tāpeka'ia kōtou ki te 'ere. Kia tau rā tō kōtou ora'anga ē kia 'ākonokono kōtou i tā te 'Atu ma te manamanatākore ra.
1CO.7.36	Mē tē manako nei rā tēta'i tangata ē, kāre e tau ana tāna 'ākono'anga ki tāna tamā'ine pāretēnia i momoko'ia ra, ē tē pakari ra tōna 'inangaro, ē tē manako ra aia ē kia 'akaipoipo aia e tikāi, kāre aia e 'ara i te reira. E tau rāi kia 'akaipoipo rāua. 
1CO.7.37	Ko te tangata rā tei pāpū tikāi tōna manako, ē kāre aia i umuumu'ia mai, tē rauka ra 'oki i aia i te 'iki i tāna 'ua'orāi ka rave, ē tē 'akatika mārie ra aia i roto i tōna 'ua'orāi ngākau ē, e tāpū aia i te tamā'ine pāretēnia nāna ra, tē rave ra aia i te mea meitaki. 
1CO.7.38	Nō reira, ko tei 'akaipoipo i tāna tamā'ine pāretēnia, tē rave ra aia i te mea meitaki; ē ko tei kore i 'akaipoipo, tē rave ra aia i te mea meitaki ma'ata atu.
1CO.7.39	Kua tāpeka'ia te va'ine i te tuātau tē ora 'ua ra tāna tāne; kia mate rā tāna tāne, tē ti'amā ra aia kia 'akaipoipo ki te tangata tāna i 'inangaro, inārā, kia tau i te 'Atu ra. 
1CO.7.40	'E ao ma'ata atu rā tōna, i tōku nei manako'anga, kia no'o 'ua aia mei tērā te tū. Ē tē manako nei au ē, tei āku rāi te Vaerua o te Atua.
1CO.8.1	I tēianei, nō runga i te au mea 'aka'ātinga'ia ki te au 'ītoro ra.
1CO.8.1	Kua nakiro tātou ē, “'e kite tō tātou pou roa.” 'E 'akaparau'anga rā tō te kite, kāreka te aro'a ra 'e 'akatupu'anga tāna kia ma'ata te meitaki. 
1CO.8.2	Ko tēta'i 'ua atu tangata e manako ra ē, kua nakiro aia i tēta'i mea kia mārama aia ē, kāre rava aia i kite ake mei tei tau kia nakiro aia ra. 
1CO.8.3	Ko te tangata rā tei 'inangaro tikāi i te Atua ra, ko ia tei kitea tikāi'ia mai e te Atua.
1CO.8.4	Ē nō reira, nō runga i te kai'anga i te au kai i 'aka'ātinga'ia ki te au 'ītoro ra, kua kite tātou ē kāre tākiri 'e 'ītoro i te ao nei, ē kāre rava atu 'e atua māri rā ko te Atua 'okota'i rāi. 
1CO.8.5	Nāringa 'oki ē, tē vai nei te au mea e karanga'ia nei ē 'e atua, mē i runga i te rangi ra, mē i raro i te 'enua nei, 'e mānganui 'oki i reira te au “atua,” ē 'e mānganui te au “'atu,” 
1CO.8.6	kāreka rā i a tātou nei, 'e 'okota'i rāi Atua, ko te Metua mei aia mai te au mea kātoatoa nei, ē nōna 'oki tātou e ora ai; ē pērā katoa 'e 'okota'i rāi 'Atu ko Iēsū Mesia, ē nā roto mai i aia te au mea kātoatoa nei, ē nā roto mai i aia e ora ai tātou nei.
1CO.8.7	Kāre rā te kātoatoa rava i nakiro i tēia. Tē vai nei rāi tēta'i pāpāki tei mātau ana i te au 'ītoro i mua ake, mē kai rātou i te kai 'aka'ātinga'ia ki te au 'ītoro ra, ka manako rātou e tae 'ua atu ki tēianei rāi rā ē, 'e piri'anga 'ītoro te reira; nō te mea 'oki ē, e paruparu tō rātou 'akavā ngākau, kua tāvi'ivi'i'ia te reira. 
1CO.8.8	Inārā, kāre ē nā te kai e 'akavaitata atu i a tātou ki te Atua. Kāre tātou e kino atu kia kore tātou e kai i taua kai ra, ē kāre katoa tātou e meitaki atu kia kai tātou.
1CO.8.9	Kia matakite rā ko te riro ā'ea tō kōtou tūranga rangatira 'ei tūrori'anga nō tei paruparu ra. 
1CO.8.10	Nō te mea, mē 'ākara mai tēta'i 'ua atu tangata 'akavā ngākau paruparu i a koe na tei tū i tēia kite i te kaikai'anga i roto i te 'are o te 'ītoro ra, kāre āinei aia e 'akamāro'iro'i'ia kia kai i tei 'aka'ātinga'ia nā te au 'ītoro ra? 
1CO.8.11	Ka mate 'oki taua tangata paruparu ra nōna i mate ei te Mesia ra, nā roto i tō'ou ra kite. 
1CO.8.12	Ē nō reira, tē 'ara nei kōtou i te Mesia ra nā roto i tō kōtou 'ara'anga i tō kōtou au taeake ē te tāvi'ivi'i'anga i tō rātou 'akavā ngākau paruparu ra. 
1CO.8.13	Ē tēianei, mē ko te kai tāku e kai ra ko te tumu ia e topa ai tōku taeake ki roto i te 'ara, kāre rava au e kai 'aka'ou i te kiko manu e tuātau 'ua atu, kia kore rava tōku taeake e topa ki roto i te 'ara.
1CO.9.1	Kāre āina au i te tangata rangatira? Kāre āina au i te 'āpōsetolo? Kāre āina au i kite mata ana i a Iēsū tō tātou 'Atu? Kāre āina ē ko kōtou te pu'apinga nō taku 'anga'anga nō te 'Atu? 
1CO.9.2	Mei te mea ē kāre au i te 'āpōsetolo nō tēta'i pāpāki ra, nō kōtou rā ē 'āpōsetolo tikāi rāi au; i te mea ē, ko kōtou te 'akairo nō tāku nei 'anga'anga 'āpōsetolo nō te 'Atu.
1CO.9.3	Ko tēia 'oki taku tuatua pāruru ki te aronga e 'aka'apa mai i āku nei: 
1CO.9.4	Kāre āina ō mātou tika'anga kia kai ē kia inu? 
1CO.9.5	Kāre āina ō mātou tika'anga kia taki 'aere i te tua'ine va'ine mou i tō mātou tere mei ēta'i 'āpōsetolo ra, mei te au taeake o te 'Atu ra, ē i a Pētero?
1CO.9.6	Mē kāre rā, ko au ē Bānaba anake 'ua āinei tei umuumu'ia kia 'anga'anga rima? 
1CO.9.7	Ka 'aere āina tēta'i 'ua atu va'e'au ki te tamaki ma te tūtaki i tāna 'ua'orāi? Ko 'ai tei tanu i te kāingā vine ma te kore rava i kai i tōna 'ua? Ko 'ai tei tiaki i te 'ānana māmoe ra ma te kore i kai i te ū?
1CO.9.8	Ko tēia tuatua nāku nei, kāre ē ko tā te tangata 'ua ia. Kāre āina ē, kua pērā katoa mai te Ture? 
1CO.9.9	Kua tātā'ia 'oki ki roto i te Ture a Mōse ra ē, “Auraka koe e tōpiri i te va'a o te puakatoro e takataka'i ra i te sītona.” Ko te puakatoro āina tā te Atua e ma'ara maira? 
1CO.9.10	Kāre āina ē, nō tātou tikāi i tuatua mai ei aia? Nō tātou nei 'oki i tātā'ia ai te reira. Nō te mea ko te tangata 'ārote ra kia 'ārote aia e tikāi ma te tāpapa atu i tēta'i tu'anga o taua kai ra, ē ko te pāpā sītona ra kia pāpā aia e tikāi ma te tāpapa atu rāi. 
1CO.9.11	Mei te mea ē, kua rūrū mātou i te au meitaki vaerua i rotopū i a kōtou na, 'e ma'ata roa āina kia kokoti mātou i tō kōtou au meitaki kōpapa nei? 
1CO.9.12	Mei te mea ē, kua tukuna'ia tō kōtou tika'anga i taua mea ra ki tēta'i pāpāki, kāre āina ē kia nā mua ki a mātou e tikāi?
1CO.9.12	Kāre rā mātou i 'akapu'apinga i taua tika'anga ra, inārā, kua 'akakoromaki mātou i te au mea katoa nei, kia kore mātou e 'akatupu i tēta'i ārai nō te 'ēvangelia o te Mesia ra. 
1CO.9.13	Kāre āina kōtou i nakiro ē, ko te aronga tei rave i te 'anga'anga i roto i te 'iero ra, kua rauka mai te kai nō roto mai i te 'iero ra; ē te aronga raverave i te 'atarau ra, kua tū rātou i tō te 'atarau ra? 
1CO.9.14	Pērā katoa kua 'akaue mai te 'Atu ki te aronga tei tūtū 'aere i te 'ēvangelia, kia ora rātou i te 'ēvangelia.
1CO.9.15	Inārā, kāre au i rave i tēta'i o taua au mea ra. Kāre 'oki au i tātā i tēia kia rauka i āku taua au mea ra. 'E ngari ake kia mate au, kia kore rava tēta'i tangata e 'akariro i tāku pa'apa'a'anga 'ei mea pu'apingakore 'ua. 
1CO.9.16	Mē tē tūtū 'aere nei rāi au i te 'ēvangelia, kāre ōku tika'anga kia ngākau parau. Kua tuku'ia mai 'oki te reira 'ei 'anga'anga ki runga i āku. E 'ae 'oki au nei mē kore au e tūtū 'aere i te 'ēvangelia! 
1CO.9.17	Nāringa rā ē, tē rave nei au i te reira nō tōku 'ua'orāi 'inangaro, te tika'anga 'e tūtaki tōku; i te mea rā ē, kāre ē nō tōku 'ua'orāi 'inangaro, kua tukuna'ia maira tēta'i tao'onga nōku. 
1CO.9.18	'E a'a i reira tāku tūtaki? Ko tēia 'ua, kia tika 'ua i āku i te tūtū 'aere i te 'ēvangelia ma te tūtakikore; kia tika 'oki i āku kia kore au e 'akapu'apinga i tōku au tika'anga i roto i te 'ēvangelia nei.
1CO.9.19	Noa atu ē 'e tangata rangatira au ē kāre i te tuika'a nō tēta'i 'ua atu tangata, kua 'akariro rā au i āku 'ua'orāi 'ei tuika'a nō te kātoatoa rava kia ma'ata 'ua atu te tangata tāku ka rauka mai. 
1CO.9.20	Ki te Ngāti Iūda ra kua riro au 'ei Ngāti Iūda kia rauka i āku te Ngāti Iūda; ki te aronga i raro ake i te Ture ra, kua riro au 'ei tangata i raro ake i te Ture, noa atu ē, kāre au i raro ake i te Ture, kia rauka i āku te aronga i raro ake i te Ture ra. 
1CO.9.21	Ki te aronga turekore ra, kua riro au 'ei tangata turekore, kia rauka i āku te aronga turekore rāi. Kāre rā au i te tangata turekore i te Atua ra, tei raro 'oki au i te ture a te Mesia ra. 
1CO.9.22	Ki te aronga paruparu ra, kua riro au 'ei tangata paruparu, kia rauka i āku te aronga paruparu. Kua riro au 'ei au mea katoa ki te tangata kātoatoa nei, kia 'akaora au i tēta'i pāpāki nā roto i tēta'i 'ua atu rāvenga.
1CO.9.23	Nō te 'ēvangelia 'oki i pērā ai au kia rauka mai i āku tēta'i tu'anga o te au meitaki o te 'ēvangelia ra. 
1CO.9.24	Kāre āina kōtou i nakiro ē, i runga i te ta'ua 'oro'anga ka tā'emo'emo te aronga 'oro rava rāi, 'okota'i 'ua rā te ka rave i te rē. E 'oro ra mei te reira te tū kia rauka te rē i a kōtou. 
1CO.9.25	Ko te aronga tā'emo'emo ra, ka 'akavī rātou i a rātou 'ua'orāi i te au mea rava rāi. I pērā 'oki rātou kia rauka te korōna pē 'ua, kāreka tātou kia rauka te korōna pēkore. 
1CO.9.26	Ko tēia 'oki te tumu e 'oro nei au. Kāre au mei te tangata kāre ōna 'akakoro'anga. Tē moto nei au kāre mei tēta'i tangata e moto 'ua nei i te matangi ra. 
1CO.9.27	Tē 'akavī nei rā au i tōku kōpapa ē tē 'akariro nei au i te reira 'ei tuika'a nāku, ko te riro ā'ea au tei ako atu i ēta'i kē ra, 'ei tangata 'ārikikore'ia mai.
1CO.10.2	Ē i roto i te tumurangi ē te tai 'oki i bāpetīto'ia ai rātou kātoatoa ki roto i te tā'okota'i'anga ki a Mōse. 
1CO.10.3	Kua kai kāpiti rātou kātoatoa i te mānga vaerua ra, 
1CO.10.4	ē kua inu kāpiti rātou i te vai vaerua ra, nō te mea, kua inu rātou i te vai nā roto mai i te mato vaerua i āru i a rātou ra, ē taua mato ra ko te Mesia 'oki ia. 
1CO.10.5	Kāre rā te Atua i mareka i te ra'i o rātou ra; kua tanumia i'ora rātou i te mētēpara ra i tērā ngā'i ē i tērā ngā'i.
1CO.10.7	Auraka katoa e 'akariro i a kōtou 'ei aronga 'akamori 'ītoro, mei tēta'i pāpāki o rātou ra, mei tei tātā'ia ra ē, “Kua no'o te tangata ki raro, kua kai ē kua inu 'oki, ē kua tū akera ki runga ē kua 'ura mārikongakore rātou.” 
1CO.10.8	Auraka katoa tātou e kanga vi'ivi'i, mei tēta'i pāpāki o rātou i kanga vi'ivi'i ra, ē mate i'ora e rua nga'uru mā toru tauatini i te rā 'okota'i ra. 
1CO.10.9	Auraka katoa tātou e tīmata atu i te 'Atu, mei tēta'i pāpāki o rātou i tīmata ra, ē kua mate i'ora rātou i te au 'ōvī. 
1CO.10.10	Auraka katoa kōtou e uruto'e, mei tēta'i pāpāki o rātou i uruto'e ra, ē kua mate i'ora rātou i te 'āngela o te mate ra.
1CO.10.11	Kua tupu taua au mea ki a rātou ra 'ei 'ākara'anga; kua tātā'ia rā 'ei 'akamatakite'anga i a tātou, i te aronga e ora ra i te 'openga o te au tuātau nei.
1CO.10.12	Ē tēianei, ko te tangata e manako ra ē, tē tū ra aia, kia matakite aia ko te 'inga ā'ea aia. 
1CO.10.13	Kāre kōtou i roko'ia e tēta'i tīmata'anga, māri rā, mei tā te tangata nei rāi i mātau. 'E tika kia 'irinaki'ia te Atua, tei kore e 'akatika kia tīmata'ia mai kōtou i runga ake i tō kōtou kōtinga 'akakoromaki, ko tei 'ōronga katoa rā i te rāvenga ma te tīmata'anga, kia rauka i a kōtou kia 'akakoromaki.
1CO.10.14	Nō reira, e aku au 'akaperepere ē, e rere kē atu i te 'akamori 'ītoro. 
1CO.10.15	Tē tuatua atu nei au ki a kōtou mei āku i tuatua atu ki te tangata pakari; nā kōtou 'ua'orāi e kimi i te tika o tāku nei tuatua. 
1CO.10.16	Te kapu nō te 'akameitaki'anga tā tātou e 'akameitaki nei, kāre āina ia i te kāpiti'anga ki te toto o te Mesia nei? Te varāoa tā tātou e 'ati'ati nei, kāre āina ia i te kāpiti'anga ki te kōpapa o te Mesia nei? 
1CO.10.17	Nō te mea, 'okota'i anake rāi varāoa, ko tātou pou roa 'okota'i rāi ia kōpapa, noa atu ē 'e mānganui rāi tātou; tē kai kātoatoa nei rā 'oki tātou i taua varāoa 'okota'i ra.
1CO.10.19	'E a'a te 'āite'anga o tēia tuatua nāku? 'E mea tika tikāi āina te 'ātinga nā te 'ītoro ra? 'E mea tika tikāi āina te 'ītoro? 
1CO.10.20	Tēia rā te 'āite'anga: tā te 'ētene i 'aka'ātinga ra, i 'aka'ātinga rātou nā te au dēmoni, ē kāre nā te Atua. Ē kāre au e 'inangaro kia kāpiti katoa kōtou ki te au dēmoni. 
1CO.10.21	Kāre 'e tika i a kōtou kia inu i te kapu a te 'Atu ē te kapu a te au dēmoni. Kāre 'e tika i a kōtou kia kai i te kaingākai a te 'Atu ra ē te kaingākai a te au dēmoni ra. 
1CO.10.22	Ka 'akakōkō āina tātou i te 'Atu kia vare'ae? 'E ma'ata atu āina tō tātou ririnui i tōna?
1CO.10.24	Auraka rava 'e tangata e kimi i tōna 'ua'orāi meitaki, māri rā i tō ēta'i kē ra.
1CO.10.25	E kai 'ua kōtou i te kiko manu rava rāi i 'oko'ia i te ngā'i 'oko'oko'anga ra ma te kore e tāmanamanatā i tō kōtou 'akavā ngākau ra, 
1CO.10.26	nō te mea, “nō te 'Atu 'oki te 'enua ē tōna kī katoa ra.”
1CO.10.27	Mē pati mai tēta'i tangata 'akarongokore i a kōtou nō te kaikai ē tē 'inangaro ra kōtou i te 'aere, e kai rāi kōtou i te au mea pou roa i tuku'ia mai ki mua i a kōtou na ma te kore e tāmanamanatā i tō kōtou 'akavā ngākau. 
1CO.10.28	Mei te mea rā ē, kua tuatua mai tēta'i tangata ki a kōtou ē, “'E 'ātinga tēia i 'apai'ia ana nā te au 'ītoro,” 'eia'a e kai, nō taua tangata 'oki i 'akakite maira ē nō tōna 'akavā ngākau. 
1CO.10.29	E 'akama'ara ē, tē tuatua nei au: nō tōna 'akavā ngākau, kāre nō tō'ou 'ua'orāi 'akavā ngākau.
1CO.10.29	Tē ui rā kōtou ē, “'E a'a i ārai'ia ai tōku tika'anga nō te 'akavā ngākau o tēta'i kē? 
1CO.10.30	Mē tē kai nei au ma te 'akameitaki i te Atua, 'e a'a au i 'akakino'ia ai nō te kai tāku i 'akameitaki i te Atua?”
1CO.10.31	Ē tēianei, noa atu ē 'e a'a tā kōtou e rave ra, mē tē kai nei kōtou, mē kāre tē inu nei kōtou, e rave anake ia ma te 'akakakā i te Atua. 
1CO.10.32	Auraka kōtou kia riro 'ei tūrori'anga ki te Ngāti Iūda, ki te Eleni, ē ki te 'ēkālēsia a te Atua, 
1CO.10.33	mei āku rā e 'akarekareka i te tangata rava rāi ki te au mea katoa nei, nō te mea, kāre au e kimi i tōku 'ua'orāi meitaki, i te meitaki rā o te tangata 'e mānganui kia ora rātou.
1CO.11.2	Tē 'akameitaki atu nei au i a kōtou, ko kōtou i ma'ara mai i āku i roto i te au mea kātoatoa, ē te tāpū'anga i te au 'āpi'i'anga tāku tikāi i tuku atu ki a kōtou na. 
1CO.11.3	Ko tēia rā tōku 'inangaro i a kōtou, kia kite kōtou ē, ko te ūpoko o te au tangata rava rāi ko te Mesia ia; ko te ūpoko o te va'ine ko te tāne ia, ē ko te ūpoko o te Mesia ra ko te Atua ia. 
1CO.11.4	Ko te au tangata rava rāi e pure ra, mē kāre, e ako i te tuatua a te Atua ra ma te ūpoko tāpoki'ia ra, tē tā'aka'aka ra aia i tōna ūpoko, koia 'oki, ko te Mesia. 
1CO.11.5	Ē ko te au va'ine rava rāi e pure ra, mē kāre e ako i te tuatua a te Atua ra ma te ūpoko tāpokikore'ia ra, tē tā'aka'aka ra aia i tōna ūpoko, koia 'oki, ko tāna tāne. 'Āiteite rāi te reira ē, kua varu'ia tō taua va'ine ra ūpoko. 
1CO.11.6	Mē kāre tēta'i va'ine e tāpoki i tōna ūpoko, 'e ngari aia kia pākoti i tōna rauru; mei te mea rā ē, 'e mea 'akamā'ia e te va'ine kia pākoti'ia tōna rauru, mē kāre ra, kia varu katoa'ia tōna ūpoko, 'e ngari aia kia tāpoki i tōna ūpoko. 
1CO.11.7	Kāre 'oki te tāne e tika'ia kia tāpoki i tōna ūpoko, i te mea ē, ko te tūtū 'oki aia ē te kakā o te Atua. Kāreka te va'ine ra, ko te kakā ia o tāna tāne. 
1CO.11.8	Kāre 'oki te tāne ē nō roto mai i te va'ine; ko te va'ine rā nō roto mai ia i te tāne. 
1CO.11.9	Kāre katoa rāi 'oki te tāne i 'anga'ia nō te va'ine, ko te va'ine rā nō te tāne. 
1CO.11.10	Nō tēia tumu nei ē nō te au 'āngela, 'ei tāpoki rāi tō te va'ine i runga i tōna ūpoko.
1CO.11.11	I roto rā i tō te Atua 'akakoro'anga kāre 'e meitaki i te va'ine kia kore 'e tāne, ē te tāne kia kore katoa 'e va'ine. 
1CO.11.12	Mei te va'ine 'oki ē nō roto mai i te tāne ra, koia katoa te tāne e 'ānau mai nā roto mai i te va'ine. Nō kō mai rāi te au mea kātoatoa i te Atua.
1CO.11.13	E 'akamanako meitaki ana kōtou 'ua'orāi, 'e mea tau āinei kia pure te va'ine ki te Atua ma te kore tōna ūpoko i tāpoki'ia? 
1CO.11.14	Kāre āina tō kōtou mata e 'akakite mai ana ki a kōtou ē, ko te tāne 'e rauru roroa tōna, 'e mea 'akamā ia ki aia; 
1CO.11.15	kāreka rā te va'ine 'e rauru roroa tōna, ko tōna ia mānea tikāi. Nō te mea, kua 'ōronga'ia te rauru roroa ki aia 'ei tāpoki. 
1CO.11.16	Mē 'inangaro tēta'i 'ua atu tangata i te taumārō mai i tēia, tē 'akakite atu nei au ki aia ē, kāre ia peu i a mātou nei, ē kāre katoa i te au 'ēkālēsia a te Atua ra.
1CO.11.17	I roto i ēia 'akaue'anga e āru mai nei, kāre au e rekareka ana i a kōtou, nō te mea, kia 'akaputuputu kōtou na, kāre 'e meitaki e tupu ana, māri rā te kino. 
1CO.11.18	Ko te mea mua, kua 'akarongo au ē i tō kōtou 'akaputuputu'anga 'ēkālēsia na, tē paepae kē ra kōtou; ē tē manako nei au ē, tē tika ra tēta'i mānga i te reira. 
1CO.11.19	Kāre e 'ēkōkō, ka tupu rāi te pae kē i roto i a kōtou, kia kitea meitaki'ia ē, ko 'ai te aronga 'e manako tika tikāi tō rātou. 
1CO.11.20	Kia 'akaputuputu kōtou ki te ngā'i 'okota'i, kāre ē ko te kaikai 'openga tikāi a te 'Atu tā kōtou e kai ra, 
1CO.11.21	nō te mea, kia kaikai kōtou ra, tē 'apai maira te tangata tātakita'i i tāna 'ua'orāi kai, ē e kai atura i tāna ma te kore e tiaki i tēta'i 'ua atu. Kua no'o pongi 'ua i'ora tēta'i, ē kua kona i'ora tēta'i. 
1CO.11.22	Kāre ō kōtou ngutu'are tikāi kia kaikai kōtou ē kia inu? Mē tē 'akava'ava'a nei kōtou i te 'ēkālēsia a te Atua, ē tē tā'akamā nei i te aronga kāre ā rātou ra? E 'akapē'ea atura au ki a kōtou? E 'akameitaki atu āina au i a kōtou nō tēia? Kāre roa!
1CO.11.23	Ko tāku i 'āpi'i atu ki a kōtou na, ko tāku i rauka mai mei kō mai i te 'Atu ra, koia 'oki: kua rave te 'Atu ra ko Iēsū i te varāoa i te pō i tuku pikika'a'ia mai ei aia ra, 
1CO.11.24	ē kia oti akera i aia i te 'akameitaki, kua vāvā'i i'ora, nā kō atura, “Ko tōku kōpapa tēia nā kōtou. Ka rave mai 'ei 'akama'ara'anga i āku.” 
1CO.11.25	Kua pērā katoa 'oki aia i te rave'anga i te kapu i muri ake i te kaikai'anga, nā kō atura, “Ko tēianei kapu ko te kōreromotu 'ōu ia i tōku nei toto. E pērā 'ua atu rāi kōtou mē inu kōtou i te reira 'ei 'akama'ara'anga i āku.”
1CO.11.26	Nō reira, mē kai kōtou i tēianei varāoa ē tē inu i tēianei kapu, tē 'akakite ra kōtou i te matenga o te 'Atu e 'oki 'ua mai aia ra. 
1CO.11.27	Mē tē kai nei rā tēta'i tangata i tēianei varāoa ē tē inu i te kapu a te 'Atu ma te tū taukore ra, e 'apa aia i te kōpapa ē te toto o te 'Atu. 
1CO.11.28	Kia kimi matatio ra te tangata i aia 'ua'orāi i mua ake ka kai ei aia i te varāoa ē ka inu ei i te kapu ra. 
1CO.11.29	Ko tēta'i 'ua atu 'oki tangata tei kai ē tei inu ma te kore e 'akangāteitei i te kōpapa o te 'Atu ra, kua riro aia i te 'aka'apa i aia 'ua'orāi. 
1CO.11.30	Nō reira i ma'ata ai te aronga 'āpikepike ē te aronga maki i roto i a kōtou na, ē i mate ei tēta'i pāpāki o kōtou na 'e mānganui. 
1CO.11.31	Nāringa 'oki tātou i 'akavā i a tātou 'ua'orāi ma te tika, kāre tātou e 'akavā'ia mai. 
1CO.11.32	Kia 'akavā'ia mai rā tātou e te 'Atu, ka 'akatika katoa'ia maira tātou e ia kia kore tātou e 'akautunga'ia mai ma tō te ao nei.
1CO.11.33	Ē nō reira, e aku au taeake, mē putuputu kōtou nō te kai, e tatari mārie kōtou tēta'i i tēta'i. 
1CO.11.34	Mē 'e pongi tēta'i 'ua atu tangata ra, e kaikai mai aia i te ngutu'are, kia kore tō kōtou putuputu'anga ra e riro 'ei tumu nō te 'aka'apa'anga.
1CO.11.34	Ē kia tae atu au ra, nāku e 'akakite atu i te au mea toe ra.
1CO.12.1	I tēianei, e te au taeake, tē 'inangaro nei au kia pāpū meitaki kōtou nō runga i te au tao'ongā rima a te Vaerua ra. 
1CO.12.2	Kua nakiro 'oki kōtou ē, i a kōtou e vai 'ētene ra, kua arataki kē'ia kōtou i tō kōtou arataki'anga'ia ki te au 'ītoro mūrare ra. 
1CO.12.3	Nō reira, tē 'akakite atu nei au ki a kōtou ē, kāre rava tēta'i tangata e 'akanauru'ia e te Vaerua o te Atua i nā kō ana ē, “Kia tauma'a'ia a Iēsū,” ē kāre katoa e rauka kia karanga atu ē, “Ko Iēsū te 'Atu,” māri rā nā roto i te Vaerua Tapu ra.
1CO.12.5	'E mānganui te tū o te au tāvini'anga, inārā, 'okota'i rāi 'Atu. 
1CO.12.6	'E mānganui te tū o te au 'anga'anga, inārā, 'okota'i rāi Atua tei tā'anga'anga i aua mea rava rāi i roto i te au tangata kātoatoa. 
1CO.12.7	Kua kitea pū'ia te 'anga'anga takakē a te Vaerua i roto i te tangata tātakita'i kia rauka te meitaki nō te kātoatoa. 
1CO.12.8	Ki tēta'i rā 'oki kua 'ōronga'ia mai te tuatua pakari nā roto i te Vaerua; ē ki tēta'i rā te tuatua karape kia tau ki taua Vaerua rāi. 
1CO.12.9	Kua 'ōronga taua Vaerua rāi ki tēta'i i te 'akarongo mou tikāi, ē ki tēta'i i te au tao'ongā rima 'akaora maki. 
1CO.12.10	Pērā katoa i 'ōronga'ia mai te rave i te au 'anga'anga ūmeremere ki tēta'i ē ki tēta'i te toto'u; ki tēta'i rā ko te kite i te tū 'anga'anga a te vaerua kino ē te vaerua meitaki. Tēta'i i rauka mai te kite i te tuatua i te au reo kekē, ē tēta'i, ko te kite i te 'uri i aua reo kekē ra. 
1CO.12.11	Ko tēia au mea kātoatoa nei, kua tā'anga'anga'ia mai te reira e taua Vaerua 'okota'i rāi, tei tu'a i te reira mei tāna i anoano ki te tangata tātakita'i.
1CO.12.13	Nā taua Vaerua 'okota'i ra 'oki i tā'okota'i i a tātou kātoatoa ki roto i te kōpapa 'okota'i nā roto i te bāpetīto'anga: mē 'e Ngāti Iūda tātou, mē 'e Eleni; mē 'e aronga tuika'a tātou, mē 'e aronga ora'anga rangatira, ē kua 'aka'ōu'ia rā tātou kātoatoa e taua Vaerua 'okota'i ra.
1CO.12.14	Kāre 'oki te kōpapa nei i te mero 'okota'i, 'e mānganui rā. 
1CO.12.15	Mē karanga te vaevae ē, “I te mea ē kāre au i te rima, kāre ia au nō te kōpapa,” kāre rā aia e riro mai 'ei mero takakē nō te kōpapa. 
1CO.12.16	Mē karanga te taringa ē, “I te mea ē kāre au i te mata, kāre ia au nō te kōpapa,” kāre rā aia e riro mai 'ei mero takakē nō te kōpapa. 
1CO.12.17	Nāringa te kōpapa katoa ra ē 'e mata anake 'ua, ka 'akapē'ea i reira te pae 'akarongo'anga? Nāringa te kōpapa katoa ra ē 'e taringa anake 'ua, ka 'akapē'ea i reira te 'ongi'anga i te 'aunga? 
1CO.12.18	Ko te tika rā, kua 'akano'ono'o te Atua i te au mero kātoatoa i roto i te kōpapa nei mei tei tau ki te 'akakoro'anga tāna i anoano ra. 
1CO.12.19	Nāringa 'oki te au mero kātoatoa ē 'e mero 'okota'i anake 'ua, ka 'akapē'ea i reira te kōpapa? 
1CO.12.20	I tēianei rā, 'e mānganui te au mero, 'okota'i rā kōpapa!
1CO.12.21	Kāre 'oki 'e rauka i te mata kia karanga atu ki te rima ē, “Kāre ō'ou pu'apinga ki āku!” Kāre katoa 'e rauka i te ūpoko kia karanga atu ki ngā vaevae ē, “Kāre ō kōrua pu'apinga ki āku!” 
1CO.12.22	Kāre rā 'oki ē, ko te au mero o te kōpapa nei 'e 'ākara'anga 'āpikepike tō rātou, 'e ma'ata atu tō rātou pu'apinga, 
1CO.12.23	ē ko te au mero o te kōpapa nei tā tātou e manako ra ē, 'eia'a kia 'akaāri'ia, ko tā tātou ia e 'u'una pakari nei; ē tō tātou au mero 'akamā'ia, ko tā tātou ia e rākei ma'ata nei; 
1CO.12.24	kāreka tō tātou au mero mānea ra, kāre e 'inangaro'ia kia rākei'ia. Kua 'akano'ono'o mārie rā te Atua i te kōpapa ra, ē kua 'akangāteitei ma'ata i te mero i ngere i te ngāteitei, 
1CO.12.25	kia tā'okota'i meitaki te au mero o te kōpapa nei ma te tauturu atu tēta'i i tēta'i. 
1CO.12.26	Mē mamae 'oki tēta'i mero 'okota'i, ka mamae te au mero rava rāi, ē mē 'akangāteitei'ia tēta'i mero 'okota'i ra, e rekareka te au mero rava rāi.
1CO.12.27	Ē tēianei, ko te kōpapa kōtou o te Mesia, ē ko kōtou tātakita'i te au mero nō te reira. 
1CO.12.28	Ē kua tuku 'oki te Atua i a rātou ki roto i te 'ēkālēsia. Te mea mua, ko te au 'āpōsetolo ia; te rua, ko te au peroveta ia; te toru, ko te au pū'āpi'i ia; e oti akera, ko te au tangata 'anga'anga ūmeremere, ko te aronga 'e tao'onga 'akaora maki tō rātou, ko te aronga tauturu, ko te aronga arataki ē ko te au tangata e tuatua i te au reo kekē ra. 
1CO.12.29	'E au 'āpōsetolo kātoatoa āina rātou? 'E au peroveta kātoatoa āina rātou? 'E au pū'āpi'i kātoatoa āina rātou? Tē rave kātoatoa āina rātou i te 'anga'anga ūmeremere? 
1CO.12.30	Tei a rātou kātoatoa āina te tao'onga 'akaora maki? Tē tuatua kātoatoa āina rātou i te au reo kekē? 'E 'uri tuatua kātoatoa āina rātou? 
1CO.12.31	I tēianei rā, e umuumu atu kōtou i te au tao'ongā rima meitaki rava atu.
1CO.12.31	Ē tēianei, tē 'akaāri atu nei au ki a kōtou i te mataara meitaki ma'ata rava atu.
1CO.13.1	Mē tuatua 'ua rāi au i roto i te au reo o te tangata ē o te au 'āngela katoa ra, ē mē kāre ōku aro'a, kua riro'ia au mei te veo tangitangi ra, ē mei te tini tangi turituri ra. 
1CO.13.2	Ē mē tei āku 'ua rāi te toto'u, ē mē kite 'ua rāi au i te au mea muna ngaro kātoatoa ra ē te au tū kite kātoatoa ra, ē mē tei āku te 'irinaki'anga ma'ata kia rauka i āku i te 'akaātea i te au maunga, ē mē kāre ōku aro'a, 'e mea pu'apingakore 'ua rāi au i reira. 
1CO.13.3	Ē mē 'ōronga atu au i tāku 'apinga rava rāi nā te aronga puta'ua ma tōku kōpapa katoa kia ta'unaia ki te a'i, ē kāre ōku aro'a i ēta'i kē, kāre 'ua atu rāi ōku 'e pu'apinga i reira.
1CO.13.4	'E 'akakoromaki'anga roa tō te aro'a ē te tākinga meitaki. Kāre te aro'a e vare'ae, kāre te aro'a e 'akateitei i aia 'ua'orāi, kāre e 'akaparau. 
1CO.13.5	Kāre katoa te aro'a e rave i te au mea 'akamā'ia, kāre e kimi i te meitaki nōna 'ua'orāi, kāre e riri vave, kāre e tāmou 'ua i te kino i rave'ia ki aia. 
1CO.13.6	Kāre katoa te aro'a e rekareka i te 'anga'anga tikakore, e rekareka rā i te tuatua mou. 
1CO.13.7	E pāruru katoa te aro'a i te au mea kātoatoa, e 'irinaki i te au mea kātoatoa, e mānakonako i te au mea kātoatoa, e mou mārie i te au mea kātoatoa.
1CO.13.8	Kāre 'ua te aro'a e kore. Mē tē vai ra te au toto'u, ka ngaro rātou; mē tē vai ra te tuatua i roto i te au reo kekē, ka mutu te reira; mē tē vai ra te kite, ka kore ia. 
1CO.13.9	Nō te mea, tē kite pāpāki ta'i 'ua nei tātou, ē tē toto'u pāpāki ta'i 'ua nei tātou. 
1CO.13.10	Kia tae mai rā te au mea tika tikāi ra, e pu'apingakore 'ua ai te au mea pāpāki ta'i ra.
1CO.13.11	I tōku tamariki'anga ra, mei tā te tamariki rāi taku tuatua, mei tō te tamariki rāi tōku kite, mei tō te tamariki rāi tōku manako; i tōku riro'anga rā 'ei tangata pakari, kua tuku kē atura au i te peu a te tamariki ra. 
1CO.13.12	I tēianei 'oki tē kite makiri 'ua nei tātou, mei te mea ra ē, i nā roto i te i'o; mē tae rā ki te reira rā, ka 'ākara tātou mata ki te mata. I tēianei, tē kite pāpāki ta'i 'ua nei au, ē i reira au e kite pū tikāi ei, mei āku 'oki e kite pū tika'ia nei.
1CO.13.13	I tēianei, tē vai nei ngā mea e toru: te 'akarongo, te mānakonako'anga ē te aro'a; ko tei ma'ata rava atu rā, ko te aro'a ia.
1CO.14.1	E aruaru i te aro'a. E umuumu pakari tikāi i te tao'ongā rima a te Vaerua ra; ē ko te toto'u tikāi tā kōtou e umuumu. 
1CO.14.2	Ko tēta'i 'ua atu tei tuatua i tēta'i reo kē ra, kāre aia ē tē tuatua ra ki te tangata, māri rā ki te Atua, nō te mea, kāre 'e tangata e mārama atu i tāna tuatua. Tē tuatua ra 'oki aia i te au mea muna ngaro nā roto i te mana o te Vaerua. 
1CO.14.3	Kāreka tei toto'u ra, tē tuatua ra ia ki te tangata kia tupu te meitaki, kia 'akamāro'iro'i ē kia 'akapūma'ana i a rātou. 
1CO.14.4	Ko ia tei tuatua i tēta'i reo kē ra, tē 'akama'ata 'ua ra aia i tōna 'ua'orāi meitaki, kāreka aia tei toto'u ra, tē 'akama'ata ra aia i te meitaki o te 'ēkālēsia.
1CO.14.5	Tē 'inangaro nei au i a kōtou kātoatoa kia tuatua i te au reo kekē, inārā, ka 'inangaro roa atu au kia toto'u kōtou. Ko ia tei toto'u ra, 'e ma'ata atu ia i tēta'i tei tuatua i te au reo kekē, māri 'ua, kia 'uri katoa aia i te reira, kia ma'ata atu te meitaki o te 'ēkālēsia. 
1CO.14.6	I tēianei, e te au taeake, mē 'aere atu au ki ō kōtou na ma te tuatua atu i roto i te au reo kekē ra, 'e a'a i'ora tōku pu'apinga ki a kōtou, māri 'ua, kia 'ōronga atu au ki a kōtou i tēta'i karere 'akamārama'anga, mē kāre ra i tēta'i kite 'ōu, mē kāre ra i tēta'i toto'u'anga, mē kāre ra i tēta'i 'āpi'i'anga ra.
1CO.14.7	Koia katoa 'oki te au mea orakore e 'akatangi'ia ana, mei te vivo ko'e, mē kāre ra, te kītara ra. Ka 'akapē'ea tēta'i 'ua atu tangata e kite ei ē, 'e a'a te mea e 'akatangi'ia ra, māri 'ua, kia taka meitaki te 'akatangi'anga? 
1CO.14.8	Pērā katoa, mē kāre e taka meitaki te tangi o te pū ra, ko 'ai te ka 'akate'ate'amamao nō te tamaki? 
1CO.14.9	Koia katoa 'oki kōtou. Mē kāre kōtou e tuatua i te tuatua māramarama 'ua ra, ka 'akapē'ea tēta'i 'ua atu tangata e mārama ai ē, 'e a'a tā kōtou e tuatua ra? Tē tuatua 'ua ra kōtou i reira ki te matangi. 
1CO.14.10	I te mea 'oki ē, 'e mānganui 'ua atu rāi te au tū reo i te ao nei, 'e 'āite'anga pou roa ra tō rātou. 
1CO.14.11	Mē kāre au i reira e kite i te 'āite'anga o te reo o tēta'i tangata e tuatua maira, e riro au 'ei tangata kē ki te tangata e tuatua maira, ē e riro 'oki aia 'ei tangata kē ki āku. 
1CO.14.12	Koia katoa 'oki kōtou. I te mea 'oki ē, tē umuumu tikāi ra kōtou kia rauka mai te au tao'ongā rima a te Vaerua, e aruaru mārie kōtou i te kī 'ei 'akatupu i te meitaki o tā kōtou 'ēkālēsia.
1CO.14.13	Nō reira, ko te tangata te ka tuatua i roto i te reo kē ra, e pure aia kia rauka katoa i aia i te 'uri i te reira. 
1CO.14.14	Mē pure 'oki au i roto i te reo kē ra, ko taku vaerua tē pure ra, kāreka tōku manako tē moe 'ua ra ia. 
1CO.14.15	E 'akapē'ea i reira? Kia pure au ma tōku vaerua, ē kia pure au ma tōku manako katoa rāi 'oki; kia 'īmene 'akameitaki au ma tōku vaerua, ē kia 'īmene 'akameitaki au ma tōku manako katoa rāi 'oki. 
1CO.14.16	Mē tē 'akapa'apa'a ra koe i te Atua ma te vaerua anake 'ua, ka 'akapē'ea tēta'i tangata kē e no'o ra i roto i a kōtou na i te karanga'anga ē, “Āmene” ki taua 'akameitaki'anga ra, nō te mea, kāre 'ua rāi aia i nakiro ē, 'e a'a tā'au e tuatua ra? 
1CO.14.17	Ko koe rāi e 'akapa'apa'a i te Atua, kāreka ko taua tangata kē ra, kāre āna meitaki i rauka mai.
1CO.14.18	Tē 'akameitaki nei au i te Atua, nō te mea, 'e ma'ata atu tāku tuatua'anga i te au reo kekē i tā kōtou kātoatoa. 
1CO.14.19	I roto rā i te 'ēkālēsia ra, ka 'inangaro au i te tuatua e rima rāi kupu māramarama 'ua 'ei 'āpi'i atu i tēta'i pāpāki, 'eia'a rā kia ta'i nga'uru tauatini kupu i roto i tēta'i reo kē.
1CO.14.20	E te au taeake, kua oti 'ua i te mānakonako'anga mei te tamariki rāi te tū. Kāreka i te kino ra, 'ei tamariki varevare rāi kōtou; i tō kōtou mānakonako'anga rā, 'ei aronga mama'ata rāi i a kōtou. 
1CO.14.21	Kua tātā'ia ki roto i te Tuatua Tapu ē,
1CO.14.21	“Nā roto mai i te au tangata reo kekē
1CO.14.21	ē te va'a o te aronga mānene ra,
1CO.14.21	e tuatua ai au ki tēianei 'iti tangata,
1CO.14.21	kāre rāi rā 'oki rātou e 'akarongo mai i āku,
1CO.14.21	tē tuatua maira te 'Atu.”
1CO.14.22	'E 'akairo i reira te au reo kekē nō te aronga 'akarongokore ra, kāre ē nō te aronga 'akarongo ra; ko te toto'u rā, nō te aronga 'akarongo ia, ē kāre ē nō te aronga 'akarongokore.
1CO.14.23	Ē kia putuputu te 'ēkālēsia katoa ki te ngā'i 'okota'i ra, ē tē tuatua ra te kātoatoa i roto i te au reo kekē ra, ē mē tomo mai ēta'i tangata kē, mē kāre ra, 'e aronga 'akarongokore, kāre āina rātou e karanga ē, kua nēneva'ia kōtou? 
1CO.14.24	Mei te mea ē, tē toto'u ra te kātoatoa, ē mē tomo mai tēta'i tangata 'akarongokore, mē kāre ra, tēta'i tangata kē, ka kimikimi'ia tōna tū e te kātoatoa, ē ka riro aia i te 'akapāpū'ia e te kātoatoa ē, 'e tangata rave 'ara aia, 
1CO.14.25	ē ka 'akaāri ātea 'ua'ia mai te au muna i tōna ra ngākau. I reira aia e tīpapa ai ki raro ē te 'akamori atu i te Atua ma te kāpiki'anga ē, “Tei rotopū tikāi te Atua i a kōtou!”
1CO.14.26	E 'akapē'ea i reira, e te au taeake? Kia putuputu kōtou ra, 'e salamo tā te tangata tātakita'i, ē te tuatua 'āpi'i, ē te tuatua 'e'eu'ia, ē te tuatua reo kē, ē te tuatua 'akamārama'anga. Kia rave'ia rāi ēia mea kātoatoa nei 'ei 'akamātūtū i te 'ēkālēsia. 
1CO.14.27	Mē ka tuatua tēta'i tangata i roto i te reo kē ra, mē e tokorua rāua, mē kāre ra e tokotoru, 'eia'a rā kia ma'ata atu, kia tuatua tātakita'i rā rātou ē kia 'akamārama katoa'ia te reira e tēta'i tangata e tikāi. 
1CO.14.28	Mē kāre rā 'e tangata 'akamārama ra, kia mūtēkī 'ua te va'a tuatua i roto i te 'ēkālēsia, ē kia tuatua 'ua aia ki aia 'ua'orāi ē ki te Atua. 
1CO.14.29	Kia tuatua 'ua 'e tokorua, mē kāre ra 'e tokotoru peroveta ra, ē nā te tangata rava rāi e kimi matatio mai ē, 'e a'a e tuatua'ia ra. 
1CO.14.30	Ē, mē 'e tuatua 'e'eu'ia tā tēta'i tangata e no'o 'ua ra i te 'akarongo'anga kia mūtēkī te va'a tuatua mua. 
1CO.14.31	Kia pērā kōtou ra, e rauka ai i a kōtou kia toto'u tātakita'i, kia 'āpi'i'ia 'oki ē kia 'akamāro'iro'i'ia te kātoatoa rava. 
1CO.14.32	Ko te au vaerua peroveta ra, ko te au peroveta 'ua'orāi te mana i runga i a rātou. 
1CO.14.33	Kāre 'oki te Atua i te Atua o te kōnoninoni pū 'ua, māri rā nō te 'au.
1CO.14.33	Mei tei te au putuputu'anga 'ēkālēsia kātoatoa ra o te aronga tapu, 
1CO.14.34	kia mūtēkī 'ua te au va'ine i roto i te au 'ēkālēsia. Kāre 'oki rātou e tika'ia kia tuatua, kia kauraro mārie rā rātou, mei tā te Ture e tuatua maira. 
1CO.14.35	Mē 'inangaro rātou i te uiui 'aere nō runga i tēta'i mea, kia ui rāi rātou ki tā rātou au tāne i te ngutu'are ra. 'E mea taukore 'oki kia tuatua tēta'i va'ine i roto i te 'ēkālēsia ra.
1CO.14.36	I kāpua mai ana te tuatua a te Atua i ko nā i tā kōtou 'ēkālēsia na? Mē kāre rā, ko kōtou anake 'ua āina te 'iti tangata tei taeria atu e taua tuatua ra? 
1CO.14.37	Mē tē manako ra tēta'i tangata ē 'e peroveta aia, mē kāre ra, tei aia tēta'i tao'ongā rima a te Vaerua ra, e 'āriki aia ē, ko tāku e tātā atu nei ki a kōtou na 'e 'akaue'anga ia nā te 'Atu ra. 
1CO.14.38	Mē kāre aia e 'āriki mai i tēia, kāre rāi aia 'ua'orāi e 'āriki'ia mai.
1CO.14.39	Ē nō reira, e aku au taeake, kia umuumu ma'ata rāi kōtou i te toto'u, auraka rā e ārairai atu i te tuatua i roto i te au reo kekē. 
1CO.14.40	E rave rā i te au mea kātoatoa ma te tau ē te mako meitaki tikāi.
1CO.15.1	E te au taeake ē, tē 'akama'ara atu nei au i a kōtou i te 'ēvangelia tāku i tūtū atu ki a kōtou na, ē tei 'āriki'ia ē tei mou piri'ia e kōtou. 
1CO.15.2	Nā te reira e ora ai kōtou, mē mou piri tikāi kōtou ki tēnā karere tāku i tūtū atu ki a kōtou; mē kore rā, ka riro tō kōtou 'akarongo 'ei mea pu'apingakore.
1CO.15.4	ē i tanumia 'oki aia ē i 'akatū'ia i te pō toru, mei tei tātā'ia ra, 
1CO.15.5	ē i mama maira aia ki a Pētero
1CO.15.6	Ē i muri akera 'oki i mama maira aia i te 'ati'anga 'okota'i ki te au taeake tei tere atu i te rima 'ānere, tē ora 'ua nei rāi te ma'ata'anga o taua aronga ra, kua moe rā tēta'i pāpāki. 
1CO.15.7	Ē i muri akera kua mama maira aia ki a Iākōbo, ē i muri ake ki te au 'āpōsetolo rava rāi.
1CO.15.9	Ko au 'oki tei iti rava i te au 'āpōsetolo rava rāi, ē kāre 'oki au e tau kia karanga'ia ē 'e 'āpōsetolo, nō te mea, kua tākinga kino au i te 'ēkālēsia a te Atua. 
1CO.15.10	Ē tēianei, ko au nei ko au rāi ia nā roto i te aro'a 'ua o te Atua, ē ko tōna aro'a 'ua i roto i āku nei kāre ia i te mea pu'apingakore. Inārā, 'e ma'ata atu tāku 'anga'anga i rave i tā rātou rava rāi, kāre rā ē ko au, ko te aro'a 'ua rā o te Atua i roto i āku nei. 
1CO.15.11	Noa atu rā ē, mē ko au, mē ko rātou, ko tēnā ia te karere tā mātou rava rāi i ako, ē tā kōtou i 'irinaki ra.
1CO.15.12	Nō reira, mē tē ako'ia nei nō runga i te Mesia ē, kua 'akatū'ia mei te mate mai, 'e a'a tēta'i pāpāki o kōtou na i tuatua ai ē, kāre 'e tū'aka'ou'anga o tei mate ra? 
1CO.15.13	Mei te mea ē, kāre 'e tū'aka'ou'anga o tei mate ra, kāre katoa te Mesia i 'akatū'ia. 
1CO.15.14	Mē kāre te Mesia i 'akatū'ia, 'e mea pu'apingakore i reira tā mātou ako'anga, ē 'e mea pu'apingakore rāi tō kōtou 'irinaki'anga. 
1CO.15.15	Ē kua riro katoa mātou 'ei au kite pikika'a nō te Atua, nō te mea, kua 'akakitekite mātou ē, kua 'akatū te Atua i te Mesia tei kore i 'akatū'ia, mē e tika te tuatua ē kāre te aronga mate e 'akatū'ia. 
1CO.15.16	Mē kāre 'oki te aronga mate e 'akatū'ia, kāre katoa te Mesia i 'akatū'ia. 
1CO.15.17	Ē mē kāre te Mesia i 'akatū'ia, 'e mea pu'apingakore tō kōtou 'irinaki'anga, ē tei roto rāi kōtou i te 'ara. 
1CO.15.18	Ē te aronga katoa 'oki i mate i roto i te Mesia ra, ka ngaro tākiri rava rātou i reira. 
1CO.15.19	Mē tē tatari 'ua nei tātou i te Mesia ra i tēianei ao anake 'ua, ko tātou tikāi tei tau kia 'akaaro'a ma'ata rava'ia mai i te au tangata rava rāi.
1CO.15.20	Kua 'akatū tikāi'ia mai rā te Mesia mei te mate maira, koia 'oki te mōmua o te aronga mate ra. 
1CO.15.21	Kua nā roto mai 'oki i tēta'i tangata te mate, ē kua nā roto katoa mai i tēta'i tangata te tū'aka'ou'anga o tei mate ra. 
1CO.15.22	Mei te tangata rava rāi i 'ope i te mate, nō te mea, nō Ādamu rātou, pērā katoa e rauka mai ei i te kātoatoa te ora, nō te mea, nō te Mesia rātou. 
1CO.15.23	Inārā, 'e 'akano'ono'o'anga tō te tangata tātakita'i: ko te Mesia te mōmua; ē i muri ake, ko te aronga tei piri ki te Mesia ra i tōna 'oki'anga mai. 
1CO.15.24	Ē i muri ake, ko te 'openga ia. I reira ka 'akakore 'ei te Mesia i te au 'akatere 'au rava rāi, ē te au mana rava rāi, ē te manārangi, ē ka tuku atu ei i te bāsileia ki te Atua te Metua ra.
1CO.15.26	Ko te 'enemi 'openga te ka tākore'ia, ko te mate ia. 
1CO.15.27	Kua tātā'ia 'oki ē, “Kua tuku te Atua i te au mea rava rāi ki raro ake i aia.” Kia karanga'ia ē, “Kua tuku'ia te au mea rava rāi ki raro ake i aia,” kua mārama i reira ē, kāre te Atua i roto i “taua mea rava rāi.” Nā te Atua 'oki i tuku mai i te au mea rava rāi ki raro ake i te Mesia ra. 
1CO.15.28	Ē kia oti te au mea rava rāi i te tuku'ia ki raro ake i aia, nā te Tamaiti e tuku katoa i aia 'ua'orāi ki raro ake i te Atua tei tuku mai i te au mea rava rāi ki raro ake i aia, kia riro ki te Atua te rangi o te au mea rava rāi ē nō te au tangata rava rāi.
1CO.15.29	E 'akapē'ea i reira te aronga i bāpetīto'ia nō te aronga mate ra? Mē kāre tākiri e 'akatū'ia te aronga mate ra, 'e a'a i reira i bāpetīto'ia ai ēta'i tangata nō te aronga mate ra? 
1CO.15.30	'E a'a rā mātou i ō ei ki roto i te au mea mate i te au 'ati'anga rava rāi? 
1CO.15.31	E te au taeake, tei mua 'oki i āku te mate i te au rā tātakita'i. 'E tika tēia! Mē 'e tika rāi tō kōtou riro'anga mai 'ei 'akaparau'anga nāku i roto i te Mesia ra i a Iēsū tō tātou 'Atu. 
1CO.15.32	Mē kua kukumi ana au i te au manu tā'ae i Ēphēsia nei i tō te tangata nei manako'anga, 'e a'a rā tāku pu'apinga i rauka mai? Mei te mea ē kāre te aronga i mate ra e 'akatū'ia, “E kai 'ua tātou, ē e inu 'oki, nō te mea, āpōpō tātou e mate ei.”
1CO.15.33	Auraka kōtou e vāvare: “Ko te au peu meitaki ka kore ia i te au piri'anga kikino ra.” 
1CO.15.34	E 'āriu mai i tō kōtou manako kia meitaki mai, ē kua oti 'ua te rave 'ara. Tē 'akakite atu nei au 'ei 'akamā nō kōtou ē, kua kitekore tēta'i pāpāki o kōtou i te Atua.
1CO.15.35	Ka ui 'oki tēta'i pāpāki ē, “Ka 'akapē'ea tei mate ra i te 'akatū'anga'ia? Mei te a'a i reira te tū o tō rātou kōpapa?” 
1CO.15.36	E tērā nēneva ē! Ko tā'au e rūrū ra, kāre ia e 'ōronga mai i te ora, māri 'ua kia mate ra. 
1CO.15.37	Ē kāre 'oki koe e rūrū i te mea tikāi te ka tupu mai, ko te 'ua anake ra, mei te 'ua sītona, mē kāre tēta'i 'ua kē atu. 
1CO.15.38	Nā te Atua rā i 'ōronga mai i tō rātou tū tikāi mei tāna i anoano, ē ki te au 'ua tūkēkē i tō rātou 'ua'orāi tū.
1CO.15.39	Kāre 'oki i 'āiteite te tū o te au kōpapa: 'e kōpapa kē rāi tō te tangata, 'e kōpapa kē rāi tō te 'ānimara, 'e kōpapa kē rāi tō te au manu rere, 'e kōpapa kē rāi tō te au ika.
1CO.15.40	Tē vai nei te au mea o te rangi, ē tē vai nei te au mea o te 'enua nei. 'E kakā kē rāi tō te au mea o te rangi, ē 'e kakā kē rāi tō te au mea o te 'enua. 
1CO.15.41	'E kakā kē tō te rā, 'e kakā kē tō te marama, 'e kakā kē tō te au 'ētū, ē 'e tūkē 'oki te kakā o tēta'i 'ētū i tō tēta'i.
1CO.15.42	Koia katoa te tū'aka'ou'anga o tei mate ra: ko tei rūrū'ia ra kua riro 'ei mea pē 'ua, ko tei 'akatū'ia rā kua riro 'ei mea pēkore. 
1CO.15.43	I rūrū'ia ma te kakākore, i 'akatū'ia ma te kakā. I rūrū'ia ma te paruparu, i 'akatū'ia ma te māro'iro'i. 
1CO.15.44	I rūrū'ia 'ei tūranga tangata, i 'akatū'ia 'ei tūranga vaerua. Mei te mea ē 'e tūranga tangata tēta'i, 'e tūranga vaerua katoa rāi tēta'i. 
1CO.15.45	Kua oti 'oki i te tātā'ia ra ē, “Ko te tangata mua ko Ādamu, kua riro mai ia 'ei tangata ora”; kāreka ko te Ādamu 'openga rā, kua riro mai ia 'ei Vaerua 'ōronga ora. 
1CO.15.46	Kāre rā te au mea vaerua i nā mua mai, māri rā ko te au mea kōpapa; ē i muri akera, ko te au mea vaerua. 
1CO.15.47	Te tangata mōmua, 'e one pue'u ia nō te 'enua nei, kāreka te rua o te tangata, nō te rangi mai ia. 
1CO.15.48	Mei taua tangata one pue'u ra, pērā katoa te tangata rava rāi 'e one pue'u rāi rātou; ē mei taua tangata nō te rangi maira, pērā katoa te tangata rava rāi nō te rangi mai rātou. 
1CO.15.49	Mei a tātou 'oki i 'āite ki te tūtū o te tangata one pue'u ra, ka 'āite katoa tātou ki te tūtū o te tangata nō te rangi maira.
1CO.15.50	Ko tēia 'oki te 'āite'anga, e te au taeake: kāre te bāsileia o te Atua ē nō te kiko ē te toto, kāre katoa nō te au mea pēkore ē te au mea pē 'ua.
1CO.15.52	kāre e mamia, mei te kamo'angā mata nei, kia tae ki te pū 'openga ra. Ka tangi 'oki te pū, ē e 'akatū'ia ai tei mate ra ma te pēkore, ē ka 'akatūkē'ia tātou. 
1CO.15.53	Ko tēia kōpapa pē 'ua nei, kia 'akakāka'u'ia ia 'ei mea pēkore e tikāi; ē ko tēia kōpapa mate 'ua nei, kia 'akakāka'u'ia 'ei mea matekore e tikāi. 
1CO.15.54	Mē 'akakāka'u'ia te mea pē 'ua 'ei mea pēkore, ē te au mea mate 'ei au mea matekore, ka tupu te tuatua i tātā'ia ra ē,
1CO.15.54	“Kua 'āpuku'ia te mate ē kua rauka mai te rē.”
1CO.15.55	E te mate ē, tei 'ea tō'ou tara?”
1CO.15.56	Tō te mate nei tara ko te 'ara ia, ē tō te 'ara nei mana ko te Ture ia. 
1CO.15.57	Kia 'akameitaki'ia rā te Atua ko tei 'ōronga mai i te rē ki a tātou nā roto i tō tātou 'Atu ko Iēsū Mesia!
1CO.15.58	Nō reira, e aku au taeake 'akaperepere, kia mātūtū ē kia ngāueuekore, e rave 'aka'ope rā i te 'anga'anga a te Atua ma te tukumoekore, ma te kite pāpū ē, kāre tā kōtou 'anga'anga i te mea pu'apingakore i roto i te 'Atu.
1CO.16.2	Koia 'oki, i te rā mua o te au 'ebedoma rava rāi kia 'akapae te tangata tātakita'i i ō kōtou na i tēta'i moni tau mei roto mai i tāna moni tūtaki, 'eia'a rā kia rave'ia te 'akaputuputu'anga mē tae atu au. 
1CO.16.3	Ē kia tae atu au ra, ka tono atu au i ēta'i leta nā roto i te aronga tā kōtou e manako ē, e tau rātou i te 'apai atu i tā kōtou 'apinga aro'a ki Iērūsalēma ra. 
1CO.16.4	Ē mē ka tano kia 'aere katoa atu au, e āru mai rātou i āku.
1CO.16.6	Ē e riro pa'a au i te no'o roa ki ō kōtou na, pēnei e 'ope 'ua atu te tuātau 'uri'ia, kia rauka i a kōtou i te tauturu mai i āku i tōku tere ki te ngā'i tāku ka 'aere atu. 
1CO.16.7	Kāre 'oki au i 'inangaro i te 'ārāvei i a kōtou i tēia 'ati'anga nei nō tēta'i tāpae'anga poto 'ua, nō te mea, tē tatari nei au kia no'o roa au ki ō kōtou na, mē ka tika i te 'Atu ra.
1CO.16.9	nō te mea, 'e 'ati'anga tau tikāi tēia nōku nō te rave 'anga'anga meitaki ē te pu'apinga ma'ata, noa atu ē 'e mānganui te aronga e pāto'i mai nei i āku.
1CO.16.11	'Eia'a rava tēta'i tangata e 'akava'ava'a i aia. E tauturu i aia kia 'aere mai aia ma te 'au ki āku nei, nō te mea, tē tāpapa atu nei au i aia ē te au taeake katoa ra.
1CO.16.12	Nō runga i tō tātou taeake ko Āpolo: kua tuatua mārie pakari au ki aia kia 'aere atu aia ki a kōtou na ma te au taeake, kāre rā aia i 'inangaro ake i te 'aere atu i tēianei. 'E mea pāpū rā ē, ka tae atu aia i te rā e tau ei ra.
1CO.16.13	E ara! Kia mou piri i te 'akarongo; kia tangata pakari tikāi kōtou; kia māro'iro'i! 
1CO.16.14	Kia rave'ia tā kōtou au 'anga'anga rava rāi ma te aro'a.
1CO.16.16	kia kauraro mārie kōtou i te aronga mei te reira te tū, ē te aronga tei tauturu ē tei 'anga'anga kāpipiti ki a rātou ra.
1CO.16.17	Tē rekareka nei au, nō te mea kua tae mai a Setephāna ē Foratunāto ē Ākaiko. Kua rave 'oki rātou i te au mea kāre i rauka i a kōtou i te rave, nō te mea kāre kōtou i konei, 
1CO.16.18	koia 'oki, kua 'akamarū mai rātou i tōku ngākau mei a rātou i 'akamarū ei i tō kōtou katoa na. Kia kite pū'ia tikāi te aronga mei te reira te tū e kōtou.
1CO.16.20	Tē aro'a atu nei te au taeake rava rāi i a kōtou. E aro'a atu kōtou tēta'i ki tēta'i ma te 'ongi tapu ra.
1CO.16.21	Ko tēia aro'a o Paulo i tātā'ia e tōku 'ua'orāi rima. 
1CO.16.22	Mē kāre tēta'i 'ua atu tangata e 'inangaro i te 'Atu, kia tauma'a'ia aia. 
1CO.16.23	'Ei a kōtou te aro'a 'ua o te 'Atu ra ko Iēsū.
1CO.16.24	'Ei a kōtou kātoatoa tōku nei rāi aro'a i roto i te Mesia ra i a Iēsū. Āmene.
2CO.1.2	Kia 'ōronga 'ua mai te Atua tō tātou Metua ē te 'Atu ko Iēsū Mesia i te aro'a 'ua ē te 'au ki a kōtou.
2CO.1.3	Kia 'akameitaki'ia te Atua, te Metua 'akaaro'a 'ua o tō tātou 'Atu ra ko Iēsū Mesia, te Atua nōna anake te au tauturu māro'iro'i rava rāi, 
2CO.1.4	tei 'akamāro'iro'i mai i a mātou i tō mātou au tū mate katoa ra, kia rauka 'oki i a mātou i te 'akamāro'iro'i atu i a rātou tei roko'ia e tēta'i 'ua atu tū mate ra, nā roto i te tauturu tā te Atua i 'ōronga mai ki a mātou 'ua'orāi. 
2CO.1.5	Mei tō te Mesia ra 'oki au mamae'anga i tae mai mei te vai puke ki roto i tō mātou nei ora'anga, pērā katoa nā roto i te Mesia te tae'anga mai tō mātou pūma'ana ra. 
2CO.1.6	Mē tīnaimate'ia mātou ra, tō kōtou ia pūma'ana ē te rāvenga ora; mē 'akapūma'ana'ia mātou ra, tō kōtou ia 'akamāro'iro'i'anga, kia 'akakoromaki roa kōtou i taua tū mamae'anga ra e mate nei mātou. 
2CO.1.7	Ē tē pakari nei tō mātou mānakonako'anga i a kōtou na, nō te mea, kua kite mātou ē, mei a kōtou i kāpiti mai ki roto i tō mātou au mamae'anga ra, pērā katoa kōtou i te kāpiti'anga mai i te pūma'ana i rauka mai i a mātou nei.
2CO.1.9	'E tika rāi, kua tū mai te manako pāpū ki roto i a mātou 'ua'orāi ē, ka mate mātou. Nō reira, kāre mātou i 'irinaki ki a mātou 'ua'orāi, ki te Atua rā tei 'akatū mai i tei mate ra. 
2CO.1.10	Kua 'akaora mai aia i a mātou mei roto mai i taua mate rikarika ra, ē ka 'akaora rāi aia i a mātou. Kua 'akamou 'oki mātou i tō mātou 'irinaki'anga ki roto i aia, ē ka 'akaora 'ua atu rāi aia i a mātou, 
2CO.1.11	nō te mea, kua tauturu mai kōtou i a mātou nā roto i tā kōtou au pure. 'E mānganui i reira te au tangata te ka 'akameitaki atu i te Atua nō tōna aro'a tākinga meitaki tei 'ōronga'ia mai ki a mātou, nō te mea, kua pure 'oki te au tangata 'e mānganui.
2CO.1.12	Tēia 'oki tō mātou 'akaparau'anga: tē 'akakite pāpū nei tō mātou 'akavā ngākau ē, kua 'ākonokono mātou i a mātou 'ua'orāi i roto i tēianei ao, ē i tō mātou nei piri'anga tikāi ki a kōtou na, ma te ngākau tāvaita'i tikāi ē te 'irokore'ia mei kō mai i te Atua ra. Kua rave 'oki mātou i te reira, kāre ē i tō te tangata nei pakari, i tō te Atua rā aro'a 'ua. 
2CO.1.13	Kāre ē, tē tātā atuna mātou ki a kōtou i tēta'i 'ua atu mea, māri rā ko tā kōtou e tatau na ē tā kōtou e mārama ana. 
2CO.1.14	Tē kite meangiti 'ua ra kōtou i a mātou nei, tē 'irinaki nei rā au ē, ka mārama meitaki tikāi kōtou, ē kia riro mātou 'ei parau'anga nō kōtou, mei a kōtou e riro 'ei parau'anga nō mātou, kia tae ki te rā o te 'Atu ra ko Iēsū.
2CO.1.15	Nō te mea 'oki ē, kua pāpū tikāi i āku tō tātou manako, kua 'akakoro au i te 'ārāvei atu i a kōtou nā mua, kia paparua atu tō kōtou meitaki. 
2CO.1.16	Kua 'akakoro 'oki au i te nā kō atu i a kōtou i te 'aere atu ki Mākedōnia, ē kia 'oki mai rāi au ki a kōtou na mei Mākedōnia mai; 'ei reira kōtou e tauturu mai ei i tōku tere ki Iūdea ra. 
2CO.1.17	I tōku 'akakoro'anga i tēia tere nei i rapurapu 'ua āinei au? Mē kāre ra, i 'akapapa āina au i tōku au 'akakoro'anga kia tau ki tā te tangata 'ua nei, ē kia tuatua au i te 'ati'anga 'okota'i rāi ē, “Āe, āe,” ē te “Kāre, kāre”? 
2CO.1.18	'E tuatua mou rā te Atua, kāre ia tā mātou karere ki a kōtou na i te “Koia” ē te “Kāre.” 
2CO.1.19	Nō te mea, ko te Tamaiti a te Atua ra, ko Iēsū Mesia, tei ako 'aere'ia ki ō kōtou na e mātou, ko au ē Sila
2CO.1.20	Noa atu 'oki te ma'ata o te au kōreromotu tā te Atua i tuatua ra, 'e “Koia” anake 'ua tā rātou i roto i a Iēsū Mesia. Ē nō reira, nā roto atu 'oki i aia ra, tē tuatua nei tātou ē, “Āmene,” kia 'akakakā'ia te Atua. 
2CO.1.21	Ko te Atua rāi tei 'akaketaketa i tō mātou tūranga, ē tō kōtou katoa 'oki, i roto i te Mesia ra, ē tei 'akamā'inu 'oki i a tātou, 
2CO.1.22	ē koia 'oki tei tāpa'o i tāna 'akairo ki runga i a tātou nei, ē kua tuku mai i te 'ua mua o te Vaerua ki roto i tō tātou ngākau.
2CO.1.23	Ē tēianei, tē kāpiki nei au ma tōku ngākau katoa i te Atua 'ei kite tikāi nōku ē, kua tau rāi kia kore au e tā'oki atu ki a kōtou na i Kōrīnētia, ko te taitaiā ā'ea kōtou. 
2CO.1.24	Kāre 'oki mei te mea ra ē ko mātou te 'atu o tō kōtou 'akarongo, kia 'anga'anga kāpiti rā mātou ma kōtou katoa na 'ei rekareka'anga nō kōtou, nō te mea, tē mou piri ra kōtou i te 'akarongo ra.
2CO.2.1	I manako 'oki au ē, auraka au e 'aere 'aka'ou atu ki a kōtou na, ko te taitaiā ā'ea 'ua atu kōtou. 
2CO.2.2	Mei te mea ē, ko au tei 'akaauē atu i a kōtou na, nā 'ai e 'akarekareka mai i āku, māri rā, nā te tangata tāku i 'akaauē atu? 
2CO.2.3	Nō reira au i tātā atu ei i te tuatua ki a kōtou, koia 'oki, auraka au kia 'akaauē'ia mai i tōku tae'anga atu e te aronga tei tau kia 'akarekareka mai i āku. Kua pāpū tikāi 'oki au i a kōtou rava rāi ē ko tōku nei rekareka, ko tō kōtou kātoatoa rāi ia rekareka'anga. 
2CO.2.4	I tātā atu 'oki au ki a kōtou ma te teia'a tukituki ē te mamae o te ngākau ē te roimata ma'ata; kāre rā ē nō te 'akaauē i a kōtou, māri rā kia kite mai kōtou i te 'ō'onu o tōku aro'a i a kōtou.
2CO.2.5	Kāre au e 'inangaro i te 'akama'ata i tei tupu ra. Mē kua 'akatupu ra tēta'i tangata i te auē, kāre ē ko au anake 'ua tāna i 'akaauē, kua 'akatupu katoa rā aia i tēta'i mamae ki a kōtou kātoatoa. 
2CO.2.6	Kua rava 'ua te utunga a taua tangata ra i tukuna'ia e te ma'ata'anga o tā kōtou 'ēkālēsia. 
2CO.2.7	Nō reira, 'e ngari ake kōtou kia 'akakore atu i tōna 'apa ē kia 'akamāro'iro'i atu i aia, kia kore aia e maremo'ia e te iri'ea'anga ma'ata rava. 
2CO.2.8	Nō reira, tē pati 'akatenga atu nei au kia 'akaāri pū tikāi kōtou i tō kōtou aro'a ki aia. 
2CO.2.9	Ko te tumu 'oki tēia i tātā atu ei au: kia kite au i tō kōtou tū tikāi, mē te kauraro ra kōtou i te au mea rava rāi. 
2CO.2.10	Mē 'akakore kōtou i tā tēta'i 'ua atu tangata 'apa ra, e 'akakore katoa 'oki au. Ko tāku 'oki i 'akakore ra, mē kua tau kia 'akakore au i tēta'i 'ua atu mea, i pērā au ki mua i te Mesia ra nō kōtou na, 
2CO.2.11	kia kore rava a Sātani e rauka i te tūtara ki runga a'o i a tātou nei, nō te mea, kua kite meitaki tikāi tātou i tōna au 'akakoro'anga.
2CO.2.13	kāre rava rā tōku manava i papa, nō te mea, kāre taku taeake ko Tito i kitea atu e au ki reira. Poroaki atura au i te tangata i reira, 'akaruke i'ora nō Mākedōnia.
2CO.2.14	Kia 'akameitaki'ia rā te Atua ko tei arataki kāpiti i a mātou ki roto i te ūpokotū o te Mesia ra, kāre 'e tīvata, ē tei toto'a i te 'aunga kakara o te kite i te Mesia ra nā roto i a mātou nei ki te au ngā'i kātoatoa. 
2CO.2.15	'E 'aunga kakara 'oki mātou nō te Mesia ki te Atua, ē ki te aronga te ka 'akaora'ia ē tē kāre e 'akaora'ia. 
2CO.2.16	Ki te aronga 'oki tē kāre e 'akaora'ia e 'aunga pīrau ia, ē ka tāmate tākiri i a rātou, kāreka ki te ka 'akaora'ia ra 'e 'aunga meitaki ia te ka 'ōronga mai i te ora. Ko 'ai rā tei tau kia rave i ēia mea nei? 
2CO.2.17	Kāre 'oki mātou i 'āite mei ēta'i pāpāki tei 'akariro i te tuatua a te Atua 'ei kimi pu'apinga nō rātou 'ua'orāi. Inārā, 'e au tangata pikika'akore mātou i mua i te aroaro o te Atua, ē tē tuatua nei mātou i roto i te Mesia mei te aronga i tonokia mai e te Atua.
2CO.3.1	E 'akamata 'aka'ou āinei mātou i te 'akameitaki i a mātou 'ua'orāi? Mē kāre rā, 'e mea umuumu'ia āinei kia 'apai atu mātou, mei ēta'i pāpāki ra i rave, i te au leta 'aka'ārāvei ki a kōtou na, mē kāre, nō ko nā mai te au leta 'aka'ārāvei i a kōtou na? 
2CO.3.2	Ko kōtou 'oki tā mātou leta i tātā'ia ki roto i tō mātou ngākau, kua kitea ē kua tatau'ia e te tangata kātoatoa. 
2CO.3.3	Kua 'akaāri mai kōtou ē, kua riro tikāi kōtou ē ko te leta a te Mesia ra nā roto i tā mātou 'anga'anga 'ēvangelia, kāre rā i tātā'ia ki te 'inika, i tātā'ia rā e te Vaerua o te Atua ora ra; kāre katoa i tātā'ia ki runga i te papā toka, ki runga rā i te papa o te ngākau tangata.
2CO.3.4	'E 'irinaki'anga tēia nō mātou ki te Atua nā roto mai i te Mesia. 
2CO.3.5	Kāre rā, mei te mea ē kua tūkatau mātou 'ua'orāi i te manako i tēta'i 'ua atu mea mei roto mai i tā mātou 'ua'orāi tika, nō kō mai rā i te Atua tō mātou tūkatau. 
2CO.3.6	Ko ia rā tei 'akatūkatau i a mātou kia riro mai 'ei tāvini nō te kōreromotu 'ōu nei, koia 'oki, ko te kōreromotu a te Vaerua, kāre nō te ture i tātā'ia ra. Ko te ture i tātā'ia ra e 'apai mai ia i te mate, ko te Vaerua rā e 'ōronga mai ia i te ora.
2CO.3.8	Kāre āina e kakā atu te tuku'anga mai i te Vaerua i te reira? 
2CO.3.9	Mei te mea ē, 'e kakā tō te Ture tei 'aka'apa i te tangata, 'e kakā atu i reira te tāvini'anga i te mea tei 'akatikatika i te tangata. 
2CO.3.10	Ko te mea 'oki i 'akakakā'ia i mua ra, kāre ōna kakā 'aka'ou, nō te mea, ko te kakā i muri ake 'e ma'ata rava atu ia. 
2CO.3.11	Mei te mea ē, 'e kakā tō te mea e ngaro 'aere 'ua atura, 'e ma'ata rava atu ia te kakā o te mea vai tinamou.
2CO.3.12	Ē tēianei, nō te mea tei a mātou taua mānakonako'anga ra, tē 'anga'anga mā'ora'ora 'ua nei mātou. 
2CO.3.13	Kāre 'oki mātou mei a Mōse, ko tei pūroku i tōna mata kia kore te tamariki a Īserā'ela e 'ākara tāmou ki te ngaro 'aere'anga o taua kakā ra. 
2CO.3.14	Kua 'akapōiri rava'ia rā tō rātou ngākau, nō te mea, tē tāpoki nei rāi taua pūroku ra i tā rātou tatau'anga i te kōreromotu ta'ito ra e tae rava mai ki tēianei rā. Ē kāre 'oki e 'akaātea'ia taua pūroku ra, māri rā, nā te Mesia 'ua'orāi e 'akaātea i te reira. 
2CO.3.15	E tae rava mai ki tēianei rā, kia tatau'ia a Mōse ra, tē tāpoki nei rāi tēta'i pūroku i tō rātou ngākau. 
2CO.3.16	Kia 'āriu rā tēta'i tangata ki te 'Atu ra, ka 'akaātea'ia taua pūroku ra. 
2CO.3.17	Ē tēianei, ko taua 'Atu ra ko te Vaerua ia; ē ko te tangata tei aia te Vaerua o te 'Atu ra, 'e tū rangatira tōna. 
2CO.3.18	Tē 'akaāri nei tātou pou roa i te kakā o te 'Atu ma te mata pūrokukore, ē te 'akatūkē'ia nei tātou 'ei tūtū nōna mei tēta'i kakā 'oki ki tēta'i kakā nā roto mai i te 'Atu, ko ia te Vaerua ra.
2CO.4.1	Ē nō reira, kāre 'ua atura mātou i 'akaro'iro'i i te 'apai i tēianei tao'onga, i te mea 'oki ē, i nā roto mai ia i tō te Atua aro'a. 
2CO.4.2	Kua 'akaruke rā mātou i te au rāvenga muna ngaro ē te 'akamā. Kāre tō mātou i te 'aerenga tāpikipiki, ē kāre katoa 'oki mātou i te aronga tāviriviri i te tuatua a te Atua. Nā roto rā i te 'akakitekite 'ua'anga i te tuatua mou, tē 'akameitaki nei mātou i a mātou 'ua'orāi ki te 'akavā ngākau o te tangata rava rāi i mua i te aroaro o te Atua. 
2CO.4.3	Ē mei te mea ē, tē tāpoki'ia nei tā mātou 'ēvangelia, tē tāpoki 'ua'ia ra ki te aronga kāre i 'akaora'ia. 
2CO.4.4	Kua 'akapōiri'ia 'oki te ngākau o taua aronga 'akarongokore ra e te atua o tēia tuātau nei, kia kore rātou e kite i te mārama o te 'ēvangelia kakā o te Mesia, koia 'oki te tūtū o te Atua ra. 
2CO.4.5	Kāre 'oki ē tē tūtū 'aere ra mātou i a mātou 'ua'orāi, māri rā, ko Iēsū Mesia ko te 'Atu ia, ē ko mātou 'ua'orāi nei, ko tō kōtou ia au tāvini ra nō Iēsū 'oki. 
2CO.4.6	Ko te Atua ra 'oki tei tuatua ē, “Kia kakā mai te mārama mei roto mai i te pōiri ra,” ko ia rāi 'oki e tūrama mai nei i tōna mārama ki roto i tō tātou nei ngākau, kia kite tātou i te mārama 'ō'onu tikāi o te kakā o te Atua i roto i a Iēsū Mesia ra.
2CO.4.7	Tei roto rā tēia 'apinga nui nei i te au pōtera karakaraea, kia nakiro tātou ē, nō kō mai i te Atua tēia mana ma'ata 'āitekore'ia, ē kāre ē nō konei atu i a mātou. 
2CO.4.8	Tē taomi'ia nei mātou e te au manamanatā, kāre rā mātou i paruparu; tē apiapi nei, kāre rā i ngaro te mānakonako'anga; 
2CO.4.9	tē tīnaimate'ia nei, kāre rā i 'akaruke tākiri'ia; tē paia'ia nei ki raro, kāre rā i mate rava; 
2CO.4.10	ē tē 'apai 'aere nei rāi mātou i te mate o Iēsū i roto i tō mātou kōpapa nei, kia kitea katoa'ia tō Iēsū ora'anga i roto i tō mātou nei kōpapa. 
2CO.4.11	Ko mātou nei 'oki e ora nei, tē tuku 'ua'ia nei rāi mātou ki te mate nō Iēsū, kia kitea'ia tōna ora'anga i roto i tō mātou nei kōpapa mate 'ua. 
2CO.4.12	Tē 'anga'anga nei i reira te mate i roto i a mātou nei, ko te ora rā tei roto ia i a kōtou na.
2CO.4.14	ma te kite 'oki ē, ko tei 'akatū i te 'Atu i a Iēsū mei te mate maira, e 'akatū katoa rāi aia i a mātou ma Iēsū, ē ka tuku atu ei aia i a mātou ē i a kōtou katoa ki mua i tōna aroaro. 
2CO.4.15	Nō kōtou 'oki tēia au mea kātoatoa nei. Kua toto'a te aro'a 'ua o te Atua ra ki te au tangata 'e mānganui rava atu, ē ka māringiringi 'ua mai tā rātou 'akameitaki'anga nō te kakā 'oki o te Atua.
2CO.4.16	Ē nō reira, kāre mātou e 'akaro'iro'i. Noa atu 'oki ē, tē māmate nei ā va'o i tō mātou au kōpapa, ka ā roto rā tē 'aka'ōu'ia nei mātou i tērā rā ē i tērā rā. 
2CO.4.17	Nō te mea, ko tō mātou au manamanatā meangiti ē te vata poto 'ua o tēia tuātau nei, e 'akatupu maira ia i te kakā ma'ata rava ē te mutukore nō mātou; 'e kakā ma'ata rava atu ia i taua au manamanatā rava rāi. 
2CO.4.18	Tē 'ākara tāmou nei 'oki mātou, 'eia'a ki te au mea e kitea'ia ra, ki te au mea kiteakore'ia rā. Ko te au mea 'oki e kitea'ia nei, nō tēia 'ati'anga poto 'ua nei ia; kāreka te au mea kiteakore'ia ra 'e mutukore te reira.
2CO.5.1	Kua nakiro tikāi 'oki tātou ē, kia tuku'ia te pū'ākapa ki raro, koia te 'are kōpapa tā tātou e no'o nei ki roto i tēianei ao, 'e 'are tō tātou ki kō i te Atua ra, 'e 'are mutukore i te rangi ra, kāre i ma'ani'ia e te tangata. 
2CO.5.2	Tē ngunguru nei 'oki tātou i roto i tēia pū'ākapa ma te tino tāpapa atu kia 'akakāka'u'ia tātou ki tō tātou 'are rangi ra, 
2CO.5.3	nō te mea, mē 'akakāka'u'ia tātou ki te reira, kāre tātou e kitea'ia i te no'o tā'ākā 'ua'anga. 
2CO.5.4	I a tātou 'oki e no'o nei i roto i tēia pū'ākapa nei, tē ngunguru nei tātou ma te taitaiā, kāre nō te mea ē, tē 'inangaro nei tātou kia kiriti'ia tō tātou kāka'u, kia 'akakāka'u 'aka'ou'ia rā tātou nā runga ake, 'ei reira e 'āpuku'ia ai te mea mate 'ua e te mea ora. 
2CO.5.5	Ko te Atua 'oki tei te'ate'amamao i a tātou nō tēia 'akakoro'anga tikāi. Ko ia rāi tei tuku mai i te Vaerua 'ei 'akairo ki roto i a tātou.
2CO.5.6	Nō reira, tē kī nei rāi tātou i te 'irinaki'anga. Kua nakiro 'oki tātou ē, mē tei roto tātou i te kōpapa nei, tē no'o takakē ra i a tātou i te 'Atu. 
2CO.5.7	Tē ora nei 'oki tātou nā roto i te 'akarongo, kāre nā roto i te kite mata. 
2CO.5.8	Tē kī nei tātou i te 'irinaki'anga ē, 'e mea mareka'ia e tātou kia 'akaruke i te kōpapa ē kia no'o atu ki ō te 'Atu ra. 
2CO.5.9	Ko tō tātou 'akakoro'anga 'oki kia mareka mai aia i a tātou, noa atu 'oki ē, tei roto tātou i te ngutu'are kōpapa, mē kāre rā tei va'o ake. 
2CO.5.10	Ka tū 'oki tātou kātoatoa ki mua i te 'akavā'anga a te Mesia e tikāi, kia rauka i te tangata tātakita'i te tūtaki kia tau ki tāna i rave i roto i te kōpapa nei, mē 'e meitaki, mē 'e kino.
2CO.5.11	Tē kite nei 'oki mātou i te mataku i te 'Atu, ē nō reira, tē tīmata nei mātou i te ako i te tangata kia āru mai i a mātou. Ē ko mātou nei rā, kua kitea ātea 'ua'ia e te Atua. Tē mānakonako nei au ē, tē kitea ātea katoa'ia maira au i roto i te 'ō'onu'anga o tō kōtou ngākau. 
2CO.5.12	Kāre 'oki ē, tē 'akameitaki 'aka'ou nei mātou i a mātou 'ua'orāi ki a kōtou na, tē 'ōronga atu nei rā mātou i te 'ati'anga nō kōtou kia ngākau parau tikāi kōtou i a mātou, kia rauka i a kōtou i te pa'u atu i te aronga i 'akaparau i a rātou nō runga i te au mea ō va'o 'ua o te tangata nei, ē kāre nō runga i te au mea i roto tikāi o te tangata nei. 
2CO.5.13	'E manako tūkē tākiri āina tō mātou? Nō te Atua ia i pērā ai. Tē tau meitaki āina tō mātou manako? Nō kōtou ia i pērā ai. 
2CO.5.14	Nā te aro'a 'oki o te Mesia i 'akanauru i a mātou. Kua pāpū meitaki tikāi 'oki i a mātou ē, i mate tēta'i tangata nō te kātoatoa, nō reira 'oki i mate ei te kātoatoa. 
2CO.5.15	Ē i mate 'oki aia nō te kātoatoa, kia kore te aronga e ora ra e ora nō rātou 'ua'orāi, nōna rā tei mate ē tei 'akatū'ia nō rātou.
2CO.5.16	Mei tēianei atu i reira, kāre mātou e 'ārite manako tangata 'ua i te tū o tēta'i 'ua atu tangata; mei te mea ē, kua 'ārite manako tangata 'ua ana mātou i te Mesia, kāre mātou e 'akapērā 'aka'ou ana i tēianei. 
2CO.5.17	Nō reira, mē tei roto te tangata i te Mesia ra, kua riro ia 'ei tangata 'ōu; kua kore 'oki te au mea ta'ito ra, inā, kua riro te au mea rava rāi 'ei au mea 'ōu. 
2CO.5.18	Nō kō mai tēia au mea kātoatoa i te Atua tei 'aka'au i a tātou ki aia 'ua'orāi nā roto mai i te Mesia, ē kua tuku mai aia i te 'anga'anga 'aka'au ki a mātou nei. 
2CO.5.19	Ko te Atua 'oki tei 'aka'au nā roto i te Mesia i te tangata rava rāi ki aia 'ua'orāi, ma te kore aia e 'akamou i tō rātou au tārevakē i mua i aia. Ē kua tuku mai aia i te karere o te 'aka'au ki a mātou.
2CO.5.20	I riro mai ei mātou nei 'ei au mata nā te Mesia, mei te mea atura ē, tē 'akamāro'iro'i nei te Atua i a kōtou nā roto atu i a mātou nei. Nō te Mesia 'oki mātou e pati 'akatenga atu nei i a kōtou: e 'aka'ongi kōtou i a kōtou ki te Atua. 
2CO.5.21	Nō tātou 'oki i 'akariro ei te Atua i te Mesia, te tangata 'arakore, 'ei tangata 'ara, kia riro tātou nā roto i te Mesia 'ei aronga 'akatikatika'ia i mua i te Atua.
2CO.6.1	Ko mātou, i reira, tē 'anga'anga kāpiti nei mātou ma te Atua. Kua 'āriki kōtou i te aro'a 'ua o te Atua. Ē nō reira, tē pati 'akatenga atu nei mātou ki a kōtou ē, auraka te reira kia riro 'ei mea pu'apingakore. 
2CO.6.2	E 'akama'ara i tāna i karanga ra ē,
2CO.6.2	“Kua 'akarongo au i a koe i te tuātau tau ra,
2CO.6.2	ē kua tauturu atu au i a koe i te rā o te rāvenga ora.”
2CO.6.2	Inā, tēia taua tuātau tau rava nei, ē tēia taua rā o te rāvenga ora nei.
2CO.6.3	Kāre 'oki mātou e tuku ana i tēta'i 'ua atu tūrori'anga ki te tangata, ko te 'akakino'ia ā'ea tō mātou nei tao'onga. 
2CO.6.4	Inārā, tē 'akakitekite pāpū 'ua nei mātou i a mātou 'ua'orāi nā roto i te au mea rava rāi ē, 'e au tāvini mātou nō te Atua ma te 'akakoromaki mārie tikāi. Koia 'oki, i te tīnaimate, te au tū apiapi ē te au tūmatetenga; 
2CO.6.5	te pāpā'anga'ia, te tāpeka'anga'ia ē te kōnoninoni pū 'ua'anga'ia; te 'anga'anga ma'ata, te ngere'angā moe ē te 'akakore'angā kai. 
2CO.6.6	Pērā katoa, te karape ē te 'apakore o tō mātou 'akakoro'anga; te 'akakoromaki'anga roa ē te tū tākinga meitaki; te 'apinga aro'a a te Vaerua Tapu ē te aro'a pikika'akore; 
2CO.6.7	te karere o te tuatua mou ē te mana o te Atua. Ko te tuatua tika tā mātou tao'onga tamaki i te rima katau ē te rima kaui. 
2CO.6.8	Kua 'akangāteitei'ia mātou ē kua tā'akamā'ia; 'e rongo kino tō mātou ē te rongo meitaki katoa. Kua karanga'ia mātou ē, 'e aronga pikika'a, inārā, 'e aronga tuatua mou tikāi mātou. 
2CO.6.9	'E aronga mātou kāre tākiri i kitea, kua kitea meitaki'ia rā e te kātoatoa. 'E aronga mātou mei te mea ē tē mate nei, ē inā, tē ora nei rāi mātou. 'E aronga mātou tē 'akautunga'ia nei, kāre rā i tāmate rava'ia. 
2CO.6.10	'E aronga mātou tē auē nei, kāre rā i tīvata i te rekareka. 'E aronga mātou tē puta'ua nei, inārā, tē 'akariro nei mātou i te tangata 'e mānganui 'ei 'apinga nui. 'E aronga mātou kāre ō mātou 'apinga, inārā, tei a mātou te au mea kātoatoa nei.
2CO.6.11	Tē mā'eu'eu nei tō mātou va'a ē tē mā'ora'ora 'ua nei tō mātou ngākau ki a kōtou, e tō Kōrīnētia ē! 
2CO.6.12	Kāre kōtou i 'akakena'ia e mātou, kua 'akakena'ia rā kōtou e tō kōtou 'ua'orāi ngākau. 
2CO.6.13	Ē tēianei, tē tuatua atu nei au ki a kōtou mei te metua ki tāna tamariki ē, e 'akama'ora katoa mai kōtou i tō kōtou ngākau ki a mātou, mei a mātou ki a kōtou na.
2CO.6.14	Auraka kōtou e kāpiti'ia atu ki te aronga 'akarongokore; kāre kōtou e 'āiteite ana. 'E a'a tō te tuatua tika tau'anga kite tuatua tikakore? 'E a'a tō te mārama piri'anga ki te pōiri? 
2CO.6.15	'E a'a te mareka'anga o te Mesia ki a Bēliala, koia te Tiāporo? Ē 'e a'a tō te tangata 'akarongo ra tu'anga ki te tangata 'akarongokore? 
2CO.6.16	'E a'a te mea o te nao o te Atua i 'āite ki te au 'ītoro? Ko tātou 'oki te nao o te Atua ora ra; mei tā te Atua i karanga maira:
2CO.6.16	“E no'o tikāi au i roto i a rātou,
2CO.6.16	ē e 'ā'āere au i rotopū i a rātou,
2CO.6.16	ē 'ei Atua au nō rātou
2CO.6.16	ē 'ei 'iti tangata rātou nōku.”
2CO.6.17	“E 'aere kē atu kōtou mei rotopū mai i a rātou
2CO.6.17	ē e 'akatakakē i a kōtou.
2CO.6.17	Auraka e 'āmiri 'ua atu i te mea mā kore ra,
2CO.6.17	ē nāku e 'āriki atu i a kōtou.”
2CO.6.18	“'Ei Metua au nō kōtou,
2CO.6.18	ē 'ei tamariki tamāroa ē te tamā'ine kōtou nāku,
2CO.6.18	tē tuatua maira te 'Atu Mana Kātoatoa ra.”
2CO.7.1	Nō te mea 'oki ē, tei a tātou nei tēia au papa'u'anga nei, e aku au 'akaperepere, e tāmā ana tātou i a tātou 'ua'orāi mei te au mea rava rāi e tāvi'ivi'i ana i te kōpapa ē te vaerua, ma te 'aka'ope mārie i tō tātou 'ua'orāi 'akatapu'anga'ia nā roto i te mataku'anga i te Atua.
2CO.7.2	E 'āriki mai i a mātou ki roto i tō kōtou au ngākau. Kāre rava ā mātou tangata i tākinokino ana, kāre rava ā mātou tangata i tātipakē ana, ē kāre rava ā mātou tangata i tā'anga'anga pikika'a ana. 
2CO.7.3	Kāre tēia e karanga atu nei au ē tē 'aka'apa nei i a kōtou; i tuatua ana 'oki au i mua ana ē, tei roto kōtou i tō mātou ngākau. Mē tē ora nei tātou, mē tē mate nei tātou, tē kāpiti'ia nei rā tātou. 
2CO.7.4	Tē mā'ora'ora tikāi nei tōku ngākau ki a kōtou, ē, 'e 'akaparau'anga ma'ata tōku i a kōtou. I roto i tō mātou au manamanatā rava rāi, kua kī tikāi au i te pūma'ana, ē kāre 'e 'openga'anga i tōku nei rekareka.
2CO.7.6	Ko te Atua rā, ko tei 'akapūma'ana i te aronga ngākau paruparu ra, kua 'akapūma'ana mai i a mātou nā roto i te tae'anga mai o Tito ra. 
2CO.7.7	Kāre 'oki ē nō tōna tae'anga mai anake, māri katoa rā, nō te pūma'ana tā kōtou i 'ōronga atu ki aia. Kua 'akakite mai aia ki a mātou i te ra'i o tō kōtou 'inangaro mai i āku, tō kōtou tangi ma'ata ē tō kōtou umuumu'anga ma'ata i te pāruru mai i āku. Nō reira, i ma'ata rava atu ei tōku rekareka.
2CO.7.8	Mei te mea 'oki ē, kua 'akaauē au i a kōtou nō tāku leta i tātā atuna, kāre au ē tē manatā ra i te reira. Tē kite nei au ē, kua 'akaauē tāku leta i a kōtou nō tēta'i tuātau poto 'ua ra. 
2CO.7.9	Tē mareka nei rā au i tēianei, kāre nō te mea ē, kua 'akaauē au i a kōtou, nō te mea rā ē, kua riro tō kōtou auē'anga 'ei rāvenga kia 'akatūkē'ia tō kōtou ngākau. I auē 'oki kōtou i tō te Atua ra anoano, ē nō reira, kāre rava kōtou 'e kino i a mātou. 
2CO.7.10	E 'akatūkē 'oki te auē'anga i tō kōtou ngākau i tō te Atua ra anoano kia rauka te ora, ē kāre te reira e tatarā'ara'ia. Ko te auē rā o tēianei ao, e 'akatupu ia i te mate. 
2CO.7.11	Ka 'ākara na 'oki ki tā te auē'anga i 'akatupu i roto i a kōtou na i tō te Atua ra anoano: koia 'oki, tō kōtou tū 'inangaro tāmou mārie; te aruaru ma'ata i te 'akati'amā i a kōtou 'ua'orāi; te kinokino ngākau, te vai mātakutaku'anga, te 'inangaro mai i āku, te umuumu'anga ma'ata i te pāruru mai i āku, ē te vai te'ate'amamao 'ua'anga i te 'akautunga'anga atu i te au rave 'ara. Kua 'akaāri 'ua mai kōtou ē, kua 'apakore kōtou i ēia mea katoa nei.
2CO.7.12	Mei te mea ē, kua tātā atu au ki a kōtou na, kāre ē nō te tangata tei rave i te kino, mē kāre nō tei tākinga kino'ia ra, māri rā, nō te 'akamārama atu ki a kōtou 'ua'orāi i mua i te aroaro o te Atua ra i tō kōtou 'inangaro tāmou mārie mai ki a mātou. 
2CO.7.13	Ē nō reira, kua pūma'ana'ia ē kua 'akamāro'iro'i'ia mātou.
2CO.7.13	Kāpiti atu ki tēia pūma'ana nei, kua pingapingareka tikāi mātou i te kite'anga i te rekareka o Tito, nō te mea, kua 'akamarū mai kōtou kātoatoa i tōna ngākau. 
2CO.7.14	Mē kua 'akapa'apa'a atu ana 'oki au i a kōtou ki aia, kāre au i tā'akamā'ia mai, inārā, mei te au mea rava rāi tā mātou i 'akakite atu ki a kōtou na ē, 'e tuatua mou, pērā katoa tā mātou 'akapa'apa'a'anga atu i a kōtou ki a Tito ra, kua riro ia 'ei tuatua mou. 
2CO.7.15	Ē tē ma'ata rava nei tōna tangi ngākau i a kōtou, mē mā'ara'ara aia i tō kōtou kātoatoa na tū kauraro, ē te 'āriki'anga mai kōtou i aia ma te mataku ē te rūtetetete. 
2CO.7.16	Tē rekareka ma'ata nei au, i te mea ē, kua tika rava tōku 'irinaki'anga i a kōtou na.
2CO.8.2	Koia 'oki, i roto i tō rātou no'o'anga ki roto i te tīnaimate ma'ata, kua ra'i rava tō rātou rekareka, ē kua 'akaāri mai tō rātou ngere puta'ua i te 'ō'onu ma'ata o tō rātou ngākau 'ōronga. 
2CO.8.3	Ē kua 'ōronga rātou i tei rauka i a rātou. Ē ko au 'oki te kite ē, kua 'ōronga ma'ata 'ua atu rāi rātou ma te ngākau tae. 
2CO.8.4	Kua pati raurau mai rātou ki a mātou i te tika'anga kia piri atu rātou ki te tauturu i te aronga tapu ra. 
2CO.8.5	Kāre ko tēia tei manako'ia e mātou. Kua nā mua rā rātou i te 'ōronga i a rātou 'ua'orāi ki te 'Atu, ē i reira, nō te anoano 'oki o te Atua ki a mātou katoa. 
2CO.8.6	Nō reira, kua 'akamāro'iro'i atu mātou i a Tito, mei tāna i 'akamata i tēia 'anga'anga aro'a i rotopū i a kōtou na i muatangāna, kia 'akaoti katoa aia i te reira. 
2CO.8.7	Inā, mei a kōtou 'e meitaki rava atu i te au mea rava rāi, koia 'oki: te 'irinaki'anga, te va'a tūkatau, te pakari, te tūranga māro'iro'i tikāi ē tō kōtou aro'a ki a mātou, kia meitaki rava atu rāi kōtou i tēia 'anga'anga aro'a ra.
2CO.8.8	Kāre tāku tuatua 'e 'akaue'anga ki a kōtou. Tē tīmata nei rā au i te tika'anga tikāi o tō kōtou aro'a nā roto i te 'aka'āite'anga ki te māro'iro'i o ēta'i kē ra. 
2CO.8.9	Kua nakiro 'oki kōtou i te aro'a o tō tātou 'Atu ko Iēsū Mesia. 'E 'apinga nui 'oki aia, nō kōtou rā i 'akariro'ia ai aia 'ei 'apingakore, kia riro mai kōtou 'ei aronga 'apinga nui nā roto i tōna tū puta'ua.
2CO.8.10	Tēia 'oki tōku manako i tēia mea nei: ko kōtou 'oki te mōmua, kāre ē nō te rave i tēia 'akakoro'anga 'ua, māri katoa nō te 'akate'ate'amamao'anga i te reira i tēia mata'iti i topa ake nei. 
2CO.8.11	'E mea meitaki i a kōtou kia 'akaoti kōtou i tēianei i tā kōtou 'anga'anga. Mei tei umuumu pakari'ia e kōtou i te 'akate'ate'amamao, kia pērā katoa kōtou i te 'akaoti'anga i te reira ki tā kōtou ka rauka mai. 
2CO.8.12	Mē tē vai ra te umuumu'anga ra, ka 'āriki'ia mai e te Atua tā te tangata ka rauka mai, ē kāre i tei kore i rauka mai i aia ra.
2CO.8.13	Kāre 'oki mei te mea ē, tē tāmāmā ra kōtou i tēta'i pae ē tē 'akateima'a ra i a kōtou 'ua'orāi; kia 'āiteite rā. 
2CO.8.14	Kia riro tā kōtou raurau 'apinga i tēianei 'ei tauturu atu i te aronga tei ngere, ē ka riro tā rātou raurau 'apinga 'ei tauturu mai i a kōtou mē ngere kōtou, kua 'āiteite i reira. 
2CO.8.15	Mei tei tātā'ia ra ē, “Ko te tangata tei ma'ata tāna i ko'i ra, kāre i ma'ata rava tāna, ko te tangata rā tei meangiti tāna i ko'i ra, kāre i iti rava tāna.”
2CO.8.16	Kia 'akameitaki'ia ra te Atua ko tei tuku i tāna tūranga māro'iro'i ki roto i te ngākau o Tito nō kōtou na. 
2CO.8.17	Kua 'āriki mai aia i tā mātou pati'anga 'akatenga, ē nō tōna tūranga māro'iro'i tikāi, nāna 'ua'orāi i manako kia 'aere atu aia ki a kōtou na. 
2CO.8.18	Tē tono kāpiti atu nei mātou i a Tito rāua ko te taeake tei pa'apa'a'ia nō tāna 'anga'anga 'ēvangelia e kako rava ake te au 'ēkālēsia katoa ra. 
2CO.8.19	Kāre rā ē, ko te reira anake 'ua, kua 'iki katoa'ia aia e te au 'ēkālēsia kia tere kāpipiti mātou nō tēia 'anga'anga aro'a tā mātou e rave nei nō te kakā o te 'Atu ē nō te 'akaāri atu i tō mātou ngākau mā'ora'ora.
2CO.8.20	Tē matakite nei 'oki mātou ko te 'aka'apa mai ā'ea tēta'i tangata i a mātou nō tā mātou 'akatere'anga i tēia 'apinga aro'a ma'ata tikāi. 
2CO.8.21	Nō te mea, tē umuumu nei mātou i te mea tika tikāi, auraka 'oki ki mua i te 'Atu anake, ki mua katoa rā i te tangata nei.
2CO.8.22	Tē tono kāpiti katoa nei mātou mā rāua i tō mātou taeake tei kite putuputu'ia e mātou tōna tūranga māro'iro'i tikāi i te au mea rava rāi. Inārā, i tēianei kua ma'ata atu tōna māro'iro'i, nō te mea, kua pakari tikāi tōna 'irinaki'anga i a kōtou. 
2CO.8.23	Kāreka a Tito ra, ko tōku ia 'oa ē te tauturu 'anga'anga nō kōtou na. Ē ko tō mātou au taeake ra, 'e au mata rātou nō te au 'ēkālēsia, ē 'e kakā rātou nō te Mesia. 
2CO.8.24	Nō reira, e 'akapāpū ki a rātou ē ki te au 'ēkālēsia i tō kōtou aro'a ē tā mātou pa'apa'a'anga i a kōtou.
2CO.9.1	Ē kāre 'oki i te mea tau kia tātā 'aka'ou atu au ki a kōtou nō runga i te 'anga'anga tauturu i te aronga tapu, 
2CO.9.2	nō te mea, tē nakiro nei au i tō kōtou ngākau mā'ora'ora, ē tē 'akapa'apa'a nei au i a kōtou nō te reira ki tō Mākedōnia nei i te nā kō'anga ē, “Kua te'ate'amamao takere tō Ākaia mei tēia mata'iti i topa ake nei.” Ē nā tō kōtou tūranga māro'iro'i i 'akatupu i te māro'iro'i ki te ma'ata'anga o rātou. 
2CO.9.3	Tē tono atu nei au i te au taeake, kia kore e riro tā mātou pa'apa'a'anga i a kōtou nō tēia 'anga'anga nei 'ei mea pu'apingakore. Kia te'ate'amamao rāi kōtou mei tāku i 'akakite ake nei. 
2CO.9.4	Mē ka āru mai tō Mākedōnia i āku, ē mē kite rātou ē kāre kōtou i te'ate'amamao, ka 'akamā mātou, nō te mea, kua pāpū tikāi i a mātou. Ka ma'ata rava atura tō kōtou 'akamā! 
2CO.9.5	Nō reira, kua manako au ē, 'e mea tau i te pati 'akatenga atu i te au taeake kia nā mua rāi rātou i āku i te 'aere atu ki a kōtou na ē te 'akate'ate'amamao i te 'apinga 'ōronga tā kōtou i papa'u takere maira. I reira, ka papa taua 'apinga 'ōronga ra 'ei 'apinga aro'a tikāi, 'eia'a rā mei tēta'i 'apinga mārō'ia.
2CO.9.6	E ma'ara ē, ko te rūrū ma te karapi'i ra ka kokoti ia i te 'ua meangiti ra, ko te rūrū rā ma te karapi'ikore ka kokoti ia i te 'ua ma'ata ra. 
2CO.9.7	E 'ōronga atu te tangata tātakita'i i tāna i 'akataka i roto i tōna ngākau, 'eia'a ma te auē ngākau, mē kāre, nō te mea ē i mārō'ia. E mareka mai 'oki te Atua i te tangata tei 'ōronga ma te rekareka. 
2CO.9.8	Ē ka tika i te Atua i te 'akama'ata rava atu i te au mea meitaki katoa nā kōtou, kia rava te au mea i umuumu'ia ra nā kōtou 'ua'orāi i te au tuātau rava rāi ē kia toe rāi nā kōtou nō te au 'anga'anga mēmeitaki katoa ra, 
2CO.9.9	mei tei tātā'ia ra ē,
2CO.9.9	“Kua tu'a mārie aia i tāna, kua 'ōronga nā te aronga puta'ua,
2CO.9.9	ka vai rāi tōna tākinga meitaki e tuātau 'ua atu.”
2CO.9.11	Kua ra'i te au mea katoa nei ki a kōtou kia 'ōronga atu kōtou ma te ngākau tae. Tā kōtou e 'ōronga atu nā roto i a mātou nei ka riro 'ei 'akameitaki'anga i te Atua. 
2CO.9.12	Nō te mea, ko te rave i tēia 'anga'anga aro'a, ka 'ōronga ia te reira ki te aronga tapu i te au mea tā rātou i ngere, ē ka riro katoa te reira 'ei tumu nō te au 'akameitaki'anga 'e mānganui i te Atua. 
2CO.9.13	Nā roto 'oki i tēia 'akairo o tā kōtou tauturu, ka 'akakakā'ia te Atua e te aronga tei 'āriki i te reira nō tō kōtou kauraro mārie'anga i te 'ēvangelia o te Mesia i mouria e kōtou na, ē nō tō kōtou ngākau 'ōronga i te piri'anga atu ki a rātou ē ki te kātoatoa. 
2CO.9.14	Ē ka pure 'oki rātou i a kōtou nō tō rātou 'inangaro ma'ata i a kōtou nō te ra'i 'oki o te aro'a 'ua o te Atua i roto i a kōtou na. 
2CO.9.15	Kia 'akameitaki'ia te Atua nō tāna 'apinga aro'a tei kore e rauka kia tuatua'ia ra!
2CO.10.1	Ko au nei, ko Paulo tei tuatua'ia ē, “'E tū ā 'aka'aka tōna i mua i a kōtou na, kia kore rā aia i ko nā 'e tū ā raurau tōna,” tē tuku atu nei au i tēta'i pati'anga ki a kōtou i roto i te tū marū ē te ngākau meitaki tikāi o te Mesia ra. 
2CO.10.2	Ē ko tēia te pati'anga: mē tae atu au, auraka tei tupu kia riro 'ei raurau'anga atu nāku mei tāku e manako nei ki tēta'i pāpāki tangata na, tei manako i a mātou ē, tē tau nei tō mātou 'aerenga ki tō te tū tangata anake ra. 
2CO.10.3	Noa atu 'oki ē, tē ora nei mātou i te ora'anga tangata nei, kāre rā tā mātou tamaki'anga i te tamaki mei tā te tangata 'ua nei. 
2CO.10.4	Ko tā mātou au 'apinga tamaki, kāre tākiri te reira ē nā te tangata nei, 'e au mea mana rā rātou nō kō mai i te Atua nō te tākore atu i te au pūnanga ketaketa ra. 
2CO.10.5	Ka tākore tākiri 'oki mātou i te au taumārōrō'anga tuatua ra ē te au pāto'i'anga katoa ra tei ārairai mai i te kite i te Atua ra, ē ka 'akatuika'a mātou i te au manako rava rāi kia kauraro i te Mesia ra. 
2CO.10.6	Ka vave mātou i te 'akautunga atu i te au tū kaurarokore kātoatoa ra mē papa meitaki tikāi tō kōtou kauraro'anga.
2CO.10.7	E 'ākara kōtou i te tū tikāi o te au mea i mua i a kōtou. Mē tē manako pāpū ra tēta'i 'ua atu tangata ē nō te Mesia aia, e 'akama'ara katoa rāi aia ē mē nō te Mesia aia ra, nō te Mesia katoa rāi 'oki mātou. 
2CO.10.8	Noa atu 'oki ē, tē ma'ata ra pa'a tāku 'akaparau i te mana i 'ōronga'ia mai e te Atua, 'ei 'akapāpū kia meitaki kōtou, 'eia'a nō tē totō i a kōtou ki raro, kāre rava au e 'akamā i te reira. 
2CO.10.9	Kāre 'oki au e 'inangaro ana kia karanga'ia ē, tē tāmataku atu nei au i a kōtou ki tāku au leta. 
2CO.10.10	Mei tei karanga'ia 'oki e tēta'i pāpāki ē, “E teima'a ē te pakari tāna au leta, kāreka rā tōna tū tangata, 'e tū 'āpikepike 'ua ia, ē kāre 'e kai ō roto i tāna tuatua.” 
2CO.10.11	Kia 'akamanako rā tei pērā ra ē, ko tō mātou tū i roto i tā mātou au leta ra i a mātou e takakē ra, ko tō mātou tū tikāi ia mē tei mua a'o mātou i a kōtou.
2CO.10.12	Kāre 'oki mātou e tano kia 'akavā mātou i a mātou mei a rātou rāi, mē kāre ra, kia 'aka'āite i a mātou 'ua'orāi ki te aronga i 'akameitaki i a rātou 'ua'orāi. Tē 'akatano ra rātou i a rātou 'ua'orāi ki tō rātou 'ua'orāi vāito, ē tē 'aka'āite ra rātou i a rātou 'ua'orāi ki tō rātou 'ua'orāi tū. E nēneva tikāi rātou! 
2CO.10.13	Ko mātou nei rā, kāre mātou e 'akaparau atu ki va'o mai i te au mea tau; ka 'akaparau 'ua rā mātou i te vāito o te 'anga'anga tā te Atua i tuku mai ki a mātou, ē kua tae atu taua vāito ra ki a kōtou na. 
2CO.10.14	Kāre ē tē 'aere atu nei mātou ki va'o mai i taua vāito ra i tō mātou tae'anga atu ki a kōtou na, nō te mea, ko mātou te mōmua tei tae atu ki a kōtou na ma te 'ēvangelia o te Mesia ra. 
2CO.10.15	Kāre 'oki mātou i 'akaparau atu ki va'o mai i te mea tau, koia 'oki, i tā ēta'i kē ra 'anga'anga. Tēia rā tō mātou mānakonako'anga, mē kua tupu tō kōtou 'akarongo ki te ma'ata, kia ra'i atu rāi tā mātou 'anga'anga ki ō kōtou na mei tei tau i tō mātou vāito ra, 
2CO.10.16	'ei reira 'oki e rauka ai i a mātou i te tūtū 'aere i te 'ēvangelia ki te au ngā'i i kō rava atu i a kōtou na. Kāre 'oki mātou i reira e 'akaparau i te 'anga'anga tei oti takere i roto i tō tēta'i tangata kē ra vāito.
2CO.10.18	Nō te mea, kāre ē ko tei 'akameitaki i aia 'ua'orāi tei 'āriki'ia mai, ko tā te 'Atu rā e 'akameitaki.
2CO.11.1	Tē 'inangaro nei au kia 'akakoromaki mai ana kōtou i tōku mānga nēneva; e 'akakoromaki katoa mai i āku. 
2CO.11.2	Tē 'akaaro'a atu nei au i a kōtou i te 'akaaro'a Atua ra, nō te mea, nāku i momoko i a kōtou ki te Mesia ra mei te pāretēnia vi'ivi'ikore ra i tukuna'ia ki te tāne 'okota'i. 
2CO.11.3	Tē mataku nei rā au ko te arataki kē'ia tō kōtou ngākau mei te tū tāvaita'i mai ē te vi'ivi'ikore ki te Mesia mei a Eva i pikika'a'ia e te karape o te 'ōvī ra. 
2CO.11.4	Mē 'aere mai 'oki tēta'i tangata ma te tūtū 'aere i tēta'i Iēsū kē, tei kore i tūtū 'aere'ia e mātou; mē kāre, kua rauka mai i a kōtou mei taua tangata ra tēta'i vaerua kē kāre i rauka ana i a kōtou; mē kāre, tēta'i 'ēvangelia kē kāre i mouria ana e kōtou, tē 'akakoromaki mārie ra kōtou i aia.
2CO.11.5	Tē manako nei 'oki au ē, kāre rava au i ngere i tēta'i 'ua atu mea a taua au 'āpōsetolo tūkē rava atura. 
2CO.11.6	Mei te mea ē, e kamakura au i te tuatua, kāre rā au i kamakura i te kite. Kua 'akaāri pāpū tikāi 'oki mātou i te reira ki a kōtou nā roto i te au mea kātoatoa i te au 'ati'anga rava rāi.
2CO.11.7	Kua tūtū 'aere atu au i te 'ēvangelia a te Atua ki a kōtou na ma te tūtakikore. Kua tārevakē āina au i te tā'aka'aka'anga i āku 'ua'orāi kia 'akateitei'ia kōtou? 
2CO.11.8	Kua kainga'ia 'oki e au te au meitaki o te au 'ēkālēsia kē nō te rave i te 'anga'anga 'ēvangelia i rotopū i a kōtou na. 
2CO.11.9	I āku 'oki i no'o ki ō kōtou na ē tē ngere ra au, kāre rava au i 'akateia'a atu ana i tēta'i 'ua atu tangata. Nā te au taeake rā i 'aere mai ana nō Mākedōnia mai i turu mai i āku i taua ngere nōku ra. Kua matakite au ē ka matakite 'ua atu rāi au, auraka au kia riro 'ei 'apainga teia'a ki a kōtou na, noa atu ē 'e a'a te tū. 
2CO.11.10	Tēia te tuatua mou a te Mesia ra i roto i āku nei: kāre rava tēta'i tangata i roto i te au ngā'i rava rāi i Ākaia na e 'akakore i tēia 'akaparau'anga nāku. 
2CO.11.11	Nō te a'a ra? Kāre āina au i aro'a i a kōtou? Ko te Atua 'oki tei kite ē kua aro'a au i a kōtou.
2CO.11.12	Ko tāku e rave nei, ka rave 'ua atu rāi au 'ei 'akakore atu i te rāvenga a te aronga kimi rāvenga kia 'āiteite mai rātou mei a mātou katoa nei rāi te tū i roto i taua mea tā rātou e 'akaparau ra. 
2CO.11.13	Ko taua tū tangata ra, 'e au 'āpōsetolo pikika'a rātou, 'e aronga rave 'anga'anga tāpikipiki nā roto i te 'akatūtū'anga 'āpōsetolo i a rātou nā te Mesia. 
2CO.11.14	Kāre e pō'itirere! Ko Sātani 'ua'orāi 'oki tei 'akatūtū 'āngela i aia nō te mārama. 
2CO.11.15	'E mea ngō'ie i reira nō tōna au tāvini i te 'akatūtū tāvini i a rātou nō te tuatua tika. Tō rātou 'openga ka 'akatau'ia ia ki tā rātou au 'anga'anga.
2CO.11.16	Tē tuatua 'aka'ou atu nei au ē, auraka rava tēta'i tangata e manako i āku ē 'e nēneva. Mē kua pērā rā kōtou, e 'āriki mai i āku mei te nēneva rāi, kia 'akaparau iti 'ua ana au. 
2CO.11.17	Ko tēia tū 'akaparau 'oki tāku e tuatua atu nei, kāre au e tuatua ana mei tā te 'Atu e 'inangaro ra, mei tā te nēneva rā. 
2CO.11.18	Nō te mea rā ē, 'e mānganui tei 'akaparau i te au mea o tēianei ao, ka 'akaparau katoa rāi au. 
2CO.11.19	Nō tō kōtou tū pakari 'oki te 'akatika 'ua nei kōtou ki tā te nēneva. 
2CO.11.20	I te mea 'oki ē, tē 'akakoromaki ra kōtou kia tā'ao'ia e tēta'i, kia kainga'ia tō kōtou meitaki e tēta'i, kia 'aru'ia mai kōtou e tēta'i, kia 'akateitei tēta'i i aia 'ua'orāi, ē kia moto'ia mai 'oki tō kōtou mata e tēta'i. 
2CO.11.21	Tē 'akamā nei au i te karanga atu ē, kāre mātou i māro'iro'i i te 'akapērā!
2CO.11.21	Mei te mea rā ē, tē tau ra tā tēta'i 'akaparau'anga — 'e tuatua nēneva rāi tēia nāku — e tau katoa rāi kia 'akaparau au. 
2CO.11.22	'E Ngāti 'Ēbera āina rātou? Koia katoa au! 'E Ngāti Īserā'ela āina rātou? Koia katoa au! 'E 'uānga āina rātou nō Āberahāma? Koia katoa au! 
2CO.11.23	'E au tāvini āina rātou nō te Mesia? Tē tuatua nei au mei te nēneva rāi te tū. Ko au rāi te tāvini meitaki rava atu. 'E ra'i rava atu tāku 'anga'anga i rave, 'e ra'i rava atu tōku titiri'anga'ia ki roto i te 'are 'āuri, 'e ra'i rava atu tōku pāpā kāravarava'anga'ia, kua vaitata putuputu au ki te mate. 
2CO.11.24	E rima ōku pāpā'anga'ia e te Ngāti Iūda takitoru nga'uru mā iva i te pāpā'anga 'okota'i, 
2CO.11.25	e toru ōku pāpā'anga'ia ki te rākau, 'okota'i ōku pē'i'anga'ia ki te toka. E toru ōku ō'anga ki roto i te pararī'anga pa'ī, 'okota'i ōku pō ē 'okota'i ao i te pāpānu 'aere'anga nā te moana. 
2CO.11.26	'E mānganui ōku teretere'anga, 'e mānganui ōku mate i roto i te au kauvai, te mate nō kō mai i te 'ānana keiā, te mate nō kō mai i tōku 'ua'orāi 'iti tangata, te mate nō kō mai i te au 'ētene; te mate i roto i te 'ōire, te mate i te mētēpara, te mate i roto i te moana, te mate i rotopū i te au taeake pikika'a; 
2CO.11.27	te ro'iro'i 'anga'anga ē te 'ākia kōpapa, te putuputu i te ngere i te moe, te pongi ē te kakī vai, te 'akakore'angā kai 'e mānganui, te anu ē te kāka'u ravakore. 
2CO.11.28	Kāre 'oki ē, ko taua au mea i va'o anake 'ua ra. Ko tēia apiapi rā i roto i āku i te rā tātakita'i, ko te kimi'anga i te meitaki nō te au 'ēkālēsia kātoatoa ra. 
2CO.11.29	Ko 'ai tei paruparu, ē kāre katoa au i paruparu? Ko 'ai tei tūrori, ē kāre tōku ngākau i kā?
2CO.11.30	Mē 'inangaro'ia au kia 'akaparau, ka 'akaparau au i te au mea tei 'akaāri mai i tōku nei paruparu. 
2CO.11.31	Ko te Atua ē te Metua o te 'Atu ra ko Iēsū — tei aia te 'akameitaki'anga mutukore ra! — tei nakiro ē kāre au i pikika'a. 
2CO.11.32	I āku i Dāmāseko ra, nā te tūtara o te ariki ra ko Āreta i tuku i te tiaki i taua 'ōire ra 'ei 'opu i āku; 
2CO.11.33	inārā, i tuku'ia au i roto i tēta'i tāpora ma'atama'ata ki raro nā te pae patu nā roto i tēta'i māramarama, e ora atura au mei tōna rima.
2CO.12.1	Kia 'akaparau 'ua atu rāi au 'e tikāi. Noa atu 'oki ē, kāre 'e pu'apinga e rauka mai, ka 'akakite atu rāi au i te au 'ōrama ē te au tuatua 'e'eu'ia nō kō mai i te 'Atu ra. 
2CO.12.2	Kua kite au i tēta'i tangata i roto i te Mesia tei 'apai rava atu'ia e ta'i nga'uru mā 'ā mata'iti i topa ake nei ki runga i te rangi tuatoru ra. Kāre rā au i kite ē, mē i roto ia i te kōpapa, mē i va'o ia i te kōpapa, ko te Atua 'ua tei kite. 
2CO.12.3+2CO.12.4	Kua kite rā au ē, kua 'apaina'ia taua tangata ra ki Pārataito. Kāre rā au i kite ē, mē i roto ia i te kōpapa, mē i va'o ia i te kōpapa, ko te Atua 'ua tei kite. Ē kua 'akarongo aia i te au tuatua i reira tei kore e rauka kia tuatua'ia ra ē tei kore rava te tangata e 'akatika'ia kia tuatua. 
2CO.12.5	Ka 'akaparau rāi au i taua tū tangata ra, kāre rā au e 'akaparau i āku 'ua'orāi, māri rā, i te au mea tei 'akaāri mai i tōku nei tū paruparu. 
2CO.12.6	Nāringa au i 'inangaro i te 'akaparau, kāre au i te nēneva i reira, nō te mea, tē 'akakite 'ua nei au i te tuatua mou. Kāre rā au e 'akapērā, kia kore rava tēta'i tangata e manako teitei atu i āku i tāna i kite mai i āku nei, ē tāna i 'akarongo mei konei atu i āku.
2CO.12.7	Ē kia kore e ma'atama'ata tōku ūpoko nō te tū pāpānunui o te au tuatua tei 'e'eu'ia mai ki āku nei, kua tukuna'ia mai tēta'i tara ki roto i tōku kōpapa nei, 'e karere ia nā Sātani 'ei pāpā mai i āku, ē 'ei 'akapāpū mai ē, auraka au kia ūpoko ma'atama'ata. 
2CO.12.8	Ē e toru ōku pati 'akatenga'anga ki te 'Atu i taua mea ra kia 'akaātea atu aia i te reira. 
2CO.12.9	Ē kua 'akakite mai rā aia ki āku ē, “Ko tōku nei aro'a 'ua ka rava 'ua ia nō'ou. Nā roto 'oki i tō'ou paruparu e kitea meitaki'ia ai tōku nei ririnui.” Ē tēianei, 'e mea rekareka ma'ata rava nāku i te 'akaparau 'ua i tōku nei paruparu, kia no'o mārie mai te mana ririnui o te Mesia i runga i āku nei. 
2CO.12.10	Nō reira, nō te Mesia ra 'oki i mareka ai au i te au tū paruparu, te au 'akakino'anga, te au ngere'anga, te au tākinga kino'anga'ia ē te au tūmatetenga; nō te mea, mē paruparu au ra, tē ririnui tikāi ra au i reira.
2CO.12.11	Kua riro au mei te nēneva rāi te tū! Nā kōtou 'ua'orāi i mārō mai i āku kia 'akapērā au. Te tika'anga 'oki, kia 'akameitaki'ia au e kōtou na. Kāre rava 'oki au i ngere i tēta'i mea a taua au 'āpōsetolo tūkē rava atura, noa atu 'oki ē, 'e pu'apingakore 'ua rāi au nei. 
2CO.12.12	Kua 'akaāri'ia ma te mou mārie tikāi i rotopū i a kōtou na te au 'akairo o te 'āpōsetolo tika tikāi, koia 'oki, te au 'akairo vāvāria, te au rāvenga ūmeremere ē te au 'anga'anga mana ma'ata. 
2CO.12.13	'E a'a 'oki kōtou i manako ei ē, 'e iti ake kōtou i te au 'ēkālēsia kē? Pēnei ake, kāre au i 'akateia'a i a kōtou? E 'akakore mai kōtou i taua tārevakē nōku ra.
2CO.12.14	Inā, ko te toru tēia o tōku vave'anga i te 'aere atu ki a kōtou na, ē kāre rāi au e 'akateia'a i a kōtou. Nō te mea, kāre au ē tē umuumu ra i tā kōtou, ko kōtou 'ua'orāi rā! Kāre 'oki e tau kia 'akaputuputu te tamariki nā te metua, ko te metua rā kia turu ia i te tamariki. 
2CO.12.15	'E mea rekareka ma'ata rava nāku kia pou rava tōku meitaki ē tōku māro'iro'i katoa nō kōtou. Iti 'ua rāi āina tō kōtou aro'a mai i āku nō te ra'i o tōku aro'a i a kōtou?
2CO.12.16	Noa atu rā ē, kāre au i 'akateia'a i a kōtou, kua karanga rā ēta'i ē, nō tōku kāraperape i rauka ai kōtou i āku nā roto i te tāpikipiki. 
2CO.12.17	'E meitaki āina tōku i rauka ana nō ko nā mai i a kōtou nā roto i tēta'i o ngā tangata tāku i unga atu ki a kōtou na? 
2CO.12.18	Kua pati 'akatenga atu au i a Tito kia 'aere atu ki a kōtou na ma te unga atu i tō mātou taeake kia āru katoa atu i aia. Tē rauka mai āina i a Tito te meitaki nō ko nā mai i a kōtou na? Kāre āina māua i 'ā'āere ma te vaerua 'okota'i ē te āru i te rua tapuae 'okota'i?
2CO.12.19	Tē manako āina kōtou ē, tē pāruru 'ua nei mātou i a mātou 'ua'orāi i mua i a kōtou? Tē tuatua nei mātou i mua i te aroaro o te Atua mei tā te Mesia i 'inangaro ra. Ē te au mea kātoatoa tā mātou e rave nei, e aku au 'akaperepere ē, i rave'ia te reira nō tō kōtou meitaki rāi. 
2CO.12.20	Tē mataku nei rā au mē tae atu au ki a kōtou na, kāre kōtou i tau ki te tū tāku tikāi e 'inangaro ra, ē kāre katoa au i tau ki te tū tā kōtou tikāi e 'inangaro ra. Pēnei ake tē vai ra rāi te taumārō, te vare'ae, te riri 'oto'oto, te kimi pu'apinga nōna 'ua'orāi, te tuatua 'akakino, te uruto'e, te 'akateitei i aia 'ua'orāi ē te 'ōrure'au. 
2CO.12.21	Tē mataku katoa nei rāi au ko te tā'aka'aka'ia mai au e taku Atua i mua i a kōtou, mē tae 'aka'ou atu au ki a kōtou na; ē ka auē au i te tangata 'e mānganui tei 'ara ana ē kāre i tatarā'ara i te 'anga'anga vi'ivi'i, te 'akaturi ē te kanga taukore i rave'ia e rātou ra.
2CO.13.2	I te rua o tōku no'o'anga ki ō kōtou na, kua 'akamatakite takere atuna au i te aronga tei 'ara takere ana ē te kātoatoa rava; ē tē tā'oki 'aka'ou atu nei au i te reira, i āku kāre i ko nā ra: kia tae 'aka'ou atu au ra, kāre 'ua au e 'akaperepere atu i a rātou, 
2CO.13.3	nō te mea, tē umuumu maina kōtou i tēta'i 'akairo 'ei 'akapāpū ē, tē tuatua nei te Mesia nā roto i āku nei. Kāre 'oki aia i te paruparu i tāna rāvenga i rotopū i a kōtou na, 'e ririnui rā aia i roto i a kōtou na. 
2CO.13.4	I 'akasātauro'ia 'oki aia i roto i te paruparu, tē ora nei rā aia i roto i te mana ririnui o te Atua. Mei te reira katoa mātou i te paruparu i roto i aia, tē ora nei rā mātou ma ia katoa i roto i te ririnui o te Atua i rotopū i a kōtou na.
2CO.13.5	E tīmata ana i a kōtou 'ua'orāi, mē tei roto rāi kōtou i te 'akarongo; e tā'ē'ē ana i a kōtou 'ua'orāi. Kāre āinei kōtou e kite ē, tei roto te Mesia a Iēsū i a kōtou na? Kia kore rā kōtou e kite i te reira, kua topa i a kōtou i te tā'ē'ē'anga. 
2CO.13.6	Ē tē 'irinaki nei au ē, ka kite kōtou ē, kāre mātou i topa i te tā'ē'ē'anga. 
2CO.13.7	Ē tēianei, tē pure nei mātou ki te Atua kia kore rava kōtou e rave i tēta'i 'ua atu mea kino. Kāre ē, kia kite te tangata ē kua 'autū mātou i te tā'ē'ē'anga, kia rave rā kōtou i te meitaki, noa atu ē, kua 'ākara'anga topa mātou i te tā'ē'ē'anga. 
2CO.13.8	Kāre rava tēta'i 'ua atu mea e rauka i a mātou kia rave 'ei pāto'i atu i te tuatua mou, 'ei tauturu atu rā i te reira. 
2CO.13.9	Tē rekareka nei mātou mē paruparu mātou ē te māro'iro'i ra kōtou. Ē tē pure nei mātou kia tiratiratū tikāi kōtou. 
2CO.13.10	Ko tēia 'oki te tumu i tātā atu ei au i ēia mea nei, i āku i te ātea kē mei a kōtou na, koia 'oki: kia tae atu au ra, kāre au e pāpā pakari atu i a kōtou ki te mana tā te 'Atu i 'ōronga mai ki āku nei, 'e mana 'oki kia meitaki kōtou, auraka kia kino ma'ata kōtou.
2CO.13.11	'Ei tā'openga, e aku au taeake, kia orana. Kia tiratiratū, e 'āriki mai i tāku pati'anga, e tā'okota'i te manako, ē e no'o ma te 'au. Ē kia no'o rāi te Atua o te aro'a ē te 'au ki rotopū i a kōtou.
2CO.13.12	E aro'a kōtou tēta'i ki tēta'i ki te 'ongi tapu ra. 
2CO.13.13	Tē aro'a atu nei te aronga tapu rava rāi i a kōtou.
2CO.13.14	'Ei a kōtou kātoatoa na te aro'a 'ua o te 'Atu ra ko Iēsū Mesia, ē te 'inangaro o te Atua, ē te tā'okota'i'anga o te Vaerua Tapu.
GAL.1.1	Ko au, ko Paulo, 'e 'āpōsetolo, kāre rā i 'iki'ia e te tangata nei, ē kāre katoa i 'akataka'ia e te tangata nei, nā Iēsū Mesia rā ē te Atua Metua ko tei 'akatū i a Iēsū mei te mate maira. 
GAL.1.2	Ko au ē te au taeake rava rāi i āku nei, tē tātā atu nei mātou ki te au 'ēkālēsia i Gālātia na.
GAL.1.3	'Ei a kōtou te aro'a 'ua ē te 'au nō kō mai i te Atua tō tātou Metua ē te 'Atu ko Iēsū Mesia, 
GAL.1.4	ko tei 'ōronga mai i aia 'ua'orāi nō tā tātou au 'ara, kia 'akaora mai i a tātou mei roto mai i tēianei ao kino, kia tau ki te anoano o te Atua tō tātou Metua. 
GAL.1.5	'Ei aia te kakā e tuātatau 'ua atu. Āmene.
GAL.1.6	Te pō'itirere nei au ē, kua 'akaruke vave 'ua kōtou i tei kāpiki i a kōtou nā roto i te aro'a 'ua o te Mesia, ē kua āru kōtou i tēta'i 'ēvangelia kē. 
GAL.1.7	Kāre 'e 'ēvangelia kē atu! Tē vai nei rā ēta'i aronga tei 'akapekapeka ki a kōtou ē tei umuumu i te 'akatūkē i te 'ēvangelia a te Mesia ra. 
GAL.1.8	Mei te mea 'oki ē, ko mātou, mē kāre ko tēta'i 'āngela nō te rangi mai, te ka ako atu i tēta'i 'ēvangelia kē, kāre mei tei ako'ia atu ki a kōtou e mātou nei, kia tauma'a'ia aia. 
GAL.1.9	Mei tā mātou rāi 'oki i 'akakite atu ana ē te tā'oki 'aka'ou atu nei au i tēianei: Mē ako atu tēta'i tangata ki a kōtou i tēta'i 'ēvangelia kē, kāre mei tei 'āriki'ia mai ana e kōtou, kia tauma'a'ia aia.
GAL.1.10	Ko te tangata āinei tāku e kauraro i tēianei, mē ko te Atua? Tē 'akarekareka 'ua āinei au i te tangata? Mei te mea ē, tē 'akarekareka 'ua nei au i te tangata, kāre ia au i te tāvini nō te Mesia ra.
GAL.1.11	E te au taeake ē, tē 'inangaro nei 'oki au kia kite pāpū kōtou ē, ko te 'ēvangelia tei ako'ia atu e au, kāre ia i tā te tangata nei. 
GAL.1.12	Kāre 'oki au i 'āriki i te reira nō kō mai i te tangata, kāre katoa au i 'āpi'i'ia mai, kua rauka rā nā roto i te tuatua 'e'eu'ia e Iēsū Mesia ra.
GAL.1.14	'E meitaki 'oki tōku i te 'ākono i te au peu Ngāti Iūda i te ma'ata'anga o tōku 'ua'orāi uki, ē 'e māro'iro'i ma'ata rava tōku i te au ture i tukuna'ia mai e tōku 'ui tupuna ra.
GAL.1.16	I te tuātau ra i mareka ai te Atua i te 'akaāri mai i tāna Tamaiti ki āku kia riro au 'ei karere nāna i rotopū i te au 'ētene ra, kāre au i nā mua i te uiui ki tēta'i 'ua atu tangata, 
GAL.1.17	kāre katoa au i nā mua i te 'aere ki Iērūsalēma i te 'ārāvei atu i a rātou tei riro 'ei au 'āpōsetolo nō mua ake i āku; kua 'aere atura au ki Ārābia, ē i muri ake kua 'oki mai au ki Dāmāseko. 
GAL.1.18	Kia 'ope rā ngā mata'iti e toru, 'aere atura au ki Iērūsalēma i te 'ārāvei i a Pētero
GAL.1.19	Kāre au i kite i tēta'i 'āpōsetolo kē. Ko Iākōbo anake 'ua tāku i kite, 'e teina aia nō te 'Atu ra. 
GAL.1.20	Ko tāku e tātā atu nei ki a kōtou na, ko te Atua tōku kite, ē kāre i te pikika'a. 
GAL.1.21	Ē i muri ake, 'aere atura au ki te au tu'anga 'enua o Sūria ē Kilikia. 
GAL.1.22	Kāre rāi te au 'ēkālēsia a te Mesia i Iūdea ra i kite mata mai i āku, 
GAL.1.23	kua 'akarongo 'ua rā rātou i te tuatua ē, “Ko te tangata tei tākinga kino mai ana i a tātou i mua ana, tē tūtū 'aere nei i te 'akarongo tāna i umuumu tikāi i te 'akakore.” 
GAL.1.24	Kua 'akakakā atura rātou i te Atua nō tāna 'anga'anga i roto i āku nei.
GAL.2.2	Nā te Atua 'oki i umuumu mai i āku kia 'aere au. Ē i roto i tēta'i 'uipā'anga ngaro ki te aronga mama'ata anake 'ua o te 'ēkālēsia, kua tuku atura au i te karere 'ēvangelia tāku i mātau i te tūtū 'aere ki ō te au 'ētene ra, 'ei 'akapāpū ē, kia kore rava te 'anga'anga tāku e rave nei ē tāku i rave ana e riro 'ei mea pu'apingakore. 
GAL.2.3	Ē kāre rāi a Tito tei āru mai i āku i umuumu'ia kia peritome'ia, noa atu ē 'e tangata Eleni aia. 
GAL.2.4	Nāringa aia i umuumu'ia, kua rave 'ua'ia te reira, nō te mea 'e au taeake pikika'a tei 'akatomo pōiri'ia mai. I tomo pōiri mai 'oki rātou e 'ākara matariki i tō mātou tū rangatira tei rauka mai nō kō mai i te Mesia ra ko Iēsū. I pērā 'oki rātou kia 'akatuika'a 'aka'ou i a mātou. 
GAL.2.5	Kāre rā mātou i tuku 'ua atu kia kauraro atu i a rātou e 'okota'i 'ua ake ora iti, kia no'o tāmou atu rāi te tuatua mou o te 'ēvangelia ki a kōtou na.
GAL.2.7	Kāre rava 'oki ia! Kua mārama rā rātou ē, kua tukuna'ia mai ki āku te tūtū 'aere'anga i te 'ēvangelia ki te au 'ētene, mei tei tukuna'ia ki a Pētero kia 'aere ki te Ngāti Iūda, 
GAL.2.8	nō te mea, nā te Atua i tā'anga'anga i a Pētero 'ei 'āpōsetolo nō te Ngāti Iūda, ē i tā'anga'anga katoa i āku nō te au 'ētene. 
GAL.2.9	Ko Iākōbo, ko Pētero ē ko Ioane, tei manako'ia ē 'e au poupou rātou nō te 'ēkālēsia, kua nakiro 'oki rātou i taua aro'a 'ua tei 'ōronga'ia mai ki āku nei, ē kua moumou rima maira rātou ki a māua ko Bānaba 'ei 'akairo nō te tā'okota'i'anga. Kua 'akatika'ia ē kia 'anga'anga māua ki ō te 'ētene, ko rātou rā ki ō te Ngāti Iūda ra. 
GAL.2.10	Kua pati mai rā rātou kia 'akama'ara māua i tō rātou aronga puta'ua, ē ko tāku tikāi ia e 'inangaro ra i te rave.
GAL.2.11	Kia tae rā a Pētero ki Ānētiōka, kua pāto'i 'ua atura au i aia ki mua i tōna mata, nō te mea, kua tārevakē tikāi aia. 
GAL.2.12	I mua ake ka tae mai ei ēta'i tangata nō kō mai i a Iākōbo, e kaikai ana aia ma te au 'ētene. Kia tae mai rā rātou, kua 'akaruke aia i te au 'ētene ē kua 'akaātea atu i aia 'ua'orāi nō te mataku 'oki i te aronga Ngāti Iūda. 
GAL.2.13	Kua pērā katoa tēta'i au Ngāti Iūda i te tāpikipiki'anga ma ia katoa, ē kua arataki kē katoa'ia a Bānaba e tō rātou tū tāpikipiki. 
GAL.2.14	Kua kite rā au ē, kāre tō rātou i te 'aerenga tika mei tei tau ki te tuatua mou o te 'ēvangelia ra, kua karanga atura au ki a Pētero i mua i a rātou rava rāi: “Ko koe, te Ngāti Iūda tikāi tei 'ākono i tā te 'ētene, ē kāre i tā te Ngāti Iūda, 'e a'a rā koe i mārō atu ei i te au 'ētene kia 'akangāti Iūda i a rātou?”
GAL.2.15	Ko tātou ko te Ngāti Iūda 'ānau tikāi ē, kāre i te tangata 'ara o te 'ētene ra. 
GAL.2.16	Tē kite nei tātou ē, kāre 'ua 'e tangata e 'akatikatika'ia nā roto i te 'anga'anga a te Ture, nā roto rā i te 'irinaki'anga i a Iēsū Mesia. Ē ko tātou 'oki i 'irinaki i a Iēsū Mesia kia 'akatikatika'ia tātou nā roto i taua 'irinaki'anga ra ki te Mesia, ē kāre ē nā roto i te 'anga'anga a te Ture, nō te mea, kāre rava 'e tangata e 'akatikatika'ia nā roto i te 'anga'anga a te Ture. 
GAL.2.17	Mei te mea ē, kua kitea ē ko tātou nei e tīmata nei kia 'akatikatika'ia i roto i te Mesia ē, 'e aronga 'ara rāi tātou, ka riro āina te Mesia 'ei tāvini nō te 'ara i reira? Kāre tākiri ia! 
GAL.2.18	Mē te 'akatū 'aka'ou nei au i tāku i tākore ra, kua 'akariro au i āku 'ua'orāi 'ei tangata 'ara. 
GAL.2.19	Ko au rā, i te pae o te Ture, kua mate ia au i te Ture, kia ora rā au i te Atua. Kua 'akasātauro'ia māua ma te Mesia. 
GAL.2.20	I āku e ora nei, kāre nōku 'ua i pērā ai, nō te Mesia rā e ora nei i roto i āku nei; ē tōku nei ora'anga i roto i te kōpapa nei, tē ora nei au nā roto i te 'irinaki'anga i te Tamaiti a te Atua, ko tei aro'a mai i āku ē kua 'ōronga mai i aia 'ua'orāi nōku nei. 
GAL.2.21	Kāre au i kōpae i te aro'a 'ua o te Atua. Mē 'e 'akatikatika'anga 'oki tēta'i nā roto mai i te Ture, kua mate pu'apingakore i reira te Mesia ra.
GAL.3.1	Kua nēneva i a kōtou, e tō Gālātia ē! Nā 'ai kōtou i tāpikipiki? I mua tikāi i ō kōtou mata kua 'akaāri pāpū'ia atu ē ko Iēsū Mesia tei 'akasātauro'ia. 
GAL.3.2	'Okota'i 'ua ake mea ka 'inangaro au kia kite mei a kōtou na: i rauka mai āina te Vaerua i a kōtou nō te 'ākono'anga i tā te Ture, mē kāre, nō te 'irinaki'anga kōtou i tā kōtou i 'akarongo ra? 
GAL.3.3	Ko te tū āina tēnā o tō kōtou 'āuouō? I muri ake i tō kōtou 'akamata'anga ma te Vaerua ra, tē 'akaoti āinei kōtou ma tā te kōpapa 'ua nei rāvenga? 
GAL.3.4	'E mea pu'apingakore āinei tei tupu ki a kōtou na? Kāre pa'a i te mea pu'apingakore. 
GAL.3.5	Tē tuku atu āinei te Atua i tōna Vaerua ki a kōtou ē tē rave ra aia i te au rāvenga mana takakē i rotopū i a kōtou na nō te 'ākono'anga kōtou i tā te Ture, mē nō te 'irinaki'anga kōtou i tā kōtou i 'akarongo ra?
GAL.3.7	Kia mārama mai kōtou i reira ē, ko te aronga rava rāi tei 'irinaki ra, 'e tamariki i a rātou nā Āberahāma. 
GAL.3.8	Kua kite mamao kē ana 'oki te tuatua i tātā'ia ra ē, ka 'akatikatika te Atua i te au 'iti tangata rava rāi nō tō rātou 'irinaki'anga. Ē kua 'akakite'ia taua karere ra ki a Āberahāma i muatangāna, ka nā kō ei ra ē, “'Ei a koe na e meitaki ei te au 'iti tangata rava rāi.” 
GAL.3.9	Ē nō reira, ka 'akameitaki'ia te aronga 'irinaki ra mei a Āberahāma katoa, te tangata 'irinaki ra.
GAL.3.11	Kua pāpū meitaki ē, kāre rava tēta'i tangata e 'akatikatika'ia e te Ture ki mua i te aroaro o te Atua, nō te mea, “E ora 'oki te tangata tuatua tika nō tōna 'irinaki'anga.” 
GAL.3.12	Ko te 'irinaki i te Atua, kāre ia ko te tumu i te 'ākono i te Ture ra, nō te mea, kua tātā'ia 'oki ē, “Ka ora rāi te tangata mē rave aia i ēia mea nei.”
GAL.3.14	I pērā 'oki a Iēsū Mesia, kia riro mai nā roto i aia te 'akameitaki'anga o Āberahāma ki te pā 'enua rava rāi, ē kia rauka mai i a tātou te papa'u'anga a te Vaerua nā roto i te 'irinaki'anga ra.
GAL.3.15	E te au taeake, e tuku atuna au i tēta'i 'ākara'anga nō te ora'anga tangata nei. Mē oti tēta'i kōreromotu tangata i te 'akamana'ia, kāre rava 'e tangata e rauka i te kiriti i tēta'i ngā'i, ē kāre 'oki e rauka i te pa'u atu i tēta'i ngā'i. 
GAL.3.16	I tuatua'ia 'oki te au papa'u'anga ki a Āberahāma ē ki tōna 'uānga. Kāre i tātā'ia ē, “ē ki te au 'uānga,” mei te mea ē, 'e mānganui te tangata, māri rā ē, “ē ki tō'ou 'uānga,” koia 'oki, ko te tangata 'okota'i anake, ko te Mesia ra. 
GAL.3.17	Tēia te 'āite'anga i tāku tuatua: ko te Ture tei tuku'ia mai e 'ā 'ānere e toru nga'uru mata'iti i muri ake i te 'akamana'anga te Atua i tēta'i kōreromotu, kāre te reira e rauka i te kiriti i te mana o taua kōreromotu ra kia riro te papa'u'anga 'ei mea pu'apingakore. 
GAL.3.18	Nāringa ē i nā roto mai i te tu'anga o te Ture, kāre tākiri i reira taua tu'anga ra i nā roto mai i te papa'u'anga. Ko te Atua rā kua 'akaāri mai i tōna aro'a ki a Āberahāma nā roto i tēta'i papa'u'anga.
GAL.3.19	'E a'a i reira te 'akakoro'anga o te Ture? Nō te ma'ata 'ua rā o te 'ara i kāpiti'ia mai ei te reira e tae roa mai taua 'uānga ra ē nōna te papa'u'anga. Kua tuku'ia mai te Ture e te tangata rotopū nā roto i te au 'āngela. 
GAL.3.20	Kāre rā te tangata rotopū ē nō te tangata 'okota'i 'ua. E 'okota'i rāi te Atua.
GAL.3.21	Tē pāto'i āinei te Ture i te au papa'u'anga a te Atua ra? Kāre rava ia! Nāringa 'oki ē 'e ture tēta'i i tukuna'ia mai te ka rauka i te 'ōronga mai i te ora, kua riro i reira ē, nā roto mai rāi i te Ture te 'akatikatika'anga ra. 
GAL.3.22	Inārā, kua riro ē, nā te tuatua i tātā'ia ra i mōpani i te kātoatoa rava i raro ake i te mana o te 'ara. Nō reira, ko te papa'u'anga nō te 'irinaki'anga i a Iēsū Mesia ra, kua 'ōronga'ia te reira ki te aronga i 'irinaki ra.
GAL.3.23	I mua ake rā ka tae mai ei tēia 'irinaki'anga, tei raro ake rāi tātou i te mana o te Ture, ē kua mōpani rava'ia e tae rava mai ki te tuātau e 'e'eu'ia mai ei te 'irinaki'anga. 
GAL.3.24	Nō reira te Ture i riro ei 'ei arataki i a tātou ki te Mesia kia rauka tātou i te 'akatikatika'ia e te 'irinaki'anga. 
GAL.3.25	I tēianei rā ē kua tae mai te 'irinaki'anga, kāre atura tātou i raro ake i taua arataki ra.
GAL.3.26	'E tamariki kātoatoa 'oki tātou nā te Atua nā roto i te 'irinaki'anga i a Iēsū Mesia ra, 
GAL.3.27	nō te mea, ko kōtou rava rāi 'oki tei bāpetīto'ia ki roto i te Mesia ra, kua 'akakāka'u kōtou i a kōtou 'ua'orāi ki te Mesia. 
GAL.3.28	Kāre 'e Ngāti Iūda ē kāre 'e Eleni; kāre 'e tuika'a ē kāre 'e rangatira; kāre 'e tāne ē kāre 'e va'ine; 'okota'i anake 'oki kōtou kātoatoa i roto i te Mesia ra i a Iēsū. 
GAL.3.29	Mē nō te Mesia ra 'oki kōtou na, 'e 'uānga tikāi kōtou i reira nō Āberahāma, ē 'e au tangata kāinga katoa 'oki mei tei papa'u'ia maira.
GAL.4.1	Tēia te 'āite'anga i tāku tuatua: ko te tangata kāinga i te tamariki'anga ra, kāre ia i ma'ata atu i tēta'i tuika'a, noa atu ē, ko ia te 'atu o te au 'apinga rava rāi. 
GAL.4.2	Tei raro ake rā aia i tēta'i tiaki ē tēta'i tangata 'aka'aere 'apinga e tae 'ua atu ki te 'ati'anga i 'akataka'ia e te metua ra. 
GAL.4.3	Koia katoa tātou: i tō tātou tamariki'anga ra 'e tuika'a tātou i raro ake i te au 'akateretere'anga mana o tēianei ao. 
GAL.4.4	Kia tae rā ki te tuātau tau tikāi, kua tono maira te Atua i tāna Tamaiti, i 'ānau'ia aia e te va'ine, i 'ānau'ia mai i raro ake i te Ture, 
GAL.4.5	'ei 'akati'amā i te aronga i raro ake i te Ture ra kia riro tātou 'ei tamariki rave nāna.
GAL.4.6	Nō te mea ē 'e tamariki kōtou, kua tono mai te Atua i te Vaerua o tāna Tamaiti ki roto i tō tātou ngākau ma te kāpiki ē, “E Aba, e taku Metua.” 
GAL.4.7	Ē nō reira, kāre koe i te tuika'a 'aka'ou, 'e tamaiti rā. Mē 'e tamaiti ra, kua riro katoa koe 'ei tangata kāinga nā roto i te Atua ra.
GAL.4.8	I mua ana, i tō kōtou kitekore'anga i te Atua, kua 'akamori kōtou i te au atua, kāre rātou i te atua mou tikāi. 
GAL.4.9	I tēianei rā kua 'āriki kōtou i te Atua; 'e ngari, kua 'āriki'ia kōtou e te Atua. 'E a'a i reira kōtou i 'oki 'aka'ou atu ei ki raro i taua 'akateretere'anga mana paruparu ē te ngo'engo'eā? I 'inangaro 'ei kōtou i te 'akamori 'aka'ou i a rātou? 
GAL.4.10	Tē 'ākono na kōtou i te au rā, te au marama, te au tuātau ē te au mata'iti. 
GAL.4.11	Tē mataku nei au i a kōtou, ko te riro ā'ea tāku i 'anga'anga ki ō kōtou na 'ei mea pu'apingakore.
GAL.4.12	Tē pati 'akatenga atu nei au ki a kōtou, e te au taeake, kia 'āite mai kōtou mei āku nei, mei āku 'oki i 'āite ki a kōtou na. Kāre 'oki mei te mea ē, kua tākinga kino mai kōtou i āku. 
GAL.4.13	Tē ma'ara ra 'oki i a kōtou tōku tūtū'anga mua atu i te 'ēvangelia ki a kōtou na, nō tōku paruparu maki 'oki, 
GAL.4.14	ē kāre rava kōtou i 'akava'ava'a, mē kāre, i 'akaruke mai i āku, noa atu ē, e teima'a te 'apainga o tōku paruparu maki ki a kōtou. Kua 'āriki'ia mai rā au e kōtou, mei te mea atura ē, 'e 'āngela au nā te Atua, mei te Mesia rāi i a Iēsū. 
GAL.4.15	Tei 'ea i'o nei taua ngākau mā'ora'ora nō kōtou na? Nō te mea, ko au te kite nō kōtou ē, e nāringa 'oki i tika kua kō'iti'ia e kōtou tō kōtou 'ua'orāi mata ē kua 'ōronga mai ki āku nei. 
GAL.4.16	Kua riro āinei au i tēianei 'ei 'enemi nō kōtou nō te 'akakite'anga atu i te tuatua mou ki a kōtou?
GAL.4.17	Tē umuumu pakari maira rātou i a kōtou, kāre rā nō te 'akakoro'anga meitaki. Tē kimi rāvenga ra rātou i te 'akatakakē mai i a kōtou mei a mātou atu nei, kia umuumu pakari atu kōtou i a rātou. 
GAL.4.18	'E mea meitaki 'oki kia umuumu pakari'ia te 'akakoro'anga meitaki i te au 'ati'anga rava rāi, auraka i tōku no'o anake 'ua'anga i a kōtou. 
GAL.4.19	E aku au tamariki meariki ē, tē mamae 'aka'ou nei au nō kōtou mei te mamae 'ānau ra e tae rava mai te tū tikāi o te Mesia i roto i a kōtou na. 
GAL.4.20	'Āngairi 'ua ake rāi ē tei rotopū au i a kōtou na i tēianei, ka rauka i āku i te 'akamarū i tōku reo, nō tērā, tē ma'ata nei tōku taitaiā i a kōtou.
GAL.4.21	Ka 'akakite mai ana ki āku, ko kōtou tei 'inangaro kia riro kōtou i raro ake i te mana o te Ture, kāre āina kōtou i 'akarongo ake i tā te Ture? 
GAL.4.22	Kua oti 'oki i te tātā'ia ē, e tokorua ā Āberahāma tamariki tamāroa: 'okota'i nā te va'ine tuika'a, ē 'okota'i nā te va'ine rangatira. 
GAL.4.23	Ko te tamaiti a te va'ine tuika'a ra, kua 'ānau mai aia mei te tangata 'ua nei te tū; ko te tamaiti rā a te va'ine rangatira, kua 'ānau mai aia mei tei papa'u'ia maira. 
GAL.4.24	'E 'akatau'anga 'oki tēia: ko ēia ngā va'ine nei ko ngā kōreromotu ia e rua. 'Okota'i va'ine nō te Maunga ra ko Sinai, ko tei 'ānau i te tamariki tuika'a ra, ko Hāgara 'oki ia. 
GAL.4.25	Ē ko taua Hāgara nei, ko te maunga ra ia ko Sinai i Ārābia ra tei 'aka'āite'ia ki a Iērūsalēma e vai nei, nō te mea, tē no'o tuika'a nei rāi aia ma tāna au tamariki. 
GAL.4.26	Kāreka te Iērūsalēma i runga ra ko te va'ine rangatira ia, ē ko ia tō tātou metua va'ine. 
GAL.4.27	Kua oti 'oki i te tātā'ia,
GAL.4.27	“Kia maeva, e tei pā ē kāre i 'ānau tamariki!
GAL.4.27	Kia puroro 'ua mai te reo maeva ma te kāpiki nui, e tei kore i mamae 'ānau ē!
GAL.4.27	Kua ma'ata atu 'oki te tamariki a te va'ine 'akaruke'ia
GAL.4.27	i tā te va'ine no'o tāne ra.”
GAL.4.28	Ē tēianei, ko kōtou, e aku au taeake, 'e tamariki kōtou nō te papa'u'anga ra mei a Īsā'aka ra. 
GAL.4.29	Inārā, mei te tamaiti tei 'ānau'ia i te tū tangata 'ua nei, kua tākinga kino aia i te tamaiti tei 'ānau'ia kia tau ki tā te Vaerua ra i taua tuātau ra, ē tē pērā katoa nei rāi i tēianei. 
GAL.4.30	'E a'a rā tā te tuatua i tātā'ia ra i 'akakite mai? “E tuaru kē atu i te va'ine tuika'a ē tāna tamaiti, nō te mea, ko te tamaiti a te va'ine tuika'a ra, kāre aia e tū i te tu'anga te ka 'ōronga'ia mai ki te tamaiti a te va'ine rangatira ra.” 
GAL.4.31	Nō reira, e te au taeake, kāre tātou i te tamariki nā te va'ine tuika'a, nā te va'ine rangatira rā.
GAL.5.1	I 'akarangatira mai ei te Mesia i a tātou i taua tū rangatira ra. Nō reira, e tāmou mārie kōtou i te reira, e auraka kōtou e riro 'aka'ou 'ei tuika'a.
GAL.5.2	Inā, ko au tēia, ko Paulo, tē 'akakite atu nei au ki a kōtou na ē, mē ka 'āriki kōtou kia peritome'ia kōtou, kāre rava ā kōtou pu'apinga e rauka mei te Mesia mai. 
GAL.5.3	Ē tē 'akamatakite 'aka'ou atu nei au i te tangata rava rāi te ka peritome'ia, 'e kaio'u aia ē kia 'ope rava atu te Ture i te 'ākono'ia e ia. 
GAL.5.4	Ko kōtou rava rāi tei umuumu kia 'akatikatika'ia e te Ture, kua 'akatakakē'ia i a kōtou mei te Mesia mai. Kua 'akaruke i a kōtou i te aro'a 'ua. 
GAL.5.5	Ko mātou rā, tē tāpapa nei mātou i te mānakonako'anga 'akatikatika nā roto i te 'irinaki'anga, nō te Vaerua 'oki. 
GAL.5.6	I roto 'oki i te Mesia ko Iēsū, kāre 'e pu'apinga o te peritome, kāre 'oki o te peritomekore. Ko te pu'apinga rā tei roto ia i te 'irinaki'anga; ē tē 'anga'anga nei te reira nā roto i te aro'a.
GAL.5.7	I 'oro meitaki ana 'oki kōtou. Nā 'ai kōtou i ārai i'o nei, i kore ei kōtou i kauraro 'aka'ou i te tuatua mou? 
GAL.5.8	Ko taua 'akanauru'anga ra, kāre ia nō kō mai i tei kāpiki i a kōtou na. 
GAL.5.9	“Ko tēta'i mānga 'ōpue meangiti ra ka 'aka'ōpue'ia i te pōpō varāoa oi katoa'ia ra.” 
GAL.5.10	'E mea pāpū rā i āku i roto i te 'Atu nō runga i a kōtou ē, kāre kōtou e 'akatūkē i tō kōtou manako. Ko tei 'akapekapeka rā ki a kōtou, ka 'akautunga'ia aia e te Atua, noa atu ē ko 'ai aia.
GAL.5.11	Ko au nei 'oki, e te au taeake, nāringa ē tē 'āpi'i nei rāi au i te peritome'anga, 'e a'a au i tākinga kino'ia mai ei? Kua 'akakore'ia 'oki i reira te maitu'anga o te sātauro. 
GAL.5.12	'E mea meitaki 'oki i āku kia 'akatakakē tākiri'ia atu te aronga i 'akapekapeka ki a kōtou na.
GAL.5.13	I kāpiki'ia 'oki kōtou nō te tū rangatira, e te au taeake; auraka nō te tū rangatira kia rave i tā te kōpapa ra, kia tāvini rā tēta'i i tēta'i nā roto i te aro'a. 
GAL.5.14	Kua 'akako'u'ia 'oki te Ture katoa ki te tuatua 'okota'i ra, koia 'oki, “E aro'a atu koe i tō'ou tangata tupu mei a koe 'ua'orāi na.” 
GAL.5.15	Mei te mea ra ē, tē 'oni'oni nei ē te 'āpuku nei kōtou tēta'i i tēta'i, e matakite, ko te pou tākiri ā'ea 'oki kōtou i a kōtou 'ua'orāi.
GAL.5.16	Tēia 'oki tāku tuatua: e 'ā'āere ma te Vaerua, kia kore kōtou i reira e 'akatupu i te noinoi o te tū tangata 'ua nei. 
GAL.5.17	Tē pāto'i nei 'oki te tū tangata 'ua nei i tā te Vaerua, ē tē pāto'i nei te Vaerua i tā te tū tangata 'ua nei. 'E 'enemi 'oki rāua tēta'i ki tēta'i, i kore ei i tika i a kōtou kia rave 'ua kōtou i tā kōtou i 'inangaro ra. 
GAL.5.18	Mē te 'aka'aere'ia rā kōtou e te Vaerua, kāre i a kōtou i raro ake i te Ture.
GAL.5.19	Ē tēianei, kua kitea meitaki'ia te au 'anga'anga a te tū tangata 'ua nei, koia 'oki, te 'akaturi, te 'anga'anga vi'ivi'i, te kanga taukore, 
GAL.5.20	te 'akamori 'ītoro, te purepure, te no'o 'enemi, te taumārō, te vare'ae pukupuku, te riri 'oto'oto, te karo, te 'akamavete, te pae kē, 
GAL.5.21	te vare'ae, te kona, te peu kikino, ē te au mea mei te reira te tū. Tē 'akakite ātea atu nei au ki a kōtou, mei tāku rāi i 'akakite atu i muatangāna ra ē, ko rātou tē rave ra i taua au mea ra, kāre ō rātou tu'anga i roto i te bāsileia o te Atua.
GAL.5.22	Kāreka tā te Vaerua e 'akatupu ra, ko te aro'a ia, te rekareka, te 'au, te 'akakoromaki'anga roa, te tākinga meitaki, te meitaki, te tū 'ākono meitaki tikāi, 
GAL.5.23	te marū ē te no'o mārie. Kāre 'oki 'e ture e pāto'i nei i te reira au mea. 
GAL.5.24	Ko rātou 'oki ko tō te Mesia ra ko Iēsū, kua 'akasātauro'ia tō rātou tū tangata 'ua nei ma te au 'inangaro kino ē te noinoi. 
GAL.5.25	Mē tē ora nei tātou i te Vaerua ra, e āru rāi tātou i tā te Vaerua ra. 
GAL.5.26	'Eia'a tātou kia nengonengo pu'apingakore ma te 'akaongoongo atu tēta'i i tēta'i ē te vare'ae atu tēta'i i tēta'i.
GAL.6.1	E te au taeake ē, mē roko'ia tēta'i e te 'apa ra, 'e mea tau i a kōtou tei 'ākono i tā te Vaerua ra kia 'akatika mārie kōtou i aia ma te ngākau marū. E matakite rā i a kōtou 'ua'orāi, ko te tīmata katoa ā'ea'ia mai kōtou. 
GAL.6.2	E amo atu tēta'i i tā tēta'i 'apainga, ē kia pērā kōtou ra, tē rave tāmou ra kōtou i te katoa'anga o te ture a te Mesia. 
GAL.6.3	Mē tē manako ra tēta'i 'ua atu i aia ē, 'e tangata ma'ata aia, ē kāre 'ua rāi aia, tē tāvare ra aia i aia 'ua'orāi. 
GAL.6.4	Kia tā'ē te tangata tātakita'i i tāna 'ua'orāi 'anga'anga, 'ei reira e rauka ai i aia i te parau i tāna anake 'ua'orāi 'anga'anga, ē kāre i tā tēta'i kē; 
GAL.6.5	nō te mea, 'e 'apainga tā te tangata tātakita'i.
GAL.6.6	Ko tēta'i 'ua atu e 'āpi'i'ia ra ki te karere ra, kia 'ōronga atu aia i ēta'i mea o tāna au meitaki rava rāi nā tōna ra pū'āpi'i.
GAL.6.7	Auraka e vāvare; kāre rava e tika i te Atua kia 'akanēneva'ia aia! Ko tā te tangata 'oki e rūrū ra, ko tāna rāi ia e kokoti. 
GAL.6.8	Ko tei rūrū i tā te tū tangata 'ua nei, ka kokoti ia i tā te tū tangata 'ua nei rāi, koia 'oki, te mate; kāreka tei rūrū i tā te Vaerua ra, ka kokoti ia i tā te Vaerua, koia 'oki, te ora mutukore. 
GAL.6.9	Auraka tātou e ro'iro'i i te tākinga meitaki; i te tuātau tau tikāi 'oki tātou e kokoti ei mē kore tātou e 'akaparuparu. 
GAL.6.10	Nō reira, mē vā anake tātou, kia tākinga meitaki atu tātou i te au tangata rava rāi, koia tikāi 'oki tō te ngutu'are o te 'akarongo ra.
GAL.6.11	E 'ākara na ki te au leta mama'ata tāku i tātā atu ki a kōtou na ki tōku 'ua'orāi rima! 
GAL.6.12	Ko rātou e 'inangaro ra kia reka 'ua'ia rātou i te 'ākono'anga o te pae kōpapa 'ua nei, tē mānono maira rātou i a kōtou kia peritome'ia. Ko te tumu anake 'ua i pērā ai rātou, kia kore rātou e tākinga kino'ia mai nō te sātauro o te Mesia. 
GAL.6.13	Kāre 'oki rātou 'ua'orāi tei peritome'ia ra e 'ākono ana i te Ture, inārā, tē 'inangaro maira rātou kia peritome'ia kōtou kia 'akati'eti'e rātou i tō kōtou piri'anga ki a rātou nā roto i tō kōtou peritome'ia'anga. 
GAL.6.14	Auraka rava au kia 'akati'eti'e, māri rā i te sātauro o tō tātou 'Atu ko Iēsū Mesia i 'akasātauro'ia ai te ao nei nōku, ē ko au 'oki nō te ao nei. 
GAL.6.15	Kāre ō te peritome pu'apinga, ē kāre katoa 'oki ō te peritomekore, ko te pu'apinga rā kia riro tātou 'ei tangata 'ōu. 
GAL.6.16	'Ei 'au ē te aro'a tō te tangata kātoatoa tei āru i tēianei 'aerenga, ē pērā katoa ki tō te Īserā'ela a te Atua.
GAL.6.17	Mei tēianei atu, auraka rava tēta'i e 'akapekapeka mai ki āku, nō te mea, ko au, tē 'apai nei au i te iraira o te 'Atu ra a Iēsū ki runga i tōku nei kōpapa.
GAL.6.18	E te au taeake ē, 'ei tō kōtou vaerua tā'okota'i te aro'a 'ua o tō tātou 'Atu ra ko Iēsū Mesia. Āmene.
EPH.1.2	Kia 'ōronga 'ua mai te Atua tō tātou Metua ē te 'Atu ko Iēsū Mesia i te aro'a 'ua ē te 'au ki a kōtou.
EPH.1.3	Kia 'akameitaki'ia te Atua, ko te Metua o tō tātou 'Atu ra ko Iēsū Mesia, ko tei 'akameitaki mai i a tātou nei ki te au tū 'akameitaki'anga vaerua rava rāi i te ao ra nā roto i te Mesia ra. 
EPH.1.4	Ko te Atua 'oki tei 'iki i a tātou nōna 'ua'orāi nā roto i te Mesia ra, 'ōu te 'akamata'anga o tēianei ao, kia riro mai tātou 'ei aronga tapu ē te 'apakore i mua i tōna aroaro. 
EPH.1.5	Nō tōna aro'a 'oki kua 'ākono mamao te Atua i a tātou kia riro tātou 'ei tamariki rave nāna 'ua'orāi nā roto i a Iēsū Mesia ra, mei tei tau ki tōna anoano tākinga meitaki. 
EPH.1.6	Kia 'akapa'apa'a'ia te kakā o tōna aro'a 'ua tāna i riringi ma'ata rava mai ki a tātou nei i roto i tāna Tamaiti 'akaperepere'ia ra!
EPH.1.8	kua riringi 'ua mai aia i te reira ki runga i a tātou. I roto i tōna pakari ē te karape, 
EPH.1.9	kua 'akakite mai te Atua ki a tātou i te mea muna ngaro o tōna 'akakoro'anga tāna i anoano i te rave nā roto i te Mesia. 
EPH.1.10	Tēia taua 'akakoro'anga o te Atua ra: kia tā'okota'i'ia te au mea rava rāi, tō te rangi ē tō te ao katoa nei, i raro ake i te ūpoko 'okota'i, koia te Mesia. Ē nā te Atua e rave i te reira kia tae ki te tuātau tau tikāi.
EPH.1.11	'Ei roto i te Mesia ra kua riro mai mātou 'ei aronga tu'anga, ko mātou tei 'ākono mamao'ia nō te 'akakoro'anga nāna, nā tei rave i te au mea kātoatoa kia tika i tō te Atua anoano, 
EPH.1.12	kia riro mai mātou nei, ko te aronga mua i te mānakonako i te Mesia, 'ei 'akapa'apa'a'anga i tōna kakā.
EPH.1.13	Ē i roto i te Mesia kua 'akarongo katoa kōtou i te karere nō te tuatua mou, ko te tuatua meitaki 'oki ia o tō kōtou 'akaora'anga'ia, ē kua 'āriki kōtou i te reira ē kua 'akairo'ia kōtou e te 'Atu ki te Vaerua Tapu tāna i tuatua maira. 
EPH.1.14	Ko te Vaerua 'oki, ko te 'akapāpū'anga'ia ē, 'e aronga tu'anga tātou e tae 'ua atu ki te 'akarangatira'anga i tōna aronga tikāi, kia 'akapa'apa'a'ia tōna kakā.
EPH.1.15	Nō reira, ko au nei, i tōku 'akarongo'anga i tō kōtou 'irinaki'anga i te 'Atu ra i a Iēsū ē tō kōtou aro'a i te aronga tapu katoa ra, 
EPH.1.16	kāre au e tīvata i te 'akameitaki i te Atua nō kōtou i te tā'iku'anga i a kōtou i tāku nei pure. 
EPH.1.17	Tē pati atu nei au ki te Metua nōna te kakā, ko te Atua o tō tātou 'Atu i a Iēsū Mesia, kia 'ōronga mai aia ki a kōtou i te Vaerua, te ka 'akariro i a kōtou 'ei aronga pakari, ē te ka 'akaāri mai ki a kōtou i te tū o te Atua kia kite kōtou i aia. 
EPH.1.18	Tē pati nei au kia mārama tō kōtou mata ngākau kia nakiro kōtou ē, 'e a'a tikāi te mānakonako'anga tei nā roto mai i tōna kāpiki'anga mai i a kōtou, 'e a'a te kakā ma'ata te ka riro 'ei tu'anga nā te aronga tapu ra; 
EPH.1.19	ē 'e a'a te ma'ata ē te 'āitekore o tō te Atua mana tei 'anga'anga nō tātou, te aronga tei 'irinaki i aia. E tau 'oki ia ki tāna rāvenga mana ririnui 
EPH.1.20	tei 'anga'anga nō te Mesia ka 'akatū mai ei i aia mei te mate maira, ē 'akano'o i'ora i aia ki tōna rima katau i te ao ra, 
EPH.1.21	ki runga rava atu i te au manārangi, te au mea mana ē te mārōrō ē te au tūtara, ē ki runga katoa i te au ingoa rava rāi i 'aka'iki'ia nei, 'eia'a i tēianei ao anake 'ua, i te ao katoa rā ā muri atu. 
EPH.1.22	Ē kua tuku te Atua i te au mea rava rāi ki raro i te vaevae o te Mesia, ē kua 'ōronga atu i aia ki te 'ēkālēsia 'ei ūpoko ki runga a'o i te au mea kātoatoa. 
EPH.1.23	Ko te 'ēkālēsia 'oki ko tōna kōpapa ia, ko te kī ia o te Mesia, ē nā te Mesia e 'akakī i te au mea rava rāi i te au ngā'i rava rāi.
EPH.2.2	Kua āru 'oki kōtou i te mataara kino o tēianei ao; kua kauraro kōtou i te tūtara o te mana kino o te reva 'ua nei, ko te vaerua ia e 'anga'anga nei i roto i te aronga kaurarokore i te Atua. 
EPH.2.3	Kua 'āite 'oki tātou pou roa mei taua aronga kaurarokore rāi nā roto i te au noinoi o tō tātou kōpapa, ma te rave 'ua i te au 'inangaro o te kōpapa ē te manako. Ē nō tō tātou tū tangata 'ua nei 'e aronga rāi tātou tei tau kia 'akautunga'ia e te riri o te Atua, mei te au tangata rava rāi nei 'oki.
EPH.2.4	Ko te Atua rā i roto i tōna tākinga meitaki ma'ata, kua aro'a ma'ata rava mai i a tātou, 
EPH.2.5	ē kua 'ōronga mai ki a tātou nei i te ora i roto i te Mesia, noa atu ē 'e aronga mate tātou nō te au 'ara. Kua 'akaora'ia kōtou e te aro'a 'ua! 
EPH.2.6	Ē nō tō tātou tā'okota'i'anga ki a Iēsū Mesia kua 'akatū aia i a tātou ma ia katoa ki runga, ē kua 'akano'o i a tātou ma ia katoa i te ao ra. 
EPH.2.7	I pērā ai aia 'ei 'akaāri mai i te au tuātau ki mua i te ma'ata 'āitekore o tōna aro'a 'ua nā roto i tōna tākinga meitaki ki a tātou i roto i te Mesia ra i a Iēsū. 
EPH.2.8	Kua 'akaora'ia 'oki kōtou e tōna aro'a 'ua nā roto i te 'akarongo. Ē kāre te reira ē nō kō mai i a kōtou 'ua'orāi, 'e mea 'ōronga'ia mai rā ia e te Atua. 
EPH.2.9	Kāre te reira i nā roto i te 'anga'anga tangata, ko te 'akati'eti'e ā'ea tēta'i 'ua atu tangata. 
EPH.2.10	Ko tātou 'oki tāna 'anga'anga; i 'anga 'aka'ou'ia 'oki tātou i roto i te Mesia i a Iēsū kia rave tātou i te au 'anga'anga mēmeitaki tā te Atua i 'akate'ate'amamao takere kia rave tātou.
EPH.2.11	Nō reira, e ma'ara kōtou ē, 'e au tangata 'ētene kōtou i muatangāna, ē kua tapa'ia kōtou i te “peritomekore” e te aronga tei tapa'ia i te “peritome'anga” nō te 'anga'anga 'oki tei rave'ia ki te kōpapa nei. 
EPH.2.12	E ma'ara katoa kōtou ē, kua takakē kōtou mei te Mesia maira i taua tuātau ra. 'E aronga kekē kōtou mei te kāpipiti'anga o Īserā'ela. Kāre ō kōtou piri'anga ki te au kōreromotu i papa'u'ia maira, kāre ō kōtou mānakonako'anga i te ao nei, ē kāre ō kōtou Atua. 
EPH.2.13	Inārā, nā roto i te tā'okota'i'anga ki te Mesia ra i a Iēsū, ko kōtou tei ātea kē i muatangāna, i āvaitata mai i tēianei nā roto i te toto o te Mesia ra.
EPH.2.14	Ko te Mesia 'oki te tumu o te 'au nō tātou! Kua 'akariro 'oki aia i te Ngāti Iūda ē te 'ētene 'ei 'iti tangata 'okota'i nā roto i tōna matenga i te 'akaātea'anga i te tū 'enemi, koia 'oki te patu 'akatakakē i rotopū. 
EPH.2.15	Kua 'akakore aia i te mana o te Ture ē tāna 'akaue'anga ē te poroki'anga, kia 'anga 'aka'ou'ia taua ngā 'iti tangata e rua ra 'ei 'iti tangata 'ōu 'okota'i. I pērā 'oki tōna 'au i tupu ei. 
EPH.2.16	Ē tēia katoa tōna 'akakoro'anga: kia 'aka'ongi aia i a rāua i te kāpiti'anga 'okota'i ki te Atua nā roto i te mate'anga i runga i te sātauro, ē kua 'akakore aia i te tū 'enemi. 
EPH.2.17	Ē kua 'aere maira 'oki aia ē kua tūtū maira i te tuatua meitaki o te 'au ki a kōtou tō te ātea kē, ē pērā katoa ki a rātou tei vaitata. 
EPH.2.18	Ē nā roto i aia e tikāi i a tātou rava rāi kia tae atu tātou ki mua i te aroaro o te Metua ra nā roto i te Vaerua 'okota'i.
EPH.2.19	Ē nō reira, kāre atura kōtou i te tangata kekē ē te tuitārere, 'okota'i rā ō kōtou 'ōire ē tō te aronga tapu ra. Nō te ngutu'are rāi kōtou o te Atua. 
EPH.2.20	Kua patu'ia 'oki kōtou ki runga i te tango o te au 'āpōsetolo ē te au peroveta ra, ē ko te Mesia ko Iēsū, ko te toka ti'avā ia; 
EPH.2.21	ē te 'are katoa i tā'okota'i'ia i roto i aia ra kua riro mai ia 'ei nao tapu nō te 'Atu. 
EPH.2.22	Ē i tō kōtou tā'okota'i'anga'ia ki te Mesia ra, kua patu katoa'ia kōtou e te Vaerua ra 'ei ngā'i no'o'anga nō te Atua.
EPH.3.1	Nō reira 'oki, ko au nei, ko Paulo, 'e tāvini nō te Mesia ko Iēsū, i mou'āuri ei nō tāku 'anga'anga ki ō kōtou, te au 'ētene na. 
EPH.3.2	'E mea pāpū ē, kua 'akarongorongo kōtou ē, kua 'ōronga'ia mai e te Atua ki āku te aro'a 'ua o te tao'onga 'ēvangelia nō kōtou; 
EPH.3.3	ē kua 'akakite'ia mai ki āku te mea muna ngaro nā roto i te tuatua 'e'eu'ia, mei tāku 'oki i tātā poto atu ana ki a kōtou na i mua atu ana. 
EPH.3.4	Ē mē tatau kōtou i te reira, ka mārama rāi kōtou i tōku kite i taua mea muna ngaro ra a te Mesia. 
EPH.3.5	Kāre te reira i 'akakite'ia mai ki te tangata o te au uki i muatangāna ra, mei tei 'akaāri'ia mai i tēianei e te Vaerua ki tāna au 'āpōsetolo tapu ē te au peroveta ra. 
EPH.3.6	Ko tēia taua mea muna ngaro ra: nā roto i te 'ēvangelia kua riro mai te au 'ētene 'ei aronga tu'anga katoa i te kāpiti'ia'anga mai ki taua kōpapa 'okota'i ra, ē ka rauka katoa i a rātou te au mea i papa'u'ia maira nō te tā'okota'i'anga ki te Mesia ra ko Iēsū.
EPH.3.7	I 'akariro'ia ai 'oki au 'ei tāvini nō taua 'ēvangelia kia tau ki te aro'a 'ua tā te Atua i tuku aro'a 'ua mai ki āku nā roto i tāna rāvenga mana ririnui. 
EPH.3.8	Ko au nei 'oki, tei iti rava i tei iti o te aronga tapu rava rāi, i 'ōronga'ia mai tēia aro'a 'ua nei, kia tūtū 'aere au ki te au 'ētene i tō te Mesia meitaki ma'ata kiteakore kia kimi ra; 
EPH.3.9	ē kia 'akamārama au i te au tangata rava rāi ē, 'e a'a tā te Atua rāvenga i te 'akatupu'anga i tōna 'akakoro'anga i 'u'una'ia mei muatangāna mai o tēianei ao i roto i te Atua, ko tei 'anga i te au 'apinga rava rāi. 
EPH.3.10	Ko tōna 'akakoro'anga 'oki kia 'akakite'ia mai i tēianei te pakari tūmatatini o te Atua ki te au manārangi ē te au tūtara i te ao ra nā roto i tāna 'ēkālēsia, 
EPH.3.11	mei tei tau ki tōna 'akakoro'anga mei muatangāna mai, tāna i 'akatupu nā roto i te Mesia ko Iēsū, tō tātou 'Atu. 
EPH.3.12	Nā roto i tō tātou 'irinaki'anga i aia ē te tā'okota'i'anga atu ki aia e tae atu ei tātou ma te matakukore ē te māro'iro'i tikāi ki mua i te aroaro o te Atua. 
EPH.3.13	Nō reira, tē pati atu nei au ki a kōtou, 'eia'a kōtou e taitaiā i tōku nei au mate nō kōtou; ko tō kōtou 'oki ia kakā.
EPH.3.14	Nō reira 'oki au i tuturi ei ki raro ki mua i te aroaro o te Metua, 
EPH.3.15	nōna 'oki te ingoa i tapa'ia ki te kōpū tangata rava rāi tō runga i te rangi ē tō te ao katoa nei. 
EPH.3.16	Ē tē pati nei au kia 'ōronga mai aia ki a kōtou mei roto mai i te ma'ata o tōna kakā i te māro'iro'i, ē kia 'akaketaketa'ia mai kōtou i te pae vaerua nā roto i tōna Vaerua, 
EPH.3.17	ē kia no'o te Mesia i roto i tō kōtou ngākau nā roto i te 'akarongo. Tē pati katoa nei au kia aka'ia ē kia 'akatumu'ia kōtou ki roto i te aro'a, 
EPH.3.18	kia rauka i reira i a kōtou ē te aronga tapu kātoatoa ra te nakiro mou tikāi i te tīpoto ē te tīroa, i te teitei ē te 'ō'onu o te aro'a o te Mesia. 
EPH.3.19	Ē kia kite rāi kōtou i te reira aro'a, noa atu ē, kāre e taea e te kite tangata nei. Kia 'akakī'ia kōtou i reira ki te kī katoa o te Atua ra.
EPH.3.20	'E ma'ata rava atu tā te Atua rāvenga i te au mea katoa tā tātou e pati nei ē tā tātou e manako nei, nā roto i te mana e 'anga'anga nei i roto i a tātou. 
EPH.3.21	'Ei aia te kakā i roto i te 'ēkālēsia ē i roto i te Mesia i a Iēsū, e 'ope 'ua atu te au uki rava rāi e tuātatau 'ua atu. Āmene.
EPH.4.1	Ē tēianei, ko au 'e mou'āuri 'oki nō tōku tāvini'anga i te 'Atu, tē ako atu nei au i a kōtou, kia tau tō kōtou ora'anga ki te kāpiki'anga i 'ōronga'ia mai ki a kōtou na. 
EPH.4.2	Kia ngākau 'aka'aka roa kōtou ē te marū ma te 'akakoromaki. E 'āriki 'ua kōtou i te tū o tēta'i ē tēta'i ma te aro'a. 
EPH.4.3	E tautā kōtou kia tāmou rāi i tō te Vaerua 'okota'i'anga ki te ruru o te 'au. 
EPH.4.4	'Okota'i rāi kōpapa ē 'okota'i rāi Vaerua. E 'okota'i 'oki te mānakonako'anga o tō tātou kāpiki'anga'ia. 
EPH.4.5	'Okota'i 'Atu, 'okota'i 'akarongo, 'okota'i bāpetīto'anga. 
EPH.4.6	'Okota'i Atua, ko te Metua ia nō te tangata rava rāi, tei runga a'o i te kātoatoa, ē te 'anga'anga nei nā roto i te kātoatoa ē tei roto rāi i te kātoatoa.
EPH.4.7	Kua 'ōronga'ia mai ki a tātou tātakita'i te meitaki tei tau ki te vāito o te 'apinga aro'a o te Mesia ra. 
EPH.4.8	Nō reira kua tuatua'ia ē,
EPH.4.8	“I aia i kake ki runga ki te ngā'i teitei
EPH.4.8	'e aronga tuika'a 'e mānganui tāna i arataki,
EPH.4.8	ē kua 'ōronga 'ua i te au meitaki ki te tangata.”
EPH.4.9	'E a'a te 'āite'anga o te “kake ki runga” māri rā, kua 'eke katoa mai aia ki raro ki te ngā'i 'aka'aka o te ao nei? 
EPH.4.10	Ko tei 'eke mai ki raro, ko ia rāi tei kake ki runga rava atu i te au rangi rava rāi, kia 'ope te au mea katoa i te 'akakī'ia e ia. 
EPH.4.11	Ko ia rāi tei 'akariro i tēta'i pae 'ei au 'āpōsetolo, tēta'i pae 'ei au peroveta, tēta'i pae 'ei au 'āpi'i 'ēvangelia, ē tēta'i pae 'ei au tiaki ē te pū'āpi'i, 
EPH.4.12	i te 'akate'ate'amamao i te aronga tapu nō te 'anga'anga tauturu 'ei 'akamātūtū'anga atu i te kōpapa o te Mesia ra. 
EPH.4.13	Ē ka rauka 'oki i a tātou rava rāi te 'okota'i'anga o te 'akarongo ē te kite mou tikāi i te Tamaiti a te Atua, ka riro tātou rava rāi 'ei tangata pakari, ē ka tae atu tātou ki te kī'anga tikāi o te Mesia ra. 
EPH.4.14	Kāre 'aka'ou tātou i reira mei te tamariki rikiriki tei tā'uri'uri'ia ē te 'akapeke 'aere'ia e te matangi o tērā 'āpi'i'anga ē tērā 'āpi'i'anga, ē tei 'akavare'ia e te aronga pikika'a nā roto i tō rātou tū kāraperape i te tā'ē'ē'anga. 
EPH.4.15	'E aronga rā tātou tei 'akakitekite i te tuatua mou ma te aro'a, ē ka tupu 'aere tātou nā roto i te au rāvenga rava rāi ki te 'okota'i'anga o te Mesia, ko te ūpoko 'oki ia. 
EPH.4.16	I raro 'oki i aia i tā'okota'i ei ē i piri meitaki ei te kōpapa katoa nā roto i te au pa'unga rava rāi, tē 'anga'anga ra mei tei tau ki te mero tātakita'i. Ē tē mātūtū akera te kōpapa nā roto i te aro'a.
EPH.4.17	Ē tēianei, i te ingoa o te 'Atu tē tuatua atu nei ē te mānono atu nei au i a kōtou ē, e 'akaoti ana kōtou i te 'ā'āere mei tā tēta'i pāpāki 'ētene 'ā'āere'anga i te pu'apingakore o tō rātou manako, 
EPH.4.18	nō te pōiri 'oki o tō rātou ūpoko. Tē takakē nei rātou mei kō mai i te ora'anga o te Atua ra nō tō rātou tū kitekore ē te mārōketaketa 'oki o tō rātou ngākau. 
EPH.4.19	Kāre 'aka'ou rātou i 'akamā i tēta'i 'ua atu mea, tē 'ōronga nei rā rātou i a rātou 'ua'orāi ki te peu kanga ra, ē tē rave 'ua nei i te au mea vi'ivi'i rava rāi ma te 'inangaro ma'ata.
EPH.4.20	Kāre rā te reira tā kōtou i 'āpi'i'ia mai nō runga i te Mesia! 
EPH.4.21	Kua 'akarongo 'oki kōtou nō runga i aia ē kua 'āpi'i'ia 'oki ē, 'e a'a te tika'anga tikāi i roto i a Iēsū: 
EPH.4.22	koia 'oki, kia 'akaruke kōtou i te tū muatangāna o tō kōtou ora'anga, ko te tangata ta'ito 'oki ia tei arataki kē'ia e te au noinoi pikika'a. 
EPH.4.23	Kia 'aka'ōu'ia rā tō kōtou manako ē tō kōtou ngākau, 
EPH.4.24	ē kia riro kōtou 'ei tangata 'ōu mei tei tau i te tangata tei 'anga'ia e te Atua i te tuatua tika ē te tapu mou.
EPH.4.26	Mē riri kōtou ra, auraka te reira e riro mai 'ei 'ara; auraka e 'opu te rā i tō kōtou riri'anga. 
EPH.4.27	Auraka e tuku ki te Tiāporo i tēta'i rāvenga kia ō mai. 
EPH.4.28	Ko te tangata i keiā na, auraka aia e keiā 'aka'ou, 'e ngari ake aia kia rave i te 'anga'anga, kia rauka i aia te mea meitaki ki ōna 'ua'orāi rima 'ei 'ōronga atu nā te tangata i ngere. 
EPH.4.29	Auraka e tuatua kino e mama mai nā roto mai i tō kōtou va'a, 'e tuatua meitaki rā e tupu ei te meitaki tikāi ra, ē e meitaki ei te aronga e 'akarongo i te reira. 
EPH.4.30	Auraka e 'akamamae atu i te Vaerua Tapu o te Atua. Kua 'akairo'ia 'oki kōtou ki tōna 'akairo nō te rā o te rāvenga ora. 
EPH.4.31	Kia 'akaātea'ia mei a kōtou na te tū ngākau kavakava rava rāi, te riri 'oto'oto, te mākitakita, te taumārō ē te tuatua 'akakino ma te au tū kino rava rāi. 
EPH.4.32	Kia riro rā kōtou 'ei aronga tākinga meitaki ē te ngākau marū tēta'i ki tēta'i, ma te 'akakore atu 'oki i te tārevakē tēta'i ki tēta'i, mei te Atua 'oki i 'akakore mai i tā kōtou i roto i te Mesia ra.
EPH.5.1	Ē tēianei, e āru kōtou i te Atua mei te tamariki 'akaperepere'ia ra. 
EPH.5.2	Ē 'ei 'aerenga aro'a tō kōtou, mei te Mesia i aro'a katoa mai i a tātou, ē kua 'ōronga mai i tōna ora nō tātou 'ei 'apinga aro'a ē te 'ātinga mareka'ia e te Atua.
EPH.5.3	'E aronga tapu kōtou. Nō reira, kāre te 'akaturi, te au mea vi'ivi'i rava rāi ē te noinoi kino i 'aka'iki'ia ki ō kōtou na. 
EPH.5.4	Ē te kanga, te tuatua rikiriki nēneva ē te tākatakata kino ra, kāre ia e tau i a kōtou, e tau rā te tuatua 'akameitaki. 
EPH.5.5	Kia kite pāpū tikāi 'oki kōtou ē, kāre tākiri 'e tu'anga i te bāsileia o te Mesia ē te Atua nō te tangata 'akaturi, te tangata vi'ivi'i ē te tangata noinoi. 'E 'akamori 'ītoro 'oki taua tū tangata ra.
EPH.5.6	Auraka rava kōtou kia arataki kē'ia e tēta'i 'ua atu tangata nā roto i te au tuatua pu'apingakore. Nō taua au kino ra 'oki e tae mai ei te riri o te Atua ki runga a'o i te aronga kaurarokore. 
EPH.5.7	Auraka kōtou e piri atu ki a rātou ra. 
EPH.5.8	I muatangāna i pōiri ana 'oki kōtou mei te pō ra, i tēianei rā e mārama kōtou mei te ao ra nō tō kōtou piri'anga ki te 'Atu ra. Kia tau i reira tō kōtou 'aerenga ki te aronga o te mārama. 
EPH.5.9	Nō kō mai 'oki i te mārama te au 'anga'anga meitaki rava rāi, te tuatua tika ē te tuatua mou. 
EPH.5.10	E kimikimi rāi i te mea e mareka ai te 'Atu. 
EPH.5.11	Ē auraka e piri atu ki te au 'anga'anga pu'apingakore a te pōiri ra. 'E ngari ake rā kia 'akaāri kōtou i tō rātou tū tikāi. 
EPH.5.12	'E mea 'akamā rā 'oki te tuatua nō runga i te au mea tā rātou e rave ra i te pōiri. 
EPH.5.13	Te au mea rava rāi i 'akaāri'ia i roto i te mārama, ka kitea'ia tō rātou tū tikāi. 
EPH.5.14	Te mea tātakita'i 'oki kua kitea'ia tōna tū tikāi nā roto rāi i te mārama. Nō reira i tuatua'ia ai ē,
EPH.5.14	“E ara maina, e tēnā na tangata moe,
EPH.5.14	ka tū mai ki runga mei te mate maira,
EPH.5.14	ē nā te Mesia e 'ōronga mai i te mārama ki a koe.”
EPH.5.15	Ē tēnā na, e matakite kia meitaki tō kōtou 'aerenga, 'eia'a mei tā te aronga kitekore, mei tā te aronga pakari rā, 
EPH.5.16	ma te tāporoporo mārie rāi i te au rāvenga nō te 'aerenga meitaki, nō te mea, 'e tuātau kino tēia. 
EPH.5.17	Nō reira, auraka kōtou kia riro mei te nēneva rāi te tū, e kimi mārie rā ē 'e a'a tō te 'Atu ra anoano.
EPH.5.18	Ē auraka e kona i te uaina, ko te tumu ia o te kanga ma'ata; kia 'akakī'ia rā kōtou ki te Vaerua. 
EPH.5.19	E tuatua kōtou tēta'i ki tēta'i ma te tuatua o te au salamo, te au 'īmene ē te au pe'e a te Vaerua. E 'īmene ē e 'akapa'apa'a i te 'Atu ma tō kōtou ngākau katoa. 
EPH.5.20	I te ingoa o tō tātou 'Atu nei ko Iēsū Mesia, e 'akameitaki i te Atua Metua nō te au mea rava rāi ma te tīvatakore.
EPH.5.21	E tātomo mārie kōtou tēta'i ki tēta'i nō tō kōtou 'akangāteitei'anga i te Mesia.
EPH.5.23	Ko te tāne 'oki te ūpoko o te va'ine, mei te Mesia katoa ra ko te ūpoko ia o te 'ēkālēsia. Nāna 'oki te rāvenga ora o tōna kōpapa, te 'ēkālēsia. 
EPH.5.24	Nō reira, mei te 'ēkālēsia e kauraro i te Mesia ra, e pērā katoa te au va'ine i te kauraro'anga i te au tāne i te au mea rava rāi.
EPH.5.26	I pērā aia kia 'akatapu aia i te 'ēkālēsia. Kua tāmā 'oki te Mesia i aia nā roto i te 'ōrei'angā vai ē tāna ra tuatua, 
EPH.5.27	kia tuku atu i aia ki mua i tōna aroaro 'ei 'ēkālēsia kakā, ma te kore ōna tōpata ē te korokoromingo, ē tēta'i 'ua atu mea mei te reira te tū, kia tapu rā aia ē kia 'apakore. 
EPH.5.28	Kia aro'a te au tāne i tā rātou au va'ine e tikāi mei tō rātou 'ua'orāi kōpapa. Ko tei aro'a i tāna 'ua'orāi va'ine, tē aro'a ra rāi aia i aia 'ua'orāi. 
EPH.5.29	Kāre 'oki tēta'i 'ua atu tangata e mākitakita i tōna 'ua'orāi kōpapa e tēia noa ai, inārā, te 'āngai ra ē te 'ākono mārie ra i te reira, mei te Mesia rāi e 'ākono mārie i te 'ēkālēsia. 
EPH.5.30	'E au mero 'oki tātou nō tōna kōpapa. 
EPH.5.31	Kua tātā'ia 'oki ē, “Nō reira e 'akaruke ei te tangata i tōna metua tāne ē te metua va'ine, ka tōpiri atu ei ki tāna va'ine ē ka riro 'oki rāua 'ei kōpapa 'okota'i.” 
EPH.5.32	'E mea muna ngaro ma'ata 'oki tēia. Tē 'aka'āiteite nei au i te reira ki te Mesia ē te 'ēkālēsia. 
EPH.5.33	E pērā katoa kōtou: e aro'a atu te tāne tātakita'i i tāna 'ua'orāi va'ine mei aia 'ua'orāi; ē te va'ine ra, e 'akangāteitei atu aia i tāna tāne.
EPH.6.2	“E 'akangāteitei atu i tō metua tāne ē tō metua va'ine.” Ko te 'akaue'anga mua tēia 'e papa'u'anga tōna, koia 'oki: 
EPH.6.3	“kia meitaki koe, ē kia 'akaroa'ia tō'ou puke rā i te 'enua nei.”
EPH.6.6	Auraka anake mē 'ākara'ia kōtou mei te aronga tārekareka tangata ra. E 'ākono rā i tō te Atua ra anoano ma te tae o te ngākau, mei te mea ē, 'e au tāvini rāi kōtou o te Mesia. 
EPH.6.7	E rave i te 'anga'anga tāvini ma te rekareka tikāi, mei te mea ē, nā te 'Atu te reira ē kāre nā te tangata. 
EPH.6.8	Kua kite 'oki kōtou ē, ko te tangata tātakita'i tei rave i tēta'i 'anga'anga meitaki, ka rauka i aia te tūtaki mei kō mai i te 'Atu; ko te tangata tuika'a, ē pērā katoa te tangata rangatira.
EPH.6.10	'Ei tā'openga, kia māro'iro'i kōtou i roto i te tā'okota'i'anga ki te 'Atu ē i roto i tōna mana ririnui. 
EPH.6.11	E kāka'u i te rākei tā te Atua i 'ōronga mai kia rauka i a kōtou i te pāruru i a kōtou i te rāvenga kāraperape a te Tiāporo ra. 
EPH.6.12	Kāre 'oki tātou e kukumi nei i te tangata, i te au manārangi rā ē te au tūtara, te au atua tei 'aka'aere i tēianei ao i tēia tuātau pōiri nei, ē te au vaerua kikino i te ao ra. 
EPH.6.13	Nō reira, e rave kōtou i te rākei a te Atua ra kia rauka i a kōtou i te pāto'i atu i te 'enemi i te rā kino ra, ē mē oti te au mea kātoatoa, kia tū rāi kōtou.
EPH.6.15	ē ma te 'akatāmaka'ia tō kōtou vaevae i te vai te'ate'amamao'anga nō te tūtū 'aere i te tuatua meitaki o te 'au ra; 
EPH.6.16	ma te 'apai i te 'akarongo 'ei pāruru i te au 'ati'anga rava rāi, ēnā te reira 'oki ka rauka i a kōtou i te tāmate i te au kāka'o a'i rava rāi o te Mea Kino ra. 
EPH.6.17	E 'āriki mai i te rāvenga ora 'ei pare pāruru ē e rave i te tuatua a te Atua 'ei koke nō kō mai i te Vaerua ra. 
EPH.6.18	Mē pērā kōtou, e pure katoa kōtou ma te au tū pure katoa ē te pati'anga i te au 'ati'anga rava rāi mei tā te Vaerua e 'akaāri mai. Nō reira, kia māro'iro'i ē e 'akatinamou i te pure nō te aronga tapu kātoatoa ra. 
EPH.6.19	E pure katoa nōku kia 'ōronga mai te Atua ki āku i te karere tau mē tuatua au, ē kia 'akakite au ma te matakukore i te mea muna ngaro o te tuatua meitaki. 
EPH.6.20	I tēianei, ko au ko tōna karere, kua riro mai au 'ei mou'āuri nō taua tuatua meitaki rāi. E pure kia tuatua atu au ma te matakukore, mei tei tau kia tuatua atu au.
EPH.6.22	Tēia tikāi te tumu i unga atu ei au i aia ki a kōtou na, kia kite kōtou i te au tuatua nō mātou ē kia 'akapūma'ana'ia tō kōtou ngākau.
EPH.6.23	'Ei 'au ki te au taeake, ē pērā katoa te aro'a ma te 'akarongo nō kō mai i te Atua Metua ē te 'Atu ra ko Iēsū Mesia. 
EPH.6.24	Kia vai rāi te aro'a 'ua ki te aronga kātoatoa tei 'inangaro i tō tātou 'Atu i a Iēsū Mesia ma te 'inangaro 'opekore.
PHP.1.2	Kia 'ōronga 'ua mai te Atua tō tātou Metua ē te 'Atu ko Iēsū Mesia i te aro'a 'ua ē te 'au ki a kōtou.
PHP.1.3	Tē 'akameitaki atu nei au i taku Atua i te au 'ati'anga rava rāi e ma'ara atu ana au i a kōtou, 
PHP.1.4	ē kāre 'ua atu au e vata ana i te pure ma te rekareka i tāku nei au pure katoa nō kōtou rava rāi, 
PHP.1.5	nō te mea, kua piri mai kōtou ki te 'anga'anga 'ēvangelia mei te rā mua mai rāi e tae 'ua mai ki tēia noa ai. 
PHP.1.6	'E mea pāpū 'oki i āku ē, ko te Atua tei 'akamata i te 'anga'anga meitaki i rotopū i a kōtou na, nāna rāi e 'akatinamou i te reira e tae 'ua atu ki te rā o te Mesia ra ko Iēsū. 
PHP.1.7	'E mea tika 'oki kia 'akapērā au i te manako i a kōtou rava rāi, nō te mea, tē mou nei au i a kōtou i roto i tōku nei ngākau, i a kōtou rava rāi tei piri ki te aro'a 'ua i 'ōronga'ia mai ki āku i tōku mou'āuri'anga i tēianei, ē pērā katoa i tāku pāruru'anga ē te 'akapāpū'anga i te tika o te 'ēvangelia i mua ake. 
PHP.1.8	Ko te Atua 'oki 'e kite tikāi nōku ē, tē 'inangaro ma'ata rava nei au i a kōtou rava rāi ma te aro'a ngākau o te Mesia ra ko Iēsū.
PHP.1.9	Ē ko tēia 'oki tāku pure; kia tupu ē kia tupu 'ua atu rāi tō kōtou aro'a ki te pakari mou ē te kite 'ō'onu rava rāi, 
PHP.1.10	kia taka meitaki i a kōtou te au mea 'e ma'ata 'ua atu te meitaki. I reira, ka riro kōtou 'ei aronga mā tikāi ē te 'apakore e tae 'ua atu ki te rā o te Mesia ra. 
PHP.1.11	Ka 'akakī'ia 'oki kōtou ki tā te tuatua tika i 'akatupu nā roto i a Iēsū Mesia ra, kia 'akakakā'ia te Atua ē kia 'akapa'apa'a'ia.
PHP.1.12	E te au taeake ē, tē 'inangaro nei au kia kite kōtou ē, kua riro mai te au mea i roko'ia mai ei au nei 'ei 'akatupu i te 'ēvangelia, 
PHP.1.13	nō te mea, kua kitea mai e te au va'e'au kātoatoa i tiaki i te 'are o te ariki, ē te aronga kē katoa ra, 'e mou'āuri au nō te Mesia. 
PHP.1.14	Ē te ma'ata'anga o te au taeake kua 'akapāpū'ia tikāi rātou i tō rātou piri'anga ki te 'Atu nā roto i tōku mou'āuri'anga, ē tē tae rāi rātou i te tuatua i te karere ma te matakukore.
PHP.1.15	'E tika rāi, tēta'i pae o rātou e tūtū 'aere nei i te tuatua meitaki o te Mesia nō te vare'ae ē te mārō, kāreka tēta'i pae nō te 'inangaro mou ia. 
PHP.1.16	Ko tēia aronga 'inangaro mou i pērā ai nō te aro'a 'oki, nō te mea, kua kite rātou ē, kua tuku'ia mai ki āku te 'anga'anga pāruru 'ēvangelia. 
PHP.1.17	Kāreka taua aronga vare'ae ra e 'akakite 'aere i te Mesia, kāre ma te manako tika, nō tō rātou 'ua'orāi pu'apinga rā ē ma te manako ē ka 'akama'ata rātou i tōku tūmatetenga i tōku mou'āuri'anga nei.
PHP.1.18	Kāre rā e kino! Tē rekareka nei au kia 'akakite 'aere'ia te Mesia nā roto i te au rāvenga rava rāi, mē nā roto i te tāpikipiki'anga, mē kāre, nā roto i te 'akakoro'anga mou. Ē ka rekareka rāi au, 
PHP.1.19	nō te mea, kua kite au ē, ka riro mai te reira 'ei meitaki nōku nā roto i tā kōtou pure ē te tauturu tā te Vaerua o Iēsū Mesia e 'ōronga mai ki āku. 
PHP.1.20	Ko tōku 'inangaro ma'ata tikāi 'oki ē te mānakonako'anga, kia kore au e tā'akamā'ia mai e tēta'i 'ua atu mea tāku i rave, kia 'akapa'apa'a rā au i te Mesia i tēianei, mei te au 'ati'anga rava rāi ma te māro'iro'i ma'ata noa atu ē, 'e a'a te ka tupu mai ki āku, mē nā roto i te ora, mē kāre nā roto i te mate. 
PHP.1.21	Nōku 'oki kia ora au ra nō te Mesia ia, ē kia mate au ra nō te pu'apinga ia. 
PHP.1.22	Mē ora rā au i te kōpapa nei, ka pu'apinga te 'anga'anga. Nō reira, kāre au e kite ē, 'e a'a tikāi te mea tāku e 'inangaro. 
PHP.1.23	Kua tā'ī'ī'ia au i ēia ngā mea e rua: tē 'inangaro pakari nei au i te 'aere atu ki te Mesia ra no'o ei. Ko te mea meitaki ma'ata 'ua atu 'oki te reira. 
PHP.1.24	Nō kōtou rā, 'e mea umuumu ma'ata'ia kia no'o rāi au i roto i te kōpapa nei. 
PHP.1.25	Ē nō te mea ē, 'e mea pāpū i āku te reira, tē kite nei au ē, ka no'o rāi au ē ka tauturu au i a kōtou kātoatoa kia tupu tō kōtou 'irinaki'anga ē tō kōtou rekareka. 
PHP.1.26	Nō reira, kia tae 'aka'ou atu au ki a kōtou na, ka ma'ata atu tō kōtou parau'anga nōku i roto i te Mesia ra ko Iēsū.
PHP.1.27	Kia tau rā tō kōtou 'aerenga ki te 'ēvangelia a te Mesia ra e tikāi. I reira, mē ka tae atu au e 'ārāvei i a kōtou, mē kāre ka no'o ātea kē, ka 'akarongo rāi au i te tuatua nō kōtou ē, tē tāmou mārie rāi kōtou ma te manako 'okota'i ē te aruaru rāi kōtou ma te ngākau 'okota'i i te 'akarongo o te 'ēvangelia nei, 
PHP.1.28	ma te kore e 'akamataku'ia i tēta'i 'ua atu mea e te aronga i pāto'i i a kōtou. Ka riro mai 'oki te reira nō rātou 'ei 'akairo o te mate, nō kōtou rā 'ei 'akairo o te ora, 'e ora 'oki nō kō mai i te Atua ra. 
PHP.1.29	Kua 'ōronga'ia mai 'oki ki a kōtou ē, auraka anake kia 'irinaki kōtou i te Mesia, kia mate katoa rā kōtou nōna. 
PHP.1.30	Tei a kōtou rāi i reira te kukumi'anga mei tā kōtou i kite i āku i te pērā'anga i mua ake, ē tā kōtou i 'akarongo ra ē tē pērā nei rāi au i tēianei.
PHP.2.1	Ē tēianei, kua 'akamāro'iro'i'ia rāi kōtou nā roto i tō kōtou piri'anga ki te Mesia, ē kua riro mai tōna aro'a 'ei pūma'ana nō kōtou. Kua tā'okota'i'ia kōtou ma tōna Vaerua, ē 'e ngākau aro'a ē te tangi rāi tō kōtou tēta'i ki tēta'i. 
PHP.2.2	Nō reira, ka 'akarava mai kōtou i tōku nei rekareka nā roto i tō kōtou manako'anga 'okota'i, ma te 'inangaro 'okota'i, ma te ngākau ē te 'akakoro'anga 'okota'i. 
PHP.2.3	Auraka kōtou e rave i tēta'i mea ma te mārō, mē kāre nō te nengonengo pu'apingakore, e manako rā ma te 'aka'aka ē, e meitaki atu tēta'i ē tēta'i i a kōtou 'ua'orāi. 
PHP.2.4	Auraka te tangata e manako 'ua i tei tau i aia 'ua'orāi, e ma'ara katoa rā aia i a ēta'i kē ra. 
PHP.2.5	Kia 'okota'i rāi ō kōtou tū ngākau ē tō te Mesia ra tō Iēsū:
PHP.2.6	Ko tōna tū ko te tū 'oki ia o te Atua.
PHP.2.6	Kāre rā aia i manako i te umuumu kia 'āite aia ki te Atua.
PHP.2.7	Kua tuku kē atura rā aia i tōna 'ua'orāi tū,
PHP.2.7	ē kua rave i tō te tuika'a i te riro'anga mei te tangata nei rāi.
PHP.2.7	Ē i tōna kitea'anga'ia mai mei te tangata nei te tū,
PHP.2.8	kua tā'aka'aka aia i aia 'ua'orāi
PHP.2.8	i te kauraro'anga e tae 'ua atu ki te mate,
PHP.2.8	ki te mate sātauro ra.
PHP.2.9	Ko te tumu 'oki ia i 'akangāteitei rava'ia atu ei aia e te Atua,
PHP.2.9	ē i 'ōronga'ia mai ei ki aia i te ingoa i ma'ata 'ua atu te ngāteitei i te au ingoa rava rāi.
PHP.2.10	tō te rangi, tō runga i te 'enua, ē tō raro ake i te 'enua,
PHP.2.10	'ei 'akangāteitei'anga i te ingoa o Iēsū.
PHP.2.11	Ē kia 'a'aki te au va'a rava rāi ē, “Ko Iēsū Mesia te 'Atu,”
PHP.2.11	'ei 'akakakā'anga 'oki i te Atua te Metua ra.
PHP.2.12	Ē tēnā na, e aku au 'akaperepere ē, kua kauraro mai kōtou i āku i te au 'ati'anga rava rāi. I pērā kōtou i tōku no'o'anga i rotopū i a kōtou; kia ma'ata atu rā i tēianei i tōku ātea kē'anga. E tāmou i te 'anga'anga ma te mataku ē te rūtetetete kia rauka te kī'anga o tō kōtou rāvenga ora. 
PHP.2.13	Ko te Atua 'oki tei 'anga'anga ki roto i a kōtou na i te 'inangaro ē te rave rāi i tāna i anoano ra.
PHP.2.14	E rave i te au mea rava rāi ma te kō'umu'umukore ē te taumārōkore, 
PHP.2.15	kia riro mai kōtou 'ei aronga mā tikāi ē te 'apakore, koia 'oki, 'ei tamariki kinokore nā te Atua i rotopū i tēia uki tāpikipiki ē te tārurikē'ia nei. Kia kakā rāi kōtou i rotopū i a rātou mei te au tūrama i tēianei ao, 
PHP.2.16	i te āru'anga i te karere ora. 'E parau'anga te reira nōku i te rā e tae mai ei te Mesia ra; nō te mea, kāre i riro tōku ora'anga ē tāku 'anga'anga 'ei mea pu'apingakore.
PHP.2.17	'Ua atu oki ē kia 'akamaringi'ia atu tōku toto 'ei tu'anga nō te 'ātinga i 'apai 'akakite 'ua'ia e tō kōtou 'akarongo, ka rekareka ia au. Ko tātou katoa ka rekareka kāpipiti ei. 
PHP.2.18	Kia pērā katoa rāi kōtou i te rekareka'anga, ko tōku rekareka rāi ia.
PHP.2.19	Mē ka tika i te 'Atu ra ko Iēsū, tē mānakonako nei au ē, ka tono atu au i a Tīmōteo ki a kōtou kia roa poto ake, kia mareka au i te kite'anga i te au tuatua nō kōtou na. 
PHP.2.20	Kāre 'oki ōku 'e tangata tei 'āite ki aia i te ngākau 'ākonokono tikāi i tā kōtou na. 
PHP.2.21	Tē kimikimi 'ua nei 'oki te tangata rava rāi i tā rātou 'ua'orāi, kāre i tā Iēsū Mesia. 
PHP.2.22	Kua kite kōtou i tōna tūranga meitaki. Kua kāpiti aia ki āku mei te tamaiti ki tōna metua i te 'anga'anga pakari nō te tupu'anga o te 'ēvangelia. 
PHP.2.23	Ko ia rāi tāku i manako i te tono atu, mē pāpū ake ana i āku te tuatua nōku 'ua'orāi. 
PHP.2.24	Ē tē 'irinaki nei au ē, mē ka tika i te 'Atu, ka tae atu au ki a kōtou, kāre e roa'ia.
PHP.2.25	Tē manako nei au ē, 'e mea tau i te tono atu i tō tātou taeake i a Ēpāperodito ki a kōtou, 'e 'oa ia nōku i te 'anga'anga ē te pāruru'anga i te 'ēvangelia, ē 'e karere nā kōtou tei mātuāpuru mai i āku nei i tōku nei ngere'anga. 
PHP.2.26	Tē 'inangaro ma'ata nei 'oki aia i te 'ārāvei i a kōtou rava rāi ē tē tangi nei tōna ngākau, nō te mea, kua tuatua'ia ki ō kōtou na ē, kua roko'ia aia e te maki. 
PHP.2.27	I maki ma'ata ana aia ē kua vaitata rāi i te mate. I aro'a mai rā te Atua i aia, ē kāre rā i aia anake ra, i āku katoa nei rāi, kia kore e tupu tēta'i tūmatetenga ōku nā runga ake i tēta'i. 
PHP.2.28	'E ma'ata tōku 'inangaro i te tono atu i aia kia rekareka kōtou i te 'ārāvei 'aka'ou atu i aia, ē kia iti mai tōku tūmatetenga. 
PHP.2.29	Ē tēnā na, e 'ō'ō mai kōtou i aia i roto i te aro'a o te 'Atu ma te rekareka ma'ata, ē e 'akangāteitei i te aronga mei aia rāi te tū, 
PHP.2.30	nō te mea, i vaitata ana aia i te mate nō te 'anga'anga a te Mesia i te 'ōronga'anga mai ki āku i te tauturu kāre i rauka i a kōtou i te 'ōronga mai, ma te ma'arakore i tōna 'ua'orāi ora.
PHP.3.1	Ē tēianei e aku au taeake ē, kia rekareka kōtou i tō kōtou piri'anga ki te 'Atu. Kāre 'e manamanatā i āku i te tātā 'aka'ou ki a kōtou i ēia mea nei. 'E tuatua ora rāi 'oki te reira nō kōtou. 
PHP.3.2	E matakite i te aronga 'anga'anga kikino, taua au puakaaoa ra, ko te aronga 'oki tei mānono i te koti i te kōpapa. 
PHP.3.3	Ko tātou nei 'oki te “peritome” tikāi, ko tei 'akamori i te Atua nā roto i tōna Vaerua ē tei 'akaparau i te piri'anga ki a Iēsū, ma te 'irinaki'angakore i tā te kōpapa nei. 
PHP.3.4	Nōku rā, 'e tika'anga tōku kia 'irinaki katoa au i te kōpapa nei. Mei te mea ē, tē manako ra tēta'i tangata kē ē, 'e tika'anga tōna kia 'irinaki aia i tā te kōpapa nei, 'e ma'ata atu rāi tōku tika'anga i tōna. 
PHP.3.5	Ko au, i peritome'ia au i te pō varu. 'E Ngāti Īserā'ela au. 'E kōpū Bēniāmina au. 'E toto 'Ēbera anake 'ua tōku. I te pae o te Ture, 'e Phārīsea au. 
PHP.3.6	I te pae rā o te māro'iro'i, ko au tikāi tei tākinga kino i te 'ēkālēsia. I te pae rā o te tuatua tika a te Ture, 'e tangata 'apakore au.
PHP.3.7	Ko aua mea nei tei riro ana 'ei au mea meitaki nōku, tē manako nei au i tēianei ē, 'e au mea pu'apingakore 'ua te reira nō tōku piri'anga 'oki ki te Mesia. 
PHP.3.8	Ē kāre ko aua mea anake 'ua, ko te au mea rava rāi rā i manako'ia e au ē, 'e au mea pu'apingakore ia. Ko te mea pu'apinga ma'ata rava atu 'oki ko te kite i taku 'Atu, te Mesia ko Iēsū. Nōna 'oki i 'akaruke ei au i te au mea katoa ra, ē kua 'akariro au i te reira 'ei tītā, kia rauka i āku te meitaki o te piri'anga ki te Mesia, 
PHP.3.9	ē kia 'okota'i tikāi māua ko te Mesia. Kāre āku tuatua tika i nā roto 'aka'ou mai i te Ture, i nā roto mai rā i te 'irinaki'anga i te Mesia. Ko te tuatua tika 'oki ia nō kō mai i te Atua ra i 'akamou'ia ai e te 'irinaki'anga. 
PHP.3.10	Tē 'inangaro 'ua nei rāi au i te kite i te Mesia ē te mārōrō o tōna tū'aka'ou'anga, kia kāpiti'ia atu au ki tōna au mamae, i te 'aka'ārite'anga'ia ki aia i tōna mate, 
PHP.3.11	kia rauka i āku te tū'aka'ou'anga mei te mate maira.
PHP.3.12	Auraka e manako ē, kua rauka i āku te reira, mē kāre ra, kua meitaki rava au i tēianei. Tē umuumu atu nei rā au i te 'akakoro'anga tā te Mesia i 'akakoro ra i tōna 'akariro mai'anga i āku nōna. 
PHP.3.13	E te au taeake ē, ko au nei, kāre au i manako ē kua rauka mai i āku te reira. 'Okota'i 'ua rā mea tāku e rave nei, koia 'oki, tē 'uapou atu nei au i te au mea i mua i āku ma te 'akangaropōina atu i te au mea i muri. 
PHP.3.14	Tē 'oro tika nei au ki te 'openga kia rauka i āku te rē, koia 'oki, te kī'anga o te ora'anga 'ōu. Nō te reira 'oki i kāpiki'ia ai au e te Atua mei runga mai nā roto i te Mesia ko Iēsū.
PHP.3.15	Ko te aronga katoa i ō tātou nei tei pakari te 'irinaki'anga, kia pērā tō rātou manako'anga. Ē mei te mea ra ē, 'e mānga tūkē tō kōtou manako, nā te Atua rāi e 'akamārama i tēia ki a kōtou. 
PHP.3.16	Ko te mea ma'ata 'oki kia tau tō tātou 'aerenga ki te tūranga vaerua i rauka i a tātou.
PHP.3.18	Kua 'akakite putuputu atu ana au ki a kōtou ē te 'akakite 'aka'ou atu nei au i tēianei ma te roimata ē, 'e mānganui te tangata 'e au 'enemi rātou nō te sātauro o te Mesia nō te tū o tō rātou ora'anga. 
PHP.3.19	Ko tō rātou 'openga, ko te mate ia. Ko tō rātou atua, ko te kōpū ia. Ko tō rātou 'akaparau'anga, ko te 'anga'anga 'akamā ia tā rātou i rave. Tē manako 'ua nei rātou i tā tō tēianei ao. 
PHP.3.20	Ko tātou rā, 'e aronga kāinga tātou nō te ao ra, ē tē tāpapa atu nei tātou i te 'Akaora mei reira mai, ko te 'Atu ko Iēsū Mesia. 
PHP.3.21	Nāna e 'akatūkē i tō tātou kōpapa paruparu ē te pē 'ua nei kia 'okota'i rāi tū ē tōna kōpapa kakā nā roto i tāna rāvenga mana te ka rauka i te tuku i te au mea rava rāi i raro ake i aia 'ua'orāi.
PHP.4.1	Nō reira, e aku au taeake, tei 'akaperepere'ia ē tei mā'ara'ara pakari'ia e au, ko taku rekareka'anga ē taku korōna, kia ngāueuekore kōtou i tō kōtou piri'anga ki te 'Atu, e aku au taeake 'akaperepere'ia ē.
PHP.4.2	Tē ako atu nei au i a Euōdia ē tē ako katoa atu nei au i a Sunetuke kia 'okota'i rāi ō rāua ngākau nō te 'Atu 'oki. 
PHP.4.3	Ē tē pati katoa atu nei au ki a koe, e taku 'oa mou, e tauturu koe i ēia ngā va'ine. Tei rave kāpiti 'oki mātou i te 'anga'anga 'ēvangelia nei ma Kalemeno ē tēta'i pāpāki 'oa rave 'anga'anga nōku ra, ko tei tātā'ia tō rātou ingoa i roto i te puka ora ra.
PHP.4.4	E rekareka kōtou i te 'Atu ra, 'aua e tīvata. Tē 'akakite 'aka'ou atu nei au ē, e rekareka kōtou.
PHP.4.5	Kia kitea'ia tō kōtou tū marū ki te tangata kātoatoa. Kāre e roa ka tae mai te 'Atu! 
PHP.4.6	Auraka kōtou e apiapi i tēta'i 'ua atu mea, e 'akakite 'ua rā i tō kōtou ngere'anga ki te Atua i roto i tā kōtou au pure ē te au pati'anga rava rāi ma te 'akameitaki'anga. 
PHP.4.7	Ē tō te Atua 'au, tei ma'ata atu tāna rāvenga i tā te manako tangata, ka 'akatinamou ei i te māro'iro'i o tō kōtou ngākau ē tō kōtou manako i roto i te Mesia ko Iēsū.
PHP.4.8	'Ei tā'openga, e aku au taeake ē, e manako 'ua kōtou i te mea mou ē te tau meitaki, te mea tika ē te 'apakore, te mea taurekareka ē te rongo meitaki, koia 'oki te mea 'e tū meitaki tōna ē te tika kia 'akameitaki'ia. 
PHP.4.9	E rave i tā kōtou i 'āpi'i'ia atu ē tā kōtou i mou ra nō kō nei atu i āku nei, mē nā roto i tā kōtou i 'akarongo, mē kāre, nā roto i tā kōtou i kite. Ē ka no'o i reira te Atua o te 'au ki ō kōtou na.
PHP.4.10	'E rekareka ma'ata tōku i roto i te 'Atu, i te mea ē, 'e rāvenga 'aka'ou tā kōtou i te 'akaāri mai i tō kōtou ma'ara'anga mai i āku i muri ake i tēta'i tuātau roa. Kua ma'ara mai rāi kōtou i āku, kāre rā ā kōtou rāvenga i te 'akaāri mai i te reira. 
PHP.4.11	Kāre nō te ngere i tuatua atu ei au, nō te mea, kua 'akamātau au i āku kia no'o pōnuiā'au i te au mea rava rāi i roko'ia mai ei au nei. 
PHP.4.12	Kua kite au i te ngere'anga i tōku ora'anga ē kua kite katoa au i te ma'ata roa o tāku 'apinga. I te au ngā'i kātoatoa ē i te au 'ati'anga rava rāi, kua kite au ka 'akapē'ea au i te merengo ē te pongi, i te ra'i roa'anga ē te meangiti roa'anga. 
PHP.4.13	'E rauka i āku te au mea rava rāi nā roto i te Mesia tei 'akamāro'iro'i mai i āku nei.
PHP.4.14	'E meitaki rā te mea tā kōtou i rave i te piri'anga mai ki tōku nei tūmatetenga nā roto i tā kōtou tauturu. 
PHP.4.15	E tō Philipi na ē, kua nakiro 'oki kōtou ē, i te 'akamata'anga te 'anga'anga 'ēvangelia i rotopū i a kōtou na, ka 'akaruke atu ei au i a Mākedōnia, kāre rava tēta'i 'ēkālēsia i piri mai ki āku i te pae o te 'ōronga atu ē te 'ōronga mai, māri rā ko kōtou anake. 
PHP.4.16	Ē i tōku no'o'anga i Tēsālōnia, kua 'akaū mai kōtou i te 'apinga nōku i tōku ngere'anga, ē kua 'akaū 'aka'ou mai rāi. 
PHP.4.17	Tē mataora nei tōku ngākau i te 'apinga 'ōronga'ia. 'E tika rāi. Tē mataora ma'ata atu nei rā au nō te tupu'anga o te pu'apinga nō kōtou. 
PHP.4.18	Kua rauka mai i āku te au mea katoa tāku i ngere, ē kua ma'ata 'ua atu rāi. Kua rava roa tāku, i te mea, kua rauka mai i āku te tauturu tā kōtou i 'akaū mai nā roto i a Ēpāperodito. Kua riro te reira mei te 'ātinga kakara ma'ata ki te Atua, 'e mea tau ē te mareka'ia. 
PHP.4.19	Ē te au mea kātoatoa ra tei umuumu'ia e kōtou, nā taku Atua e 'ō mai i te reira ki a kōtou nō kō mai i tōna 'apinga nui pāpānunui nā roto i te Mesia ra i a Iēsū. 
PHP.4.20	'Ei te Atua tō tātou Metua te kakā e tuātatau 'ua atu. Āmene.
PHP.4.21	E aro'a atu kōtou i te aronga tapu rava rāi i roto i te Mesia ra i a Iēsū. Tē aro'a atu nei 'oki te au taeake ōku nei i a kōtou. 
PHP.4.22	Tē aro'a katoa atu nei te aronga tapu rava rāi i a kōtou, 'e ma'ata atu rā tō te ngutu'are o Kaisara nei.
PHP.4.23	'Ei tō kōtou vaerua te aro'a 'ua o tō tātou 'Atu ra ko Iēsū Mesia.
COL.1.1	Ko Paulo, 'e 'āpōsetolo nō te Mesia ra ko Iēsū, nā roto i te tika'anga o te Atua, ē ko Tīmōteo katoa tō tātou taeake, 
COL.1.2	ki te au taeake i Kolosa, te aronga tapu ē te 'ākono meitaki i roto i te Mesia ra.
COL.1.2	Kia 'ōronga 'ua mai te Atua tō tātou Metua i te aro'a 'ua ē te 'au ki a kōtou.
COL.1.3	Tē 'akameitaki atu nei mātou i te Atua, te Metua o tō tātou 'Atu ra ko Iēsū Mesia i tō mātou pure'anga nō kōtou ma te tīvatakore. 
COL.1.4	Kua 'akarongo 'oki mātou i te tū o tō kōtou 'irinaki'anga i te Mesia ra, i a Iēsū, ē i te tū o tō kōtou aro'a i te aronga tapu katoa ra, 
COL.1.5	nō te mānakonako'anga tei vai'o'ia nō kōtou i te ao ra. Kua 'akarongo kōtou i muatangāna i te reira nā roto i te tūtū 'aere'anga'ia o te tuatua mou o te 'ēvangelia ki a kōtou. 
COL.1.6	Mei te 'ēvangelia e 'akatupu nei i te meitaki ē tē toto'a nei i tēianei ao katoa, i pērā katoa i rotopū i a kōtou, mei te rā mai i 'akarongo ei kōtou ē i kite tikāi i te aro'a 'ua o te Atua. 
COL.1.7	Nā Ēpāphera i 'āpi'i i a kōtou i te reira. Ko ia tō mātou taeake tāvini 'akaperepere ko tei 'ākono meitaki i te 'anga'anga o te Mesia i ō kōtou na, 
COL.1.8	ē nāna i 'akakite mai ki a mātou i tō kōtou aro'a tā te Vaerua i 'akatupu.
COL.1.9	Ko tēia 'oki te tumu kāre rava mātou i tīvata, mei te rā maira i 'akarongo ei mātou i te tuatua i a kōtou, i te pure ē te pati 'akatenga nō kōtou, kia 'akakī'ia mai kōtou i te kite i tō te Atua anoano nā roto i te tū pakari rava rāi ē te mārama i te au mea vaerua. 
COL.1.10	'Ei reira e tau ei tō kōtou ora'anga i te 'Atu i te rave tāmou'anga i te au mea e mareka mai ei aia ra; ē e 'akatupu ei kōtou i te meitaki nā roto i te tū 'anga'anga meitaki rava rāi, ē e 'akama'ata'ia ai tō kōtou kite i te Atua. 
COL.1.11	Tē pure nei mātou kia 'akamātūtū'ia mai kōtou ki te māro'iro'i katoa nā roto mai i tōna mana kakā, kia tāmou mārie kōtou ē kia 'akakoromaki i te au mea rava rāi ma te rekareka, 
COL.1.12	i te 'akameitaki'anga i te Metua tei 'akatūkatau i a kōtou kia tū rāi kōtou i tō te aronga tapu tu'anga i te mārama. 
COL.1.13	Nāna 'oki tātou i 'akaora mei roto mai i te mana o te pōiri ē kua 'akaumu i a tātou ki te bāsileia o tāna Tamaiti 'akaperepere. 
COL.1.14	Nōna 'oki i rauka ai tō kōtou rāvenga ora, koia 'oki te 'akakore'angā 'ara.
COL.1.15	Ko te Mesia ko te tū tikāi ia nō te Atua 'ākarakore'ia. Ko ia te tama mua o te au mea rava rāi i 'anga'ia ra. 
COL.1.16	Nā roto 'oki i aia i 'anga'ia ai e te Atua te au mea rava rāi, tō te rangi ē tō te 'enua nei, te au mea 'ākara'ia ē te au mea 'ākarakore'ia mei te au terōno, te au tūtara, te au manārangi ē te au mea mana. Nā te Atua i 'anga i te au mea rava rāi nā roto i te Mesia, ē nō te Mesia anake, 
COL.1.17	ē ko ia rāi i mua ake i te au mea rava rāi, ē nā roto i aia i mou ei te au mea rava rāi. 
COL.1.18	Ē ko ia te ūpoko o te kōpapa, koia 'oki te 'ēkālēsia. Ko ia te mōmua, te tama mua o te aronga i 'akatū'ia mei te mate ra, kia ma'ata 'ua atu rāi aia i te au mea katoa nei. 
COL.1.19	Ē i mareka ai 'oki te Atua kia no'o tōna 'ua'orāi kī katoa ki roto i te Mesia 
COL.1.20	ē kia nā roto i aia e 'aka'ongi ei aia i te au mea rava rāi, tō te 'enua nei ē tō te rangi ra ki aia 'ua'orāi nā roto i te 'au i 'akatupu'ia i te maringi'angā toto i runga i te sātauro.
COL.1.21	Ko kōtou 'oki, te aronga tei takakē i muatangāna ma te ngākau 'aka'enemi ē te 'anga'anga kikino, 
COL.1.22	i tēianei rā kua 'aka'ongi'ia kōtou nā roto i tōna mate'anga i te tū tangata, kia rauka i aia i te tuku atu i a kōtou ki mua i te Atua 'ei aronga tapu ē te 'apakore ē te tāpepe'angakore. 
COL.1.23	Ka tupu 'ua, mei te mea ē, ka 'akatinamou kōtou ma te ngāueuekore ki runga i te tango o te 'irinaki'anga, ē kia kore kōtou e ātea kē mei te mānakonako'anga o te 'ēvangelia tā kōtou i 'akarongo, ē tei tūtū 'aere'ia ki te au mea rava rāi i raro ake i tēianei rangi. Ē ko au, ko Paulo, i riro 'ei tāvini nō tēia 'ēvangelia nei.
COL.1.24	I tēianei rā tē rekareka nei au, nō te mea, 'e mate tōku nō kōtou ē tē tauturu nei au i te 'akaoti i roto i tōku nei kōpapa i te au 'akakino'anga kāre te Mesia i 'akakino'ia ake, nō tōna kōpapa, koia 'oki te 'ēkālēsia nei. 
COL.1.25	Ē nō taua 'ēkālēsia ra i riro mai ei au 'ei tāvini kia tau ki te tao'onga 'ēvangelia tā te Atua i tuku mai ki āku nei, kia 'akakite pū tikāi au ki a kōtou i te karere katoa a te Atua. 
COL.1.26	Ko te mea muna ngaro tei 'u'una'ia i te au tuātau ta'ito ē te au uki ta'ito, kua 'akakite'ia mai rā ia i tēianei ki tōna aronga tapu ra. 
COL.1.27	Nā te Atua i 'iki i a rātou 'ei 'akaāri i rotopū i te au 'ētene i te kakā pāpānunui o tēia mea muna ngaro ē: ko te Mesia tei roto ia i a kōtou, ko ia te mānakonako'anga o te kakā.
COL.1.28	Ko te Mesia ia tā mātou e tūtū 'aere nei nā roto i te 'akamatakite'anga i te tangata rava rāi i te au mea taukore, ē te 'āpi'i'anga i te tangata rava rāi i te au mea tau tikāi ma te tū pakari katoa, kia 'akariro mātou i te tangata tātakita'i 'ei tangata meitaki rava i roto i te Mesia ra. 
COL.1.29	Ko tēia 'oki te 'akakoro'anga i 'anga'anga pakari ei au ma te 'uapou mārie'anga ma tōna māro'iro'i tei 'anga'anga ma te ririnui ma'ata i roto i āku nei.
COL.2.1	Tē 'inangaro nei au kia kite kōtou i tāku tautā'anga pakari i te meitaki nō kōtou, ē nō rātou i Laodikea ē te aronga katoa kāre i kite mata i tōku mata. 
COL.2.2	Kia pūma'ana'ia tō rātou ngākau i te tā'okota'i'anga'ia i roto i te aro'a, kia rauka i a rātou te meitaki ma'ata o te pāpū'anga o te kite pū tikāi. I reira, ka nakiro rātou i te mea muna ngaro a te Atua, ko te Mesia ra ia. 
COL.2.3	Tei roto i aia te 'u'una'ia'anga te au 'apinga nui rava rāi o te kite ē te pakari.
COL.2.4	Tē tuatua nei au i tēia kia kore tēta'i 'ua atu tangata e tāpikipiki i a kōtou nā roto i te tuatua 'akarekareka. 
COL.2.5	Noa atu ē kāre au tikāi i rotopū i a kōtou, tei ō kōtou na rā tōku manako'anga, ē tē rekareka nei au i te kite'anga ē, 'e tū mako tikāi tō kōtou ē tē mou meitaki nei tō kōtou 'akarongo i te Mesia.
COL.2.6	Ē tēnā na, e āru kōtou i te taka'inga vaevae o te Mesia ko Iēsū, nō te mea, kua 'āriki kōtou i aia. 
COL.2.7	Kia aka'ia kōtou i roto i aia ē kia patu'ia ki runga a'o i aia. Kia 'akamou'ia e te 'akarongo mei tei 'āpi'i'ia ki a kōtou na, ē kia ma'ata rava tō kōtou 'akameitaki'anga.
COL.2.8	E matakite ko te 'akatuika'a ā'ea tēta'i tangata i a kōtou nā roto i te pakari tangata ē te taumārō'anga pu'apingakore. E tau 'ua te reira i te 'āpi'i'anga tangata nei ē tō tēianei ao 'akateretere'anga mana. Kāre te reira e tau i tā te Mesia ra. 
COL.2.9	Tei roto 'oki i aia, i tōna tū tangata, te kī katoa o te Atua i te pū'ākapa'anga mai. 
COL.2.10	Ē kua rauka katoa i a kōtou te kī o te ora tika tikāi i roto rāi i aia. Ko ia tō runga ake i te au manārangi rava rāi ē te au tūtara.
COL.2.11	Nō tō kōtou piri'anga ki aia, kua riro kōtou 'ei aronga peritome'ia, kāre rā te peritome'anga tei rave'ia e te tangata, ko te peritome'anga rā a te Mesia, koia 'oki, te kōpae'anga i te tū 'ara o te tangata ra. 
COL.2.12	I tō kōtou bāpetīto'anga kua tanu katoa'ia kōtou ma te Mesia ra. Ē kua 'akatū katoa'ia kōtou ma ia nā roto i tō kōtou 'akarongo i te mana o te Atua tei 'akatū i aia mei te mate maira. 
COL.2.13	Ko kōtou 'oki, 'e aronga mate kōtou nō tā kōtou au 'ara ē te tū peritomekore, kua 'akariro rā te Atua i a kōtou 'ei aronga ora ma te Mesia katoa. Kua tāmā te Atua i tā tātou au 'ara rava rāi. 
COL.2.14	Kua 'akakore aia i te kaio'u tei 'akapapa'ia nō tātou nō tō tātou 'ākonokore i te au ture. Kua 'apai kē 'oki aia i te reira ē kua pātiti ki runga i te sātauro. 
COL.2.15	Kua 'autū aia ki runga a'o i te au manārangi ē te au tūtara ē kua 'akariro atura i a rātou 'ei mātakitaki'anga i mua a'o i te kātoatoa i tōna 'aerenga ūpokotū.
COL.2.17	'E ata anake ia nō te au mea te ka tupu ā muri atu. Ko te mea mou tikāi rā ko te Mesia ia. 
COL.2.18	Auraka tēta'i tangata e 'akangere i a kōtou i te meitaki e tau i a kōtou, nā roto i tōna 'akateima'a'anga i te tū 'aka'aka tārevakē ē te 'akamori'anga i te au 'āngela. Tē manako nei taua tangata ra ē, 'e mana tūkē tōna nō te au 'ōrama tāna i kite ana, ē 'e nengonengo pu'apingakore tōna nō te manako tangata 'ua. 
COL.2.19	Ē kāre aia i mou piri tikāi ki te ūpoko, koia 'oki, ki te Mesia. Nā te ūpoko 'oki e 'ōronga mai ki te kōpapa katoa ra i tōna tupu'anga mei tei tau ki tō te Atua anoano, nā roto i te tā'okota'i'anga ē te mou piri'anga o te au pa'unga ē te au uaua.
COL.2.20	Ē tēianei, kua mate kōtou ma te Mesia i te 'akateretere'angā mana o tēianei ao. 'E a'a kōtou i reira i āru ei i tōna au ture, mei te mea ē, nō tēianei ao rāi kōtou? 
COL.2.21	Ko tōna au ture 'oki, “Auraka e 'arapaki, auraka e tongi, auraka e 'āmiri.” 
COL.2.22	'E au ārai'anga te reira ē te 'āpi'i'anga tangata anake 'ua, nō runga 'ua te reira i te au mea te ka ngaro 'ua mē 'akapu'apinga'ia. 
COL.2.23	Ko taua au ture ra e meitaki anake nō te 'akamori'anga a te tangata, te tū 'aka'aka tārevakē ē te 'akapereperekore i te kōpapa. Kāre rā 'e pu'apinga i te 'akavī i te noinoi kōpapa.
COL.3.2	E 'akamou i tō kōtou ngākau ki te au mea i runga ra, auraka ki te au mea o tēianei ao. 
COL.3.3	Kua mate 'oki kōtou, ē tō kōtou ora'anga tika tikāi i 'u'una katoa'ia ake nei ma te Mesia i roto i te Atua. 
COL.3.4	Ko te Mesia 'oki tō kōtou ora'anga tika tikāi, ē kia mama maira aia i tōna kakā, ka kitea'ia mai rāi kōtou ma ia katoa.
COL.3.5	Ē tēnā na, ka tāmate i tō tēianei ao 'inangaro 'ara i roto i a kōtou, koia 'oki: te 'akaturi, te kanga vi'ivi'i, te noinoi vi'ivi'i ē te noinoi kino, ē pērā katoa te morimori 'apinga, 'e tū 'akamori 'ītoro 'oki te reira. 
COL.3.6	Nō taua au mea ra 'oki ka tae mai ei te riri o te Atua ki runga i te aronga kaurarokore. 
COL.3.7	Ē i tō kōtou no'o'anga i rotopū i a rātou ra i muatangāna, kua rave ana rāi kōtou i taua au mea ra.
COL.3.8	I tēianei rā, ka kōpae atu kōtou i tēia au mea, koia 'oki te riri, te mākitakita, te tū ngākau kavakava, te 'akakino ē te tuatua vi'ivi'i. 
COL.3.9	Auraka e pikika'a atu tēta'i ki tēta'i, nō te mea, kua 'akaruke kōtou i tō kōtou tū ta'ito ma tāna au peu, 
COL.3.10	ē kua 'āriki kōtou i te tū 'ōu. Kua 'anga te Atua i te tangata i tōna 'ua'orāi tū, ē tē 'akatinamou nei aia i te 'aka'ōu i te reira, kia rauka i a kōtou te kite mou tikāi. 
COL.3.11	Nō reira, kāre 'aka'ou 'e Eleni ē te Ngāti Iūda, kāre 'e peritome ē te peritomekore, kāre 'e tangata kē ē te Sēkuti, kāre 'e tū tuika'a ē te tū rangatira. Ko te Mesia anake rā tā tātou e ma'ara atu e tikāi, ko te Mesia 'oki i roto i a tātou rava rāi.
COL.3.13	E 'āriki 'ua i te tū o tēta'i ē tēta'i. E 'akakore i te 'apa tēta'i ki tēta'i mē 'e tāpepe'anga tā tēta'i ki tēta'i. Mei te Mesia i 'akakore i tā kōtou na, e pērā katoa kōtou. 
COL.3.14	Ē i runga rava ake, kia 'akakāka'u'ia kōtou ki te aro'a tei tā'okota'i i te au mea rava rāi kia rauka i a rātou tō rātou tū meitaki tikāi. 
COL.3.15	Ē nā te 'au o te Mesia e 'aka'aere i tō kōtou ngākau. Nō taua 'au ra 'oki i kāpiki'ia ai kōtou kia riro 'ei kōpapa 'okota'i. Ē e 'akameitaki kōtou i te Atua. 
COL.3.16	Kia no'o tika rāi te au meitaki rava rāi o te karere nō runga i te Mesia i roto i tō kōtou ngākau. E 'āpi'i ē e ako atu tēta'i i tēta'i ma te pakari mou. E 'īmene i te au salamo, te au 'īmene ē te au pe'e nō kō mai i te Vaerua ma te 'akameitaki i te Atua i roto i tō kōtou ngākau. 
COL.3.17	Ē te au mea katoa tā kōtou e rave ra, nā roto i te tuatua, mē kāre i te 'anga'anga, e rave rāi i te reira i te ingoa o te 'Atu ra ko Iēsū, ma te 'akameitaki i te Atua Metua nā roto i aia.
COL.3.23	Ē te au mea katoa tā kōtou e rave ra, e rave rāi i te reira ma te ngākau tae, mei te mea rāi ē, tē 'anga'anga nei kōtou nō te 'Atu, ē kāre nō te tangata. 
COL.3.24	Kua nakiro 'oki kōtou ē, nā te 'Atu e 'ōronga mai i tō te aronga tapu tu'anga 'ei tūtaki nō kōtou. Tē tāvini nei 'oki kōtou i te 'Atu, i te Mesia. 
COL.3.25	Ko te tangata 'anga'anga kino ka tūtaki'ia mai ia kia tau ki te kino tāna i rave, nō te mea, kāre tākiri a te Atua e piripiri tangata.
COL.4.2	E tāmou mārie i te pure, ē i tā kōtou pure kia māro'iro'i i te 'akameitaki. 
COL.4.3	E pure katoa i a mātou nei kia 'akatupu mai te Atua i tēta'i rāvenga nō mātou i te 'apai i tāna karere, koia 'oki, te tuatua nō runga i te au mea muna ngaro o te Mesia ra. Nō te reira 'oki i riro ei au 'ei mou'āuri. 
COL.4.4	E pure kia rauka i āku i te 'akamārama meitaki i tēia karere mei tei tau i āku kia rave.
COL.4.6	'Ei tuatua rekareka ē te oraora tā kōtou i te au 'ati'anga rava rāi kia rauka i a kōtou i te 'ōronga atu i te pa'u'anga e tau i te tangata tātakita'i ra.
COL.4.8	Tē tono atu nei au i aia ki a kōtou kia kite kōtou i te tuatua nō mātou, ē kia 'akapūma'ana aia i tō kōtou ngākau. 
COL.4.9	Ko Onesimo, te taeake 'akaperepere ē te 'irinaki'ia, ka āru atu i aia. Nō ko nā mai 'oki aia i a kōtou. Nā rāua e 'akakite atu i te au mea katoa i tupu i konei.
COL.4.11	Ē tē aro'a katoa atu nei a Iēsū ko tei karanga'ia i a Iūseto i a kōtou. Ko rātou anake te au tangata nō roto mai i te Ngāti Iūda tei riro mai 'ei au 'oa rave 'anga'anga nō te bāsileia o te Atua. Ē kua riro mai rātou 'ei pūma'ana nōku.
COL.4.13	Ka rauka 'oki i āku i te 'akapāpū ē, tē 'anga'anga pakari nei aia ma te ro'iro'ikore nō kōtou, ē nō Laodikea ē tō Ierapoli. 
COL.4.14	Tē aro'a atu nei a Luka, te tangata rapakau maki 'akaperepere, i a kōtou, ē pērā katoa a Dema.
COL.4.15	E tuku atu i te aro'a ki te au taeake i Laodikea ra, ē ki a Nūmepa 'oki ē te 'ēkālēsia i roto i tōna ngutu'are. 
COL.4.16	Ē kia oti tēianei leta i te tatau'ia i rotopū i a kōtou na, e tuku atu kia tatau katoa'ia i roto i te 'ēkālēsia i Laodikea. Ē kia tatau katoa kōtou i tō Laodikea maira. 
COL.4.17	Ē e karanga atu ki a Arekipo: “E 'ākono i te 'anga'anga tei tuku'ia atu ki a koe na nō te 'Atu 'oki, kia oti meitaki i a koe.”
COL.4.18	Ko tēia tōku aro'a, tō Paulo, ē i tātā'ia e tōku 'ua'orāi rima. Ka 'akama'ara mai i te piri'anganaoa i runga i āku nei.
COL.4.18	'Ei a kōtou te aro'a 'ua.
1TH.1.1	'Ei a kōtou te aro'a 'ua ē te 'au.
1TH.1.2	Tē 'akameitaki atu nei mātou i te Atua nō kōtou rava rāi kāre e tīvata, i te tā'iku'anga i a kōtou i tā mātou nei pure. 
1TH.1.3	Kāre 'oki mātou e vata ana i te ma'ara atu i mua i te aroaro o te Atua tō tātou Metua i tō kōtou 'akarongo oraora, tō kōtou aro'a 'anga'anga pakari ē tō kōtou mou mārie'anga i te mānakonako'anga i te 'Atu ra i a Iēsū Mesia.
1TH.1.4	Tē nakiro nei mātou, e te au taeake ē, tē 'akaperepere nei te Atua i a kōtou, ē kua 'iki aia i a kōtou nōna. 
1TH.1.5	Kāre 'oki tā mātou karere i tae atu ki a kōtou na ma te tuatua va'a anake 'ua, i pērā katoa rā ma te mana, ma te Vaerua Tapu ē te pāpū'anga o te kite pū tikāi. Ē kua kite kōtou i tō mātou tū i rotopū i a kōtou. Kua riro te reira 'ei tauturu nō kōtou.
1TH.1.7	Ē i pērā i riro mai ei kōtou 'ei 'ākara'anga nō te aronga 'akarongo kātoatoa i Mākedōnia na ē i Ākaia nei. 
1TH.1.8	Nō kō mai 'oki i a kōtou i pararauare atu ei te karere a te 'Atu. Ē kāre i Mākedōnia ē Ākaia anake 'ua! I te au ngā'i rava rāi rā kua tae atu te tuatua o tō kōtou 'irinaki'anga i te Atua. Kāre e umuumu 'aka'ou'ia kia tuatua atu mātou i tēta'i mea. 
1TH.1.9	Nā rātou 'ua'orāi e 'akakitekite mai ana i te tū o tō kōtou 'ō'ō'anga mai i a mātou i rotopū i a kōtou, ē i tō kōtou 'āriu'anga mai mei te au 'ītoro ki te Atua, kia tāvini kōtou i te Atua ora ē te mou, 
1TH.1.10	ē kia tatari katoa kōtou i tāna Tamaiti nō te rangi mai, tāna i 'akatū mei te mate maira, ko Iēsū 'oki, tē 'akaora nei i a tātou mei te riri ā muri atu.
1TH.2.1	E te au taeake ē, kua nakiro kōtou ē kāre tō mātou ō'anga atu i rotopū i a kōtou na i riro 'ei mea pu'apingakore. 
1TH.2.2	Noa atu ē i mate 'ua mātou ē i 'akakino'ia i Philipi i mua ake, mei tā kōtou i mārama, kua tūtū 'aere rāi mātou i te 'ēvangelia nō kō mai i te Atua ki a kōtou na ma te māro'iro'i ma'ata. Kua 'ōronga mai tō tātou Atua i te reira ki a mātou i roto rāi i te taumārōrō ma'ata. 
1TH.2.3	Kāre 'oki tā mātou ako'anga ki a kōtou nō te tā'ē'ē, te 'akakoro'anga taukore, mē kāre te tāpikipiki. 
1TH.2.4	Kua tuatua rā mātou mei te tangata tā te Atua i 'iki e tau kia tuku atu i tāna karere ki a rātou. Ē kāre mātou i kimikimi i te 'akarekareka i te tangata, i te Atua rā tei kimi matatio i tō mātou ngākau.
1TH.2.5	Kāre 'ua 'oki a mātou tuatua kōperepere, mei tā kōtou i mārama. Ē kāre tākiri ō mātou tū noinoi 'apinga; ko te Atua 'oki te kite! 
1TH.2.6	Ē kāre katoa mātou i kimi i te 'akangāteitei'anga nō kō mai i te tangata, mē kāre nō kō mai i a kōtou, mē kāre nō kō mai i te aronga kē atu, 
1TH.2.7	noa atu ē, 'e tika'anga tō mātou i tō mātou tūranga 'āpōsetolo a te Mesia kia tuku i te 'apainga ki runga i a kōtou. Inārā, kua marū 'ua mātou i rotopū i a kōtou, mei te metua va'ine e mātuāpuru nei i tāna tamariki. 
1TH.2.8	Kua aro'a ma'ata 'oki mātou i a kōtou, ē kua mareka mātou i te tuku atu ki a kōtou i te tuatua meitaki nō kō mai i te Atua. Ē kua tuku katoa mātou i tō mātou 'ua'orāi ora'anga ki a kōtou, nō te mea, kua 'akaperepere ma'ata tikāi mātou i a kōtou. 
1TH.2.9	Kāre 'oki e ngaro i a kōtou, e te au taeake, tā mātou 'anga'anga ma'ata ē te ro'iro'i. I te pō ē te ao 'oki i rave ei mātou i te 'anga'anga kia kore mātou e riro 'ei 'apainga ki tēta'i ō kōtou na i tā mātou tūtū 'aere'anga i te 'ēvangelia a te Atua ki a kōtou na.
1TH.2.10	Ko kōtou tō mātou kite, ē te Atua katoa 'oki, i tō mātou tū meitaki ē te tika ē te 'apakore i rotopū i a kōtou, te aronga 'akarongo. 
1TH.2.11	Tē nakiro nei kōtou ē, kua 'ākono mātou i a kōtou tātakita'i, mei te metua tāne i tāna 'ua'orāi tamariki. 
1TH.2.12	Kua 'akamāro'iro'i, kua 'akapūma'ana ē kua ako pakari atu mātou i a kōtou kia tau tō kōtou 'aerenga ki tō te Atua tei kāpiki mai i a kōtou ki tōna bāsileia ē tōna kakā.
1TH.2.13	Ē tē 'akameitaki katoa nei mātou i te Atua ma te tīvatakore, nō te mea, i tō kōtou rongo'anga i tā mātou ako'anga i te tuatua a te Atua, kāre kōtou i 'āriki i te reira 'ei tuatua tangata, 'ei tuatua rā nō kō mai i te Atua. Ē koia tikāi rāi ia! Ē tē 'anga'anga nei rāi taua tuatua ra i rotopū i a kōtou tei 'irinaki i te reira. 
1TH.2.14	Ko kōtou 'oki, e te au taeake, kua riro mai kōtou mei te au 'ēkālēsia a te Atua i Iūdea, koia 'oki, te aronga i reira tei piri ki te Mesia ra i a Iēsū. Kua tāmamae'ia 'oki kōtou e tō kōtou 'ua'orāi 'iti tangata mei a rātou rāi i tāmamae'ia e te au Ngāti Iūda, 
1TH.2.15	tei tā i te 'Atu ra i a Iēsū ē te au peroveta, ē tei tākinga kino mai i a mātou nei. E marekakore 'oki rātou i te Atua! 'E au 'enemi rātou nō te au tangata rava rāi. 
1TH.2.16	Ē tē ārairai nei rātou i a mātou kia kore mātou e ako atu ki te au 'ētene kia rauka i a rātou te rāvenga ora. Ko te 'akaoti'anga 'oki tēia o te au 'ara tā rātou i mātau i te rave. Ē i te 'openga i'ora, kua tae mai te riri o te Atua ki runga i a rātou.
1TH.2.17	Ko mātou nei, e te au taeake, kua 'akatakakē'ia ake nei mātou i tēta'i roa iti 'ua ake mei a kōtou na, i te pae kōpapa 'ua te reira, kāre rā i te ngākau. Kua umuumu pakari tikāi mātou ma te 'inangaro ma'ata i te kite 'aka'ou i tō kōtou mata. 
1TH.2.18	Kua tautā pakari mātou i te 'aere 'aka'ou atu ki a kōtou na. Ko au, ko Paulo, kua tāmata au ē kua tāmata 'aka'ou rāi au. Nā Sātani rā i ārai i'o i a mātou nei. 
1TH.2.19	Ko 'ai 'oki te tumu o tō mātou mānakonako'anga ē tō mātou rekareka'anga, ē ko 'ai te korōna o tō mātou 'akaparau'anga i mua i tō tātou 'Atu ra ko Iēsū i tōna tae'anga mai, māri rā ko kōtou? 
1TH.2.20	Ko kōtou 'oki te tumu o tō mātou kakā ē te rekareka.
1TH.3.2	Ē kua 'akaunga atura māua i a Tīmōteo ki a kōtou, tō tātou taeake 'oki, ē tō te Atua tauturu nō te karere nō runga i te Mesia. Ka 'akamātūtū ē ka 'akamāro'iro'i aia i a kōtou i te pae o tō kōtou 'akarongo, 
1TH.3.3	kia ngāueuekore kōtou i roto i tō kōtou tākinga kino'anga. Kua nakiro 'oki kōtou ē, kua 'ākono'ia tātou e te Atua nō te reira. 
1TH.3.4	Nō te mea, i tō mātou no'o'anga ki ō kōtou na, kua 'akakite ātea 'ua mātou ē, ka tae mai te tākinga kino'anga, ē kua tupu rāi mei tā kōtou i kite. 
1TH.3.5	Nō taua tumu ra, kāre i rauka i āku i te 'akakoromaki 'aka'ou, ē kua tono i'ora au i a Tīmōteo ki a kōtou kia kite au i te tū o tō kōtou 'akarongo. Pēnei pa'a kua tāpikipiki'ia kōtou e te Tiāporo ē kua riro pa'a tā mātou au 'anga'anga 'ei mea pu'apingakore.
1TH.3.7	Nō reira, e te au taeake ē, kua marū mai tō māua ngākau nō runga i a kōtou i roto i tō māua tū apiapi ē te manamanatā nō tō kōtou 'akarongo. 
1TH.3.8	'E ora'anga 'ōu ē te rekareka tō māua i tēianei i te kite'anga ē, tē mou mārie nei tō kōtou piri'anga ki te 'Atu. 
1TH.3.9	'E a'a 'oki i reira te 'akameitaki'anga tau tikāi tā tātou ka 'ōronga atu ki te Atua nō kōtou? Tē rekareka ma'ata roa nei 'oki mātou i mua i te aroaro o tō tātou Atua nō kōtou. 
1TH.3.10	Ē tē pati 'ua nei rāi mātou i te pō ē te ao kia 'ārāvei mātou i a kōtou, ē kia 'akarava mai 'oki i te ngā'i ngere o tō kōtou 'akarongo.
1TH.3.11	Nā te Atua 'ua'orāi, tō tātou Metua, ē tō tātou 'Atu i a Iēsū e 'akate'ate'amamao i tō mātou mataara ki a kōtou! 
1TH.3.12	Kia 'ōronga mai te 'Atu kia ma'ata atu tō kōtou aro'a ē kia maringi 'ua atu te reira tēta'i ki tēta'i ē ki te tangata rava rāi, mei a mātou rāi e aro'a atu i a kōtou. 
1TH.3.13	Mē pērā kōtou, ka 'akamātūtū mai aia i tō kōtou ngākau kia tapu ē kia 'apakore kōtou i mua i te aroaro o te Atua tō tātou Metua, mē mama mai tō tātou 'Atu ra ko Iēsū ma te aronga tapu rava rāi nōna ra.
1TH.4.1	E te au taeake, kua 'āpi'i'ia kōtou e mātou i te tū 'aerenga e mareka ai te Atua. Ē tē pērā nei rāi kōtou! I tēianei rā, tē pati nei ē tē ako atu nei mātou i a kōtou i te ingoa o te 'Atu ra o Iēsū kia ma'ata atu rāi tō kōtou 'akapērā'anga. 
1TH.4.2	Kua kite 'oki kōtou i te au 'akaue'anga tā mātou i tuku atu ki a kōtou na ma te mana o te 'Atu ra o Iēsū. 
1TH.4.3	Tēia 'oki tō te Atua anoano: kia tapu kōtou, kia kore kōtou e 'akaturi, 
1TH.4.4	kia kite te tangata tātakita'i i ō kōtou na i te 'aka'aere i tōna 'ua'orāi kōpapa ma te tapu ē te ngāteitei, 
1TH.4.5	'eia'a ma te noinoi tikakore mei te au 'ētene rāi tei kore i kite i te Atua ra. 
1TH.4.6	I tēia au mea nei, auraka rava tēta'i e rave i te 'ara ki tōna taeake, ē e kimi 'ua i te meitaki nōna 'ua'orāi nō kō mai i aia. Kua 'akakite takere 'oki mātou ē kua 'akamatakite 'oki i a kōtou ē, nā te 'Atu e 'akautunga mai i te aronga tei rave i taua au mea ra. 
1TH.4.7	Kua kāpiki 'oki te Atua i a tātou kia tapu tātou, auraka kia taukore ē te tikakore. 
1TH.4.8	Nō reira, te tangata tei kōpae atu i tēia 'āpi'i'anga, kāre ia i te tangata tāna i kōpae, ko te Atua rā tē 'ōronga mai nei i tōna Vaerua Tapu ki a kōtou na.
1TH.4.9	Kāre e umuumu'ia kia tātā atu au ki a kōtou na nō runga i te aro'a taeake. Ko kōtou 'ua'orāi 'oki te aronga tei 'āpi'i'ia e te Atua i te aro'a tēta'i i tēta'i. 
1TH.4.10	Ē tē pērā nei rāi kōtou ki te au taeake rava rāi i Mākedōnia katoa ra. Tē ako atu nei rā mātou i a kōtou kia ma'ata 'ua atu rāi. 
1TH.4.11	E tāmata pakari i te no'o mārie ē te 'ākono i tā kōtou 'ua'orāi au mea, ē e 'anga'anga ma tō kōtou 'ua'orāi rima mei tā mātou rāi i 'akaue atu ki a kōtou na. 
1TH.4.12	Ka tau meitaki i reira tō kōtou 'aerenga i te manako'anga o te aronga i va'o i te 'ēkālēsia, ē kāre kōtou i ngere i tēta'i mea.
1TH.4.13	Tē 'inangaro nei mātou kia mārama meitaki kōtou, e te au taeake, nō runga i te aronga tei mate ra, kia kore 'oki kōtou e taitaiā mei te aronga kē kāre ō rātou mānakonako'anga. 
1TH.4.14	Tē 'irinaki nei 'oki tātou ē, kua mate a Iēsū ē kua tū 'aka'ou akera ki runga. Nō reira, tē 'irinaki katoa nei tātou ē, nā te Atua e 'aka'oki mai ma Iēsū katoa i te aronga tei mate i roto i aia.
1TH.4.16	I tō te Atua kāpiki'anga i tēta'i 'akaue'anga, i te reo o te 'āngela ma'ata ē i te kōkina'anga o te pū a te Atua, ka 'eke mai te 'Atu 'ua'orāi mei te rangi mai. Ē ko te aronga tei mate i roto i te Mesia ra ka tū mai rātou ki runga nā mua. 
1TH.4.17	Ē muri ake ko tātou nei, ko te aronga e ora 'ua ra ē rātou katoa e 'apai'ia ai ki runga ki roto i te tiao kia 'ārāvei atu i te 'Atu ki roto i te reva nei. Ka no'o tāmou atu ei tātou i te pae o te 'Atu i reira. 
1TH.4.18	Ē tēnā na, e 'akapūma'ana kōtou tēta'i i tēta'i ma tēianei ngā karere.
1TH.5.1	Kāre e umuumu'ia kia tātā atu au ki a kōtou, e te au taeake, nō runga i te au 'ati'anga ē te au tuātau. 
1TH.5.2	Ko kōtou 'oki, tē nakiro pū nei kōtou ē, tē 'aere maira taua rā o te 'Atu mei te keiā i te pō ra. 
1TH.5.3	Mē karanga'ia ē, “'E 'au ē kāre 'e kino i tēia 'ati'anga nei,” ka roko'ia pō'itirere 'ua'ia rāi te tangata e te mate, mei te va'ine nui i roko'ia e te mamae 'ānau ra. Kāre tākiri rātou e 'oro kē i te reira.
1TH.5.4	Ko kōtou rā, e te au taeake, kāre kōtou i roto i te pōiri, ka roko'ia mai ei kōtou e taua rā ra mei te keiā ra te tū. 
1TH.5.5	Ko kōtou rava rāi 'oki 'e tamariki nō te mārama ē 'e tamariki nō te ao. Kāre 'oki tātou i tō te pōiri ē tō te pō. 
1TH.5.6	Nō reira, auraka tātou e moe mei te aronga kē ra, kia ara rā ē kia 'ākono meitaki. 
1TH.5.7	Ko tei moe ra 'oki, i moe ia i te pō; ē ko tei 'akakona ra, e 'akakona ia i te pō. 
1TH.5.8	Ko tātou rā ko te aronga o te ao ra, kia 'ākono meitaki tātou i te kāka'u'anga i te 'akarongo ē te aro'a 'ei tāpoki umauma, ē te mānakonako'anga o te rāvenga ora 'ei pare pāruru. 
1TH.5.9	Kāre 'oki te Atua i 'ākono i a tātou kia kite i tōna riri, kia rauka rā te rāvenga ora nā roto i tō tātou 'Atu ra ko Iēsū Mesia. 
1TH.5.10	Kua mate aia nō tātou kia ora tātou ma ia katoa, mē tē ora 'ua ra tātou, mē kua mate. 
1TH.5.11	Nō reira, e 'akapūma'ana kōtou tēta'i i tēta'i ē e tauturu tēta'i i tēta'i mei tā kōtou rāi e rave ra i tēianei.
1TH.5.12	Tē pati nei mātou ki a kōtou, e te au taeake, kia 'akangāteitei kōtou i te aronga tē 'anga'anga pakari nei i ō kōtou na, koia 'oki, te aronga tē arataki nei i a kōtou ē tē ako nei i a kōtou i tō kōtou piri'anga ki te 'Atu ra. 
1TH.5.13	Kia ma'ata rava te 'akangāteitei'anga ē te aro'a tā kōtou e 'akaāri ki a rātou nō te au mea kātoatoa 'oki tā rātou i rave. 'Ei 'au 'oki tō rotopū i a kōtou 'ua'orāi.
1TH.5.14	Tē pati 'akatenga atu nei mātou ki a kōtou, e te au taeake, e ako atu kōtou i te aronga no'o 'anga'angakore 'ua, e 'akamāro'iro'i i te aronga ngākau paruparu, e tauturu i te aronga 'āpikepikē, ē e 'akakoromaki i te tangata rava rāi. 
1TH.5.15	E matakite kia kore rava tēta'i e tūtaki i te kino ki te kino, kia kimi mārie rā kōtou ma te tīvatakore i te meitaki tēta'i ki tēta'i ē nō te kātoatoa.
1TH.5.16	E rekareka kōtou i te au 'ati'anga rava rāi. 
1TH.5.17	E pure kōtou, 'aua e tīvata. 
1TH.5.18	E 'akameitaki i te Atua i te au mea katoa ra. Ko tēia ngā mea nei 'oki ko tō te Atua anoano ia nō kōtou i tō kōtou piri'anga ki te Mesia ko Iēsū.
1TH.5.19	Auraka e ārai i tā te Vaerua ra. 
1TH.5.20	Auraka e 'akava'ava'a i te au toto'u'anga. 
1TH.5.21	E 'ākara matariki i te au mea katoa ra mē tē meitaki ra, e tāpū mārie. 
1TH.5.22	E kōpae atu i te au mea kino rava rāi.
1TH.5.23	Nā te Atua 'ua'orāi, te tumu o te 'au, e 'akatapu rava mai i a kōtou, ē nāna rāi e tiaki i a kōtou kia meitaki kōtou i te pae vaerua, te pae kōpapa ē te pae ngākau ma te 'apakore e tae 'ua atu ki te tae'anga mai o tō tātou 'Atu ra ko Iēsū Mesia. 
1TH.5.24	Ko tei kāpiki i a kōtou, ka rave rāi i te reira, nō te mea, e Atua 'irinaki'ia aia.
1TH.5.25	E te au taeake ē, e pure i a mātou.
1TH.5.26	E aro'a atu i te au taeake rava rāi ki te 'ongi tapu ra.
1TH.5.27	Tē 'akaue atu nei au ki a kōtou i te ingoa o te 'Atu ra, kia tatau'ia tēia leta ki te au taeake kātoatoa ra.
1TH.5.28	'Ei a kōtou te aro'a 'ua o tō tātou 'Atu ra ko Iēsū Mesia.
2TH.1.2	Kia 'ōronga 'ua mai te Atua tō tātou Metua ē te 'Atu ko Iēsū Mesia i te aro'a 'ua ē te 'au ki a kōtou.
2TH.1.3	E te au taeake, kia 'akameitaki mātou i te Atua nō kōtou e tikāi i te au 'ati'anga rava rāi. 'E tau kia 'akapērā mātou, nō te mea, tē tupu ruperupe nei tō kōtou 'akarongo. Ē tō kōtou aro'a tēta'i ki tēta'i, tē ma'ata 'aere 'ua nei ia i rotopū i a kōtou kātoatoa. 
2TH.1.4	Nō reira, nā mātou 'ua'orāi e 'akapa'apa'a i a kōtou i roto i te au 'ēkālēsia o te Atua. Kua tinamou 'oki tō kōtou māro'iro'i ē tō kōtou 'akarongo i roto i te au tākinga kino'anga'ia ē te au tūmatetenga tei tupu ki a kōtou na.
2TH.1.5	Tē 'akaāri nei te reira ē, e tika te 'akavā'anga a te Atua. Kua manako'ia 'oki kōtou e te Atua ē, 'e aronga tau kōtou nō tōna bāsileia. Nō te reira 'oki kōtou i mate ei. 
2TH.1.6	'E tū tuatua tika tō te Atua, ē ka 'akatupu aia i te tūmatetenga ki te aronga tē tākinga kino mai nei i a kōtou. 
2TH.1.7	Ē ka 'ōronga mai rāi aia i tēta'i 'akangāro'i'anga ki a kōtou tē tākinga kino'ia mai nei, ē pērā katoa ki a mātou nei. Ka 'akapērā aia mē mama mai te 'Atu ra ko Iēsū mei te rangi mai ma tāna au 'āngela mana ra 
2TH.1.8	ma te a'i kā ra, kia 'akautunga aia i te aronga tei kore i 'inangaro i te kite i te Atua, ē tei kore i 'āriki mai i te tuatua meitaki nō runga i tō tātou 'Atu ra ko Iēsū. 
2TH.1.9	Ko tō rātou utunga ko te mate mutukore ia, koia 'oki, ka 'akaātea'ia mai rātou mei te aroaro atu o te 'Atu ē te pāpānunui o tōna kakā. 
2TH.1.10	Ka tupu te reira i te rā ka tae mai ei aia kia 'akakakā'ia aia i rotopū i tōna aronga tapu ē kia 'akangāteitei'ia i rotopū i te aronga katoa tei 'irinaki i aia. Ko kōtou katoa rāi 'oki i rotopū i a rātou, nō te mea, kua 'āriki mai kōtou i tā mātou karere.
2TH.1.11	Ko tēia 'oki te tumu e tāmou ei mātou i te pure nō kōtou, kāre e tīvata, kia 'āriki mai te Atua i a kōtou 'ei aronga tei tau i tōna kāpiki'anga. Tē pati katoa nei mātou ē, kia 'akamanuia aia nā roto i tōna mana i tō kōtou au 'akakoro'anga meitaki rava rāi ē te 'anga'anga tā kōtou e rave nei nō tō kōtou 'akarongo. 
2TH.1.12	I pērā ka 'akakakā'ia te ingoa o tō tātou 'Atu ra ko Iēsū nō kōtou 'oki, ē ko kōtou nō Iēsū rāi, mei tei tau ki te aro'a 'ua o tō tātou Atua ē tō te 'Atu ra ko Iēsū Mesia.
2TH.2.2	Tē pati nei mātou ki a kōtou, 'eia'a tō kōtou manako e ngaro viviki ē 'eia'a kōtou e taitaiā i te rongo'anga ē, kua tae mai te rā o te 'Atu. Kua manako'ia pa'a ē, nō kō nei atu i a mātou nei te reira tuatua, mē nā roto i tēta'i toto'u'anga, mē kāre i tēta'i karere, mē kāre i tēta'i leta. 
2TH.2.3	Auraka roa kōtou e vāvare i tēta'i tangata. Kāre taua rā ra e tae mai ei kia kore e nā mua rava te ma'ata'anga o te tangata i te 'akaruke i te Atua, ē te Tangata 'Ara, ko te tamaiti 'oki o te mate mutukore, i te 'akakite'ia mai. 
2TH.2.4	Ko ia rāi 'oki tē pāto'i nei ē tē manako nei aia ē, 'e ma'ata rava atu ia i te au mea rava rāi tei karanga'ia ē, 'e Atua, mē kāre tei 'akamori'ia. Ē ka no'o rāi aia i roto i te nao o te Atua ma te 'akapāpū'anga ē, ko ia rāi te Atua.
2TH.2.5	Kāre āina kōtou e ma'ara ana ē, nāku i 'akakite i te reira ki a kōtou i āku rāi i no'o i ō kōtou na? 
2TH.2.6	Kua kite kōtou ē, tē tāpū nei tēta'i mana i taua Tangata 'Ara ra i tēianei, i kore ei aia e mama mai, māri rā i tōna 'ua'orāi tuātau. 
2TH.2.7	Tē 'anga'anga ngaro 'ua nei rāi 'oki taua Tangata Kino ra e tae 'ua atu ki te 'akaātea'anga'ia taua mana ra tē tāpū nei i aia. 
2TH.2.8	Ē i reira ka kitea pū'ia mai taua Tangata Kino ra. Ē nā te 'Atu, nā Iēsū, e tāmate ei i aia ki te 'akaea o tōna va'a ē ka 'akakore tākiri i aia ki te tū kakā o tōna tae'anga mai. 
2TH.2.9	Tō taua Tangata Kino ra 'aere'anga mai ka tupu ia nā roto i te mana ririnui o Sātani ma te au 'akairo ē te au rāvenga ūmeremere pikika'a ra. 
2TH.2.10	Ē ka tāpikipiki aia ki te au tū kino rava rāi i te aronga te ka ngaro. Ka ngaro rātou, nō te mea, kāre rātou i 'āriki i te tuatua mou ma te ngākau tae 'ei rāvenga ora nō rātou. 
2TH.2.11	Ka tuku mai te Atua i tēta'i mana tei 'akavare i a rātou kia 'irinaki rātou i te tuatua pikika'a. 
2TH.2.12	I pērā aia kia 'aka'apa'ia te aronga kātoatoa tei kore i 'irinaki i te tuatua mou, i navenave rā i te tuatua tikakore.
2TH.2.13	'E mea tau i a mātou kia 'akameitaki mātou i te Atua ma te tīvatakore nō kōtou, e te au taeake tei 'akaperepere'ia e te 'Atu ra. Ko kōtou 'oki i rotopū i te aronga mua tā te Atua i 'iki kia 'akaora'ia nā roto i tā te Vaerua 'akatapu'anga ē tō kōtou 'āriki'anga i te tuatua mou. 
2TH.2.14	I kāpiki'ia 'oki kōtou e te Atua nā roto i tā mātou 'āpi'i'anga 'ēvangelia, kia rauka i a kōtou te kakā o tō tātou 'Atu ra ko Iēsū Mesia. 
2TH.2.15	Nō reira, e te au taeake, kia mou piri tikāi kōtou ē kia 'ākono meitaki i te au 'āpi'i'anga tā mātou i tuku atu ki a kōtou na, mē nā roto i te tuatua va'a, mē kāre nā roto i te leta.
2TH.2.16	Kua aro'a mai te Atua tō tātou Metua ra i a tātou nei ē kua 'ōronga mai nā roto i tōna aro'a 'ua 
2TH.2.17	i te pūma'ana mutukore ē te mānakonako'anga meitaki. Tē pure nei mātou kia 'akamāro'iro'i'ia mai kōtou e ia ma tō tātou 'Atu ko Iēsū Mesia 'ua'orāi, ē kia 'akamātūtū i a kōtou kia meitaki tā kōtou au 'anga'anga ē te tuatua rava rāi.
2TH.3.1	'Ei tā'openga, e te au taeake, e pure kōtou i a mātou kia toto'a viviki te karere nō runga i te 'Atu ē kia 'akangāteitei'ia, mei tei ō kōtou na, 
2TH.3.2	ē auraka mātou kia tāmanamanatā'ia mai e te aronga kikino roa. Kāre 'oki i 'ope kātoatoa te tangata i te 'āriki i te karere.
2TH.3.3	E 'irinaki'ia rā te Atu, nāna e 'akamātūtū ē e pāruru i a kōtou i te Mea Kino. 
2TH.3.4	'E mea pāpū 'oki i a mātou i roto i te 'Atu ē, tē rave nei kōtou ē ka rave rāi kōtou i tā mātou i 'akaue atu ki a kōtou na.
2TH.3.5	Kia arataki te 'Atu i a kōtou kia ma'ata atu tō kōtou mārama i te aro'a o te Atua ē te 'akakoromaki o te Mesia ra.
2TH.3.6	Tē 'akaue atu nei mātou i a kōtou, e te au taeake, i te ingoa o tō tātou 'Atu ra ko Iēsū Mesia, e 'akatakakē mai kōtou i a kōtou mei te au taeake rava rāi tei no'o 'anga'angakore 'ua, ē kāre i āru i te 'āpi'i'anga tā rātou i rauka mai nō konei atu i a mātou. 
2TH.3.7	Ko kōtou, kua nakiro 'oki kōtou ē, ko te tika'anga tikāi kia āru kōtou i a mātou. Kāre 'oki mātou i no'o 'anga'angakore 'ua i ō kōtou na. 
2TH.3.8	Kāre katoa mātou i kai i tā ēta'i kē ra kai ma te tūtakikore. Kua 'anga'anga pakari rā mātou ma te ro'iro'ikore i te pō ē te ao kia kore mātou e riro 'ei 'apainga ki tēta'i o kōtou na. 
2TH.3.9	Kāre rā mei te mea ē, kāre ō mātou tika'anga kia pērā. Kua 'inangaro rā mātou i te tuku atu i a mātou 'ei 'ākara'anga nō kōtou i te āru mai. 
2TH.3.10	I a mātou 'oki i no'o i ō kōtou na kua mātau mātou i te 'akakite atu ki a kōtou ē, ko te tangata kāre e rave i te 'anga'anga, auraka katoa aia e kaikai.
2TH.3.11	Tē 'akarongo nei 'oki mātou ē, tē no'o 'anga'angakore 'ua ana tēta'i pāpāki o kōtou na. Kāre rātou 'ua'orāi e rave i tēta'i 'anga'anga, tē tāmanamanatā nei rā rātou i te 'anga'anga a ēta'i kē ra. 
2TH.3.12	I te ingoa o te 'Atu ra, ko Iēsū Mesia, tē 'akaue atu nei ē tē 'akamāro'iro'i atu nei mātou i te aronga tē pērā ra, kia rave mārie rātou i tēta'i 'anga'anga nā rātou 'ua'orāi ka kai ei i tā rātou 'ua'orāi kai.
2TH.3.13	Ko kōtou ra, e te au taeake, auraka kōtou e ro'iro'i i te rave i te meitaki. 
2TH.3.14	Mē 'e tangata tēta'i kāre e kauraro i tā mātou 'āpi'i'anga i roto i tēia leta nei, e matakite i te reira tū tangata. Auraka e kāpiti atu ki aia kia 'akamā aia. 
2TH.3.15	Auraka rā e 'akariro i aia mei tēta'i 'enemi, e ako rā i aia mei te taeake ra.
2TH.3.16	Nā te 'Atu 'ua'orāi, te tumu o te 'au, e 'ōronga mai i te 'au ki a kōtou i te au 'ati'anga rava rāi nā roto i te au rāvenga rava rāi. 'Ei a kōtou kātoatoa te 'Atu.
2TH.3.17	Ko au, ko Paulo, tei tātā i tēia aro'a'anga ki tōku 'ua'orāi rima, ē ko tāku 'akairo takakē ia i roto i tāku au leta kātoatoa. I pērā tāku tātā'anga.
2TH.3.18	'Ei a kōtou kātoatoa te aro'a 'ua o tō tātou 'Atu ra ko Iēsū Mesia.
1TI.1.1	'E leta tēia nō kō mai i a Paulo, 'e 'āpōsetolo nā te Mesia ra ko Iēsū, mei tei tau i te 'akaue'anga a te Atua, tō tātou rāvenga ora, ē te Mesia ra ko Iēsū, tō tātou mānakonako'anga, 
1TI.1.2	ki a Tīmōteo, taku tamaiti tikāi i roto i te 'akarongo.
1TI.1.2	Kia 'ōronga 'ua mai te Atua te Metua ē Iēsū Mesia tō tātou Atu i te aro'a 'ua, te tākinga meitaki e te 'au ki a koe.
1TI.1.3	Kua pati 'akatenga atu au ki a koe, i āku i 'aere atu ei ki Mākedōnia ra, kia no'o rāi koe i Ēphēsia na i te ako atu i ēta'i aronga, auraka rātou e 'āpi'i i te tuatua kekē. 
1TI.1.4	Auraka katoa rātou e 'ākono i te tuatua tā'eke 'ua ē te au papa tupuna 'opengakore. Nā roto 'oki i te reira e tupu ei te taumārō, ē kāre te 'akakoro'anga o te Atua i kitea'ia mai. E kitea'ia mai te reira nā roto i te 'akarongo. 
1TI.1.5	Te 'openga 'oki o te reira ako'anga, ko te aro'a ia nō roto mai i te ngākau mā, te 'akavā ngākau meitaki ē te 'akarongo pikika'akore. 
1TI.1.6	Kua 'akangere rā ēta'i aronga i a rātou i taua au mea ra nā roto i te 'uri'anga atu ki te tuatua pu'apingakore. 
1TI.1.7	Tē 'inangaro nei 'oki rātou ē, 'ei pū'āpi'i ture rātou, kāre rā rātou 'ua'orāi i mārama i tā rātou i tuatua ra, ē kāre katoa i te au mea i mārō'ia e rātou ra.
1TI.1.8	Kua nakiro tātou ē, ko te Ture 'e mea meitaki ia mē 'ākono meitaki te tangata i te reira. 
1TI.1.9	Kua mārama 'oki tātou ē, kāre te ture i ma'ani'ia nō te tangata tuatua tika, nō te turekore rā ē te kaurarokore; nō te atuakore ē te rave 'ara; nō te aronga kāre e kite i te mea tapu ē tei 'akanoa i te reira; nō te tā metua tāne ē te metua va'ine; nō te tā tangata, 
1TI.1.10	te 'akaturi ē te sodoma; nō te 'opu'opu tangata, te pikika'a ē te taputo'u pikika'a, ē tēta'i 'ua atu mea kē atu kāre i tau i te 'āpi'i'anga tika tikāi. 
1TI.1.11	Ko taua au mea i tae mai nā roto mai i te 'ēvangelia kakā tei tukuna'ia mai ki āku nei e te Atua 'akameitaki'ia.
1TI.1.12	Tē 'akameitaki nei au i te Mesia ra i a Iēsū, tō tātou 'Atu, tei 'ōronga mai ki āku i te māro'iro'i nō te 'anga'anga tāna i tuku mai ki āku, nō te mea, kua manako aia i āku e kua tau nō te reira, 
1TI.1.13	noa atu ē, i riro ana au i mua ana 'ei 'akakino ē te tākinga kino ē te tuatua kino atu i aia. Kua 'akaaro'a maira aia i āku, nō te mea, i rave kitekore 'ua au i te reira nō tōku 'akarongokore. 
1TI.1.14	Kua tae ma'ata rava mai rā te aro'a 'ua o tō tātou 'Atu ki āku nei, ē pērā katoa te 'akarongo ē te aro'a tei roto i te Mesia ra i a Iēsū. 
1TI.1.15	'E mea tau kia 'āriki'ia ē kia 'irinaki'ia tēianei tuatua ē: Ko te Mesia ra ko Iēsū kua 'aere mai aia ki te ao nei e 'akaora i te aronga rave 'ara. Ko au nei rāi tei kino ma'ata atu i a rātou. 
1TI.1.16	Ko te tumu i 'akaaro'a'ia mai ei au, ko tēia, kia 'akaāri mai te Mesia ra ko Iēsū i roto i āku nei, te mōmua o te aronga kino anake ra, i tōna 'akakoromaki'anga roa, 'ei 'ākara'anga nā te aronga te ka 'irinaki ki aia ā muri atu kia rauka i a rātou te ora mutukore. 
1TI.1.17	Ē tēianei, 'ei te Ariki matekore ē te kiteakore'ia o te au tuātau kātoatoa, te Atua 'okota'i, te ngāteitei ē te kakā, e tuātau e tuātau 'ua atu. Āmene.
1TI.1.18	Tē tuku atu nei au i tēia pōrokiroki'anga ki a koe, e taku tamaiti, e Tīmōteo, mei tei tau i te au toto'u'anga i 'akakite'ia mai nō runga i a koe i mua ana. E tamaki koe i te tamaki meitaki 
1TI.1.19	ma te 'irinaki'anga ē te 'akavā ngākau meitaki. Ko ēta'i aronga 'oki i kōpae atu i tō rātou 'akavā ngākau ē kua ngere i reira i te 'akarongo. 
1TI.1.20	Nō rātou 'oki a Humenaio rāua ko Ālekānēdero tei tuku'ia e au ki a Sātani kia 'āpi'i'ia ē, auraka e 'akakino.
1TI.2.1	I mua roa, tē 'akamāro'iro'i nei au kia rave'ia te au pure: te pati'anga 'akatenga, te pati'anga tauturu ē te 'akameitaki'anga nō te au tangata kātoatoa; 
1TI.2.2	nō te 'ui ariki ē te aronga rava rāi 'e mana tō rātou, kia rauka i a tātou te ora'anga 'au ē te kangakore'ia, ma te 'ākono i tā te Atua ē te au mea tau meitaki. 
1TI.2.3	'E mea meitaki 'oki te reira ē te mareka'ia e te Atua, tō tātou rāvenga ora, 
1TI.2.4	ko tei anoano i te tangata kātoatoa kia 'akaora'ia ē kia rauka te kite i te tuatua mou. 
1TI.2.5	'Okota'i 'oki Atua, ē te tangata i rotopū i te Atua ē te au tangata e 'okota'i rāi ia, koia 'oki, ko te Mesia ra ko Iēsū i tōna tū tangata, 
1TI.2.6	ko tei 'ōronga i aia 'ua'orāi 'ei 'oko nō te tangata rava rāi, ē tei riro 'ei kite tikāi nō te reira anoano o te Atua i te tuātau tau tikāi. 
1TI.2.7	I 'ākono'ia ai au nei 'ei karere ē 'ei 'āpōsetolo kia 'āpi'i au i te au 'ētene i te 'akarongo ē te tuatua mou. 'E tuatua mou tāku e 'akakite nei, ē kāre i te pikika'a.
1TI.2.8	Tē 'inangaro nei au i te au tāne kia pure rātou i te au ngā'i katoa ma te tāki'anga i te rima mā ki runga ma te ririkore ē te taumārōkore. 
1TI.2.9	Ē tē 'inangaro katoa nei au i te au va'ine kia 'akamānea rātou i a rātou ki te kāka'u meitaki ma te 'akateiteikore, ma te tū tau tikāi ra; auraka ma te rauru 'akamānea'ia i te tū tūkē; auraka ō rātou 'auro, mē kāre te poe, mē kāre te kāka'u 'oko ma'ata. 
1TI.2.10	Kia mānea rā rātou nā roto i te au 'anga'anga meitaki mei tei tau i te au va'ine tei 'akakite ē, tē 'ākono nei rātou i tā te Atua. 
1TI.2.11	Kia 'āpi'i te au va'ine ma te mūtēkī ē te tū kauraro tikāi. 
1TI.2.12	Kāre au e 'akatika kia 'āpi'i atu te va'ine ē kia 'akateitei ki runga i te tāne ra, kia mūtēkī 'ua rā. 
1TI.2.13	Ko Ādamu 'oki tei 'anga'ia nā mua, i muri ake a Eva. 
1TI.2.14	Kāre 'oki a Ādamu i arataki kē'ia ana, ko te va'ine rā tei arataki kē'ia ē tei rave i te 'ara. 
1TI.2.15	Ko te 'ānau tamariki, ko tō te va'ine rāvenga ora ia, mē tinamou rātou i te 'akarongo, te aro'a ē te 'akatapu'anga ma te tū tau tikāi.
1TI.3.1	'E tuatua mou tēia: Kia umuumu tēta'i tangata i te tao'onga arataki 'ēkālēsia, tē 'inangaro nei aia i te 'anga'anga tau meitaki. 
1TI.3.2	Ko te arataki 'ēkālēsia, 'ei tangata 'apakore ia e tikāi, 'ei tāne va'ine 'okota'i, te 'ākono meitaki, te ngākau marū, te mako meitaki, te 'ō'ō mai i te tangata kekē, ē te kite i te 'āpi'i atu. 
1TI.3.3	Auraka 'ei tangata inuinu uaina ē te 'akatupu pekapeka, kia marū rā; auraka 'ei tangata tau'ētono ē te noinoi moni. 
1TI.3.4	'Ei tangata 'aka'aere meitaki rā i tōna 'ua'orāi ngutu'are ma tāna au tamariki i te kauraro mārie i aia nā roto mai i te ngākau mā'ora'ora. 
1TI.3.5	Ko te tangata 'oki kāre e kite i te 'aka'aere meitaki i tōna 'ua'orāi ngutu'are, ka 'akapē'ea e rauka ai i aia i te tiaki meitaki i te 'ēkālēsia a te Atua? 
1TI.3.6	Ko te tangata arataki 'ēkālēsia ra, auraka aia 'ei tangata 'ōu 'ua i te pae o te 'akarongo, ko te 'akateitei'ia ā'ea ē te ngākau parau, ē ka roko'ia aia e te 'aka'apa'anga i 'aka'apa'ia ai te Tiāporo ra. 
1TI.3.7	'Ei tangata rongo meitaki katoa aia e tikāi ki te aronga i va'o i te 'ēkālēsia ra, kia kore aia e 'akakino'ia ē e tā'ē'ē'ia e te 'ere'ere a te Tiāporo ra.
1TI.3.8	Ko te au tauturu, 'ei au tangata marū katoa rātou e tikāi, 'eia'a te va'a rua, te inuinu uaina ē te morimori 'apinga. 
1TI.3.9	Kia mou piri rā rātou i te tuatua ngaro o te 'akarongo ma te 'akavā ngākau mā. 
1TI.3.10	Kia 'ākarakara meitaki'ia rātou nā mua, ē mē kāre 'ua ō rātou tāpepe'anga, ka rave ei rātou i te tao'onga tauturu. 
1TI.3.11	Mei te reira katoa tā rātou au va'ine, kia marū rātou e tikāi, 'eia'a te uruto'e ē te 'o'onitua, 'ei au va'ine 'ākono meitaki rā ē te 'irinaki'ia i te au mea kātoatoa ra. 
1TI.3.12	Ko te au tauturu, 'ei au tāne va'ine 'okota'i rātou e tikāi, ē tei 'aka'aere meitaki i tā rātou tamariki ē tō rātou 'ua'orāi ngutu'are. 
1TI.3.13	Ko te aronga 'oki e rave meitaki ana i te tao'onga tauturu, ka rauka i a rātou te tūranga ngāteitei nō rātou 'ua'orāi, ē pērā katoa te pāpū'anga o te 'irinaki'anga i te Mesia ra i a Iēsū tā rātou e 'akakite nei.
1TI.3.14	Tē tātā atu nei au ki a koe ma te mānakonako'anga ē, ka tae vave atu au ki a koe. 
1TI.3.15	Mē roa rā au, kia kite rāi koe ē, ka 'akapē'ea koe i te 'ākonokono i a koe 'ua'orāi i roto i te ngutu'are o te Atua ra, ko te 'ēkālēsia ia a te Atua ora, 'e pou ē 'e tumu 'oki o te tuatua mou. 
1TI.3.16	'E mea pāpū tikāi ē, ko te mea tā tātou e 'irinaki nei 'e tuatua ngaro ma'ata te reira, koia 'oki:
1TI.3.16	Kua kitea mai aia i roto i te kōpapa tangata nei,
1TI.3.16	i 'akatika'ia mai e te Vaerua,
1TI.3.16	i 'ākara'ia e te au 'āngela,
1TI.3.16	i tūtū 'aere'ia ki ō te 'ētene ra,
1TI.3.16	i 'irinaki'ia e tō te ao nei,
1TI.3.16	i 'apaina'ia ki runga ma te kakā.
1TI.4.1	Tē 'akakite pū tikāi ra te Vaerua ē, ka 'akaruke tēta'i pāpāki i te 'akarongo i te tuātau ā muri atu, nō te āru'anga i te au vaerua tārurikē ē te au 'āpi'i'anga a te au dēmoni ra. 
1TI.4.2	Nā roto mai te reira i te tū tāpikipiki o te aronga kana'ete tei tā ana i tō rātou 'ua'orāi 'akavā ngākau, 
1TI.4.3	ē tē ārairai nei i te 'akaipoipo'anga ē te kai i ēta'i tū kai, tā te Atua i 'anga kia 'āriki'ia mai ma te 'akameitaki'anga e te aronga 'akarongo tei kite i te tuatua mou. 
1TI.4.4	Te au mea kātoatoa 'oki i 'anga'ia e te Atua 'e meitaki anake ia, ē kāre e tau kia kōpae'ia tēta'i 'ua atu mea mē 'āriki'ia mai ma te 'akameitaki'anga. 
1TI.4.5	Kua 'akatapu'ia 'oki te reira nā roto i te tuatua a te Atua ē te pure.
1TI.4.6	Mē tē 'akaāri nei koe i tēianei au tuatua ki te au taeake, 'e tāvini meitaki koe nō te Mesia ra ko Iēsū; 'e tāvini tei 'āngai'ia ki te au tuatua o te 'akarongo ē te 'āpi'i'anga meitaki tā'au i mātau i te āru. 
1TI.4.7	Auraka rava koe e 'āriki i te au tua pu'apingakore ē te nēneva o te tangata 'ua nei. E 'akamātau 'ua rā i a koe i te 'ākono i tā te Atua. 
1TI.4.8	Ko te 'akamātau 'oki i a koe i tā te kōpapa ra, 'e pu'apinga meangiti 'ua tō te reira; kāreka ko te 'ākono i tā te Atua ra, 'e pu'apinga ma'ata roa atu tōna; 'e pu'apinga 'oki nō tēia ora'anga nei, ē pērā katoa nō te ora'anga ā muri atu. 
1TI.4.9	'E mea tau kia 'irinaki'ia tēia karere ē kia 'āriki'ia e te kātoatoa. 
1TI.4.10	Nō te reira 'oki tē 'anga'anga pakari nei tātou ē tē ro'iro'i nei, nō te mea, kua 'akatumu'ia tō tātou mānakonako'anga ki roto i te Atua ora, ko te rāvenga ora ia o te tangata kātoatoa nei, i a rātou tikāi tei 'irinaki i aia.
1TI.4.11	E 'akaue 'ua atu ē e 'āpi'i 'ua atu i tēia karere. 
1TI.4.12	Kia kore rava tēta'i tangata e 'akava'ava'a i a koe nō tō'ou tū 'ōu, kia riro rā koe 'ei 'ākara'anga tau ki te aronga 'akarongo i tā'au tuatua, te 'aerenga tau, te aro'a, te 'irinaki'anga ē te ngākau mā. 
1TI.4.13	Kia māro'iro'i koe i te tatau'anga i te tuatua tapu ki mua i te kātoatoa, i te ako'anga ē te 'āpi'i'anga atu e tae 'ua atu au. 
1TI.4.14	'Aua e manako meangiti 'ua i te 'apinga aro'a vaerua i roto i a koe na, tei 'ōronga'ia ki a koe nā roto i tei toto'u'ia i tuku ei te aronga pakari i tō rātou rima ki runga i a koe. 
1TI.4.15	Kia 'akamanako 'ua rāi koe i tēianei au tuatua. Kia mako meitaki koe. I reira ka kite te kātoatoa ē, tē ma'ata 'aere nei tō'ou tū meitaki. 
1TI.4.16	E 'ākara meitaki 'ua rāi koe i a koe 'ua'orāi ē tā'au 'āpi'i'anga. E tāmou tikāi ki te reira. Tei te 'akapērā'anga 'oki e ora ai koe ē te aronga katoa e 'akarongo mai i a koe na.
1TI.5.1	Auraka e kauvae atu i te tangata pakari, e tuatua marū rā ki aia mei ki te metua tāne ra. Ē e tuatua ki te au tangata 'ōu ra mei ki te au tuakana ē te au teina 'aere. 
1TI.5.2	E tuatua ki te au va'ine pakari ra mei ki te metua va'ine ra, ē ki te au va'ine 'ōu ra mei ki te au tua'ine ra ma te tū ngākau mā tikāi.
1TI.5.3	E 'ākono i te au va'ine taka'ua, mē 'e au taka'ua tikāi rātou. 
1TI.5.4	Mē 'e tamariki tā te va'ine taka'ua, mē kāre, 'e au mokopuna, kia 'āpi'i mai rātou i te rave nā mua i te 'ākono'anga e tau i te 'ēvangelia i roto i tō rātou 'ua'orāi ngutu'are. Kia 'aka'oki rātou i te meitaki ki tō rātou au metua. 'E mea mareka'ia 'oki te reira ki te Atua. 
1TI.5.5	Ko te va'ine taka'ua tikāi, kāre e 'ākono'ia e te tangata, tē mānakonako 'ua ra aia i te Atua ē te tāmou 'oki i te pati'anga ē te pure i te pō ē te ao. 
1TI.5.6	Kāreka te va'ine taka'ua tei 'akananave i te 'apinga nui, kua mate ia, noa atu ē tē ora 'ua nei. 
1TI.5.7	E 'āpi'i atu i tēianei au tuatua kia 'apakore rātou. 
1TI.5.8	Ko te tangata 'oki kāre i 'ākono i tōna kōpū tangata, ē e nā mua 'oki tōna ngutu'are tangata, kua 'akaruke'ia aia i te 'akarongo, ē e kino atu ia i te tangata 'akarongokore.
1TI.5.9	Kia 'akatika'ia tēta'i va'ine taka'ua ki roto i te pupu “va'ine taka'ua,” kia tae tōna mata'iti ki te ono nga'uru, ē 'e va'ine aia nā te tāne 'okota'i, 
1TI.5.10	ē 'e rongo meitaki 'oki tōna nō tāna 'anga'anga meitaki ra, mei te 'ākono tamariki, te 'ō'ō mai i te tangata kekē, te 'ōrei vaevae o te aronga tapu, te tauturu i te aronga i roko'ia e te tūmatetenga, koia 'oki, kua māro'iro'i aia i te au tū 'anga'anga meitaki katoa ra.
1TI.5.11	Auraka te au va'ine 'ōu e 'iki'ia nō taua pupu va'ine taka'ua ra, nō te mea, ka tupu 'aka'ou tō rātou 'inangaro kōpapa ē ka 'iu rātou i tā te Mesia ra, ē ka 'inangaro i te 'akaipoipo 'aka'ou atu, 
1TI.5.12	ē ka 'aka'apa'ia 'oki rātou i reira ē, kua 'a'ati rātou i tā rātou tia mua ra. 
1TI.5.13	Ka 'akamātau 'ua rātou i a rātou i te ora'anga 'anga'angakore ma te koka 'aere ki tērā 'are ē ki tērā 'are. Kāre rātou i te ora'anga 'anga'angakore anake 'ua, ka taritari tuatua katoa rā rātou ē te tāmanamanatā i te 'anga'anga a ēta'i kē ra, ma te tuatua 'oki i te au mea kāre e tau kia tuatua'ia. 
1TI.5.14	Nō reira, tē manako nei au ē, kia 'akaipoipo te au va'ine 'ōu ra kia 'ānau tamariki ē kia 'ākono meitaki i te ngutu'are. I reira, kāre e 'ōake'ia te rāvenga ki te 'enemi 'ei 'akakino i a tātou. 
1TI.5.15	Kua 'aere kē ana 'oki tēta'i pāpāki nā muri i a Sātani. 
1TI.5.16	Mē 'e tangata 'akarongo tēta'i, 'e taka'ua tō roto i tōna ngutu'are, e tauturu atu aia i a rātou, ē auraka e 'akariro i a rātou 'ei 'apainga nā te 'ēkālēsia. Nā te 'ēkālēsia e tauturu i te au va'ine taka'ua tikāi.
1TI.5.17	Ko te aronga 'aka'aere tei arataki meitaki ra, kia 'akama'ara'ia rātou nō te takirua tūtaki'anga, nā mua rā aia tei 'anga'anga pakari i te ako'anga ē te 'āpi'i'anga. 
1TI.5.18	Tē nā kō maira 'oki te tuatua i tātā'ia ra ē, “Auraka koe e tōpiri i te va'a o te puakatoro i takataka'i i te sītona ra,” ē pērā katoa ra, “E tau te rave 'anga'anga ki tāna tūtaki.” 
1TI.5.19	Auraka e 'āriki i tēta'i tāpepe'anga ki tēta'i tangata 'aka'aere, māri 'ua, kia 'akapāpū'ia e ngā kite e tokorua, mē kāre, e tokotoru. 
1TI.5.20	Ko tei tārevakē ra, e kauvae atu i a rātou ki mua i te aroaro o te kātoatoa kia mataku katoa te aronga kē atu.
1TI.5.21	Tē 'akamatakite atu nei au i a koe i mua i te aroaro o te Atua ē te Mesia ra ko Iēsū ē te au 'āngela 'iki'ia ra ē, kia 'ākono koe i tēianei au poroki'anga ma te kore e 'aka'apa i mua ake, ē pērā katoa ma te kore e piripiri tangata. 
1TI.5.22	Auraka e rapurapu i te tuku i tō rima ki runga i tēta'i 'ua atu tangata. Auraka katoa e piri atu ki te au 'ara tei rave'ia e te aronga kē. Kia vai 'apakore rāi koe.
1TI.5.23	Oti ra 'ua i te inu i te vai anake, e inu rā i tēta'i mānga uaina nō tō'ou kōpū ē nō tō'ou maki putuputu.
1TI.5.24	Tē kite pū'ia nei te au 'ara a tēta'i pāpāki i mua ake ka arataki ei te reira i a rātou ki te 'akavā'anga. Ko tā tēta'i pāpāki rā 'ara ka kitea 'ua'ia ā muri ake. 
1TI.5.25	Koia katoa te au 'anga'anga meitaki ka kitea pū'ia. Kia kore rā i kitea pū'ia ake, kāre rāi e no'o ngaro 'ua.
1TI.6.1	Ko te aronga tuika'a ra, kia manako rātou ē, e tau rāi tō rātou au pū i te 'akangāteitei'anga kātoatoa, kia kore e 'akakino'ia te ingoa o te Atua ē tā mātou 'āpi'i'anga. 
1TI.6.2	Ko te au tuika'a 'e au pū 'akarongo tō rātou, auraka e 'akava'ava'a i a rātou, nō te mea, 'e au taeake rātou. Inārā, kia tāvini ma'ata atu rāi, nō te mea, ko te aronga tei rauka mai te meitaki nō kō i tā rātou 'anga'anga tāvini, 'e aronga 'akarongo rātou ē te 'akaperepere'ia.
1TI.6.2	E 'āpi'i atu ē e ako atu i tēia au mea. 
1TI.6.3	Mē tē 'āpi'i ra tēta'i 'ua atu tangata i tēta'i karere kē atu, ē kāre mei tei tau i te tuatua ora a tō tātou 'Atu ra ko Iēsū Mesia, ē te taukore katoa i te 'ākono i tā te Atua ra, 
1TI.6.4	kua 'akateitei'ia taua tangata ra e te ngākau parau. 'E kitekore aia, tei kimikimi 'ua i te tau'ētono'anga pu'apingakore nō runga i te kupu 'ua. Ē mei roto mai i te reira e tupu ei te vare'ae, te pae kē, te au 'akakino'anga, te au tārotokakā kino, 
1TI.6.5	ē te au taumārōrō'anga o te aronga tei tākore i tō rātou manako tika. Kāre rātou e āru i te tuatua mou. Tē manako 'ua nei rātou ē, ka rauka mai te 'apinga nui nā roto i te 'ākono Atua.
1TI.6.6	'E 'apinga nui tikāi te ka rauka mai nā roto mai i te 'ākono Atua, mē mareka rāi tātou i tei rauka mai. 
1TI.6.7	Kāre 'ua 'oki a tātou 'apinga i 'apai mai ki roto i tēianei ao, ē kāre katoa ā tātou 'apinga e rauka i te 'apai atu. 
1TI.6.8	Mē 'e kai ē te kāka'u tā tātou, kua rava rāi te reira nā tātou. 
1TI.6.9	Ko rātou rā tei umuumu kia aronga 'apinga nui rātou, e roko'ia ia e te tīmata'anga, ē e mouria ia e te 'ere'ere ē te au noinoi nēneva; ka 'akakino'ia ē 'akamaremo'ia atu ei te tangata ki roto i te pou ē te mate nā roto i te reira. 
1TI.6.10	Ko te noinoi moni 'oki, ko te tumu ia o te au kino katoa nei. I te umuumu'anga i te reira, i takakē rava ai ēta'i aronga i te 'akarongo, ē puta akera tō rātou au ngākau i te au mate 'e mānganui.
1TI.6.11	Ko koe rā, e te tangata o te Atua na, e kōpae atu i taua au mea kātoatoa ra. E aruaru rā i te tuatua tika, te 'ākono Atua, te 'akarongo, te aro'a, te 'akakoromaki ē te tū marū. 
1TI.6.12	E kukumi i te kukumi'anga meitaki o te 'akarongo, e 'opu i te ora mutukore i kāpiki'ia ai koe, ē tā'au i 'akakite ana nā roto i te 'a'aki'anga meitaki ki mua i te aroaro o te au kite 'e mānganui. 
1TI.6.13	Ē tēianei, ki mua i te aroaro o te Atua tei 'ōronga mai i te ora ki te au mea katoa nei, ē ki mua i te aroaro o te Mesia ra ko Iēsū, ko tei 'akakite ana i tēta'i 'a'aki'anga meitaki ki mua i a Ponotio Pilato ra, te poroaki atu nei au ki a koe ē: 
1TI.6.14	e 'ākono i tēia poroaki'anga nei, 'eia'a 'e ngā'i kino, 'eia'a 'e 'apa, e tae 'ua atu ki te mama'anga mai o tō tātou 'Atu ra ko Iēsū Mesia. 
1TI.6.15	Ka 'akaāri pū'ia mai aia i te 'ati'anga tau tikāi ē te 'aka'aere 'okota'i ē tei 'akameitaki'ia, koia 'oki te Ariki o te au ariki ē te 'Atu o te au 'atu. 
1TI.6.16	Tei aia anake 'oki te ora'anga matekore, ko ia rāi tē no'o ra i roto i te mārama taeakore'ia, ē tei kore i 'ākara'ia e tēta'i 'ua atu tangata, ē kāre rāi e rauka kia 'ākara'ia. 'Ei aia te ngāteitei ē te mana mutukore. Āmene.
1TI.6.17	E ako atu i te aronga 'apinga nui o tēia tuātau nei, 'eia'a 'e ngākau teitei, 'eia'a e 'irinaki 'ua i te 'apinga nui pāpūkore. Kia 'irinaki rā rātou i te Atua ko tei 'ōronga ma'ata 'ua mai ki a tātou i te au mea katoa nei 'ei mareka'anga nō tātou. 
1TI.6.18	E ako katoa atu i a rātou i te rave i te meitaki, i te tākinga meitaki ē te 'ōronga 'ua, kia 'apinga nui rātou. 
1TI.6.19	Mē pērā, kua 'akaputuputu 'oki rātou i te meitaki nō rātou 'ua'orāi 'ei tango mou nō te tuātau ā muri atu, kia rauka i a rātou te ora mou tikāi.
1TI.6.20	E Tīmōteo ē, e 'ākono meitaki i tei tuku'ia atu ki a koe na. E 'āriu kē atu koe mei te tuatua 'akanoa ē te pu'apingakore, ē te pāto'i'anga i te tuatua mou nā roto i tēta'i tū kite kāre tākiri e tau kia karanga'ia ē 'e kite. 
1TI.6.21	Kua 'a'aki ēta'i aronga i te reira ē kua ngere rātou i te 'akarongo.
1TI.6.21	'Ei a kōtou na te aro'a 'ua.
2TI.1.1	'E leta tēia nō kō mai i a Paulo, 'e 'āpōsetolo nā te Mesia ra ko Iēsū, nā roto i te tika'anga o te Atua 'ei tūtū 'aere i te papa'u'anga o te ora'anga nā roto i tō tātou piri'anga ki te Mesia ra i a Iēsū, 
2TI.1.2	ki a Tīmōteo, taku tamaiti 'akaperepere.
2TI.1.2	Kia 'ōronga 'ua mai te Atua te Metua ē Iēsū Mesia tō tātou Atu i te aro'a 'ua, te tākinga meitaki e te 'au ki a koe.
2TI.1.3	Tē 'akameitaki atu nei au i te Atua, tāku e tāvini nei ma te 'akavā ngākau ti'amā mei tōku 'ui tupuna rāi. Tē 'akameitaki atu nei au i aia i tōku manako tinamou'anga i a koe i roto i tāku nei au pure i te pō ē te ao. 
2TI.1.4	I tōku ma'ara'anga i tō'ou roimata, tē 'inangaro pakari nei au i te 'ārāvei atu i a koe, kia kī mai tōku ngākau i te rekareka. 
2TI.1.5	Kua 'akama'ara'ia 'oki e au tō'ou 'akarongo pikika'akore, tei kite'ia ana rāi i roto i tō'ou tupuna va'ine, i a Loi, ē i roto katoa i tō metua va'ine, i a Eunike, tei nā mua i a koe. 'E mea pāpū 'oki i āku tei a koe katoa rāi te reira. 
2TI.1.6	Nō reira, tē 'akama'ara atu nei au ki a koe ē, e 'akaaraara koe i te 'apinga aro'a tā te Atua i 'ōronga mai ki a koe na nā roto i te tuku'anga i taku rima ki runga i a koe. 
2TI.1.7	Kāre 'oki te Atua i 'ōronga mai ki a tātou i te Vaerua kia mataku tātou, kia māro'iro'i rā, kia aro'a ē kia 'ākono meitaki.
2TI.1.8	'Eia'a koe i reira e 'akamā i te 'akakite atu i tō tātou 'Atu. 'Eia'a katoa e 'akamā i āku 'e mou'āuri nōna. Kia tū katoa rā koe i te mate nō te 'ēvangelia nei ma te 'irinaki i te ririnui o te Atua ra. 
2TI.1.9	Ko ia tei 'akaora i a tātou nei ē tei kāpiki i a tātou ki te ora'anga tapu, kāre nō te au mea tā tātou i rave, nō tōna 'ua'orāi rā 'akakoro'anga ē te aro'a 'ua tei 'ōronga'ia mai ki a tātou nā roto i te Mesia ra i a Iēsū mei 'ito mai rāi. 
2TI.1.10	Kua 'akaāri 'ua'ia maira rā te reira i tēianei nā roto i te mama'anga mai o tō tātou 'Akaora, ko te Mesia ra ko Iēsū, ko tei 'akakore i te mate nei ē tei 'akakite pū mai i te ora ē te tū matekore nā roto i te 'ēvangelia.
2TI.1.12	Nō reira 'oki i roko'ia mai ei au e tēia au mate nei. Kāre rā au i 'akamā; tē mārama nei 'oki au i tāku e 'irinaki atu nei, ē 'e mea pāpū i āku ē, ka rauka i aia i te 'ākono meitaki i tāna i tuku mai ki āku e tae 'ua atu ki taua rā ra. 
2TI.1.13	E 'akapu'apinga i te 'āpi'i'anga mou tā'au i 'akarongo mei konei atu i āku nei 'ei 'ākara'anga, ma te 'irinaki'anga ē te aro'a tei rauka mai nā roto i te Mesia ra i a Iēsū. 
2TI.1.14	E 'ākono i te meitaki tei tukuna'ia atu ki a koe na nā roto i te tauturu a te Vaerua Tapu e no'o nei i roto i a tātou nei.
2TI.1.15	Kua kite 'oki koe ē, kua 'akaruke mai tō Āsia kātoatoa i āku. Ko Phugelo ē Heremōgene ēta'i o rātou. 
2TI.1.16	Kia 'akaāri mai te 'Atu i te aro'a ki te ngutu'are tangata o Ōnēsiphōro. Kua putuputu 'oki aia i te 'ō ake mai ki āku i te ngākau 'ōu, ē kāre aia i 'akamā i taku piri'anganaoa. 
2TI.1.17	I tōna tae'anga rā ki Rōma, kua kimikimi mārie aia i āku, ē kitea i'ora au. 
2TI.1.18	Kia 'ōronga mai te 'Atu ki aia kia kite aia i te aro'a nō kō mai i te 'Atu i taua rā ra! Ko koe 'oki, kua kite meitaki koe i te ma'ata o tōna tauturu'anga mai i āku i Ēphēsia na.
2TI.2.1	Ko koe rā, e taku tamaiti, kia māro'iro'i koe nā roto i te aro'a 'ua tei tae mai nō kō i te Mesia ra i a Iēsū. 
2TI.2.2	Ē te au mea tā'au i 'akarongo mei konei atu i āku nei i mua i te kātoatoa, e tuku atu i te reira ki te au tangata 'irinaki'ia tei tūkatau i te 'āpi'i atu i a ēta'i kē ra.
2TI.2.3	E 'āriki katoa i te au mate mei te toa tikāi o te Mesia ra i a Iēsū. 
2TI.2.4	Ko tēta'i tangata tei tomo ki roto i te pupu va'e'au ra, kāre ia e tā'ī'ī i aia 'ua'orāi i te 'anga'anga o te ora'anga tangata nei mē ka 'inangaro aia kia mareka tōna pū i aia. 
2TI.2.5	Ē, ko tēta'i 'ua atu tangata e tā'emo'emo ra, kāre ia e 'akakorōna'ia, kia kore aia e tā'emo'emo ma te 'ākono i te au ture. 
2TI.2.6	Ko te tangata tanu kai tei 'anga'anga pakari, ka kai aia i te 'ua mua. 
2TI.2.7	E manako putuputu koe i tāku e tuatua nei. Ē nā te 'Atu 'oki e 'akapāpū mai ē, kia mārama koe i te au mea rava rāi.
2TI.2.8	E 'akama'ara i a Iēsū Mesia, nō te 'uānga ia o Dāvida, kua 'akatū'ia mei te mate maira, mei tāku i 'akakite nā roto i te 'ēvangelia tāku i tūtū 'aere ana. 
2TI.2.9	Nō te reira 'oki i roko'ia mai ei au e te mate mei tēta'i tangata rave kino e tae rava mai te piri'anganaoa. Ko te tuatua rā a te Atua, kāre ia i tāpeka'ia. 
2TI.2.10	Nō reira, tē 'akakoromaki nei au i te au mea katoa nō te aronga 'iki'ia kia rauka katoa i a rātou te rāvenga ora ma tōna kakā mutukore, tei nā roto ia i te Mesia ra i a Iēsū. 
2TI.2.11	Ka rauka i te 'irinaki i tēia mānga tuatua:
2TI.2.11	“Mē kua mate tātou ma ia katoa,
2TI.2.11	ka ora rāi tātou ma ia katoa;
2TI.2.12	ka 'aka'aere rāi tātou ma ia katoa;
2TI.2.12	mē ka 'u'una tātou i aia,
2TI.2.12	ka 'u'una katoa aia i a tātou;
2TI.2.13	mē 'ākonokore tātou,
2TI.2.13	ko ia rā tē tāmou nei rāi i te 'ākono;
2TI.2.13	nō te mea, kāre e rauka i aia i te 'u'una i tōna 'ua'orāi tū.”
2TI.2.14	E 'akama'ara koe i te tangata i tēia au mea ma te 'akamatakite atu i a rātou ki mua i te aroaro o te Atua ē, auraka rātou e taumārō nō runga i te au tuatua 'ua. Kāre 'oki ōna pu'apinga, māri rā i te tātipakē i te aronga tei 'akarongo i te reira. 
2TI.2.15	E umuumu pakari i te 'akariro i a koe ki mua i te Atua 'ei tangata tau meitaki, tei rave i te 'anga'anga ma te 'akamākore ē tei 'āpi'i ma te tika tikāi i te karere o te tuatua mou. 
2TI.2.16	E 'āriu kē mai i a koe mei te tuatua 'akanoa ē te pu'apingakore. Ka 'akama'ata 'oki te reira ē ka 'akama'ata 'ua atu i te tū 'ākonokore Atua. 
2TI.2.17	Ka toto'a tā rātou karere mei te maki kakai ra. Ko Humenaio rāua ko Phileto ēta'i o rātou. 
2TI.2.18	Kua 'akaruke 'oki rāua i te mataara o te tuatua mou ra nā roto i te 'akakite'anga ē, kua tae mai ana te tū'aka'ou'anga. Ē kua 'akatātīpoki rāua i te 'akarongo o tēta'i pāpāki ra. 
2TI.2.19	Kāreka rā, tē vai keukeukore nei rāi te tango i tuku'ia e te Atua ra, ē ko tēia te 'akairo ki runga a'o: “Kua kite te 'Atu i tōna 'ua'orāi au tangata,” ē pērā katoa, “Ko te tangata rava rāi e tā'iku i te ingoa o te 'Atu ra, e 'akaruke anake rātou i te tuatua tikakore.”
2TI.2.20	I roto i tēta'i 'are ma'ata tē vai nei te au 'āriki 'auro ē te 'ārio, ē tē vai katoa nei te au mea rākau ē te karakaraea. Ko tēta'i pāpāki i 'akapu'apinga 'ua'ia nō te 'akakoro'anga mā ē te meitaki, ko tēta'i pāpāki rā i 'akapu'apinga'ia nō te 'akakoro'anga taukore ē te noa. 
2TI.2.21	Mē 'āriu kē mai tēta'i tangata i aia 'ua'orāi mei taua 'āpi'i'anga tārevakē ra, ka riro ia 'ei 'āriki meitaki ē te 'akatapu'ia; 'e mea pu'apinga tikāi nō tōna pū, nō te mea, tē vai te'ate'amamao nei ia nō te au 'anga'anga meitaki rava rāi.
2TI.2.22	E kōpae koe i te au peu o te tū tangata 'ōu ra, e aruaru rā i te tuatua tika, te 'akarongo, te aro'a ē te 'au, ko koe ē te aronga katoa tei kāpiki atu ki te 'Atu ma te ngākau mā. 
2TI.2.23	Auraka e piri atu ki te au taumārō'anga nēneva ē te pu'apingakore. Kua kite 'oki koe ē, ka tupu mai te pekapeka nā roto mai i te reira. 
2TI.2.24	Kāre 'oki e tau i te tāvini o te 'Atu kia riro aia 'ei tumu nō te pekapeka, kia marū rā aia ki te au tangata kātoatoa, kia tūkatau i te 'āpi'i atu ē kia 'akakoromaki. 
2TI.2.25	Kia 'akatikatika aia ma te ngākau 'aka'aka i te aronga e pāto'i nei i tāna karere. Pēnei ake ka 'ōronga mai te Atua ki a rātou i te 'akatūkē'anga o te ngākau kia nakiro rātou i te tuatua mou. 
2TI.2.26	Ka 'oro kē rātou i reira i tā te Tiāporo 'ere'ere tei mou ana i a rātou kia rave 'ua i tōna 'inangaro.
2TI.3.1	Kia ma'ara meitaki koe ē, ka riro te au rā 'openga o tēianei ao 'ei tuātau manamanatā ma'ata. 
2TI.3.2	Kua riro 'oki te tangata i te 'akaperepere 'ua i a rātou 'ua'orāi ē te 'inangaro atu i te moni. Ka riro rātou 'ei aronga pūpūva'a, kōperepere, va'a 'akakino ē te kaurarokore i te ngā metua. 'E ngākau 'akameitakikore ē te tapukore tō rātou. 
2TI.3.3	Kāre ō rātou aro'a mou ē te tangi i te tangata, ē ka 'o'onitua i a rātou. 'E aronga manava kino rātou ē te roto riri, tei 'akava'ava'a i te au mea meitaki. 
2TI.3.4	Ka tuku pikika'a rātou i te au mea muna. Ka rapurapu 'ua rātou i te rave i tēta'i 'ua atu 'anga'anga. Ka 'akateitei'ia rātou e te ngākau parau, ē ka 'inangaro 'ua rātou i te au mea nanave, ē kāre i te Atua. 
2TI.3.5	I va'o 'e tū 'ākono Atua tō rātou, kua 'akaruke rā rātou i te ririnui o te reira. E 'āriu kē katoa mai koe mei taua tū tangata ra.
2TI.3.6	I rotopū 'oki i a rātou ēta'i tangata tei 'akaō 'ua ki roto i te au ngutu'are ē tei riro atura i a rātou te au va'ine manako 'āpikepike i 'akateima'a'ia e te au 'ara ē i kika kē'ia e te au noinoi tūkēkē. 
2TI.3.7	Tē tinamou 'ua nei taua au va'ine ra i te 'āpi'i mai, ē kāre tākiri i rauka i a rātou te kite i te tuatua mou. 
2TI.3.8	Mei tā Iāne rāua ko Iāmebera pāto'i'anga i a Mōse ra, pērā katoa tō aua tangata ra pāto'i'anga i te tuatua mou. 'E au tangata manako tārevakē tākiri rātou, ē kāre tō rātou 'irinaki i te mea tika tikāi. 
2TI.3.9	Kāre rā e manuia roa tā rātou 'anga'anga, nō te mea, ka mārama te kātoatoa i tō rātou nēneva, mei tei tupu rāi ki a Iāne rāua ko Iāmebera.
2TI.3.10	Ko koe rā, kua 'ākara meitaki koe i tāku 'āpi'i'anga, te tū o tōku ora'anga, ē tōku 'akakoro'anga, pērā katoa tōku 'akarongo, tōku 'akakoromaki, tōku aro'a ē tōku mou mārie'anga. 
2TI.3.11	Kua kite koe i te au tākinga kino'anga'ia ē te au mate tei tupu mai ki āku i Ānētiōka, i Īkōnio ē i Lūsētera. Auē te au tākinga kino'anga tāku i 'akakoromaki ē! Nā te 'Atu rā i 'akaora mai i āku i taua au mea rava rāi!
2TI.3.12	Ē pērā katoa rāi, ka tākinga kino'ia te tangata rava rāi tei umuumu i te ora'anga 'ākono Atua nā roto i te piri'anga ki te Mesia ra i a Iēsū. 
2TI.3.13	Ko te aronga kino ra ē te aronga tāpikika'a, ka kino ē ka kino ma'ata 'ua atu. Ka 'akavāvare atu rātou ē ka 'akavāvare'ia mai rātou 'ua'orāi. 
2TI.3.14	Ko koe rā, e tāmou mārie koe ki tā'au i 'āpi'i maira ē tā'au i 'āriki 'ei tuatua mou. Kua kite 'oki koe ē, ko 'ai tō'ou pū'āpi'i, 
2TI.3.15	ē mei tō'ou tamariki'anga mai rāi, kua kite koe i te Tuatua Tapu te ka tika i te 'ō ake ki a koe i te pakari, kia rauka i a koe te rāvenga ora nā roto i te 'irinaki'anga i te Mesia ra i a Iēsū. 
2TI.3.16	Te au Tuatua Tapu katoa i tātā'ia ra, 'e mea 'akauru'ia mai ia e te Atua ē 'e pu'apinga nō te 'āpi'i atu, nō te 'akamārama atu ki te tangata i tō rātou au tārevakē, nō te 'akatika'anga i te ora'anga tangata, ē nō te 'āpi'i'anga mai i te tuatua tika. 
2TI.3.17	Kia pērā, ka meitaki tikāi te tangata o te Atua, ē tē vai te'ate'amamao nei nō te tū 'anga'anga meitaki rava rāi.
2TI.4.1	Tē pōrokiroki atu nei au ki a koe ki mua i te aroaro o te Atua, ē ki mua i te aroaro o te Mesia ra i a Iēsū te ka 'akavā mai i te aronga ora ē tei mate i tōna mama'anga mai 'oki ē te 'akatupu'anga i tōna bāsileia: 
2TI.4.2	E tūtū 'aere koe i te karere, e tāmou mārie ki te reira mē kua tano te tuātau mē kāre. E kauvae atu, e 'akaāri i te 'apa, ē e 'akamāro'iro'i atu. E rave i te reira ma te 'akakoromaki ma'ata mei tei tau i te 'āpi'i'anga meitaki. 
2TI.4.3	Ka tae mai 'oki te tuātau kāre te tangata e 'āriki i te 'āpi'i'anga mou, ka navenave rā rātou i te 'akarongo i te au pū'āpi'i tā rātou 'ua'orāi ka 'iki tei tau i tō rātou au 'inangaro. 
2TI.4.4	Ka 'āriu kē mai rātou i tō rātou taringa mei te tuatua mou ra, ē e anga atu ei ki te tuatua tā'eke. 
2TI.4.5	Ko koe rā, kia mako meitaki koe i te au mea kātoatoa, e 'akakoromaki i te kino, e rave i te 'anga'anga a te tangata 'āpi'i 'ēvangelia, e 'aka'ope tākiri i tō'ou tao'onga tauturu.
2TI.4.6	Ko au, tē 'aka'ātinga'ia nei au i tēianei, ē tē vaitata mai nei te 'ati'anga o tōku mate'anga. 
2TI.4.7	I kukumi ana au i te kukumi'anga meitaki. Kua 'akaoti au i taku 'anga'anga. Kua mou mārie au i te 'akarongo. 
2TI.4.8	Ē tēianei, tē vai'o'ia nei nōku te korōna o te tuatua tika tā te 'Atu, te 'akavā tuatua tika, ka 'ōronga mai ki āku i taua rā ra, ē kāre ki āku anake 'ua, ki te aronga katoa rā tei tāpapa ana i tōna mama'anga mai.
2TI.4.9	E tautā koe i te 'aere viviki mai ki āku. 
2TI.4.10	Kua 'akaruke mai 'oki a Dema i āku, nō te mea, tē 'inangaro nei aia i te au mea o tēianei ao ē kua 'aere atu ki Tēsālōnia. Nā Kereteke i te 'aere ki Gālātia ē nā Tito ki Dalamātia. 
2TI.4.11	Ko Luka anake ra tei āku nei. Kia 'aere mai koe, e tiki atu ma te 'apai katoa mai i a Māreko. Ka rauka 'oki i aia i te tauturu meitaki mai i āku. 
2TI.4.12	Kua tono atu au i a Tūkiko ki Ēphēsia na. 
2TI.4.13	Kia 'aere mai koe, e 'apai mai i te pereue tāku i 'akaruke i Tēroa tei a Kārepo ra, ē te au pōkaikai tuatua katoa; 'eia'a rava e ngaropōina i te au pēpa kiri ra.
2TI.4.15	E matakite katoa koe i aia, nō te mea, kua pāto'i pakari aia i tā tātou karere.
2TI.4.16	I tōku pāruru'anga mua ki mua i te 'akavā'anga, kāre tākiri 'e tangata i tauturu mai i āku; kua 'akaruke pou roa rā rātou i āku. 'Eia'a e riro te reira 'ei mea kino nō rātou! 
2TI.4.17	Inārā, nā te 'Atu i no'o i tōku pae ē i 'akamāro'iro'i mai i āku. Ē nō reira i 'akakite'ia atu ei te karere katoa nā roto atu i āku, ē kua 'akarongo 'oki te au 'ētene kātoatoa i te reira. Ē kua 'akaora'ia mai au mei roto mai i te va'a o te liona. 
2TI.4.18	Nā te 'Atu rāi e 'akaora mai i āku mei te au kino katoa, ē nāna rāi ka arataki mai i āku ma te meitaki ki tōna bāsileia i te ao ra. 'Ei aia te kakā e tuātau rava atu. Āmene!
2TI.4.20	Kua no'o a Ērāseto i Kōrīnētia, kua vai'o rā au i a Terōphimo i Mīleto, kua maki 'oki aia.
2TI.4.21	E tautā pakari i te 'aere mai i mua ake i te tuātau anu.
2TI.4.21	Tē aro'a atu nei a Eubulo i a koe, i a Pūde, ē Lino, ē Kalaudia ē te au taeake kātoatoa nei 'oki.
2TI.4.22	Tei tō vaerua te 'Atu ra. 'Ei a kōtou na te aro'a 'ua.
TIT.1.1	'E leta tēia nō kō mai i te tāvini o te Atua ko Paulo, 'e 'āpōsetolo rāi nā Iēsū Mesia nō te 'akarongo o te aronga i 'iki'ia e te Atua, kia kite 'oki rātou i te tuatua mou o te 'ākono Atua ra. 
TIT.1.2	'E 'akarongo 'oki ē te kite tei 'akatumu'ia ki runga i te mānakonako'anga o te ora mutukore tā te Atua i papa'u, 'ōu te 'akamata'anga mai o tēianei ao. Kāre rava te Atua i te pikika'a! 
TIT.1.3	E tae akera ki te 'ati'anga tau tikāi, kua 'akakitekite 'ua maira aia i te reira papa'u'anga nāna nā roto mai i te ako'anga i te karere. Ē kua tukuna'ia mai te reira ki āku nei mei tei tau i te 'akano'ono'o'anga a te Atua tō tātou 'Akaora.
TIT.1.4	Kia 'ōronga 'ua mai te Atua te Metua ē Iēsū Mesia tō tātou 'Akaora i te aro'a 'ua e te 'au ki a koe.
TIT.1.5	Tēia te tumu i vao'o ei au i a koe i Kēreta na: kia 'akatikatika koe i te au 'anga'anga toe ē kia tuku 'oki koe i te aronga 'aka'aere i roto i te au 'ōire katoa ra mei tāku i 'iku'iku atu ki a koe na. 
TIT.1.6	Kia 'apakore 'oki te 'aka'aere e tikāi, 'ei tāne va'ine 'okota'i, ē tei te 'akarongo rāi tāna tamariki ma te kore i tāpepe'ia nō te tū kanga ē te kaurarokore. 
TIT.1.7	Kia 'apakore 'oki te tiaki 'ēkālēsia e tikāi mei tei tau i te tāvini tei 'ākono i tā te Atua ra. Auraka aia e mārō i tōna 'ua'orāi 'inangaro, auraka e riri vave, auraka 'e tangata inuinu uaina, te 'akatupu pekapeka ē te morimori 'apinga. 
TIT.1.8	'Ei tangata 'ō'ō rā i te tangata kekē, tē 'inangaro 'ua ra i te mea meitaki, te ngākau marū, te tiratiratū, te tapu ē te mako. 
TIT.1.9	'Ei tangata pirimou katoa i te karere mou tei 'āpi'i'ia ki aia ra, kia rauka i aia nā roto i te 'āpi'i'anga tika i te 'akamāro'iro'i atu i te au taeake, ē pērā katoa i te 'akaāri atu i te tārevakē o te aronga i pāto'i maira.
TIT.1.10	'E mānganui te aronga tei 'akava'ava'a i te mana 'aka'aere, tei tuatua pu'apingakore 'ua ē tei tāpikipiki ra. Te ma'ata o rātou nō roto mai i te au taeake Ngāti Iūda. 
TIT.1.11	Kia 'akamūtēkī'ia rātou e tikāi. Tē tāruri kē nei rātou i te tangata kātoatoa i roto i te au ngutu'are nā roto i te 'āpi'i'anga i te au mea kāre e tano kia 'āpi'i'ia. Ko tēia tō rātou 'akakoro'anga, kia rauka i a rātou te 'apinga nui o tēianei ao. 
TIT.1.12	Kua tuatua rāi tēta'i o rātou, 'e peroveta 'oki aia nō rātou, i te nā kō ē, “'E pikika'a 'ua rāi tō Kēreta kāre e tīvata; 'e au puaka tā'ae kino rava; 'e aronga 'anga'angakore, e kaikai ma'ata rā.” 
TIT.1.13	'E tika rāi tēia tuatua! Nō reira 'oki, e ako pakari atu koe i a rātou kia rauka i a rātou te 'akarongo mou tikāi. 
TIT.1.14	Kia matakite katoa rātou i te au tuatua tā'eke 'ua o te au taeake Ngāti Iūda ra ē te au 'akaue'anga a taua aronga ra tei anga kē atu mei te tuatua mou. 
TIT.1.15	'E mea vi'ivi'ikore te au mea katoa ra ki te aronga vi'ivi'ikore, kāreka ki te aronga vi'ivi'i ē te 'akarongokore ra, kāre rava ia 'e mea vi'ivi'ikore. Kua tāvi'ivi'i'ia 'oki tō rātou manako ē tō rātou 'akavā ngākau. 
TIT.1.16	Tē karanga nei rātou ē, kua kite rātou i te Atua; tē 'u'una nei rā rātou i aia nā roto i tā rātou 'anga'anga. 'E aronga ngākau kino tākiri rātou ē te kaurarokore, ē kāre roa e rauka i a rātou i te rave i tēta'i 'ua atu 'anga'anga meitaki.
TIT.2.1	Ko koe rā, e 'āpi'i atu koe i te au mea tau i te 'āpi'i'anga mou ra. 
TIT.2.2	E 'āpi'i atu i te au tangata pakari kia 'ākono meitaki, kia marū, kia mako, kia māro'iro'i i te pae o te 'akarongo, te aro'a ē te 'akakoromaki. 
TIT.2.3	Mei te reira katoa, e 'āpi'i atu i te au va'ine pakari kia tau tō rātou tū i te aronga tapu ra, auraka e uruto'e, auraka e inuinu uaina, kia 'āpi'i atu rātou i te au mea meitaki, 
TIT.2.4	'ei tauturu i te au va'ine 'ōu ra kia riro rātou 'ei au va'ine tei 'akaperepere atu i tā rātou au tāne ē tā rātou au tamariki. 
TIT.2.5	'Ei au va'ine mako katoa rātou ē te mā te ngākau, tei 'ākono meitaki i te ngutu'are ma te kauraro i tā rātou 'ua'orāi au tāne. 'Ei reira, kāre te karere a te Atua e 'akakino'ia.
TIT.2.6	E 'akamāro'iro'i katoa atu i te au tangata 'ōu kia mako meitaki rātou. 
TIT.2.7	E riro koe 'ei 'ākara'anga o te 'anga'anga meitaki i te au mea katoa ra: 'ei 'āpi'i'anga 'irokore, 'ei ora'anga kangakore, 
TIT.2.8	ē 'ei karere mou tei kore e tika kia 'aka'apa'ia. Ka 'akamā i reira te tangata pāto'i, nō te mea, kāre e rauka i aia i te 'akakite i tēta'i 'ua atu mea kino nō runga i a tātou.
TIT.2.9	E 'akamāro'iro'i katoa atu koe i te au tuika'a, kia mōraro ki tō rātou au pū i te au mea katoa. Kia 'akamareka rātou i tō rātou au pū, auraka e pa'upa'u tuatua. 
TIT.2.10	Auraka rātou e rave pōiri 'ua i tēta'i 'ua atu 'apinga, inārā, kia 'akaāri rātou nā roto i te au mea kātoatoa ē, 'e mea tau kia 'irinaki meitaki'ia rātou. Ka 'akariro rātou i reira i te 'āpi'i'anga a te Atua tō tātou 'Akaora 'ei mea mānea i te au 'ati'anga rava rāi.
TIT.2.11	Kua mama mai 'oki te aro'a 'ua o te Atua kia ora te tangata rava rāi. 
TIT.2.12	Tē 'āpi'i mai nei aia i a tātou ko tei kōpae atu i te tū 'ākonokore Atua ē te au mea navenave o tēianei ao, kia no'o tāmou tātou ma te meitaki, te tuatua tika ē te 'ākono Atua i tēia tuātau nei, 
TIT.2.13	i a tātou e tāpapa nei i te meitaki i mānakonako'ia nei, koia 'oki, te mama'anga mai o te kakā o tō tātou Atua ma'ata ra, ko te 'Akaora ko Iēsū Mesia. 
TIT.2.14	Kua 'ōronga mai 'oki aia i aia 'ua'orāi nō tātou i te 'akaora'anga mai i a tātou mei roto mai i te au kino rava rāi, ē i te 'akariro'anga mai i a tātou 'ei 'iti tangata tapu nōna 'ua'orāi, 'e 'iti tangata tei kimikimi 'ua i te rave i te 'anga'anga mēmeitaki.
TIT.2.15	E 'akakite koe i tēia au tuatua nei, e 'akamāro'iro'i atu ē e kauvae atu ma tō'ou mana katoa. Auraka tēta'i tangata e 'akava'ava'a i a koe.
TIT.3.1	E 'akamā'ara'ara atu i te au mema o tā'au 'ēkālēsia kia 'akamōraro rātou i te aronga mana ē te au 'aka'aere, kia kauraro atu i a rātou ē kia vai te'ate'amamao nō te rave i te au 'anga'anga mēmeitaki rava rāi. 
TIT.3.2	Auraka rātou e 'akakino i tēta'i 'ua atu tangata, 'eia'a e taumārōrō, kia marū rā ē kia 'akaāri i te 'akangāteitei tau ki te tangata rava rāi. 
TIT.3.3	I mua ana 'oki i nēneva 'ua ana tātou ē te kaurarokore, i tāpikika'a'ia, 'ei au tuika'a tātou nō te au noinoi tikakore ē te au mea navenave tūkēkē. Ē i no'o ana tātou ma te tū ngākau kavakava ē te vare'ae, i mākitakita'ia mai ē i mākitakita atu tēta'i i tēta'i. 
TIT.3.4	Inārā, kua mama mai te tākinga meitaki ē te aro'a o te Atua tō tātou 'Akaora nō te tangata, 
TIT.3.5	ē kua 'akaora'ia mai tātou e tōna aro'a. Kua rauka mai i a tātou te 'ānau 'aka'ou'anga ē te ora'anga 'ōu nā roto i te 'ōrei'angā vai ē te Vaerua Tapu, 'eia'a nō te 'anga'anga mēmeitaki tā tātou i rave ma te tuatua tika. 
TIT.3.6	Kua riringi ma'ata mai aia i te Vaerua Tapu ki runga i a tātou nā roto i a Iēsū Mesia tō tātou 'Akaora, 
TIT.3.7	kia riro tātou tei 'akatikatika'ia e tōna aro'a 'ua 'ei aronga tu'anga'ia i te ora mutukore nā roto i te mānakonako'anga.
TIT.3.8	'E mea tau kia 'āriki'ia mai tēia karere. Ē tē 'inangaro nei au kia tāmoumou koe i te 'āpi'i atu i te reira, kia riro te aronga tei 'irinaki i te Atua 'ei aronga māro'iro'i tikāi i te rave i te au 'anga'anga mēmeitaki. Ko te mea meitaki ē te pu'apinga te reira nō te tangata nei. 
TIT.3.9	E 'āriu kē mai rā koe i te au taumārōrō'anga nēneva, te au papa tupuna, te au tau'ētono'anga ē te tamaki'anga nō runga i te au ture ra. 'E au mea pu'apingakore 'ua te reira ē kāre ō rātou meitaki. 
TIT.3.10	Auraka koe e piri atu ki te tangata 'āpi'i tārevakē tei oti i te ako'ia e ta'i, mē kāre, e rua ako'anga. 
TIT.3.11	Kua nakiro 'oki koe ē, kua piko kē taua tū tangata ra ē kua 'ara. Kua riro 'oki aia 'ei 'akavā i aia 'ua'orāi.
TIT.3.13	E tauturu pakari koe i a Zena te rōia ē Āpolo i tō rāua tere kia kore rāua e ngere i tēta'i 'apinga.
TIT.3.14	Kia 'āpi'i katoa'ia tō tātou au taeake kia riro mai rātou 'ei aronga māro'iro'i i te au 'anga'anga meitaki nō te au mea umuumu pakari'ia o te ora'anga, kia kore rātou e no'o pu'apingakore 'ua.
TIT.3.15	Tē aro'a atu nei te au taeake kātoatoa ōku nei i a koe. E aro'a atu koe i tō tātou au 'oa i te 'akarongo nei.
TIT.3.15	'Ei a kōtou katoa na te aro'a 'ua.
PHM.1.1	'E leta tēia nō kō mai i a Paulo, 'e mou'āuri nō te Mesia ra i a Iēsū, ē nō kō mai i tō tātou taeake ko Tīmōteo, ki a koe, e Philemona 'akaperepere, tō mātou 'oa rave 'anga'anga 'ēvangelia, 
PHM.1.2	ē ki te 'ēkālēsia i roto i tō'ou ngutu'are. Pērā katoa ki tō mātou tua'ine ko Apephia, ē ki a Arekipo tei pāruru i te 'ēvangelia mei a mātou nei.
PHM.1.3	Kia 'ōronga 'ua mai te Atua tō tātou Metua ē te 'Atu ko Iēsū Mesia i te aro'a 'ua ē te 'au ki a kōtou.
PHM.1.4	Tē 'akameitaki atu nei au i taku Atua i te au 'ati'anga rava rāi i te tā'iku'anga i a koe i tāku nei pure, 
PHM.1.5	nō tōku 'akarongo'anga i tō'ou aro'a i te aronga tapu kātoatoa, ē i tō'ou 'irinaki'anga i te 'Atu ra i a Iēsū. 
PHM.1.6	Tē pure nei au kia riro te tā'okota'i'anga ki tō'ou 'akarongo 'ei rāvenga kia ma'ata atu te mārama nō runga i te au meitaki rava rāi tei rauka i a tātou i te rave nō te Mesia ra. 
PHM.1.7	E taku taeake, 'e rekareka ma'ata tōku ē te pūma'ana nō tō'ou aro'a. Kua 'akamareka 'oki koe i te ngākau o te aronga tapu.
PHM.1.8	Ē tēianei, noa atu ē 'e tika'anga rāi tōku i roto i te Mesia nei i te 'akaue atu ki a koe i te mea tau, 
PHM.1.9	nō tōku aro'a rā i a koe tē pati 'ua nei au i te reira. Ko au 'oki, ko Paulo, 'e tangata metua ē 'e mou'āuri katoa i tēianei nō te Mesia ra i a Iēsū. 
PHM.1.10	Tē pati 'akatenga atu nei au ki a koe nō taku tamaiti, ko Onesimo, tāku i 'ānau nō Iēsū i tōku mou'āuri'anga nei. 
PHM.1.11	'E tāvini pu'apingakore ia nō'ou i mua ana, i tēianei rā, 'e tāvini pu'apinga ma'ata ia nō'ou ē nōku katoa.
PHM.1.12	I tōku 'aka'oki'anga atu i aia, tē tuku atu nei au i tōku 'ua'orāi ngākau ki a koe. 
PHM.1.13	I 'inangaro ana 'oki au i te tāpū i aia ki konei i āku nei 'ei tūpa'u i a koe i te mātuāpuru mai i āku i tōku mou'āuri'anga nei nō te 'ēvangelia. 
PHM.1.14	Kāre rā au i 'inangaro i te rave i tēta'i mea kāre i 'akatika'ia e koe na, kia riro 'oki tō'ou tākinga meitaki 'ei mea 'inangaro'ia tikāi, ē kāre 'ei mea umuumu'ia.
PHM.1.15	Pēnei ake 'oki i takakē poto 'ua mai a Onesimo mei ko nā mai i a koe, kia no'o tāmou aia ki a koe e tuātau 'ua atu. 
PHM.1.16	Kāre aia i te tuika'a 'aka'ou, 'e taeake 'akaperepere rā, koia 'oki, 'e ma'ata atu i te tuika'a! 'E 'oa piri mou ia nōku nei! 'E a'a i reira te ma'ata o tō'ou piri'anga ki aia nō tōna tū tangata ē pērā katoa nō tōna piri'anga ki te 'Atu!
PHM.1.17	Tē manako nei koe ē, e 'okota'i tāua i te 'akarongo. Nō reira, e 'āriki koe i aia mei te mea ē ko au. 
PHM.1.18	Mē kua tākinga kino aia i a koe, mē kāre ra i kaio'u ana aia ki a koe, e tuku mai koe i te reira ki runga i āku nei. 
PHM.1.19	Ko au ko Paulo, tē tātā atu nei au ki tōku 'ua'orāi rima: “Nāku e tūtaki i te reira.” Kāre rā au e tā'iku ē, kua kaio'u katoa mai koe i āku i tēta'i mea, koia 'oki, i a koe 'ua'orāi. 
PHM.1.20	Nō reira, e taku taeake, ko au, tē pati nei au kia 'akatika mai koe i tēia rekareka i roto i te 'Atu. E 'akamarū mai koe i tōku ngākau nō te Mesia 'oki.
PHM.1.21	Tē tātā atu nei au ma te pāpū tikāi ē, ka rave koe i te reira. Tē kite nei 'oki au ē, 'e ma'ata atu tā'au ka rave i tāku e pati atu. 
PHM.1.22	Tēia katoa tēta'i: e 'akate'ate'amamao i tēta'i ngā'i nōku, nō te mea, tē mānakonako nei au ē, ka 'aka'oki'ia atu au ki a kōtou, nō tā kōtou au pure 'oki.
PHM.1.24	Pērā katoa a Māreko, a Ārīsetāreko, a Dema ē Luka, tōku au 'oa rave 'anga'anga.
PHM.1.25	'Ei tō kōtou na au vaerua te aro'a 'ua o tō tātou 'Atu ra i a Iēsū Mesia.
HEB.1.1	Kua tuatua putuputu mai te Atua ki te 'ui tupuna i muatangāna nā roto mai i te au tuatua'anga rikiriki a te au peroveta. 
HEB.1.2	I tēianei rā, ko te 'openga 'oki ia o te au tuātau ra, kua tuatua maira aia ki a tātou nei nā roto mai i tāna Tamaiti. Nā roto 'oki i aia i 'anga ai te Atua i te au mea kātoatoa e vai nei, ē nō reira, ka 'akariro katoa te Atua i aia 'ei 'Atu nō te au mea rava rāi i te rā 'openga. 
HEB.1.3	Ko ia tē 'akaāri mai nei i roto i aia 'ua'orāi i te kakā o te Atua, ē tōna tū, ko te tū rāi ia o te Atua. Tē tāmou nei aia i te au mea rava rāi nā roto i tāna tuatua mana. Kua rauka i aia te 'akakore'anga i te 'ara a te tangata ē kua no'o i'ora ki te rima katau o te Atua pāpānunui i te rangi teitei.
HEB.1.4	Kua tuku mai te Atua ki te Tamaiti i te ingoa tei ma'ata atu i tō te au 'āngela, ē mei te reira katoa tōna tū tei ma'ata atu i tō te au 'āngela. 
HEB.1.5	Kāre 'oki te Atua i 'akakite ki tēta'i 'ua atu 'āngela ē,
HEB.1.5	“Ko koe, ko taku Tamaiti koe,
HEB.1.5	i nakōnei i riro ei au 'ei Metua nō'ou.”
HEB.1.5	Ē kāre katoa te Atua i 'akakite nō runga i tēta'i 'ua atu 'āngela ē,
HEB.1.5	“'Ei Metua au nōna,
HEB.1.5	ē 'ei Tamaiti aia i āku.”
HEB.1.6	“Kia 'akamori taku au 'āngela kātoatoa i aia.”
HEB.1.7	“Kua 'akariro au i taku au 'āngela mei te au matangi,
HEB.1.7	ē taku au tāvini mei te a'i kā ra.”
HEB.1.8	“Tō terōno, e te Atua ē, e vai rāi e tuātatau rava atu,
HEB.1.8	ē tē 'aka'aere nei koe i tō'ou bāsileia ma te tuatua tika.
HEB.1.9	Kua mareka koe i te tuatua tika
HEB.1.9	ē kua mākitakita koe i te tuatua tikakore.
HEB.1.9	Nō reira, kua 'akangāteitei au, tō Atua ra, i a koe
HEB.1.9	ma te rekareka ki runga ake i tō au 'oa ra.”
HEB.1.10	“Ko koe, e te 'Atu ē, tei 'akatumu i te 'enua nei i te kāpua'anga mai,
HEB.1.10	ē te au rangi ko te 'anga'anga rāi ia a tō rima.
HEB.1.11	Ka pou rātou, ka vai rāi koe,
HEB.1.11	ē ka piro rātou rava rāi mei te kāka'u ra.
HEB.1.12	Ka 'atu'atu'ia rātou e koe mei te pereue rāi,
HEB.1.12	ē mei te kāka'u rāi e taui'ia,
HEB.1.12	ko koe rāi 'oki koe,
HEB.1.12	ē kāre rava tō'ou au mata'iti e 'ope.”
HEB.1.13	“E no'o koe ki tōku rima katau nei,
HEB.1.13	e tae 'ua atu ki tōku 'akariro'anga i tō au 'enemi
HEB.1.13	'ei pange vaevae nō'ou”?
HEB.1.14	'E a'a i reira te au 'āngela? 'E au vaerua anake rātou tei tāvini i te Atua, ē tei tonokia 'ei mātuāpuru i te aronga te ka rauka mai te rāvenga ora.
HEB.2.1	Nō reira, 'e mea tau rāi kia mou meitaki tātou i te tuatua mou tā tātou i 'akarongo ana, kia kore tātou e 'aka'āriu kē'ia atu. 
HEB.2.2	'E mana 'oki tō te karere ta'ito tei 'akakite'ia mai e te au 'āngela. Ē ko te tangata tātakita'i tei kore i 'ākono, mē kāre tei kore i kauraro, 'e utunga te tūtaki tau nōna. 
HEB.2.3	Ka 'oro kē āinei tātou i te utunga mē kore tātou e 'āriki i te karere o tēia rāvenga ora ma'ata nei? Kua nā mua 'oki te reira i te 'akakite'ia mai e te 'Atu ko Iēsū, ē i 'akapāpū'ia mai ki a tātou e te aronga tei 'akarongo ana i aia. 
HEB.2.4	Ē nā te Atua 'ua'orāi i 'akaāri katoa mai i te reira nā roto mai i te au 'akairo ē te au rāvenga ūmeremere, nā roto katoa mai i te au 'anga'anga mana tūkēkē ē te au 'apinga aro'a a te Vaerua Tapu mei tei tau ki tōna anoano.
HEB.2.5	Kāre 'oki te Atua i 'akariro i te au 'āngela 'ei 'aka'aere nō te ao 'ōu te ka tae mai. Ko te ao 'oki ia tā mātou e tuatua nei. 
HEB.2.6	Kua 'akakite rā tēta'i 'īrava o te Tuatua Tapu, tei nā kō mai ē,
HEB.2.6	“'E a'a te tangata nei i ma'ara mai ei koe i aia,
HEB.2.6	ē 'e a'a tō te tangata nei 'uānga i 'ākono mai ei koe i aia?
HEB.2.7	Nō tēta'i roa iti 'ua ake, kua 'akariro mai koe i aia 'ei iti ake i te au 'āngela,
HEB.2.7	ē i reira kua 'akakorōna mai koe i aia ki te kakā ē te ngāteitei,
HEB.2.8	ē kua 'akariro mai koe i aia 'ei 'aka'aere nō te au mea kātoatoa.”
HEB.2.8	Nō reira, kāre rava 'e mea toe tei kore i tukuna'ia ki raro ake i aia. Tē kite nei rā tātou i tēia 'ati'anga nei ē, kāre te au mea kātoatoa i tukuna'ia ake ki raro i te tangata. 
HEB.2.9	Inārā, tē kite nei tātou i a Iēsū, ko tei 'akariro'ia 'ei iti ake i te au 'āngela nō tēta'i roa iti 'ua ake, i 'akakorōna'ia ia ki te kakā ē te ngāteitei nō tōna 'āriki'anga i te mate, nō te mea, nā roto i te aro'a 'ua o te Atua i mate ei aia nō te kātoatoa. 
HEB.2.10	Nō te Atua te au mea kātoatoa ē nāna rāi i 'anga i te au mea kātoatoa. 'E mea tika i aia i te 'akariro i a Iēsū 'ei tau meitaki rava nā roto i te au mate. Ko Iēsū 'oki te tumu nō te rāvenga ora tei arataki i te tangata 'e mānganui ki roto i te kakā.
HEB.2.11	Ko ia e 'akatapu i te tangata ē ko rātou tei 'akatapu'ia, 'okota'i rāi ō rātou Metua. Nō reira, kāre aia i 'akamā i te karanga i a rātou ē, 'e au taeake, 
HEB.2.12	i te nā kō'anga ē,
HEB.2.12	“Ka 'akakite au i tō'ou ingoa ki tōku ra au taeake.
HEB.2.12	Ka 'akapa'apa'a au i a koe i rotopū i te 'uipā'anga ra.”
HEB.2.14	Ko tēia au tamariki, 'e tū tangata tō rātou kātoatoa ma te kiko ē te toto. Ē kua riro katoa mai a Iēsū mei a rātou te tū, kia 'akakore aia nā roto i tōna mate i te mana o te Tiāporo, tei mana nō runga i te mate, 
HEB.2.15	ē kia 'akarangatira katoa aia i a rātou tei riro mei te tuika'a rāi i tō rātou ora'anga katoa nō tō rātou mataku i te mate. 
HEB.2.16	'E tika rāi, kāre aia e tauturu mai i te au 'āngela, inārā (mei tei tā'iku'ia i roto i te Tuatua Tapu ē), tē tauturu nei aia i te 'uānga a Āberahāma. 
HEB.2.17	Nō reira, kia 'akariro'ia aia mei tōna au taeake rāi e tikāi i te au mea kātoatoa, ē i rauka ai i aia i te riro mai 'ei Ta'unga Ma'ata tuatua mou tei tau kia 'irinaki'ia i tōna tāvini'anga i te Atua ē tei 'akaāri mai i te aro'a, kia 'akakore'ia te au 'ara a te tangata nei. 
HEB.2.18	I tēianei, ka rauka i aia i te tauturu i a rātou tei tīmata'ia, nō te mea, ko ia 'ua'orāi tei roko'ia e te au mate.
HEB.3.1	Ē tēianei, e te au taeake tei piri ki te Atua ē tei kāpiki katoa'ia mai mei te rangi mai mei āku nei rāi, e 'akamanako tāmou i a Iēsū, ko te karere ia ē te Ta'unga Ma'ata o te 'akarongo tā tātou e 'a'aki nei. 
HEB.3.2	Ē ko ia rāi tei 'ākono meitaki i te anoano o te Atua tei 'akataka mai i aia ra, mei a Mōse ra 'oki i 'ākono meitaki i te ngutu'are tangata o te Atua ra. 
HEB.3.3	'E ma'ata atu te ngāteitei o te tangata tei 'akatū i tēta'i 'are i tō taua 'are 'ua'orāi ra. Pērā katoa, e tau rāi kia ma'ata atu tō Iēsū ngāteitei i tō Mōse. 
HEB.3.4	Tēta'i 'ua atu 'are kua 'akatū'ia ia e tēta'i tangata; te au mea rava rāi rā, kua 'anga'ia ia e te Atua. 
HEB.3.5	Ko tā Mōse 'ākono'anga i te ngutu'are tangata o te Atua, mei te tāvini 'ua ia kia 'akaāri mai i te au mea te ka tuatua'ia mai ā muri atu. 
HEB.3.6	Ko tā te Mesia rā 'ākono'anga mei tō te Tamaiti ia i runga a'o i tōna ngutu'are tangata. Ko tātou 'oki tōna ngutu'are tangata, mē ka tinamou tikāi tō tātou māro'iro'i ē te ngākau parau o tā tātou e mānakonako nei.
HEB.3.7	“Mē 'akarongo kōtou i tēia rā nei i te reo o te Atua,
HEB.3.8	auraka e 'akamārōki'aki'a i tō kōtou ngākau!
HEB.3.8	Auraka e meameā'au mei tō kōtou 'ai metua i te rā
HEB.3.8	i tīmata ei rātou i āku i te mēdēbara ra.
HEB.3.9	Kua tāmata 'oki rātou ē kua 'akakōkō mai i āku
HEB.3.9	noa atu ē, kua kite rāi rātou i tāku au 'anga'anga 
HEB.3.10	e 'ā nga'uru 'oki mata'iti.
HEB.3.10	Nō reira, kua takakē roa tōku ngākau i taua au tangata ra,
HEB.3.10	ē kua nā kō akera au: ‘Tē 'aere kē 'ua nei tō rātou ngākau;
HEB.3.10	kāre rātou i āru i te au mataara tāku i 'ākono nō rātou.’
HEB.3.11	Kua taputo'u'ia i reira e au i tōku riri'anga ra ē,
HEB.3.11	‘Auraka roa rātou kia ō ki roto i tōku ngā'i 'akangāro'i'anga.’ ”
HEB.3.12	E te au taeake ē, kia matakite kōtou kia kore te manako kino ē te 'akarongokore e 'aka'uri kē i tēta'i o kōtou mei te Atua ora mai. 
HEB.3.13	E 'akamāro'iro'i rā kōtou tēta'i ki tēta'i i tērā rā ē i tērā rā, koi vai ake “tēia rā nei” o te Tuatua Tapu, kia kore tēta'i o kōtou na e mārōki'aki'a nō te tāpikipiki'anga a te 'ara. 
HEB.3.14	Ka piri 'oki tātou ki te Mesia, mē ka tinamou tikāi tātou i tō tātou 'irinaki'anga mua e tae 'ua atu ki te 'openga.
HEB.3.15	“I tēia rā nei, mē 'akarongo kōtou i tōna reo,
HEB.3.15	auraka e 'akamārōki'aki'a i tō kōtou ngākau!
HEB.3.15	Auraka e meameā'au.”
HEB.3.17	Ko 'ai 'oki tā te Atua i riri 'oto'oto e 'ā nga'uru mata'iti? Kāre āinei ko te aronga tei rave i te 'ara, ē nō reira, i mate ei ē i 'akaruke'ia ai i roto i te mēdēbara ra? 
HEB.3.18	Ē ko te aronga tāna i taputo'u ra ē, kāre rātou e ō ki roto i tōna ngā'i 'akangāro'i'anga, ko 'ai rātou? Kāre āinei ko rātou tei kore i kauraro ana? 
HEB.3.19	Ē tē mārama nei 'oki tātou ē, nō tō rātou 'akarongokore i kore ei i rauka i a rātou kia ō.
HEB.4.1	Ē tēianei, tē vai nei rāi te papa'u'anga nō te 'akaō'anga ki roto i tō te Atua ngā'i 'akangāro'i'anga. Nō reira, e matakite tātou kia kore tēta'i o kōtou e ngere i taua tika'anga ra. 
HEB.4.2	Kua 'akakite'ia mai 'oki te karere meitaki o taua 'akangāro'i'anga ra ki a tātou, ē pērā katoa ki a rātou ra. Kāre rā tō rātou 'akarongo'anga i te karere i riro mai 'ei pu'apinga nō rātou, nō te mea, kāre rātou i piri ki a rātou tei 'irinaki i tā rātou i 'akarongo ana. 
HEB.4.3	Ko tātou 'oki te aronga tei 'irinaki ra, ē te ka ō ki roto i te ngā'i 'akangāro'i'anga. Ko tēia 'oki tā te Atua i tuatua mai ē,
HEB.4.3	“Kua taputo'u'ia e au i tōku riri'anga ē,
HEB.4.3	Auraka roa rātou kia ō ki roto i tōku ngā'i 'akangāro'i'anga.”
HEB.4.3	'E tuatua 'oki tēia nāna, noa atu ē, kua oti te au mea kātoatoa i te 'anga'ia e ia 'ōu te 'akamata'anga mai o tēianei ao. 
HEB.4.4	Tē nā kō maira 'oki te Tuatua Tapu i tēta'i 'īrava nō runga i te 'itu o te rā ē, “Kua 'akangāro'i te Atua i te 'itu o te rā i tāna katoa ra au 'anga'anga.” 
HEB.4.5	Ē tē nā kō 'aka'ou nei aia i tēia 'īrava nei ē, “Ko rātou, auraka roa rātou kia ō ki roto i tōku ngā'i 'akangāro'i'anga.” 
HEB.4.6	Kāre te aronga tei 'akakite'ia mai te tuatua meitaki i muatangāna i ō ki roto i te ngā'i 'akangāro'i'anga, nō tō rātou 'irinakikore. 'E mea pāpū rā ē, ka ō ēta'i tangata ki roto i te reira. 
HEB.4.7	Kua 'ākono 'aka'ou 'oki te Atua i tēta'i rā, tei tapa'ia ē, “tēia rā nei,” nā roto mai i te tuatua a Dāvida i muri ake i tēta'i tuatua roa, mei tei tā'iku'ia i mua ake i te nā kō'anga ē,
HEB.4.7	“Mē 'akarongo kōtou i tēia rā nei i te reo o te Atua,
HEB.4.7	auraka e 'akamārōki'aki'a i tō kōtou ngākau!”
HEB.4.9	Nō reira, tē vai nei rāi tēta'i 'akangāro'i'anga nō te ngutu'are tangata o te Atua. 
HEB.4.10	Ko te tangata 'oki tei ō ki roto i tō te Atua ngā'i 'akangāro'i'anga, kua 'akangāro'i aia i tāna 'anga'anga mei te Atua rāi i 'akangāro'i i tāna 'ua'orāi. 
HEB.4.11	Nō reira, e tautā pakari tātou kia ō atu tātou ki roto i taua ngā'i 'akangāro'i'anga ra, kia kore tēta'i e ngere i te reira nā roto i te āru'anga i taua 'ākara'anga kino o te 'irinakikore ra.
HEB.4.12	Te karere a te Atua 'e mea ora ia ē tē 'anga'anga nei rāi. 'E ma'ata tōna kokoi i tō tēta'i 'ua atu koke matarua, ē tē kōputa mama ra e tae 'ua atu ki te vaerua ē te ngākau, ē ki te au pa'unga ē te u'o ivi. Tē kite meitaki nei aia i te tū tikāi o te au manako ē te au 'akakoro'anga o te ngākau. 
HEB.4.13	Kāre rava 'e mea e ngaro i mua i te Atua. Tē vai 'ua nei rā te au mea kātoatoa i tō rātou tū tikāi ma te tāpokikore'ia i mua i tōna aroaro; ē ki aia rāi ka 'akakitekite tātou i te tuatua o te au mea tā tātou i rave.
HEB.4.14	Ē tēianei, kia mou piri tikāi tātou i te 'akarongo tā tātou e 'a'aki nei. 'E Ta'unga Ma'ata Teitei 'oki tō tātou, ko Iēsū te Tamaiti a te Atua, tei 'aere atu ki mua tikāi i te aroaro o te Atua 'ua'orāi. 
HEB.4.15	'E Ta'unga Ma'ata 'oki aia tei kite meitaki i tō tātou au paruparu, nō te mea, kua tīmata katoa'ia aia i te au mea rava rāi mei a tātou nei rāi, inārā, kāre rava āna 'ara. 
HEB.4.16	Ē tēianei, e 'akavaitata atu tātou ki te terōno o tō te Atua aro'a 'ua ma te 'ēkōkōkore kia 'akaaro'a'ia mai tātou, ē kia rauka mai i a tātou te tauturu meitaki i te tuātau 'inangaro'ia ra.
HEB.5.1	Ko te Ta'unga Ma'ata tātakita'i i 'iki'ia nō roto mai i te tangata nei ē i 'ākono'ia 'ei mata nō rātou ki mua i te Atua, 'ei 'apai i te au 'ātinga ē te au tārangā'ara. 
HEB.5.2	Ka rauka i aia i te tangi i te aronga kitekore ē te tārevakē, nō te mea, kua kako aia 'ua'orāi i te paruparu. 
HEB.5.3	Ē nō reira, mei tāna i 'apai i te au tārangā'ara nō te 'iti tangata, kia pērā katoa aia nōna 'ua'orāi e tikāi. 
HEB.5.4	Ē kāre rava 'e tangata e rave 'ua i tēia tao'onga ngāteitei nōna 'ua'orāi, māri rā kia kāpiki te Atua i aia, mei tāna i kāpiki ana i a Āārona.
HEB.5.5	“Ko koe, ko taku Tamaiti koe;
HEB.5.5	i nakōnei i riro ei au 'ei Metua nō'ou.”
HEB.5.6	“'E ta'unga koe e tuātau 'ua atu,
HEB.5.6	mei a Melekizedeka te tū.”
HEB.5.8	Noa atu ē ko te Tamaiti tikāi a te Atua aia, kua kite tikāi aia ē, 'e a'a ia mea e kauraro nā roto mai i tōna ra au mate. 
HEB.5.9	Ē i 'akapērā i tau meitaki rava ai aia kia riro mai ki te kātoatoa tei kauraro mai i aia 'ei tumu nō te ora mutukore. 
HEB.5.10	Ē nā te Atua i 'akariro i aia 'ei Ta'unga Ma'ata mei a Melekizedeka te tū.
HEB.5.11	'E ma'ata tō mātou manako nō runga i tēia au mea, inārā, 'e mea ngatā i te 'akamārama atu i te reira ki a kōtou, nō te mea, 'e ngākau mārie tō kōtou i te 'āriki mai. 
HEB.5.12	Te tika'anga tikāi, kua riro takere mai kōtou 'ei au pū'āpi'i. Tē anoano'ia nei rā kōtou ē, nā mātou e 'āpi'i 'aka'ou atu i a kōtou i te au 'āpi'i'anga mōmua o te karere a te Atua. Kua riro mai kōtou 'ei aronga tei kai 'ua i te ū e tikāi, kāre i te kai pakari. 
HEB.5.13	Ko tēta'i 'ua atu 'oki tei kai 'ua i te ū, 'e pēpe varevare rāi ia, ē kāre i kite ake ē, 'e a'a tikāi te mea tika. 
HEB.5.14	Kāreka rā te kai pakari nō te aronga pakari ia, nō te aronga 'oki tei 'akamātau i a rātou 'ua'orāi i te 'uri'uri putuputu i roto i tō rātou ngākau i te au mea kātoatoa, ē nō reira rātou i kite meitaki ei ē, 'e a'a te mea meitaki, ē 'e a'a te mea kino.
HEB.6.1	Nō reira, e vai'o atu ana tātou i te 'āpi'i'anga mōmua nō runga i te Mesia; e 'aere rā tātou ki mua, ki te pakari meitaki tikāi ra. 'Eia'a e 'akatinamou 'ua i taua 'āpi'i'anga mōmua ra: koia 'oki, te 'irinaki'anga i te Atua ē te 'āriu kē'anga mei te au 'anga'anga pu'apingakore, 
HEB.6.2	te 'āpi'i'anga nō runga i te au bāpetīto'anga ē te tuku'angā rima, te tū'aka'ou'anga o tei mate ē te 'akavā'anga mutukore ra. 
HEB.6.3	E 'aere rā tātou ki mua. Ka 'akapērā rāi tātou mē ka tika i te Atua.
HEB.6.4+HEB.6.5+HEB.6.6	Kāre rava e rauka kia tatarā'ara 'aka'ou te aronga tei 'akamārama'ia ra, tei tongi ana i te 'apinga aro'a o te rangi ē tei 'āriki mai ana i te Vaerua Tapu, ko te aronga 'oki tei tongi ana i te karere meitaki a te Atua ē te mana o te tuātau ā muri atu, ē tei 'akaruke rāi i te 'irinaki'anga; nō te mea, tē 'akasātauro 'aka'ou nei rātou i te Tamaiti a te Atua ē tē 'akava'ava'a nei rātou i aia i mua i te kātoatoa.
HEB.6.7	Kua 'akameitaki'ia e te Atua te 'enua tei ngote i te ua e topa putuputu ki runga a'o ra ē tei 'akatupu mai i te au kai meitaki nā te aronga i tanu ra. 
HEB.6.8	Mē 'akatupu mai rā te reira 'enua i te au rākau taratara ē te matie, kāre tākiri ōna pu'apinga, ē kāre e roa ka tauma'a'ia ia. Ē i te 'openga i'ora ka ta'una'ia ki te a'i.
HEB.6.9	E te au taeake ē, noa atu ē kua pērā tā mātou tuatua'anga ki a kōtou, 'e mea pāpū rā i a mātou ē, tei a kōtou rāi te au mea mēmeitaki o te rāvenga ora. 
HEB.6.10	'E tuatua tika tā te Atua! Kāre tākiri tā kōtou 'anga'anga e ngaropōina i aia. Kua mātuāpuru 'oki kōtou ē tē mātuāpuru nei rāi i te aronga tapu. Nā roto i te reira, tē 'akaāri'ia mai nei tō kōtou na aro'a. Nō tōna ingoa i pērā ai kōtou. 
HEB.6.11	Ē tē 'inangaro nei mātou kia 'akaāri tātakita'i mai kōtou i taua māro'iro'i ra, ē i te 'openga i'ora ka tupu tikāi tā kōtou i mānakonako ra. 
HEB.6.12	Kāre mātou e 'inangaro i a kōtou kia riro ei kōpē, kia āru rā kōtou i te aronga tei 'irinaki ē tei 'akakoromaki, ē kia rauka mai 'oki tā te Atua i papa'u.
HEB.6.13	I tā te Atua papa'u'anga ki a Āberahāma, kua taputo'u aia ki aia 'ua'orāi, i te mea ē kāre 'e mana ma'ata atu i aia. 
HEB.6.14	Kua nā kō aia ē, “Tē 'akapāpū nei au ē, ka 'akameitaki roa au i a koe ē ka 'akama'ata rava au i tō'ou 'uānga.” 
HEB.6.15	'E roa akera tō Āberahāma 'akakoromaki mārie'anga, rauka i'ora i aia tei papa'u'ia maira. 
HEB.6.16	Mē taputo'u 'oki te tangata nei, ka tā'iku rātou i te ingoa o tēta'i tei ma'ata atu i a rātou 'ua'orāi. Ē nā taua taputo'u ra e 'akamutu i te au tau'ētono'anga katoa ra. 
HEB.6.17	Kua anoano ma'ata rava 'oki te Atua i te 'akaāri mai ki te aronga te ka rauka mai i a rātou tei papa'u'ia ra ē, kāre rava e 'akatūkē'ia tōna 'akakoro'anga. Nō reira, kua 'akapāpū aia i te reira ki te taputo'u. 
HEB.6.18	Ko ngā mea e rua i reira, kāre e rauka kia 'akatūkē'ia taua papa'u'anga ra, ē kāre katoa e tika i te Atua kia pikika'a. E 'akapērā 'oki tātou nei tei 'oro atu ki aia ra, kia 'akamāro'iro'i ma'ata'ia ē kia mou meitaki tātou i te mānakonako'anga tei 'ōronga'ia mai. 
HEB.6.19	Tō tātou nei mānakonako'anga 'oki 'e mea ma'utikore ē te mou meitaki mei tēta'i tūtau o te ora'anga, ē tē 'aere nei rāi taua mānakonako'anga ki roto i te ngā'i tapu rava i muri i te ārai ra, 
HEB.6.20	te ngā'i 'oki tā Iēsū i tomo 'ei mōmua nō tātou. Kua riro 'oki aia 'ei Ta'unga Ma'ata mei a Melekizedeka te tū e tuātau 'ua atu.
HEB.7.2	Ē nā Āberahāma i 'ōronga atu ki aia i te tu'anga nga'uru o te au 'apinga rava rāi tāna i rauka mai. Ko Melekizedeka ko te “Ariki ia o te Tuatua tika”, nō te 'akatau'anga 'oki o tōna ingoa. Ko ia katoa te “Ariki o te 'Au”, nō te mea, te ariki aia nō Sālema. 
HEB.7.3	Kāre i kitea te ingoa o tōna metua tāne ē te metua va'ine, kāre katoa i kitea mai te 'akapapa'anga o tōna 'ui tupuna. Ē pērā katoa tōna 'ānau'anga ē tōna mate'anga, kāre te reira i kitea'ia. I 'akariro'ia aia 'ei ta'unga mutukore mei te Tamaiti rāi a te Atua.
HEB.7.4	Ē tēianei, e ma'ara ana i te tū ma'ata o taua tangata ra. Nā tō tātou tupuna ma'ata ko Āberahāma i 'ōronga atu ki aia i te tu'anga nga'uru o te au 'apinga noni ra! 
HEB.7.5	Ko te au tamariki a Levi, koia 'oki, te au ta'unga, kua 'akaue'ia mai e te Ture ē, kia 'āriki mai rātou i te tu'anga nga'uru nō kō mai i tō rātou 'ua'orāi taeake, te 'iti tangata Īserā'ela, noa atu ē, 'e 'uānga rāi rātou nā Āberahāma. 
HEB.7.6	Ko Melekizedeka rā, kāre aia ē nō te 'uānga a Levi, kua rauka rā i aia te tu'anga nga'uru nō kō mai i a Āberahāma, ē nā Melekizedeka rāi i 'ōronga atu i te 'akameitaki'anga ki a Āberahāma, te tangata nōna rāi te au papa'u'anga. 
HEB.7.7	Kāre e 'ēkōkō ē, ko te tangata tei 'ōronga atu i te 'akameitaki'anga, 'e ma'ata atu ia i tei 'āriki mai i te reira. 
HEB.7.8	Ko te 'uānga a Levi tei 'āriki mai i te tu'anga nga'uru, 'e au tangata 'ua nei ia te ka mate; ko Melekizedeka rā, tē ora 'ua nei rāi ia, mei tā te Tuatua Tapu i 'akakite mai. 
HEB.7.9	'E tika rāi kia karanga'ia ē, ko te 'uānga a Levi tē 'āriki mai nei i te tu'anga nga'uru, kua 'ōronga takere ana rātou i te reira nā roto i a Āberahāma, 
HEB.7.10	nō te mea, e tau kia karanga'ia ē, tei roto rāi rātou i tō rātou tupuna, ka 'ārāvei ei a Melekizedeka i aia ra.
HEB.7.11	Ē tēianei, 'e piri'anga vaitata tō te 'uānga a Levi tao'onga ta'unga ē te Ture, tei tukuna'ia atu ki te 'iti tangata o Īserā'ela. Nāringa ē i meitaki rava te 'anga'anga o taua tū ta'unga ra, 'e a'a i reira i umuumu'ia ai kia 'akatupu'ia tēta'i tū ta'unga kē, tei karanga'ia ē, mei a Melekizedeka te tū, ē kāre mei a Āārona 'aka'ou te tū? 
HEB.7.12	Mē 'akatūkē'ia 'oki te tū ta'unga, kia 'akatūkē katoa'ia te ture e tikāi. 
HEB.7.13	Ko tō tātou 'Atu 'oki, nōna rāi taua tuatua i 'akakite'ia ra, nō tēta'i kōpū kē ia. E kāre tēta'i tangata o taua kōpū ra i raverave ana i tō te 'atarau ra. 
HEB.7.14	Kua kitea meitaki'ia 'oki ē, nō te 'uānga a Iūda tō tātou 'Atu. Ē ko taua kōpū ra, kāre i tā'iku'ia e Mōse i tāna tuatua nō runga i te au ta'unga.
HEB.7.15	Kua kitea meitaki'ia atu rāi te reira nā roto i te tae'anga mai o tēta'i ta'unga kē mei a Melekizedeka rāi te tū, 
HEB.7.16	ko tei riro mai 'ei ta'unga i te mana o tēta'i ora'anga 'opengakore, ē kāre i tēta'i 'akaue'anga nō runga i te kōpū tangata ra. 
HEB.7.17	Kua nā kō 'oki te Tuatua Tapu ē, “Ko koe, 'e ta'unga koe e tuātau 'ua atu, mei a Melekizedeka te tū.” 
HEB.7.18	Kua 'akakore'ia 'oki te ture ta'ito, nō te mea, kua paruparu'ia ē te pu'apingakore. 
HEB.7.19	Kāre 'oki te Ture i rauka i te 'akariro i tēta'i mea 'ei mea meitaki rava. Kua 'akatupu rā te Atua i te mānakonako'anga i tēta'i mea meitaki atu, tei 'akavaitata atu i a tātou ki aia.
HEB.7.20+HEB.7.21	“Kua taputo'u te 'Atu,
HEB.7.20+HEB.7.21	ē kāre aia e 'akatūkē i tōna manako,
HEB.7.20+HEB.7.21	‘'E ta'unga koe e tuātau 'ua atu.’ ”
HEB.7.22	Ē nō te reira 'oki, i 'akariro'ia ai a Iēsū 'ei 'akapāpū'anga nō tēta'i kōreromotu meitaki atu.
HEB.7.23	Ē ko taua au ta'unga ra, 'e mānganui rātou, nō te mea, kua riro te mate 'ei ārai i a rātou i te rave tinamou i tā rātou 'anga'anga. 
HEB.7.24	Ko tō Iēsū ta'unga rā, kāre ia e riro i tēta'i kē, nō te mea, ka ora aia e tuātau 'ua atu. 
HEB.7.25	Nō reira, ka rauka meitaki rava i aia i te 'akaora i a rātou tei 'akavaitata ki te Atua nā roto i aia, nō te mea, tē ora nei aia e tuātau 'ua atu 'ei pati 'akatenga nō rātou.
HEB.7.26	Ko tēia 'oki te tū ta'unga ma'ata e tau i a tātou. Kua tapu aia, kāre aia i rave i tēta'i mea kino, ē kāre ōna tārevakē. Kua takakē'ia mei te aronga rave 'ara mai, ē kua 'akateitei'ia aia e te Atua ki runga a'o i tō te rangi ra. 
HEB.7.27	Kāre aia mei te au ta'unga ma'ata kē ra. Kāre katoa aia e umuumu'ia i te au rā kātoatoa i te tuku atu nā mua i te au 'ātinga nō tāna 'ua'orāi au 'ara, ē i muri ake nō tā te 'iti tangata. Ko tāna 'aka'ātinga'anga atu i aia 'ua'orāi i te 'ati'anga 'okota'i, kua rava ia nō te au tuātau kātoatoa. 
HEB.7.28	Nā te Ture i 'akariro i te au tangata 'āpikepikē 'ei au ta'unga ma'ata; ko te taputo'u'anga rā tei tuatua'ia e te Atua i muri ake i te Ture i 'akariro i te Tamaiti ra 'ei Ta'unga Ma'ata, tei meitaki rava ia e tuātau 'ua atu.
HEB.8.2	Ko ia tei rave i te 'anga'anga ta'unga o te ngā'i tapu, ko te pū'ākapa mou 'oki tei kore i pātia'ia e te tangata, e te Atua rā.
HEB.8.3	Ko te au ta'unga ma'ata kātoatoa kua 'akataka'ia 'ei 'apai i te au 'ātinga ē te au tārangā'ara ki te Atua. Ko tō tātou ta'unga i reira kua 'inangaro'ia kia 'apai katoa aia i te 'ātinga. 
HEB.8.4	Nāringa tei tēianei ao aia, kāre aia i te ta'unga, nō te mea, tē vai nei rāi te au ta'unga tei 'apai atu i te au 'ātinga tei tau i te Ture. 
HEB.8.5	Ko te 'anga'anga tā taua au ta'unga ra i rave, 'e 'akatūtū'anga 'ua te reira, mē kāre, i tēta'i ata 'ua nō te au mea o te rangi, kāre i te mea tika tikāi. Mei a Mōse rāi, i aia e vaitata ra i te ma'ani i te Pū'ākapa o te kōreromotu, i ako'ia e te Atua i te nā kō'anga ē, “E matakite, kia rave koe i te au mea katoa kia tau i te 'ākara'anga tei 'akaāri'ia atu ki a koe i runga i te maunga.” 
HEB.8.6	Kua 'ōronga'ia rā i tēianei ki a Iēsū te 'anga'anga ta'unga tei ma'ata rava atu i tā rātou. Nō te mea, 'e ma'ata atu te meitaki o te kōreromotu tāna i 'akatupu i rotopū i te Atua ē tōna 'iti tangata, ē kua 'akatumu'ia 'oki ki runga i te papa'u'anga o te au mea mēmeitaki tikāi.
HEB.8.7	Nāringa 'oki 'e meitaki rava taua kōreromotu mua ra, kāre e umuumu'ia kia mono'ia e tēta'i kōreromotu kē. 
HEB.8.8	Tē 'aka'apa nei rā te Atua i tōna 'iti tangata i te nā kō'anga ē,
HEB.8.8	“Inā, e tae maira te au rā, tē tuatua maira te 'Atu,
HEB.8.8	e papa'u ei au i tēta'i kōreromotu 'ōu ki te ngutu'are o Īserā'ela ē ki te ngutu'are o Iūda.
HEB.8.9	Auraka rā mei te kōreromotu tāku i papa'u ki tō rātou 'ui tupuna,
HEB.8.9	i te rā i mou ei au i tō rātou rima 'ei arataki i a rātou mei Aiphiti mai.
HEB.8.9	Kāre 'oki rātou i 'ākono tāmou i tāku kōreromotu,
HEB.8.9	ē kāre au i ma'ara 'aka'ou atu i a rātou, tē tuatua maira te 'Atu.
HEB.8.10	Ko tēia te kōreromotu tāku ka papa'u ki te ngutu'are o Īserā'ela
HEB.8.10	i muri ake i taua au rā ra, tē tuatua maira te 'Atu:
HEB.8.10	E tuku au i tāku au ture ki roto i tō rātou manako,
HEB.8.10	ē e tātā au i te reira ki runga i tō rātou ngākau.
HEB.8.10	Ē e riro au 'ei Atua nō rātou,
HEB.8.10	ē e riro 'oki rātou 'ei 'iti tangata nōku.
HEB.8.11	Ē kāre tēta'i tangata e 'āpi'i 'aka'ou atu i te tangata 'enua,
HEB.8.11	ē tēta'i taeake i tēta'i taeake i te nā kō'anga ē,
HEB.8.11	‘E kite ē, ko te Atua te 'Atu.’
HEB.8.11	Ka 'ope 'oki te kātoatoa i te kite mai ē, ko au te Atua,
HEB.8.11	mei tei iti e tae 'ua atu ki tei ma'ata ra.
HEB.8.12	Ka 'akakore 'oki au i tā rātou au tuatua tikakore,
HEB.8.12	ē kāre au e 'akama'ara 'aka'ou i tā rātou au 'ara.”
HEB.8.13	Nā roto i te tā'iku'anga ē, ko “te kōreromotu 'ōu,” kua 'akariro te Atua i te kōreromotu mua 'ei mea ta'ito. Ko tēta'i 'ua atu mea 'oki tei riro 'ei mea ta'ito ē te piro ra, kāre e roa, e ngaro kē ia.
HEB.9.1	Ē tēianei, ko taua kōreromotu mua ra 'e au ture 'akamori'anga tōna ē tēta'i ngā'i tapu i ma'ani'ia e te tangata. 
HEB.9.2	Kua 'akatū'ia 'oki tēta'i pū'ākapa, ē te tu'anga mua i karanga'ia ē, te “Ngā'i Tapu.” Tei roto i reira te vairanga lāmepa ē te kaingākai ma te varāoa tapu ra. 
HEB.9.3	I muri i tēta'i ārai, ko te tu'anga ia tei karanga'ia ē, ko te “Ngā'i Tapu Rava.” 
HEB.9.4	Tei roto i reira te 'atarau 'auro nō te tutungi'anga i te rākau kakara ē te 'āruna kōreromotu i 'akamānea tākako rava'ia ki te 'auro. Ē tei roto i taua 'āruna ra te kapu 'auro kī i te māna, ē pērā katoa te tokotoko a Āārona i pua ra, ē ngā papā ture. 
HEB.9.5	Ē i runga ake i te reira ko ngā kērupi tei 'akaāri mai i te kakā o te Atua nā roto i te tāmarumaru'anga i te ngā'i i 'akakore ei te Atua i te au 'ara. Kāre rā tēia i te tuātau tau kia tuatua rikiriki'ia nō runga i taua au mea ra.
HEB.9.7	Ko te ta'unga ma'ata ua rā tei 'akatika'ia i te tomo ki roto i te tu'anga rua, e 'okota'i 'ua tomo'anga i te mata'iti 'okota'i. Ē kia pūpū katoa aia i te toto 'ātinga e tikāi 'ei 'ātinga nōna 'ua'orāi ē nō te au 'ara kiteakore'ia i rave'ia e te 'iti tangata. 
HEB.9.8	Tē 'akaāri meitaki nei te Vaerua Tapu nā roto i te reira ē, ko te arāta'a ki te Ngā'i Tapu Rava i te rangi, kāre te reira i 'akatu'era'ia ake, mē tē vai ra rāi te Ngā'i Tapu mua i raro nei. 
HEB.9.9	'E 'akatau'anga te reira nō tēia tuātau nei. Koia 'oki, kāre te au 'ātinga ē te au tārangā'ara tei 'apai'ia atu ki te Atua i rauka i te 'akatika i te ngākau o te tangata 'akamori Atua, 
HEB.9.10	nō te mea, 'e au ture 'ua te reira nō runga i te au mea te ka tika kia kainga'ia ē kia inumia, ē nō runga katoa i te au tāmā'anga tūkēkē. 'E au ture 'oki nō te au mea 'ua o te pae kōpapa. Ē ka vai 'ua rāi te mana o taua au ture ra e tae 'ua atu ki te tuātau e 'aka'ōu'ia ai te au mea rava rāi.
HEB.9.11	Ē tēianei, ko te Mesia, kua riro mai aia ko te Ta'unga Ma'ata tei 'akatupu i te au mea mēmeitaki e vai nei, kua 'aere aia nā roto i te Pū'ākapa pu'apinga ma'ata atu ē te tau meitaki rava atu, kāre i ma'ani'ia e te rima tangata. Ko taua pū'ākapa ra 'oki, kāre ia i te mea 'anga'ia ia o tēia ao nei. 
HEB.9.12	E 'okota'i 'ua tomo'anga rā ki roto i te Ngā'i Tapu Rava ē i rauka ai i aia te rāvenga ora nō tātou e tuātau 'ua atu nā roto i te toto. Inārā, kāre i te toto puakani'o ē te toto punua puakatoro, ko tōna 'ua'orāi toto rā. 
HEB.9.13	Kua pīpī'ia te toto puakani'o, te toto puakatoro ē te re'u o te puakatoro u'a ki runga i te aronga vi'ivi'i i te Ture, ē tē tāmā nei te reira i a rātou kia mā 'aka'ou rātou i te Ture. 
HEB.9.14	Ka tanga atu ei te mana o te toto o te Mesia! Kua tuku atu 'oki te Mesia i aia 'ua'orāi ki te Atua 'ei 'ātinga meitaki rava atu nā roto i te Vaerua mutukore, ē tē tāmā ra tōna toto i tō tātou 'akavā ngākau kia 'uri mai tātou mei te au 'anga'anga mate 'ua nei ki te 'akamori'anga i te Atua ora.
HEB.9.15	Ē ko tēia 'oki te tumu i 'akatupu ei te Mesia i te kōreromotu 'ōu, kia rauka i te aronga tei kāpiki'ia e te Atua te 'akameitaki'anga mutukore tāna i papa'u ra. 'E mate 'oki tēta'i 'ei rāvenga ora mei te au 'apa i te tuātau o te kōreromotu mua ra.
HEB.9.16	Mē 'e kōreromotu 'akatu'anga 'apinga tēta'i, kia 'akapāpū'ia nā mua e tikāi ē, kua mate te tangata tei ma'ani i taua kōreromotu ra. 
HEB.9.17	Ka mana 'ua te kōreromotu i tōna mate'anga, nō te mea, kāre ake rāi 'e mana o taua kōreromotu ra, mē tē ora 'ua ra te tangata tei ma'ani i te reira. 
HEB.9.18	Nō reira, kua 'akamana'ia te kōreromotu mua nā roto i te toto anake 'ua. 
HEB.9.19	Kua nā mua 'oki a Mōse i te 'akakite ki te 'iti tangata kātoatoa i te au mea rava rāi tā te Atua i 'akaue mai i roto i te Ture. Ē i muri ake kua rave aia i te toto punua puakatoro ē te puakani'o i kā'iro'ia ki te vai, ē kua pīpī atura ki runga i te pōkaikai o te Ture, ē pērā katoa ki runga i te tangata ki ēta'i rārā 'īsopa i tāpeka'ia ki te 'uru'uru kutekute. 
HEB.9.20	Ē kua nā kō akera aia ē, “Ko te toto tēia tei 'akamana i te kōreromotu tā te Atua i 'akaue mai ki a kōtou kia 'ākono.” 
HEB.9.21	Ē kua pērā katoa aia i te pīpī'anga i te toto ki runga i te pū'ākapa ē te au kapu rava rāi i tā'anga'anga'ia nō te 'akamori'anga. 
HEB.9.22	Kua vaitata e 'ope te au mea kātoatoa i te tāmā'ia e te toto mei tā te Ture i 'akakite mai. Ē kāre rava 'e 'ara e 'akakore'ia kia kore tēta'i toto i 'akamaringi'ia.
HEB.9.23	Ko taua au mea ra 'e au 'akatūtū'anga 'ua i te au mea o te rangi. 'E mea umuumu'ia kia tāmā'ia rātou nā roto i taua au 'ākono'anga ra. Nō reira 'e mea tau tikāi kia meitaki ma'ata atu te au 'ātinga o te au mea mou o te rangi. 
HEB.9.24	Kāre 'oki te Ngā'i Tapu Rava tā te Mesia i tomo ki roto i te ngā'i ma'ani'ia e te rima tangata. 'Ei tūtū 'ua rā te reira nō te au mea tika tikāi. Kua tomo rā aia ki roto i te rangi mou tikāi, ē tei reira aia i tēianei 'ei tauturu nō tātou i mua i te aroaro o te Atua. 
HEB.9.25	Kua mātau te ta'unga ma'ata i te tomo ki roto i te Ngā'i Tapu Rava i te mata'iti tātakita'i ma te toto o tēta'i mea i 'aka'ātinga'ia. Ko te Mesia rā, kāre aia i tomo putuputu nō te 'aka'ātinga atu i aia 'ua'orāi. 
HEB.9.26	Nāringa aia i pērā, te tika'anga tikāi kua mate putuputu rāi aia mei te kāpua'anga mai o tēianei ao. I tēianei rā, kua vaitata roa 'oki ki te 'openga o te au tuātau, kua 'aere mai aia 'okota'i 'ua 'aere'anga mai nō te 'akakore i te 'ara nā roto i te 'aka'ātinga'anga atu i aia 'ua'orāi. 
HEB.9.27	Mē ka mate 'oki te tangata tātakita'i, 'okota'i 'ua mate'anga, ē i muri ake i te reira ko te 'akavā'anga ia. 
HEB.9.28	Mei te reira katoa tō te Mesia 'e 'aka'ātinga'anga'ia 'okota'i 'ua nō te 'apai kē atu i te au 'ara a te tangata 'e mānganui, ē ka mama 'aka'ou mai rā aia, kāre rā nō te 'ara, nō te 'apai mai rā i te rāvenga ora nō te au tangata tei tāpapa atu i aia.
HEB.10.1	Ko te Ture 'e ata 'ua ia nō te au mea mēmeitaki te ka tae mai, ē kāre i te tū tika tikāi o te au mea mou. Kua 'apai tāmou'ia rāi taua au 'ātinga ra i tērā mata'iti ē i tērā mata'iti i raro ake i te Ture. Ko taua au mea ra kāre tākiri e rauka i te 'akariro i a rātou tei 'akavaitata ki te Atua 'ei au tangata tau meitaki tikāi. 
HEB.10.2	Nāringa 'oki te aronga 'akamori i tāmā'ia i te tāmā'anga 'okota'i, ē kāre tō rātou 'akavā ngākau i 'aka'apa 'aka'ōu i a rātou, kāre āina rātou i 'akamutu i te 'apai i te au 'ātinga? 
HEB.10.3	Tē 'akamā'ara'ara 'ua nei rā te 'apai'anga 'ātinga i tērā mata'iti ē i tērā mata'iti i te tangata i tā rātou au 'ara. 
HEB.10.4	Kāre rava 'oki e rauka i te toto puakatoro ē te toto puakani'o kia 'apai kē atu i te 'ara.
HEB.10.5	“Kāre koe i 'inangaro i te tārangā'ara ē te 'ātinga,
HEB.10.5	kua 'ākono rā koe i tēta'i kōpapa nōku.
HEB.10.6	Kāre 'oki koe i mareka ana i te au 'ātinga ta'una'ia
HEB.10.6	ē te au mea i 'ōronga'ia nō te au 'ara.
HEB.10.7	Kua karanga atura au i reira, ‘Inā, e taku Atua,
HEB.10.7	tēia au nei 'ei 'ākono i tō'ou anoano,
HEB.10.7	mei te tuatua 'oki i tātā'ia nōku i roto i te Puka o te Ture.’ ”
HEB.10.8	I reira, tē tuatua nei aia nā mua ē, “Kāre koe i 'inangaro ē kāre koe i mareka ana i te au 'ātinga taia'ia, te au pūpū'anga 'apinga, te au 'ātinga ta'una'ia ē te au tārangā'ara.” 'E au mea 'oki te reira tei 'apai'ia ana mei tei tau i te Ture. 
HEB.10.9	Ē kua nā kō akera aia i reira, “Inā, e taku Atua, tēia au nei 'ei 'ākono i tō'ou anoano.” Kua 'akakore'ia te 'ākono'anga mua kia 'akatupu'ia te rua. 
HEB.10.10	I 'akatapu'ia 'oki tātou, nō te mea, kua 'ākono a Iēsū Mesia i te anoano o te Atua nā roto i te pūpū'anga 'okota'i i tōna kōpapa.
HEB.10.12	Kāreka te Mesia, oti akera aia i te 'apai i tāna 'ātinga 'okota'i 'ei tārangā'ara, tē no'o atura ia i te rima katau o te Atua ra. 
HEB.10.13	Ē tē tāpapa 'ua ra aia kia 'akariro'ia tōna au 'enemi 'ei pange vaevae nōna. 
HEB.10.14	Nā roto i taua 'ātinga 'okota'i ra i 'akariro ei aia i te aronga tāna i 'akatapu 'ei aronga meitaki tikāi e tuātau 'ua atu.
HEB.10.15	Kua 'akapāpū katoa te Vaerua Tapu i te reira ki a tātou nā roto i te tuatua i tātā'ia ē,
HEB.10.16	i muri ake i taua tuātau ra, tē nā kō maira te 'Atu,
HEB.10.16	e tuku au i tāku au ture ki roto i tō rātou ngākau,
HEB.10.16	ē e tātā au i te reira ki runga i tō rātou manako.”
HEB.10.18	Mē kua 'apai kē'ia atu te au 'ara, kāre atu rāi 'e tārangā'ara 'aka'ou.
HEB.10.19	E aku au taeake, 'e tika'anga tō tātou i te tomo ki roto i te Ngā'i Tapu Rava, nō te mea, kua mate a Iēsū nō tātou. 
HEB.10.20	Kua 'akatu'era aia i te mataara 'ōu nā roto i te ārai, 'e mataara ora 'oki nā roto i tōna kōpapa. 
HEB.10.21	Ē ko ia tō tātou Ta'unga Ma'ata i roto i tō te Atua 'are i te rangi. 
HEB.10.22	E 'akavaitata atu tātou ki te Atua ma te ngākau pikika'akore ē te 'irinaki'anga mou tikāi, nō te mea, kua 'akati'amā'ia tō tātou au 'akavā ngākau kikino, ē kua 'ōrei'ia tō tātou au kōpapa ki te vai mā. 
HEB.10.23	E mou piri tikāi tātou i te mānakonako'anga tā tātou e 'a'aki nei, nō te mea, ka rauka i te 'irinaki ē, ka 'ākono rāi te Atua i tāna i papa'u mai. 
HEB.10.24	E 'akamanako tātou tēta'i i tēta'i, kia māro'iro'i tātou i te 'akaāri i te aro'a ē te au 'anga'anga meitaki tēta'i ki tēta'i. 
HEB.10.25	Auraka e 'akatau i te 'aere ki te putuputu'anga 'akarongo mei tā tēta'i pāpāki e mātau i te rave, e 'akamāro'iro'i rā. Ē kia ma'ata atu rāi tō kōtou māro'iro'i i a kōtou e kite atu nei ē, tē vaitata mai nei te rā o te 'Atu.
HEB.10.26	Mē kua oti te tuatua mou i te 'akakite'ia mai ki a tātou ē tē rave nei rāi tātou i te 'ara ma te 'inangaro mou tikāi, kāre atu 'e tārangā'ara toe nō tā tātou au 'ara. 
HEB.10.27	Ka toe 'ua mai rā te tāpapa mātakutaku'anga i te 'akavā'anga ē te a'i kakai te ka 'akapou i te aronga tei pāto'i atu i te Atua. 
HEB.10.28	Ko tēta'i 'ua atu tei 'akava'ava'a i te Ture a Mōse ra e tāmate'ia ia ma te aro'akore, mē 'akapāpū'ia e ngā kite e tokotoru, mē kāre e tokorua. 
HEB.10.29	I tō kōtou manako'anga, kāre āinei 'e utunga kino ma'ata atu e tau ki te tangata tei 'akava'ava'a i te Tamaiti a te Atua? Ē pērā katoa nō tei 'akanoa i te toto o te kōreromotu tei tāmā i aia mei tāna 'ara? Ē pērā katoa nō tei 'akakino i te Vaerua nōna te aro'a 'ua? 
HEB.10.30	Kua kite 'oki tātou ē ko 'ai tei karanga ē, “Tei āku te 'aka'oko, ē nāku e tūtaki atu.” Ē kua kite katoa tātou ē ko 'ai tei karanga ē, “Nā te 'Atu e 'akavā i tōna 'ua'orāi 'iti tangata.” 
HEB.10.31	'E mea mataku'ia kia roko'ia mai e te rima o te Atua ora ra.
HEB.10.32	E 'akama'ara kōtou i te tuātau i 'akamārama'ia ai kōtou. Kua 'akakoromaki rāi kōtou i te kukumi'anga roa ē te mamae ma'ata. 
HEB.10.33	I tēta'i taime 'oki kua 'akariro'ia kōtou 'ei mātakitaki'anga nā te kātoatoa nā roto i te au 'akakino'anga'ia ē te au tākinga kino'anga'ia. I tēta'i taime rā, kua piri tikāi kōtou ki a rātou tei 'akapērā'ia ra. 
HEB.10.34	Kua mamae kāpipiti kōtou ē te aronga mou'āuri, ē kua 'āriki rekareka kōtou kia noni'ia tā kōtou au 'apinga. Kua nakiro 'oki kōtou ē, 'e au 'apinga meitaki atu ē te tinamou rāi tā kōtou. 
HEB.10.35	Nō reira, auraka kia paruparu tō kōtou māro'iro'i; 'e tūtaki ma'ata 'oki tō te reira. 
HEB.10.36	'E mea umuumu'ia kia 'akakoromaki kōtou. Mē pērā, ka 'ākono rāi kōtou i tō te Atua anoano, ē ka rauka mai tei papa'u'ia maira. 
HEB.10.37	Kua tātā'ia 'oki ē,
HEB.10.37	“Kia roa poto iti ake 'oki,
HEB.10.37	e tae mai ei te ka tae mai,
HEB.10.37	ē kāre rava e tāvare.
HEB.10.38	Ko tōku tangata tuatua tika ka ora ia nā roto i tōna 'irinaki'anga i āku,
HEB.10.38	kāreka rā, ko te ka 'oki ki muri,
HEB.10.38	kāre rava au e mareka i aia.”
HEB.10.39	Ko tātou 'oki, kāre tātou i te aronga tei 'oki ki muri ē ka roko'ia mai ei e te mate, i te aronga rā tei 'irinaki ē e rauka 'ua atu te ora.
HEB.11.1	Ko te 'irinaki'anga, ko te pāpū'anga ia o te au mea i mānakonako'ia; ko te 'ēkōkōkore'anga ia nō runga i te au mea kāre i 'ākara'ia. 
HEB.11.2	Nō te 'irinaki'anga 'oki i rauka ai i te 'ui tupuna tō rātou rongo meitaki.
HEB.11.6	Kāre 'oki 'e tangata e mareka'ia mai aia e te Atua mē kāre ōna 'e 'irinaki'anga. Ko te tangata tei 'akavaitata ki te Atua 'e mea umuumu'ia kia 'irinaki aia ē, 'e Atua tēta'i; ē kia 'irinaki katoa aia ē, nā te Atua e tūtaki mai i te aronga tei kimi pū tikāi i aia.
HEB.11.9	Nō te 'irinaki'anga 'oki i no'o tuitārere 'ua ai aia i te 'enua i papa'u'ia ra ki aia. Kua no'o aia i roto i te pū'ākapa, mei a Īsā'aka ē Iākōba, ngā tangata te ka rauka katoa 'oki taua papa'u'anga ra. 
HEB.11.10	Kua tāpapa 'oki a Āberahāma i te 'ōire tango mātūtū tikāi i tāmanako'ia ē i 'akatū'ia e te Atua.
HEB.11.12	Ē nō reira, nā roto mai i taua tangata 'okota'i ra ko Āberahāma, ē ko ia tei rua'ine kino, i 'ānau'ia mai ei te 'uānga 'e mānganui mei te au 'ētū o te rangi ē mei te one ta'atai kāre e 'ope kia tatau'ia.
HEB.11.14	Ko te aronga 'oki i pērā maira, kua 'akaāri mai ē, tē kimi ra rātou i tēta'i 'enua nō rātou 'ua'orāi. 
HEB.11.15	Nāringa rātou i manako 'ua i te 'enua tā rātou i 'akaruke ana, 'e rāvenga rāi tā rātou i te 'oki ki reira. 
HEB.11.16	'E 'enua meitaki atu rā tā rātou i 'inangaro, te 'enua i te rangi ra. Nō reira kāre te Atua i 'akamā kia kāpiki rātou i aia 'e Atua nō rātou; kua 'akate'ate'amamao 'oki aia i tēta'i 'ōire nō rātou.
HEB.11.19	Kua manako 'oki aia ē, 'e rauka rāi i te Atua i te 'akatū mai i a Īsā'aka mei te mate maira. 'E tano i reira i te tuatua ē, “I rauka 'aka'ou i a Āberahāma tāna tamaiti mei te mate maira.”
HEB.11.25	'E mea meitaki atu i aia kia tākinga kino kāpiti'ia ki te 'iti tangata o te Atua i te navenave o te 'ara nō tēta'i tuātau poto 'ua. 
HEB.11.26	Kua manako 'oki aia ē, 'e pu'apinga ma'ata atu te 'akakino'anga'ia nō te Mesia i te 'apinga nui o tō Aiphiti, nō te mea kua ma'ara 'ua i aia te tūtaki te ka tae mai.
HEB.11.27	Nō te 'irinaki'anga 'oki i 'akaruke ei aia i a Aiphiti ma te matakukore i te riri o te ariki. Kua rave tāmou 'ua atu rāi 'oki aia, mei te mea ē, tē 'ākara nei aia i te Atua 'ākarakore'ia. 
HEB.11.28	Nō te 'irinaki'anga 'oki i 'ākono ei aia i te Pāsa ē i 'akaue ei aia kia pīpī'ia te au ngūtupa ki te toto kia kore te 'āngela o te mate e tā i te au tama mua o Īserā'ela ra.
HEB.11.31	Nō te 'irinaki'anga 'oki i kore ei i mate te va'ine 'akaturi a Rā'aba, ka mate ei te aronga 'akarongokore ra, nō te mea, kua 'āriki meitaki ana aia i ngā tangata 'ākarakara i te 'enua ra.
HEB.11.33	Nō te 'irinaki'anga 'oki i pou ei i a rātou te au bāsileia, i 'akatupu ei rātou i te tuatua tika, ē i rauka ai i a rātou tei papa'u'ia mai. Kua tāpiri rātou i te va'a o te au liona, 
HEB.11.34	kua tāmate rātou i te a'i ma'ata, kua ora rātou i te mata koke ra. I paruparu rātou, kua riro rā 'ei aronga māro'iro'i; 'e au toa ririnui rātou i te tamaki ē kua 'a'ati atura rātou i te au nuku o te au 'enua kē ra. 
HEB.11.35	Nō te 'irinaki'anga 'oki i rauka ai i te au va'ine nā roto i te tū'aka'ou'anga te ora nō tō rātou kōpū tangata i mate.
HEB.11.35	Ko tēta'i pae i tāmamae'ia kia mate, nō te mea kāre rātou i 'āriki i te tū rangatira i raro nei. I pērā rātou kia rauka i a rātou te tū'aka'ou'anga ki te ora meitaki atu. 
HEB.11.36	Ko tēta'i pae i 'āviri'ia ē i pāpā'ia, ko tēta'i pae rā i tāpeka'ia ē i tīria'ia ki roto i te 'are 'āuri. 
HEB.11.37	Kua pē'i'ia rātou ki te toka, kua keke'ia i rotopū, ē kua tāmate tākiri'ia ki te koke. Kua 'ā'āere rātou ma te 'a'ao 'ua i te kiri māmoe ē te kiri puakani'o. Kua ngere rātou, kua tā'iro'ia ē kua tākinga kino'ia. 
HEB.11.38	Kāre 'oki tēianei ao i tau i a rātou! Kua koka 'aere 'ua rātou i te au mēdēbara ē i runga i te au maunga, ē kua no'ono'o i roto i te au ana ē te au va'arua o te 'enua nei. 
HEB.11.39	'E rongo meitaki tō rātou pou roa nō tō rātou 'irinaki'anga. Kāre rā i rauka i a rātou tei papa'u'ia maira. 
HEB.11.40	Kua 'akakoro 'oki te Atua i tēta'i mea meitaki atu, ma te ma'ara katoa i a tātou, koia 'oki, ka meitaki rava rātou kia kāpiti katoa'ia atu tātou.
HEB.12.1	Ko tātou nei 'oki i 'akapini'ia e te au kite 'e mānganui mei te tiao ra. E 'oro tātou ma te manako aruaru tāmou tikāi i te 'oro'anga i mua i a tātou nei, ē e kōpae atu tātou i te au mea rava rāi tei ārai i a tātou, nā mua 'oki te au 'ara e roko'ia ngō'ie mai ei tātou nei. 
HEB.12.2	E tāmou mārie tātou i tō tātou mata ki a Iēsū, ko te 'akamata'anga ia ē te 'openga o tō tātou 'irinaki'anga. Kua 'akakoromaki 'oki aia i te mate sātauro ē kāre i ma'ara atu i tē 'akamā o te reira, nō te rekareka 'oki te ka rauka i aia ā muri atu. Ē tē no'o ra aia i tēianei i te pae katau o te terōno o te Atua ra.
HEB.12.3	E 'akama'ara mārie i a Iēsū tei 'akakoromaki i tō te aronga rave 'ara 'akakino'anga i aia. I reira kāre kōtou e 'akaro'iro'i ē e tuku i te 'au. 
HEB.12.4	Tō kōtou kukumi'anga i te au mana o te kino, kāre kōtou i kukumi ake i te reira e tae 'ua atu ki te mate. 
HEB.12.5	Kua ngaropōina āinei i a kōtou te tākiato kōrero tei ako mai i a kōtou mei te mea ra ē, 'e tamariki kōtou nāna?
HEB.12.5	“E taku tamaiti, auraka koe e 'akava'ava'a i te akoako'anga a te 'Atu,
HEB.12.5	auraka 'oki e no'o ngatā mē 'akamako aia i a koe.
HEB.12.6	Ko tā te 'Atu 'oki e 'akaperepere ra, ko tāna ia e akoako mai,
HEB.12.6	ē e pāpā rāi aia i te kātoatoa tāna i 'āriki mai 'ei tamariki nāna.”
HEB.12.7	E 'akakoromaki mē akoako'ia mai kōtou. Tē 'ākono nei 'oki te Atua i a kōtou mei tāna tamariki rāi. Ko 'ai 'oki ia tamaiti kāre i akoako'ia mai e tōna metua ra? 
HEB.12.8	Mei te mea ē, kāre kōtou e akoako'ia ana mei te tamariki rava rāi, kāre kōtou i te tamariki mou, 'e au pūtī rā. 
HEB.12.9	I te pae kōpapa 'e au metua tō tātou, ko tei akoako mai i a tātou, ē kua 'akangāteitei rāi tātou i a rātou. Kāre āinei 'e meitaki ma'ata atu tō tātou kauraro'anga i te Metua i te pae vaerua, ē kia ora tātou i reira? 
HEB.12.10	Ko rātou 'oki i akoako mai i a tātou nō tēta'i tuātau poto mei tei tau i tō rātou manako, ko te Atua rā tei rave i te reira 'ei meitaki nō tātou kia tapu tātou mei aia rāi. 
HEB.12.11	Ko te au akoako'anga rava rāi, kāre i te mea mataora i te tuātau i rave'ia ai, 'e mea mamae rā. I muri ake rā, ko te aronga i 'akamātau'ia i te reira ka rauka i a rātou te ora'anga 'au ē te tau meitaki 'ei tūtaki'anga.
HEB.12.13	ē e 'akatika i te ara nō tō kōtou vaevae, kia kore te vaevae pirikoki e tūrori kē, kia 'akaora'ia rā.
HEB.12.14	E tautā pakari kia 'au ki te au tangata katoa nei, ē e kimi i te ora'anga tapu, kāre 'oki te tangata tapukore e kite i te 'Atu. 
HEB.12.15	E matakite kia kore tēta'i e 'akangere i aia 'ua'orāi i te aro'a 'ua o te Atua. E matakite kia kore e tupu tēta'i tumu ma'ama'a te ka 'akatupu i te pekapeka ē e tākinokino atu i te tangata 'e mānganui. 
HEB.12.16	E matakite katoa kia kore 'e tangata 'akaturi i roto i a kōtou, mē kāre ra, 'e tangata 'akanoa i te mea tapu mei a Ēsau ra, ko tei 'oko atu i tāna tu'anga tama mua nō te kai'anga kai 'okota'i ra. 
HEB.12.17	Kua kite 'oki kōtou ē, kia 'inangaro aia i muri ake i te 'āriki mai i te 'akameitaki'anga a tōna metua, kāre ia i 'ōronga'ia mai ki aia. Ē kāre rava i kitea'ia e ia tēta'i rāvenga i te 'akatūkē i te reira, noa atu ē kua kimikimi rāi aia ma te roimata.
HEB.12.20	Kāre 'oki i rauka i a rātou kia 'akakoromaki i tei 'akaue'ia mai ki a rātou ē, “Ē kia 'akatūkia tēta'i 'ua atu manu i taua maunga ra, ka pē'i'ia rāi aia ki te toka.” 
HEB.12.21	Ē nō te rikarika ma'ata i tei kitea'ia maira, kua tuatua i'ora a Mōse ē, “Kua mataku rava au ma te rūtetetete.”
HEB.12.22+HEB.12.23	Kāre rā kōtou mei te 'iti tangata Īserā'ela. Kua tae mai rā kōtou ki te maunga ra ko Siona, ē ki te 'ōire o te Atua ora ra, ko Iērūsalēma i te ao ra, ē tōna au 'āngela 'e mānganui, kāre e 'ope kia tatau ra. Kua 'aere mai kōtou ki te putuputu'anga ē te tā'okota'i'anga rekareka o te au tama mua a te Atua tei tātā'ia tō rātou au ingoa i te ao ra. Kua tae mai kōtou ki mua i te Atua, te 'akavā o te au tangata rava rāi, ē ki mua katoa i te au vaerua o te aronga tuatua tika, tei 'akariro'ia 'ei aronga meitaki rava. 
HEB.12.24	Kua tae mai 'oki kōtou ki a Iēsū tei 'akatupu i te kōreromotu 'ōu, ē ki te papa'u'anga meitaki atu o tōna toto i 'akamaringi'ia i tō Ābela ra toto.
HEB.12.26	Ko te reo o tei 'akangāruerue i te 'enua i taua tuātau ra, tē papa'u maira ia i tēianei, i te nā kō'anga mai ē, “'Okota'i āku 'akangāruerue'anga toe; kāre 'oki ē ko te 'enua anake 'ua, ko te rangi katoa rā.” 
HEB.12.27	Tē 'akaāri mai nei taua tuatua ra ē, “'Okota'i 'akangāruerue'anga toe,” ka 'akaātea'ia te au mea 'anga'ia tei 'akangāruerue'ia; ka vai rā te au mea kāre i 'akangāruerue'ia.
HEB.12.28	Ē tēianei, kia 'akameitaki tātou i te Atua, nō te mea, i rauka i a tātou te bāsileia ngāueuekore. Kia 'akamori 'oki tātou i te Atua i te tū e mareka ai aia nā roto i te 'akameitaki'anga ma te 'akangāteitei ē te mataku i aia. 
HEB.12.29	'E a'i kakai 'oki tō tātou Atua.
HEB.13.1	Kia vai mārie mai rāi te aro'a taeake. 
HEB.13.2	Auraka e 'akangaropōina i te 'āriki mai i te au tangata kekē i tō kōtou au kāinga. Kua 'akapērā 'oki tēta'i pāpāki tangata, ē kua 'āriki mai rātou i te au 'āngela ma te kore i kite ē 'e au 'āngela te reira. 
HEB.13.3	E 'akamanako i te au mou'āuri, mei te mea rāi ē tei roto katoa kōtou i te 'are 'āuri. Ē e 'akamanako katoa ra i te aronga i tākinga kino'ia ra, mei te mea rāi ē i tākinga kino katoa'ia maira kōtou.
HEB.13.4	Kia 'akangāteitei'ia te 'akaipoipo'anga e te au tangata rava rāi, ē kia 'ākono'ia te tia 'akaipoipo'anga, nō te mea, ka 'akavā 'oki te Atua i te aronga 'akaturi ē te moeāana ra.
HEB.13.6	Nō reira, kia māro'iro'i tātou, ē kia tuatua atu ē,
HEB.13.6	“Ko te 'Atu tōku tauturu,
HEB.13.6	kāre au e mataku;
HEB.13.6	noa atu ē 'e a'a tā te tangata ka rave mai ki āku.”
HEB.13.7	Auraka e 'akangaropōina i tō kōtou au arataki tei 'akakite mai ki a kōtou i te karere a te Atua. E 'ākara mārie i te tū o tō rātou ora'anga ē tō rātou mate'anga, ē e āru i tō rātou 'irinaki'anga i te Atua. 
HEB.13.8	'Okota'i rāi o Iēsū Mesia tū, i nana'i, i tēia rā nei, ē e tuātau 'ua atu. 
HEB.13.9	Auraka kōtou e arataki kē'ia nā roto i te au tū 'āpi'i'anga tikakore. 'E mea meitaki kia rauka mai i a tātou tō tātou māro'iro'i vaerua nō kō mai i te aro'a 'ua o te Atua, auraka nō kō mai i te au ture nō runga i te kai. Ko te aronga 'oki tei 'ākono i te reira, kāre 'e pu'apinga i rauka mai i a rātou.
HEB.13.10	Ko te au ta'unga tei raverave i roto i te ngā'i 'akamori'anga Ngāti Iūda, kāre ō rātou tika'anga kia kāpiti ki a tātou i te raverave'anga i tō tātou 'atarau. 
HEB.13.11	Tē 'apai nei 'oki te Ta'unga Ma'ata i te toto o te au 'ānimara 'aka'ātinga'ia ki roto i te Ngā'i Tapu rava 'ei tārangā'ara, tē tutungi'ia nei rā tō rātou kōpapa i va'o ake i te ngā'i pū'ākapa'anga o te tangata ra. 
HEB.13.12	Nō reira, kua mate katoa a Iēsū ki va'o ake i te ngūtupa o te 'ōire kia 'akatapu aia i te 'iti tangata nā roto i tōna 'ua'orāi toto. 
HEB.13.13	Ē tēianei, e 'aere tātou ki aia ra ki va'o ake i te ngā'i pū'ākapa'anga o te tangata, ē kia 'akakino katoa'ia mai tātou mei aia rāi i 'akakino'ia ra. 
HEB.13.14	Kāre 'oki ō tātou 'ōire tinamou i konei, tē umuumu nei rā tātou i taua 'ōire ra nō ā muri atu. 
HEB.13.15	E 'apai atu tātou i tā tātou 'akapa'apa'a'anga 'ei 'ātinga ki te Atua nā roto i a Iēsū i te au 'ati'anga rava rāi, koia 'oki, kia 'a'aki tō tātou au va'a i tōna ingoa. 
HEB.13.16	'Eia'a e 'akangaropōina i te tākinga meitaki nā roto i te tauturu'anga tēta'i i tēta'i. 'E 'ātinga 'oki te reira tei mareka'ia e te Atua.
HEB.13.17	E kauraro i tō kōtou au arataki nā roto i te 'ākono i tā rātou au 'akaue'anga. Tē tiaki tāmou ra rātou i tō kōtou vaerua, ē kia 'akakite rātou i te tuatua ki te Atua nō runga i a kōtou e tikāi. Mē kauraro kōtou, ka rauka i a rātou i te rave i te reira ma te rekareka; mē kāre rā kōtou e kauraro, ka rave rātou i te reira ma te auē, ē kāre ō kōtou pu'apinga i reira.
HEB.13.18	E tāmou i te pure i a mātou. 'E mea pāpū 'oki i a mātou ē, 'e 'akavā ngākau mā tō mātou, nō te mea, tē 'akakoro nei mātou i te rave i te mea tika i te au 'ati'anga rava rāi. 
HEB.13.19	Ē tē 'akamāro'iro'i atu nei au i a kōtou kia ma'ata atu te pure kia 'oki viviki atu au ki a kōtou.
HEB.13.20+HEB.13.21	Kua 'aka'oki mai te Atua i tō tātou 'Atu i a Iēsū mei te mate maira. Ko ia 'oki te tiaki māmoe ma'ata tei 'akatupu i te kōreromotu mutukore nā roto i tōna mate'anga. Kia 'ōronga mai te Atua o te 'au ki a kōtou i te au meitaki rava rāi nō te 'ākono i tōna anoano. Ē kia 'akatupu mai aia i roto i a tātou i te mea e mareka ai aia nā roto i a Iēsū Mesia. 'Ei aia te kakā e tuātau 'ua atu. Āmene.
HEB.13.22	Tē pati nei au ki a kōtou, e aku au taeake, e 'āriki meitaki mai i tēia karere 'akamāro'iro'i; 'e mea poto 'ua 'oki tāku tātā'anga ki a kōtou. 
HEB.13.23	Tē 'inangaro nei au kia kite kōtou ē, kua tukuna'ia mai tō tātou taeake a Tīmōteo ki va'o mei roto mai i te 'are 'āuri. Mē ka tae viviki mai aia, ka 'ārāvei māua i a kōtou.
HEB.13.24	E aro'a atu i tō kōtou au arataki rava rāi ē te aronga tapu katoa ra. Tē aro'a atu nei te au taeake nō Ītālia i a kōtou.
HEB.13.25	'Ei a kōtou rava rāi te aro'a 'ua o te Atua. Āmene.
JAS.1.2	E aku au taeake, kia roko'ia kōtou e te au tīmata'anga tūkēkē ra, e manako 'ua ē, 'e mea rekareka 'ua te reira, 
JAS.1.3	nō te mea, kua nakiro kōtou ē, mē tīmata'ia tō kōtou 'irinaki'anga ka tupu te 'akakoromaki. 
JAS.1.4	E 'akapāpū rā kia rave te 'akakoromaki i tāna 'anga'anga katoa, kia riro kōtou 'ei aronga meitaki rava ē te 'apakore ma te kore e ngere i tēta'i 'ua atu mea. 
JAS.1.5	Inārā, mē tē ngere nei tēta'i o kōtou i te pakari, ka pati aia i te reira ki te Atua ra, ē ka 'ōronga'ia ki aia. Ko te Atua 'oki e 'ōronga aro'a 'ua mai ē ma te 'akamurakore ki te tangata rava rāi. 
JAS.1.6	Kia pati rā ma te 'irinaki'anga ē te 'ēkōkōkore. Ko tei 'ēkōkō ra, e 'āite aia ki te ngaru tai e pū'ia ē e tikitiki'ia e te matangi. 
JAS.1.7	'Eia'a taua tū tangata ra e manako ē, ka rauka i aia tēta'i mea nō kō mai i te 'Atu ra. 
JAS.1.8	'E tangata ngākau rua 'oki ia ē e pāpūkore aia i tōna au 'aerenga katoa ra.
JAS.1.9	Kia rekareka te taeake tūranga 'aka'aka i te mea ē kua 'akateitei'ia aia e te Atua. 
JAS.1.10	Ko te 'apinga nui rā, kia rekareka ē kua tā'aka'aka'ia aia. Ka ngaro kē 'oki aia mei te tiare o te ngāngā'ere ra. 
JAS.1.11	Nō te mea, kua teitei te rā ma te veravera ma'ata, mae atura te ngāngā'ere, topa i'ora tōna tiare, ē ngaro atura taua tū mānea nōna ra. Pērā katoa ka ngaro rāi te tangata 'apinga nui i tōna kimi'anga pu'apinga.
JAS.1.12	'E ao tō te tangata e 'akakoromaki i te tīmata'anga, nō te mea, mē oti te tīmata'anga ka rauka i aia te korōna ora tā te 'Atu i papa'u mai ki te aronga tei 'inangaro atu i aia. 
JAS.1.13	'Eia'a rava 'e tangata tei tīmata'ia mai e 'akakite ē, “Kua tīmata'ia au e te Atua.” Kāre 'oki e rauka kia tīmata'ia te Atua e te au mea kino, ē kāre katoa aia e tīmata i tēta'i 'ua atu tangata. 
JAS.1.14	Kia tīmata'ia rā tēta'i tangata, kua 'akatātipakē'ia aia ē kua tā'ei'ia e tōna 'ua'orāi noinoi tikakore. 
JAS.1.15	Kua tō i reira te noinoi tikakore ē kua 'ānau i'ora i te 'ara, ē te 'ara kia tupu ki te ma'ata roa ka 'ānau i te mate.
JAS.1.16	Auraka kōtou e vāvare, e aku au taeake 'akaperepere ē! 
JAS.1.17	Te au 'apinga aro'a pu'apinga ē te meitaki rava kātoatoa mei runga mai ia, tē 'aere mai nei nō kō mai i te Metua o te au mārama o te rangi ra, kāre rava ōna tūkē'anga ē kāre aia e 'akatūkē'ia. 
JAS.1.18	Nō tōna 'ua'orāi anoano i 'aka'ānau mai ei aia i a tātou nā roto i te tuatua mou kia riro tātou mei te 'ua mua o te au mea i 'anga'ia mai e ia ra.
JAS.1.19	E 'akamanako kōtou i tēia, e aku au taeake 'akaperepere ē, kia rapurapu 'ua te tangata rava rāi i te 'akarongo mai, kia mārie rā i te tuatua atu, kia mārie katoa i te riri. 
JAS.1.20	Kāre 'oki te riri o te tangata e 'akatupu i te tuatua tika mei tā te Atua i 'akakoro. 
JAS.1.21	Nō reira, e 'akaātea i te au mea vi'ivi'i ē te au tū kino rava rāi o tō kōtou ora'anga, ē e 'āriki ma te marū i tei tanumia ki roto i tō kōtou ngākau, ko te karere 'oki te ka rauka i te 'akaora i a kōtou.
JAS.1.22	Auraka e tāpikipiki i a kōtou 'ua'orāi nā roto i te 'akarongo 'ua i te tuatua. E 'ākono katoa i te reira. 
JAS.1.23	Ko tei 'akarongo 'ua 'oki i te tuatua ē kāre i 'ākono, e 'āite ia ki te tangata tei 'ākara i tōna mata i roto i te i'o ra. 
JAS.1.24	Kua 'ākara aia i aia 'ua'orāi, kua 'aere atura ē kua ngaropōina i'ora i tōna tū. 
JAS.1.25	Ko tei tāmou i te 'ākara matariki i te ture meitaki rava o te tū rangatira, ē kāre ia i te tangata tei 'akarongo 'ua ē ngaropōina i'ora, 'e tangata rā tē rave ra, ko ia te ka 'akameitaki'ia e te Atua i tāna 'anga'anga.
JAS.1.26	Mē tē manako nei tēta'i ē, 'e tangata 'ākono Atua aia, ē kāre e rauka i aia i te 'aka'aere i tōna arero, tē tāpikipiki nei rā aia i aia 'ua'orāi, ē 'e mea pu'apingakore tāna 'ākono'anga Atua. 
JAS.1.27	Ko te 'ākono'anga pikika'akore ē te tika i mua i te aroaro o te Atua tō tātou Metua ra, ko tēia ia: ko te tākinga meitaki i te au matiroeroe ē te au va'ine taka'ua i tō rātou au tūmatetenga, ē te 'akapāpū ē kia kore te kino o tēianei ao e piri ki a tātou.
JAS.2.1	E aku au taeake, nō te mea kua 'irinaki kōtou i tō tātou 'Atu ko Iēsū Mesia, te 'Atu o te kakā ra, auraka 'e piripiri'anga tangata i ō kōtou na. 
JAS.2.2	Mei te mea ē, tē 'aere mai nei tēta'i tangata ki roto i tō kōtou 'uipā'anga ma te tāpe'a 'auro ē ma te kāka'u mānea ra, ē tē tomo katoa mai nei tēta'i tangata puta'ua ma te kāka'u repo, 
JAS.2.3	ē tē 'akangāteitei nei kōtou i te tangata tei kāka'u'ia ki te kāka'u mānea ma te 'akakite atu ki aia ē, “E no'o koe ki konei ki te ngā'i meitaki.” Ē tē 'akakite nei rā kōtou ki te tangata puta'ua ē, “Ka tū koe ki kō atu” mē kāre ra, “E no'o koe ki konei ki taku pange vaevae.” 
JAS.2.4	Kāre āina kōtou e tūkē ki tēta'i ē e tūkē ki tēta'i, ē kua riro kōtou 'ei au 'akavā ma te tumu manako kino ra?
JAS.2.5	Ka 'akarongo mai ana, e aku au taeake 'akaperepere ē! Kāre āinei ē ko te aronga puta'ua i te manako'anga o tō te ao nei i 'iki'ia e te Atua kia 'apinga nui rātou nō tō rātou 'irinaki'anga ē kia riro rātou 'ei aronga tu'anga i te bāsileia tāna i papa'u mai ki te aronga tei 'inangaro atu i aia? 
JAS.2.6	Ko kōtou rā, kua tā'akamā atu kōtou i te tangata puta'ua. Kāre āinei ē ko te aronga 'apinga nui ra tei tākinga kino mai i a kōtou, ē ko rātou rāi tei kika mai i a kōtou ki te 'akavā'anga? 
JAS.2.7	Kāre āinei ko rātou rāi te 'akakino nei i te ingoa meitaki tei tapa'ia ki runga i a kōtou na?
JAS.2.9	Mē tē 'ākono ra rā kōtou i te tū o te tangata ra, tē rave ra kōtou i te 'ara ē kua 'aka'apa'ia e te Ture 'ei aronga 'a'ati ture. 
JAS.2.10	Ko te tangata 'oki tē 'ākono ra i te Ture katoa ra, kia 'apa rā i te mea 'okota'i 'ua, kua 'apa ia i te Ture katoa. 
JAS.2.11	Nō te mea, ko tei tuatua mai ē, “Auraka rava koe e 'akaturi,” ko ia rāi 'oki tei tuatua mai ē, “Auraka rava koe e tā 'ua.” Kia kore rāi koe e 'akaturi, tē tā 'ua rā koe, kua riro i a koe 'ei tangata 'a'ati ture. 
JAS.2.12	E tuatua ma te rave 'oki i te au mea katoa mei te mea ē, ka 'akavā'ia kōtou e te ture o te tū rangatira. 
JAS.2.13	'E 'akavā'anga aro'akore 'oki nō te tangata tei kore i 'akaāri i te aro'a. E vī rā te 'akavā'anga i te aro'a.
JAS.2.14	E aku au taeake, 'e a'a te pu'apinga kia tuatua mai tēta'i tangata ē 'e 'akarongo tōna, ē kāre āna 'e 'anga'anga? Ka 'akaora āina taua 'akarongo ra i aia? 
JAS.2.15	Mei te mea ē, 'e taeake mē kāre ra 'e tua'ine tēta'i tei ngere i te kāka'u ē kāre 'e kai nō taua rā ra, 
JAS.2.16	ē tēta'i o kōtou e karanga ki aia ē, “E 'aere ma te 'au; kia mā'ana'ana 'oki ē e kai kia marengo!” Inārā, kāre aia i 'ōronga atu ki aia i te au mea anoano'ia nō tōna kōpapa, 'e a'a i reira te pu'apinga? 
JAS.2.17	Pērā katoa te 'akarongo: kia vai anake 'ua aia ē kāre i āru'ia e te 'anga'anga, 'e mea mate ia.
JAS.2.18	Pēnei ka karanga mai tēta'i ē, “'E 'akarongo tō'ou, ē 'e 'anga'anga tāku.” Tēia tāku pa'u'anga ki aia, e 'akaāri mai ki āku i tō'ou 'akarongo takakē atu mei tā'au 'anga'anga. Ko au rā ka 'akapāpū ki a koe, 'e 'akarongo tōku nā roto mai i tāku au 'anga'anga. 
JAS.2.19	Tē 'irinaki nei koe ē, e 'okota'i 'ua Atua? Meitaki! Tē 'irinaki katoa nei te au dēmoni i te reira ē tē rūtetetete nei rātou. 
JAS.2.20	E tērā ra tangata nēneva ē! Tē 'inangaro ra āina koe kia 'akaāri'ia mai ki a koe ē, 'e mea pu'apingakore te 'akarongo kāre āna 'anga'anga? 
JAS.2.21	Kāre āina tō tātou metua ko Āberahāma i 'akatikatika'ia nō tāna 'anga'anga i te 'apai atu'anga aia i tāna tamaiti 'ei 'ātinga ki runga i te 'atarau? 
JAS.2.22	Tē kite nei koe ē, kua 'akatupu tōna 'irinaki'anga i te au 'anga'anga, ē kua riro mai te 'irinaki'anga 'ei mea meitaki rava nā roto i tāna 'anga'anga. 
JAS.2.23	Kua tupu i reira te tuatua i tātā'ia ra tei nā kō maira ē, “Kua 'irinaki a Āberahāma i te Atua, ē kua 'āriki'ia te reira 'ei tumu 'akatikatika'anga nāna,” ē i tapa'ia ai aia 'e 'oa nō te Atua. 
JAS.2.24	Kia mārama kōtou ē, kua 'akatikatika'ia te tangata e te Atua nō tāna 'anga'anga, ē kāre nō tōna 'irinaki'anga anake 'ua.
JAS.2.26	Mei te kōpapa 'oki 'e mea mate ia kia kore 'e vaerua, pērā katoa te 'irinaki'anga kāre 'e 'anga'anga ra, 'e mea mate ia.
JAS.3.1	E aku au taeake ē, auraka kia ma'ata i ō kōtou na te pū'āpi'i. Kua kite 'oki kōtou ē, ka ma'ata atu te 'akavā'anga i a mātou te au pū'āpi'i i te aronga kē atu. 
JAS.3.2	Tē 'apa anake nei tātou pou roa i te au mea 'e mānganui. Ē kia kore tēta'i tangata e 'apa i te tuatua ra, 'e tangata meitaki rava aia, ē ka rauka i aia i te 'aka'aere i tōna kōpapa katoa ra. 
JAS.3.3	Inā, tē tuku nei tātou i te 'āuri tāva'a ki roto i te va'a o te 'oro'enua kia kauraro mai i a tātou, ē ka rauka i a tātou i te 'aka'aere i a rātou. 
JAS.3.4	Ka 'ākara na i te au pa'ī, mama'ata 'ua rāi rātou ē kua pū'ia rāi e te matangi viviki ra, tē tīoi 'aere'ia nei rā rātou e te 'oe meangiti po'epo'e ki te au ngā'i tā te 'akatere i 'akakoro ra. 
JAS.3.5	Pērā katoa te arero, noa atu ē 'e mero meangiti 'ua, tē 'akati'eti'e nei aia i te au mea ma'ata.
JAS.3.5	E 'akamanako, e meangiti 'ua te a'i, 'e vao rākau ma'ata rā tei tutungi'ia e ia. 
JAS.3.6	Ko te arero 'oki mei te a'i ra te tū, 'e putunga nō te au mea tikakore. Tē no'o nei ia i rotopū i tō tātou au mero ē tē 'akatupu nei i te kino ki te kōpapa katoa ra. Kua rauka i aia tōna a'i nō kō mai i te pō ē te tutungi nei aia i tō tātou ora'anga katoa mei te 'ānau'anga e tae 'ua atu ki te mate'anga.
JAS.3.7	'E rauka kia 'akavī'ia te au tū manu tā'ae rava rāi ē te au manu rere, te au 'ōvī ē te au mea o te tai ra; ē kua 'ope 'oki i te 'akavī'ia e te tangata nei. 
JAS.3.8	Kāre 'ua rā 'e tangata i rauka ana i te 'akavī i te arero, ko tēta'i kino ia kāre e rauka i te tākore, kua kī ia i te kavangia mate roa.
JAS.3.10	Tē puroro nei te 'akameitaki ē te tao nō roto mai i taua va'a 'okota'i ra. E te au taeake, auraka rava kōtou kia 'akapērā. 
JAS.3.11	Ka riringi mai āina te punāvai i te vai māngaro ē te vai kavakava nō roto mai i te va'arua 'okota'i ra? 
JAS.3.12	'E aku au taeake ē, e rauka āina i te pū suke kia 'aka'ua mai i te 'ōlive, mē kāre ra, i te pū vine kia 'aka'ua mai i te au suke? Kāre katoa e rauka i te punāvai taitai i te 'ōronga mai i te vai māngaro.
JAS.3.13	Ko 'ai te tangata pakari ē te kite i roto i a kōtou na? Kia 'akaāri aia i te reira nā roto i te tū meitaki o tōna ora'anga, koia 'oki nā roto i te 'anga'anga i rave'ia ma te marū tei nā roto mai i te pakari. 
JAS.3.14	Mei te mea rā ē, tei roto i tō kōtou ngākau te vare'ae kavakava ē te karo, auraka e ngākau parau, ē auraka e 'u'una i te tuatua mou. 
JAS.3.15	Kāre 'oki te reira i te tū pakari nō runga mai, nō tēia ao nei rā ia, nā te tangata 'ua te reira, ē 'e 'anga'anga nā te dēmoni katoa. 
JAS.3.16	I te ngā'i 'oki o te vare'ae ē te karo, tei reira katoa te oripū ē te au tū 'anga'anga kikino katoa ra. 
JAS.3.17	Kāreka te mea ma'ata o te tū pakari nō runga maira kua 'irokore'ia ia, 'e mea 'au katoa ia ē te marū. Kua viviki aia i te 'āriki i te manako meitaki, kua kī i te aro'a, ē 'e ma'ata tāna au 'anga'anga meitaki. Kāre aia e 'ākara i te tū o te tangata, ē kāre 'oki e 'akatūtū 'ua i te meitaki. 
JAS.3.18	Ko te tuatua tika 'oki te ka rūrū'ia ma te 'au e te aronga 'akamoe'au.
JAS.4.1	Nō 'ea mai te au tamaki'anga ē te au tau'ētono'anga i roto i a kōtou na? Kāre āina nō te 'inangaro i te au mea navenave tei tamaki 'ua i roto i tō kōtou au mero? 
JAS.4.2	Tē 'inangaro 'ua ra kōtou, ē kāre rā i rauka; tē tā 'ua na kōtou ē tē umuumu ma'ata nei, ē kāre rāi i rauka; tē karo 'ua na ē tē tamaki na, ē kāre rāi i rauka ake tā kōtou i anoano, nō te mea, kāre kōtou i pati. 
JAS.4.3	Tē pati ra kōtou, ē kāre rā ā kōtou i rauka mai, nō te mea tē pati nei kōtou nō tē 'akakoro'anga kino, kia pou te ka rauka mai ki te au mea navenave tā kōtou i noinoi ra.
JAS.4.4	E te au 'akaturi ē! Kāre āina kōtou i kite ē, ko te piri'anga 'oa ki tēianei ao, 'e 'enemi ia nō te Atua? Ko tei 'inangaro ē, 'e 'oa aia nō tēianei ao, tē 'akariro nei aia i aia 'ua'orāi 'ei 'enemi nō te Atua. 
JAS.4.5	Tē manako na kōtou ē, 'e tārevakē te tuatua i tātā'ia ra ē, “Tē 'inangaro pakari nei te Atua ma te vare'ae rāi i te Vaerua tāna i 'akano'o i roto i a tātou?” 
JAS.4.6	'E ma'ata atu rā te aro'a 'ua tāna e 'ōronga mai nei. Tē nā kō maira 'oki te Tuatua Tapu ē, “E pāto'i mai te Atua i te aronga nengonengo, e 'ōronga mai rā i te aro'a 'ua ki te aronga 'aka'aka ra.”
JAS.4.7	Nō reira, e kauraro kōtou i te Atua, e pāto'i rā i te Tiāporo ē nāna e rere kē atu. 
JAS.4.8	E 'akavaitata atu ki te Atua, ē nāna e 'akavaitata mai ki a kōtou na. E 'ōrei na i tō kōtou rima, e te aronga rave 'ara na. E tāmā na i tō kōtou ngākau, e te aronga ngākau rua na. 
JAS.4.9	Kia tatarā'ara ma'ata kōtou, kia auē ē kia maringi tō kōtou roimata; kia riro 'oki tō kōtou kata 'ei auē, ē tō kōtou rekareka 'ei tūmatetenga. 
JAS.4.10	E tā'aka'aka na i a kōtou 'ua'orāi ki mua i te aroaro o te 'Atu, ē nāna kōtou e 'akateitei.
JAS.4.11	Auraka kōtou e uruto'e tēta'i i tēta'i. E aku au taeake, ko tei uruto'e 'oki i tōna taeake, mē kāre ra e 'aka'apa i aia, kua uruto'e ia i te Ture ē kua 'aka'apa i te Ture; ē mē 'aka'apa koe i te Ture, kāre koe i te tangata 'ākono Ture, ko tōna 'akavā rā. 
JAS.4.12	'Okota'i 'ua 'oki tuku ture ko te Atua ia, ē ko ia anake te 'akavā, 'e tika tāna kia 'akaora ē 'e tika 'oki kia tāmate rava. Ko 'ai rā koe ka 'aka'apa koe i tō'ou tangata tupu?
JAS.4.14	Kāre rāi kōtou i kite ē, 'e a'a tō āpōpō. 'E a'a tō kōtou ora'anga nei? 'E ko'u 'ua 'oki ia tē vai nei, e roa poto akera, ngaro atura ia. 
JAS.4.15	Kia nā kō rā kōtou e tikāi, “Mē ka tika i te 'Atu ra, ka ora tātou ē ka rave i a tātou i tēia, mē kāre i tērā.” 
JAS.4.16	Tē ngākau parau nei rā kōtou i tā kōtou na 'akati'eti'e'anga. Ko taua au tū ngākau parau rava rāi 'e mea kino ia.
JAS.4.17	Ē tēianei, ko te tangata tei kite i te meitaki tāna ka rave e tikāi, ē kāre aia i rave i te reira, kua 'ara ia.
JAS.5.1	E 'akarongo mai ana, e te aronga 'apinga nui, e auē ē e kākaoa nō te au tūmatetenga e roko'ia mai ei kōtou. 
JAS.5.2	Kua piro tō kōtou 'apinga nui, kua pou tō kōtou kāka'u i te ne'u, 
JAS.5.3	ē kua pē tā kōtou 'auro ē te 'ārio. Ka riro tā rātou mōnene'u 'ei 'aka'apa i a kōtou, ē ka pou tō kōtou kōpapa i a rātou mei te a'i ra. Kua 'akaputu 'ua kōtou i te 'apinga nui i tēia au rā 'openga ra. 
JAS.5.4	Inā 'oki, tē kāpiki nei te moni kāre i tūtaki'ia e kōtou ki te aronga 'anga'anga tei pākoti i tō kōtou au koro, ē te au aoaoa'anga o te aronga i kokoti i te mou ra kua puta rava ia ki roto i te taringa o te Atua, te 'Atu o te au nuku ra. 
JAS.5.5	Kua no'o nanave 'ua kōtou i te ao nei ma te kanga. Kua 'akapori kōtou i a kōtou 'ua'orāi nō te rā tainga. 
JAS.5.6	Kua 'aka'apa ē kua tāmate rava kōtou i te tangata 'apakore, tei kore i pāto'i atu i a kōtou na.
JAS.5.7	Ē tēianei, e aku au taeake, e 'akakoromaki kōtou e tae 'ua atu ki te tae'anga mai o te 'Atu ra. E 'ākara na i te tangata tanu kai, tē tatari mārie 'ua ra aia i te kai pu'apinga ma'ata o te 'enua nei ma te 'akakoromaki mārie kia topa mai te ua mōmua ē te ua 'openga ra. 
JAS.5.8	E 'akakoromaki katoa 'oki kōtou, e 'akamātūtū i tō kōtou ngākau, kua vaitata mai nei te tae'anga mai o te 'Atu ra.
JAS.5.9	Auraka e mārō atu tēta'i i tēta'i ko te 'akavā'ia ā'ea kōtou. Inā, tē tū 'ua maira te 'akavā i te ngūtupa ra. 
JAS.5.10	E aku au taeake, e ma'ara kōtou i te au peroveta tei tuatua i te ingoa o te 'Atu ra. E rave i a rātou 'ei 'ākara'anga i te 'akakoromaki mārie'anga i te au mate katoa. 
JAS.5.11	Inā 'oki, tē karanga nei tātou ē, 'e ao tō te aronga i 'akakoromaki mārie ana. Kua 'akarongo mai 'oki kōtou i te 'akakoromaki o Iōbu ra, ē kua kite katoa kōtou i tā te 'Atu i rave i te 'openga ra. Kua kī 'oki te Atua i te aro'a ē te tākinga meitaki ma'ata.
JAS.5.13	Kua tā'iro'ia āinei tēta'i o kōtou na? Ka pure aia. Kua rekareka āinei tēta'i? Ka 'īmene 'akameitaki aia. 
JAS.5.14	Kua roko'ia āinei tēta'i o kōtou e te maki? E tiki i te aronga pakari o te 'ēkālēsia, ē nā rātou e pure i aia ma te 'akatā'inu i aia ki te manongi i te ingoa o te 'Atu ra. 
JAS.5.15	Ka ora te tangata maki i taua pure i pure'ia ma te 'irinaki'anga; nā te 'Atu 'oki aia ka 'akatū ki runga. Ē mē kua rave ana aia i te au 'ara, e 'akakore'ia rāi te reira. 
JAS.5.16	Nō reira, e 'a'aki kōtou i tā kōtou 'au 'ara tēta'i ki tēta'i, ē e pure 'oki tēta'i i tēta'i, kia 'akaora'ia mai kōtou. 'E mana ma'ata 'oki tā te tangata tuatua tika ra pure, ē ka manuia 'oki. 
JAS.5.17	Ko Ēlia 'e tangata 'ua mei a tātou nei rāi te tū; kua pati 'akatenga atu aia i tāna pure kia kore e ua mai, ē kāre atura 'e ua i topa mai ki runga i te 'enua e toru mata'iti e ono 'oki marama. 
JAS.5.18	Ē kua pure 'aka'ou atura aia, ē kua 'ōronga mai te rangi i te ua, ē kua tupu atura te kai o te 'enua nei.
JAS.5.19	E aku au taeake ē, kia 'aere kē tēta'i o kōtou mei te tuatua mou ra, ē nā tēta'i aia i 'aka'oki mai, 
JAS.5.20	kia kite pāpū aia ē, ko tei 'aka'oki mai i te tangata 'ara mei te mataara tārevakē ra, tē 'akaora maira aia i te vaerua o taua tangata ra mei te mate mai, ē kua tāpoki'ia te au 'ara 'e mānganui.
1PE.1.1	Ko au, ko Pētero, 'e 'āpōsetolo nō Iēsū Mesia, tē tātā atu nei au ki a kōtou, te aronga 'iki'ia e no'o 'ei aronga kē, tei pue'urikiriki i Ponoto, i Gālātia, i Kapadōkia, i Āsia ē i Bītūnia. 
1PE.1.2	Kua 'iki'ia 'oki kōtou e te Atua Metua, mei tei tau ki tāna i 'akakoro nā roto i tā te Vaerua 'akatapu'anga, kia kauraro kōtou i a Iēsū Mesia ē kia tāmā'ia e tōna toto.
1PE.1.2	Kia ma'ata 'ua atu rāi te aro'a 'ua ē te 'au ki a kōtou na.
1PE.1.3	Kia 'akameitaki'ia te Atua, te Metua o tō tātou 'Atu ko Iēsū Mesia! Nō tōna aro'a ma'ata kua 'ōronga mai aia ki a tātou i te ora'anga 'ōu nā roto i te 'akatū'anga i a Iēsū mei te mate maira. Nō reira, kua kī tātou i te mānakonako'anga ora, 
1PE.1.4	ē tē tatari nei tātou kia rauka mai te tu'anga pēkore ē te mā ē te maemaekore tei vai'o'ia nō kōtou i te rangi ra. 
1PE.1.5	Ko kōtou 'oki tei pāruru'ia e te mana o te Atua nā roto i te 'irinaki'anga, nō te rāvenga ora i 'akaāri'ia tei 'akate'ate'amamao'ia nō te 'ōronga'anga mai ki a kōtou i te tuātau 'openga ra.
1PE.1.6	Nō reira, e rekareka kōtou, noa atu ē kua taitaiā poto 'ua kōtou i tēianei nō te au tīmata'anga tūkēkē ra. Kia tae mai te reira e tikāi, 
1PE.1.7	kia tīmata'ia tō kōtou 'akarongo. Ka tīmata'ia rāi te 'auro ki te a'i, noa atu ē ka ngaro te reira. Koia katoa tō kōtou 'akarongo, tei ma'ata atu te meitaki i te 'auro, e tīmata'ia kia kitea tōna tū tikāi. Ka rauka i reira i a kōtou te 'akapa'apa'a'anga, te kakā ē te ngāteitei i te mama'anga mai o Iēsū Mesia. 
1PE.1.8	Tei kore i kitea e kōtou, kua 'inangaro rā kōtou i aia; tei kore i 'ākara'ia e kōtou i tēianei, kua 'irinaki kōtou i aia. Kia kī rāi rā kōtou i te rekareka tei kore e rauka kia tuatua'ia, ē tei kī 'oki i te kakā. 
1PE.1.9	Ka rauka 'oki i a kōtou te 'akakoro'anga o tō kōtou 'akarongo, ko te ora 'oki ia o tō kōtou au vaerua.
1PE.1.10	Nō runga 'oki i tēia ora i kimikimi'ia ē i uiui mārie ei te au peroveta, ē kua toto'u rātou i te aro'a 'ua te ka tae atu ki a kōtou na. 
1PE.1.11	Ko te Vaerua o te Mesia tei no'o i roto i a rātou i 'akakite mamao ki a rātou i te au mate o te Mesia ē te kakā te ka tupu i muringa a'o. Ē kua kimi mārie rātou ē, ka 'akapē'ea e tupu ei tei 'akakite'ia mai ē 'e a'a te tuātau. 
1PE.1.12	Kua 'akamārama'ia ki a rātou ē, kāre te reira i 'akakite'ia ki a rātou nō rātou 'ua'orāi, nō kōtou rā. Ē kua 'akakite'ia mai te reira i tēianei ki a kōtou e te aronga tei tūtū 'aere i te 'ēvangelia nā roto mai i te Vaerua Tapu i tonokia mai mei te rangi maira. Ē tē 'inangaro katoa ra te au 'āngela i te 'ākara i te reira.
1PE.1.13	Nō reira, kia vai te'ate'amamao kōtou nō te 'anga'anga ē kia 'akamako meitaki i a kōtou. E tuku i tō kōtou mānakonako'anga kātoatoa ki te aro'a 'ua, te ka 'ōronga'ia mai ki a kōtou i te mama'anga mai o Iēsū Mesia ra. 
1PE.1.14	Auraka kia 'aka'aere'ia kōtou e tō kōtou au noinoi mei te tuātau rāi i kamakura ai kōtou, mei te tamariki kauraro rā. 
1PE.1.15	Kia tapu kōtou i tō kōtou tū ora'anga katoa, mei aia 'oki e tapu ra ko tei kāpiki i a kōtou. 
1PE.1.16	Kua tātā'ia 'oki ē, “Kia tapu kōtou, tē tapu nei 'oki au.”
1PE.1.17	Tē pure nei kōtou ē tē kāpiki nei i aia 'ei Metua, ko te ka 'aka'āite i te 'akavā'anga i te 'anga'anga a te tangata tātakita'i. Nō reira, e ora 'oki kōtou i te tuātau o tō kōtou no'o tuitārere'anga i te ao nei ma te tū mataku i te Atua. 
1PE.1.18	Kua nakiro 'oki kōtou ē, kāre kōtou i 'oko'ia mai ki te mea pē 'ua, mei te 'auro ē te 'ārio, mei roto mai i te tū ora'anga pu'apingakore tei tukuna'ia mai ki a kōtou e tō kōtou 'ai metua ra, 
1PE.1.19	ki te toto meitaki rava rā o te Mesia, mei te punua māmoe kāre ōna ngā'i kino. 
1PE.1.20	Kua 'iki'ia aia e te Atua, 'ōu 'ua 'oki te kāpua'anga o tēianei ao; ē nō kōtou 'oki i 'akakite'ia mai ei aia i tēia au tuātau 'openga nei. 
1PE.1.21	Nā roto 'oki i aia i 'irinaki ei kōtou i te Atua, ko tei 'akatū i aia mei te mate maira ē i 'ōronga atu ei i tōna kakā nōna. Nō reira, kua 'akamou'ia tō kōtou 'irinaki'anga ē tō kōtou mānakonako'anga i te Atua.
1PE.1.22	Ē tēnā na, kua kauraro kōtou i te tuatua mou ē kua tāmā'ia tō kōtou au vaerua kia rauka mai i a kōtou te aro'a taeake pikika'akore. Nō reira, e aro'a kōtou tēta'i ki tēta'i nō roto mai i te 'ō'onu'anga o tō kōtou ngākau. 
1PE.1.23	Kua 'ānau 'aka'ou'ia 'oki kōtou nā roto mai i te tuatua a te Atua te ka vai e mutukore 'ua atu, kāre mei te tamariki a te metua mate 'ua nei, mei te tamariki rā a te metua matekore ra. 
1PE.1.24	Mei tei tātā'ia ra ē,
1PE.1.24	“Mei te ngāngā'ere te tangata katoa nei,
1PE.1.24	ē tōna mānea rava ra mei te tiare ngāngā'ere rāi ia;
1PE.1.24	kua mae te ngāngā'ere, kua topa i'ora te tiare ki raro,
1PE.1.25	kāreka te tuatua a te 'Atu ra e tū ia ē rīmua.”
1PE.1.25	Ko tēia tuatua 'oki ko te 'ēvangelia ia i tūtū 'aere'ia ki a kōtou na.
1PE.2.1	Ē tēnā na, e 'akaātea i te au kino rava rāi, te tāpikipiki ē te tū tāpikipiki ē te 'akakino. 
1PE.2.2	Mei te tamariki 'ānau 'ōu, e kakī i te ū vaerua kā'irokore'ia, kia tupu kōtou ē kia ora i te inu'anga i te reira, 
1PE.2.3	mē kua kite tikāi kōtou ē e meitaki te 'Atu.
1PE.2.4	E 'akavaitata ki te 'Atu, te toka ora i kōpae'ia e te tangata, i 'iki'ia rā e te Atua 'ei meitaki ma'ata. 
1PE.2.5	E 'akavaitata ki aia, kia patu'ia kōtou 'ei au toka ora ki roto i tēta'i 'are vaerua, kia riro kōtou 'ei kau ta'unga tapu i te 'apai atu nā roto i a Iēsū Mesia i te au 'ātinga vaerua e mareka mai ei te Atua. 
1PE.2.6	Kua tātā'ia 'oki i roto i te Tuatua Tapu ē,
1PE.2.6	“Inā, tē 'akamou atu nei au i tēta'i toka i Siona,
1PE.2.6	'e toka ti'avā 'iki'ia 'oki ē te meitaki ma'ata,
1PE.2.6	ē ko tei 'irinaki ki te reira, kāre rava ia e 'akamā.”
1PE.2.7	“Ko ia te toka i kōpae'ia e te aronga patu 'are ra;
1PE.2.7	kua 'akariro'ia ra 'ei toka ti'avā.”
1PE.2.8	“kua 'akariro'ia aia 'ei toka tūrori'anga
1PE.2.8	ē 'ei toka e 'inga ai te tangata.”
1PE.2.8	Tē 'inga nei rātou, nō te mea, kāre rātou i āru i te karere. I 'ākono'ia 'oki rātou nō te reira.
1PE.2.10	Ko kōtou, kāre i te 'iti tangata i muatangāna, i tēianei rā ko te 'iti tangata ia o te Atua. Ko kōtou tei kore i aro'a'ia mai i muatangāna, kua aro'a'ia mai rā i tēianei.
1PE.2.11	E aku au 'akaperepere ē, tē ako atu nei au i a kōtou, mei te aronga kē ē te tuitārere i te ao nei, auraka e āru i tō te kōpapa nei au 'inangaro koia tē tamaki mai nei i te vaerua. 
1PE.2.12	Kia meitaki te tū o tō kōtou ora'anga i rotopū i te au 'ētene, noa atu ē tē 'akakino nei rātou i a kōtou mei te aronga rave 'anga'anga kino ra, ka 'akakakā rā rātou i te Atua i te rā o tōna tae'anga mai nō tā kōtou au 'anga'anga meitaki tā rātou e kite nei.
1PE.2.13	E 'akamōraro i a kōtou ki te au tangata mana 'aka'aere rava rāi nō te 'Atu; koia 'oki, ki te ariki, nō te mea, tei aia te mana ma'ata rava atu, 
1PE.2.14	mē kāre ra ki te au tūtara, nō te mea, kua tonokia mai rātou e ia 'ei 'akautunga i te aronga rave 'anga'anga kino ē 'ei 'akameitaki i te aronga rave 'anga'anga meitaki. 
1PE.2.15	Ko tō te Atua anoano 'oki kia 'akamūtēkī'ia te tuatua tikakore o te aronga nēneva e tā kōtou au 'anga'anga meitaki. 
1PE.2.16	'E aronga rangatira kōtou, inārā, 'e au tāvini rāi kōtou nō te Atua. Auraka e 'akariro i tō kōtou tū rangatira 'ei tāpoki i te 'anga'anga kino. 
1PE.2.17	E 'akangāteitei i te tangata rava rāi, e aro'a atu i te au taeake. Ka mataku i te Atua, ka 'akangāteitei i te ariki.
1PE.2.18	E te au tāvini ra, e kauraro mārie i tō kōtou au pū ma te mataku, 'eia'a i te au pū meitaki anake 'ua ē te marū, i te au pū roto riri katoa rā. 
1PE.2.19	Mē mate 'oki tēta'i tangata i te mamae nō te tumu tikakore ē tē 'akakoromaki nei rāi aia nō te Atua, ka 'akameitaki te Atua i aia. 
1PE.2.20	Mē kua rave kōtou i te mea tikakore ē tē 'akakoromaki nei kōtou mē 'akautunga'ia, 'e a'a te meitaki i roto i te reira? Kia 'akakoromaki rā kōtou mē tāmamae'ia kōtou nō te au mea tika tā kōtou i rave, ka 'akameitaki'ia kōtou e te Atua. 
1PE.2.21	I kāpiki'ia 'oki kōtou e te Atua nō te reira. Kua nakiro 'oki kōtou ē, kua mate te Mesia nō kōtou, ē kua vao'o i tēta'i 'ākara'anga nō kōtou kia āru kōtou i tōna taka'inga vaevae. 
1PE.2.22	Ko te Mesia 'oki “tei kore roa i rave i te 'ara, ē kāre 'ua 'e pikika'a i kitea i tōna va'a,” 
1PE.2.23	ko tei 'akakino'ia mai ē kāre i 'akakino atu; ko tei kore i tuatua tāmataku kia tāmamae'ia aia ra, kua 'irinaki 'ua rā ki te 'akavā tuatua tika ra. 
1PE.2.24	Ko te Mesia 'oki tei 'apai i tā tātou au 'ara i tōna 'ua'orāi kōpapa ki runga i te sātauro, kia riro tātou 'ei aronga tei ti'amā i te au 'ara, te ka ora nō te tuatua tika. Nā roto 'oki i tōna au kāravarava i ora ai kōtou. 
1PE.2.25	Mei te au māmoe i 'aere kē ra 'oki kōtou, kua 'oki mai rā i tēianei ki te tiaki ē te arataki o tō kōtou au vaerua.
1PE.3.2	Tē 'ākara nei 'oki rātou i te tū mā o tō kōtou ora'anga ē tō kōtou 'akangāteitei'anga i te Atua. 
1PE.3.3	'Eia'a tō kōtou mānea i te mānea 'ua i a va'o: te 'iri i te rauru, te 'iri'iri i a kōtou ki te 'auro ē te 'a'ao i te kāka'u mānea. 
1PE.3.4	Ko te mānea rā ō roto ra, tei roto ia i te ngākau tangata, koia 'oki te mānea ngarokore o te vaerua 'au ē te marū. Ko te mea ma'ata rava ia ki te Atua.
1PE.3.5	I 'akapērā 'oki te au va'ine tapu tei 'irinaki i te Atua i muatangāna ra i te 'akamānea i a rātou 'ua'orāi. Kua kauraro mārie rātou i tā rātou au tāne, 
1PE.3.6	mei a Sara i kauraro i a Āberahāma ē i tuatua atu ki aia ē, “E taku 'atu.” Ko kōtou rāi te au tamā'ine a Sara, mei te mea ē, tē rave nei kōtou i te mea tika ma te matakukore.
1PE.3.8	'Ei tā'openga atu, kia 'okota'i rāi ō kōtou manako kātoatoa, kia ngākau 'okota'i, kia aro'a i te au taeake, kia ngākau marū, ē kia manako 'aka'aka. 
1PE.3.9	Auraka e tūtaki i te kino ki te kino ē te 'akakino mai ki te 'akakino atu, 'e ngari ake rā kia 'akameitaki atu. Nō te reira 'oki i kāpiki'ia ai kōtou, 'ei reira e rauka mai i a kōtou te 'akameitaki'anga nō kō mai i te Atua. 
1PE.3.10	Nō te mea 'oki ē,
1PE.3.10	“Ko te 'inangaro tikāi i te ora
1PE.3.10	ē kia kite aia i te au rā meitaki,
1PE.3.10	e tāpū aia i tōna arero i te au tuatua kino,
1PE.3.10	ē i tōna ngutu i te au tuatua pikika'a.
1PE.3.11	E 'uri kē atu aia mei te au mea kino ma te rave i te meitaki,
1PE.3.11	e kimi katoa aia i te 'au ē e aruaru i te reira.
1PE.3.12	Tei te aronga tuatua tika 'oki te mata o te 'Atu,
1PE.3.12	ē tei tā rātou pati'anga tōna taringa;
1PE.3.12	tē kōpae nei rā aia i te aronga i rave i te kino.”
1PE.3.13	Nā 'ai kōtou e tākinga kino mai, mē aruaru 'ua kōtou i te meitaki? 
1PE.3.14	Mei te mea rā ē, i mate rāi kōtou nō te tuatua tika ra, 'e ao tō kōtou i reira. Auraka e mataku, mē kāre ra e taitaiā nō te tāmataku'anga a te tangata. 
1PE.3.15	E 'akangāteitei rā i te Mesia 'ei 'Atu i roto i tō kōtou ngākau.
1PE.3.15	E vai te'ate'amamao 'ua rāi i te 'akakite atu ki te tangata rava rāi tei ui mai ki a kōtou ē, 'e a'a te tumu o tō kōtou mānakonako'anga. 
1PE.3.16	E rave rā i te reira ma te marū ē te 'akangāteitei, ē ma te 'akavā ngākau meitaki. I reira, ko te aronga tei 'akakino i te tū meitaki o tō kōtou ora'anga i roto i te Mesia nei, ka tā'akamā'ia rātou nō tā rātou 'akakino'anga. 
1PE.3.17	Nō te mea 'oki ē, mē 'akapērā tō te Atua anoano, 'e mea meitaki atu kia mate nō te rave i te 'anga'anga meitaki i te rave i te 'anga'anga kino. 
1PE.3.18	I mate ana 'oki te Mesia i te mate'anga 'okota'i nō te au 'ara a te tangata kātoatoa, ko te tangata tuatua tika 'oki tei mate nō te aronga tuatua tikakore. I pērā aia i te arataki i a kōtou ki mua i te aroaro o te Atua. Kua tāmate rava'ia aia i te pae o te kōpapa, kua rauka rā i aia te ora i te pae o te vaerua. 
1PE.3.19	I roto i taua Vaerua ra i 'aere ei aia 'ei ako atu ki te au vaerua i roto i te ao o te maru mate. 
1PE.3.20	Ko rātou 'oki tei kaurarokore ki te Atua i muatangāna, ka tatari ei aia i a rātou ma te 'akakoromaki'anga roa i te tuātau i a Noa e tarai ra i te 'āraka. Tokoiti 'ua, koia 'oki ngā tangata tokovaru ra, tei ora i roto i te reira nā roto i te vai.
1PE.3.21	Ko taua vai ra, 'e 'akairo te reira nō te bāpetīto'anga. Ko te bāpetīto'anga e 'akaora nei i a kōtou i tēianei. Kāre 'oki ia i te tāmā'anga i te repo mei te kōpapa mai, i te kōreromotu rā o te 'akavā ngākau meitaki ki te Atua nō te tū'aka'ou'anga o Iēsū Mesia 
1PE.3.22	e no'o nei i te rima katau o te Atua. I tōna 'aere'anga ki te rangi, kua 'akamōraro te au 'āngela ē te au manārangi tūkēkē i a rātou 'ua'orāi ki raro ake i aia.
1PE.4.1	Kua mamae te Mesia i te pae kōpapa. Nō reira, kia vai te'ate'amamao kōtou nō te mamae ma te 'akamanako ē, ko tei mamae i te pae kōpapa ra, kua kore ia i te rave i te 'ara. 
1PE.4.2	Nō reira, kāre te toenga o te ora'anga i roto i te kōpapa nei nō te 'ākono 'aka'ou i te au 'inangaro tangata 'ua nei, nō te 'ākono rā i tō te Atua anoano. 
1PE.4.3	Kua roa rava tō kōtou rave'anga i tō te au 'ētene 'inangaro i te au tuātau tei topa ki muri. Kua aruaru 'oki kōtou i te au peu kanga, te noinoi, te konā kava, te peu kikino ma te inuinu mārikongakore, ē te 'akamori'anga 'ītoro taukore rava. 
1PE.4.4	Tē ūmere 'ua ra te au 'ētene i te mea ē, kāre kōtou i piri 'aka'ou ki a rātou i taua au peu kanga ma'ata rava ra, ē tē 'akakino nei rātou i a kōtou. 
1PE.4.5	Ka 'akakitekite rā rātou i te tuatua ki aia e tiaki 'ua nei 'ei 'akavā i tei ora ē i tei mate katoa. 
1PE.4.6	Nō reira 'oki i tūtū katoa'ia ai te 'ēvangelia ki te aronga i mate, kia 'akavā'ia rātou i te pae kōpapa mei te au tangata ra, kia ora rā rātou i te pae vaerua mei te Atua ra.
1PE.4.7	Kua vaitata te 'openga o te au mea rava rāi. E 'akamako meitaki i a kōtou ē e 'ākono meitaki kia rauka i a kōtou kia pure. 
1PE.4.8	I runga roa rā i te au mea kātoatoa, e aro'a atu kōtou tēta'i ki tēta'i i te aro'a mou tikāi, nō te mea, tē tāpoki nei te aro'a i te au 'ara 'e mānganui. 
1PE.4.9	E 'ō'ō katoa mai kōtou tēta'i ki tēta'i ma te kō'umu'umukore. 
1PE.4.10	Nā te Atua i 'ōronga mai i te 'apinga aro'a tūkēkē ki te tangata tātakita'i. Mei te au 'aka'aere mēmeitaki o te aro'a ma'ata o te Atua e 'akapu'apinga nei i te reira i te tāvini'anga tēta'i ki tēta'i. 
1PE.4.11	Mē tē ako nei tēta'i, kia ako atu aia i te au karere a te Atua; mē tē raverave nei tēta'i, kia 'akapērā aia ma te ririnui tā te Atua i tuku mai ki aia, kia 'akakakā'ia te Atua i te au mea rava rāi nā roto i a Iēsū Mesia. 'Ei aia te kakā ē te mana e tuātatau 'ua atu. Āmene.
1PE.4.12	E aku au taeake, auraka e pō'itirere i te au tākinga kino'anga rikarika i a kōtou, mei te mea atura ē, 'e mea tūkē 'ua ake rāi tē tupu ra ki a kōtou. 
1PE.4.13	E rekareka rā kōtou, mē tē rave katoa nei kōtou i te au mate o te Mesia ra, nō te mea, ka rekareka katoa kōtou ma te perepere kāvana ma'ata kia 'akaāri'ia mai tōna kakā. 
1PE.4.14	'E ao tō kōtou kia 'akakino'ia mai nō te ingoa o te Mesia, nō te mea, tē no'o nei te Vaerua kakā, ko te Vaerua 'oki ia o te Atua ki runga a'o i a kōtou. 
1PE.4.15	Kia kore roa tēta'i o kōtou e tāmamae'ia nō te mea ē, kua tā tangata aia, kua keiā, kua rave i te 'anga'anga kino, mē kāre rā, kua tāmanamanatā i a ēta'i kē ra. 
1PE.4.16	Kia tāmamae'ia rā tēta'i nō te mea e Keretitiāno aia, kāre rava aia e 'akamā i te reira. Kia 'akakakā rā aia i te Atua nō taua ingoa ra.
1PE.4.17	Kua tae 'oki ki te tuātau o te 'akavā'anga ē ka 'akamata te reira ki te ngutu'are o te Atua. Mē tē 'akamata nei te reira ki a tātou nei, 'e a'a i reira te 'openga o te aronga kāre i 'āriki i te 'ēvangelia a te Atua? 
1PE.4.18	Kua tātā'ia 'oki ē,
1PE.4.18	“Mē te tangata tuatua tika i 'akaora ngatā'ia,
1PE.4.18	'e a'a i reira te ka tupu ki te tangata 'ākonokore i te Atua
1PE.4.18	ē ki te tangata rave 'ara?”
1PE.4.19	Ko te aronga e mate nei mei tei tau i te anoano o te Atua, kia tuku atu rātou i tō rātou vaerua ki te Atua 'irinaki'ia tei 'anga i a rātou, kia tāmou rāi rātou i te rave i te 'anga'anga meitaki.
1PE.5.1	Tē ako atu nei au i te aronga pakari i rotopū i a kōtou na. Ko au 'ua'orāi 'oki 'e tangata pakari tei kite i te au mate o te Mesia ra, ē te ka piri katoa ki te kakā te ka 'akaāri'ia mai. 
1PE.5.2	E 'ākono meitaki kōtou i te 'ānana a te Atua. E rave i te reira ma te 'inangaro tikāi i tō te Atua anoano, kāre nō te mea 'e 'akaue'anga te reira. Kia rave'ia rā ma te ngākau tae, kāre ē kia rauka mai te au 'apinga ma'ata. 
1PE.5.3	Auraka kōtou e riro mei te tūtara te tū i runga a'o i te aronga i tukuna'ia i raro ake i a kōtou na, kia riro rā kōtou 'ei 'ākara'anga nō te 'ānana. 
1PE.5.4	Ē kia tae mai te tiaki māmoe ma'ata ra, ka rauka ia i a kōtou te korōna kakā ē te maemaekore.
1PE.5.6	Ē tēnā na, e tā'aka'aka i a kōtou 'ua'orāi i raro ake i te rima ririnui o te Atua kia 'akateitei aia i a kōtou i te tuātau tau tikāi. 
1PE.5.7	E 'uri i tō kōtou manamanatā kātoatoa ki runga i aia, tē 'ākono mai nei 'oki aia i a kōtou.
1PE.5.8	E 'akamako meitaki kōtou i a kōtou ē e matakite. Tē 'ā'āere nei 'oki tō kōtou 'enemi, ko te Tiāporo, mei te liona ngunguru ra i te kimi'anga i te tangata e pou i aia. 
1PE.5.9	Kia māro'iro'i kōtou i tō kōtou 'akarongo ē e pāto'i atu i aia. Kua kite 'oki kōtou ē, tē roko'ia katoa nei te au taeake i te ao nei e taua mate ra. 
1PE.5.10	Nā te Atua o te aro'a katoa ra i kāpiki mai i a kōtou ki tōna kakā mutukore i roto i a Iēsū Mesia, ē kia roa iti ake tō kōtou au mate, nāna rāi e 'aka'ōu i a kōtou. Nāna katoa e 'akamātūtū mai, e 'akamāro'iro'i ē e 'akatinamou i a kōtou. 
1PE.5.11	Tei te Atua te ririnui e tuātau 'ua atu. Āmene.
1PE.5.14	E aro'a katoa atu kōtou tēta'i ki tēta'i ki te 'ongi o te aro'a.
1PE.5.14	'Ei 'au tō kōtou rava rāi i roto i te Mesia ra.
2PE.1.1	Ko au, ko Simona Pētero, 'e tāvini ē 'e 'āpōsetolo nā Iēsū Mesia, tē tātā atu nei au ki a kōtou, te aronga i rauka katoa taua 'akarongo meitaki ma'ata mei a mātou nei rāi, nā roto i te tuatua tika a tō tātou Atua ē te 'Akaora ko Iēsū Mesia ra.
2PE.1.2	Kia ma'ata 'ua atu rāi te aro'a 'ua ē te 'au ki a kōtou nā roto i tō kōtou kite i te Atua ē i a Iēsū tō tātou 'Atu.
2PE.1.3	Nā tō Iēsū mana Atua i 'ōronga 'ua mai ki a tātou i te au mea kātoatoa tei tau ki te ora'anga ē ki te 'ākono Atua. Kua kāpiki mai 'oki aia i a tātou nā roto i te kite mou kia tū tātou i tōna 'ua'orāi kakā ē te tūranga meitaki. 
2PE.1.4	Nā roto i te reira i 'ōronga'ia mai ei ki a tātou te au papa'u'anga meitaki ē te pu'apinga ma'ata rava: koia 'oki, kia rauka i a kōtou i te rere kē atu i te mate e vai nei i tēianei ao i roto i te au 'inangaro tikakore, ē kia tū rāi kōtou i te tū Atua. 
2PE.1.5	Ē nō reira, e tautā pakari kia kāpiti kōtou i te tū meitaki ki tō kōtou 'akarongo, ē i te kite mou ki te tū meitaki, 
2PE.1.6	ē i te no'o mārie ki te kite mou, ē i te 'akakoromaki ki te no'o mārie, ē i te 'ākono Atua ki te 'akakoromaki, 
2PE.1.7	ē i te aro'a taeake ki te 'ākono Atua, ē i te aro'a i te tangata kātoatoa ki te aro'a taeake 'oki. 
2PE.1.8	Mē tei a kōtou 'oki te reira au mea, ē tē tupu rāi kia ma'ata atu, ka 'akapāpū te reira ē kāre tō kōtou kite i tō tātou 'Atu i a Iēsū Mesia 'e mea pu'apingakore ē te 'u'uakore. 
2PE.1.9	Ko te tangata rā kāre i aia tēia au mea, kua tōpiri aia i ōna mata, 'e matapō ia, ē kua ngaropōina i aia ē, kua tāmā'ia tāna au 'ara muatangāna ra.
2PE.1.10	E aku au taeake ē, kua kāpiki'ia ē kua 'iki'ia kōtou. E tautā ma'ata atu kia tau meitaki kōtou ki te reira. Kia pērā 'oki kōtou, kāre 'ua ia e 'inga. 
2PE.1.11	Ē ka 'ōronga'ia mai 'oki ki a kōtou tēta'i 'āriki'anga kakā ki roto i te bāsileia mutukore o tō tātou 'Atu ē te 'Akaora ko Iēsū Mesia.
2PE.1.12	Nō reira, kāre 'ua au e tīvata i te 'akama'ara atu ki a kōtou i tēia au mea nei, noa atu ē, kua mārama rāi kōtou, ē kua 'akatinamou'ia rāi kōtou i tēia tuatua mou nei. 
2PE.1.13	Tē manako nei 'oki au ē, 'e mea tika kia 'aka'ōu 'aere 'ua rāi i tēia 'akama'ara'anga i tōku no'o'anga i tēianei pū'ākapa. 
2PE.1.14	Kua mārama 'oki au ē, kua vaitata au i te 'akaruke i tēianei pū'ākapa. Nā tō tātou 'Atu, ko Iēsū Mesia, i 'akaāri mai ki āku i te reira. 
2PE.1.15	Ka tautā 'oki au kia vai mārie rāi tēianei au mea i roto i tō kōtou manako kia riro kē atu au.
2PE.1.16	I tō mātou 'akakite'anga atu ki a kōtou i te 'aerenga kakā ma te mana o tō tātou 'Atu ra ko Iēsū Mesia, kāre mātou i 'akapu'apinga i te au tuatua tā'eke 'ua i 'akatupu'ia e te pakari tangata ra. Kua kite mata tikāi 'oki mātou i tōna tū pāpānunui. 
2PE.1.17	Nā te Atua Metua 'oki i 'ōronga ki aia i te 'akangāteitei ē te kakā, ka tae mai ei taua reo nō roto mai i te kakā ma'ata rava i te nā kō'anga mai ē, “Ko taku Tamaiti 'akaperepere tēia, kua mareka rava au i aia.” 
2PE.1.18	Ē ko mātou 'ua'orāi 'oki ma ia katoa i runga i te maunga tapu, kua 'akarongo mātou i taua reo nō te rangi mai.
2PE.1.19	Nō reira kua 'akapāpū ma'ata atu'ia i te tuatua a te au peroveta ki a mātou, ē 'e mea meitaki nō kōtou i te 'ākono tikāi i te reira, kia riro ia mei te lāmepa e kakā 'ua i te ngā'i pōiri ē kia ao akera, ē kia kake 'oki te 'ētū pōpongi i roto i tō kōtou ngākau. 
2PE.1.20	Kia ma'ara kōtou nā mua ē, kāre te 'āite'anga o tēta'i 'ua atu toto'u'anga i roto i te tuatua i tātā'ia ra i nā roto mai i te kimi'anga manako o te tangata tātakita'i. 
2PE.1.21	Nō te mea, kāre rava tēta'i toto'u i tae mai nō te 'inangaro tangata 'ua. Kua tuatua rā te tangata i te karere nō kō mai i te Atua i raro ake i te arataki'anga a te Vaerua Tapu.
2PE.2.1	'E au peroveta pikika'a tō roto i tō tātou 'iti tangata i muatangāna, ē ka tae katoa mai te au pū'āpi'i pikika'a i rotopū i a kōtou na. Ka 'āpi'i rātou i te karere tārevakē te ka riro mai 'ei mate tikāi. Ka kōpae rāi rātou i te 'Atu tei 'akaora i a rātou ra, ē ka 'apai mai i te mate viviki ki runga i a rātou 'ua'orāi. 
2PE.2.2	'E mānganui te tangata te ka āru i tā rātou au peu kanga. Ē nō rātou 'oki e 'akakino'ia ai te arāta'a o te tuatua mou ra. 
2PE.2.3	Nō tō rātou noinoi 'apinga i 'atu ei rātou i te au tua nō kōtou kia 'apinga'ia rātou. Ko tō rātou utunga tei 'akapapa'ia i ta'ito ra ka tae mai ia, ē tō rātou mate kāre ia i mamao.
2PE.2.4	Kāre 'oki te Atua i 'akaperepere i te au 'āngela tei rave i te 'ara, kua titiri rā i a rātou ki roto i te pō, kia vai'o tāpeka'ia rātou ki te piri'anganaoa i roto i te pōiri e tae 'ua atu ki te 'akavā'anga. 
2PE.2.5	Ē kāre katoa te Atua i 'akaperepere i tō te ao ta'ito ra, ka 'apai mai ei aia i te nina'anga o te vai puke ki tēianei ao 'ākonokore i te Atua. Kua 'akaora rā aia i a Noa, 'e karere 'oki ia nō te tuatua tika, ma ēta'i e toko'itu ra. 
2PE.2.6	Kua 'akautunga katoa aia i ngā 'ōire ko Sodoma ē Gōmora, ē i 'akariro i a rāua 'ei re'u a'i. I pērā 'oki aia i te 'ōronga'anga mai i te 'ākara'anga nō te ka tupu ki te aronga 'ākonokore i te Atua i muri ake. 
2PE.2.7	Kua 'akaora rā aia i a Lota, te tangata tuatua tika ra, ko tei tangi tōna ngākau nō te ora'anga kanga taukore o te aronga kino ra. 
2PE.2.8	Kua no'o 'oki taua tangata tuatua tika ra i rotopū i a rātou, ē kua mamae tōna ngākau tuatua tika ra i te 'ākara'anga ē te 'akarongo'anga atu i tā rātou 'anga'anga tikakore i tērā rā ē i tērā rā. 
2PE.2.9	Kua kite māri te 'Atu i te 'akaora i te aronga 'ākono Atua mei roto mai i te manamanatā ra, ē i te tāpū i te utunga nō te aronga tuatua tikakore e tae 'ua atu ki te rā 'akavā'anga, 
2PE.2.10	ē nā mua rā i a rātou tei 'ākono 'ua i tā te kōpapa ē te 'inangaro vi'ivi'i ra, ē tei 'akava'ava'a i te mana tūtara ra.
2PE.2.10	Ko taua au pū'āpi'i pikika'a ra, nō tō rātou matakukore i te Atua ē te mārō i tō rātou 'ua'orāi 'inangaro, kāre i mataku i te 'akakino atu i te au vaerua kakā i runga ra. 
2PE.2.11	Ko te au 'āngela rā tei ma'ata atu tō rātou mana ē te ririnui, kāre rava ia i tāpepe 'akakino atu i taua au vaerua kakā ra ki mua i te aroaro o te 'Atu ra. 
2PE.2.12	Kāreka tēia aronga nei, mei te au manu manakokore rāi rātou tei 'ānau 'ua'ia kia 'aru'ia ē kia tā'ia. Tē 'akakino nei 'oki rātou i te au mea kāre rātou i mārama. Ka mate rātou mei te au manu tā'ae rāi. 
2PE.2.13	'E aronga rave i te 'anga'anga tikakore rātou, ē ka rauka i a rātou te tūtaki nō te 'anga'anga tikakore. 'E mea rekareka nā rātou te 'anga'anga kanga i te ao ra. Kia tae mai rātou ki tā kōtou kaingākai ra, ka riro i a rātou mei te tōpata repo, ē 'ei mea 'akamā, nō tō rātou mareka'anga i tā rātou 'āpi'i'anga tāpikipiki. 
2PE.2.14	Tē 'ākara noinoi 'akaturi 'ua nei tō rātou mata; kāre rātou e ro'iro'i i te rave i te 'ara ē i te tā'ei i te aronga 'akarongo tinamoukore; 'e ngākau tō rātou i 'akamātau'ia nō te noinoi 'apinga, 'e tamariki tauma'a'ia 'oki rātou. 
2PE.2.15	Kua 'akaruke rātou i te mataara mou, ē kua 'aere kē atura i te āru'anga i te arāta'a o Bālaama a Beora, ko tei 'inangaro 'oki i te rave i te 'anga'anga tikakore nō te tūtaki. 
2PE.2.16	I kauvae'ia 'oki aia, i aia i rave ei i tāna 'ara. Nā te 'āsini mūrare 'oki i tuatua tangata mai, ē i 'akamutu i te 'anga'anga nēneva a taua peroveta ra.
2PE.2.17	Mei te ruāvai vaikore ē te tumurangi 'uakore e peke 'aere 'ua i te matangi ma'ata taua au tangata ra. Ē i te pōiri tangotango tā rātou tu'anga e tuātau 'ua atu. 
2PE.2.18	Tē tuatua nei 'oki rātou i te tuatua 'akateitei ē te mārikongakore. Ē nā roto i te peu kanga ē te noinoi o te kōpapa ra tē 'akatā'ei nei rātou i te au tangata tei 'akaruke 'ua mai i te aronga e no'o i roto i te tārevakē. 
2PE.2.19	Tē papa'u nei 'oki rātou i te tū rangatira, ko rātou 'ua'orāi rā 'e au tuika'a ia nā te kino. Ko tā te tangata 'oki i vī 'ei ra, kua tuika'a aia nā te reira. 
2PE.2.20	Kia 'akaruke 'oki te au tangata i te vi'ivi'i o tēianei ao nā roto i te kite i tō tātou Atua ē te 'Akaora ko Iēsū Mesia, ē ka tā'ī'ī 'aka'ou rātou ki te reira ē ka vī rāi, 'e kino ma'ata 'ua atu tō rātou tūranga 'openga i tei muatangāna ra. 
2PE.2.21	'E meitaki ake i a rātou te kitekore tākiri i te arāta'a tuatua tika ra, i te 'āpi'i mai i te reira ē te 'akaruke i te 'akaue'anga tapu i tukuna'ia mai ki a rātou ra. 
2PE.2.22	Ko tei tupu ki a rātou kua 'akaāri mai ia i te tika o tēia 'aka'āite'anga poto ē, “Kua 'oki te kurī ki tōna 'ua'orāi ruaki,” ē pērā katoa nō tēia, “Te tīnana puaka i tāmā'ia ra e takaviri 'aka'ou ki roto i te vari.”
2PE.3.1	E aku au 'akaperepere ē, ko te rua tēia o te leta tāku e tātā atu nei ki a kōtou. Tē 'akamā'ara'ara 'aka'ou atu nei au i roto i ēia ngā leta e rua ē, kia rauka i a kōtou te mānakonako'anga ti'amā. 
2PE.3.2	Kia ma'ara 'oki i a kōtou te tuatua i tuatua'ia mai e te au peroveta tapu i muatangāna, ē te 'akaue'anga a te 'Atu ē te 'Akaora tā tō kōtou au 'āpōsetolo i 'akakite mai. 
2PE.3.3	E ma'ara i a kōtou nā mua ē, i te au rā 'openga e tae mai ei tēta'i aronga tē āru 'ua ra i tō rātou 'ua'orāi noinoi. Ka 'āviriviri mai 'oki rātou i a kōtou 
2PE.3.4	ē e tuatua mai ē, “Kua karanga aia ē, ka 'oki 'aka'ou mai aia. Tei 'ea 'ua nei aia? Tē moe maira 'oki te 'ai metua, tē vai 'ua nei rāi 'oki te au mea rava rāi mei te ma'ani'anga mai rāi o tēianei ao.” 
2PE.3.5	Kāre 'oki rātou e 'inangaro i te ma'ara ē, kua vai takere ana te rangi ē kua ma'ani'ia te 'enua mei roto mai i te vai, ē i āranga ki runga i taua vai ra nā roto i te tuatua a te Atua. 
2PE.3.6	Nā roto rāi i te vai i mate ei te ao nei i te vai puke ra. 
2PE.3.7	Tē vai tinamou nei rā te rangi ē te 'enua i tēianei, tē tāpū'ia nei 'oki e taua tuatua ra nō te a'i ra e tae 'ua atu ki te rā 'akavā'anga, ē ka mate katoa te aronga 'ākonokore i te Atua i reira.
2PE.3.9	Kāre te Atua i tāvarevare i te rave i tāna i karanga maira, mei tā tēta'i pae e manako ra ē, tē tāvarevare nei aia. Tē 'akakoromaki ma'ata nei rā aia i a kōtou. Kāre rava 'oki aia i anoano kia mate atu tēta'i, tē anoano nei rā aia kia rauka i te kātoatoa te tatarā'ara.
2PE.3.11	Ē tēianei mei te mea ē ka pou anake taua au mea katoa nei, 'e a'a i reira tō kōtou tū e tikāi? Kia ora kōtou i te ora'anga tapu ē te 'ākono Atua e tikāi, 
2PE.3.12	i tō kōtou tiaki'anga i taua rā o te Atua ra ma te 'inangaro ma'ata kia tae viviki mai. Ā taua rā ra ka pou te rangi i te kā i te a'i ē ka kā ē ka ta'e te au mea kātoatoa. 
2PE.3.13	Tē tiaki nei 'oki tātou i te rangi 'ōu ē te 'enua 'ōu mei tei tau ki tāna i papa'u mai, ko te kāinga 'oki ia o te tuatua tika.
2PE.3.14	Nō reira, e aku au 'akaperepere ē, i tō kōtou tiaki'anga i taua au mea ra, e tautā kōtou kia meitaki rava kōtou ē te kinokore, ē kia no'o ma te 'au mē kitea'ia mai kōtou e te 'Atu. 
2PE.3.15	Ē e 'akamanako ē, ko te 'akakoromaki ma'ata o tō tātou 'Atu ra ko tō kōtou rāvenga ora ia, mei tā tō tātou taeake 'akaperepere ko Paulo i tātā mai ki a kōtou na, i te pakari i 'ōronga'ia mai ki aia ra. 
2PE.3.16	Ē kua pērā katoa aia i roto i tāna au leta kātoatoa mē tuatua mai aia nō runga i tēia au mea. Ko tēta'i au ngā'i i roto i te reira 'e mārama ngatā rāi. Ē te aronga 'āpi'ikore'ia ē te tinamoukore i ruri kē i te reira, mei tā rātou i rave katoa i te au Tuatua rava rāi i tātā'ia ra. Ka riro taua 'anga'anga ra 'ei mate nō rātou 'ua'orāi.
2PE.3.17	E aku au 'akaperepere ē, kua 'akakite'ia mai tēianei au mea ki a kōtou. Nō reira, e matakite kia kore kōtou e arataki kē'ia e te pikika'a a te tangata kino ra, ē e 'inga i'ora mei tō kōtou pange ketaketa. 
2PE.3.18	Kia tupu rā kōtou i te aro'a 'ua ē i te kite o tō tātou 'Atu ē te 'Akaora ko Iēsū Mesia. 'Ei aia te kakā i tēianei e tuātatau 'ua atu. Āmene.
1JN.1.2	Ē ko taua ora ra 'oki i 'akaāri'ia mai, kua 'ākara mātou i te reira ē tē 'akakite 'ua atu nei mātou. Ē tē tuatua katoa atu nei mātou ki a kōtou i taua ora mutukore ra tei vai ana 'oki ki te Metua ē tei 'akaāri'ia mai ki a mātou. 
1JN.1.3	Ko tā mātou i 'ākara ana ē tā mātou i 'akarongo ana, tā mātou rāi ia e 'akakite atu nei ki a kōtou kia piri katoa mai kōtou ki a mātou. Kua piri 'oki mātou ki te Metua ē ki tāna Tamaiti ko Iēsū Mesia. 
1JN.1.4	Tē tātā atu nei mātou i tēia au mea ki a kōtou kia kī 'ua rāi mātou i te rekareka.
1JN.1.5	Tēia 'oki te karere tā mātou i 'akarongo ana nō kō mai i aia, ē tā mātou e 'akakite atu nei ki a kōtou: 'E mārama te Atua, ē kāre 'ua 'e pōiri i roto i aia. 
1JN.1.6	Kia karanga 'oki tātou ē, tē piri nei tātou ki aia, ē tē 'ā'āere 'ua nei tātou i roto i te pōiri, kua pikika'a tātou ē kāre e āru i te tuatua mou. 
1JN.1.7	Kia 'ā'āere rā tātou i roto i te mārama, mei aia rāi i roto i te mārama, tē piri nei tātou tēta'i ki tēta'i, ē nā te toto o tāna Tamaiti ko Iēsū Mesia e tāmā 'ua mai nei i a tātou i te au 'ara rava rāi.
1JN.1.8	Kia karanga tātou ē, kāre ā tātou 'ara, tē arataki kē nei tātou i a tātou 'ua'orāi, ē kāre te tuatua mou i roto i a tātou. 
1JN.1.9	Kia 'a'aki rā tātou i tā tātou au 'ara, ka 'akakore mai aia i tā tātou au 'ara ē ka tāmā mai i a tātou i te au 'anga'anga tikakore rava rāi, nō te mea, e tuatua tika tāna ē te tau kia 'irinaki'ia. 
1JN.1.10	Kia karanga tātou ē, kāre tātou i 'ara ana, kua 'akariro tātou i aia 'ei pikika'a, ē kāre tāna tuatua i roto i a tātou.
1JN.2.1	E aku au tamariki ra, tē tātā atu nei au i tēia au tuatua ki a kōtou kia kore kōtou e 'ara. Mei te mea rā ē, tē 'ara ra tēta'i tangata, e tauturu ia tō tātou ki mua i te Metua ra, ko Iēsū Mesia tuatua tika. 
1JN.2.2	Ē ko ia te rāvenga kia 'akakore'ia tā tātou nei au 'ara, ē kāre i tā tātou anake 'ua ia, i tā tō te ao katoa rā.
1JN.2.3	Ē ka mārama i a tātou ē, tē kite tikāi nei tātou i aia, koia 'oki, mē 'ākono tātou i tāna au 'akaue'anga. 
1JN.2.4	Ko tei karanga ē, “Tē kite tikāi nei au i aia,” ē kāre rā aia e 'ākono i tāna au 'akaue'anga, 'e tangata pikika'a ia, ē kāre te tuatua mou i roto i aia. 
1JN.2.5	Ko tei 'ākono rā i tāna tuatua, 'e mea pāpū ē, e meitaki rava te aro'a o te Atua i roto i aia. Nā roto i te reira ka mārama i a tātou ē tei roto tātou i te Mesia. 
1JN.2.6	Ko tei karanga e te no'o nei aia i roto i te Mesia, kia 'ā'āere katoa aia mei te Mesia e 'ā'āere nei e tikāi.
1JN.2.8	'E 'akaue'anga 'ōu rā tāku e tātā atu nei ki a kōtou. Ē ko te tika o te reira kua mārama ia i roto i te Mesia ē i roto i a kōtou na, koia 'oki, tē peke atu nei te pōiri ē tē kite'ia maira te mārama mou.
1JN.2.9	Ko te tangata e karanga ē tei roto aia i te mārama, kua mākitakita rā i tōna taeake, tei roto aia i te pōiri i tēianei rāi. 
1JN.2.10	Ko tei aro'a i tōna taeake, tē no'o nei ia i roto i te mārama, ē kāre 'e tumu i roto i aia e 'inga ai tōna taeake. 
1JN.2.11	Ko tei mākitakita rā i tōna taeake, tei roto ia i te pōiri ē tē 'ā'āere 'ua nei ia i roto i te pōiri ma te kitekore i tōna 'aerenga, nō te mea, tē 'akapōiri ra te pōiri i ōna mata.
1JN.2.12	Tē tātā atu nei au ki a kōtou, e te au tamariki, nō te mea, kua 'akakore'ia tā kōtou au 'ara nō tōna ingoa 'oki. 
1JN.2.13	Tē tātā atu nei au ki a kōtou, e te au metua, nō te mea, tē kite nei kōtou i aia ko tei vai ana mei muatangāna mai rāi. Tē tātā atu nei au ki a kōtou, e te au māpū, nō te mea, kua ūpokotū kōtou ki runga i te Mea Kino ra.
1JN.2.14	Tē tātā atu nei au ki a kōtou, e te au tamariki, nō te mea, tē kite nei kōtou i te Metua. Tē tātā atu nei au ki a kōtou, e te au metua, nō te mea, tē kite nei kōtou i aia ko tei vai ana mei muatangāna mai rāi. Tē tātā atu nei au ki a kōtou, e te au māpū, nō te mea, tē māro'iro'i nei kōtou ē tē no'o nei te tuatua a te Atua i roto i a kōtou; ē tē ūpokotū 'ua nei kōtou ki runga i te Mea Kino ra.
1JN.2.15	Auraka e 'akaperepere i te ao nei, ē auraka katoa e 'akaperepere i tō te ao nei. Ko tei 'akaperepere i tō te ao nei, kāre te aro'a o te Metua i roto i aia. 
1JN.2.16	Ko te au mea katoa 'oki o te ao nei, 'e noinoi ia o te kōpapa, ē 'e noinoi o te mata, ē 'e ngākau parau nō te au 'apinga, kāre ia e nō kō mai i te Metua ra, nō tēianei ao anake rā. 
1JN.2.17	Ko te ao nei ma tōna au noinoi katoa ka ngaro ia; ko tei 'ākono rā i te anoano o te Atua ka ora ia e tuātau 'ua atu.
1JN.2.18	E aku au tamariki ra, ko te tuātau 'openga tēia. Ē mei tā kōtou i 'akarongo ra ē, ka tae mai te Pāto'i Mesia. Kua tae tikāi mai i tēianei te au pāto'i Mesia 'e mānganui. Nō reira, tē kite nei tātou ē, ko te tuātau 'openga tēia. 
1JN.2.19	Kua 'aere atura rātou nō roto atu i a tātou. Kāre rā rātou i tō tātou tikāi. Nāringa 'oki nō tātou tikāi rātou, kua no'o rāi rātou ki ō tātou nei. Kua 'akaāri meitaki rā rātou ē, kāre rātou kātoatoa i tō tātou.
1JN.2.20	Kua rauka 'oki i a kōtou te 'akatā'inu'anga nō kō mai i te Vaerua Tapu ra, ē tē kite nei kōtou kātoatoa i te tuatua mou. 
1JN.2.21	Kāre au i tātā ana ki a kōtou nō te mea, kāre kōtou e kite i te tuatua mou. Nō te mea rā ē, kua kite kōtou i te reira, ē kāre tākiri 'e tuatua pikika'a nā roto mai i te tuatua mou.
1JN.2.22	Ko 'ai te tangata pikika'a, māri rā ko tei karanga ē, kāre a Iēsū i te Mesia? Ko tei kōpae i te Metua ē te Tamaiti, ko te Pāto'i Mesia ia. 
1JN.2.23	Ko tei kōpae i te Tamaiti ra, kua ngere katoa ia i te Metua; kāreka ko tei 'a'aki i te Tamaiti ra, tei aia katoa te Metua.
1JN.2.24	Tā kōtou i 'akarongo mei muatangāna maira, kia no'o tāmou ia i roto i a kōtou. Mē ka no'o tāmou i roto i a kōtou tā kōtou i 'akarongo mei muatangāna mai, ka no'o tāmou rāi kōtou i roto i te Tamaiti ē i roto 'oki i te Metua. 
1JN.2.25	Ē tēia 'oki te mea tāna i papa'u mai ki a tātou, ko te ora mutukore ia.
1JN.2.26	Kua tātā au i tēia au tuatua ki a kōtou nō runga 'oki i a rātou tē arataki kē nei i a kōtou. 
1JN.2.27	Ko kōtou rā, kua 'āriki mai kōtou i te 'akatā'inu'anga nō kō mai i te Mesia ra ē tē no'o tāmou nei rāi ia i roto i a kōtou. Nō reira, kāre e umuumu'ia kia 'āpi'i tēta'i tangata i a kōtou. Tē 'āpi'i nei tāna 'akatā'inu'anga i a kōtou nō runga i te au mea rava rāi. 'E tuatua mou 'oki tāna 'āpi'i'anga, ē kāre i te pikika'a. Ē mei tāna i 'āpi'i atu i a kōtou na, e no'o tāmou rāi kōtou i roto i aia.
1JN.2.28	E aku au tamariki ē, e no'o tāmou rāi kōtou i roto i te Mesia, kia matakukore tātou mē 'akaāri'ia mai aia ē kia kore tātou e 'akamā ki mua i aia i tōna 'oki'anga mai. 
1JN.2.29	Mei te mea ē, tē kite nei kōtou ē 'e tuatua tika aia, ka mārama katoa ki a kōtou ē, ko te tangata katoa tei rave i te tika ra 'e tamaiti ia nā te Atua.
1JN.3.2	E aku au 'akaperepere ē, 'e tamariki rāi tātou nā te Atua i tēianei, kāre rā i kitea ake ē, mei te a'a tō tātou tū ā muri atu. Tē mārama nei rā tātou ē, mē 'oki mai aia ka 'āite tātou mei aia katoa te tū, nō te mea, ka 'ākara 'oki tātou i aia i tōna tū tikāi. 
1JN.3.3	Ko te tangata tātakita'i tei aia tēia 'irinaki'anga, e no'o ti'amā aia, 'e ti'amā 'oki te Mesia.
1JN.3.4	Ko te tangata tātakita'i tei rave i te 'ara, kua 'a'ati ia i te ture, nō te mea, ko te 'ara 'e 'a'ati'anga ture ia. 
1JN.3.5	Tē mārama nei 'oki kōtou ē, i 'aere mai ana te Mesia 'ei 'apai kē atu i te au 'ara. Ē kāre rava 'e 'ara ō roto i aia. 
1JN.3.6	Ko tei no'o tāmou i roto i aia, kāre rava ia e rave i te 'ara. Ko tei rave rā i te 'ara, kāre ia i 'ākara ana i aia, ē kāre 'oki i kite mou i aia.
1JN.3.7	E aku au tamariki ē, auraka kōtou e arataki kē'ia e tēta'i 'ua atu tangata. Ko tei rave i te mea tika ra, 'e tangata tuatua tika rāi ia, mei te Mesia rāi tuatua tika ra. 
1JN.3.8	Ko tei rava i te 'ara, nō te Tiāporo ia; 'e rave 'ara 'oki te Tiāporo mei muatangāna mai rāi. Ko tēia te tumu i 'aere mai ei te Tamaiti a te Atua, kia 'akakore mai aia i te 'anga'anga a te Tiāporo ra.
1JN.3.9	Ko te tangata tātakita'i tei riro mai 'ei tamaiti nā te Atua, kāre ia i rave i te 'ara, nō te mea, tē no'o tāmou ra te tū o te Atua i roto i aia. 
1JN.3.10	Ko tēia 'oki te mea e 'akamārama mai ē, ko 'ai tikāi te tamariki a te Atua ē ko 'ai te tamariki a te Tiāporo: ko tei kore e rave i te mea tika ra, kāre ia i tō te Atua, ē kāre katoa 'oki ko tei kore e aro'a atu i tōna taeake.
1JN.3.12	Auraka tātou 'e 'āite ki a Kaina; nō te Mea Kino 'oki ia ē i tāmate rava atu ei i tōna teina. 'E a'a rā aia i tāmate rava atu ei i aia? Nō te mea, 'e kino tāna 'ua'orāi au 'anga'anga; 'e tuatua tika rā tā tōna teina.
1JN.3.13	E aku au taeake ē, auraka kōtou e ūmere mē mākitakita mai tō tēianei ao i a kōtou. 
1JN.3.14	Kua mārama 'oki tātou ē, kua 'aere tātou mei te mate ki te ora, nō te mea, tē aro'a nei tātou i te au taeake. Ko tei kore e aro'a, tē no'o tāmou nei rāi ia i te mate. 
1JN.3.15	Ko tei mākitakita i tōna taeake, 'e tā tangata ia, ē tē mārama nei kōtou ē, kāre te ora mutukore e no'o i roto i te tā tangata. 
1JN.3.16	Ko tēia 'oki te mea e mārama ei tātou ē 'e a'a te aro'a, koia 'oki, kua 'ōronga te Mesia i tōna ora nō tātou nei ē kia 'ōronga katoa rāi tātou i tō tātou ora nō te au taeake e tikāi. 
1JN.3.17	Ko te tangata rā tei pu'apinga i tēia ora'anga nei ē tē kite 'ua ra i tōna taeake i te ngere'anga ma te tōpiri ra i tōna ngākau, ka 'akapē'ea e no'o tāmou ei te aro'a o te Atua i roto i aia? 
1JN.3.18	E aku au tamariki ra, auraka tātou kia aro'a 'ua ma te va'a ē te tuatua, kia aro'a mou tikāi rā tātou ma te 'anga'anga.
1JN.3.19	Nā roto 'oki i te reira e mārama ai tātou ē, nō te tuatua mou tātou ē ka 'aka'au'ia tō tātou ngākau ki mua i aia, 
1JN.3.20	mē 'aka'apa mai tō tātou ngākau i a tātou. 'E ma'ata atu 'oki te Atua i tō tātou ngākau ē tē kite nei aia i te au mea kātoatoa. 
1JN.3.21	E aku au 'akaperepere, mē kore tō tātou ngākau e 'aka'apa mai i a tātou, tē no'o matakukore nei tātou ki mua i te Atua; 
1JN.3.22	ē e rauka 'oki i a tātou tā tātou e pati atu ki aia ra, nō te mea, tē 'ākono nei tātou i tāna au 'akaue'anga ē tē rave nei tātou i te au mea e mareka'ia e ia. 
1JN.3.23	Ē tēia 'oki tā te Atua 'akaue'anga: kia 'irinaki tātou i te ingoa o tāna Tamaiti ko Iēsū Mesia, ē kia aro'a tātou tēta'i ki tēta'i mei tā Iēsū Mesia 'oki i 'akaue mai ki a tātou. 
1JN.3.24	Ko te tangata e 'ākono i tā te Atua au 'akaue'anga, tē no'o ra ia ki roto i te Atua ē tē no'o ra te Atua i roto i aia. Ē tē mārama nei tātou ē tei roto te Atua i a tātou, nā roto i te Vaerua tāna i 'ōronga mai ki a tātou nei.
1JN.4.1	E aku au 'akaperepere ē, auraka e 'irinaki i te vaerua tātakita'i. E kimikimi rā mē nō kō mai ia i te Atua, nō te mea, 'e mānganui te au peroveta pikika'a i 'aere atuna ki roto i te ao nei. 
1JN.4.2	Ko tēia 'oki te mea e kite ei tātou i te Vaerua o te Atua, koia 'oki, ko te vaerua tātakita'i tei 'a'aki ē, ko Iēsū te Mesia tei 'aere ā tangata mai, nō kō mai ia i te Atua. 
1JN.4.3	Ē te vaerua tātakita'i tei kore e 'a'aki i a Iēsū mei tērā te tū, kāre ia ē nō kō mai i te Atua. Ko ia rāi nō te Pāto'i Mesia ia, tā kōtou i 'akarongo ē tē 'aere maira; ē tei roto rāi ia i te ao nei i tēianei.
1JN.4.4	Ko kōtou rā, e aku au tamariki, nō kō mai 'oki kōtou i te Atua, ē kua ūpokotū kōtou ki runga i te au peroveta pikika'a, nō te mea, ko te Atua i roto i a kōtou 'e ma'ata atu ia i tei roto i tō te ao nei. 
1JN.4.5	Nō tēianei ao rātou, nō reira tē tuatua nei rātou i tā tō tēianei ao, ē tē 'akarongo nei tā tō tēianei ao i a rātou. 
1JN.4.6	Ko tātou rā, nō te Atua tātou; ē ko tei kite i te Atua, tē 'akarongo nei ia i a tātou; ko tei kore nō te Atua rā, kāre ia e 'akarongo i a tātou. Ko te rāvenga 'oki tēia e mārama ei tātou i te Vaerua tuatua mou ē te vaerua pikika'a.
1JN.4.7	E aku au 'akaperepere, e aro'a tātou tēta'i ki tēta'i, nō kō mai 'oki te aro'a i te Atua ra. Ē ko tei aro'a ra, 'e tamaiti ia nā te Atua ē tē kite nei ia i te Atua. 
1JN.4.8	Ko tei kore e aro'a ra, kāre ia e kite ana i te Atua, nō te mea, ko te Atua ko te aro'a ia. 
1JN.4.9	Kua 'akaāri'ia mai te aro'a o te Atua ki a tātou nei nā roto i tōna tono'anga mai i tāna Tamaiti 'ānau ta'i ki te ao nei kia rauka i a tātou te ora nā roto i aia. 
1JN.4.10	Ko tēia 'oki te aro'a: kāre ko tātou tei aro'a atu i te Atua, ko te Atua rā tei aro'a mai i a tātou ē kua tono mai i tāna Tamaiti 'ei rāvenga ia kia 'akakore'ia tā tātou au 'ara.
1JN.4.11	E aku au 'akaperepere, mē i pērā tō te Atua aro'a'anga mai i a tātou nei, kia aro'a katoa tātou tēta'i ki tēta'i e tikāi. 
1JN.4.12	Kāre ake rāi 'e tangata i 'ākara ana i te Atua ē tēia noa ai 'oki. Mē aro'a rā tātou tēta'i ki tēta'i, ka no'o tāmou te Atua i roto i a tātou ē kua meitaki rava tōna aro'a i roto i a tātou nei.
1JN.4.13	Ko tēia te mea 'e mārama ei tātou ē, tē no'o tāmou nei tātou i roto i aia ē tē no'o tāmou nei aia i roto i a tātou, koia 'oki, kua 'ōronga mai aia i tā tōna Vaerua ki a tātou nei. 
1JN.4.14	Kua 'ākara ana 'oki mātou ē tē 'akakite atu nei mātou ē, kua unga mai te Metua i tāna Tamaiti 'ei 'Akaora i tō te ao nei. 
1JN.4.15	Mē tē 'a'aki nei tēta'i tangata ē, ko Iēsū te Tamaiti a te Atua, ka no'o tāmou te Atua i roto i aia, ē ko ia rāi i roto i te Atua. 
1JN.4.16	Tē kite nei 'oki tātou i tō te Atua aro'a ki a tātou nei ē kua 'irinaki tātou ki te reira.
1JN.4.16	Ko te Atua ko te aro'a ia. Ē ko te tangata e no'o i roto i te aro'a ra, tē ora nei ia i roto i te Atua ē tē ora nei te Atua i roto i aia. 
1JN.4.17	Ko tēia 'oki te tumu i meitaki rava ei tō tātou aro'a, kia matakukore tātou i te rā 'akavā'anga, nō te mea, mei tōna tū i tēianei ao pērā katoa tō tātou. 
1JN.4.18	Kāre 'oki te aro'a e kite i te mataku, tē tuaru nei rā te aro'a meitaki rava i te mataku ki va'o. 'E mamae ngākau 'oki tō te mataku. Ko tei mataku ra kāre ia 'e meitaki rava i te pae o te aro'a.
1JN.4.19	Tē aro'a nei tātou, nō te mea, ko ia tei aro'a i a tātou nā mua. 
1JN.4.20	Mē tē karanga nei tēta'i tangata ē, “Tē aro'a nei au i te Atua,” ē tē mākitakita nei rā aia i tōna taeake, 'e tangata pikika'a ia. Nō te mea, ko tei kore e aro'a i tōna taeake tāna i kite mata ana, kāre katoa e tika i aia i te aro'a atu i te Atua tei kāre i kite mata'ia e ia. 
1JN.4.21	Ē ko tēia 'oki te 'akaue'anga nō kō mai i te Mesia ra: ko tei aro'a i te Atua, kia aro'a katoa aia i tōna taeake.
1JN.5.1	Ko te tangata tātakita'i tei 'irinaki ē ko Iēsū te Mesia, 'e tamaiti ia nā te Atua; ē ko te tangata tei aro'a i te metua, ka aro'a katoa aia i tāna tamaiti. 
1JN.5.2	Ko te mea tēia 'e mārama ei tātou ē, tē aro'a nei tātou i te tamariki a te Atua, koia 'oki, kia aro'a tātou i te Atua ē kia 'ākono i tāna au 'akaue'anga. 
1JN.5.3	Ko tēia 'oki te aro'a o te Atua, kia 'ākono tātou i tāna au 'akaue'anga. Kāre 'oki tāna au 'akaue'anga i te mea teima'a, 
1JN.5.4	nō te mea, tā te Atua i 'ānau ra, tē 'akavī nei ia i tēianei ao. Tēia 'oki te mea e 'akavī'ia ai tēianei ao, ko tō tātou 'akarongo. 
1JN.5.5	Ko 'ai tei 'akavī i tēianei ao? Māri rā ko tei 'irinaki ē ko Iēsū te Tamaiti a te Atua.
1JN.5.6	Ko Iēsū Mesia 'oki tei 'aere mai ma te vai ē te toto, kāre ma te vai anake ra, ma te vai rā ē te toto. Ko te Vaerua 'oki tei riro 'ei kite, nō te mea, ko te Vaerua ko te tuatua mou ia. 
1JN.5.7	E tokotoru 'oki tei riro 'ei au kite: 
1JN.5.8	ko te Vaerua, ko te vai ē te toto, ē nō tēia tokotoru nei, tē 'okota'i nei tā rātou 'akakite'anga. 
1JN.5.9	Mē tē 'āriki nei 'oki tātou i tā te tangata nei 'akakite'anga, 'e ma'ata atu rāi tā te Atua 'akakite'anga. Ko tēia 'oki 'ei 'akakite'anga Atua ia, tāna i 'akakite mai nō runga i tāna Tamaiti. 
1JN.5.10	Ko tei 'irinaki i te Tamaiti a te Atua ra, tei roto i aia 'ua'orāi tēia 'akakite'anga. Ko tei kore rā i 'irinaki i te Atua, kua 'akariro i aia 'ei pikika'a, nō te mea, kāre aia i 'āriki i te 'akakite'anga a te Atua nō runga i tāna Tamaiti. 
1JN.5.11	Ko tēia 'oki te 'akakite'anga: kua 'ōronga mai te Atua i te ora mutukore ki a tātou, ē tei tāna Tamaiti 'oki taua ora ra. 
1JN.5.12	Tei aia te Tamaiti ra, tei aia rāi te ora; ē kāre i aia te Tamaiti a te Atua ra, kāre rāi tei aia te ora.
1JN.5.13	Tē tātā atu nei au i tēia au mea ki a kōtou tei 'irinaki i te ingoa o te Tamaiti a te Atua, kia kite kōtou ē, kua rauka i a kōtou te ora mutukore. 
1JN.5.14	Tēia 'oki e 'akapāpū ki a tātou i mua i aia ē, mē pati tātou i tēta'i mea tei tau i tōna anoano, ka 'akarongo mai aia i a tātou. 
1JN.5.15	Ē mē tē kite nei tātou ē, ka 'akarongo mai aia i tā tātou i pati ra, tē kite katoa nei tātou ē, kua rauka mai rāi tā tātou i pati ki aia ra.
1JN.5.16	Mē kite tēta'i tangata i tōna taeake ē, tē rave ra i te 'ara ē kāre i te mea mate ia, e pure aia ki te Atua kia 'ōronga mai i te ora nōna. Ko tēia pure 'oki nō te aronga anake tei rave i te 'ara ē kāre i te mea mate ra. Tē vai rā 'oki te 'ara te ka riro 'ei mea mate, kāre rā au e karanga atu ē, e pure nō te reira. 
1JN.5.17	Te au 'anga'anga tikakore kātoatoa 'e 'ara te reira. Tē vai nei rā te 'ara, e kāre ia i te mea mate.
1JN.5.18	Tē kite nei 'oki tātou ē, ko te tangata tā te Atua i 'ānau ra, kāre ia e rave i te 'ara. Nā te Tamaiti 'oki a te Atua e 'ākono i aia, ē kāre rava e rauka i te Mea Kino i te rave i tēta'i kino ki aia.
1JN.5.19	Tē kite nei 'oki tātou ē, nō te Atua tātou, ē ko tēianei ao kātoatoa tei roto ia i te mana o te Mea Kino.
1JN.5.20	Kua kite tātou ē, kua 'aere mai ana te Tamaiti a te Atua ē kua 'ōronga mai aia ki a tātou i te mārama kia nakiro tātou i te Atua mou. Tei roto rāi tātou i te Atua mou, i roto i tāna Tamaiti, ko Iēsū Mesia. Ko ia te Atua mou ē te ora mutukore.
1JN.5.21	E aku au tamariki ra, e 'akaātea mai i a kōtou mei te au 'ītoro ra.
2JN.1.1	Ko Ioane, te tangata pakari, ki te 'ēkālēsia 'iki'ia ē tē au mema i roto i aia tāku e aro'a tika tikāi atu nei. Ē kāre ē ko au anake, ko te aronga katoa rā tei 'āriki na i te tuatua mou. 
2JN.1.2	Nā te tuatua mou 'oki e no'o nei i roto i a tātou ē ka no'o ia i rotopū i a tātou e tuātau 'ua atu.
2JN.1.3	Kia 'ōronga 'ua mai te Atua te Metua ē Iēsū Mesia te Tamaiti a te Metua, i te aro'a 'ua, te tākinga meitaki e te 'au ki a tātou; kia rauka tēia i a tātou nā roto i te tuatua mou ē te aro'a.
2JN.1.4	Kua rekareka ma'ata rava au i tōku kite'anga i ēta'i o tā'au tamariki i te 'ākono'anga i te tuatua mou, mei tei tau ki te 'akaue'anga tā mātou i 'āriki ana nō kō mai i te Metua ra. 
2JN.1.5	I tēianei tē pati atu nei au ki a koe, e aro'a tātou tēta'i ki tēta'i. Kāre au e tātā i tēia ki a koe mei tēta'i 'akaue'anga 'ōu. Tei a tātou rāi ia mei muatangāna maira. 
2JN.1.6	Ē ko tēia 'oki te aro'a: kia 'ākono tātou i tāna au 'akaue'anga. Ko tēia 'oki te 'akaue'anga tā kōtou i 'akarongo ana mei te 'akamata'anga maira: e 'ā'āere kōtou i roto i te aro'a.
2JN.1.7	'E mānganui te aronga i roto i tēianei ao tei arataki kē i te tangata ma te kore e 'a'aki ē, kua 'aere ā tangata mai a Iēsū Mesia. Ko rātou 'oki te pikika'a ē te pāto'i Mesia. 
2JN.1.8	E matakite kia kore kōtou e ngere i te 'ua o tā mātou 'anga'anga, kia rauka rā i a kōtou te tūtaki kātoatoa.
2JN.1.9	Ko tei kore e tinamou i te 'āpi'i'anga o te Mesia, ē tei 'akatūkē rā i te reira, kāre tei aia te Atua. Ko tei tinamou rā i tāna 'āpi'i'anga, tei aia 'oki te Metua ē te Tamaiti. 
2JN.1.10	Mē tē 'aere mai nei tēta'i tangata ki a kōtou ē kāre aia e 'apai mai i tēia 'āpi'i'anga, auraka e 'ō'ō mai i aia ki roto i tō kōtou ngutu'are ē auraka katoa e aro'a atu i aia. 
2JN.1.11	Ko te tangata 'oki tei aro'a atu i aia tē kāpipiti nei ia ki tāna 'anga'anga kino.
2JN.1.12	'E mānganui te au mea tei tau i te 'akakite atu ki a kōtou, kāre rā au e 'inangaro i te tātā i te reira ma te 'inika ki runga i te pēpa. Tē manako nei rā au i te 'ārāvei i a kōtou, kia tuatua va'a tātou tēta'i ki tēta'i, kia meitaki rava atu tō tātou rekareka'anga.
2JN.1.13	Tē aro'a atu nei te au mema o tēia 'ēkālēsia 'iki'ia i a kōtou na.
3JN.1.2	E taku 'oa 'akaperepere ē, tē 'inangaro nei au kia manuia koe i te au mea rava rāi ē kia māro'iro'i i te pae kōpapa mei a koe e māro'iro'i nei i te pae vaerua. 
3JN.1.3	'E rekareka ma'ata 'oki tōku i te 'aere'anga mai o te au taeake tei 'akakite mai ē, tē 'akaāri mai nei tō'ou ora'anga i te tuatua mou, nō te tū 'oki o tō'ou 'ākono'anga i te tuatua mou. 
3JN.1.4	Kāre 'oki ōku 'e rekareka'anga ma'ata atu i tēia: kia 'akarongo au ē, tē 'ākono ra tāku au tamariki i te tuatua mou.
3JN.1.5	E taku 'akaperepere ē, tē rave nei koe i te mea tika ki te au taeake ra, noa atu ē, 'e au tangata kekē rātou. 
3JN.1.6	Kua tuatua mai 'oki rātou ki mua i te 'ēkālēsia nō runga i tō'ou aro'a. 'E mea meitaki ia i a koe kia tauturu koe i tō rātou tere mei tei tau i te Atua. 
3JN.1.7	Nō tōna ingoa 'oki i 'aere ei rātou, ē kāre i 'āriki 'ua atu i tā te 'ētene ra. 
3JN.1.8	Nō reira, 'e mea tau rāi kia tauturu tātou i tēia au tangata; 'ei au 'oa rave 'anga'anga 'oki tātou i reira nō te tuatua mou.
3JN.1.9	I tātā atu ana 'oki au ki te 'ēkālēsia na, inārā, ko Dioterepe, tei 'inangaro koia anake 'ua te 'aka'aere, kāre i 'āriki mai i a mātou. 
3JN.1.10	Nō reira, mē tae atu au, ka ma'ara au i tāna i rave, koia 'oki, kua 'akakino aia i a mātou ki te tuatua kino. Kāre rā aia i rave 'ua i te reira; kāre rāi aia e 'ō'ō mai nei i te au taeake, ē tē ārai katoa nei aia i te aronga tei 'inangaro i te rave i te reira, ē tē 'akaātea nei 'oki i a rātou mei roto atu i te 'ēkālēsia.
3JN.1.11	E taku 'akaperepere ē, auraka e āru i te kino, e āru rā i te meitaki. Ko tei rave 'oki i te meitaki ra, nō te Atua ia, ko tei rave rā i te kino, kāre ia i kite ana i te Atua.
3JN.1.12	Kua tuatua meitaki te tangata rava rāi nō runga i a Demetērio, ē pērā katoa tāna 'āpi'i'anga i te tuatua mou; ē tē tuatua meitaki katoa nei au nō runga i aia, ē tē kite nei kōtou ē, 'e tuatua mou tāku tuatua ra.
3JN.1.13	'E mānganui te au manako tāku ka tātā atu ki a koe e tikāi. Inārā, kāre au e 'inangaro i te tātā atu ki a koe ki te pēni ē te 'inika. 
3JN.1.14	Tē manako nei rā au ka kite vave atu au i a koe ē ka tuatua tāua tēta'i ki tēta'i.
3JN.1.15	'Ei a koe te 'au. Tē aro'a atu nei te au 'oa i konei i a koe na. E aro'a atu koe i te au 'oa i ko nā ma te tā'iku i tō rātou ingoa.
JUD.1.2	Kia ma'ata 'ua atu rāi te tākinga meitaki, te 'au ē te aro'a ki a kōtou na.
JUD.1.3	E aku au 'akaperepere ē, i tāku tautā'anga pakari i te tātā ki a kōtou nō runga i te rāvenga ora nō te kātoatoa, kua manako rā au ē, 'e mea umuumu'ia i te tātā nā mua ki a kōtou ē i te 'akamāro'iro'i i a kōtou, kia pāruru pakari kōtou i te 'akarongo tei tuku tākiri'ia mai e te Atua ki tōna aronga tapu. 
JUD.1.4	Nō te mea, kua tomo pōiri mai ēta'i tangata 'ākonokore i te Atua ki rotopū i a tātou, tei ruri kē i te aro'a 'ua o te Atua 'ei kanga'anga, ē tei 'akakite ē kāre a Iēsū Mesia i tō tātou 'Atu ē te Pū 'okota'i, koia 'oki, tō tātou 'Atu ko Iēsū Mesia. Ko rātou te aronga i 'akakoro takere'ia nō te 'akavā'anga nō tēia 'anga'anga 'oki.
JUD.1.6	Pērā katoa te au 'āngela tei kore i 'ākono i tō rātou 'ua'orāi mana, kua 'akaruke rā i tō rātou no'o'anga, tē mou'ia nei rātou e te 'Atu i roto i te pōiri ma te piri'anganaoa mutukore nō te 'akavā'anga o te rā ma'ata. 
JUD.1.7	Pērā rāi 'oki a Sodoma ē Gōmora ē te au 'ōire i tō rāua pae, i 'akavā'ia ki te utunga o te a'i mutukore, nō tō rātou ora'anga kanga ē te kimi atu i te piri'anga taukore mei a rātou rāi te tū. Tē tukuna'ia nei taua au 'ōire ra 'ei 'akamatakite'anga.
JUD.1.8	Pērā rāi tēia au tangata ma tā rātou au moemoeā: tē 'akavi'ivi'i nei rātou i tō rātou kōpapa, tē 'akava'ava'a nei i te mana tūtara, ē tē 'akakino nei i te au vaerua kakā. 
JUD.1.9	Kāre rāi te 'āngela ma'ata ko Mikaela i tae i te 'aka'apa atu i te Tiāporo ma te 'akakino'anga, ka taumārō ra ei rāua nō runga i te kōpapa o Mōse; kua tuatua 'ua rā aia, “Nā te 'Atu e kauvae atu i a koe.” 
JUD.1.10	Ko tēia aronga rā tē 'akakino nei rātou i te au mea kāre rātou i nakiro; ē te au mea tā rātou i nakiro anake 'ua mei te au manu manakokore rāi, ka riro ia 'ei tumu nō tō rātou mate. 
JUD.1.11	'E 'ae tō rātou! Kua 'aere 'oki rātou nā te mataara o Kaina, kua āru viviki i te 'akavāvare o Bālaama nō te tūtaki, ē kua mate rātou i tō Kora pāto'i'anga i te Atua. 
JUD.1.12	'E tumu rātou nō te manamanatā i tā kōtou au kaingākai aro'a ra nō tō rātou kai kāpipiti'anga ma te 'akamākore ē ma te manako 'ua i a rātou 'ua'orāi. 'E tumurangi vaikore rātou, e peke 'aere 'ua i te matangi. 'E au pū rākau 'uakore i te tuātau 'ua tikāi, i kiriti tumu'ia, takirua 'oki tō rātou mate. 
JUD.1.13	'E au ngaru tai viviki rātou tei 'akaruaki i tō rātou 'ua'orāi kino; 'e au 'ētū koka 'aere 'ua rātou, ē nō rātou 'oki i 'ākono'ia ai te pōiri kerekere ma'ata roa e tuātau 'ua atu.
JUD.1.15	i te 'akavā i te kātoatoa. Ka 'akautunga aia i te aronga 'ara atuakore kātoatoa nō tā rātou 'anga'anga rava rāi tei kore 'e tau ki te Atua, ē pērā katoa nō te au mea kino tā rātou i tuatua atu ki aia.” 
JUD.1.16	'E aronga tarotaro rātou ē te marekakore, tē āru 'ua nei i tō rātou 'ua'orāi au noinoi. Tē 'akapa'apa'a nei rātou i a rātou 'ua'orāi, ē tō rātou va'a vene reka ki te tangata kia rauka mai tō rātou 'ua'orāi pu'apinga.
JUD.1.17	Ko kōtou rā, e aku au 'akaperepere ē, e ma'ara kōtou i te au tuatua tei 'akakite takere'ia atu e te au 'āpōsetolo a tō tātou 'Atu ko Iēsū Mesia. 
JUD.1.18	Kua 'akakite 'oki rātou ki a kōtou ē, i te tuātau 'openga ka 'aere mai te au tangata tei 'āviriviri i a kōtou, kāre rātou i 'ākono i te Atua, ē tē āru 'ua nei rā i tō rātou 'ua'orāi au noinoi. 
JUD.1.19	Ko rātou 'oki tei 'akamavete i te au tangata. 'E tūranga tangata anake 'ua tō rātou, ē kāre i a rātou te Vaerua. 
JUD.1.20	Ko kōtou rā, e aku au 'akaperepere ē, e patu i a kōtou 'ua'orāi ki runga i te tango o tō kōtou 'akarongo tapu, e pure i roto i te Vaerua Tapu, 
JUD.1.21	e no'o tāmou i roto i te aro'a o te Atua ma te tāpapa atu i te tākinga meitaki o tō tātou 'Atu ko Iēsū Mesia te ka 'ōronga mai i te ora mutukore.
JUD.1.22	E aro'a atu i a rātou ko tei 'ēkōkō, 
JUD.1.23	e 'akaora i a rātou nā roto i te 'aru'anga i a rātou mei roto mai i te a'i. Ko tēta'i pae rā e aro'a atu i a rātou ma te matakite, e mākitakita rā i te kāka'u i 'akavi'ivi'i'ia e tō rātou kino kanga.
JUD.1.24	'Ei aia te ka rauka i te tiaki i a kōtou kia kore kōtou e 'inga, ē te ka rauka katoa i te tuku atu i a kōtou ma te rekareka ē te 'apakore ki mua i tōna kakā, 
JUD.1.25	koia 'oki te Atua 'okota'i tō tātou 'Akaora, nā roto i a Iēsū Mesia tō tātou 'Atu, tei aia 'oki te kakā, te tapunui, te ririnui ē te mana mei muatangāna maira, i tēianei e tuātau 'ua atu. Āmene.
REV.1.1	Ko te 'e'eu'anga tēia tā te Atua i tuku mai ki a Iēsū Mesia kia 'akaāri atu aia ki tōna au tāvini i te au mea e vaitata i te tupu. Ē nāna i 'akakite mai i te reira nā roto i te 'āngela tāna i tono mai ki tōna tāvini ko Ioane. 
REV.1.2	Ko Ioane i riro 'ei kite nō te au mea rava rāi tāna i kite ana, koia 'oki te tuatua a te Atua ē te au mea tā Iēsū Mesia i 'akaāri ana.
REV.1.3	'E ao tōna tō tei tatau ē tō rātou tei 'akarongo i tēianei au toto'u, 'e ao katoa tō rātou tei 'ākono i tei tātā'ia ra ki roto. Tē vaitata mai nei 'oki te tuātau.
REV.1.5	ē nō kō mai 'oki i a Iēsū Mesia ra, te kite mou, ko ia te mōmua tei tū mei te mate maira ē te tūtara nō te au ariki o tēianei ao.
REV.1.5	Ē ko ia i aro'a mai i a tātou nei, ē i tāmā i tā tātou au 'ara nā roto i tōna toto, 
REV.1.6	ē kua 'akariro i a tātou 'ei au ariki, 'ei au ta'unga nā te Atua tōna Metua. 'Ei aia te kakā ē te mana e tuātau 'ua atu. Āmene.
REV.1.9	Ko au ko Ioane, tō kōtou taeake tei āru i a Iēsū tē kāpiti nei au ki a kōtou i te 'akakoromaki'anga i te tūmatetenga o te aronga tei no'o ki tōna bāsileia. I te 'enua au tei karanga'ia ra ē ko Patamo nō tōku 'akakite'anga i te tuatua nā te Atua ē te riro'anga 'ei kite nō Iēsū. 
REV.1.10	Tei runga i āku te Vaerua i te rā o te 'Atu, ē kua 'akarongo akera au i tēta'i reo ma'ata mei te tangi pū ra i muri i āku, 
REV.1.11	i te nā kō'anga mai ē, “Ko tā'au e 'ākara nei, e tātā ki roto i tēta'i puka, ka tuku atu ei ki ēia ngā 'ēkālēsia e 'itu, koia 'oki ki Ēphēsia, ki Semurina, ki Peregamo, ki Tuatira, ki Sāradi, ki Philadelaphia ē ki Laodikea.”
REV.1.12	Kua 'uri akera au i te 'ākara i taua reo tei tuatua mai ki āku ra. Ē i tōku 'uri'anga, kite atura au e 'itu lāmepa 'auro i runga i tō rātou vairanga. 
REV.1.13	Ē i rotopū i taua au lāmepa, tēta'i mei te Tamaiti a te tangata te tū, kua kāka'u'ia ki te kāka'u roroa, ē kua tātua'ia tōna umauma ki te tātua 'auro ra. 
REV.1.14	Tōna ūpoko ē tōna rauru e teatea mei te vavai ē te kiona, ē mei te mura a'i ra ōna mata. 
REV.1.15	Tōna vaevae mei te veo meitaki ia tei tāmā'ia i roto i te a'i, ē tōna reo mei te 'aruru ia o te au vai rere. 
REV.1.16	Tei roto i tōna rima katau e 'itu 'ētū, ē tē riro atura mei roto atu i tōna va'a tēta'i koke kokoi matarua, ē tōna mata e kakā ia mei te rā i te avatea ra.
REV.1.18	Ko au, tē ora 'ua nei au. I mate ana rāi 'oki, inā, tē ora 'ua nei au 'e tuātatau rava atu, ē tei āku nei 'oki te au tāviri o te mate ē tō 'Ade.
REV.1.19	“I tēianei, e tātā koe i te au mea tā'au e 'ākara nei, ē te au mea e vai nei, ē te au mea te ka tupu ā muri nei. 
REV.1.20	Ko tēia te mea muna ngaro o te au 'ētū e 'itu tā'au e kite mai nei i roto i taku rima katau, ko te au 'āngela ia o te au 'ēkālēsia e 'itu. Ē ko tēia te mea muna ngaro o te au lāmepa 'auro e 'itu, ko te au 'ēkālēsia ia e 'itu.”
REV.2.1	“E tātā koe ki te 'āngela o te 'ēkālēsia i Ēphēsia:
REV.2.1	Ko ia tē mou nei i te au 'ētū e 'itu i tōna rima katau ē tē 'ā'āere nei nā roto i te au lāmepa e 'itu, tē nā kō maira aia: 
REV.2.2	Tē kite nei au i tā'au 'anga'anga, tō'ou ro'iro'i ē tō'ou tū tāmou mārie. Tē kite nei au ē, kāre e rauka i a koe i te 'akakoromaki i te aronga kikino; ē kua tīmata atu koe i te aronga tei 'akakite 'ua ē, 'e au 'āpōsetolo rātou, ē kāre tikāi rā rātou i te 'āpōsetolo; ē kua kitea e koe ē, 'e au pikika'a rātou. 
REV.2.3	'E 'akakoromaki tō'ou, ē kua ma'ata te au mate tā'au i 'apai nō tōku nei ingoa, ē tē tinamou nei rāi koe. 
REV.2.4	Inārā, tēia taku 'aka'apa'anga i a koe: kua 'akaruke koe i tō'ou 'inangaro mua. 
REV.2.5	Ē tēnā na, e ma'ara koe i te teitei o te ngā'i mei reira tō'ou 'inga'anga; e tatarā'ara ē e rave 'aka'ou i tā'au 'anga'anga mua. Kia kore rā, kia kore koe e tatarā'ara, ka tae atu au ē ka 'akaātea au i tō'ou lāmepa mei tōna ngā'i. 
REV.2.6	Ko tēia rā tā'au mea meitaki: tē mākitakita nei koe i te 'anga'anga a te au pipi a Nīkola, ko tāku katoa e mākitakita nei.
REV.2.7	Ko tei 'autū ra, ka 'ōronga atu au ki aia i te tika kia kai i te 'ua o te rākau o te ora e tū i roto i te pārataito o te Atua.
REV.2.8	Ko te mōmua ē te 'openga, tei mate ana ē tē ora nei rāi, tē nā kō maira aia: 
REV.2.9	Tē kite nei au i tō'ou tūmatetenga ē tō'ou puta'ua, 'e 'apinga nui rā koe. Tē kite katoa nei au i te 'akakino'anga nō kō mai i a rātou tei 'akakite ē, 'e au Ngāti Iūda rātou. Kāre rātou i tē Ngāti Iūda, 'e sūnago rā rātou nō Sātani. 
REV.2.10	Auraka koe e mataku i te au mea e roko'ia mai ei koe. Inā, ka titiri te Tiāporo i tēta'i pae o kōtou ki roto i te 'are 'āuri i te tīmata i a kōtou. Ka tākinga kino'ia kōtou e ta'i nga'uru pō. E tāmou mārie rā koe e tae 'ua atu ki te matenga, ē nāku e 'ōronga atu ki a koe i te ora 'ei korōna.
REV.2.11	Ko tei 'autū ra, kāre rava ia e kino i te rua o te mate.
REV.2.12	“E tātā koe ki te 'āngela o te 'ēkālēsia i Peregamo:
REV.2.12	Ko ia tē mou nei i te koke kokoi matarua, tē nā kō maira aia: 
REV.2.13	Tē kite nei au i te ngā'i tā'au e no'o nei, ko te ngā'i 'oki o tō Sātani terōno. Tē mou mārie nei rā koe i tōku ingoa, ē kāre rāi koe i 'u'una i tō'ou 'irinaki'anga i āku i te au rā i riro ei a Anitipa 'ei kite mou nōku ra. Kua tā'ia 'oki aia i rotopū i a kōtou i te ngā'i i no'o'ia e Sātani. 
REV.2.14	Inārā, tēia ēta'i 'aka'apa'anga nāku i a koe: tei ko nā i a koe na te aronga i 'āriki i te 'āpi'i'anga a Bālaama ra. Kua 'āpi'i 'oki aia i a Bālaka kia tuku i te tūrori'anga ki mua i te tamariki a Īserā'ela, koia 'oki, te kai i te mea i 'aka'ātinga'ia nā te au 'ītoro ē te 'akaturi 'oki. 
REV.2.15	Pērā katoa, tei a koe na 'oki te aronga tei 'āriki i te 'āpi'i'anga a te au pipi a Nīkola mei tērā rāi te tū. 
REV.2.16	E tatarā'ara koe. Kia kore rā, ka tae viviki atu au ki a koe na, ē ka tamaki atu au i a rātou ma te koke nō roto mai i tōku va'a.
REV.2.17	Ko tei 'autū ra, ka 'ōronga atu au ki aia i tēta'i tu'anga o te māna 'u'una'ia, ē ka 'ōronga katoa atu au i tēta'i toka teatea nāna ma tēta'i ingoa 'ōu i tātā'ia ki runga, ko tei kore rava i kitea e tēta'i tangata ake, māri rā ko tei rave i te reira ra.
REV.2.18	“E tātā koe ki te 'ēkālēsia i Tuatira:
REV.2.18	Ko te Tamaiti a te Atua, mei te mura a'i ra ōna mata, ē mei te veo meitaki ra ōna vaevae, tē nā kō maira aia: 
REV.2.19	Tē kite nei au i tā'au au 'anga'anga, koia 'oki, tō'ou aro'a, tō'ou 'akarongo, tō'ou tāvini'anga ē tō'ou tāmou mārie'anga. Ē tā'au au 'anga'anga 'openga 'e meitaki atu ia i tei muatangāna. 
REV.2.20	Inārā, tēia taku 'aka'apa'anga i a koe: tē 'akatika 'ua nei koe i tā taua va'ine ra ko Iezebela, ko tei 'akakite ē 'e peroveta aia, ē tē arataki kē nei i tōku au tāvini nā roto i te 'āpi'i i te 'akaturi ē te kai i te mea i 'aka'ātinga'ia nā te au 'ītoro. 
REV.2.21	Kua 'ōronga atu au i te taime nōna kia tatarā'ara, kāre rā aia e 'inangaro i te tatarā'ara i tāna 'akaturi'anga. 
REV.2.22	Inā, ka tuku atu au i aia ki runga i te ro'i maki, ē ka tuku atu au i te tūmatetenga ma'ata ki te aronga tei 'akaturi i aia mē kore rātou e tatarā'ara i tā rātou i rave ana. 
REV.2.23	Ē e 'ope tākiri tāna au tamariki i te mate i āku. Ē ka kite te au 'ēkālēsia kātoatoa ē, ko au rāi ia e 'ākara matariki nei i te au manako ē te ngākau. Ē nāku e 'ō atu ki a kōtou tātakita'i i tei tau ki tā kōtou 'anga'anga.
REV.2.24	Tē 'akakite atu nei au ki tēta'i pae o te aronga i Tuatira, koia 'oki, ko tei kore i 'āriki ana i taua 'āpi'i'anga ra, ē kāre katoa 'oki i kite i te au mea tei karanga'ia ē ‘te muna 'ō'onu a Sātani’; kāre au e tuku i tēta'i 'apainga kē atu ki runga a'o i a kōtou, 
REV.2.25	māri rā kia mou mārie rāi kōtou i tā kōtou i rauka na e tae 'ua atu ki taku 'aere'anga mai. 
REV.2.26	Ko tei 'autū ra ē tei 'ākono i tāku 'anga'anga e tae 'ua atu ki te 'openga, ka 'ōronga atu au ki aia i te mana ki runga i te au 'iti tangata, 
REV.2.27	'e mana 'oki mei tāku i rauka nō kō mai i taku Metua. Ē nāna i reira e tūtara i a rātou ma te sepeta 'āuri ra, ē e 'unga'ungā tītī i a rātou mei te pōtera karakaraea. 
REV.2.28	Ka 'ōronga katoa atu au i te 'ētū pōpongi ki aia.
REV.2.29	'E taringa tōna ra, ka 'akarongo aia i tā te Vaerua e tuatua mai nei ki te au 'ēkālēsia.
REV.3.1	“E tātā koe ki te 'āngela o te 'ēkālēsia i Sāradi:
REV.3.1	Tē nā kō maira tei mou i ngā vaerua e 'itu o te Atua ra, ē tei mou katoa i ngā 'ētū ē 'itu ra: Tē kite nei au i tā'au au 'anga'anga. Tē karanga'ia nei ē, tē ora nei koe, kua mate tākiri rā koe. 
REV.3.2	E ara mai! E 'akapakari i te au mea toe ra tei vaitata 'oki i te mate. Kāre rāi i kitea e au 'e 'anga'anga meitaki rava tā'au i tā te Atua 'ākara'anga. 
REV.3.3	Nō reira, e ma'ara i tā'au i rauka mai ē tā'au i 'akarongo mai; ē 'ākono i te reira ē e tatarā'ara. Kia kore rā koe e ara 'ua, ka tae atu au ki a koe na mei te keiā ra te tū, ē kāre koe e kite i te ora e tae atu ei au ki a koe na. 
REV.3.4	Tē vai nei rā tēta'i pae tangata i Sāradi na ko tei kore i 'akavi'ivi'i i tō rātou kāka'u, ē tē 'ā'āere 'ua nei rātou ē au ma te kāka'u teatea, nō te mea, tē tau meitaki ra 'oki rātou.
REV.3.6	'E taringa tōna ra, ka 'akarongo aia i tā te Vaerua e tuatua mai nei ki te au 'ēkālēsia.
REV.3.7	Tē nā kō maira aia ko tei tapu ē te mea mou, ko tei mou i te tāviri a Dāvida. Mē tē ma'eu nei i aia tēta'i ngūtupa, kāre rava 'e tangata e tōpiri, ē mē tē tōpiri nei aia i te reira, kāre rava e ma'eu i tēta'i tangata. 
REV.3.8	Tē kite nei au i tā'au 'anga'anga. Inā, kua tuku atu au i te ngūtupa mātea ki mua i a koe na, ē kāre 'e tangata e rauka kia tōpiri. Kua kite 'oki au ē, 'e mana meangiti 'ua tō'ou, kua 'ākono rā koe i tāku tuatua, ē kāre koe i 'u'una i tōku ingoa. 
REV.3.9	Inā, tē vai nei tēta'i aronga nō roto mai i te sūnago o Sātani, tei 'akakite ē, 'e au Ngāti Iūda rātou, kāre rā rātou i te Ngāti Iūda. Tē pikika'a nei rātou. Inā, e 'akariro au i a rātou i te 'aere mai e tīpapa ki tō pae vaevae ē ka kite rātou ē, kua aro'a'ia ana koe e au. 
REV.3.10	Nō te mea, kua tāmou mārie rāi koe, mei tāku i 'akaue atu, ka 'ākono rāi au i a koe i te tuātau tīmata'anga te ka tae mai ki runga i tēianei ao katoa i te tīmata i tōna au tangata rava rāi. 
REV.3.11	Kāre e roa, kua tae atu au. E mou meitaki i tei rauka i a koe, kia kore tā'au korōna e riro i tēta'i kē.
REV.3.13	'E taringa tōna ra, ka 'akarongo aia i tā te Vaerua e tuatua mai nei ki te au 'ēkālēsia.
REV.3.14	Tē nā kō maira te Āmene, te kite mou ē te pikika'akore, te 'akamata'anga o te au mea i 'anga'ia e te Atua ra. 
REV.3.15	Kua kite au i tā'au au 'anga'anga. Kāre koe i anu ē kāre 'oki koe i vera. Nāringa 'oki koe i anu, mē kāre i vera! 
REV.3.16	Ē tēnā na, nō te mea te mā'ana'ana 'ua na koe, kāre 'oki i vera ē kāre 'oki i anu, ka ruaki atu au i a koe ki va'o mei roto atu i tōku va'a. 
REV.3.17	Tē karanga na 'oki koe ē, ‘'E tangata 'apinga nui au, kua ma'ata rava tōku pu'apinga, kāre 'ua au e ngere.’ Kāre rā koe i kite ē, 'e tū mate ma'ata tō'ou, 'e tū kino rava, te puta'ua, te matapō ē te tā'ākā 'ua. 
REV.3.18	Nō reira, tē ako atu nei au i a koe, e 'oko mai koe mei konei atu i āku nei i te 'auro tāmā'ia ki te a'i ra, kia ma'ata rava tō'ou pu'apinga. E 'oko katoa mai i te kāka'u teatea 'ei 'akakāka'u i a koe kia kore e kitea'ia mai te 'akamā o tō'ou vai tā'ākā 'ua'anga. E 'oko katoa mai i te vairākau e parai i tō'ou mata kia kite mata koe. 
REV.3.19	Ko rātou tāku e 'akaperepere ra, ko tāku ia e ako ē e pāpā 'oki. Nō reira, kia māro'iro'i koe ē e tatarā'ara. 
REV.3.20	Inā, tē tū nei au ki te ngūtupa ē tē tōpāpā atu nei, ē kia 'akarongo mai tēta'i tangata i tōku reo ē kia ma'eu i aia te ngūtupa, ka tomo atu au ki roto ē ka kai māua i te mānga ko ia ē au, ē ko au ē ia.
REV.3.21	Ko tei 'autū ra, e 'akano'o au i aia i tōku pae ki runga i tōku terōno, mei āku i 'autū ra ē kua no'o i te pae o taku Metua ki runga i tōna terōno.
REV.3.22	'E taringa tōna ra, ka 'akarongo aia i tā te Vaerua e tuatua mai nei ki te au 'ēkālēsia.”
REV.4.1	I muri ake i taua au mea ra i 'ākara ana au, ē inā, tei te rangi 'e ngūtupa ma'eu'ia, ē te reo tāku i 'akarongo ana i mua ake i te tuatua'anga mai ki āku, mei te pū tangi ra. Kua nā kō maira aia, “E 'aere mai ki runga ki konei, ē nāku e 'akaāri atu ki a koe i te ka tupu e tikāi i muri ake i tēia au mea.” 
REV.4.2	I reira rāi tei runga i āku te Vaerua. Ē inā, tei te rangi tēta'i terōno, ē tē no'o ra tēta'i i runga i taua terōno ra. 
REV.4.3	Ē ko tei no'o ki runga a'o i taua terōno ra, mei te toka iasepe ē te sārido ra te tū. I tākako'ia taua terōno ra i te ānuanua mei te 'ēmeradino ra te tū. 
REV.4.4	Ē i takapini'ia taua terōno ra e te au terōno kē e rua nga'uru mā 'ā, ē i runga a'o i taua au terōno ra 'e aronga pakari e rua nga'uru mā 'ā i te kāka'u'anga'ia i te kāka'u teatea ē ma te au korōna 'auro ki runga i tō rātou ūpoko. 
REV.4.5	Mei kō mai i te terōno i 'aere mai ei te kōraparapa'anga uira, tēta'i au reo ē te māngūngū. I mua i te terōno e 'itu mōrī a'i tē mura ra, ko te au vaerua 'oki ia e 'itu o te Atua. 
REV.4.6	I mua i te terōno tēta'i ngā'i mei tēta'i tai i'o, e areare tōna tū mei te toka areare ra.
REV.4.6	Takapini i taua terōno tei tū i rotopū ra, ko ngā mea ora e 'ā ra, ē kua kī rātou i te au mata i mua ē i muri. 
REV.4.7	Te mea ora mua, mei te liona ra tōna tū, te rua, mei te punua puakatoro, te toru, 'e mata tōna mei tō te tangata rāi, ē te 'ā, mei te 'āeto rere rāi ia. 
REV.4.8	Ē ngā mea ora e 'ā ra, 'e takiono ō rātou pē'au, ē kua kako rava ake rātou i te mata ā va'o ē ā roto. I te pō ē te ao ma te kore e vata, tē nā kō maira rātou ē:
REV.4.8	“'E tapu, 'e tapu, 'e tapu te 'Atu, te Atua Mana Kātoatoa,
REV.4.8	ko tei vai ana, tē vai nei ē tē 'aere mai nei.”
REV.4.9	Kia 'ōronga aua ngā mea ora ra i te kakā, te ngāteitei ē te 'akameitaki ki aia tei no'o ki runga a'o i te terōno, ko tei ora 'oki 'e tuātau 'ua atu. 
REV.4.10	E tīpapa te aronga pakari e rua nga'uru mā 'ā ki mua i te aroaro o tei no'o ki runga a'o i te terōno, ka 'akamori atu ei i aia, ko tei ora 'e tuātau 'ua atu, ē ka tuku atu ei i tō rātou korōna ki mua i te terōno ra, ka nā kō atu ei:
REV.4.11	“'E tau i a koe, e tō mātou 'Atu ē te Atua,
REV.4.11	i te 'āriki mai i te kakā, te ngāteitei ē te mana;
REV.4.11	nā'au 'oki i 'anga i te au mea kātoatoa.
REV.4.11	Kua 'anga 'ua'ia rātou ē tē vai 'ua nei rāi rātou nō tō'ou anoano.”
REV.5.2	E 'ākara atura au i tēta'i 'āngela ririnui i te 'akakite'anga ma te reo ma'ata, “Ko 'ai te ka tau kia tatara i te pōkaikai ē kia vāvā'i i te au 'akairo?” 
REV.5.3	Kāre rava 'e tangata i runga i te rangi, mē kāre i te 'enua, mē kāre i raro ake i te 'enua nei, e tau kia tatara i taua pōkaikai nei, ē kāre katoa kia 'ākara i te reira. 
REV.5.4	Kua auē ma'ata au, nō te mea, kāre rava 'e tangata i kitea e tau kia tatara i taua pōkaikai nei, mē kāre kia 'ākara i te reira. 
REV.5.5	Kua tuatua maira tēta'i o te aronga pakari ra ki āku, “Auraka e auē, nā te Liona o te kōpū o Iūda, te Aka o Dāvida, tei 'autū 'oki, nāna e tatara i taua pōkaikai nei ē e vāvā'i i ngā 'akairo ē 'itu ra.”
REV.5.7	Kua 'aere maira aia ē kua rave mai i te pōkaikai mei kō mai i te rima katau o tei no'o ki runga i te terōno ra. 
REV.5.8	Ē i aia i rave mai i taua pōkaikai ra, ko ngā mea ora e 'ā ē te aronga pakari e rua nga'uru mā 'ā, kua tīpapa i'ora ki raro ki mua i te Punua Māmoe, ē tē mou ra rātou tātakita'i 'e kītara ē te au kapu 'auro kī i te rākau kakara. Ko te au pure 'oki ia ā te aronga tapu ra. 
REV.5.9	Kua 'īmene rātou i tēta'i 'īmene 'ōu i te nā kō'anga atu ē:
REV.5.9	“Ko koe tei tau kia rave i te pōkaikai
REV.5.9	ē kia vāvā'i i te au 'akairo.
REV.5.9	I tāmate'ia ana 'oki koe, ē kua 'oko mai koe ki tō'ou toto nō te Atua
REV.5.9	i te au tangata nō roto mai i te au kōpū rava rāi, te au reo katoa, te au 'iti tangata katoa ē te au pā 'enua katoa.
REV.5.10	'ei bāsileia ē 'ei au ta'unga,
REV.5.10	ē ka tūtara ai rātou i tēianei ao.”
REV.5.12	Kua kāpiki maira rātou ma te reo ma'ata:
REV.5.12	“'E tau te Punua Māmoe i tāmate'ia ana
REV.5.12	i te 'āriki mai i te mana, te 'apinga nui, te pakari, te ririnui,
REV.5.12	te ngāteitei, te kakā ē te 'akapa'apa'a'anga.”
REV.5.13	Kua 'akarongo atura au i te au mea kātoatoa tō runga i te rangi, tō runga i te 'enua nei, tō raro ake i te 'enua nei, tō runga i te moana ē te au mea rava rāi i roto ra i reira i te nā kō'anga ē:
REV.5.13	“Tei aia tei no'o i runga i te terōno ē i te Punua Māmoe ra
REV.5.13	te 'akameitaki'anga, te ngāteitei, te kakā
REV.5.13	ē te mana e tuātau, e tuātau 'ua atu.”
REV.5.14	Kua nā kō atura ngā mea ora e 'ā: “Āmene!” Kua tīpapa i'ora te aronga pakari ki raro ē kua 'akamori atura.
REV.6.1	Kua 'ākara atura au kia vāvā'i te Punua Māmoe i tēta'i o ngā 'akairo e 'itu, ē kua 'akarongo atura au i tēta'i o ngā mea ora e 'ā ra i te tuatua'anga ma te reo mei te māngūngū rāi te tū, “E 'aere mai!” 
REV.6.2	Kua 'ākara au, ē inā, 'e 'oro'enua teatea. 'E 'ana tā tei no'o ki runga a'o ē kua 'ōronga'ia atu tēta'i korōna nōna. Kua 'aere aia ki mua ma te 'autū'anga ē kia 'autū atu rāi.
REV.6.3	Kia vāvā'i aia i te rua o te 'akairo, kua 'akarongo au i te rua o ngā mea ora ra i te tuatua'anga ē, “E 'aere mai!” 
REV.6.4	Kua 'aere atura tēta'i 'oro'enua kē ki mua, 'e mea kutekute. Ē kua 'ōronga'ia te tika ki tei no'o ki runga a'o kia 'apai kē atu i te 'au mei tēianei ao, ē kia tā te au tangata tēta'i i tēta'i. 'E koke ma'ata tei 'ōronga'ia mai nāna.
REV.6.6	Ē kua 'akarongo atura au i tēta'i mea mei te reo rāi te tū mei rotopū i ngā mea ora e 'ā ra i te nā kō'anga mai ē, “'Okota'i vāito sītona 'okota'i moni 'ārio, e toru vāito kērite 'okota'i moni 'ārio. Auraka rā koe e 'akakino i te 'ōlive ē te uaina.”
REV.6.7	Kia vāvā'i aia i te 'ā o te 'akairo, kua 'akarongo au i te reo o te 'ā o ngā mea ora ra i te tuatua'anga ē, “E 'aere mai!” 
REV.6.8	Kua 'ākara au, ē inā, 'e 'oro'enua maratea. Ko te ingoa o tei no'o ki runga a'o ko Mate ia, ē ko Āte tei āru atu i aia. Kua 'ōronga'ia te mana ki a rāua nō runga i te 'ā o te tu'anga o te ao nei kia tāmate rāua ma te koke, te onge, te mate, ē nā roto katoa mai i te au puaka tā'ae o te 'enua nei.
REV.6.9	Kia vāvā'i aia i te rima o te 'akairo, kua kite au i raro ake i te 'atarau i te au vaerua o te aronga i tāmate'ia nō te tuatua a te Atua ē nō tō rātou 'akakite'anga i te reira. 
REV.6.10	Kua kāpiki rātou ma te reo ma'ata, nā kō maira: “'E a'a te roa, e te 'Atu tapu ē te tuatua mou, i kore ei koe i 'akavā ē i tūtaki atu i tō mātou toto ki te aronga tei no'o i te ao nei?” 
REV.6.11	Kua 'ōronga'ia ki a rātou tātakita'i 'e kāka'u roroa teatea ē kua 'akakite'ia ki a rātou kia tiaki rāi rātou nō tēta'i tuātau poto, e tae 'ua atu ki te pou'anga o tō rātou au taeake tāvini ē tō rātou au taeake tei 'akakoro'ia nō te mate mei a rātou rāi.
REV.6.13	Kua topa maira te au 'ētū o te rangi ki raro i te 'enua nei, mei te pū suke tei rūrū'ia tōna 'ua parakore mē 'akakeukeu'ia aia e te matangi ma'ata. 
REV.6.14	Kua ngaro te rangi mei te tuatua i tātā'ia e ngaro kia pōkaikai'ia. Kua takakē i'ora te au maunga ē te au pā 'enua mei tō rātou ngā'i.
REV.6.16	Kua karanga atura rātou ki te au maunga ē ki te au mato, “E topa mai ki runga a'o i a mātou ē e tāpoki mai i a mātou mei mua i te aroaro o tei no'o ki runga a'o i te terōno ē mei te riri o te Punua Māmoe. 
REV.6.17	Kua tae mai 'oki te rā ma'ata o tō rāua riri. Ko 'ai 'oki te ka mou?”
REV.7.2	Kua kite atura au i tēta'i 'āngela kē i te 'aere'anga mai mei te 'itinga o te rā, tei aia tēta'i mea 'akatāpa'o o te Atua ora. Kua kāpiki maira aia ma te reo ma'ata ki ngā 'āngela e 'ā ra tei 'ōronga'ia te mana kia tākinga kino i te ao nei ē te tai, 
REV.7.3	nā kō maira, “Auraka e tākinga kino i te ao nei, te tai ē te au rākau kia 'ope rava i āku i te 'akatāpa'o i te rae o te au tāvini o tō tātou Atua.” 
REV.7.4	Ē kua 'akarongo atura au i te ma'ata o te aronga tei 'akatāpa'o'ia mei roto mai i te au kōpū rava rāi o te au tamariki a Īserā'ela. E 'okota'i 'ānere e 'ā nga'uru mā 'ā tauatini te kātoatoa tei 'akatāpa'o'ia. 
REV.7.5+REV.7.6+REV.7.7+REV.7.8	Mei roto mai i te au kōpū tātakita'i o Īserā'ela e ta'i nga'uru mā rua tauatini, koia 'oki o te kōpū o Iūda, o Rubena, o Gada, o Āsera, o Nāphatari, o Manāse, o Simeona, o Levi, o Īsākara, o Zēbulūna, o Iōsēpha ē o Bēniāmina.
REV.7.9	I muri ake i te reira, 'ākara atura au, ē inā, 'e urupū tangata ma'ata tei kore e rauka i te tatau'ia, mei roto mai i te au 'iti tangata, te au kōpū, te au tū tangata ē te au reo rava rāi. Kua tū rātou i mua i te terōno ē i mua i te Punua Māmoe, i kāka'u'ia ki te kāka'u roa teatea ma te kīkau nū tāmara i tō rātou rima. 
REV.7.10	Kua kāpiki atura rātou ma te reo ma'ata, nā kō atura ē, “Ko te rāvenga ora tei tō tātou Atua e no'o nei i runga i te terōno, ē tei te Punua Māmoe.” 
REV.7.11	Ē te au 'āngela rava rāi tei tū takapini i te terōno, te aronga pakari ē ngā mea ora e 'ā ra, kua tīpapa i'ora rātou ki raro ki mua i te terōno, 'akamori atura i te Atua, 
REV.7.12	nā kō atura, “Āmene! Ko te 'akapa'apa'a, te kakā, te pakari, te 'akameitaki, te ngāteitei, te mana ē te ririnui tei tō tātou Atua ia e tuātatau rava atu. Āmene!”
REV.7.13	Kua ui maira tēta'i o te aronga pakari ra ki āku, “Ko 'ai mā tēia au tangata tei 'akakāka'u'ia ki te kāka'u roa teatea, ē nō 'ea mai rātou?”
REV.7.14	Kua 'akakite mai aia ki āku, “Ko te aronga tēia tei 'aere mai nā roto mai i te mate ma'ata. Kua tāmā ē kua 'akateatea rātou i tō rātou kāka'u i roto i te toto o te Punua Māmoe. 
REV.7.15	Nō reira rātou e tū ei i mua i te terōno o te Atua, ē e 'akamori ei i aia i te pō ē te ao i roto i tōna nao. Ē nā tei no'o ki runga i te terōno, tei rotopū ia i a rātou 'ei pāruru. 
REV.7.16	Kāre rātou e pongi 'aka'ou, kāre katoa e kakī vai 'aka'ou, ē kāre rātou e roko'ia 'aka'ou e te veravera o te rā. 
REV.7.17	Nā te Punua Māmoe 'oki i rotopū i te terōno ra e tiaki i a rātou, ē nāna e arataki i a rātou ki te au ngā'i pu'ipu'i'anga o te vai ora. Ē nā te Atua e 'ōrei i te roimata rava rāi o tō rātou mata.”
REV.8.1	Kia vāvā'i te Punua Māmoe i te 'itu o te 'akairo, 'e mūtēkī'anga tei te rangi mei tēta'i 'āpa ora te roa. 
REV.8.2	Kua kite au i ngā 'āngela e 'itu tei tū i mua i te aroaro o te Atua ē kua 'ōronga'ia e 'itu pū ki a rātou.
REV.8.4	Ē kua peke kāpiti atura te au o te rākau kakara mei roto mai i te rima o te 'āngela ma te au pure a te aronga tapu ki mua i te aroaro o te Atua. 
REV.8.5	Kua rave i'ora te 'āngela i te tūmiāma, kua 'akakī ki te a'i mei runga mai i te 'atarau ē kua titiri maira ki raro ki runga i te 'enua. Kua tupu i'ora te 'aruru, te māngūngū, te uira ē te ngāruerue 'enua.
REV.8.6	Ko ngā 'āngela e 'itu tē mou ra i ngā pū e 'itu, kua 'akate'ate'amamao i'ora i te reira nō te 'akatangi.
REV.8.8	Kua 'akatangi i'ora te rua o te 'āngela i tāna pū. Tēta'i mea mei te maunga ma'ata te kā ra i te a'i i tīria'ia ki roto i te tai. Kua riro te toru o te tu'anga o te tai ra 'ei toto. 
REV.8.9	Kua mate atura te toru o te tu'anga o te au mea ora ra i roto i te tai, ē kua tākore'ia te toru o te tu'anga o te au pa'ī ra.
REV.8.11	Kua tapa'ia te ingoa o taua 'ētū ra ko Maramara ia. Kua maramara te toru o te tu'anga o te au vai. 'E mānganui te tangata i mate nō te vai 'oki, nō tōna tū maramara.
REV.8.13	Kua 'ākara atura au, e kua 'akarongo atura i tēta'i 'āeto e rere teitei ra nā runga i te māreva ra i te nā kō 'anga atu ē, “Auē, auē, auē tō te aronga e no'o nei i te ao nei i te tangi'anga o te au pū tā ngā 'āngela e toru e vaitata nei i te 'akatangi.”
REV.9.1	Kua 'akatangi i'ora te rima o te 'āngela i tāna pū. Kua kite atura au i tēta'i 'ētū tei topa mai mei te rangi mai ki runga i te 'enua nei. Kua 'ōronga'ia te tāviri o te tomo'anga ki te va'arua takerekore ki aia. 
REV.9.2	Kua nga'ā akera i aia te tomo'anga ki te va'arua takerekore, ē kua puroro mai mei roto mai i taua tomo'anga ra mei te au o tēta'i umu ma'ata. Pōiri atura te rā ē te rangi i te au mei roto mai i taua tomo'anga ra. 
REV.9.3	Nō roto mai i taua au ra kua 'aere maira te au tāpaki ki runga i te 'enua nei ē kua 'ōronga'ia mai kia rātou te mana o te au tēkōpio o te 'enua nei. 
REV.9.4	Kua 'akakite'ia ana ki a rātou ē, auraka rātou e rave kino atu ki te matie o te 'enua nei, ki tēta'i 'ua atu au mea matie tupu ra, mē kāre ki tēta'i 'ua atu rākau. Ka rave kino anake 'ua rā ki te au tangata kāre tō te Atua tāpa'o i runga i tō rātou rae. 
REV.9.5	Kua 'ōronga'ia te tika ki a rātou, auraka kia tāmate rava i te au tangata, kia 'akamamae rā i a rātou e rima ake marama. Ko taua mamae 'oki mei te mamae ia o te tangata tei kakati'ia e te tēkōpio. 
REV.9.6	Kia tae ki te reira au rā e kimikimi ei te tangata kia mate, kāre rā 'e rāvenga. Ka umuumu 'oki rātou i te matenga, e rere kē ra te matenga i a rātou.
REV.9.8	Tō rātou rauru, mei te rauru va'ine ia, ē tō rātou ni'o, mei te ni'o liona ia. 
REV.9.9	'E pāruru umauma tō rātou mei te pāruru 'āuri ia, ē te pararā o tō rātou pē'au, mei te 'ārurururu ia o te au kariota 'oro'enua 'e mānganui e 'oro ki te tamaki ra. 
REV.9.10	'E 'iku tō rātou ē te tara mei tō te tēkōpio ra. Ē tei roto ia tō rātou au 'iku, tō rātou mana nō te tāmamae i te tangata e rima ake marama. 
REV.9.11	Ko te 'āngela o te va'arua takerekore tō rātou ariki. Tōna ingoa ko Ābadona i te reo 'Ēbera; ko Āpōliona i te reo Eleni, tōna 'āite'anga, te Tākore Tākiri.
REV.9.12	Kua 'ope 'oki te mate mua, i, e rua rāi mate te ka tupu mai.
REV.9.14	i te nā kō'anga ki te ono o te 'āngela i mou i te pū ra, “Ka tuku i ngā 'āngela e 'ā i tāpeka'ia i te pae o te kauvai ma'ata ko Eupharāti.” 
REV.9.15	Tuku'ia i'ora aua ngā 'āngela e 'ā ra tei 'akate'ate'amamao'ia nō taua ora, taua rā, taua marama ē taua mata'iti 'oki i te tāmate rava i te toru o te tu'anga o te tangata nei. 
REV.9.16	Ko te ma'ata o taua au va'e'au 'oro'enua ra, e rua 'ānere mirioni. Kua 'akakite'ia mai 'oki ki āku tō rātou ma'ata. 
REV.9.17	Ko tēia te tū o te au 'oro'enua ē te aronga i no'o ki runga a'o ra tāku i kite i taua 'ōrama ra: 'e pāruru umauma tō rātou, e muramura ra mei te a'i te tū, e auīka ē te rengarenga mei te teio ra. Te mīmiti o te au 'oro'enua ra mei te mīmiti o te liona, ē kua puroro mai te a'i, te au ē te teio nō roto mai i tō rātou va'a. 
REV.9.18	Nā tēia ngā mea e toru i mate ei te toru o te tu'anga o te tangata nei, koia 'oki, nā te a'i, te au ē te teio tei puroro mai nō roto mai i tō rātou va'a. 
REV.9.19	Ko te ririnui 'oki o te au 'oro'enua tei roto ia i tō rātou va'a ē tō rātou 'iku. Tō rātou au 'iku 'oki mei te 'ōvī rāi te tū, 'e mīmiti tō rātou, ē nā te reira e rave nei i te kino.
REV.9.21	Kāre katoa rātou i tatarā'ara i tā rātou tā tangata, tā rātou purepure, tā rātou 'akaturi ē tā rātou keiā.
REV.10.1	Kua kite au i tēta'i 'āngela mana ririnui kē i te 'eke'anga mai mei runga mai i te rangi, i kāka'u'ia i te tiao rangi; tei runga a'o i tōna ūpoko te ānuanua. Tōna mata mei te rā rāi te tū ē tōna vaevae mei te pou a'i ra. 
REV.10.2	Tei tōna rima tēta'i pōkaikai meangiti tei ma'eu 'ua ra. Kua tuku aia i tōna vaevae katau ki runga a'o i te tai, e tōna vaevae kaui ki runga a'o i te 'enua. 
REV.10.3	Kua kāpiki aia ma te reo ma'ata mei te liona e ngunguru ra. Ē kia kāpiki aia ra, kua pa'u mai ngā māngūngū e 'itu. 
REV.10.4	Kua 'akakoro au i te tātā i te tuatua'anga a taua ngā māngūngū e 'itu. Kua 'akarongo rā au i tēta'i reo nō te rangi mai, nā kō maira, “Mou muna i tā te au māngūngū i 'akakite mai, auraka e tātā.”
REV.10.6	ē kua taputo'u ki tei ora e tuātatau rava atu, koia 'oki tei 'anga i te rangi ē te au mea katoa i roto, i te 'enua ē te au mea katoa i roto, ē i te tai ē te au mea katoa i roto, i te nā kō'anga ē, “Kāre 'oki 'e taime toe! 
REV.10.7	I te au rā rā o te reo o te 'itu o ngā 'āngela, mē 'akatangi aia i tāna pū, ka tupu te tuatua ngaro o te Atua, mei tāna i 'akakite mai ki tōna au tāvini, te au peroveta.”
REV.10.9	Kua 'aere atura au ki te 'āngela, ē kua 'akakite au ki aia kia 'ō mai i te pōkaikai meangiti ki āku. Ē kua tuatua mai aia ki āku, “E rave koe ē e kai i tēia, ka 'akamaramara te reira i tō'ou kōpū, i roto rā i tō'ou va'a 'e venevene ia mei te meri.”
REV.10.10	Kua rave i'ora au i te pōkaikai meangiti mei roto mai i te rima o te 'āngela ē kua kai au, ē i roto i tōku va'a 'e venevene ia mei te meri rāi. Ē kia oti rā i āku i te kai, kua maramara tikāi tōku kōpū. 
REV.10.11	Ē kua tuatua maira aia ki āku, “Kia toto'u 'aka'ou koe ki te au 'iti tangata, te au pā 'enua, te au reo ē te au bāsileia 'e mānganui e tikāi.”
REV.11.2	Auraka e vāito i te paepae i va'o ake i te nao ra, e 'akaruke atu i te reira. Kua 'ōronga'ia 'oki te reira ki te au 'ētene. Ka takataka'i rātou i te 'ōire tapu e 'ā nga'uru mā rua marama. 
REV.11.3	Nāku e 'ōronga atu i te mana ki ngā kite e tokorua nōku ra kia toto'u rāua, i kāka'u'ia i te kāka'u pā'oa 'okota'i tauatini e rua 'ānere e ono nga'uru rā.”
REV.11.5	Kia tīmata tēta'i i te tākinga kino mai i a rāua, e puroro mai te a'i mei roto mai i tō rāua va'a ē ka pou tō rāua au 'enemi. Kia 'akakoro tēta'i i te tākinga kino mai i a rāua kia tāmate'ia aia e tikāi. 
REV.11.6	'E mana tō rāua kia mōpani i te rangi kia kore te ua e topa mai i tō rāua au rā toto'u'anga ra, ē 'e mana katoa tō rāua ki runga i te au vai i te 'akariro i te reira 'ei toto ē i te pāpā i te 'enua nei ki tēta'i 'ua atu mate mē 'inangaro 'ua rāua.
REV.11.8	Ka vao'o 'ua 'ia tō rāua kōpapa ki runga i te mataara o te 'ōire ma'ata, te ngā'i i 'akasātauro'ia ai tō rātou 'Atu. Kua 'aka'āite'ia 'oki taua ngā'i ra ki a Sodoma ē Aiphiti. 
REV.11.9	E toru ē te 'āpa rā ka 'ākara 'ua te tangata mei roto mai i te au 'iti tangata, te au kōpū, te au reo ē te au pā 'enua i ēia ngā kōpapa mate. Kāre e 'akatika'ia i te tuku i te reira ki roto i tēta'i mēnema. 
REV.11.10	Te aronga i no'o i te 'enua nei, e mataora rātou ē te pingapingareka i a rāua, ē ka 'apai rātou i te 'apinga aro'a tēta'i ki tēta'i, nō te mea, i tāmamae ana ēia ngā peroveta e rua i te aronga i no'o i te 'enua nei. 
REV.11.11	E 'ope akera ngā rā e toru ē te 'āpa, kua tomo mai te vaerua ora o te Atua ki roto i a rāua ē kua tū mai rāua ki runga. Roko'ia i'ora te aronga rava rāi i kite i a rāua e te mataku ma'ata.
REV.11.13	I taua ora rāi 'e ngāueue'anga ma'ata tō te 'enua, 'inga i'ora te nga'uru o te tu'anga o taua 'ōire ra ki raro, ē e 'itu tauatini tangata i mate i taua ngāueue'anga o te 'enua ra. Mataku rava akera te aronga i toe ē kua 'akakakā atura i te Atua o te rangi.
REV.11.14	Kua 'ope te rua o te mate. Inā, tē vaitata mai nei te toru o te mate.
REV.11.16	Ko te aronga pakari e rua nga'uru mā 'ā tei no'o ki runga i tō rātou au terōno i mua i te aroaro o te Atua, kua tīpapa i'ora ki raro ē kua 'akamori atura i te Atua, 
REV.11.17	nā kō atura,
REV.11.17	“Te 'ōronga atu nei mātou i te 'akameitaki ki a koe,
REV.11.17	e te 'Atu, te Atua Mana Kātoatoa, ko tē vai nei ē tei vai ana,
REV.11.17	kua 'āriki 'oki koe i tō'ou mana ma'ata ē kua 'akamata koe i te tūtara.
REV.11.18	inārā, kua tae mai tō'ou riri
REV.11.18	ē te tuātau e 'akavā'ia ai te aronga mate
REV.11.18	ē e tūtaki'ia atu ei tō'ou au tāvini, te au peroveta,
REV.11.18	te aronga tapu ē te aronga tei mataku i tō'ou ingoa,
REV.11.18	ko tei iti ē tei ma'ata;
REV.11.18	te tuātau katoa e tākore'ia atu ei te aronga e tākinokino nei i te 'enua nei.”
REV.12.1	Kua kitea'ia tēta'i 'akairo i te rangi, koia 'oki, 'e va'ine i kāka'u'ia i te rā ē tei raro ake te marama i ōna vaevae, ē tei runga a'o i tōna ūpoko tēta'i korōna 'ētū rau nga'uru mā rua. 
REV.12.2	Kua nui aia, ē kua kāpikipiki ma'ata ē kua auē aia i te mamae 'ānau.
REV.12.4	Kua kika'ia e tōna 'iku te toru o te tu'anga o te au 'ētū o te rangi ē kua tīria mai ki runga i te 'enua. Kua tū i'ora taua tā'ae ra i mua i te va'ine tei vaitata i te 'ānau kia rauka i aia i te kai i tāna tama mē 'ānau aia. 
REV.12.5	Kua 'ānau i'ora aia i tāna tama, 'e tamāroa 'oki, ko te ka tūtara i te au 'iti tangata rava rāi ki te sepeta 'āuri ra. Kua 'apaina'ia taua tamaiti ra ki te Atua ē ki tōna terōno. 
REV.12.6	Kua 'oro kē atura te va'ine ki roto i te mētēpara, ki te ngā'i i 'akate'ate'amamao'ia e te Atua nōna, kia utuutu'ia aia i reira e 'okota'i tauatini e rua 'ānere ē ono nga'uru rā.
REV.12.8	Kāre rā aia i māro'iro'i rava, ē kāre atura ō rātou ngā'i 'aka'ou i te rangi. 
REV.12.9	Tīria atura 'oki te tā'ae ma'ata ki te 'enua nei. Ko te 'ōvī ta'ito ra ia, tei tapa'ia ko te Tiāporo ē ko Sātani, ē tei arataki kē atu i te ao katoa nei. Kua tīria tāna au 'āngela ma ia katoa.
REV.12.11	Kua 'autū rā rātou i aia nā roto i te toto o te Punua Māmoe ē nā roto i te karere tā rātou i 'akakitekite ra, ē kāre rātou i nā mua i te kimikimi i tō rātou ora, kua tāmou tikāi rā te karere e tae 'ua atu ki te mate. 
REV.12.12	Ē nō reira, e rekareka ma'ata, e te au rangi ē tei no'o i roto i te reira ē! Auē te 'enua ē te moana ē! Kua 'aere mai te Tiāporo ki raro ki a kōrua ma te riri ma'ata, nō tōna kite 'oki ē, 'e mānga tuātau poto 'ua tōna e toe.”
REV.12.13	Kia mārama te tā'ae ē, kua tīria aia ki runga i te 'enua, kua aruaru aia i te va'ine tei 'ānau i te tamāroa. 
REV.12.14	Kua 'ōronga'ia i'ora ki taua va'ine ra ngā pē'au e rua o te 'āeto ma'ata kia rere atu aia ki te mētēpara ki tōna ngā'i, kia mamao kē aia mei te mata o taua 'ōvī ra ē kia 'āngai'ia aia i reira kia 'ope kia 'ope e toru ē te 'āpa mata'iti. 
REV.12.15	Kua 'akapu'aki atura te 'ōvī i te vai mei roto mai i tōna va'a i muri i'o i taua va'ine ra, mei te kauvai rāi te tū, kia 'apai kē'ia aia e taua kauvai ra. 
REV.12.16	Kua tauturu rā te 'enua i taua va'ine ra. Kua 'āmama te 'enua i tōna va'a, ē kua 'āpuku i te kauvai tā te tā'ae i 'akapu'aki mei roto mai i tōna va'a. 
REV.12.17	Kua riri atura te tā'ae i taua va'ine ra, ē kua 'aere atura aia i te tamaki atu i tāna 'uānga toe, ko te aronga 'oki tē 'ākonokono i te au 'akaue'anga a te Atua ē tei a rātou te tuatua 'akakite a Iēsū. 
REV.12.18	E kua tū i'ora aia ki runga i te one ta'atai.
REV.13.2	Te puaka tā'ae tāku i kite ra, mei te nēmera ia te tū, tōna vaevae mei tō te pea ia, ē tōna va'a mei te va'a ia o te liona. Kua 'ōronga maira te tā'ae i tōna ririnui, tōna terōno ē te mana ma'ata nōna. 
REV.13.3	'E puta'anga mate tō tēta'i o tōna ngā mīmiti, kua 'akaora'ia rā taua puta'anga mate. Kua āru i'ora tō te ao nei i taua puaka tā'ae ra ma te vā 'ua. Kua 'akamori atura rātou i te tā'ae, nō te mea, kua 'ōronga aia i te mana nō te puaka tā'ae. 
REV.13.4	Kua 'akamori katoa rātou i te puaka tā'ae i te nā kō'anga atu ē, “Ko 'ai tei 'āite ki te puaka tā'ae, ē ko 'ai tei tau kia tamaki atu i aia?”
REV.13.6	Kua ma'eu aia i tōna va'a i te tuatua i te 'akakino'anga Atua, i te 'akakino i tōna ingoa ē tōna ngā'i, ē i te aronga katoa tei no'o i runga i te rangi. 
REV.13.7	Kua rauka katoa i aia te tika i te tamaki atu i te aronga tapu, ē i te 'autū ki runga i a rātou. Kua 'ōronga'ia ki aia te mana kia tūtara ki runga i te au kōpū, te au 'iti tangata, te au reo ē te au tū tangata rava rāi. 
REV.13.8	Te aronga rava rāi tei no'o i te ao nei, ka 'akamori atu rātou i aia; ko te aronga 'oki kāre tō rātou ingoa i tātā'ia ki roto i te puka o te ora a te Punua Māmoe mei te 'akamata'anga mai o tēianei ao.
REV.13.9	'E taringa tōna ra, kia 'akarongo aia! 
REV.13.10	Mē arataki tuika'a'ia tēta'i tangata, kia riro aia 'ei tuika'a e tikāi. Mē tā'ia tēta'i tangata e te koke, kia mate rāi aia i te koke e tikāi. Ko tēia 'oki te ora o te aronga tapu, ko te 'akakoromaki ē te 'akarongo ia.
REV.13.11	Kua kite atura au i tēta'i puaka tā'ae kē i te kake'anga mai mei raro mai i te 'enua. E rua ōna tara mei tō te punua māmoe ra, ē tāna tuatua mei tā te tā'ae ra. 
REV.13.12	Kua rave ia i te tika kātoatoa o te puaka tā'ae mua i mua i tōna aroaro. Nāna 'oki i riro ei te ao ē tei no'o ki reira i te 'akamori i te puaka tā'ae mua, tei 'akaora'ia ana tōna puta mate ra. 
REV.13.13	'E au 'akairo mama'ata tāna i rave. Kua rauka rāi i aia i te 'akatopa mai i te a'i mei runga mai i te rangi ki te 'enua nei i mua i te mata o te tangata nei. 
REV.13.14	Kua arataki kē aia i te aronga e no'o i te ao nei nā roto i te au 'akairo tei 'akatika'ia ki aia i te rave i mua i te aroaro o te puaka tā'ae. Kua 'akakite aia ki te aronga e no'o i te ao nei kia ma'ani i tēta'i tiki o te puaka tā'ae tei puta ana i te koke ē tei ora rāi. 
REV.13.15	Kua 'ōronga katoa'ia ki aia te tika kia tuku atu i te a'o ki roto i te tiki o te puaka tā'ae, kia tuatua rāi taua tiki o te puaka tā'ae ra, ē kia 'akatupu rāi i te mate ki te aronga katoa tei kore e 'akamori i te tiki o te puaka tā'ae. 
REV.13.16	Kua mārō aia i te tangata kātoatoa, tei meangiti ē tei ma'ata, tei 'apinga nui ē tei 'apingakore, tei rangatira ē tei tuika'a, kia 'akatāpa'o'ia tō rātou rima katau, mē kāre tō rātou rae. 
REV.13.17	Kāre katoa aia e 'akatika i tēta'i 'ua atu tangata kia 'oko atu mē kāre kia 'oko mai, māri 'ua tei aia te tāpa'o o te puaka tā'ae, koia 'oki, tōna ingoa mē kāre te nūmero o tōna ingoa.
REV.13.18	Ka umuumu'ia te pakari i konei. 'E mārama tōna ra kia kimi aia i te nūmero o te puaka tā'ae ra, 'e nūmero 'oki ia nō tēta'i tangata. Ko tōna nūmero, e ono 'ānere e ono nga'uru ma ono.
REV.14.2	Kua 'akarongo atura au i tēta'i reo mei te rangi mai, mei te 'aruru o te au vai 'e mānganui ē mei te māngūngū rāi. Ko te reo tāku i 'akarongo ra mei te reo katoa ia o te aronga 'akatangi kītara i te 'akatangi'anga i tā rātou au kītara. 
REV.14.3	Kua 'īmene rātou i tēta'i 'īmene 'ōu i mua i te aroaro o te terōno, i mua i te aroaro o ngā mea ora e 'ā ra ē i mua i te aroaro o te aronga pakari. Ē kāre rava 'e tangata e rauka i te 'āpi'i mai i taua 'īmene ra, māri rā ko te ta'i 'ānere e 'ā nga'uru mā 'ā i te tauatini tangata tei 'oko'ia mai nō roto mai i tēianei ao. 
REV.14.4	Ko te aronga 'oki tēia tei kore i 'akavi'ivi'i i a rātou ki te au va'ine. 'E pāretēnia 'oki rātou. Tē āru nei rātou i te Punua Māmoe i tōna au 'aerenga rava rāi. Kua 'oko'ia mai rātou 'ei 'ua mua nā te Atua ē nā te Punua Māmoe nō roto mai i te au tangata nei. 
REV.14.5	Kāre rava 'e pikika'a i kitea'ia mei roto mai i tō rātou va'a. 'E 'apakore 'oki rātou.
REV.14.6	Kua kite atura au i tēta'i 'āngela kē i te rere'anga nā rotopū i te māreva. 'E karere mutukore tāna e tau kia tūtū 'aere'ia ki te aronga e no'o i te 'enua nei, ki te au 'iti tangata, te au kōpū tangata, te au reo ē te au tū tangata rava rāi. 
REV.14.7	Kua kāpiki aia ma te reo ma'ata, “Ka mataku i te Atua ē e 'akakakā i aia, nō te mea kua tae te tuātau o tāna 'akavā'anga. E 'akamori atu i aia ko tei 'anga i te rangi ē te 'enua, te tai ē te au punāvai.”
REV.14.9	Kua āru 'aka'ou mai tēta'i 'āngela i a rāua, ko te toru ia, ē kua nā kō maira ma te reo ma'ata, “Mē ka 'akamori tēta'i tangata i te puaka tā'ae ē tōna tiki, ē mē ka 'āriki i te tāpa'o ki runga a'o i tōna rae mē kāre ki runga a'o i tōna rima, 
REV.14.10	ka inu aia i te uaina o tō te Atua riri, tei riringi'ia ma te 'irokore ki roto i te kapu o tōna riri. Nā te a'i ē te teio e 'akamamae i aia i mua i te aroaro o tāna au 'āngela tapu ē te Punua Māmoe. 
REV.14.11	Te au a'i o tō rātou mamae ka kake ki runga e tuātau 'ua atu. Kāre rava ō rātou tei 'akamori i te puaka tā'ae ē tōna tiki, ē tei 'āriki mai i te tāpa'o o tōna ingoa 'e 'akaea'anga i te pō ē te ao.”
REV.14.12	Ko tēia 'oki te ora o tō te aronga tapu 'akakoromaki, ko tei 'ākono i te 'akaue'anga a te Atua ē te 'irinaki i a Iēsū.
REV.14.13	Kua 'akarongo atura au i tēta'i reo nō te rangi mai i te nā kō'anga mai, “E tātā koe i tēia: ‘'E ao tō te aronga mate te ka mate i roto i te 'Atu i tēianei ē ā muri 'ua atu.’ ” Koia ia, tē tuatua maira te Vaerua, ka 'akaea rātou i tā rātou au 'anga'anga. E āru 'oki tā rātou au 'anga'anga i a rātou.
REV.14.15	Kua 'aere maira tēta'i 'āngela kē mei roto mai i te nao i te kāpiki'anga ma te reo ma'ata ki tei no'o ki runga a'o i te tiao ra, “Ka tā'anga'anga ana i tā'au mātipi mingi ē kokoti, kua tae mai 'oki te tuātau nō te kokoti'anga. Kua para rava 'oki te mou o te 'enua nei.” 
REV.14.16	Ē ko ia tei no'o i runga a'o i te tiao ra, kua tā'anga'anga i tāna mātipi mingi. Kua kokoti'ia i'ora te mou o te 'enua.
REV.14.17	Kua 'aere atura tēta'i 'āngela kē mei roto mai i te nao ki runga i te rangi, 'e mātipi mingi kokoi katoa tāna.
REV.14.18	Kua 'aere 'aka'ou mai rāi tēta'i 'āngela kē mei te 'atarau mai, 'e mana tōna nō runga i te a'i nei. Ē kua kāpiki atura aia ma te reo ma'ata ki te 'āngela ma te mātipi mingi kokoi, nā kō maira, “Ka tā'anga'anga ana i te mātipi mingi kokoi nā'au, ka kokoti ei i te kā'ui vine o te 'enua nei, kua para rava 'oki te vine.” 
REV.14.19	Kua tā'anga'anga atura te 'āngela i te mātipi mingi kokoi ki runga a'o i te 'enua nei, kokoti i'ora i te vine o te 'enua nei, ē kua 'uri atura ki roto i te taomi'angā vine ma'ata ra, ko te riri 'oki ia o te Atua ra. 
REV.14.20	Kua takataka'i'ia i'ora te taomi'angā vine i va'o i te 'ōire ra. Kua tae maira te toto mei taua taomi'angā vine ra e rua 'ānere maire te mamao, e ono 'oki tapuae te 'o'onu.
REV.15.1	Kua kite atura au i tēta'i 'akairo kē i runga i te rangi, 'e mea ma'ata rava ē te vāvāria, koia 'oki, ngā 'āngela e 'itu ma ngā mate 'openga e 'itu. Nā tēia au mate 'oki i 'akaoti ei te riri o te Atua.
REV.15.2	Kua kite atura au i tēta'i mea mei 'e tai i'o ra i 'irokia ki te a'i. Kua kite katoa au i te aronga i 'autū ki runga a'o i te puaka tā'ae, tōna tiki ē te nūmero o tōna ingoa. Tē tū 'ua ra rātou i runga i taua tai i'o ra, ē tē mou ra i te au kītara a te Atua. 
REV.15.3	Tē 'īmene ra rātou i te 'īmene a Mōse te tāvini o te Atua, ē te 'īmene o te Punua Māmoe, i te nā kō'anga ē,
REV.15.3	“'E ma'ata ē te vāvāria tā'au au 'anga'anga,
REV.15.3	e te 'Atu, te Atua Mana Kātoatoa ē!
REV.15.3	'E mea tau ē te tika tā'au au 'anga'anga,
REV.15.3	e te Ariki o te au 'iti tangata ē!
REV.15.4	ē e 'akakakā i tō'ou ingoa, e te 'Atu ē?
REV.15.4	Ko koe anake 'oki tei tapu,
REV.15.4	ē ka 'ope te au 'iti tangata rava rāi i te 'aere mai ē te 'akamori atu i a koe,
REV.15.4	nō te mea, ko tā'au 'anga'anga tau rava,
REV.15.4	tē 'akaāri 'ua'ia nei ia.”
REV.15.6	Ē mei roto mai i te nao, kua 'aere maira ngā 'āngela e 'itu ma ngā mate e 'itu. Kua kāka'u'ia rātou ki te kāka'u vi'ivi'ikore ē te kakā, ē kua tātua'ia tō rātou umauma ki te tātua 'auro. 
REV.15.7	Kua tuku maira tēta'i o ngā mea ora e 'ā ra ki ngā 'āngela e 'itu e 'itu kapu 'auro tei kī i te riri o te Atua tē ora 'ua nei e tuātau 'ua atu. 
REV.15.8	Kua kī i'ora te nao i te au nō kō mai i te kakā o te Atua ē tōna mana, ē kāre e rauka i tēta'i 'ua atu tangata kia tomo ki roto i te nao e 'ope 'ua atu i te 'akatupu'ia e ngā 'āngela e 'itu taua ngā mate ra.
REV.16.1	Kua 'akarongo atura au i tēta'i reo ma'ata nō roto mai i te nao ra i te tuatua'anga ki ngā 'āngela e 'itu ē, “I tō kōtou 'aerenga e riringi i ngā kapu e 'itu o tō te Atua riri ki runga a'o i te 'enua nei.”
REV.16.3	Kua riringi atura te rua o ngā 'āngela i tāna kapu ki roto i te tai. Kua riro i'ora te tai 'ei toto mei te toto o tēta'i tangata i taia'ia ra, ē te au mea ora rava rāi i roto i te tai kua mate.
REV.16.5	Kua 'akarongo atura au i te 'āngela o te au vai i te tuatua'anga ē: “'E tuatua tika tā'au, ko tē vai nei ē tei vai ana, e te Mea Tapu ē. Ko tēia 'oki tā'au tukungā tika. 
REV.16.6	Kua 'ōronga koe i te toto 'ei inu nā rātou ko tei 'akamaringi i te toto o te aronga tapu ē te au peroveta. 'E mea tano 'oki ia nā rātou.” 
REV.16.7	Kua 'akarongo katoa atura au i tēta'i reo nō kō mai i te 'atarau tei nā kō maira, “E te tika, e te 'Atu, te Atua Mana Kātoatoa; ko tā'au tukungā tika 'e mea mou ia ē te tau tikāi.”
REV.16.8	Kua riringi atura te 'ā o ngā 'āngela i tāna kapu ki runga a'o i te rā. Kua 'ōronga'ia mai te tika ki te rā i te 'akapakapaka i te tangata ki tōna veravera ma'ata. 
REV.16.9	Pakapaka i'ora te au tangata i te veravera ma'ata. Kua 'akakino atura rātou i te ingoa o te Atua, tei aia 'oki te mana nō runga i tēia au mate. Kāre rā rātou i tatarā'ara, ē kāre rāi i 'akapa'apa'a atu i aia.
REV.16.11	Kua 'akakino rātou i te Atua o te rangi nō tō rātou au mate ē te au 'une, kāre rāi rātou i 'akaruke i tā rātou 'anga'anga kino.
REV.16.13	Kua kite atura au e toru vaerua vi'ivi'i, mei te rana te tū, i te 'aere'anga mai mei roto mai i te va'a o te tā'ae, te puaka tā'ae ē te peroveta pikika'a. 
REV.16.14	'E au vaerua dēmoni 'oki rātou tei rave i te au 'akairo. Tē 'aere nei rātou ki te ui ariki o te ao katoa nei i te tā'okota'i mai i a rātou nō tēta'i tamaki i te rā ma'ata o te Atua Mana Kātoatoa.
REV.16.17	Kua riringi atura te 'itu o ngā 'āngela i tāna kapu ki roto i te māreva. Ko tēta'i reo ma'ata maira i reira nō roto mai i te nao mei kō mai i te terōno ra, i te nā kō'anga ē, “Kua oti!” 
REV.16.18	I reira te kōraparapa uira, te au reo ē te māngūngū. Ē 'e ngāruerue'anga 'enua ma'ata katoa, kāre ake rāi 'e ngāruerue'anga 'enua e 'āite i te ma'ata i tupu ana mei tō te tangata o te 'enua nei 'anga'ia'anga mai. 
REV.16.19	Kua kokoti'ia te 'ōire ma'ata ra e toru kōtinga, ē te au 'ōire o te au 'iti tangata kua 'inga ki raro. Kua ma'ara te Atua i a Bābulōnia ma'ata nā roto i te 'ōronga'anga atu ki aia i te kapu uaina o tōna riri ma'ata. 
REV.16.20	Kua ngaro te au pā 'enua kātoatoa, ē te au maunga kāre e kitea 'aka'ou ia. 
REV.16.21	Ko te ua toka ma'ata, mei te ta'i 'ānere paunu rāi te teia'a i te toka 'okota'i, kua topa te reira mei runga mai i te rangi ki runga a'o i te tangata. Ē kua 'akakino atura te au tangata i te Atua nō taua mate o te ua toka ra. 'E mate ma'ata rava 'oki te reira.
REV.17.2	Kua 'akaturi te ui ariki o te 'enua nei i aia, ē kua kona te au tangata i no'o i te ao nei i te uaina o tāna 'akaturi'anga.”
REV.17.4	Kua kāka'u'ia taua va'ine ra i te kāka'u vare'au ē te kāka'u kutekute, ē kua 'akamānea'ia ki te 'auro, te au toka mēmeitaki ē te au poe. Tei tōna rima tēta'i kapu 'auro kī i te au mea rikarika ē te au mea vi'ivi'i o tāna 'akaturi'anga. 
REV.17.5	Kua tātā'ia tēta'i ingoa, 'e mea muna ngaro, ki runga i tōna rae, koia 'oki: “Bābulōnia ma'ata, te metua va'ine o te aronga 'akaturi ē te au mea vi'ivi'i o te ao nei.” 
REV.17.6	Kite atura au i taua va'ine ra i te kona'anga i te toto o te aronga tapu ē te toto o te aronga tei riro 'ei au kite nō Iēsū.
REV.17.6	I tōku kite'anga i taua va'ine ra, vā ma'ata rava atura au. 
REV.17.7	Kua tuatua maira te 'āngela ki āku, “'E a'a koe i vā 'ua ai? Ka 'akakite atu au ki a koe i te mea muna ngaro o taua va'ine ra ē o te puaka tā'ae, e 'itu ōna mīmiti ē e ta'i nga'uru ōna tara, ko tei 'apai atu i aia ra. 
REV.17.8	Ko te puaka tā'ae tā'au e kite ra i vai ana, ē kāre ia i tēianei. Tē vaitata nei aia i te kake mai ki runga mei raro mai i te va'arua takerekore ē i te 'aere atu ki te mate. Te aronga e no'o ki te ao nei tei kore tō rātou ingoa i tātā'ia ki roto i te puka o te ora mei te 'akamata'anga o tēianei ao, ka vā 'ua rātou i te 'ākara'anga i taua puaka tā'ae ra tei vai ana, ē kāre i tēianei, ka tae 'aka'ou mai rā.
REV.17.9	“Ka umuumu'ia te kite pakari i konei. Ko ngā mīmiti e 'itu ra, ko ngā maunga ia e 'itu e no'o'ia e taua va'ine ra. 
REV.17.10	E 'itu 'oki ariki. Kua mate e rima, 'okota'i tē vai nei, ē tēta'i kāre i tae mai ake. Mē tae mai rā aia, kia no'o aia 'e tuātau poto e tikāi. 
REV.17.11	Kāreka te puaka tā'ae, ko tei vai ana ē kāre ia i tēianei, ko te tokovaru ia. Tei roto rāi ia i te toko'itu ē tē 'aere atu nei ki te mate.
REV.17.13	'Okota'i rāi 'oki ō rātou manako ē, ka 'ōronga atu rātou i tō rātou ririnui ē te mana nō te puaka tā'ae. 
REV.17.14	Ka tamaki mai rātou i te Punua Māmoe. Ka 'autū rā te Punua Māmoe ē te aronga nōna tei kāpiki'ia, tei 'iki'ia ē tei 'ākono meitaki'ia ki runga a'o i taua ui ariki ra.”
REV.17.15	Kua tuatua katoa maira te 'āngela ki āku, “Te au vai tā'au e kite nei e no'o'ia e taua va'ine 'akaturi ra, 'e urupū tangata ma'ata ia nō roto mai i te au 'iti tangata, te au 'enua ē te au reo. 
REV.17.16	Ko ngā tara e ta'i nga'uru tā'au e kite ra ē te puaka tā'ae, ka mākitakita rātou i taua va'ine 'akaturi ra ē ka 'akatane'a rātou i aia, ka kiriti i tōna kāka'u, ka kai i tōna kiko ē ka 'akapou i aia ki roto i te a'i. 
REV.17.17	Nā te Atua 'oki i tuku i tōna 'akakoro'anga ki roto i tō rātou ngākau. Ka tupu tōna 'akakoro'anga nā roto i tēia manako 'okota'i, i te 'ōronga'anga i tō rātou mana ariki nō te puaka tā'ae e 'ope 'ua atu te tuatua a te Atua i te 'akatupu'ia.
REV.17.18	“Te va'ine tā'au e kite nei, ko te 'ōire ma'ata ia tei tūtara ki runga a'o i te ui ariki o te ao nei.”
REV.18.1	I muri ake i te reira kua kite au i tēta'i 'āngela kē i te 'eke'anga mai mei te rangi mai, 'e mana ma'ata tōna, ē kua mārama te ao nei i tōna kakā. 
REV.18.2	Kua kāpiki aia ma te reo pakari, nā kō maira, “Kua 'inga, kua 'inga a Bābulōnia ma'ata, ē kua riro 'ei ngā'i no'o'anga nō te au dēmoni, 'ei ngā'i vairanga nō te au vaerua vi'ivi'i kātoatoa, 'ei ngā'i vairanga nō te au manu rere vi'ivi'i ē nō te au manu tā'ae vi'ivi'i ē te mākitakita'ia. 
REV.18.3	Kua inu 'oki te au 'iti tangata kātoatoa i te uaina ririnui o tāna 'akaturi'anga, kua 'akaturi te ui ariki o te ao nei i aia, ē kua riro te aronga 'oko'oko o te ao nei 'ei aronga 'apinga nui nā roto mai i te ma'ata roa'anga o tāna au mea nanave.”
REV.18.4	“E 'aere ki va'o mei roto atu i aia, e aku au tangata,
REV.18.4	kia kore kōtou e piri atu ki tāna au 'ara,
REV.18.4	ē kia kore katoa kōtou e roko'ia atu e tōna au mate.
REV.18.5	ē kua ma'ara i te Atua i tāna au 'anga'anga tikakore.
REV.18.6	ē e 'akautunga atu i aia kia tau i tāna 'anga'anga kia takirua taime.
REV.18.6	E riringi ki roto i tāna kapu e rua taime i te vāito tāna i riringi nō te au tangata kē.
REV.18.7	mei te reira katoa te ma'ata o te mamae ē te taitaiā tā kōtou ka 'ō atu ki aia.
REV.18.7	Tē karanga nei 'oki aia i roto i tōna ngākau ē,
REV.18.7	‘Tē no'o ariki va'ine 'ua nei au,
REV.18.7	ē kāre au i te va'ine taka'ua,
REV.18.7	ē kāre au e kite i te taitaiā.’
REV.18.8	Nō reira, ka tae mai tōna au mate i te rā 'okota'i,
REV.18.8	koia 'oki, te mate tākiri, te taitaiā ē te onge, ē ka pou tākiri aia i te a'i.
REV.18.8	'E mana ma'ata 'oki tō te 'Atu, te Atua,
REV.18.8	ko tei 'akautunga mai i aia ra.”
REV.18.10	Tē tū nei rātou i te ātea kē nō te mataku i tōna tūmatetenga ma'ata i te nā kō'anga ē, “Auē te 'ōire ma'ata ko Bābulōnia ē, te 'ōire ririnui, kua tae mai 'oki tō'ou utunga i te ora 'okota'i 'ua!”
REV.18.12	koia 'oki, te 'auro, te 'ārio, te au toka mēmeitaki ē te au poe; te kāka'u vare'au, te muramura, te tīrika ē te kutekute; te au tū rākau kakara, te au mea kātoatoa i ma'ani'ia mei roto mai i te ni'o 'erepani, te rākau 'oko ma'ata, te veo, te 'āuri ē te toka 'inu'inu; 
REV.18.13	te kīnamo ē te rākau tākakara, te tāpou kakara ē te mura, te manongi, te uaina ē te 'inu, te varāoa mata meitaki ē te sītona, te au puakatoro ē te māmoe, te au 'oro'enua ē te kariota, te au tuika'a ē te ora'anga tangata katoa.
REV.18.14	Tē karanga atu nei rātou ki a koe, “Te au mea kakī ma'ata'ia e koe ra, kua takakē'ia i a koe, ē te au mea mēmeitaki ē te mānea rava kua ngaro kē'ia i a koe na, ē kāre rava e kitea 'aka'ou'ia.” 
REV.18.15	Ko te aronga tei 'oko'oko atu i taua au mea ra ē tei riro 'ei aronga 'apinga nui nā roto i aia, ka tū rātou i te ātea kē nō te mataku i tōna tūmatetenga. Ka auē ē ka tangi rātou 
REV.18.16	i te nā kō'anga ē, “Auē te 'ōire ma'ata ē, ko tei kāka'u'ia ki te kāka'u vare'au, te muramura ē te kutekute ē tei 'akamānea'ia ki te 'auro, te au toka mēmeitaki ē te au poe, 
REV.18.17	nō te mea, ko taua au 'apinga nui ra kua ngaro i te ora 'okota'i 'ua ra.”
REV.18.17	Te au rangatira pa'ī ra ē te aronga teretere pa'ī, te au mātarō ē te aronga 'anga'anga 'aere i te moana, kua tū rātou i te ātea kē. 
REV.18.18	I tō rātou 'ākara'anga i te au a'i o taua pou'anga i te kā ra, kua kāpiki nui rātou i te nā kō'anga ē, “Ko 'ai ia 'ōire tei 'āiteite i tēia 'ōire ma'ata?” 
REV.18.19	Kua āū rātou i te one pue'u ki runga i tō rātou ūpoko ē kua kāpiki ma te auē ē te tangi i te nā kō'anga ē, “Auē te 'ōire ma'ata ē! Ko te kātoatoa 'e pa'ī tō rātou i runga i te moana, kua riro rātou 'ei aronga 'apinga nui i roto i aia nō tōna 'apinga nui ma'ata rava. Kua ngaro 'oki ia i te ora 'okota'i 'ua ra.”
REV.18.22	Kāre e 'akarongo 'aka'ou'ia i roto i a koe na te reo o te aronga 'akatangi kītara ē te aronga 'īmene, te au 'akatangi vivo ē te au 'akatangi pū. Kāre katoa e kitea 'aka'ou'ia i roto i a koe na tēta'i tangata kite tikāi nō tēta'i 'ua atu 'anga'anga. Kāre e 'akarongo 'aka'ou'ia i roto i a koe na te 'aruru'anga o te toka tāviri. 
REV.18.23	Kāre katoa te mārama o tēta'i lāmepa e kakā 'aka'ou i roto i a koe na, ē kāre rāi te reo o te tāne ē te va'ine 'akaipoipo 'ōu ra i 'akarongo 'aka'ou'ia i roto i a koe na. Ko tō'ou aronga 'oko'oko 'oki ko te aronga mama'ata ia o te ao nei, ē kua arataki kē'ia te au 'iti tangata kātoatoa nā roto i tā'au rāvenga purepure. 
REV.18.24	Ko te toto o te au peroveta ē te aronga tapu ē o te aronga rava rāi i tā'ia i te ao nei, kua maringi'ia i roto i a koe na.”
REV.19.1	I muri ake i taua au mea nei, 'akarongo atura au mei te mea ra ē 'e reo ma'ata nō tēta'i urupū ma'ata i runga i te rangi i te nā kō'anga ē, “Aleluia, nō tō tātou Atua te ora, te kakā ē te mana. 
REV.19.2	Ko tāna au 'akavā'anga 'oki 'e mea mou ia ē te tika, nō te mea, kua 'akautunga aia i taua va'ine 'akaturi ma'ata ra tei tākinga kino i te ao nei i tāna 'akaturi'anga, ē kua 'aka'oko atu aia ki aia i te toto o tōna au tāvini tā tōna rima i 'akamaringi.” 
REV.19.3	Kua nā kō 'aka'ou akera rātou, “Aleluia, tē kake nei tōna au a'i ki runga e tuātau 'ua atu.” 
REV.19.4	Ko te aronga pakari e rua nga'uru mā 'ā ē ngā mea ora e 'ā, kua tīpapa i'ora rātou ki mua i te Atua tei no'o i runga i te terōno, nā kō atura, “Āmene, Aleluia.”
REV.19.7	Kia rekareka tātou ē kia perepere kāvana, ē kia 'ōronga atu tātou i te kakā ki aia, kua tae mai 'oki te 'akaipoipo'anga a te Punua Māmoe, ē kua 'akate'ate'amamao'ia tāna va'ine. 
REV.19.8	Kua tuku'ia atu ki aia tēta'i kāka'u 'ōrongā meitaki rava, 'e mea mā ē te kakā.” Ko taua kāka'u ra, ko te 'anga'anga tika ia a te aronga tapu.
REV.19.10	Kua tīpapa i'ora au ki raro ki tōna pae vaevae i te 'akamori i aia. Kua tuatua mai rā aia ki āku, “Auraka koe e 'akapērā. 'E taeake tāvini 'oki au nō'ou ē nō tō'ou au taeake tei mou i te karere o Iēsū. E 'akamori i te Atua! Ko te karere 'oki o Iēsū, ko te vaerua ia o te toto'u'anga.”
REV.19.12	Tōna mata mei te mura a'i ia, ē i runga a'o i tōna mīmiti 'e mānganui te korōna. 'E ingoa tātā'ia nōna, kāre rava 'e tangata i kite māri rā ko ia 'ua'orāi. 
REV.19.13	Kua kāka'u'ia ki te kāka'u roroa i tūto'u'ia ki roto i te toto, ē kua tapa'ia tōna ingoa ko te “Tuatua a te Atua ra.” 
REV.19.14	Kua āru maira te nuku o te rangi i aia nā runga i te au 'oro'enua teatea, ē kua kāka'u'ia ki te kāka'u 'ōrongā meitaki rava, teatea ē te mā. 
REV.19.15	Mei roto mai i tōna va'a kua 'aere maira tēta'i koke kokoi kia tā atu aia i te au 'iti tangata rava rāi ē kia tūtara ki runga a'o i a rātou ma te sepeta 'āuri. Ka takataka'i aia i te taomi'angā vine tei kī i te riri 'oto'oto o te Atua Mana Kātoatoa. 
REV.19.16	Kua tātā'ia tēta'i ingoa i runga a'o i tōna kāka'u ē tōna 'ū'ā, “Ko te Ariki o te au ariki ē te 'Atu o te au 'atu ra.”
REV.19.18	kia kai kōtou i te kiko o te au ariki, te kiko o te au rangatira, te kiko o te aronga mana, te kiko o te au 'oro'enua ē tei no'o i runga a'o ra, te kiko o te au tangata rava rāi, ko te rangatira ē te tuika'a, ko te meangiti ē te ma'ata.”
REV.19.19	Kua kite atura au i taua puaka tā'ae ra ē te au ariki o te ao nei ē tō rātou au nuku i putuputu'ia nō te tamaki atu i aia ko tei no'o ki runga a'o i te 'oro'enua ē tōna nuku. 
REV.19.20	Kua 'opukia atura te puaka tā'ae ē te peroveta pikika'a e rave nei ki mua i aia i te au 'akairo. Nā roto 'oki i te reira kua arataki kē aia i te aronga tei 'āriki i te 'akairo o te puaka tā'ae ē te aronga tē 'akamori nei i tōna tiki. Kua 'uri ora'ia atura rāua ki roto i te roto a'i e kā 'ua ra i te teio. 
REV.19.21	Ē ko te kātoatoa tei toe mai kua tā'ia rātou i te koke mei roto mai i te va'a o tei no'o ki runga a'o i te 'oro'enua, ē kua pangia rava akera te au manu rere i tō rātou kiko.
REV.20.1	Kua kite atura au i tēta'i 'āngela i te 'eke'anga mai mei te rangi maira, tei tōna rima te tāviri o te va'arua takerekore ē tēta'i vivi ma'ata. 
REV.20.2	Kua 'opu atura aia i te tā'ae ma'ata, te 'ōvī ta'ito, ko ia ko te Tiāporo ē Sātani. Kua tāpeka atura i aia nō te au mata'iti 'okota'i tauatini. 
REV.20.3	Kua titiri atura i aia ki roto i te va'arua takerekore, tōpiri i te reira ē 'akatāpa'o atura, kia kore taua tā'ae ra e arataki kē 'aka'ou i te au 'iti tangata kia 'ope rava atu aua au mata'iti 'okota'i tauatini ra. I muri ake i te reira kia tuku'ia mai aia nō tēta'i mānga tuātau e tikāi.
REV.20.5	Ko te katoanga rā o te aronga i mate ra, kāre rātou i ora 'aka'ou kia 'ope rava atu aua au mata'iti 'okota'i tauatini ra. Ko te tū'aka'ou'anga mōmua tēia. 
REV.20.6	Ko rātou tei tū mai i tēia tū'aka'ou'anga mua, e ao tō rātou ē te tū tapu. Kāre 'oki te rua o te mate 'e mana i runga a'o i a rātou, ka riro rā rātou 'ei au ta'unga nā te Atua ē nā te Mesia, ē ka tūtara rātou ē te Mesia 'okota'i tauatini mata'iti.
REV.20.7	Kia 'ope aua mata'iti 'okota'i tauatini ra, ka tuku'ia a Sātani mei roto mai i taua ngā'i tāpeka'anga ra, 
REV.20.8	ē ka 'aere atu aia i te arataki kē i a Goga ē i a Māgoga, koia 'oki, te au 'iti tangata o ngā rua matangi e 'ā o te ao nei i te 'akaputuputu i a rātou nō te tamaki. Mei te one ta'atai rātou i te ma'ata kia tatau'ia. 
REV.20.9	Kua 'aere atura rātou nā te pararauare katoa o te ao nei ē kua takapini i te ngā'i pū'ākapa'anga o te aronga tapu ē te 'ōire 'akaperepere'ia. Inārā, kua topa maira te a'i mei te rangi mai ē kua pou rava atura rātou. 
REV.20.10	Ko te Tiāporo tei arataki kē i a rātou, kua titiri'ia ki roto i te roto o te a'i ē te teio, te ngā'i 'oki tei reira katoa te puaka tā'ae ē te peroveta pikika'a. E 'akamamae'ia rātou i te pō ē te ao e tuātau 'ua atu.
REV.20.12	Kite atura au i tei mate ra, ko te tangata mama'ata ē te tangata rikiriki, i te tū'anga i mua i te terōno, ē kua ma'eu'ia i'ora te au puka. Kua 'e'eu'ia i'ora tēta'i puka kē, ko te puka ia o te ora. Kua 'akavā'ia i'ora taua aronga i mate ra mei roto mai i te au mea i tātā'ia ki roto i taua au puka ra, mei tei tau ki tā rātou au 'anga'anga. 
REV.20.13	Kua tuku maira te tai i te au tangata mate i roto i aia, ē kua tuku maira te mate ē 'Ade i te au tangata mate i roto i a rāua ra, ē kua 'akavā'ia te tangata tātakita'i mei tei tau ki tāna au 'anga'anga. 
REV.20.14	Kua titiri'ia i'ora te mate ē 'Ade ki roto i te roto a'i. Ko tēia te rua o te mate, koia 'oki, te roto a'i. 
REV.20.15	Mē kāre 'e tangata e kitea i te tātā'anga'ia ki roto i te puka o te ora, kua titiri'ia atura aia ki roto i te roto a'i.
REV.21.2	Kite atura au i te 'ōire tapu, ko Iērūsalēma 'ōu, i te 'eke'anga mai mei runga i te rangi mei kō mai i te Atua ra, i te'ate'amamao'ia mei te va'ine i 'akamānea'ia nō tāna tāne. 
REV.21.3	'Akarongo atura au i tēta'i reo ma'ata mei kō mai i te terōno i te nā kō'anga mai ē, “Inā, te pū'ākapa o te Atua tei rotopū ia i te tangata nei. Ka no'o aia i rotopū i a rātou; ko rātou tōna 'iti tangata, ē ko ia te Atua i rotopū i a rātou, koia 'oki, ko tō rātou Atua ia. 
REV.21.4	Ka 'ōrei aia i te au roimata kātoatoa mei roto mai i tō rātou mata; ē kāre 'aka'ou te mate, te mi'i, te auē ē te mamae. Kua kore 'oki te au mea ta'ito ra.”
REV.21.5	Kua nā kō maira tei no'o ki runga a'o i te terōno ra, “Inā, tē 'akariro nei au i te au mea rava rāi 'ei au mea 'ōu.” Kua nā kō mai aia, “E tātā ana, nō te mea, ko tēia au tuatua e tau kia 'irinaki'ia ē 'e mea mou 'oki ia.” 
REV.21.6	Ē kua nā kō maira 'oki aia ki āku, “Kua tupu te reira! Ko au te Alepha ē te Ōmega, te 'akamata'anga ē te 'aka'openga. Nāku e 'ōronga atu ki tei kakī ra i te vai mei kō mai i te punāvai o te ora, kāre 'e tūtaki. 
REV.21.7	Ko tei 'autū ra, ka tū rāi ia i taua au mea rava rāi ra. Ko au rāi tōna Atua ē ko ia rāi taku tamaiti. 
REV.21.8	Ko te tu'anga rā o te aronga kōpē, 'akarongokore, vi'ivi'i, tā tangata, 'akaturi, purepure, 'akamori 'ītoro ē te pikika'a kātoatoa, ko te roto ia tei kā i te a'i ē te teio. Ko te rua ia o te mate.”
REV.21.9	Kua 'aere maira tēta'i o ngā 'āngela toko'itu tei mou i ngā kapu e 'itu i kī i ngā mate 'openga e 'itu, ē kua nā kō maira ki āku, “'Aere mai, ka 'akaāri atu au ki a koe i te va'ine 'akaipoipo 'ōu, te va'ine a te Punua Māmoe ra.” 
REV.21.10	Kua 'apai atura aia i āku nā roto i te Vaerua ki runga i tēta'i maunga ma'ata ē te teitei, ē kua 'akaāri maira ki āku i te 'ōire tapu ko Iērūsalēma i te 'eke'anga mai mei te rangi mei kō mai i te Atua ra. 
REV.21.11	Tei aia te kakā o te Atua. Tōna mārama kua 'āite'ia ki te toka mēmeitaki rava ra, mei te toka iasepe rāi te tū, tei areare mei te i'o ra. 
REV.21.12	'E patu ma'ata ē te teitei tōna, e ta'i nga'uru mā rua au ngūtupa, ē tei taua au ngūtupa ra e ta'i nga'uru mā rua au 'āngela, ē i runga i taua au ngūtupa ra kua tātā'ia te ingoa o te au kōpū ta'i nga'uru mā rua o te au tamariki a Īserā'ela. 
REV.21.13	I te pae 'itinga e toru au ngūtupa, i te pae 'apatonga e toru au ngūtupa, i te pae 'apatokerau e toru au ngūtupa, ē i te pae 'opunga e toru au ngūtupa. 
REV.21.14	Ē te patu o taua 'ōire ra e ta'i nga'uru mā rua ōna tumu, ē i runga i te reira te ingoa o tā te Punua Māmoe au 'āpōsetolo e ta'i nga'uru mā rua.
REV.21.16	'E 'ōire e 'ā ōna aro taua 'ōire ra, tōna roa kua 'āiteite i tōna pararauare. Kua vāito atura aia i taua 'ōire ra ki tāna kāka'o: e ta'i tauatini ē rima 'ānere maire. Kua 'āiteite te roa, te pararauare ē te teitei. 
REV.21.17	I reira kua vāito aia i te patu: e rua 'ānere tapuae. Ko tā te tangata vāito ia tā te 'āngela i āru ra. 
REV.21.18	Tōna patu i patu'ia i te iasepe ia, ē taua 'ōire ra 'e 'auro tāmā'ia ia mei te i'o areare ra. 
REV.21.19	Te au tumu o te patu o taua 'ōire ra, kua 'akamānea'ia i te au tū toka mēmeitaki katoa ra; koia 'oki, te tumu mua 'e iasepe ia, te rua 'e saphiro ia, te toru 'e kaledoni ia, te 'ā 'e 'ēmeradino ia, 
REV.21.20	te rima 'e saridoni ia, te ono 'e sārido ia, te 'itu 'e kerusalito ia, te varu 'e berulo ia, te iva 'e tōpazi ia, te ta'i nga'uru 'e kērūtōpara ia, te ta'i nga'uru mā ta'i 'e uakini ia, ē te ta'i nga'uru mā rua 'e 'ametusi ia. 
REV.21.21	Ē te au ngūtupa e ta'i nga'uru mā rua 'e au poe e ta'i nga'uru mā rua ia, takita'i poe i te ngūtupa 'okota'i. Ē te mataara o taua 'ōire ra 'e 'auro tāmā'ia ia mei te i'o areare tikāi.
REV.21.22	Kāre rava 'e nao i kitea e au i roto i taua 'ōire ra. Ko tōna nao 'oki, ko te 'Atu te Atua Mana Kātoatoa ia ē te Punua Māmoe. 
REV.21.23	Ē ko taua 'ōire ra, kāre e 'inangaro'ia te rā mē kāre te marama kia 'iti mai ki runga a'o i aia. Ko te kakā 'oki o te Atua tōna ia mārama ē ko te Punua Māmoe tōna ia lāmepa. 
REV.21.24	Nā roto i taua mārama ra e 'ā'āere ei te au 'iti tangata, ē ka 'apai te ui ariki o te ao nei i tō rātou kakā ki roto i te reira. 
REV.21.25	Ē kāre rava tōna au ngūtupa e tōpiri'ia i te ao. Kāre rava 'oki 'e pō i reira. 
REV.21.26	Ka 'apai atu rātou i te kakā ē te ngāteitei o te au 'iti tangata ki roto i te reira. 
REV.21.27	Kāre rava 'e mea noa e tomo ki roto, kāre katoa te tangata tei rave i te au mea vi'ivi'i ē te tangata pikika'a, ko te aronga anake 'ua rā tei tātā'ia ki roto i tā te Punua Māmoe puka o te ora.
REV.22.2	Tē ta'e 'ua ra ia i rotopū i te arāta'a, ē tē tū 'ua ra te rākau o te ora i tēta'i tua ē i tēta'i tua o taua kauvai ra. E ta'i nga'uru mā rua ōna 'ua'anga, 'okota'i 'oki marama 'okota'i 'ua'anga. E te rau o taua rākau ra 'e vairākau ia nō te au 'iti tangata. 
REV.22.3	Kāre rava tēta'i 'ua atu mea tauma'a'ia i roto i taua 'ōire ra.
REV.22.3	Tei reira te terōno o te Atua ē te Punua Māmoe, e ka 'akamori tōna au tāvini i aia. 
REV.22.4	Ka 'ākara rātou i tōna mata, ē i runga a'o tōna ingoa i tō rātou rae. 
REV.22.5	Kāre 'oki ō reira pō 'aka'ou, ē kāre e 'inangaro'ia te mārama o tēta'i lāmepa mē kāre o te rā, nō te mea, nā te 'Atu te Atua e 'ōronga mai i te mārama ki a rātou, ē ka tūtara rātou e tuātatau 'ua atu.
REV.22.6	Kua tuatua mai te 'āngela ki āku, “Ko tēia au tuatua e tau kia 'irinaki'ia ē 'e mea mou 'oki ia. Ko te 'Atu te Atua tei uru mai i te au peroveta nā roto i tōna Vaerua, kua tono mai aia i tāna 'āngela i te 'akaāri atu ki tōna au tāvini i te au mea te ka tupu viviki e tikāi.
REV.22.7	“Inā, tē 'aere vave atu nei au. 'E ao tō te tangata tē 'ākono ra i te tuatua toto'u i roto i tēia puka nei.”
REV.22.8	Ko au 'oki ko Ioane, ko au tei 'akarongo ē tei 'ākara i tēia au mea. Kia 'akarongo ē kia 'ākara 'oki au i te reira, kua tīpapa i'ora au ki raro ki te pae vaevae o te 'āngela tei 'akaāri mai i te reira ki āku i te 'akamori atu i aia. 
REV.22.9	Kua karanga maira rā aia ki āku, “Auraka rava koe e 'akapērā! 'E taeake tāvini 'oki au nō'ou, nō tō'ou au taeake te au peroveta ē nō te aronga tē 'ākono ra i te tuatua i roto i tēia puka nei. Ko te Atua tā'au e 'akamori!” 
REV.22.10	Ē kua tuatua maira aia ki āku, “Auraka e 'akatāpa'o i te tuatua toto'u i roto i tēia puka nei, nō te mea, kua vaitata rava te tuātau. 
REV.22.11	Ko te tangata tē rave nei i te 'anga'anga tikakore, kia rave 'ua rāi aia i te mea tikakore, ē ko te vi'ivi'i ra, kia vi'ivi'i 'ua rāi aia; ko te tangata tuatua tika kia rave 'ua rāi aia i te tuatua tika, ē ko te tangata tapu kia tapu 'ua rāi aia.”
REV.22.13	Ko au te Alepha ē te Ōmega, te mōmua ē te 'openga, te 'akamata'anga ē te 'aka'openga.
REV.22.15	Ka no'o rā ki va'o te au kurī, te aronga purepure, te 'akaturi, te tā tangata, te 'akamori 'ītoro ē te kātoatoa tei rekareka ē tei rave i te 'anga'anga pikika'a.
REV.22.17	Ē kia tuatua katoa mai tei 'akarongo rāi ē, “E 'aere mai!”
REV.22.17	Ko tei kakī vai ra, kia 'aere mai aia; ko tei 'inangaro i te vai o te ora, kia rave 'ua mai aia ma te tūtakikore.
REV.22.19	ē mē tē kiriti nei tēta'i tangata i tēta'i o te au tuatua toto'u i roto i tēia puka nei, nā te Atua e tīpū i tāna tu'a'anga o te rākau o te ora ē te 'ōire tapu tei tātā'ia i roto i tēia puka nei.
REV.22.20	Ko ia tei 'akakite mai i tēia au tuatua nei, tē nā kō maira ē, “'E tika, tē 'aere vave atu nei au.”
REV.22.20	Āmene. Āe, e 'aere mai, e te Atu e Iēsū ē!
REV.22.21	Tei te au tangata rava rāi te aro'a 'ua o te 'Atu ko Iēsū. Āmene.
