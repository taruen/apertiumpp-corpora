MAT.1.1	Ekitabu kyesyondengo sya Yesu Kristo, mugala wa Dawidi, mugala wa Abrahamu.
MAT.1.2	Abrahamu abya ise wa Isaka, na Isaka abya ise wa Yakobo, na Yakobo abya ise wa Yuda na bagala babo, 
MAT.1.3	na Yuda abya ise wa Parezi na Zera uku Tamari, na Parezi abya ise wa Hesironi, na Hesironi abya ise wa Ramu, 
MAT.1.4	Ramu abya ise wa Aminadabu, na Aminadabu abya ise wa Nasoni, Nasoni abya ise wa Salmoni, 
MAT.1.5	Salmoni abya ise wa Boazi uku Rahaba, Boazi abya ise wa Obedi uku Ruta, Obedi abya ise wa Yese, 
MAT.1.6	Yese abya ise womwami Dawidi. Dawidi abya ise wa Solomono okwoyo wabya mukali wa Uria, 
MAT.1.7	Solomono abya ise wa Reheboamu, Reheboamu abya ise wa Abiya, 
MAT.1.8	Abiya abya ise wa Asa, Asa abya ise wa Yosafati, Yosafati abya ise wa Yoramu, Yoramu abya ise wa Uzia, 
MAT.1.9	Uzia abya ise wa Yotamu, Yotamu abya ise wa Ahazi, Ahazi abya ise wa Hezekia, 
MAT.1.10	Hezekia abya ise wa Manase, Manase abya ise wa Amoni, Amoni abya ise wa Yosia, 
MAT.1.11	Yosia abya ise wa Yekonia na bagala babo, oko mugulu werihumiribwa eBabeli.
MAT.1.12	Nenyuma werihumiribwa eBabeli: Yekonia abya ise wa Saltieli, Saltieli abya ise wa Zerubali, 
MAT.1.13	Zerubali abya ise wa Abihudi, Abihudi abya ise wa Eliakimu, Eliakimu abya ise wa Azoro, 
MAT.1.14	Azoro abya ise waSadoki, Sadoki abya ise wa Akimu, Akimu abya ise wa Elihudi, 
MAT.1.15	Elihudi abya ise wa Eleazari, Eleazari abya ise wa Matani, Matani abya ise wa Yakobo, 
MAT.1.16	Yakobo abya ise wa Yosefu iba wa Maria oyo wabuta Yesu, oyu kahulawa mo Kristo.
MAT.1.17	Ritya esyondengo syosi eritsuka ku Abrahamu erihika uku Dawidi ni ndengo ikumi nini, neritsuka uku Dawidi erihika okwihumiribwa eBabeli ni ndengo ikumi nini neritsuka okwihumiribwa eBabeli erihika uku Kristo ni ndengo ikumi nini.
MAT.1.18	Eributwa rya Yesu Kristo ko ryabya ritya. Koyo wuwe ye Maria iniamabisimolibwa na Yosefu, isiariamuherukya mwaminyikala kwobukule bweKirimu Kibuyirire; 
MAT.1.19	Yosefu iba wuwe, kusangwa abya mundu atunganene isianzire erimwita esisoni, mwaminya kwakandimuhiga bubi-sobiso. 
MAT.1.20	Nikwa abere anemoganirya emyatsi eyi, lebaya, omulaika woMukama mwamuhulukira omo nzoli, mwamubwira ati, Yosefu, mugala wa Dawidi, sigubahe eriherukya Maria mukali wawe, kusangwa obukule buwe ni bweKirimu Kibuyirire; 
MAT.1.21	asyabuta omugala, mwasyaluka erina riwe mo Yesu, kusangwa asyalamya abandu buwe okwebibi byabo. 
MAT.1.22	Ebyosi ebi byamabibya bibererere ebyabugawa noMukama omwisi womuminyereri ati:
MAT.1.23	Lebaya, omukondo asyaheka obukule, asyabuta mugala,
MAT.1.23	Nerina riwe ryasyahulwa omo Emanueli
MAT.1.23	(eribindula ryo riti, Mungu haguma netu).
MAT.1.24	Yosefu abere abuka omo tugotseri, mwakola ngoko omulaika woMukama amutegeka; mwaherukya mukaliwe, 
MAT.1.25	nikwa mwatamuminya erihika aho abutira mugala; mwaluka erina riwe mo YESU.
MAT.2.1	Omugulu Yesu abutirawa oko Betelehemu weYudea omo biro byomwami Herode, lebaya, abandu bamenge bakalwa oko luhande lweyo eryuba rikahuluka mobahika eYerusalema, mobabuga bati, 
MAT.2.2	ari hahi oyo wabutawa mo mwami wa baYuda kwehi? Kusangwa twabirilola oko ngununu yiwe eyo ryuba rikahuluka, twabiriasa erimukukamira. 
MAT.2.3	Omwami Herode abere owa eki, mwahangahangya, nabomo Yerusalema bosi haguma naye; 
MAT.2.4	nerihindania abahereri bakulu nabasaki babandu, mwabulyabo aho Kristo angabutirwa. 
MAT.2.5	Mobamubwira bati, Omo Betelehemu ya Yudea; ngoko kisakire nomuminyereri ati:
MAT.2.6	Nawe Betelehemu, omo kihugo kyaYuda,
MAT.2.6	suri muke na hake omukati-kati ka barongani ba Yuda;
MAT.2.6	Kusangwa ukuwe ho hasyahuluka omurongani
MAT.2.6	Oyo wasyarisya abandu bage Israeli.
MAT.2.7	Neryo Herode mwabirikira abamenge bubi-sobiso mwaminyira kubo omugulu engununu yahuluka; 
MAT.2.8	mwatumabo eBetelehemu, ati, Mugende musonde kutsibu busana nomwana oyo, mwamabimubana mwasyambwira, nage inatoka eriya mukukamira. 
MAT.2.9	Nabo babere babiowa omwami mobagenda; neryo lebaya, engununu eyo balolako eyo eryuba rikahuluka moyagenda embere syabo, erihika aho yahangana endata kwaho mwana abya. 
MAT.2.10	Omugulu babere babilangira engununu mobabuyahirwa kutsibu, nobutseme bunene; 
MAT.2.11	neriya omo nyumba mobalola oko mwana haguma na Maria nyinya wuwe, mobagwa ahisi erimukukamira. Neryo, mobasengula ebindu byabo mobamuha erihitya, zahabu, na uvumba na manemane. 
MAT.2.12	Nomugulu bamabisagisibwa omwilota sibasube ewaHerode, mobasuba ewabo omo yindi nzira.
MAT.2.13	Nikwa omugulu bamabigenda, lebaya omulaika woMukama mwabutukira Yosefu omo nzoli, ati, Hangana wimaye omwana nenyinya wuwe, usagire eMisiri, ubyeyo aho nasyakubwirira; kusangwa Herode akandisonda-sonda omwana, erimuherya. 
MAT.2.14	Naye mwahangana mwimya omwana nenyinya omo kiro, mwagenda eMisiri, 
MAT.2.15	mwikalayo erihika okwihola rya Herode. Eki kyabya eriberererya ekyabugawa noMukama omwisi womuminyereri ati, Nasyabirikira omugala wage erilwa eMisiri.
MAT.2.16	Neryo Herode, abere alebya kwatebawa nabandu ba menge, mwakarama kutsibu, mwatuma neriita abana bobulume bosi eBetelehemu nomo mitano yosi yayo ababya bemituta ibiri nabatebabugayo, ngo mugulu aminyira oko bamenge. 
MAT.2.17	Neryo mokyabererera ekyabugawa nomuminyereri Yeremia ati:
MAT.2.18	Omulenge mogubwa eRama,
MAT.2.18	Eririra nerisusumana rinene,
MAT.2.18	Raele akarira busana nabana buwe;
MAT.2.18	Mwagana erisibikibwa, kusangwa sibakiriho.
MAT.2.19	Nikwa Herode abihola, lebaya, omulaika woMukama mwabutukira Yosefu omo nzoli eMisiri, mwabuga ati, 
MAT.2.20	Hangana, wimaye omwana na nyinya, ugende omo kihugo kya Israeli, kusangwa abasonda eriita omwana babirihola.
MAT.2.21	Naye mwahangana mwimya omwana na nyinya, mobaya omo kihugo kya Israeli. 
MAT.2.22	Nikwa abere owa ko Arkelao yu katabala eYudea omo mwanya wa Herode ise wuwe, mubaha eriyayo, nerisagisibwa omo nzoli mwasubula mwaya omo kihugo kya Galilaya.
MAT.2.23	Neryo mwaya eriikala omo muyi owakahulawa mo Nazareti, kibererere ekyabugawa nabaminyereri bati, Asyahulwa mo muNazareti.
MAT.3.1	Omo biro ebyo Yoane Mubatisa mwahika, akakangirirya omo mbwarara yeYudea ati, 
MAT.3.2	Mubinduke, kusangwa obwami bwelubula buri hakuhi. 
MAT.3.3	Kusangwa yoyo wahulawa nomuminyereri Isaya omugulu abuga ati,
MAT.3.3	Omulenge oyu kabirikira omo mbwarara:
MAT.3.3	Mukokotaye enzira yoMukama,
MAT.3.3	Mutungananaye esyombalu siwe.
MAT.3.4	Yoane abya ambite olukimba lwobweya bwengamia, nomukoba wengobi omo mbindi yiwe; nakaryo kuwe kabya esyongike nobuki bwomoli. 
MAT.3.5	Yerusalema neYudea ne kihugo kyosi ekihererenie neYorodani mobaya ahari, 
MAT.3.6	mobabatisibwa naye omo lusi lwaYorodani, ibanemokangya ebibi byabo. 
MAT.3.7	Nikwa omugulu alangira abaFarisayo na baSadukayo erihika okwibatisya, mwabuga nabo ati, Inywe bana besyonzoka! Ni ndi wabasagisaya okwisaga erikarama rikandisyasa kwehi? 
MAT.3.8	Mubute ebiguma ebitolere eribinduka, 
MAT.3.9	simuganiraye eriyibwira muti, Tuwite Abrahamu yo tata wetu; kusangwa ngababwira nyiti, Mungu angatoka eribindulira Abrahamu yabana omo mabwe aya. 
MAT.3.10	Na lino embasa ikirye oko murihi wemiti; oburi muti owatebuta ebiguma byowene akakondawa ahisi iniaguswa oko muliro. 
MAT.3.11	Ngababatisaya omo magetsi busana neribinduka, nikwa oyu kasa enyuma kwingye andengirye kagala, sinyitolere eriheka esyongendero siwe; asyababatisya neKirimu Kibuyirire nomo muliro. 
MAT.3.12	Olugare luwe luri omo byala biwe, asyabirya ekibuga kiwe nerihindanya enganu yiwe omo mbiso, nikwa omusunga asyahisya go omo muliro owatehombera.
MAT.3.13	Neryo Yesu mwalwa eGalilaya mwasa oko Yorodani ku Yoane eribatisibwa naye. 
MAT.3.14	Nikwa Yoane asonda erimuganisya ati, Ingye nyitolere iwanyibatisya nawe ukanyihikako kwehi? 
MAT.3.15	Nikwa Yesu mwamusubirya ati, Unyiligire eribya litya lino; kusangwa ritolere itwaberererya ebitunganene byosi. Neryo mwamuligira. 
MAT.3.16	Neryo omugulu Yesu amabibatisibwa, neryo-neryo mwalwa omo magetsi, lebaya, elubula molwakingukala naye mwalebya eKirimu kyoMungu kikandagala nga kalikuku, nerimwikirako; 
MAT.3.17	kandi lebaya, omulenge mwalwa elubula ati, Oyu ni Mugala wage mwanze, namatsemesibwa omwisi wuwe ndeke.
MAT.4.1	Neryo Yesu mwasondolibwa neKirimu omo mbwarara erilengwako na Satani. 
MAT.4.2	Mwatsira akaryo amatungi makumi ani nebiro makumi ani, nenyuma waho mwakwa enzala. 
MAT.4.3	Nomutebya mwasa mwamubwira ati, Wamabya uri Mugala woMungu, utegeke amabwe aya abye amandu. 
MAT.4.4	Nikwa mwamusubirya ati, Kisakire kiti, Omundu siaribyaho busana nobundu busa, nikwa busana noburi kinywa kikalwa omo buno bwoMungu. 
MAT.4.5	Kandi Satani moyamutwala oko muyi abuyirire, moyamuhira oko mukuto wehekalu, 
MAT.4.6	mwabuga naye ati, Wamabya uri Mugala woMungu uyiguse ahisi; kusangwa kisakire kiti,
MAT.4.6	Asyaha abamalaika buwe ehamuli busana nawe, eriku teya, kandi,
MAT.4.6	Noko byala byabo basyakubagarira,
MAT.4.6	Isiwahuma ekisandu kyawe okwibwe.
MAT.4.7	Yesu mwabuga naye ati, Kandi kisakire kiti, Susyelenga oko Mukama Mungu wawe. 
MAT.4.8	Kandi, Satani moyamutwala oko kitwa kirikiri kutsibu, moyamukangya amami gosi we kihugo kino nolukengerwa lwago; moyabuga naye iti, 
MAT.4.9	Ebyosi ebi nasyakuhabyo, wamagwa ahisi neringukamira. 
MAT.4.10	Yesu mwasubiryayo ati, Lwaho, Satani! kusangwa kisakire kiti, Wasyakukamira Mukama Mungu wawe, kandi wasyamukolera iyowene. 
MAT.4.11	Neryo Satani moyamusigania, neryo lebaya, abamalaika mobasa erimukolera.
MAT.4.12	Neryo omugulu owa ko Yoane abiribohwa, mwayilwiraho mwaya eGalilaya; 
MAT.4.13	nerilwa eNazareti mwayikala eKapernaumu hakuhi nengetsi, omo kihugo kya Zebuluni neNafutali, 
MAT.4.14	ebyabugawa nomuminyereri Isaya ibyatoka eriberera biti:
MAT.4.15	E kihugo kya Zebuluni ne kihugo kye Nafutali,
MAT.4.15	Obwanga bwengetsi, eyisiria weYorodani,
MAT.4.15	Galilaya yeBihanda—
MAT.4.16	Abandu abikere omo mwirimya
MAT.4.16	Babirilangira oluseke lunene,
MAT.4.16	Busana nabo bikere omo kihugo nomo kitsutsu kyoluholo
MAT.4.16	Ekyakakala kyamakolerya.
MAT.4.17	Eritsuka oko mugulu oyo Yesu mwatsuka eritulago ati, Mubinduke, kusangwa obwami bwelubula buri hakuhi.
MAT.4.18	Abere akalendera oko luhande lwe Ngetsi ya Galilaya, mwalola oko ababutirwe haguma babiri, Simoni oyo kahulawa mo Petero na Anderea mugala wabo, bakagusa ekisohi kyomo ngetsi; kusangwa babya basohi. 
MAT.4.19	Mwabuga nabo ati, Munyikwame, ngandisyabayira mo basohi babandu. 
MAT.4.20	Neryo-neryo mobasiga ebisohi byabo mobamukwama. 
MAT.4.21	Neriyitunda embere mwalangira abandi babutirwe haguma babiri, Yakobo mugala wa Zebedayo na Yoane mugala wabo, ibane mo bwato haguma na tata wabo Zebedayo, bakalanda ebisohi byabo, neryo mwabirikirabo. 
MAT.4.22	Neryo-neryo mobasiga obwato nise wabo, mobamukwama.
MAT.4.23	Kandi mwatimbatimba eGalilaya hosi, erikangirirya omo manyumba wabo werihindana neritula engulu yowene yobwami nerilamya esyondwala syosi namakoni gosi omukati-kati kabandu. 
MAT.4.24	Kandi engulu yiwe moyatsungana eSiria hosi, kandi mobamuletera abakoni bosi, abagalawa omo misindomisindo yesyondwala namagali, nabari kwesyombinga, neba tutsa, nababasire, mwalamyabo. 
MAT.4.25	Nesyondeko nene mosyamukwama erilwa eGalilaya neDekapoli neYerusalema ne Yudea neyisiria oko Yorodani.
MAT.5.1	Abere alangira esyondeko, mwahetukira oko kitwa, abere abikala abiga buwe mobahika hari. 
MAT.5.2	Neryo mwakumbula obuno buwe mwakangiriryabo ati:
MAT.5.3	Omuyisa ari nabera omo kirimu, kusangwa
MAT.5.3	obwami bwelubula ni bwabo.
MAT.5.4	Omuyisa ari nabo bakarira,
MAT.5.4	kusangwa basyasibikibwa.
MAT.5.5	Omuyisa ari na bomutima molo,
MAT.5.5	kusangwa basyarya e kihugo mo mwandu.
MAT.5.6	Omuyisa ari nabakwire enzala nenyota busana neritunganene,
MAT.5.6	kusangwa basyagutibwa.
MAT.5.7	Omuyisa ari nabakagenyera,
MAT.5.7	kusangwa basyabana erigenyerwa.
MAT.5.8	Omuyisa ari nabomutima mubuya,
MAT.5.8	kusangwa basyalola oko Mungu.
MAT.5.9	Omuyisa ari nabakayira obuholo,
MAT.5.9	kusangwa basyabirikirwa mo bagala boMungu.
MAT.5.10	Omuyisa ari nabo abakendereribawa busana neritunganene,
MAT.5.10	kusangwa obwami bwelubula ni bwabo.
MAT.5.11	Omuyisa ari nenyu omugulu bandu basyabatsuma neribendererya neribuga emisindo yosi yebibi busana nenyu namabihi busana nage. 
MAT.5.12	Mutseme, mutsange kutsibu, kusangwa ebihembo byenyu ni binene elubula, kusangwa ko banendereraya abaminyereri batya ababya emuliro wenyu.
MAT.5.13	Muri munyu we kihugo; nikwa omunyu amatalya obusi bwago, obusi bwago ibwasyasubibwa mugo mobuti kwehi? isiyowene busana nekindu, rye neriguswa eyihya neriryatangirirwa omwisi we bisandu byabandu. 
MAT.5.14	Muri ekyakakala kye kihugo. Omuyi ahirirwe oko kitwa siangatoka eribisama. 
MAT.5.15	Kutse abandu sibeakaya oluseke bakahiralo omwisi wekitiri, nikwa oko kikahamba oluseke, ilwakolerya abosi bari omo nyumba. 
MAT.5.16	Muleke oluseke lwenyu lukoleraye embere syabandu, balangire emibiri yowene yenyu bapipe Tata wenyu oyuri elubula.
MAT.5.17	Simuganiraye muti nasa erilusya ebihano nabaminyereri; sinasa erilusyabyo nikwa eriberereryabyo. 
MAT.5.18	Kusangwa kwenene, ngabuga nenyu, erihika aho elubula ne kihugo byasyalengera, sihari akakwarari, nakatondi, ebikandisyalwa oko bihano erihika aho ebyosi byasyabererera. 
MAT.5.19	Nikwa oyu kaketa ekiguma kyebihano ebi bike nerikangirirya abandu atya, asyahulwa mo muke kutsibu omo bwami welubula; nikwa oyu kakolabyo nerikangiriryabyo asyahulwa mo mukulu omo bwami bwelubula. 
MAT.5.20	Kusangwa ngababwira, nyiti, eritunganene ryenyu ryamatindalaba eryabasaki na baFarisayo, simwendisingira na hake omo bwami bwelubula.
MAT.5.21	Mwabiriowa ekyabugawa nabandu bakera, bati Susita: noyu kita ryangaleka iniatswerwa lubi. 
MAT.5.22	Nikwa ngababwira nyiti, oyu kahitana ku mugala wabo ryasyaleka iniatswerwa olubi; noyu wasyatsuma mugala wabo ati, uwe mbulamugasu ryasyaleka iniahika oko batsweri, noyu kabuga ati, uwe kikiru! ryasyaleka iniaya omo muliro wekulimu. 
MAT.5.23	Neryo wamaha erihitya ryawe aheriherera, neyo wamibuka mugala wenyu ari nomwatsi kuwe, 
MAT.5.24	usiganaye erihitya ryawe embere syaheriherera ugende; utsuke erisangana na mugala wenyu, neryo iwasa uhe erihitya ryawe. 
MAT.5.25	Usangane luba nomutsongeri wawe, mukinagenda okwibugiro, omutsongeri wawe siakuhe oko mutsweri, nomutsweri iniakuha oko musoda, neryo iwaguswa omo nyumba yomuliki; 
MAT.5.26	kwenene, ngababwira, siwendisyalwamo na hake utewabiriha esenge yenyumanyuma.
MAT.5.27	Mwabiriowa ngoko kyabugawa kiti, Susyesingira. 
MAT.5.28	Nikwa ngababwira nyiti, oyu kalangira omukali nengumbu nyibi iniamabimusingira omo mutima wuwe. 
MAT.5.29	Eriso ryawe ryamali ryamaleka ukakola ebibi, ukureryo uguseryo hali; ryowene kuwe ekitsuko kiguma kyawe erihera kwilaba omubiri wawe gosi eriguswa omo muliro wekulimo. 
MAT.5.30	Nebyala byawe byamali byamaleka ukakola ebibi, utwebyo ugusebyo; ryowene ukuwe ekitsuko kiguma kyawe erihera kwilaba omubiri wawe gosi eriya omo muliro wekulimo.
MAT.5.31	Kandi mokyabugwa ambu, Oyu wasyakomola omukaliwe, amuhe engomolo yerimuhiga. 
MAT.5.32	Nikwa ngababwira nyiti, oyu kakomola omukahwe, butsira busana nerisingira, akamuyira mo musingiri; noyu kahikaya oyu riakomolawa iniamasingira.
MAT.5.33	Kandi mwabiriowa ko kyabwirawa bandu bakera kiti, Susyelahiraya na mabihi, nikwa wasyakola oko Mukama ebyo walahiriraya. 
MAT.5.34	Nikwa ngababwira, nyiti, Sulahiraye na hake, kutse nelubula, kusangwa ni kitumbi kyobwami kyoMungu, 
MAT.5.35	kutse ne kihugo, kusangwa ni kitumbi kyebisandu biwe, kutse neYerusalema, kusangwa ni muyi woMwami mukulu. 
MAT.5.36	Susyelahiraya nomutwe wawe, kusangwa siwangatoka eriyira oluywiri luguma mo lwero kutse lwiragulu. 
MAT.5.37	Nikwa ebyo mukabuga bibye Ega, Ega, kutse eyihi, eyihi; ebirengire ebi bikalwa oko bibi.
MAT.5.38	Mwabiriowa ngoko kyabugawa kiti, Eriso busana neriso nerina busana nerina. 
MAT.5.39	Nikwa ngababwira nyiti, Simulwe nomundu mubi. Nikwa omundu amakuswirya oko ritema ryamali, umubindulire erindi; 
MAT.5.40	nomundu amakutsongera amaheka ekanzu yawe umusigire nolukimba lwawe; 
MAT.5.41	omundu amakuhatikana erigenda naye kilometre kiguma, ugende naye nekyakabiri. 
MAT.5.42	Uhe kwoyu kakusaba, sugane eribweka oyu kayibweka kuwe.
MAT.5.43	Mwabiriowa ngoko kyabugawa kiti, Wanze mulikyenyu ukwe enzigu yawe ekiniga. 
MAT.5.44	Nikwa ngababwira nyiti, Mwanze esyonzigu syenyu musabire abakabendereraya, 
MAT.5.45	imwatoka eribya abagala baTata wenyu oyuri elubula; kusangwa akahanganaya eryuba riwe oko babi noko babuya, akatuma embula oko batunganene noko batatunganene. 
MAT.5.46	Kusangwa mwamanza ababanzire mwasyahembwaki kwehi? Abasolesya sibekola batya kwehi? 
MAT.5.47	Mwamabukya abagala benyu basa, mukakola ebilengire abandi byahi kwehi? Ebihanda nabo sibekola batya kwehi? 
MAT.5.48	Nenyu mubye abahikene, ngoko Tata wenyu welubula ahikene.
MAT.6.1	Muyitegaye simuyire obugenge bwenyu emuliro wabandu erilolwako nabo; kusangwa mwamayira mutya simuri nolu hembo luku Tata wenyu oyuri elubula. 
MAT.6.2	Nibya omugulu ukahitaya, subuhe engubi emuliro wawe, nga batebya ko bakakola omo manyumba werihindana nomo syombalu, bati basimawe nabandu. Kwenene ngabuga nenyu, bawite oluhembo lwabo. 
MAT.6.3	Nikwa omugulu ukahitaya, ebyala bwaye byamalembe sibiminye ekyo ebyala byamali bikakola, 
MAT.6.4	erihitya ryawe ribye bubi-sobiso; na Tata wawe oyu kalebaya bubi-sobiso asyakuhemba.
MAT.6.5	Nomugulu mukasaba, isimwabya nga batebya; kusangwa banzire eriimana nerisabira omo manyumba werihindana nomo ngonde yesyombalu, bati balolaweko nabandu. Kwenene ngabuga nenyu, banawite oluhembo lwabo. 
MAT.6.6	Nikwa omugulu ukasaba, wingire mo kisenge kyawe ukinge oluyi usabe Tata wawe oyuri bubi-sobiso; na Tata wawe oyu kalangira bubiso biso asyakuhemba. 
MAT.6.7	Nenyu omugulu mukasaba simusube omo binywa bityabitya kandi nakandi ngoko Ebihanda bikakola; kusangwa bakaganiraya basyogubwa busana nebinywa byabo bingi. 
MAT.6.8	Simubye ngabo, kusangwa Tata wenyu anasi ebibari bwaga isimwemwamusaba. 
MAT.6.9	Musabe mutya muti:
MAT.6.9	Tata wetu oyuri elubula,
MAT.6.9	Erina ryawe riyirawe mo ribuyirire.
MAT.6.10	Obwami bwawe bwase,
MAT.6.10	Erisonda ryawe riyirawe,
MAT.6.10	Omo kihugo ngoko riri omo lubula.
MAT.6.11	Utuhe munabwire obundu bwetu bwekirokiro;
MAT.6.12	Utubuyire emyinda yetu.
MAT.6.12	Ngoko netu tukabuyira abari kwemyinda yetu;
MAT.6.13	Sutulete omwilengwako,
MAT.6.13	Nikwa utulamaye oko kibi.
MAT.6.13	Kusangwa obwami ni bwawe,
MAT.6.13	Na kagala nolukengerwa,
MAT.6.13	Na kera na kera. Bibye bitya.
MAT.6.14	Kusangwa mwamabuyira abandu kwa malolo wabo, Tata wenyu welubula asyababuyira; 
MAT.6.15	nikwa mwamatindabuyira abandu amalolo wabo, Tata wenyu naye siendisyababuyira amalolo wenyu.
MAT.6.16	Kandi omugulu mukatsira akaryo, simubye nobusu bwengitsi, nga batebya, kusangwa bakatsandaya amasu wabo bati balolaweko nabandu. Kwenene, ngabuga nenyu, banawite oluhembo lwabo. 
MAT.6.17	Nikwa omugulu ukatsira karyo, uhakabaye omutwe wawe gwamauta unabe omo busu bwawe, 
MAT.6.18	eritsira ryawe sirilolaweko nabandu nikwa nina Tata wawe oyuri bubi-sobiso; na Tata wawe oyu kalebaya bubi-sobiso asyakuhemba.
MAT.6.19	Simuyibikire ebindu mona kihugo, aho ehinyurugunzu namakenge bikaheraya naho abarahi bakatula ibiba, 
MAT.6.20	nikwa muyibikire ebindu elubula, aho ebinyurugunzu kutse amakenge siariheraya naho abarahi sibetula neriiba. 
MAT.6.21	Kusangwa ahari ebindu byawe, ho mutima wawe akabya. 
MAT.6.22	Oluseke lwomubiri rye riso. Eriso ryawe ryamuwana, omubiri wawe gosi asyusula nekyakakala; 
MAT.6.23	nikwa eriso ryawe ryamabya ritowene, omubiri wawe gosi asyusula nomwirimya. Neryo ekyakakala omwisi wawe kyamabya mwirimya, omwirimya oyo ni mungi! 
MAT.6.24	Sihari oyo wangakolera abakama babiri; kusangwa asyakwa muguma ekiniga inianza ogundi, kutse asyabegera oko muguma neripona ogundi. Simwangatoka erikolera Mungu nebindu. 
MAT.6.25	Neryo ngababwira nyiti, simubye namaganiryo busana nengebe yenyu muti mwasyaryaki kutse mwasyapulyaki, kutse busana nomubiri wenyu nga mwasyambalaki. Engebe silabire karyo, nomubiri sialabire esyongimba kwehi? 
MAT.6.26	Musamalire esyonyonyu syomo kyanya; sisyebiba kutse erigesa kutse erihunika omo mbiso, nikwa Tata wenyu welubula akarisayasyo. Simuri benzwere eyilengiresyo kutsibu kwehi? 
MAT.6.27	Kandi nindi kwinywe busana na maganiryo angatoka eritomeka emituta yengebe yiwe kolulengero luguma kwehi? 
MAT.6.28	Kandi busana naki mukabya na maganiryo busana nesyongimba kwehi? Muganiraye ebirangaranga byomoli, ngoko bikalasa; sibyehinga kutse eriluka; 
MAT.6.29	nikwa ngababwira nyiti, Solomono omo lukengerwa luwe losi siabya ambite ebiringene nge kiguma kyebi. 
MAT.6.30	Nikwa Mungu amabya akambalaya ebiti byomoli atya, ebiriho lino nomungyakya bikagusawa omo riko, siendisyabambalya kwilaba aho, inywe bandu berikirirya ike kwehi? 
MAT.6.31	Neryo simubye namaganiryo, muti, Twasyaryaki kwehi? kutse Twasyapulyaki kwehi? kutse twasyambalaki kwehi? 
MAT.6.32	Kusangwa Ebihanda bikasonda-sonda emyatsi eyi yosi; na Tata wenyu welubula anasi ebyosi ebi ebibari bwaga. 
MAT.6.33	Nikwa mutsuke erisonda-sonda obwami buwe neritunganene riwe, nemyatsi eyi yosi yasyabya yenyu nibya. 
MAT.6.34	Kandi simubye na maganiryo busana nomongyakya, kusangwa mongyakya yasyabya namaganiryo wayo. Amalige wekiro kiguma abye angaho busana nekiro ekyo.
MAT.7.1	Simutswere, imomutatswerwa. 
MAT.7.2	Kusangwa omwitswera eryo mukatswera mwasyatswerwa muryo, nolulengo olo mukalengamo mwasyalengerwa mulo. 
MAT.7.3	Busana naki ukalangira akati akari omo riso rya mugala wenyu, nikwa surihenga ekitika ekiri omo riso ryawe kwehi? 
MAT.7.4	Kutse ukabwira mugala wenyu yuti, uti, Taleka natalusya akati akari omo riso ryawe, nekitika kikine omo riso ryawe kwehi? 
MAT.7.5	Uwe mutebya, tsuka erilusya ekitika ekiri omo riso ryawe, neryo wasyalangira ndeke erilusya akati akari omo riso rya mugala wenyu.
MAT.7.6	Simuhe esyombwa syekibuyirire; simuguse esyolulu syenyu emuliro wesyongurube isisyaryatangirirasyo omo bisandu byasyo isyabinduka nerilwa nenyu.
MAT.7.7	Mubulaye, mwasyahabwakyo; musonda-sonde mwasyabana; mukongote, mwasyakingulirwalo. 
MAT.7.8	Kusangwa omundundi oyu kasaba akimaya, noyu kasonda-sonda akabanakyo, na kwoyu kakongota lwasyakingulwa. 
MAT.7.9	Kutse ni mundundi kwinywe, omugala wuwe amamusaba obundu, iniamuha eribwe kwehi? 
MAT.7.10	Kutse amamusaba erihere, iniamuha enzoka kwehi? 
MAT.7.11	Mwamabya imuri babi, munasi eriha erihitya ryowene oko bana benyu, Tata wenyu oyuri omo lubula sialabire kwaho eriha ebindu byowene oko bakamusaba kwehi? 
MAT.7.12	Neryo kinduki mukasonda bandu babakolere, nenyu mukolebo mutya; kusangwa eri ni bihano nabaminyereri.
MAT.7.13	Mwingira omwirimbo ike; kusangwa eririmbo ni rigali nenzira ni nyigali nenyolo ebikalolaya okwihera, nabakingiramo ni bangi. 
MAT.7.14	Kusangwa eririmbo nike nenzira ikalire ebikalolaya oko ngebe, nabakabanayo ni bake.
MAT.7.15	Muyitegaye busana nabaminyereri bamabihi, abakabahikako omo syongimba syesyombuji nikwa omwisi ini mbwa syomoli. 
MAT.7.16	Mwasyaminyererabo ko biguma byabo. Ebinyu bikohawa oko misakisaku, kutse mitini oko matolu kwehi? 
MAT.7.17	Ritya omuti mubuya akabuta ebiguma byowene, nikwa omuti mubi akabuta ebiguma bibi. 
MAT.7.18	Omuti owene siangatoka eributa ebiguma bibi, kandi nomuti mubi siangatoka eribute ebiguma byowene. 
MAT.7.19	Oburi muti owatebuta ebiguma byowene akakondawa inaguswa oko muliro. 
MAT.7.20	Ritya mwasyaminyerabe oko ebiguma byabo. 
MAT.7.21	Omundu oyu kabuga nage ati, Mukama Mukama, yu tesingira omo bwami welubula, yonoyu kakola erisonda ryaTata wage oyuri elubula. 
MAT.7.22	Oko kiro ekyo bang basyabuga nage bati, Mukama, Mukama, motutaminyerera omo rina ryawe, motutagusa esyombinga mo rina ryawe, motutakola emibiri yamaka omo rina ryawe kwehi? 
MAT.7.23	Nage nasyabwirabo nyiti, Mondabaminya na kera; munyilwire hano inywe bakoli bebibi.
MAT.7.24	Oburi mundu oyu kowa ebinywa byage ebi akakolabye asyabya ngomundu wamenge oyo wahimba enyumba yiwe okwibwe; 
MAT.7.25	nembula moyawa, nekigeri mokyasa, nekihung; mokyabuhirira mobyayiswirya oko nyumba eyo, nikwa moyitatera, kusangwa moyahandwa okwibwe. 
MAT.7.26	Kandi obur mundu oyu kowa ebinywa byage atekolabyo asyabya ngomundu mukiru oyu wahimba enyumba oko misege; 
MAT.7.27	nembula moyawa, nekigeri mokyasenda, nekihunga mokyabuhirira mobyayiswirya oko nyumba eyo, moyatera; kandi neritera ryaye moryabya inene.
MAT.7.28	Neryo Yesu abere abibuga ebinywa ebi, esyondeko mo syasweka busana nerikangirirya riwe, 
MAT.7.29	kusangwa mwakangi rirya ngoyu wite ehamuli, butsira nga basaki babo.
MAT.8.1	Omugulu abere abiandagala oko kitwa, esyondeko nene mosyamukwama; 
MAT.8.2	neryo lebaya omuhaga mwamuhikako, mwamukukamire, ati, Mukama, wamanza, wangatoka nerinyerya. 
MAT.8.3	Naye mwakakya ebyala biwe mwamutulako ati, Nyanzire; were. Neryo-neryo ebihaga biwe mobyera. 
MAT.8.4	Yesu mwamubwira ati, Ulebaye subwire mundu; nikwa ugende, uyikanganaye oko muhereri, uhere erihitya eryo Musa ategeka, busana neriminyisyabo.
MAT.8.5	Omugulu ingira eKapernaumu, omukulu muguma wabasoda mwasa ahari, mwamugonga-gonga 
MAT.8.6	ati, Mukama omugombe wage agotsere omu nyumba iniabasire, akagalawa kutsibu. 
MAT.8.7	Naye mwabuga naye ati, Ngandiyayo inaya mulamya. 
MAT.8.8	Nikwa omukulu wabasoda mwamusubirya ati, Mukama, Sinyitolere ukingira omo nyumba yage; nikwa ubuge eKinywa kisa nomugombe wage akandilamibwa. 
MAT.8.9	Kusangwa nage ndi mundu wehamuli, ngwite abasoda ngategeka; ngabwira muguma nyiti, Ugende, iniagenda, nogundi nyiti, Asa, iniasa, ngabwira omugombe wage nyiti, Kola eki, akakikola. 
MAT.8.10	Yesu abere amowa, mwasweka, mwabwira abamukwama ati, Kwenene ngabuga nenyu, sinditabana erikirirya ringana neri, kutse nomo Israeli. 
MAT.8.11	Ngababwira nyiti, bangi baswalwa eyo eryuba rikahuluka neyo eryuba rikalengera basikala na Abrahamu, na Isaka, na Yakobo omo bwami bwelubula, 
MAT.8.12	nikwa abagala bobwami basyaguswa omo mwirimya weyihya; aho bandu basyarira nerirya meno wabo. 
MAT.8.13	Kandi Yesu mwabwira omukulu wabasoda ati, Ugende; ukolerawebyo ngoko wabiriikirirya. Nomugombe mwalamibwa oko katambi ako.
MAT.8.14	Yesu abere abiingira omo nyumba ya Petero, mwalangira nyinyi-byala wuwe iniagotsere nerihuhana; 
MAT.8.15	mwamutulya kwe byala, nerihuhana moryamulwako, mwahangana mwamutsumbira. 
MAT.8.16	Omwigolo-golo eryo mobamuletera bangi abari kwesyombinga; mwagusa esyombinga syoyihya omo kinywa kisa, mwalamya abosi ababya balwere. 
MAT.8.17	Bibererere ebyabugawa nomuminyereri Isaya ati, Mwatwala eriyiremwa ryetu mwaheka nesyondwala syetu.
MAT.8.18	Nikwa omugulu Yesu alangira esyondeko nene simutimbireko, mwategeka ati basokere eyisirya. 
MAT.8.19	Nomusaki muguma mwamuhikako mwamubwira ati, Mukangirirya, ngandikukwama ehosi ukaya. 
MAT.8.20	Yesu mwamubwira ati, Esyoboha siwite ebyuna, nesyonyonyu syomo kyanya siwite esyonyutu; nikwa oMugala womundu siawite aherihira omutwe wuwe. 
MAT.8.21	Nogundi woko biga mwabuga naye ati, Mukama, uleke natayata tata. 
MAT.8.22	Nikwa Yesu mwamubwira ati, Ungwame, uleke abaholi bate abaholi babo.
MAT.8.23	Abere abiingira omo bwato, abiga buwe mobamukwama. 
MAT.8.24	Neryo lebaya, eKihunga kinene mokyahuluka omo ngetsi, nobwato mobwasonda eritobera busana nebisunda; nikwa iye iniayire to. 
MAT.8.25	Nabo mobaya mubukya bati, Utulamaye Mukama; tukahwa. 
MAT.8.26	Naye mwabuga nabo ati, Mukubaha busana naki, inywe bandu berikirirya ike kwehi? Neryo mwahangana mwakunga ekihunga nengetsi; mohabya eriyibombeka inene. 
MAT.8.27	Na bandu mobasweka, bati, Oyu ni mundu musindoki kwehi? kusangwa ekihunga nengetsi bikamowa.
MAT.8.28	Neryo omugulu ahika eyisirya, omo kihugo kyaBagerase, abesyombinga babiri mobahindana naye, ibakalwa omo masinda, ibakalire isihari mundu wangalaba omo nzira eyo. 
MAT.8.29	Neryo lebaya, mobalaka bati, Uri naki kwitwe, Uwe Mugala woMungu, kwehi? Wamasa eno eritwagalya emuliro womugulu kwehi? 
MAT.8.30	Nikwa habya ekihyo kyesyongurube nyingi sikarira hali hake kubo. 
MAT.8.31	Esyombinga mobyamugo-ngagonga siti, Wamatugusa eyihya, ututume omo kihyo kyesyongurube. 
MAT.8.32	Naye mwabuga nasyo ati, Mugende. Nasyo mosyalwamo mosyaya omo syongurube esyo; neryo lebaya, ekihyo kyosi mokyatibita ahasenzegerere mosyahika omo ngetsi, mosyaholera omo magetsi. 
MAT.8.33	Na barisya mobatibita, mobingira omo muyi mobatula ebyosi, nebya abalwe kwesyombinga. 
MAT.8.34	Kandi lebaya, omuyi gosi mobasa erihindana na Yesu; neryo babere babimulolako, mobamugonga-gonga bati alwe omo kihugo kyabo.
MAT.9.1	Mwingira omo bwato mwasokera oko muyi wuwe. 
MAT.9.2	Neryo lebaya mobamuletera oyu basire, iniagotsere oko ngingo yiwe; nomugulu Yesu alangira erikirirya ryabo mwabuga noyu basire ati, Mugala wage ubye nobutseme; ebibi byawe byamabuyirwa. 
MAT.9.3	Kandi lebaya abandi babasaki mobayibwira bati, Omundu oyu akatsuma. 
MAT.9.4	Nikwa Yesu, mwaminya amaringikania wabo, ati, Busana naki mukaganiraya ebibi omo mitima yenyu kwehi? 
MAT.9.5	Niki kyokyolo, eribuga, nyiti, Ebibi byawe byamabuyirwa, kutse eribuga, nyiti, Hangana uyigendere, kwehi? 
MAT.9.6	Nikwa mutoke eriminya ko Mugala womundu awite ehamuli omo kihugo yeribuyira ebibi—mwabwira oyu basire— ati, Hangana, uheke engingo yawe ugende eka. 
MAT.9.7	Neryo mwahangana mwaya eka. 
MAT.9.8	Esyondeko omugulu syalangira, mobubaha, mobapipa Mungu, oyu waha abandu ehamuli yingaha.
MAT.9.9	Omugulu Yesu akalaba akalwayo, mwalangira omundu oyu kahulawa mo Matayo inianikere aho herisolera; mwabuga naye ati, Unyikwame. Naye mwahangana mwamukwama.
MAT.9.10	Omugulu abya anegemere okwirya omo nyumba, lebaya, abasolesya bangi na bakola nabi mobasa mobikala haguma na Yesu na biga buwe. 
MAT.9.11	Omugulu baFarisayo balangira ebi, mobabwira abiga buwe bati, Busana naki omukangirirya wenyu akarya haguma na basolesya na bakola nabi kwehi? 
MAT.9.12	Nikwa omugulu owabya, mwabuga ati, Abakalire sibari nobwaga bwomusaki, nikwa abalwere. 
MAT.9.13	Mugende mwige omusindo weki, kiti, Ngasonda eriganyira, butsira obuhere. Kusangwa sinasa eribirikira abatunganene, nikwa bakola nabi.
MAT.9.14	Neryo abiga ba Yoane mobamuhikako, bati, Busana naki itwe na baFarisayo tukayira, nikwa abiga bawe sibeyira kwehi? 
MAT.9.15	Yesu mwabuga nabo ati, Abageni beriherukania bangatoka eririra omugulu iba womuheruki ane nabo kwehi? Nikwa ebiro bikandisyasa, iba womuheruki abilusibwa kubo, oko mugulu oyo basyatsira. 
MAT.9.16	Sihari mundu oyu kahira ekitomeko ekihyakihya oko lukimba lwakera, kusangwa ekitomeko kikatula olukimba, ilwatulika kwilaba. 
MAT.9.17	Kandi ebinyu bihyabihya sibihirawa omo ngobi ya kera yebinyu; byamahirwamo esyongobi sikatulika nebinyu ibyutika, nesyongobi isyahera; nikwa ebinyu bihyabihya bikahirawa omo syongobi nyihya, nebyosi ibyabyaho.
MAT.9.18	Abere akabuga nabo, lebaya, omurongani mwasa mwamukukamira ati, Mwali wage amahola; nikwa wase umuhire kwebyala byawe, akandibyaho. 
MAT.9.19	Yesu mwahangana mwamukwama nabiga buwe. 
MAT.9.20	Neryo lebaya, omukali oyo wagalawa nerisenda ryomusasi emituta ikumi nibiri mwasa enyuma kwiye mwatula oko musike wolukimba luwe; 
MAT.9.21	kusangwa ayibwira ati, Nanatatula risa oko lukimba luwe, ngandilamibwa. 
MAT.9.22	Yesu mwabinduka, mwamulangira mwamubwira ati, Usikaye omutima, mwali wage; erikirirya ryawe ryamakulamya. Neryo-neryo omukali oyo mwalamibwa. 
MAT.9.23	Omugulu Yesu abere abihika omo nyumba yomurongani, mwalangira ababuhi bamarenga, nendeko ikabuya olukanda, 
MAT.9.24	mwabuga ati, Mulweho; kusangwa omwanamuto siaholire nikwa ari to. Nabo mobamuseka kutsibu. 
MAT.9.25	Nikwa omugulu endeko yamabihigirwa eyihya, mwingira omo nyumba mwamuhamba oko byala, na mwanamuto mwahangana. 
MAT.9.26	Nengulu yebi moyatsungana omo kihugo ekyo kyosi.
MAT.9.27	Omugulu Yesu alaba akalwayo, esyondimatime ibiri mosyamukwama, ibakabirikira kutsibu bati, Utuganyire, oMugala wa Dawidi. 
MAT.9.28	Abere abiingira omo nyumba, esyondimatime esyo mosyamuhikako; Yesu mwabulyabo ati, Munikirirye ko nangatoka erikola eki kwehi? Mobamubwira bati, Ega, Mukama. 
MAT.9.29	Neryo mwatula oko meso wabo, ati, Rikoleke kwinywe ngoko mwikirirye. 
MAT.9.30	Neryo Ameso wabo mwalibukala. Yesu mwahanabo kutsibu ati, Mulebaye sihabye mundu akaminya eki. 
MAT.9.31	Nikwa mobagenda mobatsungania engulu yiwe omo e kihugo ekyo kyosi.
MAT.9.32	Nomugulu babya bakagenda, lebaya mobamuletera emumu eyiri kwesyombinga. 
MAT.9.33	Nembinga eyo yabere yabiguswa eyihya emumu moyabuga; nesyondeko mobasweka, bati, Eritsuka na kera sihetalolwako ekiringene neki omo Israeli. 
MAT.9.34	Nikwa abaFarisayo mobabuga bati, Akagusa esyombinga eyihya busana nomukulu wesyombinga.
MAT.9.35	Kandi Yesu mwalendera omo miyi yosi nomo hiyi, akakangirirya omo manyumba wabo werihindana akatula engulu yowene yobwami, nerilamya amakoni gosi neriyiremwa ryosi. 
MAT.9.36	Omugulu alebaya esyondeko, Mwaganyirabo, kusangwa mobagalwa omwiluha neripanswa, ngesyombuli sitawite omulisya. 
MAT.9.37	Neryo mwabuga nabiga buwe ati, Ebyerigesa ni bingi, nikwa abagesi ni bake; 
MAT.9.38	musabe oMukama werigesa atume abagesi okwigesa riwe.
MAT.10.1	Kandi mwabirikira okwiye abiga buwe erikumi na babiri mwahabo ehamuli oko birimu bibi, erigusabyo eyihya, nerilamya esyondwala syosi neriyiremwa ryosi. 
MAT.10.2	Amena wabakwenda erikumi na babiri waya: oweritsuka, Simoni, oyu kahulawa mo Petero, na Anderea mugala wabo; Yakobo mugala wa Zebedayo, na Yoane mugala wabo; 
MAT.10.3	Filipo na Bartolomayo; Toma na Matayo musolesya; Yakobo mugala wa Alafayo, na Tadeo; 
MAT.10.4	Simoni muKanana, na Yuda Iskariote, oyu wamuhotera. 
MAT.10.5	Aba erikumi na babiri Yesu mwatumabo, mwategekabo ati, Simugende omukati-kati keBihanda, simwingira omo muyi nomuguma wabaSamaria, 
MAT.10.6	nikwa mugende oko syombuli esitere syenyumba ya Israeli. 
MAT.10.7	Omugulu Mukagenda mutulego muti, Obwami bwelubula buri hakuhi. 
MAT.10.8	Mulamaye abakoni, mulubukaye abaholi, mweraye abahaga, muguse esyombinga syeyihya. Mwabiriimya butsira eririha, muhe butsira eririha. 
MAT.10.9	Simwimaye zahabu, kutse ebitsipa, kutse emiringa omo matusi wenyu, 
MAT.10.10	Simuheke engunza busana nolugendo lwenyu, kutse esyokanzu ibiri, kutse esyongendero, kutse omutso; kusangwa mukoli womubiri atolere akaryo kuwe. 
MAT.10.11	Noko muyi kutse oko kayi kahi mukingiramo, musondayeho oyu tolere mugo, mwikale naye erihika aho mwasyalwiraho. 
MAT.10.12	Omugulu mukingira omo nyumba, mubukayeyo. 
MAT.10.13	Nenyumba yamabya itolere, obuholo bwenyu bubye kuyo; nikwa yamabya isitolere, obuholo bwenyu busube kwinywe. 
MAT.10.14	Nomundundi amagana eribakokya kutse eriowa ebinywa byenyu, omugulu mukalwa omo nyumba eyo kutse oko muyi oyo mukungute olututu omo bisandu byenyu. 
MAT.10.15	Kwenene ngabuga nenyu, nyiti, lwasyabya lolo oko kiro kyolubanza oko kihugo kya Sodoma na Gomora kwilaba olwomuyi oyo.
MAT.10.16	Lebaya, Ngabatuma ngesyombuli omukati-kati kamakungu; neryo mubye na menge ngesyonzoka noyute nomwaga nga kalikuku. 
MAT.10.17	Muyitegaye busana nabandu; kusangwa basyabahotera omwibugiro, neribaswirirya omo manyumba wabo werihindana, 
MAT.10.18	Mwasyakurirwa embere syabarongani nabami busana nage, eritulago kubo neBihanda. 
MAT.10.19	Omugulu basyabahotera, simusyehahukaya omutima, nga mwasyabuga mutiki kutse nga mwasyabugaki; kusangwa ekyo mwangabuga mwasyahabwakyo oko katambi ako; 
MAT.10.20	kusangwa inywe mutendisyabuga, nikwa ni Kirimu kyaTata wenyu kyokyasyabuga omwisi wenyu. 
MAT.10.21	Omugala wabo asyahotera mugala wabo okwitwa, nise omwana wuwe, na bana basyahangana erilwa nababutabo neriitisyabo; 
MAT.10.22	nenyu mwasyakubwa obusu na bandu bosi busana nerina ryage. Nikwa oyu kandisyasika erihika oko nduli asyalamibwa. 
MAT.10.23	Omugulu bakabendereraya omo muyi muguma, imwatibita oko gundi; kusangwa kwenene, ngabuga nenyu, simwendisyabuga emiyi yosi ya Israeli, oMugala womundu ateasa.
MAT.10.24	Omwiga siarilenga omukangirirya wuwe, kutse omugombe siarilenga omukama wuwe; 
MAT.10.25	kobyangabya bitya omwiga iniabya nga mukangirirya wuwe, nomugombe iniabya ngomukama wuwe. Bamahula omukama wenyumba mo Belzebuli, kwilaba aho kangahi basyatsuma abomo nyumba yiwe kwehi? 
MAT.10.26	Simubahebo; kusangwa sihari ekikuningire ekitinda-syabisulwa, kutse ekibisire ekitindisyaminywa. 
MAT.10.27	Ebyo ngababwira mo mwirimya, mubugebyo omwekyakakala; nebyo mukowa omo bihwehwe, mutulebyo endata komanyumba. 
MAT.10.28	Kandi simubahe abakita omubiri nikwa sibetoka eriita ekirimu, kwilaba aho mubahe oyu wangatoka eriita ekirimu nomubiri omo kyuna kyomuliro. 
MAT.10.29	Ehiswiri hibiri sihiguri bawa ikuta iguma kwehi? Akaguma siketogera ahisi rite erisonda ryaTata wenyu. 
MAT.10.30	Nikwa esyonzwiri syomutwe wawe siganzirwe esyosi. 
MAT.10.31	Simubahe nibya; muri benzwere nene kwilaba ehiswiri hingi. 
MAT.10.32	Neryo oburi mundu oyu wasyanyi kangya embere syabandu, nage nasyamukangya embere wa Tata wage oyuri elubula; 
MAT.10.33	nikwa omundundi oyu wasyanyi gana emuliro wabandu, nage nasyamugana emuliro wa Tata wage oyuri elubula.
MAT.10.34	Simuganiraye muti nasa erileta obuholo omo kihugo; mondasa erileta obuholo nikwa omuyari. 
MAT.10.35	Kusangwa nasa erilusisania omundu nise wuwe, nomwali na nyinya wuwe, nomwaliana na nyinyi-byala wuwe; 
MAT.10.36	nesyonzigu syomundu syasyabya abekitunga kiwe. 
MAT.10.37	Oyu wanzire ise kutse nyinya kwilaba ingye sianyitolere; noyu wanzire mugala kutse mwali kwilaba ingye sianyitolere; 
MAT.10.38	noyu teheka musalaba wuwe akanyikwama sianyitolere. 
MAT.10.39	Oyu kabana engebe yiwe asyata lyayo, noyu katalaya engebe yiwe busana nage asyabanayo.
MAT.10.40	Oyu kabakokaya akanyikokaya, noyu kanyikokaya akako kaya oyo wanyituma. 
MAT.10.41	Oyu kakokaya omuminyereri ku­sangwa ni muminyereri asimya oluhembo lwomuminyereri, noyu kakokaya omundu atunganene kusangwa ni mundu atunganene asimya oluhembo olwomundu atunganene. 
MAT.10.42	No mundundi oyu wasyaha olutehi lwamagetsi muhu oko muguma kwaba bakebake kusangwa ni mwiga, kwenene ngabuga nenyu siendisyatalya oluhembo luwe na hake.
MAT.11.1	Neryo Yesu abere abibuga eritegeka abiga buwe erikumi nababiri, mwagenda akalwayo nerikangirirya neritulago omo miyi yabo.
MAT.11.2	Nikwa omugulu Yoane owira omo nyumba yomuliki emibiri ya Kristo, mwatuma mwalayira abiga buwe 
MAT.11.3	erimu bulya ati, Nina we oyu kandisyasa, kutse tulinde ogundi kwehi? 
MAT.11.4	Yesu mwasubiryabo ati, Mugende mubwire Yoane ebyo mwamowa nebyo mwamalangir 
MAT.11.5	esyondimatime sirimolangira nebirema birimogenda, abahaga bari mwera nabatsiha barimowa, nabaholi banemolubukibwa, nabera banemokangiri ribwa engulu yowene. 
MAT.11.6	Nomuyisa ari noyu tindisyatwikalibwa busana nage. 
MAT.11.7	Omugulu bagenda, Yesu mwatsuka eribuga nesyondeko busana na Yoane ati, Mwaya lola koki omo mbwa rara kwehi? Olubingu olukatengatenganibawa nerihunga kwehi? 
MAT.11.8	Nikwa mwayayo busana naki kwehi? Erilola oko mundu oyu wambite esyongimba nyolo-nyolo kwehi? Lebaya abakambala esyongimba nyolo-nyolo bari omo manyumba wabami. 
MAT.11.9	Nikwa mwayayo busana naki kwehi? Erilola oko muminyereri kwehi? Ega, ngababwira nyiti, oyu labire omu minyereri kutsibu. 
MAT.11.10	Yoyu kyasakawa busana naye riti,
MAT.11.10	Lebaya, ngatuma omukwenda wage embere syobusu bwawe,
MAT.11.10	Oyu wasyakokotya enzira yawe emuliro wawe.
MAT.11.11	Kwenene, ngabuga nenyu, nyiti, oko bosi babutawa nabakali sihari hahangana omukulu kwilaba Yoane Mubatisa; nikwa oyuri muke omo bwami bwelubula amulengire. 
MAT.11.12	Eritsuka oko biro byaYoane Mubatisa erihika na lino obwami bwelubula bukalwiriranawa, nabandu berilwirirana ibimyabo namaka. 
MAT.11.13	Kusangwa abaminyereri bosi nebihano bikaminyerera eri hika ku Yoane; 
MAT.11.14	kandi mwamabya mwanzire eriligabyo, Oyu ni Elia oyo wabya akandisyasa. 
MAT.11.15	Oyu wite amatwi weriowa owe. 
MAT.11.16	Nikwa nasyaringirirania olulengo olu naki kwehi? Luringene nga bana abikere omwiguliro bakabirikira oko balikyabo bati, 
MAT.11.17	Twabiribabuhira amarenga, simwetasata; twabirisusumana, simwetarira. 
MAT.11.18	Kusangwa Yoane mwasa isiarirya kutse eripulya, ibabuga bati, Ari ko mbinga; 
MAT.11.19	oMu gala womundu asa akarya akapulaya, ibabuga bati, Langira, omuri webingi nomukundirya, omwira wabasolesya na bakola nabi! Nikwa amenge akatunganana busana nemibiri yago.
MAT.11.20	Neryo mwatsuka erihayira emiyi eyo eyakolera mo mibiri mingi yiwe yamaka, kusangwa mobatabinduka. 
MAT.11.21	Ati, Obulige kuwe Korazini! obulige kuwe Betesaida! kusangwa kumbe emibiri yamaka eyakolawa kuwe yarikolawa oko Tiro neSidona, nga babiribinduka kera ibambite emitole neribu. 
MAT.11.22	Nikwa ngababwira, ryasyabya ryolo oko kiro kyeritwa olubanza busana neTiro neSidona kwilaba inywe. 
MAT.11.23	Nawe Kapernaumu, wasyahamibwa elubula kwehi? Wasyandagaliribwa erihika ekurimu. Kusangwa kumbe emibiri ya maka eyakolawa kuwe kumbe yarikolawa omo Sodoma, nga yabirisigala erihika muna bwire. 
MAT.11.24	Nikwa ngababwira nyiti oko kiro kyolubanza rya­syabya ryolo busana ne kihugo kya Sodoma kwilaba we.
MAT.11.25	Oko mugulu oyo Yesu mwabuga, Ngakuha ewasingya, Tata, oMukama welubula ne kihugo, kusangwa wabiribisa emyatsi eyi oko bamenge naberiminya wabiribisulabyo oko bana balere; 
MAT.11.26	Ega, Tata, kusangwa ritya ryabya erisonda ryawe ryolukogo. 
MAT.11.27	Emyatsi yosi nabirihabwayo na Tata wage; sihari mundu wasi Mugala nina Tata, kandi sihari mundu wasi Tata nina Mugala nokoyu Mugala anzire erimu bisulira. 
MAT.11.28	Mwase kwingye, inywe bosi ko mukanuba neriri toherwa, nage ngandibaluhukya. 
MAT.11.29	Muheke engomo yage, mwiyire kwingye; kusangwa ndi molomolo nowomutima ahehere, nenyu mwasyabana eriluhuka omo mitima yenyu. 
MAT.11.30	Kusangwa engomo yage yanguhire, nomuheke wage anguhirire.
MAT.12.1	Oko mugulu oyo Yesu mwalaba omo marima wenganu oko kiro kyesabato; abiga buwe mobakwa enzala, moba tsuka eritwa amakundi wenganu neriryago. 
MAT.12.2	Nikwa omugulu abaFarisayo balangira, mobamubwira bati, Lebaya, abiga bawe bakakola ekitatolere omo bihano oko kiro kyesabato. 
MAT.12.3	Naye mwabwirabo ati, Simuritasoma ekyo Dawidi akola, omugulu akwa enzala, nababya haguma naye kwehi? 
MAT.12.4	ngoko ingira omo nyumba yoMungu mwarya obundu bweribyaho nabo, obo bihano bitaliga akaryabo kutse ababya haguma naye, nikwa banabahereri basa. 
MAT.12.5	Kutse simuritasoma omo bihano ngoko abahereri omo hekalu oko kiro kyesabato, bakaheraya sabato, isibari nolubanza kwehi? 
MAT.12.6	Ngababwira, nyiti, oyu labire ehekalu ane hano. 
MAT.12.7	Kumbe mwabya mwasi ekyo eki kikahula kiti, Ngasonda eriganyire, butsira amahere, kumbe simutatswera olubi abate nolubanza. 
MAT.12.8	Kusangwa oMugala womundu ni mukama we sabato.
MAT.12.9	Neryo mwalwayo mwingira omo nyumba yerihindana yabo. 
MAT.12.10	Lebaya, habya mundu owebyala byumire. Mobamubulya bati, Rinatolere oko bihano erilamya omo kiro kyesabato kwehi? kusangwa basonda erimuhandikirira. 
MAT.12.11	Naye mwabwirabo ati, Omundundi kwinywe, amabya awite embuli nguma yama togera omo buhya oko kiro kyesabato siarihambayo akasumbayo mubo kwehi? 
MAT.12.12	Ko mundu sialengire enzwere yembuli kutsibu kwehi? Nibya kitolere oko bihano erikola ebibuya oko sabato. 
MAT.12.13	Neryo mwabuga nomundu oyo ati, Lambula ebyala byawe. Naye mwalambulabyo mobyasuba mobyabyaho nge bindi. 
MAT.12.14	Nikwa abaFarisayo mobahuluka mobamuyira embita, ngoko bangamwita. 
MAT.12.15	Yesu iniabiriminya ebyo, mwalwaho. Na bangi mobamukwama, naye mwalamyabo abosi, 
MAT.12.16	mwa tegekabo ati, sibamukumayiraye. 
MAT.12.17	Ebi byabya kibererere ekyabugawa nomuminyereri Isaya: ati,
MAT.12.18	Lebaya, omugombe wage oyo nayisoga,
MAT.12.18	Omwanze wage, omutima wage amatsemisibwa busana naye.
MAT.12.18	Nasyamuhira kweKirimu kyage,
MAT.12.18	Naye asyakangania eritswera oko Bihanda.
MAT.12.19	Siendisyanegena kutse eribuya olukanda,
MAT.12.19	Kutse sihari mundu wasyowa omulenge wuwe omo syonzira;
MAT.12.20	Siendisyatwa oluseke olubunikire
MAT.12.20	Kutse erihomberya embumba eyikatumba
MAT.12.20	Erihika aho asyaleta eritswera eryerikinda;
MAT.12.21	Nomo rina riwe eBihanda byasyabana amaha.
MAT.12.22	Neryo mobamuletera oyuri kwembinga ini ndimatime nemumu, naye mwamulamya, nomundu emumu mwabuga mwalangira. 
MAT.12.23	Nabandu bosi mobasweka, mobabuga ambu, Anganabya mugala waDawidi kwehi? 
MAT.12.24	Nikwa omugulu abaFarisayo bowa mobabuga bati, Omundu oyu akagusa esyo­mbinga eyihya busana na Belzebuli omukama wesyombinga. 
MAT.12.25	Naye mwaminya eriganirya ryabo, mwabwirabo ati, Oburi bwami obugabene bukahera, nomuyi kutse enyumba ebigabene sibendisyahangana; 
MAT.12.26	kandi Setani yamagusa Setani eyihya, yamayigaba iyoyene; obwami bwayo ibwasyahangana buti kwehi? 
MAT.12.27	Nage namagusa esyombinga eyihya busana na Belzebuli, abana benyu bakagusasyo eyihya busana nandi kwehi? Ekyo kikaleka ibabya abatsweri benyu. 
MAT.12.28	Nikwa Ingye namagusa esyombinga eyihya busana neKirimu kyo Mungu, obwami bwoMungu bwabiribahikako. 
MAT.12.29	Kutse mundu angatoka eriingira mo nyumba yomundu ukalire mwati erihunga ebindu biwe amatindatsuka eriboha omundu oyo kalire kwehi? Neryo iniatoka erihunga enyumba yiwe. 
MAT.12.30	Oyute haguma nage ni nzigu yage, noyute kumakuma haguma nage akapanzapanza. 
MAT.12.31	Neryo ngababwira nyiti, oburi kibi neri tsuma byasyabuyirwa abandu, nikwa oyu katsuma eKirimu siendisyabuyirwa. 
MAT.12.32	Nomundundi oyu wasyabuga eKinywa kyobuyigu oko Mugala womundu asyabuyirwa; nikwa oyo wasyabuga eKinywa kyo buyigu oko Kirimu Kibuyirire siendi syabuyirwa, kutse oko mugulu oyu kutse oko mugulu akandi syasa. 
MAT.12.33	Muyire omuti owene, nebiguma byago byowene; kutse muyira omuti mo mubi nebiguma byago mo bibi; kusangwa omuti akaminyikala busana nebiguma byago. 
MAT.12.34	Inywe abana besyonzoka! mwagatoka muti eribuga ebibuya, mune babi kwehi? Kusangwa busana nebingi byomo mutima byo buno bukabuga. 
MAT.12.35	Omundu gowene busana nebindu biwe byowene akahulukaya ebyowene, nomundu mubi busana ne­bindu biwe bibi akahulukaya ebibi. 
MAT.12.36	Kandi ngababwira, oko kiro kyeritswera abandu basyabulibwa oburi kinywa kityakitya ekyo bakabuga; 
MAT.12.37	kusangwa busana nebinywa byawe wasya singana na busana nebinywa byawe wasyatswerwa lubi.
MAT.12.38	Neryo abandi boko basaki nabaFarisayo mobabuga naye bati, Mukangirirya, tukasonda erilola oko kitikotiko ekikalwa ukuwe. 
MAT.12.39	Nikwa mwasubiryabo ati, Olulengo lubi nolusingiri lukasonda-sonda ekitikotiko; nikwa silwendisyahabwa ekitiko tiko kyene kitikotiko kyo muminyereri Yona. 
MAT.12.40	Kusangwa ngoko Yona abya amatungi asatu nebiro bisatu omonda yenyama nene yomo ngetsi, na ritya oMugala womundu asyabya amatungi asatu nebiro bisatu omo mutima we kihugo. 
MAT.12.41	Abandu beNinawe basyahangana okwitswera nolulengo olu basyatsweralo lubi; kusangwa mobabinduka okwikangirirya rya Yona, kandi lebaya, omukulu ko Yona ari hano. 
MAT.12.42	Omwami wobukali weLutambi asyahangana okwitswera nolulengo olu asyatsweralo lubi; kusangwa mwalwa oko syonduli sye kihugo eriowa amenge wa Solomono, kandi lebaya omukulu ku Solomono ane hano. 
MAT.12.43	Omugulu ekirimu kibi kyabirilwa oko mundu, kikalaba ahate magetsi erisonda aheriluhukira, nikwa sikibana ho. 
MAT.12.44	Neryo kikabuga kiti, Ngandisuba omo nyumba yage eyo nalwamo. Neryo kyamabihikamo ikyeyayo iniri bosa, inibirirye, ininakomire. 
MAT.12.45	Neryo kikagenda ikyaleta ebindi birimu birinda haguma nakyo ebirengirekyo obubi, ibingiramo ibikalamo; nenduli yomundu oyo iyabya nyibi kwilaba eyeri mbere. Ko bikandisyabya bitya oko lulengo lubi olu.
MAT.12.46	Abere anemobuga nabandu, lebaya, nyinya nabagala babo mobimana eyihya, bakasonda erikania naye. 
MAT.12.47	Nomundu mwamubwira ati, Lebaya, koyo wawe na bagala benyu bani mene eyihya, bakasonda erikania nawe. 
MAT.12.48	Nikwa mwasubirya omundu oyo mwamubwira ati, Koyo ni nindi, na bagala betu ni bahi kwehi? 
MAT.12.49	Neryo mwakangania ebyala biwe oko biga buwe, ati, Hano ho koyo wage ari na bagala betu! 
MAT.12.50	Kusangwa oburi mundu oyu kakola erisonda ryaTata wage oyuri omo lubula ni mugala wetu, na mwali wetu, na koyo.
MAT.13.1	Oko kiro ekyo Yesu mwalwa omo nyumba mwikala oko musike wengetsi. 
MAT.13.2	Nesyondeko nene mosyahindana ahabya, kyaleka iningira omo bwato mwikala; nendeko yosi moyikala oko mukokoro. 
MAT.13.3	Naye mwabwirabo emyatsi mingi omo misyo, mwabuga, ati, Lebaya, omubibi mwaya biba. 
MAT.13.4	Nomugulu abya akabiba, esindi esyombuto mosyatogera oko mutanda nzira, nesyonyonyu mosyasa mosyaryasyo. 
MAT.13.5	Esindi mbuto mosyatogera ekitaka kyamabwe, ahate mukungu mungi, neryo-neryo mosyalasa, kusangwa sihabya omutaka mungi, 
MAT.13.6	nikwa omugulu eryuba ryahuluka mosyahya; neryo kusangwa isisiwite emirihi mosyoma. 
MAT.13.7	Esindi syombuto mosyatogera omo mahwa, namahwa mwalasa mwanigasyo. 
MAT.13.8	Esindi esyombuto mosyatogera oko kitaka kyowene mosyasohola embuto, esindi erigana, nesindi amakumi endatu, nesindi amakumi asatu. 
MAT.13.9	Oyu wite amatwi owe.
MAT.13.10	Neryo abiga mobasa mobabuga naye bati, Busana naki ukabuga nabo omo misyo kwehi? 
MAT.13.11	Naye mwasubiryabo ati, Inywe mwabirihabwa eriminya ebibisire byobwami bwelubula, nikwa ebo sibetahabwa. 
MAT.13.12	Kusangwa oyu wite asyahabwa, asyabya nebingi; nikwa oyu tawite asyasagulwa ekyo awite. 
MAT.13.13	Eki kikaleka inabuga nabo omo misyo, kusangwa bakalola sibelangira, neriowa sibariowa, kutse eriminya. 
MAT.13.14	Eriminye rera rya Isaya ryabiribererera kubo erikabuga riti:
MAT.13.14	Mwasyowa kwenene nikwa simwendisyaganirya na kera,
MAT.13.14	Mwasyalangira kwenene nikwa
MAT.13.14	simwendisyaminya na hake
MAT.13.15	Kusangwa omutima wabandu aba abirikala
MAT.13.15	Na matwi wabo abirihumana okwowa,
MAT.13.15	Nameso wabo babirilibago,
MAT.13.15	Ibatalangira omo meso wabo
MAT.13.15	Neriowa omo matwi wabo,
MAT.13.15	Neriminya nomutima wabo,
MAT.13.15	Ibanyibindukira inalamyabo.
MAT.13.16	Nikwa ameso wenyu ari nomuyisa, kusangwa akalangira, namatwi wenyu kusangwa akowa. 
MAT.13.17	Kwenene ngababwira, abaminyereri bangi nabandu batunganene mobanza erilola kwebyo mukalangira, mobatalangirabyo, neriowa ebyo mukowa, mobatowabyo. 
MAT.13.18	Neryo mowe omusyo womubibi. 
MAT.13.19	Omu gulu omundu akowa eKinywa kyobwami isiariminyakyo, omubi akasa iniapura ekyabibawa omo mutima wuwe; esyo syesya bibawa oko mutanda nzira. 
MAT.13.20	Nikwa esyabibawa oko kitaka kyamabwe, yoyu ukowa eKinywa neryo-neryo akangirirakyo nobutseme; 
MAT.13.21	nikwa siawite omurihi omwisi wuwe, nikwa akasika akatambi kake, nomugulu obulige kutse eriendererya rikahuluka busana nekinywa, neryo-neryo akatwikala. 
MAT.13.22	Nikwa eyo yabibawa omo mahwa, yoyu kowa eKinywa, nikwa amaga niryo we kihugo nobutseme bwebindu bikaniga eKinywa ekita buta ebiguma. 
MAT.13.23	Nikwa eyo yabibawa oko kitaka kyowene, yoyu kowa eKinywa akaminyakyo; yoyu kwenene akabuta ebiguma, ehandi erigana, nehandi amakumi endatu, nehandi amakumi asatu.
MAT.13.24	Ogundi musyo mwatwago embere syabo, ati, Obwami bwelubula bwangaringiriranibwa nomundu oyu wabiba embuto yowene omwirima riwe; 
MAT.13.25	nikwa omugulu bandu babya to enzigu yiwe moyasa moyabiba biti omukati-kati kenganu, moyagenda. 
MAT.13.26	Neryo omugulu omugera ahuluka nerisohola, neryo ebiti ebyo mobyahuluka. 
MAT.13.27	Na bagombe bomwenye enyumba eyo mobasa mobamubulya bati, Mukama mutabiba embuto yowene omwirima ryawe kwehi? Neryo riwite ebiti byo riti kwehi? 
MAT.13.28	Naye mwabuga nabo ati, Enzigu yabirikola eki. Nabagombe mobamubulya bati, Wanzire itwaya kuma kumabyo kwehi? 
MAT.13.29	Nikwa mwabuga ati, Eyihi; isimukandibya mukakumakuma ebiti imwakulanga nenganu haguma nabyo. 
MAT.13.30	Muleke ebibiri byosi bilase haguma erihika oko mugulu werigesa; noko mugulu werigesa nasyabwira abagesi nyiti, Mutsuke erihindania ebiti musengebyo mo mulomulo okwihis ibwa, nikwa muhindanaye enganu omo mbiso yage.
MAT.13.31	Ogundi musyo mwatwago embere syabo ati, Obwami bwelubula buringene nakabuto kaharadali ako mundu imaya mwabibako omwirima riwe; 
MAT.13.32	nako ni kake kwilaba esyo­mbuto syosi, nikwa omugulu kabirikula kakabya kanene kwilaba ebindi biti ikabya omuti, nesyonyonyu syomukyanya isyasa isyahimba esyonyutu omo mitahi yako.
MAT.13.33	Mwatwirebo ogundi musyo ati, Obwami bwelubula buringene nekihamya ekyo mukali imaya abisakyo omo hirengi hisatu hyeyisyano, erihika aho eyosi yamabibya mwekihamya.
MAT.13.34	Yesu mwabuga ebi byosi oko syondeko omo misyo; mwatabwiraboki ate musyo. 
MAT.13.35	Kibererere ekyabugawa nomu minyereri ati:
MAT.13.35	Nasyakumbula obuno bwage omo misyo,
MAT.13.35	Nasyabuga ebyabisawa okwitsuka ryekibanza kye kihugo.
MAT.13.36	Neryo mwasiga esyondeko mwaya omo nyumba. Nabiga buwe mobamuhikako bati, Utukumbulire omusyo webiti byomwirima. 
MAT.13.37	Naye mwasubiryabo ati, Oyu kabiba embuto yowene yo Mugala womundu; 
MAT.13.38	eririma kye kihugo, nembuto yowene babagala bobwami; ebiti babagala bomubi, 
MAT.13.39	nenzigu eyo wabibabyo ni Setani; erigesa ryerihwererera ryemigulu, nabagesi babamalaika. 
MAT.13.40	Nikwa ngoko ebiti bikakumakumawa nerihisibwa omo muliro, ko bikasyabya bitya okwihwererera ryemigulu. 
MAT.13.41	OMugala womundu asyatuma abalaika buwe, basyahindania nerilusya omo bwami buwe ebyosi ebikaleta ebibi nabakola nabi bosi, 
MAT.13.42	asyagusabo omo kitabiro kyomu liro; eyo abandu basyarira nerikeregeta ameno wabo. 
MAT.13.43	Oko mugulu oyo abatunganene basyakangabania ngeryuba omo bwami bwaTata wabo. Oyu wite amatwi, owe.
MAT.13.44	Obwami bwelubula buringene nebindu ebibisire omwi rima, ebyo mundu abana mwaswikirabyo; neryo omo butseme buwe akayagulaya ebyosi abya awite iniagula eririma eryo.
MAT.13.45	Kandi, obwami bwelubula buringene nomutundi oyu kasonda esyolulu nyibuya, 
MAT.13.46	naye abere abana elulu nguma yo buguri bunene, mwaya gulya ebyosi ebyo abya awite mwagulayo.
MAT.13.47	Kandi, obwami bwelubula buringene nekisohi ekyagusawa omo ngetsi mokyahindania emisondo yosi ya mahere; 
MAT.13.48	kye bere kyabiusula, abandu mobakurirakyo oko mukokoro mobi kala ahisi moba-sombolera esyowene syomo syonyungu nikwa mobagusa esitowene. 
MAT.13.49	Ko bikandisyabya bitya okwihwere­rera ryemigulu. Abalaika basyasa basyasombola ababi omo batunganene, 
MAT.13.50	nerigusabo omo kitabiro kyomuliro; eyo bandu basyarira nerikeregeta ameno wabo.
MAT.13.51	Mwamaminya emyatsi yosi eyi kwehi? Nabo mobamu bwira bati, Ega. 
MAT.13.52	Neryo mwabwirabo ati, Busana neki oburi musaki owabiriyigisibwa busana nobwami bwelubula aringene nomwenye nyumba oyu kahulukaya omo bindu biwe ebihya bihya nebya kera.
MAT.13.53	Kandi Yesu abere abibuga emisyo eyi, mwalwayo, 
MAT.13.54	nerihika omo kihugo kiwe mwakangiriryabo omo nyumba yabo yerihindana, kyaleka ibasweka bati, Omundu oyu alusaya amenge aya nemibiri eyi yamaka byo hahi kwehi? 
MAT.13.55	Oyu si mugala womubatsi kwehi? Ninya wuwe yute hulawa mo Maria kwehi? Na bagala babo si Yakobo na Yosefu na Simoni na Yuda kwehi? 
MAT.13.56	Na bali babo bosi situri nabo kwehi? Ko mundu oyu alusaya ebi byosi byohahi kwehi? 
MAT.13.57	Moba mupona. Nikwa Yesu mwabwirabo ati, Omuminyereri siari bula olukengerwa monomo kihugo kiwe nomo nyumba yiwe. 
MAT.13.58	Naye mwatakoleraho emibiri yamaka mingi, busana neriti ndikirirya ryabo.
MAT.14.1	Oko mugulu oyo omwami Herode mowa engulu ya Yesu; 
MAT.14.2	mwabwira abagombe buwe ati, Oyu ni Yoane Mubatisa, yo walubukiri; ekyo kyalekire emibiri eyi yamaka iyakoleka omwisi wuwe. 
MAT.14.3	Kusangwa Herode iniabiritsimba Yoane erimuboha nerimuhira omo nyumba yomuliki, busana na Herodia, 
MAT.14.4	muka mugala wabo Filipo; kusangwa Yoane abwira Herode ati, Siritolere oko bihano ukamwimya. 
MAT.14.5	Kandi nomo abya anzire erimwita, mubaha abandu, kusangwa bamuminya kwari muminyereri. 
MAT.14.6	Nikwa omugulu ekiro Herode abutawa kyahika, mwali wa Herodia mwasatira embere yendeko, atse mesya Herode, 
MAT.14.7	kyaleka iniamulaga alahirya erimuha ekyo angamutswa. 
MAT.14.8	Abere ahanwa na nyinya wuwe, mwabuga ati, Omba omutwe wa Yoane Mubatisa hano oko kisya. 
MAT.14.9	Nikwa omwami mwakwa obulige; nikwa busana nerilahirya riwe na busana na bageni buwe mwategeka ahabawego; 
MAT.14.10	neryo mwatuma eriyatwa omutwe wa Yoane omo nyumba yomuliki,
MAT.14.11	nomutwe wuwe mwaletwa omo kisya mwahabwa mwana muto oyo, naye mwaleterago nyinya. 
MAT.14.12	Nabiga buwe mobasa mobimya omubiri mobatago; kandi mobaya bwira Yesu.
MAT.14.13	Nikwa omugulu Yesu owa ebyo, mwalwaho omo bwato eriya handi ahate abandu. Nikwa omugulu esyondeko bowago, mobalwa oko miyi mobamukwama omo bisandu. 
MAT.14.14	Omugulu asabuka mwalangira endeko nene; mwaganyirabo, mwalamya abakoni babo. 
MAT.14.15	Nomugulu bwasonda erihombera, abiga mobamuhikako mobamubwira bati, Hano sihari bandu, na lino bukahombera; lagana nabandu bagende omo hiyi neriyi gulira akaryo. 
MAT.14.16	Yesu mwabuga nabo ati, Sibatolere erigenda; muhebo ebyerirya. 
MAT.14.17	Nabo mobamubwira bati, Tuwite hano amandu atanu masa na mahere abiri. 
MAT.14.18	Neryo mwa bwirabo ati, Mundeterebyo hano. 
MAT.14.19	Neryo mwategeka abandu eriikala oko biti; mwimya amandu atanu ayo na mahere abiri mwalalamira elubula, mwatsumulabyo, mwatsutsanga amandu mwahago abiga, nabiga mobahago esyondeko. 
MAT.14.20	Nabosi mobarya mobuguta. Mobakumakuma ebihandebihande ebya saka mobusulya ebitiri erikumi ne bibiri. 
MAT.14.21	Nabaryago babya nga maelfu atanu balume, abakali nabana bataganzire kubo.
MAT.14.22	Neryo mwahatikana abiga eriingira omo bwato batsuke eyisiria, alagane nesyondeko. 
MAT.14.23	Neryo amabilagana nesyo ndeko, mwaya oko hitwa iyowene eriya saba. Omugulu erigologolo ryahika mwabyaho iyowene, 
MAT.14.24	nikwa oko mugulu oyo obwato bwabya hali oko mukokoro ngolugendo lwekilo metres, nebisunda ibikayiswiraya kubo; kusangwa erihunga ryabya rikasire embere syabo. 
MAT.14.25	Noko bisisimuko bini byekiro mwahika kubo, akatandayira oko ngetsi. 
MAT.14.26	Nikwa omugulu abiga bamulolako akatandayira oko ngetsi, mobaha hukya omutima, bati, Ni Kirimu! Mobalaka busana neriubaha. 
MAT.14.27	Nikwa neryo-neryo mwabuga nabo ati, Musikaye emitima; nIngye; simubahe. 
MAT.14.28	Petero mwamusubirya ati, Mukama, amabya ini nawe, unyibwire nyiye aho uri, nyigendere oko magetsi. Naye mwabuga ati, Wase. 
MAT.14.29	Neryo Petero mwalwa omo bwato mwagendera endata oko magetsi erihika oko Yesu; 
MAT.14.30	nikwa omugulu alangira erihunga mubaha, neritsuka erito bera mwalaka ati, Mukama unyilamaye. 
MAT.14.31	Neryo-neryo Yesu mwakakya ebyala biwe mwamuhamba, mwamubwira ati, Uwe mundu werikirirya ike, busana naki uriatikatika kwehi? 
MAT.14.32	Babere babihika omo bwato erihunga moryumbya. 
MAT.14.33	Na babya omo bwato mobamukukamira bati, Kwenene uri Mugala woMungu.
MAT.14.34	Babere babisoka, mobahika oko kihugo kya Genezareti. 
MAT.14.35	Nomugulu abandu beyo bamabimuminya, mobatumira e kihugo ekyo kyosi mobamuletera abosi babya balwere, 
MAT.14.36	mobamugonga-gonga batoke eritula risa oko musike wolu kimba luwe; nabosi abatula kulo mobalamibwa.
MAT.15.1	Neryo abaFarisayo nabasaki mobahika oko Yesu bakalwa eYerusalema, bati, 
MAT.15.2	Busana naki abiga bawe bakaketa emitsye yabakulu kwehi? Kusangwa sibenaba omugulu ba karya. 
MAT.15.3	Naye mwasubiryabo ati, Busana naki nenyu mukaketa ekihano kyoMungu busana nemitsye yenyu kwehi? 
MAT.15.4	Ku­sangwa Mungu mwategeka ati, Usikaye tata wawe na koyo wawe, kandi, Oyu kabuga nabi busana nise kutse enyinya ahole kundu. 
MAT.15.5	Nikwa mukabuga muti, omundu amabwira ise kutse nyinya ati, Ebyo nangakuhere mo ndundi byabirihabwa oko Mungu, siari nobwaga bwerisikya ise. 
MAT.15.6	Ritya busana nemitsye yenyu mukayira eKinywa kyoMungu mo buyira. 
MAT.15.7	Inywe batebya! Isaya mwaminyerera ndeke busana nenyu, omugulu abuga ati,
MAT.15.8	Abandu aba bakanyisikaya neminywa yabo,
MAT.15.8	Nikwa omutima wabo ari hali kwingye;
MAT.15.9	Bakanyisaba bosa,
MAT.15.9	Bakakangiriraya ngeritegeka erihana ryabandu.
MAT.15.10	Kandi mwabirikira bandu okwiye mwabwirabo ati, Mowe, muminye: 
MAT.15.11	ebikaya omo buno byo bitetsandaya omundunikwa ebikalwa omo buno, byo bikatsandaya omundu. 
MAT.15.12	Neryo abiga mobahika mobabuga naye bati, Unasi kwabaFarisayo bagarirawa omugulu bowa eribuga eri kwehi? 
MAT.15.13	Naye mwa subiryabo ati, oburi kiti ekyo Tata wage welubula atahera kyasyakulangwa. 
MAT.15.14	Mulekebo; ni basondoli ndimatime. Endimatime yamasondola endimatime ababiri basytogera omo bohya. 
MAT.15.15	Nikwa Petero mwabuga naye ati, Utukumbulire omusyo oyo. 
MAT.15.16	Kandi mwabuga ati, Mukine butsira eriminya kwehi? 
MAT.15.17	Simwasi kwekyo kikaya omo buno kikalaba omo nda ikyatwangana kwehi? 
MAT.15.18	Nikwa ebikalwa omo buno bikalwa omo mutima, nebyo bikatsandaya omundu. 
MAT.15.19	Ku sangwa omo mutima mukalwa eriganirya ibi, eriita, eriteta, erisingira, eriiba, eritula owamabihi, ebitsumi. 
MAT.15.20	Ebi byobi katsandaya omundu; nikwa erirya omo byala bitanabire siri ritsandaya omundu.
MAT.15.21	Yesu mwalwayo mwayiyira oko luhande lweTiro neSidona. 
MAT.15.22	Neryo lebaya, omukali muKanana akalwa omo kihugo ekyo, mwabirikira, ati, Uwe Mukama, oMugala wa Dawidi unyiganyire; mwali wage akwire embinga kutsibu. 
MAT.15.23	Nikwa mwatamusubirya eKinywa nekiguma. Abiga buwe mobahika mobamugonga-gonga bati, Uleke agende, kusangwa amabuya olukanda enyuma kwitwe. 
MAT.15.24	Naye mwasubirya, ati, Natumawa oko syombuli esitere syenyumba ya Israele nyisa. 
MAT.15.25	Nikwa iye mwasa mwamukukamira, ati, Mukama unyiwatikaye. 
MAT.15.26	Naye mwasubirya ati, Siritolere eriimya obundu bwabana nerigusabo esyombwa. 
MAT.15.27	Naye mwabuga ati, Ega, Mukama, nikwa esyombwa nasyo sikanarya obulagalira obukalagala oko butara bwo mwenyesyo. 
MAT.15.28	Neryo Yesu mwamusubirya ati, Uwe mukali, erikirirya ryawe ni nene! Kibye kuwe ngoko wanzire. Nomwali wuwe mwalamibwa neryo-neryo.
MAT.15.29	Yesu mwalwayo mwalaba oko musike wengetsi ya Galilaya. Mwahetukira oko hitwa, mwikalaho. 
MAT.15.30	Nesyondeko nene mobamuhikako, ibakamuletera abakasindogera, nebirema, nendi matime, esyomumu, nabandi bangi, mobahirabo oko bisandu biwe, naye mwalamyabo, 
MAT.15.31	kyaleka endeko iyasweka, omu­gulu balola esyomumu syabuga, nebirema ibanakalire, nabaka sindogera ibarimugenda, nesyondimatime isiri mulangira; mobapipa Mungu wa Israeli.
MAT.15.32	Neryo Yesu mwabirikira abiga buwe ukwiye mwabuga ati, Ngagenyera endeko, kusangwa bamasiba nage ebiro bisatu, isibawite akerirya; nage sinyanzire erilagana nabo banakwire enzala, bakawirira omo nzira. 
MAT.15.33	Abiga mobamubwira bati, omo mbwarara twabana amandu awatolere eriugutya endeko ingaha go hahi kwehi? 
MAT.15.34	Yesu mwabwirabo ati, Muwite amandu angahi kwehi? Mobabuga bati, Arinda, nehihere hike. 
MAT.15.35	Naye mwategeka endeko eriikala oko kitaka, 
MAT.15.36	mwimya amandu arinda notuhere, abere abiha ewasingya mwatwago mwahago oko biga, nabiga mobahago oko syondeko. 
MAT.15.37	Abosi mobarya mobuguta; moba-songa-songya ebitiri birinda byo swire ebihande ebyasaka. 
MAT.15.38	Abarya babya abalume amaelfu ani, abakali nabana bataganzirwe kubo. 
MAT.15.39	Neryo mwalagana nesyondeko, mwingira omo bwato mwaya omo kihugo kya Magadani.
MAT.16.1	AbaFarisayo nabaSadukayo mobasa, erimulengako moba mubulya erikangyabo ekitikotiko kikalwa elubula. 
MAT.16.2	Nikwa mwasubiryabo ati, Omugulu werigolo, mukabuga muti, Bukandisyuwana; kusangwa ekyanya kihenirye. 
MAT.16.3	Ne ngyakya muti, bukandibya mulumbi, kusangwa ekyanya kya mabya lukulakula nebitu byamahimba. Munasi eriyitegererya omusindo wekyanya, nikwa simuritoka eriyitegererya ebitiko tiko byemigulu. 
MAT.16.4	Olulengo lubi nolusingiri lukasonda-sonda ekitikotiko nikwa silwendisyahabwa ekitikotiko kye nekitiko tiko kyaYona. Neryo mwasigabo mwagenda.
MAT.16.5	Abiga babere babihika eyisirya, mobibirirwa eriheka amandu, Yesu mwabuga nabo ati, 
MAT.16.6	Mulebaye mutegaye busana nekihamya kyabaFarisayo na baSadukayo. 
MAT.16.7	Nabo mobakani rania omukati-kati kabo bati, Motutetaleta amandu. 
MAT.16.8	Nikwa Yesu, mwaminya ebi, mwabuga, ati, Inywe bandu berikirirya ike, busana naki mukakanaya omukati-kati kenyu omwatsi weritindabya namandu kwehi? 
MAT.16.9	Simwetaminya kwehi? Simuriibuka amandu atanu wamaelfu atanu, nebitiri bingahi ebyo mwakumakumiramo kwehi? 
MAT.16.10	Kutse amandu arinda wamaelfu ani, nebitiri bingahi ebyo mwakumakumiramo kwehi? 
MAT.16.11	Mukabula eriminya muti kwehi ko ndariahula amandu? Muyitegaye busana nekihamya kya baFarisayo na baSadukayo. 
MAT.16.12	Neryo mobaminya kwatariabwirabo eriyiteya busana neki­hamya kyamandu, nikwa busana nerikangirirya ryabaFarisayo na baSadukayo.
MAT.16.13	Nikwa omugulu Yesu ahika omo kihugo kyeKaisaria Filipi, mwabulya abiga buwe ati, Abandu bakabuga bati oMugala womundu yondi kwehi? 
MAT.16.14	Nabo mobabuga bati, Abandi bati Yoane Mubatisa, abandi bati Elia, nabandi Yeremia kutse muguma woko baminyereri. 
MAT.16.15	Mwabuga nabo, Nikwa nenyu mukabuga muti ingyendi kwehi? 
MAT.16.16	Simoni Petero mwasubirya ati, Uwe uri Kristo, Mugala woMungu oyuriho. 
MAT.16.17	Yesu mwamusubirya ati, Omuyisa ari kuwe, Simoni wa Yona! Kusangwa omubiri nomusasi mwatakubisurira ebyo, nikwa ni Tata oyuri elubula. 
MAT.16.18	Ngakubwira, uri Petero, noko ribwe eri nasyahimba ekanisa yage, nesyonyui syekulimu sisyendisyakindayo. 
MAT.16.19	Nasyakuha ebiboholi byobwami bwelu bula, nebyo wasyasenga omo kihugo byasyasengwa omo lubula, nebyo wasyasengula omo kihugo byasyasengulwa nelubula. 
MAT.16.20	Neryo mwategeka abiga kutsibu sibabwire omundu kwari Kristo.
MAT.16.21	Eritsuka oko mugulu oyo Yesu mwatsuka erikangya abiga buwe kwatolere eriya eYerusalema neriagalwa omo myatsi mingi oko bakulu noko bahereri bakulu nabasaki, neriitwa, nerilubukibwa oko kiro kyebisatu. 
MAT.16.22	Neryo Petero mwasegera hakuhi naye mwatsuka erimukunga ati, Mungu agane ekyo Mukama! Eki sikikuhikeko nakera. 
MAT.16.23	Nikwa mwakeba mwabuga na Petero ati, Ugende enyuma kwingye Setani! Uri ndwikale yage; kusangwa suri oko luhande lwoMungu, nikwa oko lwabandu. 
MAT.16.24	Neryo Yesu mwabwira abiga buwe ati, Omundu amanza erinyikwama, ayigane aheke omusalaba wuwe anyikwame. 
MAT.16.25	Kusangwa omundundi wanzire erilamya engebe yiwe asyatalyayo, nomundundi oyu katalaya engebe yiwe busana nage asyabanayo. 
MAT.16.26	Kusangwa omundu asyabana endundi yahi nomwangabana e kihugo kyosi akatalya engebe yiwe kwehi? Kutse omundu asyahinganiaki busana nengebe yiwe kwehi? 
MAT.16.27	Kusangwa oMugala womundu asyasa nabamalaika buwe omo lukengerwa lwa Tata wuwe, noko mugulu oyo asyahemba oburi mundu ngebyo akola. 
MAT.16.28	Kwenene, ngabuga nenyu, Oko abahangene hano hari bandi batendisyahola emuliro batebalola oko Mugala womundu akasa omo bwami buwe.
MAT.17.1	Nenyuma webiro endatu Yesu mwatwala haguma naye Petero na Yakobo na mugala wabo, ye Yoane, mwatwalabo oko kitwa kiri ibobene. 
MAT.17.2	Mwahindukibwa embere syabo, nobuso buwe mobwakangabania ngeryuba, nesyongimba siwe mosyabya nyeronyero ngekyakakala. 
MAT.17.3	Kandi lebaya, Musa nElia mobabutukirabo, bakakania naye. 
MAT.17.4	Nikwa Petero mwa­buga na Yesu ati, Mukama ryowene turi hano; wamanza, ngandihimba ehitarikirire hisatu hano, akaguma busana nawe nakaguma busana na Musa nakaguma busana na Elia. 
MAT.17.5	Abere akinabuga, lebaya ekitu kikangabenie mokyasukuriryabo, nomu lenge mwalwa omo kitu ati, Oyu ni Mugala wage mwanze, namatsemisibwa ndeke busana naye; mumowe. 
MAT.17.6	Omugulu abiga bowa ebi, mobagwa ahisi oko masu wabo, mobusula nobuba. 
MAT.17.7	Nikwa Yesu mwasa mwatula kubo, ati, Muhangane, simubahe. 
MAT.17.8	Nabo babere balibula ameso, mobatalola oko mundu nina Yesu iyowene.
MAT.17.9	Neryo babere bakandagala oko kitwa, Yesu mwategekabo ati, Simubwire omundu ebyo mwamalolako omo bulime, erihika aho Mugala womundu asyalubukibwa oko baholi. 
MAT.17.10	Abiga mobamubulya bati, Busana naki abasaki bakabuga bati, Elia atolere eritsuka eriasa kwehi? 
MAT.17.11	Naye mwasubirya ati, Elia akasa, iniasubya emyatsi yosi; 
MAT.17.12	nikwa ngababwira nyiti Elia abirihika, sibetamuminya, nikwa mobamukola ngoko banzire. Ritya oMugala womundu asyagalwa oko byala byabo. 
MAT.17.13	Neryo abiga mobaminya nga bwirabo busana na Yoane Mubatisa.
MAT.17.14	Kandi omugulu bahika oko ndeko, omundu mwamuhikako mwamukukamira mwamubwira ati, 
MAT.17.15	Mukama, uganyire mu gala wage, kusangwa ni mututsa akagalawa kutsibu; kusangwa engendo nyingi akagwa omo riko, nomo magetsi engendo nyingi. 
MAT.17.16	Kandi monamuletera abiga bawe, nabo mobataluka erimulamya. 
MAT.17.17	Yesu mwasubirya ati, Inywe olulengo lute nerikirirya, nolubi, nasyasiba nenyu kandi endambi ingahi kwehi? nasyabalinda endambi yingahi ngabaganyira kwehi? Munyiletere ye hano. 
MAT.17.18	Kandi Yesu mwakungayo, nembinga moyamulwako, nomulwana mwalamibwa neryo-neryo. 
MAT.17.19	Ne ryo abiga mobahika oko Yesu bubi-sobiso bati, Busana naki motukataluka erigusayo eyihya kwehi? 
MAT.17.20	Naye mwabwirabo ati, Busana nerikirirya ryenyu ike. Kusangwa kwenene, nga­babwira mwamabya nerikirirya ngakabuto kaharadali, mwasya bwira ekitwa eki muti, Uhumire harya, ikyahuma; kandi sihari kindu ekyasyabalema. 
MAT.17.21	Nikwa omusindo oyu siarilwamo nakera rite erisaba neritsira karyo.
MAT.17.22	Nomugulu babya bakahindana eGalilaya, Yesu mwabuga nabo ati, oMugala womundu asyahoterwa omo byala byabandu, 
MAT.17.23	basyamwita, kandi asyalubukibwa oko kiro kyebisatu. Neryo mobabya nobulige kundu.
MAT.17.24	Babere bahika eKapernaumu, abasolesya bepalata ya faranka itanu mobahika aho Petero ari mobabulya bati, Muka ngirirya wenyu siarisola epalata kwehi? 
MAT.17.25	Naye ati, Ega. Babere babihika eka, Yesu mwatsuka erimubulya ati, Simoni ukaganirayaki kwehi? Abami be kihugo bakalusaya omuhako nengemo byo kundi kwehi? Oko bagala babo kutse oko bandi kwehi? 
MAT.17.26	Abere abibuga ati, Oko bandi, Yesu mwabuga naye ati, Neryo abagala bakayigenderaya. 
MAT.17.27	Nikwa situleke baka twikala, uye oko ngetsi uguse oburobo, wimaye erihere erika tsuka erihuluka, neryo wamabikumbula obuno bwaryo wasye yamo esyofaranka ikumi; wimayesyo uhesyobo busana nage na busana nawe.
MAT.18.1	Oko mugulu oyo abiga mobahika oko Yesu bati, Nindi yo mukulu omo bwami bwelubula kwehi? 
MAT.18.2	Naye mwabirikira okwiye omwana mulere, mwamwimania omukati kati kabo, 
MAT.18.3	mwabuga ati, Kwenene, ngababwira, mwama tindabinduka eribya nga bana balere, simwendisingira omo bwami bwelubula na kera. 
MAT.18.4	Oyu kayikehaya ngo mwana mulere oyu, asyabya mukulu okwilaba omo bwami bwelubula. 
MAT.18.5	Nomundundi oyu kakokaya mwana muguma ngoyu omo rina ryage akanyikokaya; 
MAT.18.6	nikwa omundundi oyu wasyaleka muguma goko balere aba abakanyikiriraya erikola ebibi, ritolere iniaboherwa ko luso lunene omo bikya biwe iniasendibwa omwiriba ryengetsi. 
MAT.18.7	Obulige oko kihugo busana nerilengwako erikakolesaya ebibi! Kusangwa ritolere erilenga iryasa, nikwa obulige oko mundu oyo kaleta erilenga eryo! 
MAT.18.8	Nebyala byawe kutse ekisandu kyawe byamaleka iwakola ebibi, utwekyo ugu sekyo hali kuwe; ryowene ndeke busana nawe eriingira omo ngebe inune kirema kutse lugata kwilaba eribya nebyala bibiri nebisandu bibiri neriguswa oko muliro wa kera na kera. 
MAT.18.9	Neriso ryawe ryamaleka ukakola ebibi, ukureryo uguseryo hali kuwe; ryowene ndeke kuwe eriingira omo ngebe neriso riguma kwilaba eriguswa omo kyuna kyomuliro na meso abiri. 
MAT.18.10	Mulebaye isimwapona omuguma woko balere aba; kusangwa ngababwira omo lubula abalaika babo bakatungerera ebiro byosi obusu bwa Tata wage oyuri mo lubula. ( 
MAT.18.11	Kusangwa Mugala womundu mwasa erilamya ababya batere.) 
MAT.18.12	Muka ganirayaki kwehi? Omundu amabya awite asyombuli erigana, enguma yamusyo yamatala, siarisiga amakumi mwenda no mwenda oko bitwa iniaya sonda-sonda enguma eyiriatala kwehi? 
MAT.18.13	Amabanayo, kwenene ngabuga nenyu nyiti, akatse merayo kwilaba amakumi mwenda nomwenda esitetatala na kera. 
MAT.18.14	Ritya Tata wage oyuri elubula sianzire omuguma oko balere aba akahera.
MAT.18.15	Omugala wenyu amakukola nabi, ugende umubwire ebibi biwe, uwe naye imwe bene. Amakowa, iwamabana mugala wenyu. 
MAT.18.16	Amatindakowa, wimaye omuguma kutse abandi babiri haguma nawe, oburi kinywa kitoke erisingana busana neritulago ryabalangiri babiri kutse abasatu. 
MAT.18.17	Amagana erio wabo, iwabwira ekanisa; amagana eriowa nekanisa, abye kuwe ngoweBihanda nomusolesya. 
MAT.18.18	Kwenene ngabuga nenyu, ebyosi mukasenga omo kihugo byasyasengwa omo lubula, nebyosi mwasyasengula omo kihugo byasyasengulwa omo lubula. 
MAT.18.19	Kandi ngabuga nenyu nyiti, ababiri kwinywe bami kirirania omo kihugo kino busana nekinduki basyabulya, basyakolerwakyo na Tata wage oyuri elubula. 
MAT.18.20	Kusangwa aho babiri kutse abasatu bahindene omo rina ryage, inyineho omukati-kati kabo.
MAT.18.21	Neryo Petero mwahikaho mwabuga naye ati, Mukama, engendo singahi mugala wetu asyanyikola nabi, nage inamu buyira kwehi? Nga ngendo sirinda kwehi? 
MAT.18.22	Yesu mwamu bwira ati, Sindibuga nawe engendo sirinda, nikwa amakumi arinda engendo sirinda. 
MAT.18.23	Neryo obwami bwelubula bwasya ringiriranibwa nomwami oyo wasonda eribuga eriganza haguma na bagombe buwe. 
MAT.18.24	Omugulu atsuka eriganza, mobamuletera muguma owabya nomwinda wesyofaranka maelfu makumi atanu. 
MAT.18.25	Nikwa mwabula ekyeririha, omwami wuwe mwa tegeka ati, agulibawe, haguma nomukali wuwe na bana nebyosi awite, omwinda atuhawe. 
MAT.18.26	Omugombe oyo mwagwa oko malwi wuwe, erimugonga-gonga ati, Mukama, undindirire, nasyakutuha ebyosi. 
MAT.18.27	Nomukama womugombe oyo mwa mukwira obulige mwamubohola mwamubuyira omwinda. 
MAT.18.28	Nikwa omugombe oyo, abere akahuluka mwahindana nogundi mugombe mulikyabo oyu wabya nomwinda wuwe wesyofaranka elfu nguma; mwamuwatira omo bikya ati, Nduhe omwinda wage. 
MAT.18.29	Nikwa omugombe mulikyabo mwagwa ahisi mwamugonga-gonga ati, Undindirire, nasyakutuha. 
MAT.18.30	Naye mwagana mwayamuhira omo nyumba yomuliki erihika aho asyatuhira omwinda. 
MAT.18.31	Omugulu abagombe balikyabo balangira ebyamabya, mobabya nobulige bunene, mobaya tulirago omukama wabo ebyosi byabere. 
MAT.18.32	Neryo mukama wuwe mwamubirikira mwabuga naye ati, Uwe mugombe mubi! Nyiriakubuyira omwinda oyo gosi kusangwa urianyigonga gonga; 
MAT.18.33	nawe siwangakwirire mugombe mulikyenyu obulige, ngoko nyiriakukwirabo kwehi? 
MAT.18.34	Nomwihitana omukama wuwe mwamuha abakagalaya erihika aho asyatuhira omwinda gosi. 
MAT.18.35	Ritya Tata wage welubula asyakola oburi mundu kwinywe, mwamatindisyabuyira mugala wenyu omo mitima yenyu.
MAT.19.1	Nikwa Yesu abere abibuga ebinywa ebi mwalwa eGalilaya, mwaya omo kihugo kyeYudea eyisiria ye Yorodani; 
MAT.19.2	Ne syondeko nene mosyamukwama, naye mwalamirya beyo.
MAT.19.3	AbaFarisayo mobamuhikako nerimulengako bakabulya bati, Oko bihano mundu anganahiga mukaliwe busana noburi mwatsi kwehi? 
MAT.19.4	Naye mwasubirya, ati, Simweta-soma kwoyo wahangikabo erimbere mwahangikabo ogobulume nogobukali kwehi, 
MAT.19.5	ati, Busana nomwatsi oyu mundu asyasiga ise na nyinya iniabegerania nomukaliwe, nababiri abo basyabya mubiri muguma? 
MAT.19.6	Ritya sibakiri babiri nikwa omubiri muguma. Abo Mungu abirihindania, sihabye omundu oyo wasyagabulabo. 
MAT.19.7	Mobamubwira bati, Busana naki Musa mwategeka eriha ebarua yerimukomola, nerimuhiga kwehi? 
MAT.19.8	Naye mwabuga nabo ati, Busana nerikala ryomutima Musa mwabaligira erikomola abakali benyu, nikwa okwitsuka ryeri mbere sibyabya bitya. 
MAT.19.9	Nage ngababwira nyiti: mundundi wasyakomola omukali wuwe, bite busana nerisingira, akahikya ogundi, akasingira, noyu kahikaya omukali oyuria komolawa naye akasingira. 
MAT.19.10	Abiga mobabuga naye bati, Omwatsi womulume nomukaliwe amabya atya, erihikya siryowene. 
MAT.19.11	Nikwa mwabuga nabo ati, Abandu bosi sibangatoka eriminya eKinywa eki, bana bariahabawakyo. 
MAT.19.12	Kusangwa hari baka butawa abakonire iko banabutawa batya, kandi hari abakonire abayirawa batya nabandu, kandi hari abakonire abayiyira batya busana nobwami bwelubula. Oyu wangatoka eriimya ebi imayebyo.
MAT.19.13	Neryo mobamuletera abana balere bati ahire kubo kwe byala nerisaba. Abiga nabo mobakungabo; 
MAT.19.14	nikwa Yesu mwabuga ati, muleke abana base kwingye, simukakirayebo; kusangwa abari batya obwami bwelubula ni bwabo. 
MAT.19.15	Neryo mwahira kubo kwebyala mwalwayo.
MAT.19.16	Neryo lebaya, omundu mwamuhikako, ati, Mukangirirya, omubiri owene ni wahi ogo nangakola, inabana engebe yerikota kwehi? 
MAT.19.17	Naye mwamubwira ati, Busana naki ukanyibulaya ekibuya nga ni kyahi kwehi? Muguma ane oyuri mubuya. Wamanza eriingira omo ngebe, ubike amahano. 
MAT.19.18	Naye mwabuga naye ati, Ni kyahi kwehi? Yesu mwabuga ati, Isiwita. Isiwasingira, Isiwiba, Isiwabihira abandi, 
MAT.19.19	Sikaya tata wawe na koyo wawe, kandi, Wanze mulikyenyu ngoko uyanzire. 
MAT.19.20	Omulwana mwabuga naye ati, Ebyosi ebi nabi riteyabyo; nyikisiya kyahi kwehi? 
MAT.19.21	Yesu mwabuga naye ati, Wamasonda erihikana, ugende, ugulaye ebyo uwite uhebyo oko bera, wasyabya nebindu elubula; kandi wase unyikwame. 
MAT.19.22	Omugulu omulwana owa ebi mwahungukala nobulige; kusangwa abya nebindu binene.
MAT.19.23	Yesu mwabuga nabiga buwe ati, Kwenene ngabuga nenyu nyiti, rikandisyakala busana nowebindu eriingira omo bwami welubula. 
MAT.19.24	Kandi ngababwira, ryasyabya ryolo engamia erilaba omo kyuna kyenzanza kwilaba webindu bingi eriingira omo bwami bwelubula. 
MAT.19.25	Abiga babere bowa ebi mobasweka kutsibu, bati, Nikwa nindi wangatoka erilamibwa kwehi? 
MAT.19.26	Nikwa Yesu mwasamarirabo mwabwirabo ati, Oko bandu eki sikyangatokekana, nikwa oko Mungu emyatsi yosi ikato kekana. 
MAT.19.27	Neryo Petero mwamusubirya ati, Langira, itwe twabirisiga ebyosi twamakukwama. Nikwa twasyabanaki kwehi? 
MAT.19.28	Yesu mwabwirabo ati, Kwenene, ngabuga nenyu, omo kihugo kihyakihya, omugulu oMugala womundu asikala oko kitumbi kyobwami nolukengerwa lwakyo, inywe mwabiri nyikwama nenyu mwasikala oko bitumbi byobwami erikumi nebibiri, eritswera ebihanda erikumi nebibiri bye Israeli. 
MAT.19.29	Noburi mundu oyo wabirisiga amanyumba, kutse abagala babo kutse bali babo kutse ise kutse nyinya kutse bana kutse esyombibi, busana nerina ryage, asyabanabyo engendo erigana, iniarya nomwandu wengebe yerikota. 
MAT.19.30	Nikwa bangi abe mbere basyabya benyuma, na benyuma basyabya bembere.
MAT.20.1	Kusangwa obwami bwelubula buringene nomwenye nyumba oyo wasinduka erisondya bahingi busana neri rima riwe ryebinyu. 
MAT.20.2	Amabilagana nabahingi busana nesyo faranka ikumi oko kiro kiguma, mwatumabo omwirima riwe ryebinyu. 
MAT.20.3	Neriyayo oko ndambi isatu mwalangira abandi ibanimene buyira omwiguliro; 
MAT.20.4	mwabuga nabo ati, Nenyu mugende omwirima ryage ryebinyu, nesitolere nasyabahasyo. Nabo mobagenda. 
MAT.20.5	Neriyayo kandi oko ndambi endatu nendambi yomwenda, mwakola atya. 
MAT.20.6	Noko ndambi ngikumi nenguma mwayayo mweya abandi ibimene; mwabuga nabo ati, Busana naki mwimene buyira esyondambi syosi kwehi? 
MAT.20.7	Mobamubwira bati, Kusangwa sitwetabana omundu werituha omubiri. Neryo mwabuga nabo ati, Nenyu mugende omwirima ryebinyu. 
MAT.20.8	Omugulu erigologolo ryahika, omwenye eririma ryebinyu mwabwira omwimaniri wuwe ati, Birikira abahingi urihebo obuhingi bwabo, eritsuka oko munyumanyuma, erihika oko werimbere. 
MAT.20.9	Nomugulu abahabawa omubiri oko ndambi ikumi nenguma mobasa oburi mundu mwangirira esyofaranka ikumi. 
MAT.20.10	Nikwa abatsuka eriasa, mobaganirya nga bakandiimya kwilaba aho; nikwa oburi mundu mwangirira esyofaranka ikumi. 
MAT.20.11	Babere babiangirirasyo mobatonga mwenye nyumba, 
MAT.20.12	bati, Abenyuma aba bamakola oko ndambi nguma, wabiriri ngiriraniabo netu itwabirisiba tukahinga omwitungi ryosi nekihuhira kyeryuba. 
MAT.20.13	Naye mwasubirya muguma wakubo ati, Mwira, sinditakuyira nabi; motutetalagana nawe busana nesyofaranka ikumi kwehi? 
MAT.20.14	Wimaye esyawe, ugende; Mongayisoga eriha oyu wenyuma ngawe. 
MAT.20.15	Siritolere ngakola nebyage ngoko ngayisoga kwehi? Kutse ukanyiganira erihitya ryage kwehi? 
MAT.20.16	Ritya owenyuma asyabya werimbere, kandi owembere asyabya wenyuma.
MAT.20.17	Omugulu Yesu abya akahetukira eYerusalema, mwatwala erikumi na babiri aha yihengekire, mwabwirabo mo nzira ati, 
MAT.20.18	Lebaya, tukandisyahetukira eYerusalema; oMugala womu ndu asyahoterwa oko bahereri bakulu nabasaki, basyamutswera olwerihola, 
MAT.20.19	nerimuha oko Bihanda erimusekererya nerimu swirya emikoba nerimubamba, noko kiro kyebisatu asyalubu kibwa.
MAT.20.20	Neryo nyinya wa bagala baZebedayo mwamuhikako haguma nabagala biwe, mwamukukamira mwamusaba kindu. 
MAT.20.21	Naye mwabuga naye ati, Ukasondaki kwehi? Naye mwa musubirya ati, Utegeke bagala bage aba babiri bikale, muguma oko byala byamali nomuguma oko malembe omo bwami bwawe. 
MAT.20.22	Nikwa Yesu mwamusubirya ati, Simwasi ebyo mukasaba. Inywe mwanganatoka eripulya oko lutehi olo ngandipulyako kwehi? Mobamubwira bati, Twanganatoka. 
MAT.20.23	Naye mwa bwirabo ati, Mwasyapulya oko lutehi lwage, nikwa eriikala oko byala byamali byage noko malembe si ryage eribaharyo, nikwa ni ryabo Tata wage abirikokoteryaryo. 
MAT.20.24	Omugulu erikumi bowa ebyo, mobahitana busana nababutirwe haguma babiri abo. 
MAT.20.25	Nikwa Yesu mwayibirikirirabo ati, Munasi abatabali beBihanda bakatabala kubo erikala kubo, nabakulu babo baka tegekabo. 
MAT.20.26	Sibyendisyabya bitya omukati-kati kenyu; nikwa oyu kasonda eribya mukulu omukati-kati kenyu ritolere iniabya mugombe wenyu, 
MAT.20.27	noyu kasonda eribya werimbere omukati kati kenyu atolere iniabya mukobe wenyu; 
MAT.20.28	ngoko Mugala womundu siasa erikolerwa, nikwa erikolera, neriha engebe yiwe nge ndongolya busana na bangi.
MAT.20.29	Omugulu balwa eYeriko, endeko nene mobamukwama. 
MAT.20.30	Neryo lebaya, esyondimatime esibiri isikere oko musike wenzira, omugulu syowa ko Yesu akalaba, mobabirikira kutsibu bati, Mukama utugenyere, uwe Mugala waDawidi! 
MAT.20.31	Nendeko moyakungabo, eribwirabo bati babye bukutu; nikwa mobalabya kwaho eribirikira kutsibu bati, Mukama, utuganyire, uwe Mugala wa Dawidi! 
MAT.20.32	Neryo Yesu mwahangana mwabiriki rabo ati, Mukasonda inabakoleraki kwehi? 
MAT.20.33	Mobamubwira bati, Mukama, ameso wetu alibulawe. 
MAT.20.34	Yesu mwakwirabo bulige mwatula oko meso wabo, neryo-neryo mobabana erila ngira mobamukwama.
MAT.21.1	Nomugulu bahika hakuhi neYerusalema bahika eBete fage, oko kitwa kyeMizeituni, Yesu mwatuma abiga babiri, 
MAT.21.2	mwabwirabo ati, Mugende omo kayi kari embere wenyu, neryo-neryo mukandieya epunda inahangire, nekyana kyayo haguma nayo; muhangulesyo mundeteresyo. 
MAT.21.3	Omundu amababwira kindu, mukandibuga muti, OMukama ari nobwaga bwasyo, naye akanditumasyo neryo-neryo. 
MAT.21.4	Eki kyabya eri berererya ekyabugawa nomuminyereri, ati,
MAT.21.5	Mubwire mwali wa Sioni, muti,
MAT.21.5	Lebaya, omwami wawe amasa okuwe,
MAT.21.5	Neriyikehya, iniane oko punda,
MAT.21.5	Noko kyana kyepunda.
MAT.21.6	Abiga mobagenda mobakola ngoko Yesu ategekabo; 
MAT.21.7	mo baleta epunda nekyana kyayo, mobahira kusyo kosyongimba syabo, naye mwikalako. 
MAT.21.8	Na bangi boko ndeko mobasanza esyongimba syabo omo nzira, nabandi mobatwa emitahi yemiti mobasanzayo omo nzira. 
MAT.21.9	Nesyondeko esygenda embere siwe nabamukwama mobabuya olukuko bati, Hosana oko Mugala wa Dawidi! Omuyisa abye noyu kasa omo rina ryoMukama! Hosana endata kutsibu! 
MAT.21.10	Omugulu ingira eYerusalema, omuyi gosi mwagulungukania, bati, Oyu nindi kwehi? 
MAT.21.11	Ne syondeko siti, Oyu ni muminyereri Yesu akalwa eNazareti we Galilaya.
MAT.21.12	Yesu mwingira omo hekalu yoMungu mwahigira eyihya abosi abagulaya nabagula omo hekalu, kandi mwakubula amatara wabahinganaya esyofaranka nebitumbi byabagulaya hilikuku. 
MAT.21.13	Naye mwabwirabo ati, Kisakire kiti, Enyumba yage yasyahulwa mo nyumba yerisabiramo; nikwa inywe mwa biriyirayo mo buto bwabanyeyi. 
MAT.21.14	Esyondimatime nebirema mobamuhikako omo hekalu, naye mwalamyabo. 
MAT.21.15	Nikwa omugulu bahereri bakulu nabasaki balangira emyatsi yeriswe kera akola, na bana ibakabirikira omo hekalu bati, Hosana uku Mugala wa Dawidi! mobahitana; 
MAT.21.16	mobamubwira bati, Unowire ebyo bakabuga kwehi? Yesu mwabuga nabo ati, Ega; simweta-soma hati, Erilwa omo buno bwa bana balere na bakarya mabere, wabirileta eripipa erihikene kwehi? 
MAT.21.17	Neri sigabon mwahuluka omo muyi mwaya eBetania mwagotse rayo.
MAT.21.18	Omongyakya-ngyakya, abere akasuba oko muyi, mwakwa enzala. 
MAT.21.19	Nerilangira muti womutini oko musike wenzira mwaya ahari, mwatabanaho kindu byene bikoma bisa. Neryo mwabwirago ati, Susyeswaheta ko biguma na kera! NOmuti womutini moma neryo-neryo. 
MAT.21.20	Omugulu abiga balangira mobasweka, bati, Omuti womutini amoma neryo-neryo ati kwehi? 
MAT.21.21	Yesu mwasubiryabo ati, Kwenene ngabuga nenyu, mwamabya neriikirirya isimwetikatika na kera, simwendisya kola ekyo kiriakolawa oko muti womutini kisa, nikwa mwa mabuga nekitwa eki muti, Kulika ugusawe omo ngetsi, kyasya kolwa kitya. 
MAT.21.22	Nebyosi mwasyabulya omwisaba, mwasimya, munikirirye.
MAT.21.23	Kandi omugulu mwingira omo hekalu, abahereri bakulu nabakulu babandu mobamuhikako anemokangirirya, bati, Ukakola emyatsi eyi nehamuli yahi kwehi? noyu wakuha ehamuli eyi ni ndi kwehi? 
MAT.21.24	Yesu mwasubiryabo ati, Nage ngandibabulya eKinywa kiguma; nenyu mwamanzubirya, nage ngandibabwira nga ngakola emyatsi eyi yumu hamuli yahi. 
MAT.21.25	Eribatisya rya Yoane, ryalwahi kwehi? Yalwa elubula kutse yalwa oko bandu kwehi? Mobakubisania buhaka bati, Twama buga tuti yalwa elubula, akanditubwira ati. Busana naki simu ritamwikirirya kwehi? 
MAT.21.26	Nikwa twamabuga tuti, Yalwa oko bandu, tukubaha endeko; kusangwa abosi bakaliga Yoane kwari muminyereri. 
MAT.21.27	Kyaleka ibasubirya Yesu bati, Sitwasi Naye mwabuga nabo ati, Kwehi nage sindindibabwira nga ngakola emyatsi eyi nehamuli yahi. 
MAT.21.28	Mukaganirayaki kwehi? Omundu abya na bagala babiri; mwaya oko werimbere mwa mubwira ati, Mugala, ugende ukole mubiri omwirima ryebinyu ryage munabwire. 
MAT.21.29	Naye mwasubirya ati, Namagana; nikwa enyuma mwabinduka mwayayo. 
MAT.21.30	Mwaya oko wakabiri mwa mubwira ngogundi; naye mwamusubirya ati, Ngayayo Mukama, nikwa mwatayayo. 
MAT.21.31	Oko babiri ni ndi wakola erisonda rise wuwe kwehi? Nabo bati, Owerimbere. Yesu mwabuga nabo ati, Kwenene ngabuga nenyu, nyiti, Abasolesya nabasingiri bakabatanga omo bwami bwoMungu. 
MAT.21.32	Kusangwa Yoane mwabahikako omo nzira yeritunganene, nenyu momutamwi kirirya, nikwa abasolesya nabasingiri mobamwikirirya; nenyu nomo mwanalangira mutya, momutabinduka mukamwikirirya.
MAT.21.33	Mowe ogundi musyo. Habya omundu mwenye nyumba oyu wahere eririma ryebinyu, mwatimbya kwekiyite, mwatakula abo endindo yerikamiramo, mwahimbaho enyumba nyiri, mwa sigiraryo abarimi, mwaya omo kindi kihugo. 
MAT.21.34	Ekirimu kyebiguma kyabere kyahika, mwatuma abagombe buwe oko barimi, erienda ebiguma biwe; 
MAT.21.35	na barimi mobatsimba abagombe buwe mobaswirya omuguma, mobita ogundi, no gundi mobamuswirya amabwe. 
MAT.21.36	Kandi mwatuma abandi bagombe, kwilaba aberimbere; nabo mobakolabo batya. 
MAT.21.37	Enyuma waho mwatumirabo omugala wuwe ati, Bakandi kenga omugalagala wage. 
MAT.21.38	Nikwa abarimi babere balangira omugala, mobabwirana bati, Oyu ni muri womwandu; mwase, tumwite twimaye omwandu wuwe. 
MAT.21.39	Mobamutsimba moba mugusa eyihya weririma ryebinyu, mobamwita. 
MAT.21.40	Nikwa omugulu mwenye eririma asyasa, asyakolaki na barimi abo kwehi? 
MAT.21.41	Mobamubwira bati, Asita abandu bahanya abo omo luholo lubi, asyasigira eririma ryebinyu ryabandi barimi aba syamuha ebiguma oko birimo byabyo. 
MAT.21.42	Yesu mwabuga nabo ati, Simuritasoma na kera omo masako kwehi?
MAT.21.42	Eribwe eryo abahimbi bagana
MAT.21.42	Ryabiribya omutwe womugongo-gongo;
MAT.21.42	Eri ryabya erikola ryoMukama,
MAT.21.42	Ni kyeriswekera omo meso wetu.
MAT.21.43	Neryo ngababwira nyiti, obwami bwoMungu mwasyasa gulwabo bwasyahabwa ekihanda kikabana ebiguma byabo. 
MAT.21.44	Noyu wasyaterera okwibwe eri asyatsutsangika mo bitswe bitswe; nikwa omugulu ryasyatogera mundu ryasyamugunzu ngula. 
MAT.21.45	Omugulu abahereri bakulu nabaFarisayo bowa emisyo yiwe, mobaminya kwahulabo. 
MAT.21.46	Nikwa omugulu balenga erimutsimba, mobubaha esyondeko, kusangwa moba muliga kwari muminyereri.
MAT.22.1	Kandi Yesu mwabuga nabo omo misyo, ati, 
MAT.22.2	Obwami bwelubula buringene nomwami oyo wakokotaya erirya ryeriherukya busana nomugala wuwe, 
MAT.22.3	mwatuma abagombe buwe eribirikira ababwirawa erisyarya oko byalya beriherukya; nikwa mobagana eriasa. 
MAT.22.4	Kandi mwatuma abandi bagombe ati, Mubwire ababirikirawa, muti, Lebaya, nabirikokotya erirya ryage, esyonde syage nehyana hesyonde hinenehire hyabiri sinzwa, nebyosi bilumire; mwase okwirya ryeriherukya. 
MAT.22.5	Nikwa mobatenyeraryo mobayigendera, muguma omwirima riwe, nogundi omo busoki buwe, 
MAT.22.6	nabasigala mobahamba abagombe buwe mobitabo esisoni, mobitabo. 
MAT.22.7	Omwami oyo mwahitana, mwatuma emilondo yiwe mwaherya abiti abo mwahisya omuyi wabo. 
MAT.22.8	Neryo mwabwira abagombe buwe ati, Eriherukya rilumire, nikwa babirikirawa sibabya batolere. 
MAT.22.9	Mugende omo mahwa wesyonzira, nabosi mukandilola kweyo mubirikirebo okwirya ryeriherukya. 
MAT.22.10	Nabagombe abo mo bagenda omo syombalu mobahindania abosi begayayo, ababi na babuya; ritya enyumba yeriherukya moyosula na bageni. 
MAT.22.11	Nikwa omugulu omwami ahikamo erilebya abageni, mwalola oko mundu isiambite olukimba olweriherukya; 
MAT.22.12	mwamu bwira ati, Mwira, uringira muno uti utawite olukimba lweri herukya kwehi? Naye mwayibera bukutu. 
MAT.22.13	Neryo mwami mwabwira abagombe ati, Mumubohe oko byala nebisandu, mumuguse omo mwirimya weyihya; eyo bandu basyarira neri keregeta ameno wabo. 
MAT.22.14	Kusangwa bangi bakabirikirawa, nikwa abakayisogawa ni bake.
MAT.22.15	Neryo abaFarisayo mobaya embita ngoko bangamutega obugobya mwibuga riwe. 
MAT.22.16	Mobatuma abiga babo bo kwiye, nabaHerode, bati, Mukangirirya, twasi kuri kwenene, ukaka ngiriraya enzira yoMungu nekwenene, surisombola omundu; kusangwa suri lebaya obunene bwabandu. 
MAT.22.17	Utubwire, nikwa, ebyo ukaganiraya. Oko bihano rinatolere itwa-solera Kaisari kutse eyihi kwehi? 
MAT.22.18	Nikwa Yesu, inianasi obubi bwabo mwabuga, ati, Busana naki mukanyilengako, inywe batebya kwehi? 
MAT.22.19	Munyikangaye olufaranka lwomusolo. Nabo moba muletera olufaranka. 
MAT.22.20	Yesu mwabuga nabo ati, Eki ni kisosekanio neriandika ryandi kwehi? 
MAT.22.21	Mobabuga bati, Bya Kaisari. Naye mwabuga nabo ati, Muhe Kaisari ebya Kaisari, noko Mungu ebindu byoMungu. 
MAT.22.22	Omugulu bowa ebyo, mobasweka; mobamusiga mobagenda.
MAT.22.23	Oko kiro ekyo baSadukayo mobamuhikako, abakabuga bati sihari erilubuka; mobamubulya, 
MAT.22.24	bati, Mukangirirya, Musa mwabuga ati, Omundu amahola, atawite abana, mugala wabo iniasigaria omukwakali, iniaswamubuta kwabana busana na mugala wabo. 
MAT.22.25	Nikwa haguma netu habya ababutirwe haguma barinda; owembere mwahikya omukali, mwahola, isiawite abana mwasigira mugala wabo yo mukali. 
MAT.22.26	Ritya owakabiri nowakasatu, erihika oko wakarinda. 
MAT.22.27	Enyuma wabosi omukali naye mwahola. 
MAT.22.28	Nikwa okwilubuka, asyabya mukandi oko barinda abo kwehi? Kusangwa abosi mobamwi mya. 
MAT.22.29	Nikwa Yesu mwasubiryabo ati, Mukatala, kusangwa simwasi amasako kutse akagala koMungu. 
MAT.22.30	Kusangwa okwilubuka sibehikaya kutse eriherukania, nikwa baringa abalaika welubula. 
MAT.22.31	Nikwa busana nerilubuka ryabaholi, simweta-soma ebyo Mungu ababwira ati, 
MAT.22.32	Ingye ndi Mungu wa Abrahamu, noMungu wa Isaka, na Mungu wa Yakobo kwehi? Iye si Mungu wabaholi, nikwa wabariho. 
MAT.22.33	Omugulu endeko yowa, mobaswekera erikangirirya riwe.
MAT.22.34	Nikwa omugulu abaFarisayo bowa kwabirigasamia abasadukayo, mobahindana haguma. 
MAT.22.35	Nomuguma wakubo, omwimiri, mwamubulya eKinywa busana nerimulengako. 
MAT.22.36	Ati, Mukangirirya, ekihano kikulu kyo mobihano ni kyahi kwehi? 
MAT.22.37	Naye mwamubwira ati, Wanze Mukama Mungu wawe nomutima wawe gosi, nekirimu kyawe kyosi, noburingi kania bwawe bosi. 
MAT.22.38	Eki kyo kihano kikulu ekyerimbere. 
MAT.22.39	Nekyakabiri kiringene nakyo kyeki, Wanze mulikyenyu ngoko uyanzire. 
MAT.22.40	Oko bihano bibiri ebi erihana ryosi rika byako nabaminyereri.
MAT.22.41	Nikwa omugulu abaFarisayo bahindana haguma, Yesu mwabulyabo eKinywa, 
MAT.22.42	ati Mukaganirayaki busana na Kristo kwehi? Ni mugala wandi kwehi? Mobamubwira bati, Wa Dawidi. 
MAT.22.43	Naye mwabwirabo ati, Dawidi omwisi weKirimu akamwahula mo Mukama ati kwehi? ati,
MAT.22.44	OMukama mwabwira Mukama wage, ati,
MAT.22.44	Ikala oko byala byage byamali,
MAT.22.44	Erihika aho nasyahirira esyonzigu syawe omwisi webi sandu byawe?
MAT.22.45	Dawidi amamwahula mo Mukama atya, ni mugala wuwe ati kwehi? 
MAT.22.46	Kandi mohatabya nomuguma oyu katoka eri musubirya eKinywa, kutse mohatabya nomuguma eritsuka ekiro ekyo oyo walenga erimubulya ekindi kinywa.
MAT.23.1	Kandi Yesu mwabuga nesyendeko na biga biwe, 
MAT.23.2	ati, Abasaki nabaFarisayo bikere oko kitumbi kya Musa; 
MAT.23.3	mukole mubike ebyosi bakababwira, nikwa simukole ngoko bakakola; kusangwa bakatulago nikwa sibekolabyo. 
MAT.23.4	Baka senge emiheke iritohire eyikalire eriheka, bakahirayo oko bitigo byabandu; nikwa ebo sibesegeryayo nomunwe wabo. 
MAT.23.5	Nikwa bakakola emibiri yabo yosi erilolwako nabandu; kusangwa bakahira emilondo yerisaba oko syongimba syabo mo bugale bakahamaya emisike yesyongimba syabo, 
MAT.23.6	banzire aherisi kibwa okwirya nebitumbi ebibuya omo manyumba werihindana, 
MAT.23.7	neribukibwa omwiguriro, neribirikirwa nabandu mo Muka ngirirya. 
MAT.23.8	Nikwa inywe simwahulawe mo mukangirirya, kusangwa muguma ni mukangirirya wenyu, nenyu bosi muri bagala babo. 
MAT.23.9	Simwahule omundu mo tata wenyu monaki hugo, kusangwa muwite Tata muguma, oyuri elubula. 
MAT.23.10	Kandi simwahulawe mo bakama, kusangwa muwite mu kama muguma ye Kristo. 
MAT.23.11	Oyuri mukulu omukati-kati kenyu yo wasyabya mugombe wenyu; 
MAT.23.12	oyu wasyayihamya asyakehibwa, noyu wasyayikehya asyahamibwa.
MAT.23.13	Nikwa obulige kwinywe, abasaki nabaFarisayo, abatebya! kusangwa mukakingira obwami bwelubula bwabandu; kusa ngwa nenyu simuriingiramo, kutse simweliga abangingira bakingiramo. 
MAT.23.14	Obulige kwinywe, abasaki nabaFarisayo, batebya! kusangwa mukarya amanyumba wabakwakali na bu sana neritebya mukasaba muli-muli; kyasyaleka imwimya olubanza lubi kwilaba. 
MAT.23.15	Obulige kwinywe, abasaki naba Farisayo, abatebya! mukatimbatimba oko ngetsi ne kihugo eriyira omundu muguma mo mubindulwa, neryo mwamabi muyira mutya, mukamuyira mo mwana wekyuna kyomuliro engendo ibiri kwilaba inywe.
MAT.23.16	Obulige kwinywe, abasondoli ndimatime, abakabuga bati, Omundu amalahirya ehekalu, si mwatsi; nikwa omundu ama lahirya omo zahabu yehekalu, akayiboha omwilahirya riwe. 
MAT.23.17	Inywe bikiru esyondimatime! kusangwa ekilabire mo kikulu ni kyahi, ezahabu kutse hekalu eyikayira ezahabu mo ibuyirire kwehi? 
MAT.23.18	Kandi mukabuga muti, omundu oyu kalahiraya aheriherera, sihari mwatsi; nikwa oyu kalahiraya erihitya eriri aheriherera, akayiboha omwilahirya riwe. 
MAT.23.19	Inywe ndima time! Kusangwa ekilabirye kindi obukulu ni kyahi, erihitya kutse aheriherera ahakayira erihitya mo ribuyirire kwehi? 
MAT.23.20	Ritya oyu kalahiraya aheriherera, iniakalahiraya nebyosi biriko; 
MAT.23.21	kandi oyu kalahiraya ehekalu, akalahirayayo noyo wikeremo; 
MAT.23.22	noyu kalahiraya elubula, akalahiraya ekitumbi kyoMungu noyo wikere kukyo.
MAT.23.23	Obulige kwinywe, abasaki nabaFarisayo, abatebya! ku sangwa mukabana ekiguma kyerikumi kyekomunanaa na bizari na jira, imwabirileka emyatsi mikulu kwaho eyomo bihano, eritswera ritunganene, neriganyira nerikirirya; nikwa ebi mutolere ibyomwakola, neritindaleka ebindi. 
MAT.23.24	Inywe ba-so ndoli ndimatime, imukakekena akahuka kake imwamera engamia!
MAT.23.25	Obulige kwinywe, abasaki nabaFarisayo abatebya! ku sangwa mukeraya eyihya yolutehi nekisya, nikwa omwisi moswire erihunga nesyongumbu nyibi. 
MAT.23.26	Uwe muFarisayo ndimatime! utsuke erierya omwisi golutehi nekisya, neyihya iyatoka eriera nibya.
MAT.23.27	Obulige kwinywe, abasaki nabaFarisayo, abatebya! ku sangwa muringe sisinda esihakabirye embemba, esikaminyikala eyihya mo nyibuya, nikwa omwisi moswire amakuha wabaholi nebihondire byosi. 
MAT.23.28	Nenyu ritya mukaminyikala eyihya nga batunganene oko bandu, nikwa omwisi moswire neriteba nebibi.
MAT.23.29	Obulige kwinywe, abasaki nabaFarisayo, abatebya! ku sangwa mukahimba amasinda wabaminyereri mukabambiraya amasinda wabatunganene, 
MAT.23.30	muti, Kumbe twaribyaho oko biro byabotata wetu, nga sitwetabya omo luhota haguma nabo kweriuta omusasi wabaminyereri. 
MAT.23.31	Mukayiminyikalaya ko muri abagala babita abaminyereri. 
MAT.23.32	Ritya, musulaye olu lengero lwabotata wenyu. 
MAT.23.33	Inywe nzoka, abana besyonzoka, mwasyabala muti eritswerwa lubi lwekyuna kyomuliro kwehi? 
MAT.23.34	Neryo, lebaya, ngabatumira abaminyereri nabamenge naba saki, nabandi bakubo mwasitabo neribambabo, nabandi mwa syaswiriryabo omo manyumba wenyu werihindana mwasyende reryabo erilwa komuyi okundi nokundi, 
MAT.23.35	neryo omusasi atunganene gosi abye kwinywe ogutawa oko kihugo, eritsuka oko musasi wAbele oyu takola nabi erihika oko musasi waZakaria omugala wa Barakia oyo mwitira omukati-kati kahabuyirire naheriherera. 
MAT.23.36	Kwenene ngabuga nenyu, ebyosi ebi bikandisyahika oko lulengo olu.
MAT.23.37	Uwe Yerusalema, Yerusalema, ugu kita abaminyereri ukaswirayabo amabwe abakatumawa kuwe! Ngendo singahi nabya nyanzire erihindania abana bawe nge ngoko ikahindanaya ehyani hyayo omwisi webipupa byayo, imutaliga! 
MAT.23.38	Lebaya, enyumba yenyu yamasigirwa mo kihuma. 
MAT.23.39	Kusangwa nga babwira nyiti, Simwendisyaswanyilolako erihika aho mwasya bugira muti, Omuyisa ari kwoyu kasa omo rina ryoMukama.
MAT.24.1	Yesu mwalwa omo hekalu neryo abere anemogenda, abiga buwe mobamuhikako mobamukangya emihimbire yehekalu. 
MAT.24.2	Nikwa mwasubiryabo ati, Emyatsi eyi yosi simwetalangirayo kwehi? Kwenene ngabuga nenyu nyiti, sihendisyasigala hano eribwe riguma endata oko rindi, eritindi syaguswa ahisi.
MAT.24.3	Omugulu abya anikere oko kitwa kyeMizeituni, abiga mobasa ahari bubi-sobiso, bati, Utubwire ngebi byasyabya mugulu wahi kwehi? kandi ekiminyikalo kyerihika ryawe nerihwererera ryemigulu byasyabya biti kwehi? 
MAT.24.4	Yesu mwa subiryabo ati, Muyitegaye sihabye mundu ukabatalaya. 
MAT.24.5	Ku sangwa abangi bakandisyasa omo rina ryage, bati Ingye Kristo, basyatalya bangi. 
MAT.24.6	Mwasyowa amalwa nengulu ya malwa: isimwahahukaya omutima; kusangwa bitolere ibyabyaho, nikwa enduli isiriyaberwa. 
MAT.24.7	Ekihanda kyasyalwa nekindi kihanda, nobwami bwasyalwa no bundi bwami, hasyabya esyonzala nemisiki ehandi nehandi: 
MAT.24.8	ebi byosi ni tsuka ryamagali. 
MAT.24.9	Ba syabaha okwagalibwa neriitwa; Mwasyakubwa obusu nebihanda byosi busana nerina ryage. 
MAT.24.10	Oko mugulu oyo abangi basya suba enyuma, basyahoterana, basyakwana ekiniga. 
MAT.24.11	Na baminyereri bangi bamabihi basyahangana basyatalya bangi. 
MAT.24.12	Kandi kusangwa ebibi byasyakanya, olwanzo lwabangi lwasyaholoka. 
MAT.24.13	Nikwa oyu wasyasika erihika oko nduli asyalamibwa. 
MAT.24.14	Nengulu yowene eyi yobwami yasyatulwa omo kihugo kyosi, ngeriminyisya oko bihanda byosi; neryo enduli iyahika.
MAT.24.15	Ritya omugulu mwasyalangira ekikalire kyeriherya ekya hulawa nomuminyereri Danieli ikihangene ahabuyirire (oyu kasoma aminye), 
MAT.24.16	Neryo oko mugulu oyo abari omo Yudea basagire oko bitwa; 
MAT.24.17	noyuri endata oko nyumba siakime eriimya ebiri omo nyumba yiwe; 
MAT.24.18	noyuri omwirima siasubire esyongimba siwe. 
MAT.24.19	Kandi obulige oko bakule nabakaha abana mabere omo biro ebyo! 
MAT.24.20	Musabe erisaga ryenyu siribye oko mugulu weritsuka kutse oko sabato. 
MAT.24.21	Kusangwa oko ndambi eyo hasyabya amalige manene owatyatabya okwitsuka rye kihugo erihika na lino, eyihi, na kera siendisya swabya. 
MAT.24.22	Kandi kumbe ebiro ebyo sibyetakuhihibwa, sihari mundu wangala mibwa; nikwa busana nabayisogawa ebiro ebyo byasyakuhi hibwa. 
MAT.24.23	Oko mugulu oyo omundu amabuga nawe ati, Lebaya Kristo ari hano! kutse ari harya! Isimwikirirayakyo. 
MAT.24.24	Ku sangwa abaKristo bamabihi nabaminyereri bamabihi basyaha­ngana ibakangya bitikotiko binenebinene nebyeriswekera, kyamatokekana, ibatalya abayisogawa. 
MAT.24.25	Lebaya, nabiriba bwira erimbere. 
MAT.24.26	Ritya, bamababwira bati, Lebaya, ari omo mbwarara, isimwayayo; bamabuga bati, Lebaya, ari omo bisenge, isimwikiriraya. 
MAT.24.27	Kusangwa ngoko eripalya rikalwa eyo ryuba rikahuluka rikakolelaya erihika eyo eryuba rikale ngera, ritya erihika eryoMugala womundu ko rikandisyabya ritya. 
MAT.24.28	Ahari kinda, ha mahungu asyahindana.
MAT.24.29	Nikwa neryo-neryo enyuma wamalige webiro ebyo eryuba ryasyakinibwa, nomukera siendisyakola, nesyongununu syasya togonga erilwa elubula, nebyamaka byomo matuku byasyatenga tenganibwa; 
MAT.24.30	neryo ekitikotiko kyoMugala womundu kya syahuluka omo lubula, noko mugulu oyo ebihanda byosi byomo kihugo byasyasusumana, basyalangira oMugala womundu akasa oko bitu byelubula namaka nolukengerwa lunene; 
MAT.24.31	asyatuma bamalaika buwe nomulenge munene wengubi, asyahindania abayisogawa buwe erilwa oko mahunga ani, eritsuka oko nduli nguma yelubula erihika oko yindi nduli.
MAT.24.32	Mwigire oko muti womutini omusyo wago; omugulu mutahi wago akabya muleremulere akatoheraya ebikoma byago, mukaminya ko mututa ari hakuhi. 
MAT.24.33	Ritya mwamalangira emyatsi eyo yosi mukaminya kwari hakuhi, okongyo. 
MAT.24.34	Kwe nene, ngabuga nenyu, olulengo olu silwendisyahwaho emyatsi eyi yosi yiteyabererera. 
MAT.24.35	Elubula ne kihugo byasyahwaho, nikwa ebinywa byage sibendisyahwaho.
MAT.24.36	Nikwa ekiro ekyo nendambi sihari oyo wasi, nomo bangabya abamalaika belubula, kutse oMugala, nina Tata iyowene. 
MAT.24.37	Ngoko ebiro bya Noa byabya, ko bikandisyabya bitya okwihika ryoMugala womundu. 
MAT.24.38	Kusangwa ngoko biro ebyo embere yerigunga ryamagetsi mobabya bakarya neri pulya, nerihikya neriherukania, erihika ekiro Noa ingira omo bwato, 
MAT.24.39	mobataminya erihika aho erigunga ryamagetsi ryasa neritwalabo abosi, ko rikandisyabya ritya eriasa ryoMugala womundu. 
MAT.24.40	Oko mugulu oyo abalume babiri basyabya omwirima; omuguma asyatwalwa nomuguma asyasigwa. 
MAT.24.41	Abakali babiri basyabya bakaswa oko luso; omuguma asya twalwa nomuguma asyasigwa. 
MAT.24.42	Neryo mutegaye, kusangwa simwasi nga ku kiro kyahi oMukama wenyu asyasa. 
MAT.24.43	Nikwa muminye eki, kumbe mwenye nyumba aribya asi endambi yekiro omurahi akahika, ngabiriteya isiangaleka enyumba yiwe ikatulwa. 
MAT.24.44	Neryo ritolere imwabya imunalumire; kusangwa oMugala womundu akandiasa oko endambi mutaringikenie. 
MAT.24.45	Omugombe wa menge noyu tebirirawa nindi, oyo mukama wuwe asigira abenyumba yiwe, erihabo akaryo kabo oko mugulu atolere kwehi? 
MAT.24.46	Omuyisa ari oko mugombe oyo omu kama wuwe asyasa asyeya akakola atya. 
MAT.24.47	Kwenene, ngabuga nenyu, asyamuhira endata oko bindu biwe byosi. 
MAT.24.48	Nikwa omugombe mubi oyo amayibwira omo mutima wuwe ati, OMukama wage alindire, 
MAT.24.49	iniatsuka eriswirya abagombe bali kyabo, nerirya neripulya nabakundirya, 
MAT.24.50	omukama womu gombe oyo asyasa oko kiro atamulindirire noko ndambi atasi, 
MAT.24.51	asyamusuyira, nerimuhira haguma nabatebya; eyo bandu basyarira nerikeregeta ameno wabo.
MAT.25.1	Neryo obwami bwelubula bwasyalingiranibwa nabakondo ikumi abaheka esiseke syabo neriya hindana niba womu heruki. 
MAT.25.2	Abatanu bakubo babya bikiru, nabatanu babya bamenge. 
MAT.25.3	Kusangwa omugulu ebikiru baheka esiseke syabo, mobataheka amaguta haguma nabo; 
MAT.25.4	Nikwa abamenge mo baheka matambya wamaguta haguma nesiseke syabo. 
MAT.25.5	Neryo omugulu iba womuheruki arindirira, abosi mobayitsingirako mobaya to. 
MAT.25.6	Nikwa omo kati kanene mohabya omulenge ati, Lebaya, iba womuheruki! Mwase muhindane naye. 
MAT.25.7	Neryo abakondo abo abosi mobahangana mobatwa amakala okwiseke syabo. 
MAT.25.8	Ebikiru mobabwira abamenge bati, Mutuhe oko maguta wenyu, kusangwa esiseke syetu sikahombera. 
MAT.25.9	Nikwa abamenge mobasubirya bati, Mbino sienditutsungana itwe nenyu; nikwa mugende oko batundya muyigurire. 
MAT.25.10	Nomu gulu bayagula, iba womuheruki mwasa, nababya banalumire mobingira haguma naye okwirya ryeriherukya; noluyi molwa kingwa. 
MAT.25.11	Nenyuma abandi bakondo nabo mobasa, bati, Mukama, mukama, utukingurire. 
MAT.25.12	Nikwa mwasubirya ati, Kwenene, ngababwira, sinyibasi. 
MAT.25.13	Neryo mutegaye, kusa­ngwa simwasi ekiro kutse endambi.
MAT.25.14	Kusangwa kyasyabya ngo mundu oyo wagenda oko lugendo omo kindi kihugo, neryo mwabirikira abagombe buwe mwasigirabo ebindu biwe; 
MAT.25.15	oko muguma mwaha esyofaranka maelfu magana abiri na makumi atanu, noko gundi esyofaranka maelfu erigana, noko gundi maelfu makumi atanu, oko buri mundu nga menge wuwe. Neryo mwagenda. 
MAT.25.16	Oyo wimaya esyofaranka maelfu amagana abiri na makumi atanu mwaya tundyasyo neryo-neryo; mwabana mwendundi awandi maelfu amagana abiri na makumi atanu. 
MAT.25.17	Ritya, oyo wabya na maelfu erigana mwatundya mwabana awandi maelfu erigana. 
MAT.25.18	Nikwa oyo wimaya esyofaranka maelfu makumi atanu, mwaya takula omo kitaka mwabisa esyofaranka syomukama wuwe. 
MAT.25.19	Nikwa enyuma womugulu muli omukama wabagombe abo mwasa mwabulya eriganza ryabo. 
MAT.25.20	Noyo wimaya maelfu amagana abiri na makumi atanu mwahikaho, akaleta awandi amaelfu amagana abiri na makumi atanu, ati, Mukama, mowamba esyofaranka amaelfu amagana abiri na makumi atanu; hano nabiritundya awandi amaelfu amagana abiri na makumi atanu. 
MAT.25.21	OMukama wuwe mwamubwira ati, Wamakola ndeke, we mugombe owene utibirirawa; suribirirawa oko bike, nasyaku hira eriteya bingi; wingire omo butseme bwomukama wawe. 
MAT.25.22	Noyu wabya na maelfu erigana mwasa, ati, Mukama, wamba maelfu erigana; hano nabiritundya awandi maelfu erigana. 
MAT.25.23	OMukama wuwe mwamubwira ati, Wamakola ndeke, we mugombe owene utibirirawa; suritibirirwa omo bike, nasyakuhira eriteya bingi; ingira omo butseme bwomukama wawe. 
MAT.25.24	Noyu wimaya esyofaranka amaelfu makumi atanu mwasa ati, Mukama, nabya nyasi kukalire erigesa aho utabiba, nerikumakuma aho utagulukaya; 
MAT.25.25	monubaha, monaya bisa esyofaranka syawe omo kitaka. Syesi esyawe une nasyo. 
MAT.25.26	Nikwa omukama wuwe mwamusubirya ati, Uwe mugombe mubi mugata! Wariminya ko ngagesa aho ndabiba, nerikuma kuma aho nda-sanza kwehi? 
MAT.25.27	Kumbe wahira esyofaranka syage oko bakatundaya, neryo okwihika ryage inimya esyage haguma nendundi. 
MAT.25.28	Neryo mumusagulesyo muhesyo oyo wite esyofaranka maelfu magana atanu. 
MAT.25.29	Kusangwa oyu wite asyahabwa ebindi, iniabya nebingi kwilaba; nikwa oyu tawite asyasagulwa nebyo awite. 
MAT.25.30	Muguse omugombe oyu tekuba lwahi omo mwirimya weyihya; eyo bandu basyaririra nerikere geta ameno wabo.
MAT.25.31	Omugulu oMugala womundu asyasa omo lukengerwa luwe, nabalaika bosi haguma naye, asikala oko kitumbi kiwe kyolukengerwa. 
MAT.25.32	Embere siwe ebihanda byosi byasyahinda nibwa, asya-sololabo ngomulisya kwaka-solola esyombuli omo mbenehene, 
MAT.25.33	asyahira esyombuli oko byala biwe byamali, nikwa esyombenehene oko malembe. 
MAT.25.34	Neryo oMwami asyabwira abari oko byala biwe byamali ati, Mwase, inywe Tata wage abirihira komuyisa, murye obwami mo mwandu obwa kokotibawa busana nenyu oko kibanza kye kihugo; 
MAT.25.35	kusangwa nabya nenzala momwanyaganula, nabya nenyota momwamba aweripulya, nabya omugeni momwanyikokya, 
MAT.25.36	nabya endu mbu momwanyambalya, nabya nyilwere tnomwayanyibana, nabya omo nyumba yomuliki momwanyihikako. 
MAT.25.37	Neryo abatunganene basyamusubirya bati, Mukama, twakulolako ukwire enzala nerikwaganula mugulu wahi kwehi? kutse ukwire enyota nerikuha aweripulya kwehi? 
MAT.25.38	kandi mugulu wahi twakulolako uri mugeni twakukokya kwehi? Kutse uri endu mbu twakwambalya kwehi? 
MAT.25.39	Kandi mugulu wahi twakulo lako unalwere kutse omo nyumba yomuliki twasyakubana kwehi? 
MAT.25.40	NoMwami asyasubiryabo ati, Kwenene, ngabuga nenyu, ngoko mwakolakyo oko muguma woko bakebake aba bagala betu, ingye mwakolerakyo. 
MAT.25.41	Neryo asyabwira abo ko byala biwe byamalembe ati, Mulwe aho wage, inywe batakirwa, muye omo muliro wakera na kera owakokotibawa busana na Setani na bamalaika bayo; 
MAT.25.42	kusangwa nabya ngwire enzala momutanyaganula, nabya ngwire enyota momutamba aweri pulya, 
MAT.25.43	Nabya mugeni momutanyikokya, nendumbu momu tanyambalya, inyilwere nomo nyumba yomuliki momutayanyi bana. 
MAT.25.44	Nabo bakandisyasubirya, bati, Mukama mugulu wahi twakulolako unakwire enzala kutse ukwire enyota kutse mugeni kutse endumbu kutse ulwere kutse omo nyumba yomuliki, tutetakukolera kwehi? 
MAT.25.45	Neryo asyasubiryabo ati, Kwenene, ngabuga nenyu nyiti, ngoko mutakolera omuguma goko bake bake aba, momutakolakyo kwingye. 
MAT.25.46	Basyagenda omwisu yirwa ryakera nakera, nikwa abatunganene basyaya omo ngebe yerikota.
MAT.26.1	Yesu abere abibuga ebinywa ebi, mwabwira abiga buwe ati, 
MAT.26.2	Munasi enyuma webiro bibiri eRikiruka rikahika, noMugala womundu asyahoterwa eribambwa. 
MAT.26.3	Neryo abahereri bakulu nabakulu babandu mobahindana omo muhana womuhereri mukulu, oyo wahulawa mo Kayafa, 
MAT.26.4	mobaya embita yeritsimba Yesu bubi-sobiso nerimwita. 
MAT.26.5	Nikwa moba buga bati, Butsira omo kiro kinene kyerirya, sihatwike isesi omukati-kati kabandu.
MAT.26.6	Nikwa omugulu Yesu abya eBetania omo nyumba ya Simoni muhaga, 
MAT.26.7	omukali mwamuhikako iniawite okwitambya ryamaguta gobuguri bunene, mutago oko mutwe wuwe, anikere akarya. 
MAT.26.8	Nikwa omugulu abiga balangira, mobahitana, bati, Amahera bosa busana naki kwehi? 
MAT.26.9	Kusangwa amaguta aya angaguribwe esyofaranka nyingi isyahabwa abera. 
MAT.26.10	Nikwa Yesu, mwiminya ebyo, mwabuga nabo ati, Busana naki mu kendereraya omukali kwehi? Kusangwa abirinyikolera ekindu kibuya. 
MAT.26.11	Kusangwa muri nabera ebiro byosi, nikwa simuri nage ebiro byosi. 
MAT.26.12	Eriuta amaguta aya oko mubiri wage abirikolakyo erinyisuga busana nerita. 
MAT.26.13	Kwenene, ngabuga nenyu, aho engulu yowene eyi yasyatulwa omo kihugo kyosi, ekyo abirikola kyasyabugwa busana nerimwibuka.
MAT.26.14	Neryo muguma werikumi na babiri, oyu kahulawa mo Yuda Iskariota, mwaya oko bahereri bakulu 
MAT.26.15	mwabuga ati, Mwasyambaki namabahaye kwehi? Nabo mobamulengera ebihande byebitsipa amakumi asatu. 
MAT.26.16	Eritsuka oko endambi eyo mwasondya omwanya werimuhotera.
MAT.26.17	Nikwa oko kiro kyeritsuka kyoBundu bute moKihamya abiga mobahika oko Yesu, bati, Wanzire itwakokotya busana nawe aheririra ryerikiruka ho hahi kwehi? 
MAT.26.18	Naye mwabuga ati, Mugende omo muyi oko walebe, mumubwire muti, OMukangirirya ati, Endambi yiwe iri hakuhi; omo nyumba yawe mwakandirira erikiruka haguma na biga biwe. 
MAT.26.19	Abiga mobakola ngoko Yesu ategekabo, mobakokotya erikiruka. 
MAT.26.20	Erigologolo ryabere ryabihika, mwikala okwirya haguma nabiga erikumi na babiri; 
MAT.26.21	nabo babere bakarya, mwabuga ati, Kwenene ngabuga nenyu, muguma gokwinywe akandinyi hotera. 
MAT.26.22	Nabo mobabya nobulige kutsibu, mobatsuka eri mubulya muguma muguma, bati, Mukama ni Ingye kwehi? 
MAT.26.23	Naye mwasubirya ati, Oyo wabirikolerya ebyala biwe omo kisya haguma nage, akandinyihotera. 
MAT.26.24	OMugala womundu akagenda ngoko kisakire busana naye, nikwa obulige oko mundu oyo kahotera oMugala womundu! Ryabya ryowene busana naye kumbe siabutawa. 
MAT.26.25	Yuda, oyo wamuhotera, mwabuga ati. Ni ingye Mukama kwehi? Naye mwabuga, ati, Wamabibuga. 
MAT.26.26	Nikwa omugulu babere bakarya, Yesu mwimya obundu, mwatsumulabo, mwatwabo, mwahabo abiga, ati, Mwimaye, murye; oyu ni mubiri wage. 
MAT.26.27	Kandi mwimya olutehi, abiha ewasingya mwahalobo, ati, Mupulaye kulo inywe bosi; 
MAT.26.28	kusangwa oyu ni musasi wage werilagana rihya, owakutawa busana na bangi busana nerilusya ebibi. 
MAT.26.29	Nga babwira sindiendisyapulya kandi oko biguma byebinyu erihika oko kiro ekyo nasyapulyabyo bihyabihya haguma nenyu omo bwami bwaTata wage.
MAT.26.30	Babere babiimba olwimbo, mobaya oko kitwa kye Mizeituni.
MAT.26.31	Neryo Yesu mwabuga nabo ati, Inywe bosi mukandinyi tswako oko kiro eki; kusangwa kisakire kiti, Nasyaswirya omulisya, nesyombuli esyomo kihyo syasyapanzwa. 
MAT.26.32	Nikwa nasyabya nabilubukibwa, nasyabatsuka eriya eGalilaya. 
MAT.26.33	Petero mwabuga naye ati, Nomo abosi basyatswa busana nawe, ingye sindiendikutswako. 
MAT.26.34	Yesu mwabuga naye ati, Kwenene ngabuga nawe, omo kiro eki kyamunabwire, engoko lume iteyabika, ukandinyigana engendo isatu. 
MAT.26.35	Petero mwa mubwira ati, Nomo kyanganyiletera erihola haguma nawe, sindiendikugana. Nabiga bosi mobabuga batya.
MAT.26.36	Neryo Yesu mwagenda nabo ahakahulawa mo Getese mane, mwabwira abiga biwe ati, Mwikale hano, omugulu ngaya harya ngayasaba. 
MAT.26.37	Mwatwala Petero na bagala ba Zebedayo babiri, mwatsuka eribya nobulige nerihahukya omu tima kutsibu. 
MAT.26.38	Neryo mwabuga nabo ati, Omutima wage amabya nobulige kutsibu, bukanyita; musigale hano, mutegaye haguma nage imunalolire. 
MAT.26.39	Mwasegera embere hake mwagwa oko busu buwe mwasaba ati, Tata, kyamatokekana, olutehi olu unyilabayeloko; nikwa butsira ngoko nyanzire, nikwa ngoko wanzire. 
MAT.26.40	Mwasuba ahari abiga mweyabo ibane to; mwabuga na Petero ati, Kwehi simwetatoka eriteya haguma nage imuna lolire endambi nenguma kwehi? 
MAT.26.41	Mutegaye imunalolire kandi musabe imutingira okwilengwako; ekirimu kyanzire, nikwa omubiri ni molo. 
MAT.26.42	Kandi, engendo ya kabiri mwaya saba ati, Tata wage, olu lwamatindatokekana erinyilabako ngatindapulyalo, erisonda ryawe rikolawe. 
MAT.26.43	Kandi mwasa mweyabo ibane to, kusangwa ameso wabo iniaritoherere. 
MAT.26.44	Mwasigabo kandi atya, mwaya saba engendo ya kasatu, mwasuba omo binywa ebyo. 
MAT.26.45	Neryo mwahika oko biga mwabuga nabo ati, Mukine to mukinaluhuka kwehi? Lebaya, endambi yamahika, oMugala womundu amahoterwa omo byala bya bakola nabi. 
MAT.26.46	Muhangane, tubye tukagenda; mulebaye oyu kanyihotera amahika.
MAT.26.47	Omugulu akinabuga, Yuda, muguma ogo kwikumi na babiri, mwasa haguma na kilondokilondo kinene haguma nemiyari namahumo, bakalwa oko bahereri bakulu nabakulu babandu. 
MAT.26.48	Nikwa muhoteri iniamabihabo ekiminyikalo, ati, Oyo ngandiryatsirira, iniye; imwamutsimba. 
MAT.26.49	Neryo-neryo mwahika uku Yesu mwabuga ati, Wabukire Mukama! Mwa muryatsirira. 
MAT.26.50	Yesu mwabuga naye ati, Uryasiraki kwehi? Neryo mobahika mobahira ebyala uku Yesu mobamutsimba. 
MAT.26.51	Neryo lebaya, muguma oko babya na Yesu mwakakya ebyala biwe mwakula omuyari, mwabanda omukobe womuhereri mukulu, mwatwa okutu kuwe. 
MAT.26.52	Neryo Yeru mwabuga naye ati, Subaya omuyari omo lubo lwago; kusangwa abosi abaka wata oko muyari basyahera omo muyari. 
MAT.26.53	Mukaganiraya muti sinangatoka erilakira Tata wage, inianyitumira abamalaika kwilaba amaelfu erikumi na babiri kwehi? 
MAT.26.54	Nikwa lino amasako angabererera ati, byamabya ikobitolere eribya bitya kwehi? 
MAT.26.55	Oko ndambi eyo Yesu mwabuga nesyondeko ati, Mwabiriasa ngabakahamba omunyeyi, munawite ko miyari namahumo erinyihamba kwehi? Ekiro nekiro monikala omo hekalu ngakangirirya, momutanyihamba. 
MAT.26.56	Nikwa ebi byosi byabiribya amasako wabaminyereri atoke eribererera. Neryo abiga bosi mobamutswako mobatibita.
MAT.26.57	Neryo abatsimba Yesu mobamutwala ku Kayafa omu hereri mukulu, aho basaki na bakulu babya bahindene. 
MAT.26.58	Nikwa Petero mwamukwama inianakengehere, mwahika omo muhana womuhereri mukulu, neryo mwingira mwikala haguma nabateya erilola oko nduli yomwatsi. 
MAT.26.59	Nikwa abahereri bakulu nabo mwibugiro mobasonda eritula ebyamabihi uku Yesu ibatoka erimwita, 
MAT.26.60	nikwa mobabulabyo, nomo hanasa abatuli bamabihi bangi. Nenyumanyuma mohasa babiri 
MAT.26.61	bati, omundu oyu mwabuga ati, Nangatoka eriherya hekalu yoMungu, neriswahimbayo oko biro bisatu. 
MAT.26.62	Omu hereri mukulu mwahangana mwabuga ati, Suwite ekyo wanga subya kwehi? Ebi ni byahi aba bakakuhandikirira kwehi? 
MAT.26.63	Nikwa Yesu mwabya bukutu, Omuminyereri mukulu mwa­mubwira ati, Ngakusema busana noMungu oyu riho, utubwire wamabya une Kristo, Mugala woMungu. 
MAT.26.64	Yesu mwabuga naye ati, Wabiribuga. Nikwa ngababwira nyiti, Enyuma webi mwasyalangira oMugala womundu inikere oko byala byamali byaMaka neriasa oko bitu byelubula. 
MAT.26.65	Neryo omuhereri mukulu mwasatangya esyongimba siwe, ati, Abiritsuma. Busana naki tukine nobwaga bwabalangiri kwehi? Langira, mwamabiowa eritsuma riwe. 
MAT.26.66	Mwamaganirya mutiki kwehi? Mobasubirya bati, Atolere oluholo. 
MAT.26.67	Neryo mobatwira ebi tande omo busu buwe, mobamuswirya esyongunyo; nabandi mobamuswirya ebikundi, 
MAT.26.68	bati, Utuminyerere, uwe Kristo! Nindi wamakuswirya kwehi?
MAT.26.69	Nikwa Petero inianikere eyihya omo muhana. Omukondo mwamuhikako ati, Nawe ulwe haguma na Yesu muGalilaya. 
MAT.26.70	Nikwa mwaganakyo embere syabo bosi, ati, Sinyasi ebyo ukabuga nga ni byahi. 
MAT.26.71	Neryo abere aya eyihya oko ndambi yenyumba, ogundi mwanamuto mwamulolako, mwabwira ababya bimeneho ati, Omundu oyu abya na Yesu wa Nazareti. 
MAT.26.72	Kandi mwagana nerilahirya ati, Sinyasi omundu oyo. 
MAT.26.73	Enyuma wakatambi kake ababya bimeneho mobahika moba bwira Petero bati, Kwenene nawe uri muguma wakubo, kusangwa emibugire ikakuminyikalaya. 
MAT.26.74	Neryo mwatsuka eriyisema nerilahirya ati, Sinyasi omundu oyo. Neryo-neryo engoko lume moyabika. 
MAT.26.75	Neryo Petero mwibuka eKinywa Yesu abuga ati, Engoko lume iteyabika, ukandinyigana ngendo isatu. Kandi mwahulukira eyihya mwarira nobulige.
MAT.27.1	Neryo bwasonda erikya, abahereri bakulu bosi nabakulu babandu mobaya embita yeriita Yesu; 
MAT.27.2	mobamuboha mobamutwala nerimuha oko Pilato murongani. 
MAT.27.3	Neryo Yuda, omuhoteri wuwe, mwalebya kwamasingwa, mwabinduka mwa subulya ebihande byebitsipa amakumi asatu oko bahereri bakulu na bakulu, 
MAT.27.4	ati, Nabirikola nabi erihotera omusasi owate nolubanza. Nabo mobabuga bati, Ekyo niki kwitwe kwehi? Olo ni lwawe. 
MAT.27.5	Naye mwagusa ebihande byebitsipa ahisi omo hekalu mwalwaho; mwagenda mwayayihanika. 
MAT.27.6	Nikwa abahereri bakulu, mobimya ebihande byebitsipa, bati, Siritolere oko bihano erihirabyo omo kibu, kusangwa ni byo buguri bwomusasi. 
MAT.27.7	Neryo mobaya embita, mobagula kubyo kwekitaka kyomubumbi, busana nerita abagendi. 
MAT.27.8	Neryo elotaka ekyo kikahulawa kitya erihika na lino mo kitaka kyo musasi. 
MAT.27.9	Neryo mokyaberera ekyabugawa nomuminyereri Yeremia, ati, Mobimya ebihande byebitsipa amakumi asatu, obuguri bwoyo abandi abagala baIsraeli bahira kwenzwere, 
MAT.27.10	mobahabyo busana nekitaka kyomubumbi, ngoko oMukama anyitegeka.
MAT.27.11	Nikwa Yesu mwahangana emuliro womurongani; noinu rongani mwamubulya ati, Uri mwami wabaYuda kwehi? Yesu mwabuga naye ati, Wamabibuga, 
MAT.27.12	Nikwa omugulu ahandi kirirawa na bahereri bakulu na bakulu, mwatasubyaki. 
MAT.27.13	Neryo Pilato mwabuga naye ati, Suritowa emyatsi ingaha bakakuhandikirira kwehi? 
MAT.27.14	Nikwa mwatamusubirya, kutse noko kinywa nekiguma; kyaleka omurongani inasweka kutsibu. 
MAT.27.15	Nikwa okwirya eryo omurongani agenda akaboholera endeko omundu muguma womuliki oyo banzire. 
MAT.27.16	Neryo oko mugulu oyo babya bawite omundu womuliki oyo wabya asibwe ndeke ahulawa mo Baraba. 
MAT.27.17	Neryo babere babihindana, Pilato mwabuga nabo ati, Ni ndi yo mwanzire inababoholera kwehi? Baraba kutse Yesu oyo kahulawa mo Kristo kwehi? 
MAT.27.18	Ku sangwa abya asi ko bamuhotera busana neritsuro. 
MAT.27.19	Kandi, omugulu abya ikere oko kitumbi kyeritswera, mukaliwe mwa mutumirako ati, suyihire omo mwatsi womundu utunganene oyo na hake, kusangwa nabiriagalwa kutsibu omwilota muna bwire busana naye. 
MAT.27.20	Nikwa abahereri abakulu na bakulu mobahana endeko babulaya busana na Baraba baheraye Yesu. 
MAT.27.21	Omurongani mwabuga kandi nabo ati, Ni ndi oko babiri yo mwanzire inababoholera kwehi? Mobabuga bati, Baraba. 
MAT.27.22	Pilato mwabuga nabo ati, Neryo ngandikolaki na Yesu oyu kahulawa mo Kristo kwehi? Abosi mobabuga bati, Abambawe oko musalaba. 
MAT.27.23	Naye mwabuga ati, Busana naki, akolire ekibi kyahi kwehi? Nikwa mobalabya kwaho emilenge bati, Abambawe oko musalaba. 
MAT.27.24	Neryo Pilato amabilangira kwate ngatoka erikolaki, nikwa olukanda lunene lukandibyaho, mwimya amagetsi mwanabya ebyala biwe embere syendeko, ati, Ingye sindi ko kibi kyomusasi womundu oyu tunganene; olo ni lwenyu. 
MAT.27.25	Abandu bosi mobasubirya bati, Omusasi wuwe abye kwitwe noko bana betu! 
MAT.27.26	Neryo mwaboholerabo Baraba, neryo abere abiswirya Yesu emikoba, mwamuhabo eribambwa oko musalaba.
MAT.27.27	Neryo abasoda bomurongani mobatwala Yesu omwibu giro, mobahindania omulondo gosi wabasoda embere siwe. 
MAT.27.28	Mobamwambula kwesyongimba mobamwambalya ekanzu yomunyama, 
MAT.27.29	mobaluka embita yamahwa mobahirayo oko mutwe wuwe, mobahira olubingo omo byala biwe byamali. Mobamukukamira mobamusiningulira bati, Obuholo, Mwami wa baYuda! 
MAT.27.30	Mobamutwira kwamatande, mobimya olubingu mobamuswirya oko mutwe. 
MAT.27.31	Neryo babere babimusiningu lira, mobamwambula kwekanzu, mobamwambalya esyongimba siwe, mobamutwala eriyabambwa oko musalaba.
MAT.27.32	Babere bakalwaho, mobahindana nomundu weKurene, oyu kahulawa mo Simoni; mobahatikana mundu oyo bati aheke omusalaba wuwe. 
MAT.27.33	Neryo babere babihika ahakahulawa mo Golgota (eribindula riti aherihanga), 
MAT.27.34	mobamuha ebinyu ebitulungene nendulu eripulya; nikwa mwaganabyo abigerya byo. 
MAT.27.35	Neryo babere babimubamba oko musalaba, mobagaba esyongimba siwe omukati-kati kabo mobakanga obukanga; 
MAT.27.36	neryo mobikala ahisi mobamuteya aho. 
MAT.27.37	Nendata oko mutwe wuwe mobahira erihandikirira erisakire riti, Oyu ni Yesu oMwami wabaYuda. 
MAT.27.38	Neryo abanyeyi babiri moba bambwa oko misalaba haguma naye, omuguma oko mali nogundi oko malembe. 
MAT.27.39	Nabalabaho mobamutsuma baka sukya emitwe yabo 
MAT.27.40	bati, uwe wangaherya ehekalu neriswa himbayo omo biro bisatu uyilamaye! Wamabya uri Mugala woMungu, ukime ulwe oko musalaba. 
MAT.27.41	Batya abahereri nabasaki nabakulu mobamusiningulira, bati, 
MAT.27.42	Mwalamya abandi; siaritoka eriyilamya. Ni mwami wa Israeli; alwe oko musalaba linolino, netu twasyamwikirirya. 
MAT.27.43	Akayiketera Mungu; Mungu amutongolaye lino, amabya amwanzire; kusangwa mwabuga ati, Indi Mugala woMungu. 
MAT.27.44	Naba nyeyi ababambawa haguma naye nabo mobamutsuma batya.
MAT.27.45	Nikwa eritsuka oko ndambi yendatu erihika oko ndambi yomwenda mohabya omwirimya omo kihugo kyosi. 
MAT.27.46	Hakuhi nendambi yomwenda Yesu mwabirikira nomulenge munene ati, Eli, Eli, lama sabaktani kwehi? eribindula riti, Mungu wage, Mungu wage, busana naki ukanyisiganaya kwehi? 
MAT.27.47	Abandi boko babya bimeneho babere babiowakyo, moba buga bati, Omundu oyu akabirikira Elia. 
MAT.27.48	Neryo-neryo muguma wakubo mwatibita mwimya esifongo, musulyayo mwepata mwahirayo oko lubingu mwamuhayo eripulya. 
MAT.27.49	Nikwa abandi bati, Ulinde, twatalebya nga Elia akandiasa erimulamya. 
MAT.27.50	Kandi Yesu mwaswabirikira nomulenge mu nene mwaha ekirimu kiwe kyenzira. 
MAT.27.51	Neryo lebaya, omwenda munene gomo hekalu mwasatibwa mwibiri, eritsuka endata erihika ahisi; ne kihugo mokyatitimana, namabwe mwasata ngika; 
MAT.27.52	nesisinda mosyakingulwa, nimibiri mingi yababu yirire ababya bari to moyalubukibwa, 
MAT.27.53	mobalwa omo masinda enyuma werilubuka riwe mobaya oko muyi abuyirire mobabutukira abangi. 
MAT.27.54	Omugulu omukulu wabasoda naba bya haguma naye, abategaya Yesu, babere babilangira omusiki nebyamabya, mobubaha kutsibu, bati, Kwenene oyu alwe mugala woMungu! 
MAT.27.55	Kandi habya abakali bangi aho, ibani mene hali bakalebya, abakwama Yesu akalwa eGalilaya, bakamukolera; 
MAT.27.56	ukubo habya Maria Magdalene, na Maria nyinya wa Yakobo na Yose, na nyinya wabagala ba Zebedayo.
MAT.27.57	Bwabere bwabya igologolo, mohasa omundu webindu alwa Arimatia, erina riwe Yosefu, oyo wabya mwiga wa Yesu. 
MAT.27.58	Oyo mwaya uku Pilato mwasaba omubiri wa Yesu. Neryo Pilato mwategeka ati, ahabawego. 
MAT.27.59	Neryo Yosefu mwimya omubiri, mwalangira kugo ko lukimba lwomusohe, 
MAT.27.60	moba hirago omwisinda yiwe nyihyanyihya, eyo abatsa omwibwe; mwakumbagarirya eribwe inene oko lukyo lweyisinda, mwa genda. 
MAT.27.61	Maria Magdalene nogundi Maria babyaho, ibanikere eyisiria okwisinda.
MAT.27.62	Nengyakya ekiro kikwamire Erikokotya, abahereri bakulu na baFarisayo mobahindana embere syaPilato 
MAT.27.63	bati, Mukama, twamibuka ngoko mutebya oyo mwabuga akiriho ati, Enyuma webiro bisatu nasyalubuka. 
MAT.27.64	Neryo utegeke eyisinda iteyi bawe erihika oko kiro kyakasatu, sibase bakamwiba, bakabwira bandu ambu, Abirilubuka oko baholi, neriteba ryerinyuma iryabya ibi kwilaba eryerimbere. 
MAT.27.65	Pilato mwabuga nabo ati, Munawite abateya babasoda; mugende, muwatayeyo ngoko mwasi. 
MAT.27.66	Neryo mobayawatya eyisinda erihiraho ekibohi okwibwe nerihiraho abateya.
MAT.28.1	Nikwa enyuma wekiro kyesabatu, ekiro kyeritsuka yenga kyasonda erikya, Maria Magdalene nogundi Maria moba­ya lebya eyisinda. 
MAT.28.2	Neryo lebaya, mohabya omusiki munene; kusangwa omulaika woMukama mwandagala akalwa elubula mwasa mwakumbagalya eribwe, mwikala kuryo. 
MAT.28.3	Erisosa riwe ryabya ngeripalya, nesyongimba siwe ini nyeronyero ngenzururu. 
MAT.28.4	Na busana nerimubaha abateya mobatitimana mobabya nga baholi. 
MAT.28.5	Nikwa omulaika mwabuga na bakali ati, Simubahi; kusangwa nyasi mukasonda Yesu oyo wabam bawa oko musalaba. 
MAT.28.6	Siari hano; kusangwa abirilubuka, ngoko abuga. Mwase, mulebaye aho Mukama alwa agotsere. 
MAT.28.7	Mu gende luba mubwire abiga buwe kwabirilubuka oko baholi, kandi lebaya, akagenda embere syenyu eGalilaya; eyo yomwa syamulolerako. Lebaya, nabiribabwira. 
MAT.28.8	Neryo mobalwa okwisinda luba neriubaha nobutseme bunene, mobatibita eriyabwira abiga buwe. 
MAT.28.9	Neryo lebaya, Yesu mwahindana nabo ati, Obuholo! Nabo mobamuhikako mobahamba ebi sandu biwe mobamukukamira. 
MAT.28.10	Neryo Yesu mwabwirabo ati, Simubahe; mugende mubwire abagala betu baye eGalilaya, eyo yo basyanyilolerako.
MAT.28.11	Neryo babere bakagenda, lebaya, abandi boko bateya mobaya oko muyi mobabwira abahereri bakulu ebyabere byosi. 
MAT.28.12	Neryo bamabihindana na bakulu mobaya embita mobaha abasoda esyofaranka nyingi 
MAT.28.13	bati, Mubwire bandu, muti, Abiga buwe mobakahika omo kiro nerimwiba itune to. 
MAT.28.14	Kandi ebi byamahika omo matwi womurongani, twasyamo wisya itwababalya omwaga. 
MAT.28.15	Neryo mobimya esyofaranka esyo mobakola ngoko babwirawa; neryo engulu eyi moyatsu ngana omukati-kati kabaYuda erihika na lino.
MAT.28.16	Nikwa abiga erikumi nomuguma mobaya eGalilaya, oko kitwa aho Yesu ategekabo.
MAT.28.17	Nomugulu bamulolako moba mukukamira; nikwa abandi mobakerebula. 
MAT.28.18	Neryo Yesu mwasa mwabuga nabo ati, Nabirihabwa ehamuli yosi omo lubula nomo kihugo. 
MAT.28.19	Neryo mugende muyira abiga oko bihanda byosi, neribatisyabo omo rina rya Ise neryoMugala neryeKirimu Kibuyirire, 
MAT.28.20	nerikangiriryabo bakole ebyosi nabiribategeka; kandi lebaya, indi haguma nenyu ebiro byosi, erihika okwihwererera ryomugulu.
MRK.1.1	Eritsuka ryengulu yowene ya Yesu Kristo, oMugala wo Mungu. 
MRK.1.2	Ngoko kisakire nomuminyereri Isaya ati,
MRK.1.2	Lebaya ngatuma omukwenda wage embere syawe,
MRK.1.2	Oyo wasyakokotya enzira yawe;
MRK.1.3	Omulenge woyu kabirikira omo mbwarara: ati,
MRK.1.3	Mukokotaye enzira yoMukama,
MRK.1.3	Mutungananaye esyonzira siwe—
MRK.1.4	Yoane Mubatisa mwabanika omo mbwarara, iniakatula omwatsi weribatisya ryeribinduka busana neribugira ryebibi. 
MRK.1.5	Ne kihugo kyosi kyeYudea, nabandu bosi beYerusalema mobamweya; mobabatisibwa naye omo lusi lwa Yorodani, ibakakangaya ebibi byabo. 
MRK.1.6	Yoane abya ambite obweya bwengamia, iniakambala omukoba omo mbindi yiwe, naye mwabya akarya esyongike nobuki bwomoli. 
MRK.1.7	Kandi mwatu lago ati, Oyu nyilengirye akagala akasa enyuma kwingye, sinyitolere eriunama nerikundula omukoba wesyongendero siwe. 
MRK.1.8	Ingye nabiribabatisya omo magetsi; nikwa iye asyaba batisya omo Kirimu Kibuyirire.
MRK.1.9	Omo biro ebyo Yesu mwalwa eNazareti yeGalilaya mwa batisibwa na Yoane omo Yorodani. 
MRK.1.10	Abere abilwa omo magetsi, neryo-neryo mwalangira olubula ilukingukere ne Kirimu kikamwandagalirako nga kalikuku; 
MRK.1.11	nomulenge mwalwa elubula ati, Uri Mugala wage mwanze; ngakutsemera ndeke.
MRK.1.12	NeKirimu mokyamuhigira omo mbwarara neryo-neryo. 
MRK.1.13	Mwabya omo mbwarara eyo ebiro makumi ani, erilengwako neSatani; iniane haguma nesyonyama syomoli; nabamalaika mobamukolera.
MRK.1.14	Babere babiboha Yoane, Yesu mwahika eGalilaya, eritula engulu yowene yoMungu, 
MRK.1.15	ati, Endambi yamahikana, nobwami bwoMungu buri hakuhi; mubinduke, mwikiriraye engulu yowene.
MRK.1.16	Nerilaba hakuhi nengetsi ya Galilaya, mwalangira Simoni na Anderea omugala wabo Simoni ibakagusa kisohi omo ngetsi; kusangwa babya abasohi. 
MRK.1.17	Yesu mwabwirabo ati, Mungwame nasyabayira mo basohi babandu. 
MRK.1.18	Neryo-neryo mobasiga ebisohi byabo mobamukwama. 
MRK.1.19	Kandi mwasegera emuliro hake, mwalangira Yakobo mugala wa Zebedayo na Yoane mugala wabo, babya omo bwato ibakalanda ebisohi. 
MRK.1.20	Neryo-neryo mwabirikirabo; nabo mobasiga ise wabo Zebedayo omo bwato haguma nabahingi, mobamukwama.
MRK.1.21	Mobingira eKapernaumu; neryo-neryo oko sabatu mwi ngira omo nyumba yerihindana mwakangirirya. 
MRK.1.22	Kandi mobasweka busana nerikangirirya riwe, kusangwa mwakangi riryabo ngoyu wite ehamuli, isiari nga basaki. 
MRK.1.23	Neryo-neryo habya omundu omo nyumba yerihindana oyuri kwembinga nyibi; 
MRK.1.24	mwalaka kutsibu ati, Turi nomwatsi wahi haguma nawe, uwe Yesu weNazareti kwehi? Wamasa erituherya kwehi? Nyinasi kuriwe, Omubuyirire woMungu. 
MRK.1.25	Nikwa Yesu mwakungayo, ati,. Ubye bukutu, umulweko! 
MRK.1.26	Ne mbinga nyibi eyo, moyamuperekumya nerilaka nomulenge munene, noyamulwako. 
MRK.1.27	Nabosi mobasweka, kyaleka babu lania, bati, Eki niki kwehi? Erikangirirya rihyarihya! Neha muli akategeka esyombinga nyibi, nasyo sikamowa. 
MRK.1.28	Neryo neryo engulu yiwe moyagendagenda ehosi omo kihugo kihererenye neGalilaya.
MRK.1.29	Neryo-neryo mwalwa omo nyumba yerihindana, mwingira omo nyumba ya Simoni na Anderea, haguma na Yakobo na Yoane. 
MRK.1.30	Nikwa nyinyi-byala wa Simoni inialwere erihuhana, neryo-neryo mobamutulirago omwatsi wuwe. 
MRK.1.31	Naye mwasa mwamuwata oko byala mwamusumba, nerihuhana moryamu lwako; naye mwakolerabo.
MRK.1.32	Omwigolo-golo eryo, eryuba rikalenga, mobamuletera abosi ababya balwere nabari kwesyombinga. 
MRK.1.33	Nomuyi gosi mobahindana oko lukyo. 
MRK.1.34	Naye mwalamya abosi ababya balwere esyondwala emisindomisindo, kandi mwahiga esyo mbinga nyingi; kandi mwataliga esyombinga sikabuga, kusa ngwa syabya isinamwasi.
MRK.1.35	Omongyakya-ngyakya mwahangana, mwaya ahate bandu, mwasabiraho. 
MRK.1.36	Na Simoni nababya haguma naye mobamu kwama, 
MRK.1.37	nabo mobamubana, mobabuga naye bati, abandu bosi bakakusonda-sondaya. 
MRK.1.38	Naye mwasubiryabo ati, Tugende oko yindi miyi ihererenie na hano, inatoka eritulago eyo nibya; kusangwa ekyo kyaleka inasa. 
MRK.1.39	Kandi mwalendera ehosi eGalilaya, akatulago nerigusa esyombinga syeyihya.
MRK.1.40	Nomuhaga mwamuhikako akamugo nerimuku kamira mwabuga naye ati, Wamabya wanzire wangatoka erinyerya. 
MRK.1.41	Naye mwamugenyera, mwakakya ebyala biwe mwamutulako ati, Nyanzire; were. 
MRK.1.42	Neryo-neryo ebihaga mobyamulwako, mweribwa. 
MRK.1.43	Naye mwamutegeka kutsibu, mwamutuma ati agende neryo-neryo, 
MRK.1.44	mwabuga naye ati, Subwire mundu ekindu; nikwa uyayikanganaye oko muhereri, uhere obuhere obo Musa ategeka busana neriera ryawe, busana nerikangania oko bandu. 
MRK.1.45	Nikwa iye mwagenda mwatsuka eribuga ehosi eritsungania engulu eyo yehosi, kyaleka iniatatoka eriingira omu muyi neriyiminyikala, nikwa abya omoli; nabandu mobamuhikako bakalwa oko mbande syosi.
MRK.2.1	Nenyuma webindi biro abisuba eKapernaumu, engulu moyaminyikala kwari eka. 
MRK.2.2	Nabangi mobahindana haguma, mohata swabanika omwanya busana nabo kutse noko lukyo; kandi mwatulirabo eKinywa. 
MRK.2.3	Mohasa abandu ibakamuletera oyu basire iniahekirwe nabandu bani. 
MRK.2.4	Nomugulu bataluka erimuhikako busana nendeko, mobasambula olutwe endata kwiye; babere babitula ho mwanya mobamwandagalya oko ngingo eyo abyako. 
MRK.2.5	Nomugulu Yesu alangira erikirirya ryabo, mwabwira oyu basire ati, Mugala wage, ebibi byawe byamabibuyirwa. 
MRK.2.6	Nikwa abandi babasaki babya bikeremo, bakabulya omo mitima yabo, bati, 
MRK.2.7	Busana naki omundu oyu akabuga atya kwehi? Ni tsuma! Ni ndi wangatoka eribuyira ebibi ate muguma, oMungu kwehi? 
MRK.2.8	Neryo-neryo Yesu mwaminya omo kirimu kiwe ngoko babulaya omo mitima yabo batya, mwabulyabo ati, Busana naki mukayibulaya mutya omo mitima yenyu kwehi? 
MRK.2.9	Kwekyolo ni kyahi eribwira oyu basire nyiti, Ebibi byawe byamabuyirwa kutse erimubwira nyiti, Hangana wimaye engingo yawe ugende, kwehi? 
MRK.2.10	Nikwa mutoke eriminya kwoMugala womundu awite ehamuli omo kihugo yeribuyira ebibi—mwabuga noyu basire— 
MRK.2.11	Ngabuga nawe, Uhangane, wimaye engingo yawe ugende omwawe. 
MRK.2.12	Naye mwahangana, neryo-neryo mwimya engingo mwahu luka embere wabo bosi; nikwa abosi mobasweka mobapipa Mungu, bati, Na kera sitwetalangira ekiringa eki.
MRK.2.13	Neryo mwalwayo mwalanda oko ngetsi; nendeko yosi moyamutimbako, naye mwakangiriryabo. 
MRK.2.14	Neryo abere aka laba, mwalangira Lawi omugala wa Alufayo inianikere omo nyumba yerisoleramo, mwamubwira ati, Ungwame. Naye mwahangana mwamukwama.
MRK.2.15	Nomugulu abya ikere oko butara bakarya omo nyumba yiwe, abasolesya bangi na bakola nabi mobikala haguma na Yesu na biga buwe; kusangwa habya bangi abamukwama.
MRK.2.16	Abasaki babaFarisayo, omugulu balangira akarira haguma na bakola nabi na basolesya, mobabuga nabiga buwe bati, Busana naki akarya na basolesya na bakola nabi kwehi?
MRK.2.17	Yesu abere owa ekyo, mwabuga nabo ati, Abatalwere sibari nobwaga bwomusaki, nikwa abalwere; Sinasa eribirikira aba tunganene, nikwa abakolanabi.
MRK.2.18	Nibya abiga ba Yoane nababaFarisayo babya ibakatsira karyo; na bandu mobasa mobamubulya bati, Busana naki abiga ba Yoane nababaFarisayo bakatsira karyo, nikwa abiga bawe sibetsira kwehi? 
MRK.2.19	Yesu mwabuga nabo ati, Abageni beri herukania bakatoka eritsira karyo omugulu iba womuheruki ari nabo kwehi? Bakine haguma niba womuheruki, sibetoka eritsira. 
MRK.2.20	Ebiro byasyasa, iba womuheruki amabilusibwa kubo, nekiro ekyo basyatsira. 
MRK.2.21	Sihari mundu wangalandira ekihande kyolukimba luhyaluhya oko lukimba lwakera; ama yira atya, ekitomeko kikatahuka kulo, oluhyaluhya lukalwa oko lwa kera, neritulika ryalo iryabya ibi kwilaba. 
MRK.2.22	Kandi sihari oyu kahira ebinyu bihyabihya omo bihu byebinyu bikulukulu; amayira atya, ebinyu ibikandisyatula ebihu, nebinyu ibyahera, nebihu ibyahera nibya; nikwa ebinyu bihya bihya ni byebihu bihyabihya.
MRK.2.23	Oko sabatu nguma abya akalaba omo marima wenganu; babere banemogenda abiga buwe mobatsuka eritwa amakundi. 
MRK.2.24	Na baFarisayo mobamubwira bati. Lebaya, busana naki bakakola ebite kobihano oko sabatu kwehi? 
MRK.2.25	Naye mwabuga nabo, ati, Simweta-soma ekyo Dawidi akola omugulu abya nobwaga iniakwire nenzala nabo babya haguma naye kwehi? 
MRK.2.26	ngoko ingira omo nyumba yoMungu, omugulu Abiatari abya muhereri mukulu, mobarya obundu bwendiro yeribyaho riwe, obutatolere eriribwa nabandi, ibana abahereri ibobene, naye mwahabo oko babya haguma naye. 
MRK.2.27	Neryo mwabuga nabo ati, Esabatu yayirawa busana nabandu, abandu mobata hirwa busana ne sabatu; 
MRK.2.28	ritya oMugala womundu ni mukama wesabatu nibya.
MRK.3.1	Kandi mwingira omo nyumba yeribindana, aho habya omundu owebyala byumire. 
MRK.3.2	Mobamutungerera, ambu balebaye nga kandimulamya omo sabatu, ibatoka erimuhandi kirira. 
MRK.3.3	Neryo mwabuga nomundu owebyala byumire ati, Uhangane omukati-kati. 
MRK.3.4	Kandi mwabuga nabo, Rinatolere omo bihano erikola ndeke kutse erikola ebibi omo sabatu, erilamya engebe kutse eriitayo kwehi? Nabo mobamubya bukutu. 
MRK.3.5	Neryo mwatimbya ameso gokubo iniahitene, iniaka galawa busana nobutsibu bwabo bwomutima, neryo mwabuga nomundu oyo ati, Kakaya ebyala byawe. Naye mwakakyabyo, nebyala biwe mobyalama. 
MRK.3.6	NabaFarisayo mobahuluka, neryo neryo mobaya embita haguma nabaHerodi ngoko bangatoka erimwita.
MRK.3.7	Yesu na biga buwe mobalwaho mobaya oko ngetsi, nendeko nene moyamukwama ikalwa eGalilaya; nabaYudea nibya 
MRK.3.8	neYerusalema na Idumea neyisirya yeYorodani nabahere renie neTiro na Sidoni endeko nene, ibakowa ebyosi akola, mobasa ahari. 
MRK.3.9	Naye mwabwira abiga buwe ati basikaye busana naye obwato buke bohakuhi busana nendeko, siyimwamatiraye; 
MRK.3.10	kusangwa abirilamya bangi, kyaleka abosi ababya nesyo ndwala ibamuhatatania erimutulako. 
MRK.3.11	Nebirimu bibi omu gulu byamulolako, mobyagwa ahisi embere siwe mobyabirikira kutsibu biti, Uri Mugala woMungu. 
MRK.3.12	Naye mwategekabyo kutsibu sibimuminyikalaye.
MRK.3.13	Neryo mwahetukira oko bitwa, mwabirikira abo asonda; nabo mobamuhikako. 
MRK.3.14	Mwahirabo erikumi nababiri babye haguma naye, atumebo eritulago 
MRK.3.15	neribya nehamuli erilusya esyombinga:
MRK.3.16	Simoni oyo aluka mo Petero; 
MRK.3.17	na Yakobo omugala wa Zebedayo na Yoane mugala wabo Yakobo, nabo mwalukabo mo Boanerge, riti, Abagala bomulumo; 
MRK.3.18	Anderea na Filipo, na Bartolomayo, na Matayo, na Toma, na Yakobo mugala wa Alufayo, na Tadeo na Simoni muKanana, 
MRK.3.19	na Yuda Iskariota, oyo wamuhotera.
MRK.3.19	Neryo mwakuluka; 
MRK.3.20	Nendeko moyahindana kandi, nabo mobatatoka kutse erirya akaryo. 
MRK.3.21	Nabira buwe babere bowa mobendiya mutsimba, bati, anganabya ini musire. 
MRK.3.22	Nabasaki abandagala erilwa eYerusalema mobabuga bati, Ari ko Belzebuli, busana neribya mukulu wesyombinga akalusaya esyombinga. 
MRK.3.23	Naye mwabirikirabo, mwatwirabo emisyo ati, Satani anga toka erihiga Satani ati kwehi? 
MRK.3.24	Obwami bwamagabana omwisi wabo, obwami obo sibwangatoka erihangana. 
MRK.3.25	Ne nyumba yamagabana omwisi wayo, siyangatoka erihangana. 
MRK.3.26	Ne Satani yamahangana eriyirwania iyagabana, siyangatoka erihangana, nikwa iyamahika oko nduli yayo. 
MRK.3.27	Nikwa sihari omundu wangatoka eriingira omo nyumba yomundu wamaka akahunga ebindu biwe, atari atsuka eriboha omundu oyo wamaka; neryo anganatoka erihunga enyumba yiwe.
MRK.3.28	Kwenene ngabuga nenyu, ebibi byosi byasyabugirwa abagala babandu, neritsuma emisindo yosi bakabuga; 
MRK.3.29	nikwa oyu katsuma eKirimu Kibuyirire siari neribuyirwa na kera, nikwa iniamakola ekibi kyakera nakera— 
MRK.3.30	kusangwa ibama bibuga bati, Awite embinga nyibi.
MRK.3.31	Kandi nyinya na bagala babo mobasa; bakahangana eyihya mobamutumirako mobamubirikira. 
MRK.3.32	Nendeko yabya yikere inimutimbireko; nabo mobamubwira bati, Koyo wawe nabagala benyu bane ahihya, bakakusonda. 
MRK.3.33	Naye mwasubirya ati, Koyo ni ndi na bagala betu ni bahi kwehi? 
MRK.3.34	Kandi mwa timbya ameso oko babya bikere banamutimbireko, mwabwirabo ati, Hano ho koyo wage ari na bagala betu! 
MRK.3.35	Oburi mundu oyu kakola erisonda ryoMungu ni mugala wetu, na mwali wetu, na koyo.
MRK.4.1	A Kandi mwatsuka erikangirirya oko musike wengetsi. Nendeko nene kutsibu moyahindana erimutimbako, kyo kyaleka iningira omo bwato mwikala mubo omo ngetsi; nendeko yosi moyabya oko musike wengetsi oko kitaka. 
MRK.4.2	Naye mwakangiriryabo myatsi mingi omo misyo, nomwikangirirya riwe mwabwirabo ati: 
MRK.4.3	Muhurikirire! Omubibi mwaya biba embuto. 
MRK.4.4	Nomugulu abiba, esindi mbuto mosyatogera oko nzira, nesyonyonyu mosyasa mosyatomengerasyo. 
MRK.4.5	Esindi mbuto mosyatogera oko kitaka kyamabwe ahate mukungu mungi, neryo-neryo mosyalasa, kusangwa mutaka si muli-muli; 
MRK.4.6	neryuba ryabere ryasingirira mosyahya, kusangwa sisiwite emirihi mosyoma. 
MRK.4.7	Esindi mbuto mosyatogera omo mahwa namahwa mwalasa mwanigasyo, mositabuta embuto. 
MRK.4.8	Nesindi esyombuto mosyatogera omo kitaka kyowene mosyabuta embuto, mosyalasa mosyakanya neributa ngendo makumi asatu namakumi endatu nerigana. 
MRK.4.9	Neryo mwabuga ati, Oyu awite amatwi weriowa, owe.
MRK.4.10	Nomugulu abya iyowene, ababya bamutimbireko haguma nerikumi nababiri mobamubulya busana nemisyo eyo. 
MRK.4.11	Neryo mwabwirabo ati, Inywe mwabirihabwa eriminya ekibisamire kyobwami bwoMungu, nikwa busana nabari eyihya ebyosi biri omo misyo; 
MRK.4.12	neryo erilebya balangire, kandi sibalangire; neriowa bowe, sibaminye; na ritya ibatabinduka kandi neribu yirwabyo. 
MRK.4.13	Neryo mwabuga nabo ati, Simwitaminya omusyo oyu kwehi? Neryo mwasyaminya emisyo yosi muti kwehi? 
MRK.4.14	Omubibi akabiba eKinywa. 
MRK.4.15	Nesiri oko nzira syesi, aho kinywa kikabibawa; abo babakowa, neryo-neryo Satani iyasa iyalusya eKinywa ekyabibawa omwisi syabo. 
MRK.4.16	Nesyabibawa oko kitaka kyamabwe nabo baba omugulu bakowa eKinywa neryo-neryo bakangirirakyo nobutseme; 
MRK.4.17	kandi sibawite omurihi omwisi wabo, bakasika akatambi kake; neryo, omugulu obulige neriendirerya bikahuluka busana nekinywa ekyo, neryo-neryo bakatswa, 
MRK.4.18	Nesindi syenesyo sikabibawa omo mahwa; abo babakowa eKinywa, 
MRK.4.19	nikwa eriyigenya rye kihugo nobutseme bwebindu, neriyitsutsa ebindi bindu, bikingira ibya niga eKinywa, ikitera. 
MRK.4.20	Nikwa esyo syaherawa oko kitaka kyowene babakowa eKinywa ibaligakyo ibabuta ebiguma, engendo amakumi asatu namakumi endatu nerigana.
MRK.4.21	Neryo mwabuga nabo ati, Oluseke lukaletawa erihirwa omwisi wekitiri, kutse omwisi wengingo kwehi? butsira oko kikatekawa kwesiseke kwehi? 
MRK.4.22	Kusangwa sihari ekibisamire, ekitindasyaminyikalibwa; kutse sihari kindu kibisamire, ekiti ndasyahika omo kyakakala. 
MRK.4.23	Omundu amabya namatwi weriowa, owe. 
MRK.4.24	Neryo mwabwirabo ati, Mulebaye ebyo mukowa; olulengero mukalengamo lo munemwendisyalenge rwamo, kandi mwasyahabwa kwilaba aho. 
MRK.4.25	Kusangwa oyu wite asyahabwa bingi kwilaba aho; kandi oyu tawite asyasa gulwa nekyalwa awite.
MRK.4.26	Naye mwabuga ati, Obwami bwoMungu buringene nomundu oyo wagusanga embuto oko kitaka, 
MRK.4.27	mwagotsera kandi mwabuka omo kiro nomwitungi, nesyombuto mosyalasa mosyakula, isiasi ngasikakula siti. 
MRK.4.28	Ekitaka kikabuta ebiguma kyokyene, erimbere emigera neryo ehikoma, nenyuma waho erisohola, nenyuma waho amakundi awerire. 
MRK.4.29	Nikwa omu gulu embuto yamabiera, neryo-neryo akahira omutemi, kusa ngwa erigesa ryamahika.
MRK.4.30	Kandi mwabuga ati, Twangaringirania obwami bwo Mungu naki kwehi? kutse omusyo wahi twasyatwa busana nabo kwehi? 
MRK.4.31	Buringene nembuto ye haradali, eyo ikaherawa oko kitaka, ni kakekake oko mbuto syosi syamuna kihugo; 
MRK.4.32	nikwa omugulu yamabiherwa ikakula iyabya nene oko biti byosi, ikalasaya emitahi mineneminene, nesyonyonyu syomo kyanya sikayira esyonyutu omo kitsutsu kyayo.
MRK.4.33	Omo misyo mingi ngeyi mwabwirabo eKinywa, ngoko bangatoka eriowakyo; 
MRK.4.34	mwatabuga nabo atetwirabo musyo, nikwa mwaswakumburira abiga buwe ebyosi ahate bandi.
MRK.4.35	Noko kiro ekyo, erigologolo iryamabihika, mwabwirabo ati, Tusokere eyisirya. 
MRK.4.36	Mobasiga endeko, mobamutwala haguma nabo omo bwato, ngoko anabya. Nawandi mato abya haguma naye. 
MRK.4.37	Nerigunga inene yekihunga moyahuluka, nebisunda mobyayikuba omo bwato, nobwato mobwasonda eriusula. 
MRK.4.38	Nikwa abya enyuma omo bwato, iniayireto oko musegemo; neryo mobamubukya bati, OMukangirirya, sutu tsomene ko tukahwa kwehi? 
MRK.4.39	Naye mwabuka mwakunga erihunga, mwabuga nengetsi, ati, Obuholo! Ubye bukutu! Nerihunga moryumbya, kandi mohabya eriyibombeka. 
MRK.4.40	Naye mwabuga nabo ati, Busana naki mukubaha kwehi? Simuwite erikirirya kwehi? 
MRK.4.41	Nabo mobusula nerisweka, mobabwirana bati, Kwoyu ni ndi, erihunga nengetsi bikamowa kwehi?
MRK.5.1	Mobahika eyisiria yengetsi, omo kihugo kya baGerase. 
MRK.5.2	Abere abilwa omo bwato, neryo-neryo omundu oyuri kwekirimu kibi mwahindana naye akalwa omo masinda; 
MRK.5.3	oyo wabya ikere omo masinda: isihari mundu oyu wangatoka erimuboha kandi, kutse omo buhurura; 
MRK.5.4	kusangwa abya iniabohire engendo nyingi omo muliki namahulula, nikwa mwananulago amahulula, nemiliki mwatsutsangayo; isihari omundu wabya namaka werimukinda. 
MRK.5.5	Omo kiro nomwitungi iniakabugabuga omo masinda noko bitwa, akayihutalya omo mabwe.
MRK.5.6	Neryo alangira Yesu iniakine hali, mwatibita mwa mukukamira; 
MRK.5.7	mwabirikira nomulenge munene ati, Wanga kolaki kwingye, We Yesu oMugala woMungu wEndata koByosi kwehi? Ngakulahiriraya oko Mungu, sunyihutalaye. 
MRK.5.8	Ku sangwa iniamabibuga nomundu oyo ati, uwe kirimu kibi umelweko! 
MRK.5.9	Kandi Yesu mwamubulya ati, Erina ryawe uwendi kwehi? Naye mwasubirya ati, Erina ryage ni Milondo; kusangwa turi bangi. 
MRK.5.10	Neryo mobyamugo-ngagonga biti siahigebyo erilwa omo kihugo. 
MRK.5.11	Neryo habya ekihyo kinene kesyongurube, sikalira oko kitwa; 
MRK.5.12	kandi mobyamugonga gonga biti, Ututume omo syongurube, twingire musyo. 
MRK.5.13	Neryo mwaligirabyo. Nebirimu bibi mobyalwamo, mo bingira omo syongurube; nekihyo, eriganza ryakyo hakuhi nesyoelfu ibiri, mosykimira omo ngetsi sikalwa oko kitwa, mosyasenda omo ngetsi.
MRK.5.14	Nabarisya mobatibita, mobayatulago oko muyi nomo kihugo ekyo, Nabandu mobasa erisyalebya kobyabere. 
MRK.5.15	Mo bahika oko Yesu, mobalangira omundu oyu wabya kwe syo mbinga inianikere, inianambite iniawite amenge ngabandi, omundu yowabya kwemilondo yebirimu; mobubaha. 
MRK.5.16	Naba langira omwatsi oyo mobatulago ekyabere oko wesyombinga noko syongurube. 
MRK.5.17	Neryo mobatsuka erigo Yesu alwe omo kihugo kyabo. 
MRK.5.18	Naye omugulu abingira omo bwato, omundu oyo wabya kwembinga mwamugonga-gonga ati, abye naye. 
MRK.5.19	Nikwa mwagana, mwabuga naye ati, Uye eka wawe eiri abira bawe, ubwirebo ebyo Mukama abiriku kolera, ngoko abirikuganyira. 
MRK.5.20	Naye mwagenda mwatsuka eritulago eDekapoli ebyo Yesu abirimukolera byosi; nabandu bosi mobasweka.
MRK.5.21	Neryo Yesu abere abisokera eyisiria kandi omo bwato, endeko nene moyahindana erimutimbako; naye abya oko musike wengetsi. 
MRK.5.22	Neryo muguma woko bakama benyumba yerihindana, erina riwe Yairo; mwasa mwamulolako, mwagwa oko bisandu biwe, 
MRK.5.23	mwamugonga-gonga kutsibu, ati, Kali kage kakahola. Wase umuhire kwebyala byawe iniatoka erilamibwa neribyaho. 
MRK.5.24	Neryo mwagenda naye.
MRK.5.24	Nendeko nene moyamukwama moyamuhatatania. 
MRK.5.25	Neryo habya omukali oyo wabya iniakwire erisenda ryomusasi emituta erikumi nibiri, 
MRK.5.26	iniabiriagalwa kutsibu omo byala byabasaki bangi, iniabiririha ebyosi abye awite isiaritabukabuka nikwa iniabiritoha. 
MRK.5.27	Abere owa engulu ya Yesu, neryo mwamwasira kwemugongo omo ndeko mwatula oko lukimba luwe. 
MRK.5.28	Ku sangwa mwayibwira ati, Namatula oko lukimba luwe lusa, ngandilamibwa. 
MRK.5.29	Neryo-neryo erisenda ryomusasi moryoma; naye mowa omo mubiri wuwe kwamalama endwala yiwe. 
MRK.5.30	Kandi Yesu, eriminya omwisi wuwe kwakagala kabirimu lwako, mwabindukira endeko neryo-neryo, mwabulya ati, Ni ndi wamatula oko syongimba syage kwehi? 
MRK.5.31	Abiga buwe mobamusubirya bati; Unalangire kwendeko ikakuhatatanaya, kandi ukabuga uti, Nindi wamanyitulako kwehi? 
MRK.5.32	Naye mwatimbya meso erilebya oyu riakola atya. 
MRK.5.33	Nikwa omukali inianasi ekyamamubyako, mwasa neriubaha nerititimana mwa gwa ahisi embere siwe, mwamubwira ebyekwenene byosi. 
MRK.5.34	Naye mwabuga naye, ati, Mwali wage, erikirirya ryawe ryamakulamya; ugende buholo, ulamibawe kwendwala yawe.
MRK.5.35	Abere anemobuga, abandi benyumba yomurongani we nyumba yerihindana bati, Mwali wawe abirihola. Ukinaswalu hiraya oMukangirirya yoki kwehi? 
MRK.5.36	Nikwa Yesu mwatahira mwebyo babuga momatwi mwabwira omurongani wenyumba yerihindana ati, Sigubahe, wikiriraye risa. 
MRK.5.37	Neryo mwataliga ogundi mundu akamukwama nina Petero na Yakobo na Yoane mugala wabo Yakobo. 
MRK.5.38	Babere bahika oko nyumba yomu­rongani wenyumba yerihindana, mwalangira olukanda naba karira nerisusumana kutsibu. 
MRK.5.39	Neryo abere ingira, mwabuga nabo ati, Busana naki mukabugaya olukanda neririra kwehi? Omwana siaholire nikwa agotsere. 
MRK.5.40	Mobamuseka kutsibu, Nikwa mwahulukiryabo eyihya abosi, mwimya ise womwana na nyinya nababya haguma naye, mwaya aho omwana ari. 
MRK.5.41	Mwamuwata oko byala mwamubwira ati, Talita kumi; eribindula ambu, Akana karo, ngabuga nawe nyiti, Hangana. 
MRK.5.42	Neryo-neryo akana kato mokahangana mokalendera; ku sangwa amatabuga emituta erikumi nibiri abutirwe. Neryo neryo mobasweka nerisweka inene. 
MRK.5.43	Neryo mwategekabo kutsibu sihabye mundu oyu kaminya eki, neryo mwabwirabo bamuhe akerirya.
MRK.6.1	Neryo mwalwa eyo mwaya ewabo; nabiga buwe mobamu kwama. 
MRK.6.2	Noko sabatu mwatsuka erikangirirya omo nyumba yerihindana; neryo abangi abamowa mobasweka bati, Ebi byosi oyu alusirye byohi kwehi? Kandi amenge omundu oyu akahabawa ni wahi kwehi? Emibiri yamaka yingaha ikakolawa omo byala biwe! 
MRK.6.3	Oyu si mubatsi omugala wa Maria namugala wabo Yakobo na Yose na Yuda na Simoni, na bali babo sibari hano haguma netu kwehi? Neryo moba mupona. 
MRK.6.4	Yesu mwabuga nabo ati, Omuminyereri siaribula erikengwa imono omo kihugo kiwe, nomo katikati kekitunga kiwe, nomo nyumba yiwe. 
MRK.6.5	Neyo mwatatoka erikola emibiri ikalakalire, ibana balwere bake abahira kwebyala alamyabo. 
MRK.6.6	Kandi mwasweka busana neritendikirirya ryabo.
MRK.6.6	Kandi mwalendera omo miyi omo mbande syosi akaka ngirirya.
MRK.6.7	Neryo mwayibirikirira erikumi nababiri, mwatsuka eritu mabo babiri babiri, mwahabo ehamuli busana nebirimi bibi. 
MRK.6.8	Mwategekabo sibatwale ekindu omo lugendo lwabo gono mutso musa butsira obundu, butsira engunza, butsira esyo faranka omo matusi wabo; 
MRK.6.9	nikwa bambale esyongendero kandi sibambale esyokanzu ibiri. 
MRK.6.10	Kandi mwabuga nabo ati, Aho mukingira omo nyumba, mubyemo erihika aho mwasya lwiramo. 
MRK.6.11	Aha bandu batinda-syabaliga eribakokya bakagana eribowa, omugulu mukalwayo, imwakunguta olututu oluri omo bisandu byenyu busana neritulago ukubo. 
MRK.6.12	Mobagenda moba tulago bati abandu babinduke. 
MRK.6.13	Mobalusya esyombinga nyingi, mobahakabya amaguta wabakoni bangi mobala myabo.
MRK.6.14	Omwami Herodi mowa engulu yiwe; kusangwa erina rya Yesu iryamabiminyikala. Abandi bati, Yoane mubatisa abiri lubuka omo baholi; kikaleka ebya kagala ebi ibyakolwa omwisi wuwe. 
MRK.6.15	Nikwa abandi bati, Ni Eliya. Nabandi bati, Ni munyereri, ngo muguma goko baminyereri bakera. 
MRK.6.16	Nikwa omugulu Herode owa engulu eyo mwabuga ati, Yoane oyo natwa komutwe, abirilubukibwa. 
MRK.6.17	Kusangwa Herode ini amabituma eriyatsimba Yoane nerimuboha omo muliki busana na Herodia muka mugala wabo ye Filipo; kusangwa iniabiri muhikya. 
MRK.6.18	Kusangwa Yoane mwabwira Herode ati, Ni kitsibu eriimya muka mugala wenyu. 
MRK.6.19	Neryo Herodia mwamukwa ekiniga, mwasonda erimwita. Nikwa mwataluka, 
MRK.6.20	kusangwa Herode mubaha Yoane, inianasi kwari mundu atunganene nomundu ubuyirire, neryo mwamuteya ndeke. Nomugulu amowa mwagangaganga; nikwa mwamowa nobu tseme.
MRK.6.21	Nikwa omwanya mwabanika omugulu Herode oko kiro kyeributwa riwe mwaha erirya oko barongani biwe nesyo ndwalisya siwe nabakulu beGalilaya. 
MRK.6.22	Kusangwa omugulu mwali wa Herodia asyasatirabo, mwatsemesya Herode nabageni buwe; nomwami mwabuga nomwanamuto oyo ati, Unzabe ekyo wanzire kyosi, ngandikuhakyo. 
MRK.6.23	Kandi mwamulahirirya ati, Ekyosi wangasaba, ngandikuhakyo, nomo kyangabya eki hande kyobwami bwage. 
MRK.6.24	Naye mwaya eyihya mwabulya nyinya ati, Nyisabeki kwehi? Naye mwamusubirya ati, Omutwe wa Yoane Mubatisa. 
MRK.6.25	Neryo-neryo mwaya oko mwami luba, mwabulya, ati, Ngasonda iwamba linolino omutwe wa Yoane Mubatisa oko kisya. 
MRK.6.26	Nomwami mwabya nobulige bunene; nikwa busana nerilahirya riwe na busana nabageni buwe mwatanza erimukagago. 
MRK.6.27	Neryo-neryo omwami mwatuma omusoda wokobateya mwamutegeka erileta omutwe wa Yoane. 
MRK.6.28	Naye mwagenda mwatwirago omo nyumba yomuliki, kandi mwaleta omutwe wuwe oko kisya, mwahago omwanamuto; nomwanamuto mwahago nyinya wuwe. 
MRK.6.29	No­mugulu abiga buwe bowa engulu yiwe, mobasa mobaheka omubiri wuwe, mobahirago omwisinda.
MRK.6.30	Nabakwenda mobasuba eyiri Yesu, mobamubwira ebyosi babya bamabikola nerikangirirya. 
MRK.6.31	Kandi mwabuga nabo ati, Mwase inywe bene ahate bandi, muluhuke akatambi. Ku sangwa habya bangi abakasa ibaswagenda, ibakabula endambi yerirya. 
MRK.6.32	Neryo mobalwayo omo bwato mobaya ahate bandi ibo bene. 
MRK.6.33	Nikwa bangi mobalola kubo bakagenda, moba minyirerabo, mobatibitayo omo bisandu erilwa omo miyi yosi, mobatangabo. 
MRK.6.34	Nomugulu amabisabuka mwalebya endeko nene, mwakwabo olukugo, kusangwa babya ngesyombuli sita wite omulisya; neryo mwatsuka erikangiriryabo emyatsi mingi. 
MRK.6.35	Neryo hasonda erihombera, abiga biwe mobamuhikako bati, Hano sihari bandu sihari miyi, bwamahombera; 
MRK.6.36	tumabo bagende omo kihugo omo miyi eyitimbire hano bayigulire ebyerirya. 
MRK.6.37	Nikwa mwasubiryabo ati, Nenyu muhebo ebyerirya. Nabo mobamubwira bati, Tugende tugure amandu wesyofaranka elfu ibiri tuhe gobo baryego kwehi? 
MRK.6.38	Naye mwabulyabo ati, Muwite amandu angahi kwehi? Mugende mulebaye. Nabo babere babilebya ibamusubirya bati, Ni atano namahere abiri. 
MRK.6.39	Neryo mwategekabo bikale ahisi abosi oko biti mo ndekondeko. 
MRK.6.40	Neryo mobikala omo ndekondeko, igani-igana namakumi atano-atano. 
MRK.6.41	Neryo mwimya amandu atano na mahere abiri mwalalamira elubula mwatsumulabyo mwatsutsanga amandu, mwahago abiga bahirego embere wabandu; kandi mwagaba amahere abiri omukati-kati kabo bosi. 
MRK.6.42	Abosi mobarya mobuguta. 
MRK.6.43	Mobakumakuma ebihandebihande byatahanguka nebyamahere mobyusula omo bitiri ikumi na bibiri. 
MRK.6.44	Nabosi barya amandu ayo babya balume amaelfu atanu.
MRK.6.45	Neryo-neryo mwatunda abiga buwe omo bwato, basoke embere siwe eyisirya, eBetesaida, asigale akalagana nendeko. 
MRK.6.46	Neryo abere abilagana nabo, mwaya oko bitwa erisaba. 
MRK.6.47	Neryo bwamabihombera, obwato bwabya omo ngetsi, naye abya iyowene oko kitaka. 
MRK.6.48	Neryo mwalangira kobakataluka erigoya, kusangwa erihunga moryahuluka embere syabo. Noko kisisimuko kyakani kyekiro, mwahika kubo, akagenda omo bisandu oko ngetsi. Mwabya ngakatwangana kubo, 
MRK.6.49	nikwa babere bamulolako akagenda oko ngetsi mobaganirya bati ni mulimu, mobalaka; 
MRK.6.50	kusangwa abosi mobamulolako, moba hahukya emitima. Nikwa neryo-neryo mwabuga nabo ati, Muhumule ni ngye; simubahe. 
MRK.6.51	Naye mwingira omo bwato haguma nabo nerihunga moryumbya nabo mobasweka kutsibu, 
MRK.6.52	kusangwa mobataminya busana namindu, kusangwa emi tima yabo iyabirikala.
MRK.6.53	Neryo babere babisoka, mobahika oko kihugo kye Genesareti, mobahanga obwato oko mukokoro. 
MRK.6.54	Babere balwa omo bwato neryo-neryo abandu mobamuminya, 
MRK.6.55	bo batibita oko mbande syosi sye kihugo ekyo mobatsuka erileta abakoni oko ngingo syabo eriya aho bowa ambu ari. 
MRK.6.56	Nehosi ahika, omo hiyi, kutse omo miyi mineneminene, kutse omo kihugo, mobahira abakoni omo maguriro, mobamugonga-gonga bati batule oko musike wolukimba luwe; nabosi batula kulo mobalamibwa.
MRK.7.1	Nikwa omugulu abaFarisayo nabandi basaki abalwa eYeru salema bahindana ahari, 
MRK.7.2	mobalangira abandi oko biga buwe barya omo byala bitowene eribindula ambu ebitanabire. 
MRK.7.3	(Kusangwa abaFarisayo nabaYuda bosi, isiberya batebanabya ebyala byabo, ibakakwama emitsye yabakulu; 
MRK.7.4	nomugulu bakahika omwiguriro, isiberya batebayikosa; neyindi mitsye mingi ine eyo bakakwama, ngerierya esyondehi nebisya nesyo nyungu syemiringa.) 
MRK.7.5	AbaFarisayo nabasaki mobamubulya bati, Busana naki abiga bawe sibelendera ngemitsye ya bakulu, nikwa bakarya omo byala bitowene kwehi? 
MRK.7.6	Naye mwabuga nabo ati, Isaya mwaminyerera ndeke busana nenyu abatebya, ngoko kisakire kiti,
MRK.7.6	Abandu aba bakanyisikaya neminywa yabo,
MRK.7.6	Nikwa omutima wabo ari hali kwingye;
MRK.7.7	Bakanyikukamira buyira,
MRK.7.7	Ibakakangirirya eritegeka ryabandu ngerikangirirya kundu.
MRK.7.8	Mukasiga eritegeka ryoMungu, imukahambirirana nemitsye yabandu.
MRK.7.9	Neryo mwabuga nabo ati, Muwite enzira ndeke yerigana ekihano kyoMungu, busana neribika emitsye yenyu! 
MRK.7.10	Ku sangwa Musa mwabuga ati, Sikaya tata wawe na koyo wawe; kandi, ati, Oyu wasyatsuma ise kutse nyinya, akwe kundu; 
MRK.7.11	nikwa inywe muti, Omundu amabwira ise kutse nyinya ati, Endundi nangakuha ni Korbane (eribindula ambu, ebyama habwa oko Mungu)— 
MRK.7.12	imukaleka iniataswakola kindu busana na ise wuwe kutse nyinya wuwe, 
MRK.7.13	mutya imukayira eKinywa kyoMungu mo buyira busana nerikangirirya abandi emitsye yenyu. Neyindi myatsi mingi ngeyi mukakolayo.
MRK.7.14	Neryo mwabirikira abandu akandi, ati, Munyihulikirire imwe bosi, mowe: 
MRK.7.15	sihari kindu kikingira omwisi syomundu ekikalwa eyihya kikayira omundu mo mubi; nikwa ebindu ebikalwa omwisi syomundu byo bikayira omundu mo mubi. ( 
MRK.7.16	Omundu amabya namatwi weriowa, owe.) 
MRK.7.17	Neryo omugulu amabiingira omo nyumba, abisiga abandu, abiga buwe mobamubulya busana nomusyo oyo. 
MRK.7.18	Naye mwasubiryabo ati, Kwe nenyu, simuwite amenge kwehi? Simwasi kwebyosi bikingira omwisi syomundu bikalwa eyihya sibyetoka erimuyira mo mubi kwehi? 
MRK.7.19	kusangwa sibiriya omo mutima nikwa omo nda yiwe, bikalaba. (Eribuga atya ni buga ati, ebyalya byosi byowene.) 
MRK.7.20	Neryo mwabuga ati, Ebikalwa omwisi womundu byo bikayira mundu mo mubi. 
MRK.7.21	Kusangwa omo mutima wo mundu omwisi mukalwa amaringikania mabi, erisingira, eriiba, eriita, eriteta,
MRK.7.22	erirumwa, erikola ebibi, eriteba, engumbu nyibi, ameso mabi, eritsuma, eriyanza, obukiru. 
MRK.7.23	Emyatsi eyo yosi ikalwa omwisi, bikayira mundu mo mubi.
MRK.7.24	Nerilwa eyo mwahangana mwaya oko mitano yeTiro neSidona. Mwingira omo nyumba, isianzire hakabya oyu kaminya; nikwa mwatatoka eribisama. 
MRK.7.25	Nikwa neryo-neryo omukali oyu wite mwali mulere iniari ko kirimu kibi, mowa engulu yiwe mwasa mwaga oko bisandu biwe. 
MRK.7.26	Omukali oyu abya muGiriki, wekitunga kya Sirofoinike. Mwamugonga gonga ati aguse ekirimu kibi kyeyihya kilwe ku mwali. 
MRK.7.27	Naye mwabuga naye ati, Abana batsuke eriuguta, kusangwa siritolere eriimya ebyalya byabana erigusabyo esyombwa. 
MRK.7.28	Nikwa mwamusubirya ati, Ega Mukama; tse nesyombwa nasyo esiri omwisi wobutala sikanarya ebitahangukira byabana. 
MRK.7.29	Neryo mwabuga naye ati, Busana neribuga eri uyigendere; ekirimu kibi kyamabilwa ku mwali wawe. 
MRK.7.30	Naye mwasuba omo nyumba yiwe, mweya mwana inianagotsere omo ngingo, nekirimu kibi ikyabirigenda.
MRK.7.31	Neryo mwasubula mwalwa omo kihugo kyeTiro, mwalaba eSidoni mwahika oko ngetsi yeGalilaya, mwalaba omukati-kati ke Dekapoli, 
MRK.7.32	Neryo mobamuletera omundu mutsiha kandi ini mumu; mobamugonga-gonga bati amuhire kwebyala biwe. 
MRK.7.33	Neryo mwamulusya ahari abandu mwamutwala ahayihenge kire, mwahira eminwe yiwe omo matwi wuwe, mwatwa ama tandi mwatula oko lulimi luwe; 
MRK.7.34	mwalalama mwalebya elubula, mwahumurikana, mwabuga naye ati, Efafata, ni buga riti, Ribukala. 
MRK.7.35	Na matwi wuwe mwalibukala, nolulimi luwe molwabohokala, mwabuga ndeke. 
MRK.7.36	Neryo mwategekabo ati sibabwire omundu; nabo mobalaba kwaho eritulago. 
MRK.7.37	Mo basweka kutsibu okwilaba, bati, Abirikola emyatsi yosi yondeke; akaleka abatsiha ibowa nesyomumu isyabuga.
MRK.8.1	Oko biro ebyo, omugulu Endeko nene yamabihindaan, isibawite ekyerirya, mwabirikira abiga buwe, mwabwiroba ati, 
MRK.8.2	Namaganyira endeko eyi, kusangwa bamabisiba nage biro bisatu, na lino sibawite ebyerirya; 
MRK.8.3	namatumabo ewabo, batebarya bakandiwirira omo nzira; nabandi bakubo eyo balwa ni hali. 
MRK.8.4	Abiga buwe mobamubulya bati, Omundu angatoka ati eriugutya abandu aba nobundu kwehi? na hano ni mbwa rara. 
MRK.8.5	Naye mwabulyabo ati, Muwite amandu angahi kwehi? Mobamusubirya bati, Arinda. 
MRK.8.6	Naye mwategeka endeko yikale ahisi; neryo mwimya amandu arinda, mwaha ewasingya mwatwabo mwahago abiga buwe erihirago embere syendeko. 
MRK.8.7	Ibawite notuhere tuke; nahyo amabitsumulahyo, mwategeka erihirahyo embere wabo nibya. 
MRK.8.8	Mobarya, mobuguta; mobakumakuma ebitahangukira byasaka mobyusula omo bitiri birinda. 
MRK.8.9	Nabandu babya nga maelfu ani. 
MRK.8.10	Neryo mwa lagana nabo; neryo-neryo mwingira omo bwato haguma nabiga buwe, mobaya eDalmanuta.
MRK.8.11	AbaFarisayo mobasa mobatsuka erimukubisania obuhaka, bakamusonda kwekitikotiko erilwa elubula, bakamulengako. 
MRK.8.12	Naye mwahumulikana omwisi wekirimu kiwe kutsibu, ati, Busana naki olulengo olu lukasonda-sonda ekitikotiko kwehi? Kundu, ngabuga nenyu, olulengo olu silwendisyahabwa ekitikotiko. 
MRK.8.13	Neryo mwasigabo, mwingira omo bwato kandi mwaya eyisiria.
MRK.8.14	Kandi mobibirirwa erileta amandu; ibawite obundu buguma busa haguma nabo omo bwato. 
MRK.8.15	Naye mwahanabo ati, Mulebaye, muyitegaye busana nekihamya kyabaFarisayo nekihamya kyaHerode. 
MRK.8.16	Nabo mobakanirania bati, Situwite obundu. 
MRK.8.17	Yesu mwaminya ekyo, mwabuga nabo ati, Busana naki mukakaniranaya ko mutawite amandu kwehi? Simuri mwalangira neriminya kwehi? Emitima yenyu ikalakalire kwehi? 
MRK.8.18	Muwite ameso simwelangira kwehi? Muwite amatwi simuriowa kwehi? Simuriyibuka kwehi? 
MRK.8.19	Omugulu natsutsanga amandu atano busana na bandu maelfu atano, momwakumakuma ebitahangukira momusulya ebitiri bingahi kwehi? Nabo mobamusubirya bati, Ikumi na bibiri. 
MRK.8.20	Na warinda busana na maelfu ani, momwakumakuma ebitaha ngukira momusulya ebitiri bingahi kwehi? Mobamusubirya bati, Birinda. 
MRK.8.21	Naye mwabuga nabo ati, Simurimwaminya kwehi?
MRK.8.22	Neryo mobahika eBetesaida. Nabandi bandu mobamu letera endimatime, mobamugonga-gonga bati amutuleko. 
MRK.8.23	Naye mwimya ebyala byendimatime, mwamusondolera ekyaswa kyomuyi; abere abitwira amatandi oko meso wuwe mwamuhira kwebyala, mwamubulya ati, Hari ekyo wamala ngira kwehi? 
MRK.8.24	Naye mwalalamira mwabuga ati, Namalangira bandu; nikwa basosire emiti ikagenda. 
MRK.8.25	Mwaswahira ebyala biwe kandi oko meso wuwe; neryo mwalangira ndeke mwa lamibwa, neryo mwalangira emyatsi yosi yo ndeke. 
MRK.8.26	Neryo mwamutuma oko wabo ati, Siwingire omo muyi.
MRK.8.27	Neryo Yesu mwalaba na biga buwe, oko hiyi hya Kaisaria Filipi; nomo nzira mwabulya abiga buwe ati, Abandu bakabuga bati ingyendi kwehi? 
MRK.8.28	Nabo mobamubwira bati, Yoane Mubatisa; nabandi bati, Elia; nabandi muguma wokobami nyereri. 
MRK.8.29	Naye mwabulyabo ati, Nikwa nenyu mukabuga muti ingyendi kwehi? Petero mwamusubirya ati, Uri Kristo. 
MRK.8.30	Naye mwahanabo sibabwire mundu busana naye.
MRK.8.31	Naye mwatsuka erikangiriryabo ngoko oMugala womundu atolere eriagalwa omo myatsi mingi, neriganwa nabakulu naba hereri bakulu nabasaki, neriitwa, nerilubuka kandi enyuma webiro bisam 
MRK.8.32	Mwabuga ebi neriminyikala. Petero mwa mutwala ahayihengekire, mwatsuka erimukunga. 
MRK.8.33	Nikwa erikeba nerilangira abiga biwe mwakunga Petero ati, Usube enyuma kwingye, Satani! Kusangwa suri oko luhande lwo Mungu, nikwa oko lwabandu.
MRK.8.34	Neryo mwabirikira endeko haguma nabiga buwe, mwa­buga nabo ati, Omundu amasonda erinyikwama, ayigane imaye omusalaba wuwe anyikwame. 
MRK.8.35	Kusangwa oyu kasonda erilamya engebe yiwe asyatalyayo; noyu katalaya engebe yiwe busana nage na busana nengulu yowene asyalamyayo. 
MRK.8.36	Ku sangwa omundu amabana endundi yahi amatunda e kihugo kyosi akatalya engebe yiwe kwehi? 
MRK.8.37	Kusangwa omundu asyahinganiaki busana nengebe yiwe kwehi? 
MRK.8.38	Kusangwaoburi mundu oyu kakwa esisoni busana nage nebinywa byage omo lulengo olu lwerisingira nolubi, oMugala womundu naye asyakwa esisoni busana naye, omugulu asyasa omo lukengerwa lwe Ise wuwe haguma nabamalaika babuyirire.
MRK.9.1	Neryo mwabuga nabo ati, Kwenene ngabuga nenyu, hari bandi abimene hano sibendisyalola okwihola batebalola oko bwami bwoMungu bukasa namaka.
MRK.9.2	Nenyuma webiro endatu Yesu mwimya Petero na Yakobo na Yoane, ibobene mwatwalabo oko kitwa kirikiri; naye mwa hindukibwa emuliro wabo, 
MRK.9.3	Nesyomgimba siwe mosyakanga bania, nerihenia kutsibu, isihari ekyangakangabaniasyo kitya mona kihugo. 
MRK.9.4	Neryo Elia na Musa mobabutuka kubo; ibakakanaya na Yesu. 
MRK.9.5	Petero mwabuga na Yesu ati, oMu kama, ryowene turi hano; tukokotaye ehitarikirire hisatu, kaguma busana nawe, na kaguma busana na Musa na kaguma busana na Elia. 
MRK.9.6	Kusangwa siabya asi ekyo angabuga, ku sangwa babya ibakubaha kutsibu. 
MRK.9.7	Nekitu mokyasukuliryabo, nomulenge mwalwa omo kitu ati, Yoyu Mugala wage mwanze; mumowe. 
MRK.9.8	Neryo-neryo mobakebakeba mobatalangira mundu ni na Yesu iyowene.
MRK.9.9	Nomugulu bandagala oko kitwa, mwahanabo ati sibabwire mundu nomuguma ebyo bamalolako, oMugala womundu asya bya alubuka oko baholi. 
MRK.9.10	Neryo mobabika omwatsi oyo omukati-kati kabo bakabulanaya ngerilubuka oko baholi nga niki. 
MRK.9.11	Neryo mobamubulya bati, Busana naki abasaki baka buga bati Elia atolere eritsuka eriasa kwehi? 
MRK.9.12	Naye mwa subiryabo ati, Elia akatsuka eriasa erisubya emyatsi yosi; kandi kisakire kiti busana noMugala womundu kiti asyagalwa omo myatsi minene nerisiningulirwa kwehi?
MRK.9.13	Nikwa ngababwira nyiti Elia abiriasa, mobamukola ngoko banzire, ngoko kisakire busana naye.
MRK.9.14	Babere bahika eyiri abiga, mobalangira endeko nene initimbire kubo, nabasaki bakakuba obuhaka nabo. 
MRK.9.15	Neryo neryo endeko yosi yamabilola kubo moyasweka kutsibu, moba tibita erihindana naye mobamubukya. 
MRK.9.16	Naye mwabulyabo ati, Mukakubisanaya nabo buhakaki kwehi? 
MRK.9.17	Omuguma womondeko mwamusubirya ati, Mukangirirya, namakuletera mugala wage, kusangwa ari kwembinga itebuga; 
MRK.9.18	naho ikamuhamba ikamutinira ahisi; akabimbaya erihulo iniarya meno wuwe iniabasa; nage monabulya abiga bawe baguseyo eyihya, nabo mobataluka. 
MRK.9.19	Naye mwasubiryabo ati, Ilolo olulengo lutikirirye, nasyabya haguma nenyu omugulu gungahi kwehi? Nasyabalindirira omugulu gungahi kwehi? Munde tereye. 
MRK.9.20	Neryo mobamuletera omulwana; nomugulu ekirimu kyamulolako, neryo-neryo mokyamunyolanyola, naye mwayi lunda oko kitaka mwayigalagalya ahisi, mwabimbya erihulo omo buno. 
MRK.9.21	Yesu mwabulya ise ati, Kyamutsuka omugulu wahi kwehi? Naye mwamusubirya ati, Kyamutsuka iniakine mwana. 
MRK.9.22	Nengendo nyingi kikamugusa omo muliro nomo magetsi, erimwita; nikwa wamatoka erikola kindu, utuganyire utuwatikaye. 
MRK.9.23	Yesu mwabuga naye ati, Wamatoka! Emyatsi yosi ikatokekana oko oyu ukikiraya. 
MRK.9.24	Neryo-neryo ise womwana mwabuga kutsibu ati, Namikirirya; uwatikaye eriti ndikirirya ryage! 
MRK.9.25	Omugulu Yesu alangira endeko ikatibita haguma, mwakunga ekirimu kibi ati, Uwe kirimu kyemumu nekitsiha namakutegeka nyiti, umulweko, siwingire kandi omwisi wuwe na kera.
MRK.9.26	Nenyuma kyamabilaka nerimunyola nyola kutsibu, mokyamulwako, nomulwana mwabya ngekinda; kyaleka hakuhi nabosi ibabuga bati, Abirihola. 
MRK.9.27	Nikwa Yesu mwamuwata oko byala, mwamuhangania, naye mwahangana.
MRK.9.28	Neryo abere ingira omo nyumba, abiga buwe mobamubulya bubi-sobiso bati, Busana naki motukataluka erigusayo kwehi?
MRK.9.29	Naye mwabuga nabo ati, Omusindo oyu siaritoka erihigwa mukindi rye nerisaba neritsira.
MRK.9.30	Mobalaba kandi erilwa eyo nerilaba eGalilaya. Naye isianzire omundu akaminya; 
MRK.9.31	kusangwa abya akakangirirya abiga buwe, ati, Omugala womundu asyahoterwa omo byala byabandu, basyamwita; nomugulu amabiitwa, enyuma webiro bisatu asyalubuka.
MRK.9.32	Nikwa mobataminya eribuga eryo, kandi mobubaha erimubulya.
MRK.9.33	Neryo mobahika eKapernaumu; neryo abere ane omo nyumba mwabulyabo ati, Ekyo muryabya mukakubira obuhaka tune omo nzira niki kwehi? 
MRK.9.34	Nikwa mobabya bukutu; kusangwa omo nzira bakuba obuhaka oyo wangabya omukulu nga nindi. 
MRK.9.35	Neryo mwikala ahisi mwabirikira erikumi na babiri; mwabuga nabo ati, Omundu amasonda eribya weri mbere, abye wenyuma oko bosi nibya abye omugombe wabosi.
MRK.9.36	Neryo mwaleta omwana mulere, mwamuhangania aho kati kati kabo; nerimuwatako omo byala biwe, mwabuga nabo ati,
MRK.9.37	Oyu kakokaya omwana mulere ngoyu omo rina ryage akanyikokaya; noyu kanyikokaya siarinyikokaya nikwa oyo wanyituma.
MRK.9.38	Yoane mwabuga naye ati, Mukangirirya, twamalola oko mundu akagusa esyombinga eyihya omo rina ryawe, motwa mukunga, kusangwa syabya akatukwama. 
MRK.9.39	Nikwa Yesu mwabuga ati, Simumukage; kusangwa sihari mundu oyu kakola omubiri akalakalire omo rina ryage oyo wangatoka eribuga nabi luba busana nage. 
MRK.9.40	Kusangwa oyute nzigu yetu ari oko luhande lwetu. 
MRK.9.41	Kusangwa kwenene, ngabuga nenyu, oyu wasyabaha olutehi lwamagetsi eripulya kusangwa mukaheka erina rya Kristo, siendisyatalya oluhembo luwe na hake.
MRK.9.42	Noyu wasyaleka omuguma goko balere aba abakanyikiriraya akatwikala, eryowene ibasengera oluso lunene omo bikya biwe iniaguswa omo ngetsi. 
MRK.9.43	Okoboko kwawe kwamaleka ukatwikala, utweko; ryowene busana nawe eriingira omo ngebe mo kirema kwilaba eriingira nebyala bibiri omo kurimu, oko muliro owatetoka erihumberibwa. ( 
MRK.9.44	Aho omuhuka wabo atehola, kandi nomuliro siarihumberibawa.) 
MRK.9.45	Nekisandu kyawe kyamaleka ukatwikala, utwekyo; ryowene busana nawe eriingira omo ngebe mokirema kwilaba eriguswa nebisandu bibiri omo kurimo ( 
MRK.9.46	aho omuhuka wabo atehola, kandi nomuliro siarihumberibawa.) 
MRK.9.47	Neriso ryawe ryamaleka uka twikala, ukureryo; ryowene busana nawe eriingira omo bwami bwoMungu neriso riguma kwilaba eriguswa omo kurimu na meso abiri.
MRK.9.48	Aho omuhuka wabo atehola, kandi omuliro siarihumberibawa. 
MRK.9.49	Kusangwa oburi mundu asyalengwako omo muliro ngomunyu. 
MRK.9.50	Omunyu owene; nikwa omunyu amatalya obusi bwago, imwasihya gumuki kwehi? Mubye nomunyu omwisi wenyu, kandi mubane obuholo omukati-kati kenyu.
MRK.10.1	Neryo mwalwa eyo mwaya omo kihugo kyeYudea nekyeyisiria yeYorodani, nesyondeko mosyahindana ahari kandi; nakandi mwakangiriryabo, ngoko anatula akakola.
MRK.10.2	AbaFarisayo mobasa ahari mobamubulya busana nerimu lengako bati, Rinatolere omo bihano omundu erihiga mukaliwe kwehi? 
MRK.10.3	Naye mwasubiryabo ati, Musa mwabategekeraki kwehi? 
MRK.10.4	Nabo bati, Musa mwaha mundu ehamuli yerisaka ebarua yerikomola, nerimuhiga. 
MRK.10.5	Nikwa Yesu mwabuga nabo ati, Busana nerikala ryemitima yenyu mwabasakira ekihano eki. 
MRK.10.6	Nikwa okwitsuka ryerihangika, Mungu mwabumbabo omu lume nomukali. 
MRK.10.7	Busana nomwatsi oyo omundu asyasiga ise na nyinya wuwe asyabegerania na mukaliwe, 
MRK.10.8	na babiri basyabya omubiri muguma. Na ritya isibakiri babiri, nikwa omubiri muguma. 
MRK.10.9	Neryo abo Mungu abiribegerania haguma, sihabye mundu ukagabulabo.
MRK.10.10	Nomo nyumba abiga mobamubulya akandi busana no­mwatsi oyo. 
MRK.10.11	Naye mwabuga nabo ati. Oburi mundu oyu kakomola mukaliwe akahikya ogundi, iniakasingira; 
MRK.10.12	naye amalwa oko iba wuwe akahikibwa nogundi, iniakasingira.
MRK.10.13	Neryo mobamuletera abana balere ambu atule kubo; nabiga mobakungabo. 
MRK.10.14	Nikwa Yesu abere alangira ekyo mwahitana, mwabuga nabo ati, Muleke abana balere base kwingye, simukakirayebo; kusangwa abari batya obwami bwo­Mungu ni bwabo.
MRK.10.15	Kwenene, ngabuga nenyu, oyu tindasya ngirira obwami bwoMungu ngo mwana mulere siendisingira mubo na hake. 
MRK.10.16	Neryo mwawata kubo omo maboko wuwe mwatsumulabo, mwahira kubo kwebyala biwe.
MRK.10.17	Omugulu asonda eritsuka olugendo luwe, omundu mwa mutibitako mwamukukamira mwamubulya ati, Mukangirirya Mubuya, nangakolaki eribana erilagwa engebe yerikota kwehi? 
MRK.10.18	Yesu mwabuga naye ati, Busana naki ukanyahula mo mubuya kwehi? Sihari mubuya yono muguma oMungu. 
MRK.10.19	Unasi ebihano ambu: Siwite, Isiwasingira, Isiwiba, Isiwabihira abandi, Isiwateba, Usikaye tata wawe na koyo wawe. 
MRK.10.20	Naye mwa­buga naye ati, Mukangirirya, Ebyosi ebi nabirikolabyo eritsuka omo bwana bwage. 
MRK.10.21	Yesu erimusamalira mwamwanza, mwamubwira ati, Ukisiya kiguma; genda, ugulaye ebyosi uwite, uhe abera, wasyabya nebindu elubula; kandi wase, ungwame. 
MRK.10.22	Busana nekinywa ekyo obuso buwe mobwasunza, mwagenda nobulige; kusangwa abya awite bindu bingi.
MRK.10.23	Kandi Yesu mwatimbya ameso mwabwira abiga buwe ati, Monzo rikalire busana nabo bawite ebindu eriingira omo bwami bwoMungu!
MRK.10.24	Abiga mobasweka oko binywa biwe. Nikwa Yesu mwabuga nabo kandi, ati, Abana, Monzo rikalire oko bakayiketera ebindu eriingira omo bwami bwoMungu!
MRK.10.25	Ni ryolo busana nengamia erilaba omo kyuna kyenzanza kwilaba omundu webindu eriingira obwami bwoMungu.
MRK.10.26	Nabo mobasweka kutsibu, bati, Byamabya ikobiri bitya ni ndi wasyatoka erilamibwa kwehi? 
MRK.10.27	Yesu mwasamalirabo mwabwirabo ati, Ekyo sikitokekana oko bandu, nikwa oko Mungu sibiri bitya; kusangwa ebyosi bikatokekana oko Mungu. 
MRK.10.28	Petero mwatsuka eribuga naye ati, Langira, twamasiga ebyosi twamakukwama. 
MRK.10.29	Yesu mwabuga ati, Kwenene nga buga nenyu, sihari oyu wamasiga enyumba kutse bagala babo kutse bali babo kutse nyinya kutse ise kutse abana kutse ebitaka busana nage, na busana nengulu yowene, 
MRK.10.30	oyu tinda-simya engendo igana oko mugulu wa lino, na manyumba na bagala babo na bali babo nabokoyo na bana nebitaka, haguma neri endereribwa, nengebe yerikota oko mugulu akandisyasa. 
MRK.10.31	Nikwa bangi bemuliro basyabya benyuma, nebenyuma basyabya bemuliro.
MRK.10.32	Neryo babya omo nzira bakahetuka bakaya eYerusalema, Yesu abya akagenda embere syabo; nabo mobasweka, nabamu kwamire mobubaha. Neryo mwatwala erikumi na babiri kandi, mwatsuka eribwirabo ebyasonda eribya kwiye, 
MRK.10.33	ati Tunge rera, tukahetuka eriya eYerusalema; nomugala woMundu asyahoterwa oko bahereri bakulu nabasaki, basyamutswera olubanza lwerimwita, kandi basyamuha oko Bihanda; 
MRK.10.34	ba syamusiningurira, basyamutwira kwa matandi, basyamuswirya emikoba, ibamwita; nenyuma webiro bisatu inialubuka.
MRK.10.35	Na Yakobo na Yoane, abagala baZebedayo, mobamuhi kako, mobamubwira bati, oMukangirirya, tukasonda utukolere ekyosi tukakusaba. 
MRK.10.36	Neryo mwabuga nabo ati, Mukasonda inabahaki kwehi? 
MRK.10.37	Mobamusubirya bati, Utuhe eriikala, omuguma oko byala byamali byawe nogundi oko malembe wawe, omo lukengerwa lwawe. 
MRK.10.38	Nikwa Yesu mwabwirabo ati, Simwasi ekyo mukasaba. Mwangatoka eripulirya oko olutehi ngapulayako, kutse eribatisibwa omwibatisya nasya batisibwamo kwehi? 
MRK.10.39	Nabo mobamubwira bati, Twangana toka. Yesu mwabuga nabo ati, Olutehi olo nasyapulyako mwasyapulirya kulo; kandi eribatisibwa ngabatisibwamo, mwa syabatisibwa muryo; 
MRK.10.40	nikwa eriikala oko byala byage byamali kutse oko malembe wage siryage eribaharyo, nikwa ni ryababirikokoteribwaryo. 
MRK.10.41	Omugulu erikumi bowa ekyo, mobatsuka eriagalirwa uku Yakobo na Yoane. 
MRK.10.42	Yesu mwa birikirabo mwabuga nabo ati, Munasi abakayahula mo batabali beBihanda bakatabalirabo nehamuli, nabakulu babo bakatege kabo.
MRK.10.43	Nikwa siryendisyabya ritya omukati-kati kenyu; nikwa oyu kasonda eribya omukulu ukwinywe abye atolere iniabya omugombe wenyu, 
MRK.10.44	noyu kasonda eribya werimbere ukwinywe abye omukobe wabosi. 
MRK.10.45	Kusangwa oMugala womundu mwatasa erikolerwa, nikwa erikolera, neriha engebe yiwe mo ndongolya busana na bangi.
MRK.10.46	Neryo mobahika eYeriko; nomugulu abya akalwa eYeriko na biga buwe na bandu bangi, omugala wa Timayo, ye Bara timayo, endimatime eyikasabiriraya abya ikere oko musike wenzira. 
MRK.10.47	Neryo abere owa kwari Yesu wa Nazareti, mwatsuka eribirikira kutsibu ati, Yesu Mugala wa Dawidi, unyi genyere! 
MRK.10.48	Neryo abangi mobamukunga, ambu abye bukutu; nikwa mwabirikira kwilaba kwaho ati, Mugala wa Dawidi unyigenyere! 
MRK.10.49	Yesu mwahangana, mwabuga ati, Mumu birikire. Neryo mobabirikira endimatime, bati, Usikaye omutima; uhangane, amakubirikira. 
MRK.10.50	Nerigusa ekanzu yiwe mwahangana, mwahika uku Yesu. 
MRK.10.51	Yesu mwabuga naye ati, Ukasonda inakuyira nyiti kwehi? Endimatime moyabuga naye, ati, Mukama, Nyibane erilangira ryage. 
MRK.10.52	Yesu mwabuga naye ati, Uyigendere; erikirirya ryawe ryamakulamya. Neryo-neryo mwabana erilangira riwe mwamukwama omo nzira.
MRK.11.1	Omugulu basonda erihika eYerusalema, eBetefage ne Betania, oko kitwa kyMizeituni, mwatuma babiri boko biga buwe, 
MRK.11.2	mwabuga nabo ati, Muye oko muyi embere kwinywe, neryo-neryo omugulu mukandihikayo mukandieya ekyana kyepunda ikinahangire, ekitekyataheka omundu; mu hangulekyo muletekyo. 
MRK.11.3	Hamabya omundu ukabulaya ati, Busana naki mukakola mutya, mubuge muti, oMukama yuri nobwaga bwakyo akandiswasubyakyo hano luba. 
MRK.11.4	Neryo mobagenda, mobeya ekyana kyepunda ikinahangire oko lukyo okona nzira eyihya; mobahangulakyo. 
MRK.11.5	Nababya bimeneho mobabuga nabo bati, Mukakolaki erihangula ekyana kyepunda kwehi? 
MRK.11.6	Mobabwirabo ngoko Yesu abwirabo; nabo moba ligirabo. 
MRK.11.7	Mobaleta ekyana kyepunda uku Yesu, mobasanza kukyo kwesyongimba syabo; naye mwikala kukyo. 
MRK.11.8	Abangi mobasanza esyongimba syabo omo nzira, nabandi mobasesa ebisanza byomonzira ebyo batwa omo marima. 
MRK.11.9	Abalabira embere nabamukwama mobabirikira bati, Hosana! Abye nomuyisa oyu kasa omo rina ryoMukama! 
MRK.11.10	Omuyisa abye oko bwami obukasa, obwami bwatata wetu Dawidi! Hosana endata kutsibu!
MRK.11.11	Neryo mwingira eYerusalema, kandi mwingira omo hekalu; mwatimbya ameso erilebya ebyosi, neryo kusangwa bwasonda erihombera, kwalwamo atya mwaya eBetania haguma nerikumi nababiri.
MRK.11.12	Nomongyakya-ngyakya, balwa eBetania, mwakwa enzala. 
MRK.11.13	Nerilangira ehali omuti womutini iniawite ebikoma, mwa hika kugo akalebya nga nganabana ko kindu. Abere ahika kugo mwatabana kindu bye ne bikoma, kusangwa siabya omugulu webiguma byemitini. 
MRK.11.14	Neryo mwabuga nago ati, Sihabye omundu wasyarya ebiguma kuwe kandi nakera nakera. Nabiga buwe mobowa ekyo.
MRK.11.15	Neryo mobahika eYerusalema. Mwingira ehekalu mwa tsuka erihigira eyihya abagulaya nabagurira omo hekalu, mwabindula amatara wabahinganaya esyofaranka nebitumbi byabagulaya ehirikuku; 
MRK.11.16	mwataliga omundu oyu hekire kindu erilabira omo hekalu. 
MRK.11.17	Mwakangirirya ati, Sikisakire kiti, Enyumba yage yasyahulwa mo nyumba yerisabiramo busana nebihanda byosi kwehi? Nikwa inywe mwabiriyirayo mo mwangalu wa banyeyi. 
MRK.11.18	Abahereri bakulu nabasaki mobowa ebyo mobasonda-sonda enzira yerimuherya; kusangwa mobamubaha, kusangwa endeko yosi moyasweka busana neri kangirirya riwe. 
MRK.11.19	Nomwigolo-golo ryebiro byosi mwabya akalwa oko muyi.
MRK.11.20	Nomongyakya-ngyakya bakalaba, mobalangira omuti womutini inumire eritsuka oko mirihi. 
MRK.11.21	Petero mwibuka mwabuga naye ati, Mukama, lebaya! Omuti womutini wa tsuma umire! 
MRK.11.22	Yesu mwasubiryabo ati, Mubye nerikirirya ku Mungu. 
MRK.11.23	Kwenene ngabuga nenyu, Oburi mundu amabwira ekitwa eki ati, Kulika ugusawe omo ngetsi, atetikatika omo mutima wuwe, nikwa akikiriraya ekyo akabuga ko kikandikolwa, kyasyakoleka busana naye.
MRK.11.24	Kikaleka inababwira nyiti, ebyo byosi mukabulaya omwisaba mwikiriraye ko mwamabibana byo, mwasyabanabyo. 
MRK.11.25	Nomugulu mukahangana erisaba, mwamabya nomwatsi oko mundu, mumubuyire, neryo Tata wenyu oyuri elubula naye iniababuyira ebibi byenyu ( 
MRK.11.26	nikwa mwamatindabuyira, Tata wenyu oyuri elubula siendisyababu yira ebibi byenyu).
MRK.11.27	Mobahika eYerusalema kandi. Nomugulu abya akale ndera omo hekalu, abahereri bakulu nabasaki nabakulu moba muhikako, 
MRK.11.28	mobamubwira bati, Ni hamuli yahi ikaleka iwakola emyatsi eyi kwehi? kutse ni ndi wakuha ehamuli eyi erikolayo kwehi? 
MRK.11.29	Yesu mwabuga nabo ati, Ngandibabulya eKinywa kiguma; munyisubiraye, nage ngandibabwira nga ni hamuli yahi ikaleka inakola emyatsi eyi.
MRK.11.30	Eribatisya rya Yoane ryalwa elubula kutse oko bandu kwehi? Munyisubiraye. 
MRK.11.31	Nabo mobakubisania obuhaka omukati-kati kabo bati, Twamabuga tuti, Ryalwa elubula, akandibuga ati, Busana naki simuritikirirya kwehi? 
MRK.11.32	Nikwa tubuge tuti, Ryalwa oko bandu kwehi? Mobubaha bandu, kusangwa abosi mobasima Yoane bati ni muminyereri kundu. 
MRK.11.33	Kyaleka ibasubirya Yesu bati, Sitwasi. Yesu mwabuga nabo ati, Nage sindiendi babwira nga ni ehamuli yahi ikaleka inakola emyatsi eyi.
MRK.12.1	Neryo mwatsuka eribuga nabo omo misyo, ati, Habya omundu wahera eririma rya binyu, mwatimbya kuryo kwekikunda, kandi mwatakula ekyuna ekyerikamiramo ebinyu kandi mwahimba enyumba nyiri, neryo mwasigiraryo abahingi, mwaya omo kindi kihugo. 
MRK.12.2	Nomugulu weriera abere abihi kana, mwatuma omugombe oko barimi, erienda oko biguma byeririma ryebinyu. 
MRK.12.3	Nabo mobamutsimba mobamuswirya, mobamuhiga, naye mwasubula byala bisa. 
MRK.12.4	Kandi mwatu mirabo ogundi mugombe, naye mobamuhutalya omo mutwe, mobamuhemula. 
MRK.12.5	Kandi mwatuma ogundi, naye mobamwita; nabandi bangi, abandi mobaswiryabo nabandi mobitabo. 
MRK.12.6	Neryo mwasigalira nomuguma, yo mugala omwanze; mwasala amutuma kubo, ati, Basyakenga mugala wage. 
MRK.12.7	Nikwa abarimi abo mobabwirana, bati, Oyu ni muri womwandu; mwase, tumwite, nomwandu akandisyabya wetu. 
MRK.12.8	Mobamutsimba mobamwita mobamugusa enyuma weririma ryebinyu. 
MRK.12.9	Omwe nye eririma ryebinyu asyakolaki kwehi? Asyasa iniaherya aba­rimi abo, asyaha eririma ryebinyu ryabandi. 
MRK.12.10	Simweta-soma erisaka eri kwehi riti,
MRK.12.10	Eribwe kundu eryo abahimbi bagana
MRK.12.10	Ryabiribya erikawataya engonde;
MRK.12.11	Eri ni kola ryoMukama,
MRK.12.11	Ni kyeriswekera oko meso wetu.
MRK.12.12	Neryo mobasonda-sonda erimutsimba, nikwa mobubaha endeko, kusangwa mobaminya kwatwa omusyo oyu go kubo; nikwa mobamuleka mobagenda.
MRK.12.13	Kandi mobamutumira abandi boko baFarisayo na ba Herode, erimutega omwibuga riwe. 
MRK.12.14	Neryo mobasa moba buga naye bati, Mukangirirya, tunasi uri kwenene, suritsomana omundu; kusangwa surisombola ebitaga nebite bitaga, nikwa kwenene ukakangiriraya enzira yoMungu. Rinatolere erisola ku Kaisari, kutse eyihi kwehi? 
MRK.12.15	Turihe kutse siturihe kwehi? Nikwa eriminya eriteba ryabo, mwabuga nabo ati, Busana naki mukanyilengako kwehi? Munyiletere olufaranka, nyilebayelo. 
MRK.12.16	Nabo mobamuletera oluguma. Neryo mwa bulyabo ati, Ekisosikanio eki namasako aya ni byandi kwehi? Mobamusubirya bati, Bya Kaisari. 
MRK.12.17	Yesu mwabuga nabo ati, Muhe Kaisari ebyaKaisari, noko Mungu ebindu ebine byoMungu. Nabo mobamuswekera.
MRK.12.18	AbaSadukayo mobamuhikako, abakabuga kohate erilu buka; mobamubulya bati, 
MRK.12.19	Mukangirirya, Musa mwatusa kira ati omugala wabo womundu amahola akasiga omukali, ateamubuta ko mwana, omugala wabo iniasigarya omukali, inia swabutira mugala wabo abana. 
MRK.12.20	Habya abagala babo barinda basubeneko; owerimbere mwahikya omukali, mwahola mwatasiga abana; 
MRK.12.21	nowakabiri mwamusigarya, naye mwa hola isiaritasiga abana; nowakasatu atya; 
MRK.12.22	nabarinda bosi mobatasiga abana. Enyuma wa bosi omukali naye mwahola. 
MRK.12.23	Omwilubuka asyabya mukandi kwehi? Kusangwa abarinda bosi mobamwimya mo mukali wabo.
MRK.12.24	Yesu mwabuga nabo, Si busana nomwatsi oyu mukatala isimwasi amasako kutse akagala koMungu kwehi? 
MRK.12.25	Ku sangwa omugulu bakalubuka oko baholi, sibehikaya kutse sibehikibawa, nikwa baringene nga bamalaika omo lubula. 
MRK.12.26	Nikwa busana na baholi erilubukibwa, simweta-soma omo kitabu kyaMusa, omo mulondo owakahula ekisaka, ngoko Mungu abuga naye ati, Ingye ndi Mungu wa Abrahamu, noMungu waIsaka, no Mungu wa Yakobo kwehi? 
MRK.12.27	Iye si Mungu wabaholi nikwa ni wa bariho; mwabiritala kundu.
MRK.12.28	Omuguma wokobasaki mwahikaho mowa bakakubisania obuhaka, neriminya kwasubirayabo ndeke, mwamubulya ati, Kwe ekihano ekyerimbere oko byosi ni kyahi kwehi? 
MRK.12.29	Yesu mwasubirya ati, Ekyerimbere kyeki kiti, Hulikirira, Israeli: oMukama Mungu wetu, oMukama ni muguma; 
MRK.12.30	Wanze Mukama Mungu wawe nomutima wawe gosi, nekirimu kyawe kyosi, namenge wawe gosi, nakagala kawe kosi. 
MRK.12.31	Nekya kabiri kyeki, Wanze mulikyenyu ngoku uyanzire. Sihari ekindi kihano kilengire ebi. 
MRK.12.32	Nomusaki mwabuga naye ati, Wama singana Mukangirirya; wamabuga kwenene kwari muguma, ko hate ogundi nina ye; 
MRK.12.33	nerimwanza nomutima gosi, namenge gosi, na kagala kosi, nerianza mulikyenyu ngoku uyanzire, bilabire amahere gosi weriokererya nawateweriokererya. 
MRK.12.34	Omugulu Yesu alangira kwamasubirya na menge, mwabuga naye ati, Suri hali oko bwami bwoMungu. Nenyuma kwaho sihabya mundu wangaswamubulya.
MRK.12.35	Yesu mwakangirirya omo hekalu, ati, Kwa basaki baka buga ko Kristo ari mugala wa Dawidi bati kwehi? 
MRK.12.36	Dawidi naye, eKirimu Kibuyirire kikabuga omwisi wuwe, kiti,
MRK.12.36	OMukama mwabuga noMukama wage ati,
MRK.12.36	Wikale oko byala byage byamali,
MRK.12.36	Erihika oko mugulu nasyahira esyonzigu syawe
MRK.12.36	Omwisi syebisandu byawe.
MRK.12.37	Dawidi naye akamwahula mo Mukama; neryo ni mugala wuwe ati kwehi? Na bandu bangi mobamowa neritsema.
MRK.12.38	Omwikangirirya riwe mwabuga ati, Muyitegaye busana nabasaki, bakanza erilendera omo syokanzu nyirinyiri, neribu kibwa omwiguliro 
MRK.12.39	nebitumbi ebyowene byomo manyumba werihindana nerisikibwa aheri rira, 
MRK.12.40	abakabuga amanyumba wabakwakali ibakasaba inuli omwiteba. Aba basyabana eri tswerwa lubi okwilaba.
MRK.12.41	Naye mwikala ahisirya okwisanduku ryesyofaranka, mwa samalira endeko ikahira esyofaranka omwisanduku. Nabandu bangi bebindu mobahiramo bingi. 
MRK.12.42	Nomukwakali muguma mwera mwahikaho, mwahiramo esyosenge ibiri, ini ikuta iguma. 
MRK.12.43	Naye mwabirikira abiga buwe, mwabwirabo ati, Kwenene ngabuga nenyu, mukwakali mwera oyu amahiramo bingi kwilaba ebyabandi bosi ebyo bamahira omwisanduku. 
MRK.12.44	Kusangwa ebo bosi mobahiramo busana nebindu byabo bingi; nikwa iye omo bwera buwe abirihiramo ebyosi alwe awite, ebyosi aryendirya.
MRK.13.1	Omugulu ahuluka akalwa omo ehekalu, muguma goko biga buwe mwabuga naye ati, Mukangirirya, lebaya, amabwe weriswekera angaha na manyumba weriswekera angaha! 
MRK.13.2	Yesu mwabuga naye ati, Wamalebya amanyumba aya manenemanene kwehi? Sihendisyasigala eribwe neriguma endata oko rindi, eritinda-syaguswa ahisi.
MRK.13.3	Nomugulu abya ikere oko Kitwa kya Mizeituni ahisirya oko hekalu, Petero na Yakobo na Yoane na Anderea mobamu­bulya bubi-sobiso, bati, 
MRK.13.4	Utubwire, ebyo nga byasyabya mugulu wahi, nekiminyikalo kyeribererera ryemyatsi eyi kya syabya kiti kwehi? 
MRK.13.5	Yesu mwatsuka eribuga nabo ati, Mutegaye sihabye omundu ukabatalaya. 
MRK.13.6	Abangi basyasa omo rina ryage, bati, Ingye ndi ye! basyatalya abangi. 
MRK.13.7	Omugulu mwasyowa malwa negulu ya malwa, simusyehahukaya emitima; ebi bitolere ibyahika, nikwa enduli isiriyahika. 
MRK.13.8	Kusangwa ekihanda kikandisyalwa nekindi kihanda, nobwami bwasyalwa nobundi bwami; hasyabya emisiki ehandi nehandi, hasyabya esyonzala; eki ni tsuka ryamagali.
MRK.13.9	Nikwa muyitegaye; kusangwa basyabahotela omwibuyiro; mwasyaswiriribwa omo manyumba werihindana; mwasyaha ngana embere syabasoki bakulu nabami busana nage, busana neritulago embere syabo. 
MRK.13.10	Ritolere engulu yowene iyatsuka erikangiriribwa oko bihanda byosi. 
MRK.13.11	Nomugulu bakabaleta omo lubanza neribahotera, simusyeyiswekera embere nga mwangabugaki; nikwa mubuge ebyo mwasyahabwa oko ndambi eyo, kusangwa inywe mutendisyabuga, nikwa kyeKirimu Kibuyirire. 
MRK.13.12	Omugala wabo asyahotera omugala wabo ati itawe, nise womwana asyamuhotera, nabana basyalwa naba butabo ibitisyabo; 
MRK.13.13	kandi mwasyakubwa obusu nabosi busana nerina ryage. Nikwa oyo wasyasika erihika oko nduli asyalamibwa.
MRK.13.14	Nikwa omugulu mwasyalangira ekyerihalya ekikaheraya ikinahangene ahatatolere (Oyu kasoma aminye), abari eYudea basagire oko bitwa; 
MRK.13.15	noyuri endata oko nyumba siakime kutse singire omo nyumba eriheka ekindu; 
MRK.13.16	noyuri mwirima siasubire olukimba luwe. 
MRK.13.17	Nikwa obulige oko bakule noko bakaha abana mabere oko biro ebyo! 
MRK.13.18	Musabe sibibye oko mugulu weritsuku. 
MRK.13.19	Kusangwa oko biro ebyo hasyabya amagali owataheretabya eritsuka erihangika eryo Mungu ahangika eriswahika na lino, kandi siendisyabyaho na kera. 
MRK.13.20	Kandi kumbe oMukama atakuhihya ebiro, nga sihari mundu angalamibwa; nikwa busana nabayisogawa, abo ayisoga, mwa kuhihya ebiro. 
MRK.13.21	Noko mugulu oyo omundu amabuga nenyu ati, Langira, Kristo ane hano! kutse Langira, ari erya! isi mwaliga. 
MRK.13.22	AbaKristo bamabehi nabaminyereri bamabehi basyahangana basyakangya ebitikotiko nebyeriswekera, eritalya abayisogawa, kyamatokekana. 
MRK.13.23	Nikwa mutegaye; nabiriba bwira emyatsi yosi iteyabya.
MRK.13.24	Nikwa oko biro ebyo, enyuma wamagali, eryuba ryasyabya mwirimya, nomukera siendisyaswakola, 
MRK.13.25	nesyongununu sya syatogonga erilwa elubula, nebymaka ebyomo lubula byasya tengatenganibwa. 
MRK.13.26	Neryo basyalangira oMugala womundu akasa omo bitu neritoka rinene nolukengerwa. 
MRK.13.27	Neryo asyatuma abamalaika, asyahindania abo ayisoga erilwa oko mahunga ani, erilwa oko syonduli sye kihugo erihika oko nduli yelubula.
MRK.13.28	Mwiyire oko omusyo womuti womutini: omugulu akato heraya omutahi wago akabya molomolo akalasaya ebikoma byago mukaminya ko mututa ari hakuhi. 
MRK.13.29	Ritya, omugulu mwasyalangira emyatsi eyi ikabyaho, imwaminya kwari hakuhi, kwamahika okwirimbo. 
MRK.13.30	Kwenene, ngabuga nenyu, olulengo olu si lwendisyalaba emyatsi eyi iteyabererera. 
MRK.13.31	Elubula ne kihugo byasyalenga, nikwa ebinywa byage sibyendisyalaba.
MRK.13.32	Nikwa ekiro ekyo kutse endambi eyo sihari wasi, nomo bangabya abamalaika omo lubula, kutse oMugala, nina Tata. 
MRK.13.33	Mutegaye, mulebaye; musabe, kusangwa simwasi nga ni mugulu wahi. 
MRK.13.34	Riringene nomundu oyu kagenda olugendo omo kindi kihugo, akasiga enyumba yiwe kandi akasigira abagombe buwe, oburi mundu nomubiri wuwe, iniakategeka omuteya woluyi erilebya. 
MRK.13.35	Neryo mutegaye—kusangwa simwasi omugulu omukama mwenye nyumba asyasa, omwigolo golo, kutse omukati kanene, kutse engoko yahasabo, kutse bwasesukala— 
MRK.13.36	akasyababurikirania akeya imune to. 
MRK.13.37	Nebyo ngabuga nenyu ngabuga nabosi: nyiti, Mutegaye.
MRK.14.1	A Nikwa enyuma webiro bibiri mohabya ePasaka nerirya ryobundu bute mo kihamya. Abahereri bakulu na basaki mobasonda erimutsimba na menge, erimwita; 
MRK.14.2	kusangwa babuga bati, Butsira oko mugulu werirya, abandu sibatwe isesi.
MRK.14.3	Nomugulu abya eBetania omo nyumba ya Simoni muhaga, abere anikere okwirya, mohasa omukali iniawite okwitambya yeribwe rihenirye ryamaguta agowene wamalasi wobuguri bunene, mwatularyo mutulirago oko mutwe wuwe. 
MRK.14.4	Nikwa ihari bandi bakabuga omwisi syabo nerihitana bati, Busana naki amaguta aya amaheribwa atya bosa kwehi? 
MRK.14.5	Kusangwa ama guta aya anganaguribwe esyofaranka kwilaba amaelfu asatu, isyagabirwa abera. Mobamwagarirwako. 
MRK.14.6	Nikwa Yesu mwa­buga ati, Mumuleke; mukamwendereraya busana naki kwehi? Amangolera omubiri mubuya. 
MRK.14.7	Kusangwa abera bari nenyu ebiro byosi, nekiro mwamasonda mukakolabo ndeke; nikwa simwendisyabya nage ebiro byosi. 
MRK.14.8	Abirikola ekyangatoka; abirihakabya omubiri wage busana neritago. 
MRK.14.9	Kwenene nga­buga nenyu, aho engulu yowene yasyakangiriribwa omo kihugo kyosi, ekyo abirikola kikandisyatulwa busana nerimwibuka.
MRK.14.10	Neryo Yuda Iskariota, abya muguma wo kwikumi na babiri, mwaya oko bahereri bakulu erimuhotera kubo. 
MRK.14.11	No mugulu bowa mobatsema, mobamulaga erimuha esyofaranka. Naye mwasonda-sonda omwanya werimuhotera.
MRK.14.12	Oko kiro kyerimbere kya Mandu ate ko Kihamya, omu gulu baherera ekyana kyembuli kye Pasaka, abiga buwe moba buga naye bati, Ukasonda uti, tuye hahi erikokotya erirya ryePasaka kwehi? 
MRK.14.13	Neryo mwatuma abiga babiri buwe mwabwirabo ati, Muye oko muyi, omulume mukandihindana naye anahekire erilega ryamagetsi; mumukwame, 
MRK.14.14	naha akandingira, mubwire omwenye nyumba, muti, oMukangirirya ati, Engonde yage ya bageni iri hahi, aho ngandirira ePasaka haguma nabiga bage kwehi? 
MRK.14.15	Naye akandibakangya engonde nene eyendata eyabirikokotibwa eyitolere ndeke; eyo mutukokoteraye. 
MRK.14.16	Abiga mobahongoka mobaya oko muyi oyo, mobeya iko bine ngoko abwirabo; mobakokotya ePasaka.
MRK.14.17	Neryo ryamabibya igologolo mwasa nerikumi na babiri. 
MRK.14.18	Neryo babere bane oko butara bakarya, Yesu mwabuga ati, Kwenene ngabuga nenyu, omuguma kwinywe akandisyanyi hotera, omuguma oyu karya haguma nage. 
MRK.14.19	Mobatsuka eribya nobulige, neribuga naye muguma, muguma, bati, Ni ingye kwehi? 
MRK.14.20	Neryo mwabuga nabo ati, Ni muguma werikumi na babiri, oyu kakoleraya omo kisya haguma nage. 
MRK.14.21	Kusangwa oMugala womundu akagenda ngoko kisakire busana naye, nikwa obulige oko mundu oyu kahotera oMugala womundu! Kumbe ryowene omundu oyo nga siabutawa.
MRK.14.22	Neryo abere akarya, mwimya obundu, mwatsumulabo, mwatsutsangabo, mwahabobo, mwabuga ati, Mwimaye; oyu ni mubiri wage. 
MRK.14.23	Mwimya nolutehi, abere abiha ewasingya mwaha lobo, nabo mobapulya kulo abosi. 
MRK.14.24	Neryo mwa­bwirabo ati, Oyu ni musasi wage werilagana rihyarihya, owakutawa busana na bangi. 
MRK.14.25	Kwenene ngabuga nenyu, sindiendisyaswapulya oko biguma byebinyu erihika oko kiro nasyapulyabyo bihyabihya omo bwami bwoMungu.
MRK.14.26	Babere babiimba olwimbo, mobaya oko kitwa kye Mizeituni. 
MRK.14.27	Yesu mwabwirabo ati, Inywe bosi mwasyatwi kala imwatswa; kusangwa kisakire kiti, Nasyaswirya omulisya, Ilesyombuli isyapanzikana. 
MRK.14.28	Nikwa nasyabya nabilubukibwa, nasyagenda embere syenyu eGalilaya. 
MRK.14.29	Petero mwabuga naye ati, Nomwa bosi bangatswa, ingye eyihi, sindiendisyatswa. 
MRK.14.30	Yesu mwamubwira ati, Kwenene ngabuga nawe omo kiro eki, engokolume iteyabika kabiri, ukandinyigana ngendo isatu. 
MRK.14.31	Nikwa mwayitsinga kutsibu ati, Kyamabya kitolere inahola haguma nawe sindiendisyakugana. Nabosi mobabuga batya.
MRK.14.32	Mobahika ahakahulawa mo Getesemane; neryo mwabwira abiga buwe ati, Mwikale hano, omugulu ngasaba. 
MRK.14.33	Neryo mwimya Petero na Yakobo na Yoane, kandi mwatsuka eriagalwa nerihahukya omutima. 
MRK.14.34	Mwabuga nabo ati, Omutima wage ari nobulige bungi, bukasonda erinyita; musigale hano, mute gaye. 
MRK.14.35	Neryo mwasegera emuliro hake, mwagwa ahisi mwasaba ati, kyamatokekana, endambi eyo imulweko ilabe. 
MRK.14.36	Neryo mwabuga ati, Aba, Tata, emyatsi yosi ikatokekana ukuwe; unyilusaye kwo lutehi olu; nikwa butsira ekyo nyanzire, nikwa ekyo wanzire. 
MRK.14.37	Neryo mwasa, mweyabo ibayire to, mwabuga na Petero ati, Simoni, wayire to kwehi? Suritatoka eriteya endambi nguma kwehi? 
MRK.14.38	Mutegaye musabe isimwa ngingira okwilengwako; ekirimu kyanzire, nikwa omubiri ni molo. 
MRK.14.39	Kandi mwagenda mwasaba, mwasuba mubyo. 
MRK.14.40	Kandi mwasa mweyabo ibane to, kusangwa ameso wabo iniaritoherere; mobataminya nga bangamusubiryaki. 
MRK.14.41	Kandi mwasa engendo ya kasatu, mwabwirabo ati, Mukinagotsere mukaluhuka kwehi? Bingaho; endambi yamahika; oMugala womundu akahoterawa omo byala bya bakola nabi. 
MRK.14.42	Mu hangane, tubye tukagenda; lebaya, omuhoteri wage ari hakuhi.
MRK.14.43	Neryo-neryo omugulu akinabuga, Yuda mwasa, omuguma werikumi na babiri, nomulondo haguma naye ibahekire emiyari namahumo, bakalwa oko bahereri bakulu na basaki nabakulu.
MRK.14.44	Nikwa omuhoteri iniabirihabo ekiminyikalo, ati, Oyo nga ndiryatsirira iyo mundu oyo; mumutsimbe mumutwale ndeke.
MRK.14.45	Abere ahika mwaya ahabya, mwabuga ati, Mukama! Mwamuryatsirira. 
MRK.14.46	Neryo mobamuhamba mo byala moba mutsimba. 
MRK.14.47	Nikwa muguma ogoko bahangeneho mwakura omuyari wuwe mwabanda omukobe womuhereri mukulu mwatwa okutu kuwe, 
MRK.14.48	Yesu mwabulyabo ati, Mukahuluka imunahekire emiyari na mahumo erinyitsimba ngomurahi kwehi? 
MRK.14.49	Oburi kiro inandi haguma nenyu omo hekalu ngakangirirya, simwetanyitsimba. Nikwa muleke amasako abererere. 
MRK.14.50	Nabosi mobamusigania, mobatibita.
MRK.14.51	Nomulwana muguma mwamukwama, iniambite olukimba lwomusohe oko mubiri wuwe; mobamutsimba, 
MRK.14.52	nikwa mwasigania olukimba luwe lwomusohe mwatibita iniane ndumbu.
MRK.14.53	Neryo mobamutwala oko muhereri mukulu; nabahereri bakulu bosi nabakulu nabasaki mobahindanaho. 
MRK.14.54	Petero naye mwamukwama iniakengehere, mwahika omo muhana gomuhereri mukuru; mwikala haguma nabateya, iniakota oko muUro. 
MRK.14.55	Na behereri bakulu nabo mwibugiro bosi mobasonda-sonda ebyerihandikirira Yesu imobatoka erimwita; mobabulabyo. 
MRK.14.56	Kusangwa bangi mobamuhandikirira na mabihi, neritulago ryabo moritahikana. 
MRK.14.57	Nabandi mobaha ngana mobamuhandikirira na mabihi, bati, 
MRK.14.58	motukowa aka buga ati, Nasyasambula ehekalu eyi eyihimbirwe omo byala, nomo biro bisatu nasyahimba eyindi, eyitehimbawa omo byala. 
MRK.14.59	Kandi eritulago ryabo moritahikana.
MRK.14.60	Omuhereri mukulu mwahangana omukati-kati kabo, mwabulya Yesu ati, Surisu baya kwehi? Ni byahi ebyo abandu aba bakakuhandikirira kwehi? 
MRK.14.61	Nikwa mwabya obukutu mwatasubirya. Kandi oMuhereri mukulu mwamubulya ati, Uri Kristo, oMugala wogo Muyisa kwehi? 
MRK.14.62	Yesu mwabuga ati, Indi ye; Mwasya lebya oMugala womundu inianikere oko byala byamali bya Maka, neriasa nebitu byelubula. 
MRK.14.63	OMuhereri mukulu mwa tulanga esyongimba siwe, mwabuga ati, Tukaswasonda abandi balangiri baki kwehi? 
MRK.14.64	Mwabiriowa eritsuma riwe. Muka ganirayaki kwehi? Nabosi mobamutswera bati atolere erihola. 
MRK.14.65	Nabandi mobatsuka erimutwira kwa matandi, neriswika obusu buwe, nerimuswirya ebikundi, bati, Minyerera! Naba teya mobamwimya bakamuswirya esyongumbe.
MRK.14.66	Petero abya eyikwa omo muhana, muguma woko bana bato bomuhereri mukulu mwasa; 
MRK.14.67	mwalola ku Petero akota omuliro, mwamutungerera, mwamubwira ati, Nawe wabya nomuNazareti, Yesu. 
MRK.14.68	Nikwa mwayigana, ati, Ingye sinyasi kutse sinditaminya ekyo ukahula. Naye mwalwayo mwaya omo muhana ekyaswa; nengoko lume moyabika. 
MRK.14.69	Omwanamuto oyo mwamulolako, mwatsuka eriswabwira ababya bahangene ho ati, Omundu oyu ni wakubo. 
MRK.14.70	Nikwa kandi mwayigana. Nenyuma wekatambi kake kandi ababya bahangeneho moba bwira Petero bati, Kwenene uri muguma wakubo; kusangwa uri muGalilaya. 
MRK.14.71	Nikwa mwatsuka eriyitsuma nerilahirya ati, Sinyasi omundu oyu mukahula. 
MRK.14.72	Neryo-neryo engoko lume moyabika engendo ya kabiri. Petero mwibuka ngoko Yesu amubwira ati, Embere yengoko lume eribika kabiri, wasyanyi gana kasatu. Nomugulu aganiraya ekyo, mwarira.
MRK.15.1	Bwabere bwasondikya abahereri bakulu haguma na bakulu na basaki, nabo omwibugiro abosi mobaya embita; moba boha Yesu mobamutwalira Pilato. 
MRK.15.2	Pilato mwamubulya ati, Uri Mwami wabaYuda kwehi? Naye mwamusubirya ati, Wamabuga. 
MRK.15.3	Abahereri bakulu mobamuhandikirira emyatsi mingi. 
MRK.15.4	Pilato mwamubulya kandi ati, Suwite ekyerisubya kwehi? Langira ngoko bamakuhandikirira emyatsi mingi. 
MRK.15.5	Nikwa Yesu mwataswasubya kindi, kyaleka Pilato iniasweka.
MRK.15.6	Nikwa oko kiro kinene ekyo agenda akaboholerabo owo muliki muguma oyo bariamusaba. 
MRK.15.7	Omukati-kati kabandu ababambirana bita abandi omwibambirana eryo habya omundu womuliki muguma oyo wahulawa mo Baraba. 
MRK.15.8	Endeko moyasa moyatsuka eribulya Pilato akole ngoko akanakolerabo. 
MRK.15.9	Naye mwasubiryabo ati, Mukasonda inababoholera oMwami wabaYuda kwehi? 
MRK.15.10	Kusangwa aminya abahereri bakulu bamuhotera busana neritsura. 
MRK.15.11	Nikwa abahereri bakulu mobatsotsererya endeko bati aboholerebo Baraba. 
MRK.15.12	Neryo Pilato mwaswabulyabo ati, Ngandikolaki nomundu oyo muka hula mo Mwami wa baYuda kwehi? 
MRK.15.13	Mobabirikira kutsibu kandi bati, Abambawe! 
MRK.15.14	Pilato mwabuga nabo ati, Busana naki, amakola ebibi byahi kwehi? Nikwa mobabugira iguma kwilaba bati, Umubambe. 
MRK.15.15	Nikwa Pilato erisonda eritse mesya bandu, mwaboholerabo Baraba; abere abiswirya Yesu emikoba, mwamuhabo ati abambawe.
MRK.15.16	Abasoda mobamutwala omo muhana weribugiro; moba birikira omulondo gosi wabasoda erihindana. 
MRK.15.17	Mobamwa mbalya olukimba lwomunyama, mobaluka akakira kemisaki saki mobamwambalyako. 
MRK.15.18	Mobatsuka erimubukya bati, Tukakukeraya, oMwami wabaYuda! 
MRK.15.19	Mobamuswirya nolu seke oko mutwe, mobamutwira kwa matandi, mobamukukamira erimusikya. 
MRK.15.20	Omugulu bamabimusiningulira, mobamulusya kwo lukimba lwomunyama, mobaswamwambalya esyongimba siwe, mobamutwala eriyabambwa.
MRK.15.21	Mobatsimba omugendi, ye Simoni weKurene, iniakalwa ehandi, ise wAlesanduro na Rufu, mobamuhekya omusalaba. 
MRK.15.22	Mobamuleta ahakahulawa mo Golgota (eribindula riti aha mahanga). 
MRK.15.23	Neryo mobamuha ebinyu ibinatulungene na manemane; nikwa mwatapulyabyo. 
MRK.15.24	Kandi mobamubamba, mobagaba esyongimba siwe omukati-kati kabo, ibakagusa ekura nga sibye syandi. 
MRK.15.25	Mobamubamba oko ndambi yesisatu. 
MRK.15.26	Namasako werimuhandikirira owabya endata kwiye abya iniakabuga ati, oMwami wa baYuda. 
MRK.15.27	Na haguma naye mobabamba abanyeyi babiri, muguma oko luhande lwamali wuwe nogundi oko malembe wuwe. 
MRK.15.28	Neryo amasako mwa bererera awakabuga ati, Aganzawa haguma na bakola nabi. 
MRK.15.29	Nabalaba mobamutsuma, neritengatengania emitwe yabo, bati, Sihaho! Uwe wangasambula ehekalu iwaswahimbayo oko biro bisatu, 
MRK.15.30	uyilamaye, ukime ulwe oko musalaba! 
MRK.15.31	Na bahereri bakulu haguma nabasaki mobamusekererya, abandi nabandi, bati, Alamaya abandi; siatatoka eriyilamya. 
MRK.15.32	Mu leke Kristo, oMwami wa Israeli, akimi alwe oko musalaba linolino, tulebaye twikiriraye. Nibya abambawa haguma naye mobamutsuma.
MRK.15.33	Neryo eritungi ryabere ryahika, mohabya omwirimya omo kihugo kyosi erihika oko ndambi yomwenda. 
MRK.15.34	Noko endambi yomwenda Yesu mwabuga nomulenge munene, ati, Eloi, Eloi, lama, sabaktani kwehi? eribindula ambu, Mungu wage, Mungu wage, busana naki ukanyisiganaya kwehi? 
MRK.15.35	Nabandi boko babya bahangeneho mobowa ekyo mobabuga bati, Lebaya akabirikira Elia. 
MRK.15.36	Omuguma mwatibita mu surya esiki omo sifongo, mwahirayo oko luseke mwamuhayo eripulya ati, Tulinde tulebaye kwElia akandiasa erimuhanula. 
MRK.15.37	Neryo Yesu mwabuga nomulenge munene, mwalusya ekirimu kiwe. 
MRK.15.38	Nolukimba lwehekalu molwatulwa mo bihande bibiri eritsuka endata erihika ahisi. 
MRK.15.39	Nomugulu murongani wabasoda, oyo wabya imene embere siwe alangira atya kwamalusya ekirimu kiwe, mwabuga ati, Kwenene omundu oyu alwe mugala woMungu!
MRK.15.40	Kandi habya abakali babya hali hake ibak, atungerera, ukubo habya Maria Magdalene, na Maria nyinya wa Yakobo omulere na Yose, na Salome, 
MRK.15.41	Abamukwama nerimukolera; omugulu abya eGalilaya nabandi bakali bangi abahetukira naye eYerusalema.
MRK.15.42	Bwabere bwabya igologolo, kusangwa kyabya ekiro ky Erikokotya, kye kiro ekikabya embere yesabatu, 
MRK.15.43	Yosefu weArimatea, omundu ukengirwe omwibugiro, oyo wabya akalindirira obwami bwoMungu, mwasikya omutima mwaya eyiri Pilato, mwabulya ati, ahabawe omubiri wa Yesu. 
MRK.15.44	Neryo Pilato naye mwasweka kwabirihola kundu; mwa birikira omurongani wabasoda, mwamubulya nga hanamahwa ndambi abirihola. 
MRK.15.45	Abere aminyisibwa nomurongani wa basoda kwabirihola, mwaha Yosefu omubiri. 
MRK.15.46	Naye mwagula olukimba lomusohe, mwamuhanula, mwamuringira omo luki mba lomusohe, mwamuhira omwisinda eyabiribatswa omwi bwe; kandi mwakumbagarirya eribwe oko lukyo lweyisinda. 
MRK.15.47	Na Maria Magdalene na Maria nyinya wa Yose mobalebya aha mahirwa.
MRK.16.1	Esabatu yabere yahwa, Maria Magdalene, na Maria nyinya wa Yakobo, na Salome mobagula manukato, imo batoka muhakabya. 
MRK.16.2	Nomongyakya-ngyakya ekiro kyeritsuka yenga mobaya okwisinda eryuba ryabihuluka. 
MRK.16.3	Nabo ibalwe bakabulania bati, Nindi yukandikumbagalya eribwe busana netu eriri oko lukyo lweyisinda kwehi? 
MRK.16.4	Kandi babere basumba ameso, ibalangira eribwe iryabirikumbagariribwa enyuma; kusangwa ryabya inene kutsibu. 
MRK.16.5	Mobingira omwi sinda, mobalangira omulwana inianikere oko luhande lwamali, iniambite ekanzu ihenirye; mobasweka. 
MRK.16.6	Naye mwabuga nabo ati, Simusweke; mukasonda-sonda Yesu weNazareti, oyo wabambawa. Abirilubuka, siari hano; lebaya aho bamuhira. 
MRK.16.7	Nikwa mugende, mubwire abiga buwe na Petero muti akagenda embere wenyu eGalilaya; eyo yomwasyamulolerako, ngoko ababwira. 
MRK.16.8	Nabo mobahuluka mobatibita erilwa okwi sinda; kusangwa erititimana nerisweka byamabihika kubo; nabo mobatabwira mundu kindu, kusangwa ibubahire.
MRK.16.9	Nikwa abere abilubuka Omongyakya-ngyakya oko kiro kyeritsuka yenga, mwatsuka eriminyikala ku Maria Magdalene, oyo alusaya kwesyombinga sirinda. 
MRK.16.10	Naye mwagenda mwa yabwira ababya haguma naye, ibakarira neritoya emisonia. 
MRK.16.11	Nabo omugulu bowa kwaneho kandi kwabirilolwako naye, mobatikirirya.
MRK.16.12	Enyuma waho mwaminyikala iniasosire ogundi musindo, oko babiri bakubo abalendera, omo nzira yabo okoli. 
MRK.16.13	Mo basubula mobabwira abandi, nikwa nabo mobatikiriryabo.
MRK.16.14	Enyuma waho mwaminyikala okwikumi na muguma ibanikere bakarya; mwahayirabo busana neritendikirirya ryabo nerikala ryomutima, kusangwa isibetikirirya abamulolako abi lubuka. 
MRK.16.15	Naye mwabuga nabo ati, Mugende omo kihugo kyosi mutule engulu oko bahangikawa abosi. 
MRK.16.16	Oyu kikiriraya iniabatisibwa asyalamibwa; nikwa oyu tikiriraya asyatswerwa lubi. 
MRK.16.17	Nebitikotiko ebi byasyabya oko bosi abakikiriraya: basyahiga esyombinga omo rina ryage; basyabuga omo mibuge mihyamihya; 
MRK.16.18	basyatsimba esyonzoka, kandi bamapulya ekindu ekikita, sikyendisitaboki; basyahira ebyala byabo oko bakoni; ibalama.
MRK.16.19	Nikwa oMukama Yesu abere abibuga nabo, mwatwalwa elubula, mwikala oko byala byamali byoMungu. 
MRK.16.20	Nabo mobagenda neritulago ehosi, oMukama inianemokola haguma nabo nerisikya eKinywa ekyo busana nebitikotiko byabya bikwamirekyo. Bibye bitya.
LUK.1.1	Ngoko bangi babirilenga erihira haguma emyatsi eyakolawa omukati-kati ketu, 
LUK.1.2	ngoko twahabawa nabatsuka erimbere abalangiri na bakwenda bekinywa 
LUK.1.3	mokyabya kibuya busana nage inamabikwama ndeke emyatsi eyo yosi oko mugulu alaba, erikusakira ndekendeke ngoko ikwamene, uwe Teofilo mu buya, 
LUK.1.4	iwatoka eriminya kwenene emyatsi eyo wabiribwirwa.
LUK.1.5	Oko biro bya Herode, omwami weYudea, habya omuhereri oyu kahulawa mo Zakaria, wekihanda kya Abiya; iniawite omukali abya muguma goko bali ba Haruni, erina riwe ryabya Elizabeti. 
LUK.1.6	Nabosi babiri babya batunganene embere syo Mungu, ibakalendera omo bihano neritegeka ryoMukama butsira ekyo bangatsongerwako. 
LUK.1.7	Nikwa babya isibawite omwana, kusangwa Elizabeti abya mugumba, kandi babiri ibamabibya bakulu.
LUK.1.8	Nikwa omugulu abya akakola emibiri yobuhereri embere syoMungu omugulu ekinanda kiwe kyabya kwe kituli, 
LUK.1.9	ngoko emitsye yobuhereri yabya, obukanga buwe mobwamuwirako eriingira omo hekalu yoMukama nerihisya uvumba. 
LUK.1.10	Ne ndeko yosi yabandu yabya ikasabira eyihya oko ndambi ya uvumba. 
LUK.1.11	Omulaika woMukama mwamubutukira iniaha ngene oko luhande lwamali lwaheriherera uvumba. 
LUK.1.12	Zakaria mwahahukya omutima omugulu amulolako, neriubaha morya mubyako. 
LUK.1.13	Nikwa omulaika mwamubwira ati, Sigubahe, Zakaria, kusangwa erisaba ryawe ryamogubwa, kandi omukali wawe Elizabeti asyakubutira omugala, wasyahula erina riwe mo Yoane. 
LUK.1.14	Wasyabya nobutseme neritsanga; na bangi basyatsema okwibutwa riwe; 
LUK.1.15	kusangwa asyabya mukulu embere woMukama, siendisyapulya ebinyu kutse ekyangaku ndisya kutsibu, asyusulibwa neKirimu Kibuyirire, erilwa omo nda ya koyo wuwe. 
LUK.1.16	Asyabindulira abangi boko bagala beIsraeli oko Mukama Mungu wabo, 
LUK.1.17	Asyagenda embere siwe omo kirimu nomo kagala kaElia, eribindulira emitima yabise oko bana, abatiowa oko menge wabatunganene, erisikya abandu ababiritegekanibwa busana noMukama. 
LUK.1.18	Zakaria mwabwira omulaika ati, Nasyaminyabyo nyiti kwehi? kusangwa ndi musyakulu, nomukali wage amalabya mituta mingi. 
LUK.1.19	No mulaika mwamubwira ati, Ingye ndi Gabrieli, oyu kahangana emuliro woMungu; natumawa eribuga nawe, nerikuletera engulu yowene eyi.
LUK.1.20	Ulebaye, ukandibya mumu siwendiswa toka eribuga erihika ekiro emyatsi eyi yasyabererera, kusangwa suritikirirya ebinywa byage, ebikandisyabererera oko mugulu wabyo. 
LUK.1.21	Nabandu babya bakalindirira Zakaria, mobasweka busana nerilinda riwe omo hekalu.
LUK.1.22	Neryo abere ahuluka, mwatatoka eribuga nabo, mobaminya bati abere omo bulime omo hekalu; neryo mwakoheryabo omo byala mwabya mumu. 
LUK.1.23	Nomugulu omubiri wuwe ahwa, mwasuba ewuwe.
LUK.1.24	Enyuma webiro ebi omukali wuwe Elizabeti mwaheka obukule, mwayibisa emikera itano, ati, 
LUK.1.25	OMukama amangola atya omo biro anyisamalira, erilusya erinyisekererya omukati kati kabandu.
LUK.1.26	Oko mukera wendatu omulaika Gabrieli mwatumwa no Mungu oko muyi wa Galilaya owakahulawa mo Nazareti, 
LUK.1.27	noko mukondo oyu wasimolibawa nomundu oyu kahulawa mo Yosefu, owenyumba ya Dawidi; nerina ryomukondo oyu ryabya Maria. 
LUK.1.28	Neryo mwabuga ati, Ngakukeraya, Uwe Musombolwa, oMukama ari nawe! 
LUK.1.29	Nikwa iye mwahahukya omutima oko kinywa ekyo, mwaganirya omo buringikania buwe ngerikerya eryo nga ni musindoki. 
LUK.1.30	Omulaika mwabuga naye ati, Sigubahe, Maria, kusangwa wabiribana olukogo ku Mungu. 
LUK.1.31	Neryo lebaya, wasyaheka obukule wasyabuta omugala, wasyamwahula mo Yesu. 
LUK.1.32	Asyabya mukulu, asyahulwa mo Mugala woWendata Kutsibu; oMukama Mungu asyamuha ekitumbi kya tata wuwe Dawidi, 
LUK.1.33	asyatabalira nyumba ya Yakobo kera na kera; nobwami buwe sibwendisyabya nenduli. 
LUK.1.34	Maria mwabwira omulaika ati, Eki kisyatokekana kiti ingye ndawite omulume kwehi? 
LUK.1.35	Nomulaika mwamusubirya mwa­mubwira ati, eKirimu Kibuyirire kyasyakuhikako, nakagala koWendata Kutsibu kasyakusukurirya; kikaleka omwana oyo wasyabuta iniasyahulwa mo mubuyirire, oMugala woMungu. 
LUK.1.36	Kandi lebaya, Elizabeti owekihanda kyenyu ahekire obukule bwomwana wobulume, omo bukekulu buwe; oyu ni mukera wendatu ukwoyo ukahulawa mo mugumba. 
LUK.1.37	Kusangwa oko Mungu sihari ekitetokekana. 
LUK.1.38	Maria mwamubwira ati, Lebaya indi mwanamuto omugombe woMukama; kinyibyeko ngekinywa kyawe. Nomulaika mwamusigania mwagenda.
LUK.1.39	Oko biro ebyo Maria mwahangana mwagenda luba oko kihugo kyebitwa, oko muyi wa Yuda, 
LUK.1.40	mwingira omo nyumba ya Zakaria mwakerya Elizabeti. 
LUK.1.41	Nomugulu Elizabeti owa erikerya rya Maria, omwana mwayisumba omo nda yiwe; na Elizabeti musulibwa neKirimu Kibuyirire 
LUK.1.42	mwabuga nomulenge munene ati, Uri mutsumulwa omokati kati kabakali, olubuto lwenda yawe ni lutsumulwa! 
LUK.1.43	Busana naki ngahabawa erihikwako na nyinya woMukama wage kwehi? 
LUK.1.44	Kusangwa lebaya, omulenge weribukya ryawe ariabya ingira omo matwi wage, omwana mwakayisumba nobutseme omo nda yage. 
LUK.1.45	Omuyisa ari noyu wikiriraya ati omwatsi akandi syabererera owabwirawa noMukama. 
LUK.1.46	Maria mwabuga ati,
LUK.1.46	Omutima wage akapipa Mukama,
LUK.1.47	Nekirimu kyage kikatsemera oMungu
LUK.1.47	Mulamya wage,
LUK.1.48	Kusangwa abirilangira obukebuke bwamwanamuto mugombe wuwe,
LUK.1.48	Kusangwa lebaya, eritsuka lino esyondengo syosi syasyanyahula mo womuyisa;
LUK.1.49	Kusangwa owamaka abiringolera emyatsi minene, Nerina riwe ribuyirire.
LUK.1.50	Neriganyira riwe riri oko syondengo noko syondengo okobakamubaha.
LUK.1.51	Abirikangya akagala omo kuboko kuwe,
LUK.1.51	Abiripanzapanza abakayipipa omo maringikania wemitima yabo,
LUK.1.52	Abirikuhihya abamaka erilwa oko bitumbi byabo byobwami,
LUK.1.52	Abirihamya abakebake;
LUK.1.53	Abiriugutya abari nenzala omo myatsi mibuya,
LUK.1.53	Na bebindu abirisubulyabo busa.
LUK.1.54	Abiriwatikya omugombe wuwe Israeli,
LUK.1.54	Neribuka eriganyira riwe,
LUK.1.55	Ngoko abuga na botata wetu,
LUK.1.55	Uku Abrahamu noko lubuto luwe kera na kera.
LUK.1.56	Neryo Maria mwikala naye nga mikera isatu, neryo mwasuba omo nyumba yiwe.
LUK.1.57	Nikwa omugulu weributa ryaElizabeti mwabererera, mwa buta omwana wobulume. 
LUK.1.58	Nabalikyabo nebekitunga kiwe mobowa ngoko Mukama abirimukanyirya eriganyira riwe, mobatsema haguma naye. 
LUK.1.59	Noko kiro kyomunani mobasa neribania omwana; ibakasonda erimwahula mo Zakaria ngerina rise wuwe, 
LUK.1.60	nikwa nyinya wuwe mwasubiryabo ati, Eyihi; asyahulwa mo Yoane. 
LUK.1.61	Nabo mobabuga naye bati, Sihari omo kitunga kyawe oyo kahulawa omo rina eri. 
LUK.1.62	Nabo mobakoherya ise wuwe, erimubulya ngakasonda erimwahula mondi. 
LUK.1.63	Naye mwasaba ekyerisakako, mwasaka ati, Erina riwe yo Yoane. Nabosi mobasweka. 
LUK.1.64	Neryo-neryo obuno buwe mobwakumbukala nolulimi luwe molwagobokala, mwa buga, mwapipa Mungu. 
LUK.1.65	Neriubaha moryahika oko bosi ababya bahimbire hakuhi naye. Nemyatsi eyi moyatulwa omo kihugo kyosi kyebitwa kya Yudea; 
LUK.1.66	nabosi bowabyo moba bikabyo omo mitima yabo, bati, Omwana oyu asyabyaki kwehi? Kusangwa ebyala byoMukama mobyabya naye. 
LUK.1.67	Na Zakaria ise wuwe musulibwa neKirimu Kibuyirire, mwaminyerera ati,
LUK.1.68	Omuyisa abye oko Mukama Mungu waIsraeli,
LUK.1.68	Kusangwa abirisyabana abandu buwe, neritongolyabo,
LUK.1.69	Abirituhanganirya erihembe eryerilamibwa busana netu
LUK.1.69	Omo nyumba yomugombe wuwe Dawidi,
LUK.1.70	Ngoko abuga omo buno bwabaminyereri buwe babuyirireeritsuka kera,
LUK.1.71	Tulamibawe oko syonzigu syetu, nomo byala byabosiabakatukwa obusu;
LUK.1.72	Erikangya eriganyira olwalagawa abotata wetu,
LUK.1.72	Neriyibuka erilagana riwe ribuyirire,
LUK.1.73	Erilahirya eryo alahiriraya tata wetu Abrahamu,
LUK.1.74	Atuhe, itukatongolibawa omo byala byesyonzigu syetu,
LUK.1.74	Itwamukolera butsira obuba,
LUK.1.75	Omo ribuyirire neritunganene embere siwe ebiro byosibyengebe yetu.
LUK.1.76	Nawe, mwana, wasyahulwa mo muminyereri wowEndata Kutsibu;
LUK.1.76	Kusangwa wasyatangirira embere syoMukama erikokotya esyonzira siwe,
LUK.1.77	Eriha eriminya yerilama oko bandu buwe
LUK.1.77	Eribuyira ebibi byabo,
LUK.1.78	Busana nobolo bweriganyira ryoMungu wetu,
LUK.1.78	Omugulu omusakala werikya asyatuhulukira erilwa endata
LUK.1.79	Erikolerya oko bikere omo mwirimya nomo kitutu kyoluholo,
LUK.1.79	Erisondola ebisandu byetu omo nzira yobuholo.
LUK.1.80	Nomwana mwakula mwabya namaka omo kirimu, kandi mwabya omo mbwarara erihika oko kiro ahulukira abaIsraeli.
LUK.2.1	Oko biro ebyo mohabya eritegeka rikalwa ku Kaisari Augusto riti, abe kihugo kyosi basakawe. 
LUK.2.2	Erisaka eri ryabya ryeri mbere oko mugulu Kurenio abya murongani weSuria. 
LUK.2.3	Abosi mobayasakwa, oburi mundu oko muyi wuwe. 
LUK.2.4	Yosefu nibya mwahetukira eYudea, akalwa eGalilaya, omuyi wa Nazareti, iniakaya oko muyi wa Dawidi owakahulawa mo Betelehemu kusangwa abya wenyumba nekitunga kya Dawidi, 
LUK.2.5	erisakwa haguma na Maria, oyo asimulaya, inina mukule. 
LUK.2.6	Nomugulu babyayo, endambi yiwe yeributa moyahika. 
LUK.2.7	Mwabuta omwana wobulume akambere mwamuswika olukimba ololu mekeke, mwamuhira omo kiringa kyesyonde, kusangwa sihabya omwanya busana nabo omo kirimba.
LUK.2.8	Omo kihugo ekyo habya abalisya omoli, ibakategaya ekihyo omo kiro. 
LUK.2.9	Nomulaika woMukama mwabutukira So, nolu kengerwa lwoMukama molwakangabania mokubo ehosi, mobu baha kutsibu. 
LUK.2.10	Nomulaika mwabwirabo ati, Simubahe; kusangwa lebaya, ngabaletera engulu yowene yobutseme bunene obukasyasira bandu bosi; 
LUK.2.11	kusangwa munabwire oMulamya amabibutwa busana nenyu oko muyi wa Dawidi, ni Kristo Mukama. 
LUK.2.12	Neki kikandisyabya ekiminyikalo busana nenyu: mukandieya lumekeke ilunaswikire esyongimba esyobumekeke ilunagotsere omo kiringa ekikarira mwesyonde. 
LUK.2.13	Neryo neryo mohabya haguma nomulaika esyondeko syemilondo yelubula ibakapipa Mungu bati, 
LUK.2.14	Olukengerwa oko Mungu endata kutsibu, nobuholo omo kihugo omukati-kati kabandu abakamutsemesaya!
LUK.2.15	Abalaika babere babilwa kubo eriya elubula, abalisya mobabwirana bati, Tugende lino eBetelehemu tuyalebaye ekyabereyo, ekyo Mukama abirituminyisya. 
LUK.2.16	Neryo moba genda luba, mobeya Maria na Yosefu, nolumekeke ilunagotsere omo kiringa kikarira mwesyonde. 
LUK.2.17	Babere babilola kubyo mobaminyisya ebyo baryabwirawa busana nomwana; 
LUK.2.18	nabosi abowabyo mobasweka busana nebyo abalisya babwirabo. 
LUK.2.19	Nikwa Maria mwabika emyatsi eyi yosi, iniakaganirayayo omo mutima wuwe. 
LUK.2.20	Kandi abalisya mobasubula, ibakapipa nerisikya Mungu busana nebyosi bowa nebyo balolako, ngoko babwirawa.
LUK.2.21	Nenyuma webiro munani, omugulu abanibawa, mwa hulwa mo Yesu, erina eryo omulaika amuluka obukule isibwe bwahekwa.
LUK.2.22	Nomugulu endambi yerieribwa ryabo yamabihika nge kihano kyaMusa, mobamutwala eYerusalema erimuha oko Mukama 
LUK.2.23	(ngoko kisakire omo bihano byoMukama, biti, Ogo bulume oyuriatsuka eributwa asyabya mubuyirire wo Mukana) 
LUK.2.24	nerihera obuhere ngebyo bikabugawa omo kihano kyoMukama, kiti, ehitungulu hibiri, kutse ehyana kyehilikuku hibiri. 
LUK.2.25	Nikwa eYerusalema habya omundu, oyu kahulawa mo Simeoni, omundu oyo abya mutunganene nomu genge, iniakalinda erisibikibwa ryaIsraeli, neKirimu Kibuyirire mokyamubyako. 
LUK.2.26	NeKirimu Kibuyirire ikyabirimuminyisya kwatendisyahola atealola uku Kristo woMukama. 
LUK.2.27	Neriso ndolwa neKirimu mwahika omo hekalu; nomugulu ababuti baleta omwana Yesu, eriyira busana naye nge mitsye yebihano, 
LUK.2.28	neryo mwamwimya omo maboko wuwe mwapipa Mungu mwabuga ati,
LUK.2.29	Mukama, lino ukahongokaya omugombe wawe omobuholo, nge kinywa kyawe;
LUK.2.30	Kusangwa ameso wage abirilola okwilamya ryawe
LUK.2.31	Eryo wabirikokotya embere syabandu bosi,
LUK.2.32	Oluseke busana neribisulirwa oko Bihanda
LUK.2.32	Na busana nolukengerwa lwa bandu bawe Israeli.
LUK.2.33	Yosefu na nyinya wuwe mobasweka oko myatsi yabugawa busana naye; 
LUK.2.34	na Simeoni mwatsumulabo mwabuga na Maria nyinya wuwe ati, Lebaya, omwana oyu abirihirwa okwigwa nerihangana ryabangi beIsraeli, na busana nekimi nyikalo ekikaponawa 
LUK.2.35	(nomuyari asyatsimita omutima wawe nibya), amaringikania womo mitima mingi abisulawe.
LUK.2.36	Kandi mohabya omuminyereri wobukali ye Ana, omwali wa Fanueli, owekihanda kya Aseri; abya mukekulu wa kera, iniabiriikala niba wuwe emituta irinda eritsuka oko bumbesa buwe, 
LUK.2.37	mwabya mukwakali wemituta amakumi munani nini. Isiarilwa omo hekalu, erimukukamira neritsira nerisaba omo kiro nomo mwisi. 
LUK.2.38	Nerihikaho oko ndambi eyo mwaha ewasingya oko Mungu, nerimwahula oko bosi ababya bakalinda eritongolibwa ryeYerusalema. 
LUK.2.39	Neryo babere babibuyirira ebyosi nge bihano byoMukama, mobasuba eGalilaya, oko omuyi wabo, Nazareti. 
LUK.2.40	Neryo omwana mwakula mwabya namaka, musulibwa na menge; nolukogo lwoMungu molwabya ukwiye.
LUK.2.41	Nikwa abamubuta mobaya eYerusalema oburi mututa okwirya rye Pasaka. 
LUK.2.42	Neryo abere abibuga emituta ikumi nibiri mobahetuka nge mutsye wekiro kikulu; 
LUK.2.43	neryo ekiro kikulu ekyo kyabere kyahwa, babere banemosubula, omulwana Yesu mwasigala enyuma eYerusalema. Abamubuta mobata minya ekyo, 
LUK.2.44	nikwa ibanemoganirya bati ane omo mulondo mobagenda olugendo lwekiro kiguma, mobamusonda-sonda omukati-kati kekitungi kyabo na balikyabo; 
LUK.2.45	nomugulu bamubula, mobasuba eYerusalema, bakamusonda. 
LUK.2.46	Nenyuma webiro bisatu mobamweya omo hekalu, inianikere omukati-kati ka bakangirirya, erihulikirirabo neribulyabo eryeribulya; 
LUK.2.47	nabosi bamowa mobasweka busana na menge wuwe neri subirya riwe. 
LUK.2.48	Nomugulu bamulolako mobasweka; na nyinya wuwe mwabuga naye ati, Mugala, busana naki wabiri tuyira utya kwehi? Talebaya, tata wawe nage twabirikusonda sonda nengitsi. 
LUK.2.49	Naye mwabuga nabo ati, Muryanyisonderaki kwehi? Simwabya mwasi ko nyitolere eribya omo myatsi ya Tata wage kwehi? 
LUK.2.50	Nabo mobataminya ekya buga nabo. 
LUK.2.51	Neryo mwandagala haguma nabo mwahika eNazareti, mowabo; kandi enyinya wuwe mwabika emyatsi eyi yosi omo mutima wuwe. 
LUK.2.52	Neryo Yesu mwakanya amenge nerikula, nerisimwa noMungu na bandu.
LUK.3.1	Omo mututa werikumi neitanu yeritabala rya Tiberio Kaisari, Pontio Pilato inina murongani weYudea, na Herode ini mwami we Galilaya, na Filipo mugala wabo ini mwami we kihugo kyeIturea ne kihugo kyeTarakoniti, na Lisania ini mwami weAbilene, 
LUK.3.2	nomo buhereri bukulu bwa Ana na Kayafa, eKinywa kyoMungu mokyahika uku Yoane mugala wa Zakaria omo mbwarara; 
LUK.3.3	mwaya omo kihugo kyosi omo ndambi ya Yorodani, eritula omwatsi weribatisya ryeribinduka busana neribuyirwa ryebibi. 
LUK.3.4	Ngoko kisakire omo kitabu kyebinywa bya Isaya muminyereri ati,
LUK.3.4	Omulenge woyu kabirikira omo mbwarara:
LUK.3.4	Mukokotaye enzira yoMukama,
LUK.3.4	Mutungananaye esyonzira siwe.
LUK.3.5	Oburi musya asyasulibwa,
LUK.3.5	Noburi kitwa noburi katwa byasyabondereribwa,
LUK.3.5	Nebihengemire byasyatungananibwa,
LUK.3.5	Nesyonzira sitahalire syasyaringiriranibwa;
LUK.3.6	Abosi bemibiri basyalola okwilamya ryoMungu.
LUK.3.7	Neryo mwabuga oko syondeko esyahika eribatisibwa naye ati, Inywe bana besyonzoka! Nindi wabakengesaya erisaga eriagarirwa erikandisyasa kwehi? 
LUK.3.8	Mubute ebiguma ebitolere eribinduka simutsuke eriyibwira muti, Tuwite Abrahamu mo tata wetu; kusangwa ngababwira nyiti, Mungu angatoka eriha ngania abana omo mabwe aya busana na Abrahamu. 
LUK.3.9	Na lino embasa inikirye omo ndina yemiti; oburi muti owatebuta ebiguma asyakondwa iniaguswa omo muliro. 
LUK.3.10	Nesyondeko mosyamubulya siti, Netu tukoleki kwehi? 
LUK.3.11	Naye mwabwi rabo ati, Oyu wite esyokanzu ibiri, ahe oyu tawite; noyu awite akaryo, naye akole atya. 
LUK.3.12	Abasolesya nabo mobahika eriba tisibwa, mobabuga naye bati, Mukangirirya, netu tukoleki kwehi? 
LUK.3.13	Naye mwabuga nabo ati, Simwimaye ebilabire oko byo mwategekawa. 
LUK.3.14	Nabasoda mobamubulya bati, Netu, tukoleki kwehi? Naye mwabuga nabo ati, Simunyege mundu namaka kutse eritsongera ogundi namabehi, kandi musime ebihembo byenyu.
LUK.3.15	Na bandu bosi ibanemolinda omo maha, kandi abandu bosi mobabulya omo mitima yabo busana na Yoane, nga nganabya ini Kristo, 
LUK.3.16	Yoane mwasubiryabo bosi ati, Ngaba tisaya omo magetsi; nikwa ogundi akasa oyu nyilengirye akagala, sinyitolere erikundula emikoba yoko ngendero siwe; iye akandisyababatisya omo Kirimu Kibuyirire nomo muliro. 
LUK.3.17	Olugare luri omo byala biwe eribirya ekibuga kiwe ndeke, erihunika enganu omo kigona kiwe, nikwa omusunga asyahi syago omo muliro owatehombera.
LUK.3.18	Ritya nerihana rindi ringi, mwakanirya abandu engulu yowene. 
LUK.3.19	Nikwa Herode omwami, iniamabikungwa na ye busana na Herodia, muka mugala wabo, kandi busana nebibi byosi Herode akola, 
LUK.3.20	mwatomeka oko byosi ebyo, kwerihira Yoane omo muliki.
LUK.3.21	Nikwa omugulu abandu bosi bamabibatisibwa, na Yesu nibya amabibatisibwa abere anemosaba, olubula molwakingu kala, 
LUK.3.22	neKirimu Kibuyirire mokyamwandagalirako omwi sosa omubiri wa kalikuku, nomulenge mwalwa elubula ati, Uri Mugala wage mwanze; ngatsemisibwa ndeke busana nawe.
LUK.3.23	Na Yesu, omugulu atsuka omubiri wuwe abya wemituta amakumi asatu, ni mugala ngoko baringikanaya ambu wa Yosefu, wa Heli, 
LUK.3.24	wa Matati, wa Lawi, wa Melki, wa Yana, wa Yosefu, 
LUK.3.25	wa Matatia, wa Amosi, wa Nahumu, wa Esli, wa Nage, 
LUK.3.26	wa Mati, wa Matatia, wa Simei, wa Yosefu, wa Yuda, 
LUK.3.27	wa Yoana, wa Resa, wa Serubali, wa Saltiele, wa Neri, 
LUK.3.28	wa Melki, wa Adi, wa Kosamu, wa Elmadamu, wa Eri, 
LUK.3.29	wa Yose, wa Eliezeri, wa Yorimu, wa Matata, wa Lawi, 
LUK.3.30	wa Simeoni, wa Yuda, wa Yosefu, wa Yonamu wa Eliakimu, 
LUK.3.31	wa Melea, wa Menana, wa Matata, wa Natani, wa Dawidi, 
LUK.3.32	wa Yese, wa Obedi, wa Boazi, wa Salmoni, wa Nasoni, 
LUK.3.33	wa Aminadabu, wa Aramu, wa Esironi, wa Peresi, wa Yuda, 
LUK.3.34	wa Yakobo, wa Isaka, wa Abrahamu, wa Tera, wa Nahori, 
LUK.3.35	wa Seregu, wa Reu, wa Pelegi, wa Eberi, wa Sela, 
LUK.3.36	wa Kainana, wa Arufaksadi, wa Semu, wa Noa, wa Lameki, 
LUK.3.37	wa Metusaeli, wa Enoka, wa Yaredi, wa Mahaleli, wa Kainana, 
LUK.3.38	wa Enosi, wa Seti, wa Adamu, wa Mungu.
LUK.4.1	Yesu, amabiusula neKirimu Kibuyirire, mwalwa oko Yoro dani, mwasondolibwa neKirimu 
LUK.4.2	omo mbwarara ebiro amakumi ani, iniakalengawako ne Satani. Omo biro ebyo mwatarya kindu; nomugulu byamabihwa mwakwa enzala. 
LUK.4.3	Satani mwabuga naye iti, Wamabya uri Mugala woMungu, utegeke eribwe eri ribye bundu. 
LUK.4.4	Yesu mwasubiryayo ati Kisakire kiti, Omundu siendisyabyaho busana nobundu ibo bwene. 
LUK.4.5	Kandi Satani moyamutwala endata, moyamukangya amami gosi we kihugo omo katambi kake, 
LUK.4.6	moyamubwira iti, ngandikuha ehamuli eyi yosi nolukengerwa lwayo; kusangwa nabirihabwayo, nage ngahayo kwoyo nyanzire. 
LUK.4.7	Nawe wama nyikukamira, iyosi ikasyabya yawe. 
LUK.4.8	Yesu nwamusubirya ati, Kisakire kiti, Ukukamire oMukama Mungu wawe, iyowene wasyamukolera. 
LUK.4.9	Neryo moyamutwala eYerusalema, moya muhira oko mukuto wehekalu, moyabuga naye iti, Wamabya uri oMugala woMungu, uyiguse ahisi; 
LUK.4.10	kusangwa kisakire kiti,
LUK.4.10	Asyaha abalaika buwe hamuli busana nawe, erikuteya,
LUK.4.11	Noko byala byabo basyakubagarira,
LUK.4.11	Isiwahuma ekisandu kyawe okwibwe.
LUK.4.12	Yesu mwasubiryayo ati, Kibugire kiti, Susyelenga oko Mukama Mungu wawe.
LUK.4.13	Satani yabere yabuga erilengwako ryosi, moyamuleka erilinda ogundi mugulu.
LUK.4.14	Neryo Yesu mwasuba eGalilaya omo maka weKirimu, nengulu yiwe moyagendagenda omo kihugo kyosi ekihererenye naho. 
LUK.4.15	Mwakangirirya omo manyumba wabo werihindana, akapipwa nabosi.
LUK.4.16	Kandi mwahika eNazareti, ahakulira; noko kiro kyaSabatu mwaya omo nyumba yerihindana, ngemibere yiwe. Mwa hangana akasoma; 
LUK.4.17	neryo mwahabwa ekitabu kyomuminye reri Isaya. Neryo mwasanzula ekitabu mwabana ahasakire hati,
LUK.4.18	EKirimu kyoMukama kiri endata kwingye,
LUK.4.18	Kusangwa abirinyihakabya eritula engulu yowene okobera.
LUK.4.18	Abirinyituma eritulira ababohire eriboholwa
LUK.4.18	Nesyondimatime eribana erilangira,
LUK.4.18	Eribohola abakanubibawa
LUK.4.19	Eritula omwatsi womututa owabiriligwa noMukama.
LUK.4.20	Neryo mwakumba ekitabu, mwasubyakyo oko muteya, mwikala ahisi; nameso wabosi ababya omo nyumba yerihindana mobamutungerera. 
LUK.4.21	Neryo mwatsuka eribwirabo ati, Omo kiro eki erisaka eri ryamabererera oko matwi wenyu. 
LUK.4.22	Nabosi mobabuga ebibuya busana naye, mobasweka busana nebinywa byolukogo ebyalwa omo buno buwe; bati, Koyu si mugala wa Yosefu kwehi? 
LUK.4.23	Naye mwabuga nabo ati, Kwenene mwasya mbwira omusyo oyu ati, Musaki, uyilamaye; ebyo tukowa kowakola eKapernauma, ukolebyo neno omo kihugo kyawe. 
LUK.4.24	Naye mwabuga ati, Kwenene ngabuga nenyu sihari omu minyereri oyu kasimawa omo kihugo kiwe. 
LUK.4.25	Nikwa kwenene, ngabuga nenyu nyiri habya abakwakali bangi omo Israeli oko biro bya Elia, omugulu obutuku mobwabohwa emituta isatu nemikera ndatu, mohahika enzala nene omo kihugo kyosi; 
LUK.4.26	na Elia mwatatumwa noko muguma wakubo konoko mukali oyo wabya mukwakali oweZarepata, omo kihugo kya Sidoni. 
LUK.4.27	Kandi habya abahaga bangi omo Israeli oko mugulu womu minyereri Elisa; mohatalamibwa nomuguma wakubo, nina Namana omuSuria. 
LUK.4.28	Babere bowa ebi, abosi bomo nyumba yerihindana mobusula nerihitana. 
LUK.4.29	Mobahangana mobamu higira ekyaswa kyomuyi mobamutwala oko ngwangwa yekitwa ekyo babya bahimbireko, ibatoka erimukumbagalya ahisi. 
LUK.4.30	Nikwa mwalaba omukati-kati kabo mwagenda.
LUK.4.31	Neryo mwandagalira eKapernaumu omuyi weGalilaya. Mwakangiriryabo oko kiro kyesabatu; 
LUK.4.32	Neryo mobaswekera erikangirirya riwe, kusangwa eKinywa kiwe kyabya nehamuli. 
LUK.4.33	Kandi habya omundu omo nyumba yerihindana oyu kwire ekirimu kibi kyembinga; iniakabirikira nomulenge munene ati, 
LUK.4.34	Iyo! Turi nomwatsi wahi nawe, Yesu weNazareti kwehi? Wamasa eno nerisyatuherya kwehi? Nyinakwasi, Uwe mubu yirire woMungu. 
LUK.4.35	Nikwa Yesu mwahayirakyo, ati, Bya bukutu, umulweko! Nembinga yabere yamulunda ahisi omukati-kati kabo, moyamulwako, isiritamukola nabi. 
LUK.4.36	Na bosi mobasweka mobabwirana bati, eKinywa eki niki kwehi? Kusangwa nehamuli namaka akategeka emilimu mibi, iyalwamo. 
LUK.4.37	Nengulu yiwe moyagendagenda ehosi omo kihugo ekyabya kitimbireho.
LUK.4.38	Neryo mwahangana mwalwa omo nyumba yerihindana, mwaya omo nyumba ya Simoni. Neryo nyinyi-byala wa Simoni abya alwere endwala yerihuhana kutsibu, mobamugonga-gonga busana naye. 
LUK.4.39	Naye mwahangana aho mutwe wuwe mwa kunga erihuhana, naryo moryamulwako; neryo-neryo mwaha­ngana mwakolerabo. 
LUK.4.40	Nikwa eryuba ryabere ryasonda eri lenga, abosi ababya bawite abakoni besyondwala misindo misindo mobamuleterabo; naye mwahira ebyala biwe kubo mugumamuguma mwalamyabo. 
LUK.4.41	Nesyombinga mosyalwa oko bangi isikabirikira siti, Uri Mugala woMungu! Nikwa mwakungasyo, mwakagasyo eribuga, kusangwa syanabya syasi kwari Kristo. 
LUK.4.42	Bwabere bwabikya mwalwaho mwagenda ahate bandu. Nesyondeko mosyamusonda-sonda mobamuhi kako, mobasonda erimukaga bati sialwe kubo; 
LUK.4.43	nikwa mwabuga nabo ati, Nyitolere eritula engulu yowene yobwami bwoMungu nomo yindi miyi; kusangwa yo yaleka inatumwa.
LUK.4.44	Neryo mwatulago omo manyumba werihindana we Galilaya.
LUK.5.1	Omugulu esyondeko syabya sikamuhatatania bati bowe eKinywa kyoMungu, abya imene oko mukokoro wengetsi yeGenezareti. 
LUK.5.2	Mwalangira amatu abiri okona musike we ngetsi; nikwa abasohi ibamabilwa mugo ibakalanda ebisohi byabo. 
LUK.5.3	Eriingira omo buguma boko mato, bwabya bwa Simoni, mwamubulya ati akunebo hake erilwa oko musike. Neryo mwikala mwakangirirya iniane omo bwato. 
LUK.5.4	Abere abibuga mwabwira Simoni ati, Mugende ahari omutobero mutogeraye ebisohi byenyu musohe. 
LUK.5.5	Simoni mwamusubirya ati, Mukama, tusibire omo kiro kyosi tukakola kutsibu sitweta banaki! Nikwa okwibuga ryawe nganditogeryabyomo. 
LUK.5.6	Babere babikola batya, mobabana mahera mangi; nebisohi mobyasonda eritwika, 
LUK.5.7	mobakoherya abalikyabo omo bundi bwato bati base bawatikayebo. Mobasa mobusulya amato abiri, kyaleka iniasonda eritobera. 
LUK.5.8	Nikwa Simoni Petero abere alangira ekyo, iniagwa oko malwi wa Yesu mwamubwira ati, Ulwe kwingye Mukama, kusangwa indi mundu mubi. 
LUK.5.9	Kusangwa abya aswekire, nabosi ababya haguma naye, busana nerihamba amahere ago basoha; 
LUK.5.10	na Yakobo na Yoane, abagala ba Zebedayo, abasangira na Simoni nabo moba sweka. Yesu mwabuga na Simoni ati, Sigubahe; eritsuka lino wasyasoha abandu. 
LUK.5.11	Neryo babere babileta amato oko mukokoro, mobasiga ebyosi mobamukwama.
LUK.5.12	Nomugulu abya oko muyi muguma, mohahika omundu inialwere ebihaga bingi; abere alola oko Yesu mwalambama ahisi oko busu buwe mwamugonga-gonga ati, Mukama, wa mabya wanzire, wangatoka erinyerya. 
LUK.5.13	Neryo mwakakya okuboko, mwamutulako ati, Nyanzire; were. Neryo-neryo ebihaga mobyamulwako. 
LUK.5.14	Neryo mwamutegeka ati siabwire mundu; nikwa ugende uyikanganaye oko muhereri, ubane obuhere busana neriera ryawe, ngoko Musa ategeka, bubye kiminyisyo ukubo. 
LUK.5.15	Nikwa kwilaba aho engulu eyo moya tsungana busana naye; nesyondeko nene mosyahindana eri mowa nerilamibwa kwesyondwala syabo. 
LUK.5.16	Nikwa iye mwayigabula kubo mwaya omo mbwarara mwasaba.
LUK.5.17	Omo kiro kiguma kyoko biro ebyo, akakangirirya, habya abaFarisayo nabakangirirya bebihano babya bikere hakuhi, abalwa omo buri muyi wa Galilaya na Yudea na Yerusalema; namaka woMukama abya haguma naye erilamyabo. 
LUK.5.18	Neryo lebaya, abalume mobaleta omundu oko ngingo oyu wabya abasire, mobasonda-sonda erimwingirya nerimuhira emuliro wuwe; 
LUK.5.19	nikwa eribula enzira yerimwingirya, busana ne ndeko, mobasamba oko lutwe mobamwandagalya haguma nengingo yiwe omukati kebituba mobamuhira embere sya Yesu. 
LUK.5.20	Naye abere alola okwikirirya ryabo mwabuga ati, We mundu, ebibi byawe byamabuyirwa kuwe. 
LUK.5.21	Abasaki naba Farisayo mobatsuka eribulabulania bati, Oyu nindi oyu katsuma kwehi? Nindi angatoka eribuyira ebibi ate Mungu iyowene kwehi? 
LUK.5.22	Yesu abere abiminya eribulya ryabo mwasubiryabo mwabuga ati, Mukabulanaya omo mitima yenyu busana naki kwehi? 
LUK.5.23	Ekyolo ni kyahi, eribuga nyiti, Ebibi byawe bya mabuyirwa kuwe, kutse eribuga nyiti, Hangana uyigendere kwehi? 
LUK.5.24	Nikwa mutoke eriminya kwo Mugala womundu awite hamuli omo kihugo eribuyira ebibi—mwabwira omundu oyu basire ati, Ngabuga nawe nyiti, Hangana, wimaye engingo yawe ugende emwawe. 
LUK.5.25	Neryo-neryo mwahangana embere syabo, mwaheka engingo abya agotsereko, mwaya omuwe, akapipa Mungu, 
LUK.5.26	nabosi mobasweka kutsibu, mobapipa Mungu mobusula nerisweka ryeryubaha bati, Twamalangira emyatsi yogundi musindo.
LUK.5.27	Enyuma webi mwahuluka, mwalangira omusolesya, oyu kahulawa mo Lawi, inianikere aho bakasolera; mwamubwira ati, Unyikwame. 
LUK.5.28	Naye mwasigania ebyosi, mwahangana mwamukwama. 
LUK.5.29	Na Lawi mwamutsumbira erirya inene omo nyumba yiwe; habya endeko nene ya basolesya nabandi ababya begemere haguma nabo okwirya. 
LUK.5.30	Kandi abaFarisayo nabasaki babo ibakanegulira abiga buwe, bati, Busana naki mukarira neripulya haguma nabasolesya na bakola nabi kwehi? 
LUK.5.31	Yesu mwasubiryabo ati, Abakalire sibari nobwaga bwomu saki, nikwa abalwere. 
LUK.5.32	Mondasa eribirikira abatunganene, nikwa abakolanabi babinduke.
LUK.5.33	Nabo mobabuga naye bati, Abiga baYoane bakatsira ngendo nyingi, neriyira erisaba, nabiga babaFarisayo batya, nikwa abawe bakarya neripulya. 
LUK.5.34	Yesu mwabuga nabo ati, Mwangatoka eritsirisya abageni beriherukania omugulu iba womuheruki ane nabo kwehi? 
LUK.5.35	Nikwa ebiro bikandisyasa, omugulu iba womuheruki asyalusihwa kubo oko biro ebyo basyatsira erirya. 
LUK.5.36	Kandi mwabwirabo omusyo ati, Sihari mundu akatula ekitomeko kyolukimba luhyaluhya nerihirakyo oko lukimba lwakera; amakola atya iniakatula oluhyaluhya, nekihande kyoluhyaluhya sikyendisyaringirirana nolwakera. 
LUK.5.37	Kandi sihari mundu oyu kuturira ebinyu bihyabihya omo ngobi yakera yebinyu; amakola atya, ebinyu bihyabihya bikatula engobi ibyutika, nesyongobi isyahera. 
LUK.5.38	Nikwa ebinyu bihyabihya bitolere erihirwa omo ngobi nyihyanyihya yebinyu. 
LUK.5.39	Kandi sihari mundu amabipulya ebinyu byakera akaswasonda ebihyabihya; kusangwa akabuga ati, Ebyakera byobyuwene.
LUK.6.1	Omo sabato, omugulu alaba omo malima wenganu, abiga buwe mobatwa amakundi mobaryago, ibakanyugusulago omo byala byabo. 
LUK.6.2	Nikwa abandi boko baFarisayo mobabuga bati, Busana naki mukakola ebitatolere erikola omo bihano oko sabato kwehi? 
LUK.6.3	Yesu mwasubirya ati, Simuritasoma ekyo Dawidi akola omugulu akwa enzala kwehi? iye nababya haguma naye: 
LUK.6.4	ngoko ingira omo nyumba yoMungu, mwimya mwarya amandu mwaha ababya haguma naye owahirirawa oMungu, awatatolere omo bihano eriribwa nomundu ibana bahereri ibobene. 
LUK.6.5	Neryo mwabuga nabo ati, oMugala womundu yoMukama wesabato.
LUK.6.6	Noko yindi sabato, omugulu ingira omo enyuma yerihi­ndana nerikangirirya, habya omundu okuboko kwamali iku mire. 
LUK.6.7	Abasaki nabaFarisayo mobamusamalira, erilebya ngakandilamya omo sabato, mobatoka erimutsongera. 
LUK.6.8	Nikwa mwaminya oburingikania bwabo, mwabwira omundu owoku boko kumire ati, Wase uhangane hano. Naye mwahangana mwimanaho. 
LUK.6.9	Yesu mwabwirabo ati, Ngababulaya nyiti, Rinatolere omo bihano erikola bibuya omo sabato kutse erikola nabi, erilamya engebe kutse eriheryayo kwehi? 
LUK.6.10	Neryo mwatimbya ameso oko bosi, mwamubwira ati, Kakaya okuboko kwawe. Naye mwakola atya, nokuboko kuwe mokwasuba. 
LUK.6.11	Nikwa mobakarama mobakanirya haguma ekyo bangakola Yesu.
LUK.6.12	Noko biro ebyo mwaya oko kitwa erisaba; nomo kiro kyosi mobwakya inianemosaba oMungu. 
LUK.6.13	Bwabere bwakya mwabirikira abiga buwe mwayisoga kubo erikumi nababiri, mwahulabo mobakwenda; 
LUK.6.14	Simoni, oyo ahula mo Petero, na Anderea, mugala wabo, na Yakobo na Yoane, na Filipo, na Bartolomayo, 
LUK.6.15	na Matayo, na Tomasi, na Yakobo, mugala wa Alofayo, na Simoni oyo wahulawa mo Zelote, 
LUK.6.16	na Yuda, omugala wa Yakobo, na Yuda Iskariota, oyo wabya muhoteri. 
LUK.6.17	Neryo mwandagala haguma nabo mwahangana ahabondere, haguma nendeko nene yabiga buwe nendeko nene ya bandu abalwa eYudea hosi neYerusalema noko mukokoro weTiro neSidona, abasa nerimuhulikirira nerilamibwa kwesyondwala syabo; 
LUK.6.18	nabagalawa nebirimu bibi mobalamibwa. 
LUK.6.19	Ne­ndeko yosi moyasonda erimutulako, kusangwa akagala moka mulwako mokalamya bosi.
LUK.6.20	Neryo mwasumba ameso wuwe oko biga buwe, mwabuga ati: Omuyisa ari kwinywe abera, kusangwa obwami bwoMungu ni bwenyu.
LUK.6.21	Omuyisa ari kwinywe mukakwa enzala lino, kusangwa mukandisyugutibwa. Omuyisa ari kwinywe muka rira lino, kusangwa mukandisyaseka. 
LUK.6.22	Omuyisa ari kwinywe omugulu abandu bakabakwa obusu, nomugulu bakabagabula kubo neribatsuma, nerigusa erina ryenyu ngibi, busana no Mugala womundu! 
LUK.6.23	Mutseme ekiro ekyo, muyisumbe omo butseme, kusangwa lebaya, oluhembo lwenyu ni lungi omo lubula; kusangwa ritya abotata wabo bakola abaminyereri. 
LUK.6.24	Nikwa obulige kwinywe bebindu, kusangwa mwabiribana erisibikya ryenyu. 
LUK.6.25	Obulige kwinywe mwabiriuguta lino, kusangwa mwasyawira. Obulige kwinywe mukaseka lino, kusangwa mwasyasusumana neririra. 
LUK.6.26	Obulige kwinywe, omugulu abandu bosi basyabahula ndeke, kusangwa batya abotata wabo mobayira abaminyereri bamabihi.
LUK.6.27	Nikwa ngabuga nenyu mukowa nyiti, Mwanze esyonzigu syenyu, mukolere ndeke abakabakwa obusu, 
LUK.6.28	Mutsumule abakabatakira, musabire abakabakolera nabi nepono. 
LUK.6.29	Oyu kakuswiraya okwitema, umubindulire eryakabiri; noyu kaku sagula ekanzu yawe isiwamukaga nerikoti ryawe nibya. 
LUK.6.30	Uhe oko buri mundu oyu kakusaba; noyu kakusagula ebindu byawe, suswemubulayabyo kandi. 
LUK.6.31	Ngoko mwanzire bandu ibaba kolera nenyu mukolebo mutya. 
LUK.6.32	Mwamanza ababanzire, muri eriuwania ryahi kwehi? Kusangwa abakolanabi bakanza abanzirebo. 
LUK.6.33	Mwamakola ndeke abakabayira ndeke, muri eriuwania ryahi kwehi? Kusangwa abakolanabi nabo bakakola batya. 
LUK.6.34	Mwamabweka bandu imune namaha weriswatuhwa, imuri eriuwania ryahi kwehi? Abakolanabi nabo bakabweka oko bakola nabi, ibaswatuhwa ebiringene nabyo. 
LUK.6.35	Nikwa mwanze esyonzigu syenyu, muyire ebibuya, mubweke, simu sonde eribwekulwa; nebihembo byenyu byasyabya binene, nenyu mwasyabya abagala boyu wEndata Kutsibu; kusangwa ni mwenge oko batesima nabahemu. 
LUK.6.36	Mubye neriganyira ngoko Tata wenyu ari neriganyira. 
LUK.6.37	Simutswere, nenyu simwendisyatswerwa; Simutswere mutesasira, nenyu simwe ndisyatswerwa lubi; mubuyire, nenyu mwasyabuyirwa; 
LUK.6.38	mu hitaye, nenyu mwasyahabwa; olulengo luwene, olusokire, olutsingatsingirye, oluri kwomutswabo, wasyabagaliralo. Ku sangwa olulengo olo mukalenga mwasyalengerwalo.
LUK.6.39	Kandi mwabwirabo omusyo: ati, Endimatime yangatoka erisondola endimatime kwehi? Ababiri sibendisyatogera omo bohya kwehi? 
LUK.6.40	Omwiga sialengire omwigisya wuwe, nikwa oburi mundu
LUK.6.40	oyu kigisibawa ndeke asyabya ngo mwigisya wuwe. 
LUK.6.41	Busana nako ukalangira akati akari omo riso rya mugala wenyu, nikwa surihenga ekitika kiri omo riso ryawe kwehi? 
LUK.6.42	Kutse ukabuga na mugala wenyu uti, Mugala wetu taleka nyilole akati ako kari omo riso ryawe, nawe utetalebya ekitika ekiri omo riso ryawe kwehi? Uwe mutebya, tatsuka erilusya ekitika ekiri omo riso ryawe, neryo iwalangira ndeke erilola akati akari omo riso rya mugala wenyu. 
LUK.6.43	Kusangwa sihari muti uwene owakabuta ebiguma bibi, kutse kandi sihari omuti mubi owakabuta ebiguma byuwene; 
LUK.6.44	kusangwa oburi muti akaminyikala busana nebiguma byago. Kusangwa biguma byemitini sibiriohawa oko misakisaki, kutse ebiguma byebinyu sibiriohawa oko muti wamahwa. 
LUK.6.45	Omundu mubuya omo bindu bibuya bikalwa omo mutima wuwe akahulukaya ebibuya, nomundu mubi omo bindu bibi byomutima wuwe akahulukaya ebibi; kusangwa obuno bukabuga ebyoswire omo mutima.
LUK.6.46	Busana naki mukanyahula mo Mukama, Mukama, isi mwekola ebyo ngababwira kwehi? 
LUK.6.47	Oburi mundu ukasa kwingye akowa ebinywa byage akakolabyo, ngandikangya kwasosire: 
LUK.6.48	asosire ngo mundu oyu kahimba enyumba, oyo watakula omwisi hali, mwahira ekibanza okwibwe; nomugulu erigunga ryamagetse ryasa, olusi molwayiswirya oko nyumba eyo, molutasukasukanyayo, kusangwa ihimbire ndeke. 
LUK.6.49	Nikwa oyu kowa atekolabyo ari ngo mundu oyo wahimba enyumba oko kitaka butsira ekibanza; nolusi molwayiswirya kuyo, neryo-neryo moyatera, nerihera ryenyumba eyo mo ryabya inene.
LUK.7.1	Neryo abere abibuga ebinywa biwe byosi omo matwi wabo abamowa mwingire eKapernaumu. 
LUK.7.2	Nikwa habya omu­kulu wabasoda iniawite omukobe oyo abya anzire kutsibu, abya alwere hakuhi nerihola. 
LUK.7.3	Omugulu owa engulu ya Yesu, mwamutuma kwa bakulu babaYuda erimugonga-gonga ati ase alamaye omukobe wuwe. 
LUK.7.4	Nomugulu bahika uku Yesu, mobamugonga-gonga kutsibu, bati, Atolere iwamukolera eki, 
LUK.7.5	kusangwa anzire ekihanda kyetu, kandi abirituhimbira enyumba yetu yerihindana. 
LUK.7.6	Neryo Yesu mwagenda nabo. Abere ahika hakuhi nenyumba, omukulu wabasoda mwamu tumako abira buwe, ati, Mukama suyiluhaye, kusangwa sinyi tolere ukingira omo nyumba yage; 
LUK.7.7	kyaleka inaringikania ko nyitatolere erikuhikako. Nikwa ubuge eKinywa kisa, omukobe wage abane erilamibwa. 
LUK.7.8	Kusangwa nage ndi mundu weha muli, ngwite abasoda abo ngategeka: ngabuga nomuguma oyu nyiti Genda, iniagenda; noko gundi, Asa, iniasa; noko mukobe wage nyiti, Koleki, iniakolakyo. 
LUK.7.9	Omugulu Yesu owa ebi mwamuswekera, mwakeba mwabuga nendeko eyamukwama, ati, Ngababwira, nyiti sinditabana erikirirya eririgene neri kutse omo Israeli. 
LUK.7.10	Abatumawa babere basuba omo nyumba, mobeya omukobe oyo iniabirilama.
LUK.7.11	Enyuma waho akatambi kake mwaya oko muyi owaka hulawa mo Naina, nabiga buwe nabandu bangi mobagenda naye. 
LUK.7.12	Neryo omugulu ahika hakuhi neririmbo ryomuyi, lebaya, habya oyu holire iniahekirwe erihulukiribwa ekyaswa, ini mugala iyo nyinya anabutire iyowene, naye abya mukwakali; na bandu bangi abeka babya haguma naye. 
LUK.7.13	OMukama abere amulolako, Mwamuganyira mwabuga naye ati, Surire. 
LUK.7.14	Neryo mwasa mwatula okwisanduku eriri mwe kinda, nabamuhekire mobahangana. Neryo mwabuga ati, Mulwana, ngakubwira, nyiti, Hangana. 
LUK.7.15	Nomuholi mwikala, mwatsuka eribuga. Neryo mwamuha nyinya wuwe. 
LUK.7.16	Neriubaha moryahika kubo abosi; mobakenga Mungu mobabuga bati, oMuminyereri munene abiribanika omukati-kati ketu! Kandi Mungu amabisyabana abandu biwe! 
LUK.7.17	Nengulu eyi yiwe moyagendagenda omo Yudea hosi ne kihugo ekyo kihererenye naho.
LUK.7.18	Nabiga ba Yoane mobamubwira emyatsi eyi yosi. 
LUK.7.19	Na Yoane, mwabirikira abiga buwe babiri, mwatumabo oko Mukama ati, Nina we oyu kasa, kutse tulindirire ogundi kwehi? 
LUK.7.20	Nabandu abo babere babimuhikako, mobabuga bati, Yoane Mubatisa amatutuma ukuwe, ati, Ni we oyu kasa, kutse tulindirire ogundi kwehi? 
LUK.7.21	Noko ndambi eyo mwa lamya bangi bamakoni nesyondwala nyibi nebirimu bibi, nesyondimatime nyingi mwahasyo erilangira. 
LUK.7.22	Neryo mwa­subiryabo ati, Mugende mubwire Yoane ebyo mwamalolako nebyo mwamowa: esyondimatime sikabana erilangira ryasyo, ebilema birimugenda, abahaga bameribwa, abatsiha bakowa, abaholi barimulubukibwa, nabera barimutulirwa engulu yo wene. 
LUK.7.23	Nomuyisa ari kwoyu tindasyatwikala busana nage.
LUK.7.24	Nabakwenda ba Yoane babere bagenda, mwatsuka eribuga nesyondeko busana na Yoane, ati, Mwaya omo mbwarara erilola kuki kwehi? Olubingo olukatengatenganibawa neri hunga kwehi? 
LUK.7.25	Nikwa mwayayo erilola kuki kwehi? Omundu wambite esyongimba nyolo-nyolo kwehi? Lebaya, abambite esyongimba sikangabenie nabakarya ebibuya, bari omo bibuga byabami. 
LUK.7.26	Ko mwayayo erilola kuki kwehi? OMuminyereri kwehi? Ega, ngababwira, na kwilaba omu minyereri. 
LUK.7.27	Yoyu kisakire busana naye kiti, Lebaya, ngatuma omukwenda wage embere syobusu bwawe, Oyo wasyakokotya enzira yawe embere syawe. 
LUK.7.28	Ngababwira nyiti, Kwabo ababutawa na bakali sihari oyu lengire Yoane; nikwa omuke kutsibu omo bwami bwoMungu amulengire. 
LUK.7.29	(Omugulu bowa ebi abandu bosi nabasolesya mobaganza Mungu kwari weritunganene, kusangwa ibamabibatisibwa na Yoane; 
LUK.7.30	nikwa abaFarisayo nabimiri byebihano mobagana erisonda ryoMungu busana nabo, isibetabatisibwa naye.) 
LUK.7.31	Nikwa nasyaringirirania abandu bolulengo olu naki kwehi? Kandi basosireki kwehi? 
LUK.7.32	Baringene nga bana abikere omwiguriro abakabirikirana bati, Turiababuhira erirenga, momutetasata; Motwasusumana, nenyu momutetarira. 
LUK.7.33	Kusangwa Yoane Mubatisa mwasa isiarirya obundu neritendipula ebinyu; nenyu mukabuga muti, Ari kwembinga. 
LUK.7.34	OMugala wo mundu mwasa iniakarya neripulya; nenyu muti, Lebaya, omuri webingi nomukundirya, omwira wa basolesya nabakola nabi! 
LUK.7.35	Nikwa amenge akayirawa mo atunganene busana nabana bago bosi.
LUK.7.36	Omuguma mwamubirikirira erirya haguma naye, naye mwaya omo nyumba yomuFarisayo oyo, mwikala okwirya. 
LUK.7.37	Neryo lebaya omukali womuyi oyo, abya mukola nabi, abere aminya kwikere okwirya omo nyumba yomuFarisayo oyo, mwaleta eritambya ryowenenga ryamaguta owakakumba ndeke, 
LUK.7.38	mwimana enyuma kwiye hakuhi nebisandu biwe, akarira, mwatsuka eritsapya ebisandu biwe nemisonia yiwe, nerisangulabyo mo nzwire syomutwe wuwe, neriryatsirira ebisandu biwe, nerihakabyabyo na maguta ayo. 
LUK.7.39	Nikwa omugulu omuFarisayo oyo wamubirikira abere alangira ekyo, mwayibwira omwisi wuwe ati, Kumbe mundu oyu alwe mu minyereri, kumbe abiriminya omusindo womukali oyu kamu tulako, kusangwa ni mukola nabi. 
LUK.7.40	Yesu mwasubirya mwabuga naye ati, Simoni, ngwite ekyerikubwira. Naye ati, Mukangirirya, Buga, 
LUK.7.41	Omubweki muguma abya na babiri bari nomwinda; omuguma iniari momwinda wa syofaranka amagana atanu, nogundi amakumi atanu. 
LUK.7.42	Omugulu babula ebyerituha, mwabuyira ababiri bosi. Nikwa nindi wakubo wasyamwanza kwilaba kwehi? 
LUK.7.43	Simoni mwasubirya ati, Mbino oyo abuyira bingi. Neryo mwabuga naye ati, Wama tswera ndeke. 
LUK.7.44	Neryo mwakebera omukali mwabwira Simoni ati, Wamalangira omukali oyu kwehi? Mongingira omo nyumba yawe, mutetamba amagetse busana nebisandu byage, nikwa iye abiritsapya ebisandu byage omo misonia abirisangu labyo nesyonzwiri siwe. 
LUK.7.45	Suritamba eriryatsirira, nikwa eritsuka omugulu indingira siaritombya eriryatsirira ebisandu byage. 
LUK.7.46	Mutetahakabya omutwe wage amaguta, nikwa iye abirihakabya bisandu byage omo malasi. 
LUK.7.47	Kikaleka inaku bwira nyiti, ebibi biwe, ni bingi, byabiribuyirwa, kusangwa abirianza kutsibu; nikwa oyu kabuyirawa bike, akanza hake. 
LUK.7.48	Neryo mwabuga naye ati, Ebibi byawe byamabibuyirwa. 
LUK.7.49	Neryo ababya okwirya haguma naye mobatsuka eriyitonga omukati-kati kabo bati, Oyu ni ndi oyu kabuyira ebibi nibya kwehi? 
LUK.7.50	Neryo mwabwira omukali ati, Erikirirya ryawe ryamakulamya; Ugende nobuholo.
LUK.8.1	Enyuma kwaho hake mwalaba omo miyi nehiyi, eritulago nerileta engulu yowene yobwami bwoMungu. Nerikumi nababiri babya haguma naye, 
LUK.8.2	nibya abandi bakali abalamibawa kwe birimu bibi nesyondwala: ye Maria oyu kahulawa mo Magdalene, oyo walusibawa kwesyombinga sirinda, 
LUK.8.3	na Yoana, muka Kuza, mubiki webindu byeHerode, na Suzana, nabandi bangi ababya bakamuwatikya omo bindu byabo.
LUK.8.4	Omugulu endeko nene nabandu bakalwa oko buri muyi bahindana ahabya, mwatwirabo omusyo ati: 
LUK.8.5	Omubibimwaya biba embuto yiwe; nomugulu abiba, esindi mosyawa omo nzira, mosyalyatangirirwa, nesyonyoyu syomo kyanya mosyatolasyo. 
LUK.8.6	Nesindi mosyawa okwibwe; nomugulu syalasa, mosyoma, kusangwa syabula amagetsi. 
LUK.8.7	Nesindi mosyawa omo mahwa; namahwa mwalasa haguma nasyo mwanigasyo. 
LUK.8.8	Nesindi mosyawa omo kitaka kyowene mosya lasa, neributa esyombuto erigana. Abere akabuga ebi, mwa birikira ati, Oyu wite amatwi weriowa, owe.
LUK.8.9	Kandi abiga buwe mobamubulya ngo musyo oyo akahulaki, 
LUK.8.10	Naye mwabuga ati, Mwabirihabwa eriminya ebibisamire byobwami bwoMungu; nikwa busana nabandi biri mo misyo, erilangira sibalangire, neriowa sibaminye. 
LUK.8.11	Nikwa omusyo woyu: Embuto kye kinywa kyoMungu. 
LUK.8.12	Abo monzira ba babiriowa; neryo Satani ikasa nerilusya eKinywa omo mitima yabo, ibatatoka erikirirya nerilamibwa. 
LUK.8.13	Nabo okwibwe babo omugulu bakowa eKinywa, bakangirirakyo nobutseme; nikwa sibawite emirihi, bakikiriraya akatambi kake noko mugulu werilengwako bakatswa. 
LUK.8.14	Nesyawa omo mahwa, ba bakowa, nikwa babiyigendera ibanigwa omo maganiryo nebindu neriyitsemesya ryengebe eyi, nebiguma byabo ibitera. 
LUK.8.15	Neyo ko kitaka kyowene, babo abakowa eKinywa, bakahambakyo ndeke omo mutima owakwenene ogowene, ibabuta biguma neritindaluha.
LUK.8.16	Sihari oyu kakaya oluseke akakuningiralo omwirega kutse erihiralo omwisi wengingo, nikwa akahiralo oko butara, abakingira ibatoka erilangira ekyakakala. 
LUK.8.17	Kusangwa sihari ekibisamire ekitindasyaminyikalibwa, kutse sihari kindu ekibu rirene ekitindasyaminywa nerihika omokyakakala. 
LUK.8.18	Mulebaye ngoko mukowa; kusangwa oyu wite asyahabwa ebindi, noyu tawite asyasagulwa ebyo akaganiraya ati awite.
LUK.8.19	Neryo nyinya wuwe nabagala babo mobamunikako, nikwa mobatatoka busana nendeko. 
LUK.8.20	Neryo mwabwirwa bati, Koyo wawe nabagala benyu banahangene ahihya, bakasonda eriku lolako. 
LUK.8.21	Nikwa mwabuga nabo ati, Koyo wage na bagala betu banabo abakowa eKinywa kyoMungu nerikolakyo.
LUK.8.22	Neryo ekiro kiguma mwingira omo bwato haguma nabiga buwe, neryo mwabuga nabo ati, Tusokere eyisirya wengetsi. Neryo mobahongoka, 
LUK.8.23	Babere banemotarikya iye mwayato. Nekikomo mokyandagala omo ngetsi nabo mobasonda eriusula mwa magetse, ibakahwa. 
LUK.8.24	Neryo mobaya mubukya bati, Mukama, Mukama, tukahwa! Naye mwabuka mwakunga ekihunga nerikarama ryebisunda; nabyo mobyumbya, mohabya isyerere. 
LUK.8.25	Naye mwabuga nabo ati, Erikirirya ryenyu riri hahi kwehi? Nabo mobubaha, mobasweka, mobabwirana bati, Oyu ni mundundi oyu kategeka erihunga namagetsi, ibyamowa kwehi?
LUK.8.26	Neryo mobahika omo kihugo kyabaGerase, ekiri eyisiria weGalilaya. 
LUK.8.27	Neryo abere akalwa mubo ahika oko kitaka omundu mwahindana naye akalwa oko muyi iniari kwesyo mbinga; kusangwa oko mugulu muli isiariambala olukimba, isiaribya omo nyumba nikwa omukati-kati kesisinda. 
LUK.8.28	Abere alola uku Yesu, mwabirikira mwawa ahisi embere siwe, mwa buga nomulenge munene ati, Ukanyiyira uti, Yesu, Mugala woMungu wEndata Kutsibu kwehi? Ngakugo, sunyagalaye. 
LUK.8.29	Kusangwa iniamabitegeka ekirimu kibi ekyo ati kilwe omo mundu oyo. (Kusangwa engendo nyingi kika muhamba; iniakategibawa, neribohwa omo mahulula nemisege, nikwa mwatwa emisege eyo mwatsurumibwa nembinga eyo omo mbwarara.) 
LUK.8.30	Neryo Yesu mwamubulya ati, Erina ryawe uwendi kwehi? Naye mwabuga ati, Emilondo; kusangwa esyombinga nyingi isyamabimuhikako. 
LUK.8.31	Mosyamugonga gonga siti siategekesyo eriya omo kyuna. 
LUK.8.32	Nikwa ekihyo kinene kyesyongurube kyabya ikikarira oko kitwa; nasyo mobyamugo-ngagonga eriingira musyo. Naye mwahasyo eha muri erigenda. 
LUK.8.33	Neryo esyombinga mosyalwa oko mundu oyo mosingira omo syongurube, nekihyo mokyatibita aha senzegerere erihika omo ngetsi mosyasenda. 
LUK.8.34	Abalisya babere balangira ekyamabya, mobatibita, mobatulago eka nomo kihugo. 
LUK.8.35	Neryo abandu mobayalebya ekyamabya, mobahika aho Yesu abya, mobeya omundu oyo walwa kwesyombinga inianikere oko bisandu bya Yesu, inianambite iniabiriswabya namenge wuwe; mobubaha. 
LUK.8.36	Nabalola kukyo mobabwirabo ngoko oyu lwe kwesyombinga arialamibawa. 
LUK.8.37	Neryo abandu bosi abe kihugo kyebaGerase ekitimbireho mobamubulya bati, alwe kubo; kusangwa mobakwa obuba bungi; neryo mwingira omo bwato mwasubula. 
LUK.8.38	Nomundu oyu walwa kwesyombinga mwamugonga-gonga ati abye naye; nikwa mwalagana naye ati, 
LUK.8.39	Suba eka ewawe, utulego ebinene ebyo Mungu abirikukolera. Neryo mwagenda, eritulago omo muyi gosi ebinene ebyo Yesu abirimukolera.
LUK.8.40	Nikwa omugulu Yesu asubula, endeko moyamukokya, kusangwa abosi babya ibakamulindirira. 
LUK.8.41	Kandi lebaya mohasa omundu oyu kahulawa mo Yairo, oyo wabya omurongani wenyumba yerihindana; neriwa oko bisandu bya Yesu mwamugonga-gonga ati, aye omo nyumba yiwe, 
LUK.8.42	kusangwa abya awite mwali iyanabutire iyowene, erikula riwe inirya mituta ngikumi nibiri, abya iniakalekula. Nikwa omugulu agenda, abandu mobamuhatatania.
LUK.8.43	Nomukali oyo wabya akwire erisenda ryomusasi emituta ikumi nibiri oyo wabiribuyira ebindu biwe byosi oko basaki, mwatatoka erilamibwa nomundu, 
LUK.8.44	mwasa enyuma kwiye, mwatula oko ndambi yolukimbe luwe; neryo-neryo erisenda riwe ryomusasi moryumbya. 
LUK.8.45	Yesu mwabuga ati, Nindi wamanyitulako kwehi? Omugulu abosi bayigana, Petero mwa buga ati, Mukama, esyondeko sikakutimbako nerikuhatatania! 
LUK.8.46	Nikwa Yesu mwabuga ati, Omundu amanyitulako; kusangwa namaminya kwa kagala kamabinyilwako. 
LUK.8.47	Omukali abere alangira kwatabisamire, mwasa akatitimana, mwawa ahisi embere siwe mwatulago embere syabandu bosi ekirialeka iniamutulako, kandi ngoko ainalamibwa neryo-neryo. 
LUK.8.48	Neryo mwabuga naye, Mwali, erikirirya ryawe ryamabikulamya; ugende obuholo.
LUK.8.49	Nomugulu abya akabuga, mohasa omundu akalwa omo nyumba yomurongani wenyumba yerihindana ati, Mwali wawe aholire; suluhaye Mukangirirya kandi. 
LUK.8.50	Nikwa Yesu mowa ekyo mwamusubirya ati, Sigubahe; wikiriraye risa akandilama. 
LUK.8.51	Abere ahika oko nyumba, mwataliga mundu akingira haguma naye, nina Petero na Yoane na Yakobo, nise womwana na nyinya. 
LUK.8.52	Nabosi babya bakarira nerimususumanira; nikwa mwabuga ati, simurire; kusangwa siaholire nikwa agotsere. 
LUK.8.53	Nabo mobamusekererya, ibanasi kwaholire. 
LUK.8.54	Nikwa mwa muwata oko byala mwabirikira, ati, Mwana, hangana. 
LUK.8.55	Nekirimu kiwe mokyasubula, neryo-neryo mwahangana; neryo mwategekabo ati bamuhe ebyerirya. 
LUK.8.56	Neryo abamubuta mobasweka; nikwa mwategekabo ati sibabwire omundu ebya makolwa.
LUK.9.1	Kandi mwabirikira erikumi na babiri mwahindanyabo mwahabo amaka nehamuli oko syombinga syosi nerilamya amakoni, 
LUK.9.2	mwatumabo eritula omwatsi wobwamibwo Mungu nerilamya abakoni. 
LUK.9.3	Neryo mwabuga nabo ati, Simuheke kindu busana nolugendo lwenyu, kutse mutso, kutse engunza, kutse obundu, kutse esyofaranka; kandi simubye nesyokanzu ibiri. 
LUK.9.4	Nenyumba yahi mwasingiramo, mwikalemo, erihika aho mwasyalwirayo. 
LUK.9.5	Naho ehosi bakagana eribakokya, omugulu mukalwa omo muyi oyo mukungute olututu omo bisandu byenyu ngo mulangiri kubo. 
LUK.9.6	Neryo mobalwayo mobalaba omo hiyi, neritula engulu yowene nerilamya abehosi.
LUK.9.7	Nikwa oMwami Herode mowa ebyosi byakolawa, mwa hangahangya kusangwa mokyabugwa ambu Yoane abirilubu kibwa oko baholi, 
LUK.9.8	nabandi bati Elia abiriswahuluka, nabandi bati omuguma wokobaminyereri bakera yo walubukire. 
LUK.9.9	Herode mwabuga ati, Yoane monamutwa ko mutwe; nikwa oyo nindi oyo namowa kwemyatsi eyi kwehi? Nikwa mwa sonda erimulolako.
LUK.9.10	Neryo omugulu abakwenda basubula mobamubwira emyatsi eyo bakola. Naye mwatwalabo bobene oko muyi owakahulawa mo Betesaida. 
LUK.9.11	Nesyondeko syabere syaminya, mosyamukwama; naye mwakokyabo mwatulirabo ebyobwami bwoMungu, mwalamya ababya nobwaga bwerilamibwa. 
LUK.9.12	Nikwa bwabere bwasonda erihumbera; erikumi nababiri mobamuhikako bati, Ulagane nendeko, bagende omo hiyi nomo kihugo ekihererenie naho, erigotsera neribana akaryo; kusangwa turi mo kisuki. 
LUK.9.13	Nikwa mwabwirabo ati, Muhebo akerirya. Nabo mobabuga bati, Situwite ebindi wana mandu atanu namahere abiri—twamatindaya gula ebyalya busana nabandu aba bosi. 
LUK.9.14	Kusangwa habya abalume nga maelfu atanu. Naye mwabuga nabiga buwe ati, Mwikalayebo mondekondeko amakumi atanu-atanu. 
LUK.9.15	Nabo mobakola batya, mobikalya bosi. 
LUK.9.16	Neryo mwimya amandu atanu namahere abiri mwalalamira elubula, mwatsumulabyo mwata hangulabyo, mwahabyo oko biga bahirebyo emuliro wendeko. 
LUK.9.17	Nabosi mobarya mobuguta. Moba-songa-songya ebyasaka, ebitiri ikumi nebibiri byebitahangukira.
LUK.9.18	Nikwa omugulu abya akasaba iyowene abiga babya haguma naye; neryo mwabulyabo ati, Abandu bakabuga bati, Ingyendikwehi? 
LUK.9.19	Mobamusubirya bati, Yoane Mubatisa; nikwa abandi bati, Elia; nabandi, bati muguma woko bami nyereri bakera abirilubuka. 
LUK.9.20	Naye mwabuga nabo ati, Nikwa nenyu mukabuga muti ingye ndi kwehi? Petero mwasubirya ati, Kristo woMungu. 
LUK.9.21	Nikwa mwahanabo mwategekabo ati sibabwire mundu mwatsi oyu, 
LUK.9.22	ati, oMugala womundu atolere eriagalwa omo myatsi mingi, neriganwa na bakulu nabahereri bakulu nabasaki, initwa, nerilubukibwa ekiro kyebisatu.
LUK.9.23	Kandi mwabuga nabosi ati, Omundu amasonda eri ngwama, ayigane aheke omusalaba wuwe ebiro byosi angwame. 
LUK.9.24	Kusangwa oyu kasonda erilamya engebe yiwe asyatalyayo; noyu katalaya engebe yiwe busana nage, asyalamyayo. 
LUK.9.25	Ku sangwa ni ndundi yahi oko mundu amabana e kihugo kyosi akayitalya kwehi? 
LUK.9.26	Kusangwa oyu kakwa esisoni busana nage na busana nebinywa byage, oMugala womundu asyakwa esisoni busana naye omugulu asyasa omo lukengerwa luwe nolukengerwa lwise wuwe nolwa balaika babuyirire. 
LUK.9.27	Nikwa ngababwira kwenene, hari bandi oko bahangene hano aba tindisyagerya oluholo batebalangira obwami bwoMungu.
LUK.9.28	Kandi enyuma weribuga ebi ngebiro munani byamabikya mwatwala haguma naye Petero na Yoane na Yakobo, mwahe tukira oko kitwa erisaba. 
LUK.9.29	Abere anemosaba, erisosa ryobusu buwe moryahinduka, nesyongimba siwe mosyahenia nerika ngabania. 
LUK.9.30	Kandi lebaya, bandu babiri mobakania naye, babya ye Musa na Elia, 
LUK.9.31	ababutuka nolukengerwa ibakaka naya omwatsi woluholo luwe olo akandisyaberererya eYerusa lema. 
LUK.9.32	Nikwa Petero nababya naye mobayitsingirako notugotseri nikwa isibetayato, mobalangira olukengerwa luwe nabandu babiri ababya bahangene haguma naye. 
LUK.9.33	Nomugulu abandu abo basonda erigabana naye. Petero mwabuga na Yesu ati, Mukama, Ryowene itwe turi hano; tuhimbe ehinyumba hisatu, akaguma busana nawe, na kandi busana na Musa, na kandi busana na Elia—isiasi ekyo akabuga. 
LUK.9.34	Abere anemobuga ebi, ekitu mokyasa mokyasukulirabo; nabo mobubaha omugulu bingira omo kitu. 
LUK.9.35	Nomulenge mwalwa omo kitu, ati, Oyu ni Mugala wage, Musombolwa wage; momowe! 
LUK.9.36	Nomulenge abere abibuga, Yesu mwabanikaho iyowene. Nabo mobabya bukutu mobatabwira omundu emyatsi eyo balangira.
LUK.9.37	Nomungyakya, babere babiandagala oko kitwa, endeko nene moyahindana naye. 
LUK.9.38	Lebaya, omundu wokondeko mwabuga nomulenge munene ati, Mukangirirya, ngakugonga gonga ulebaye mugala wage, kusangwa yonambutire iyowene; 
LUK.9.39	kandi lebaya, ekirimu kikamuhamba, inialaka; kikamusala salaya iniabimbya erihulo, kikamuhunza, sikirimuleka luba. 
LUK.9.40	Monagonga-gonga abiga bawe nyiti baguse kyeyihya, mobataluka. 
LUK.9.41	Yesu mwasubirya ati, Inywe lulengo lweriti ndiikirirya nolwobuhaka, nasikala nenyu omugulu gungahi neribabegerya kwehi? Ulete omugala wawe yo hano. 
LUK.9.42	Neryo abere anemwasa embinga moyamusatya moyamusalasalya. Nikwa Yesu mwakunga ekirimu kibi ekyo, mwalamya omu lwana, mwamusubya kwise wuwe. 
LUK.9.43	Nabosi mobaswekera obukulu bwoMungu. Nikwa omugulu barimusweka busana nemyatsi yosi akola, mwabuga nabiga buwe ati, 
LUK.9.44	Muhire ebinywa ebi omu matwi wenyu; kusangwa Mugala womundu akandisyahotelwa omo byala byabandu. 
LUK.9.45	Nikwa mobata minya ekyo abuga mokyabiswa kubo, sibaminyekyo; kandi mobubaha erimubulya omwatsi oyo.
LUK.9.46	Neryo mobakuba obuhaka omukati-kati kabo nga nindi wakubo yo mukulu. 
LUK.9.47	Nikwa Yesu amabiminya oburingikania bwemitima yabo, mwimya omwana mwamuhanganya oko luhande luwe, 
LUK.9.48	mwabuga nabo ati, Oyu kakokaya omwana oyu omo rina ryage iniakanyikokaya, noyu kanyikokaya iniaka kokaya oyo wanyituma; kusangwa oyuri mukemuke omukati kati kenyu yo mukulu.
LUK.9.49	Yoane mwasubirya ati, Mukama twamalola oko mundu akahiga esyombinga omo rina ryawe, motwamukaga, kusangwa siarikwama haguma netu. 
LUK.9.50	Nikwa Yesu mwabuga naye ati, Simumukage; kusangwa oyute enzigu yenyu iniari oko luhande lwenyu.
LUK.9.51	Neryo ebiro biwe byeritwalwa endata byabere byabya hakuhi, mwabya namaha weriya eYerusalema. Mwatuma abakwenda emuliro wuwe, 
LUK.9.52	abagenda omo muyi weba Samariya, erikokotya ahangahikira; 
LUK.9.53	nikwa abandu moba tamukokya, kusangwa mwabya ngakalabira eYerusalema. 
LUK.9.54	Kandi omugulu abiga buwe Yakobo na Yoane babere babilangira ekyo, mobabuga bati, Mukama ukasonda uti tutegeke omuliro eriandagala erilwa elubula neribugabo kwehi? 
LUK.9.55	Nikwa mwakeberabo mwakungabo, mwabuga ati, Simwasi omusindo wekirimu muriko; kusangwa Mugala womundu siasa neriherya esyongebe syabandu nikwa erilamyasyo. 
LUK.9.56	Nikwa mobaya oko gundi muyi.
LUK.9.57	Neryo babere bakagenda omo nzira, omundu mwabuga naye ati, Ngandikukwama ehosi ukandiya. 
LUK.9.58	Yesu mwabuga naye ati, Esyoboha sinawite ebyuna, nesyonyonyu syomokyanya sinawite esyonyutu; nikwa Alugala womundu siawite aheri hira omutwe wuwe. 
LUK.9.59	Mwabuga nogundi ati, Unyikwame. Nikwa mwabuga ati, Mukama nyitange eriyata tata. 
LUK.9.60	Nikwa mwabuga naye ati, Leka abaholi bate abaholi babo; nikwa uwe, ugende utulego ogo bwami bwoMungu. 
LUK.9.61	Nogundi mwabuga ati, Ngandikukwama Mukama; nikwa uleke ngaya lagana na benyumba yage. 
LUK.9.62	Yesu mwamubwira ati, Sihari oyu kawata okwisuka akakebera enyuma akatolera obwami bwo Mungu.
LUK.10.1	Enyuma waho Mukama mwahira abandi amakumi arinda, mwatumabo embere siwe ababiribabiri, eriya omo miyi yosi naha asonda eriya. 
LUK.10.2	Kandi mwabuga nabo ati, Erigesa ni nene nikwa abakoli bomubiri ni bake; nikwa musabe Mukama werigesa atume abahingi okwigesa riwe. 
LUK.10.3	Mugende; lebaya, ngabatuma ngehyana hyembuli omukati-kati kama kungu. 
LUK.10.4	Simuheka eritusi, kutse engunza, kutse esyongendero; simubukaye omundu omo nzira. 
LUK.10.5	Nenyumba eyo mukingi ramo, mutsuke eribuga muti, Obuholo bubye omo nyumba eyi! 
LUK.10.6	Omugala wobuholo amabyaho, obuholo bwenyu bwasyamu byako; amabya ate, ibwasuba kwinywe. 
LUK.10.7	Mwikale omo nyumba eyo, imwarya neripulya ebyo bakabaha, kusangwa omuhingi atolere erihembwa riwe; simuhumire omo wandi manyumba. 
LUK.10.8	Omugulu mukingira omo muyi bakabakokaya, imwarya ebyo bakabaha; 
LUK.10.9	mulamaye abakoni abari mugo mubwirebo muti, Obwami bwoMungu bwamabihika hakuhi nenyu. 
LUK.10.10	Nikwa mwamingira oko muyi batetabakokya, mwingire omo syonzira syago muti, 
LUK.10.11	Olututu olwo muyi wenyu olumakirire omo bisandu byetu, tukasangulalo busana nenyu; nikwa muminye eki, ko bwami bwabirihika hakuhi. 
LUK.10.12	Ngababwira ryasyabya ryolo eryeSodomo ekiro ekyo okwi laba eryomuyi oyo.
LUK.10.13	Obuhanya kuwe, Korazini! Obuhanya kuwe, Betesaida! kusangwa kumbe emibiri ya maka eyakolwa omwisi wenyu kumbe yakolawa omo Tiro ne Sidona, kumbe babiribinduka kera, ibanikere omo mitole nomwibu. 
LUK.10.14	Nikwa okwitswera erya Tiro na Sidona ryasyabya ryolo kwilaba eryenyu. 
LUK.10.15	Nawe Kapernaumu, wasyasumbirwa endata elubula kwehi? Wasya ndagalilibwa ekulimu. 
LUK.10.16	Oyu kabowa akanyowa, noyu kabagana iniakanyigana, noyu kanyigana akagana oyu wanyi tuma.
LUK.10.17	Amakumi arinda mobasubula nobutseme bati, Mukama esyombinga nasyo sikatowa omo rina ryawe! 
LUK.10.18	Naye mwa bwirabo ati. Monalangira Satani ikatoga ngeripalya rikalwa elubula. 
LUK.10.19	Lebaya nabiribaha ehamuli eriryatangirira esyo nzoka nesyonge, nokwilaba akagala kosi kenzigu; isihari kindu kyangabagalya na hake. 
LUK.10.20	Nikwa simutseme busana nesyo mbinga eribowa; nikwa mutseme kusangwa amena wenyu abirisakwa elubula.
LUK.10.21	Noko ndambi eyo mwatsema omo Kirimu Kibuyirire mwabuga ati, Ngakuha ewasingya Tata, Mukama welubula ne kihugo, kusangwa wabiribisa emyatsi eyo oko bamenge naberiminya wabiribisulabyo oko bana balere; ega, Tata, ku sangwa erisonda ryawe ryolukogo ko ryabya ritya. 
LUK.10.22	Nabiri habwa emyatsi yosi na Tata wage; kandi sihari oyo wasi Mugala nga nindi, ni nise, kutse sihari oyu wasi Ise nga nindi, ni na Mugala nomundu oyo Mugala akayisoga erimubisulira. 
LUK.10.23	Neryo mwakebera abiga mwabwirabo bubi-sobiso ati, Omuyisa ari oko meso woyu kalangira ebyo mukalangira! 
LUK.10.24	Kusangwa ngababwira kwa baminyereri bangi na bami bayitsutsa erilangira ebyo mukalangira, mobatetalangirabyo, neriowa ebyo mukowa, mobatetowabyo.
LUK.10.25	Kandi lebaya, omwimiri muguma mwahangana nerimu lengako ati, Mukangirirya nangakolaki erilagwa engebe yerikota mo mwandu kwehi? 
LUK.10.26	Neryo mwabuga naye ati, Nikiekisakire omo bihano kwehi? Ukasomaki omo kitabu kwehi? 
LUK.10.27	Mwamusubirya, ati, Wanze oMukama Mungu wawe nomutima wawe gosi, nengebe yawe yosi, namaka wawe gosi, noburingikania bwawe bosi; kandi na mulikyenyu ngawe. 
LUK.10.28	Naye mwabuga naye ati, Wamabisubya ndeke; uyire utya, wasyabyaho. 
LUK.10.29	Nikwa iye, iniakasonda eriyiyira mo mutu nganene, mwabulya Yesu ati, Mulikyetu nindi kwehi? 
LUK.10.30	Yesu mwasubirya ati, Omundu abya alwa eYerusalema akandagarira eYeriko, mwawa omo byala byabanyeyi, abamulusaya kwesyo ngimba nerimuhunza, mobayigendera, mobamusiga hakuhi nerihola. 
LUK.10.31	Neryo mokyabya kitya omuhereri iniakandagala omo nzira eyo; mwamulolako mwayihengeka mwalaba. 
LUK.10.32	Ritya omuLawi, abere ahikaho mwamulolako, naye mwayihengeka mwalaba. 
LUK.10.33	Nikwa muSamaria, iniane oko lugendo, naye mwahika aho; abere abimulolako mwamuganyira, 
LUK.10.34	mwahika ahari mwasenga ebironda biwe, muta inubyo amaguta nebinyu; mwamuhira oko nyama yiwe mwamuleta omo kirimba kyaba geni, mwamutwanira. 
LUK.10.35	Nomungyakya mwabana esyofaranka ikumi mwahasyo omwenye kirimba, ati, Umutwanire; wama swabana esindi, nasyakuriha naswasa. 
LUK.10.36	Oko basatu aba ukaganiraya uti nindi yo wabya mulikyabo womundu oyo wagwa omukati-kati ka banyeyi kwehi? 
LUK.10.37	Naye mwabuga ati, oyo wamukwa eriganyira. Yesu mwamubwira ati, Ugende nawe ukole utya.
LUK.10.38	Babere bakine oku lugendo, mwingira oko kayi; nomukali oyu kahulawa mo Marata mwamukokya omo nyumba yiwe. 
LUK.10.39	Abya awite mwali wabo oyu kahulawa mo Maria, oyo wabya ikere oko bisandu byoMukama neriowa erikangirirya riwe. 
LUK.10.40	Nikwa Marata mwahabukya omutima omo mibiri mingi; kandi mwamuhikako ati, Mukama, suritsomana kusa ngwa mwali wetu abirinyitekera emibiri kwehi? Umubwire anyiwatikaye. 
LUK.10.41	Nikwa Mukama mwamusubirya ati, Marata, Marata, ukayiganyira nerigangaganga busana nemyatsi mingi; 
LUK.10.42	nikwa omwatsi muguma atolere. Kusangwa Maria abiriyi soga erigabo eryowene, eryate angasagulwa.
LUK.11.1	Abere akasabira ahandi, neryo abere abuga, omuguma goko biga buwe mwamubwira ati, Mukama, Utukangiri raye erisaba, ngoko Yoane akangiriraya abiga buwe. 
LUK.11.2	Naye mwabuga nabo ati, Omugulu mukasaba, imwabuga muti: Tata, erina ryawe risikibawe, Obwami bwawe bwase. 
LUK.11.3	Utuhe oburi kiro akaryo akekiro ekyo; 
LUK.11.4	utubuyire ebibi byetu; kusangwa netu tukabuyira oburi mundu oyuri komwinda wetu; kandi sutulete omwilengwako. 
LUK.11.5	Kandi mwabuga nabo ati, Nindi ukwinywe kwehi? oyu wite mwira wuwe akamuhikako omo kati kanene akamubwira ati, Mwira unyibweke amandu asatu; 
LUK.11.6	kusangwa omwira wage amabinyihikako akalwa oko lugendo, nage singwite ekyerimutsumbira; 
LUK.11.7	noyuri omonyumba akandimusubirya ati, Sunduhaye; oluyi lukingire, na bana bage bagotsere haguma nage oko ngingo; sinditoka eri hangana nerikuha kindu. 
LUK.11.8	Ngababwira nyiti, nomo angabya atetahangana kusangwa ni mwira wuwe, nikwa busana nerimu hatikana akandihangana nerimuha ebyosi ari nobwaga. 
LUK.11.9	Nga babwira, Mubulaye, mwasyahabwa; musondaye, mwasyabana; mukongote oko luyi, mwasyakingulirwa. 
LUK.11.10	Kusangwa oyu kabulaya akahabawa, noyu kasonda akabana, noyu kakongota akakingulirawa. 
LUK.11.11	Nindi kwinywe ise, omwana amamusaba erihere, iniamuha enzoka kwehi? kutse amamusaba obundu iniamuha eribwe kwehi? 
LUK.11.12	Kutse amabulya eriyi, iniamuha enge kwehi? 
LUK.11.13	Neryo inywe mwamabya muri babi, munasi eriha abana benyu erihitya ryowene, Tata wenyu welubula sialabire aho kutsibu eriha eKirimu Kibuyirire oko bakamu bulaya kwehi?
LUK.11.14	Kandi abya akagusa eyihya esyombinga kwoyo wabya mumu; nembinga yabere yabimulwako, emumu moyabuga, nabandu mobasweka. 
LUK.11.15	Nikwa abandi bakubo mobabuga bati, akagusa esyombinga omo Belzebuli, omukama wesyombinga; 
LUK.11.16	nikwa abandi, erimulengako, mobamusonda-sondako ekitiko tiko ekikalwa elubula. 
LUK.11.17	Nikwa iye iniakaminya oburingikania bwabo, mwabuga nabo ati, Oburi bwami obukagabana buka hera, nenyumba yamayirwania ikatera. 
LUK.11.18	NeSatani yamayi gabula yoyene, obwami bwayo bwasyahangana buti kwehi? Kusangwa mukabuga muti, Ngagusa esyombinga omo Belze buli. 
LUK.11.19	Nage namagusa esyombinga eyihya omo Belzebuli, abagala benyu bakagusasyo mundi kwehi? Kikaleka ibasyabya batsweri benyu. 
LUK.11.20	Nikwa amabya ini busana nomunwe woMungu ngagusa esyombinga, lero obwami bwoMungu bwa mabibahikako. 
LUK.11.21	Omugulu mundu wamaka, amabiambala ebindu byamalwa, amateya omuyi wuwe, ebindu biwe biri nobuholo; 
LUK.11.22	nikwa oyu mulengirye akagala amamubambira akamukinda, akamulusayako ebindu biwe byamalwa ebyo ayiketera, iniagaba ebindu biwe. 
LUK.11.23	Oyu te nage ni nzigu yage, noyu te kumakuma haguma nage akapanzapanza. 
LUK.11.24	Omu­gulu ekirimu kibi kikalwa oko mundu, kikalaba ahate magetsi ikyasonda aheriluhukira; ikyabulaho ikyabuga kiti, Ngandisuba omo nyumba yage nalwamo. 
LUK.11.25	Neryo kyahikayo ikyeya inina birirye ininakomire. 
LUK.11.26	Neryo kikagenda nerileta ebindi birimu birinda ini bibi kwilabakyo, ibingira ibikalamo; nenduli yomundu oyo iyabya nyibi kwilaba erimbere. 
LUK.11.27	Abere akabuga omwatsi oyu, omukali abya omo ndeko mwasumba omulenge wuwe mwamubwira ati, Omuyisa ari nenda yakubuta, namabere warya! 
LUK.11.28	Naye mwabuga ati, Nikwa okwilaba aho omuyisa ari noyu kowa eKinywa kyoMungu neribikakyo.
LUK.11.29	Nomugulu esyondeko syabya sikakanya, iye mwatsuka eribuga ati, Olugendo olu ni lulengo lubi; lukasonda ekitiko tiko, nikwa silwendisyahabwakyo kyene kitikotiko kyaYona. 
LUK.11.30	Kusangwa ngoko Yona abya kitikotiko busana nabandu beNinawe, kitya Mugala womundu asyabya atya busana nolulengo olu. 
LUK.11.31	Omwami wobukali woLutambi asyahangana okwitswera nabandu bolulengo olu asyatswerabo lubi; kusangwa alwa oko syonduli sye kihugo neriowa amenge wa Solomono, kandi lebaya, oyu lengire Solomono ari hano. 
LUK.11.32	Abandu beNinawe basyahangana okwitswera olulengo olu basyatsweralo lubi; kusangwa mobabinduka okwikangirirya ryaYona, kandi lebaya, oyu lengire Yona ari hano. 
LUK.11.33	Sihari oyo kakaya oluseke akahiralo omo kyuna kyenyumba kutse omwisi wekitiri, nikwa oko kyeriteka koluseke, abakingira ibatoka erilola oko kyakakala. 
LUK.11.34	Eriso ryawe ni luseke lwomubiri wawe; eriso ryawe ryamabya ryowene, omubiri wawe gosi inioswire nekya kakala; nikwa ryamabya ni ribi, omubiri wawe inioswire nomwirimya. 
LUK.11.35	Neryo utegaye ekyakakala omwisi wawe sikibya mwirimya. 
LUK.11.36	Neryo omubiri wawe gosi amusula nekyakakala, isiawite mwanya ari mo mwirimya, asyabya neri kangabania ogosi, ngoluseke omugulu lukakukoleraya.
LUK.11.37	Abere akabuga, omuFarisayo mwamubulya ati arire haguma naye; neryo mwingira mwikala oko butara. 
LUK.11.38	Nomu Farisayo mwasweka erilangira kwatetatsuka erinaba embere werirya. 
LUK.11.39	OMukama mwabuga naye ati, Lino inywe abaFarisayo mukeraya enyuma wolutehi nekisya, nikwa omwisi muswire erinyega nobubi. 
LUK.11.40	Inywe bikiru! Oyu wakokotaya enyuma mwatakokotya nomwisi kwehi? 
LUK.11.41	Nikwa muhebusana nerihitya ebindu ebiri omwisi; neryo lebaya, ebyosi byasyabya ibinerire busana nenyu. 
LUK.11.42	Nikwa obuhanya kwi nywe abaFarisayo! Kusangwa mukaleta ekiguma kyerikumi kyamunanaa na muchicha nesindi nyenyi syosi, imukasiga eritunganene nerianza Mungu; ebi mutolere erikolabyo, neri tindasiga ebindi ebyo. 
LUK.11.43	Obuhanya kwinywe abaFarisayo! kusangwa mwanzire ebitumbi ebyowenenga omo manyumba werihindana neribukibwa omo maguriro. 
LUK.11.44	Obuhanya kwi nywe! kusangwa muri ngesisinda esitaminyikere, abandu bakalaba kusyo isibasi.
LUK.11.45	Neryo muguma wokobimiri mwamusubirya ati, Muka ngirirya, eribuga utya inukatutsuma. 
LUK.11.46	Naye mwabuga ati. Obuhanya kwinywe abimiri nibya! kusangwa mukahekaya abandu emiheke eyikalire erihekwa, nenyu simwetulaya oko miheke eyo kono munwe muguma wenyu. 
LUK.11.47	Obuhanya kwi nywe! kusangwa mukahimba esisinda syabaminyereri abo abotata wenyu bita. 
LUK.11.48	Nenyu muri balangiri nabaliga emibiri yabotata wenyu; kusangwa bo bitabo, nenyu mukahimba esisinda syabo. 
LUK.11.49	Kikaleka amenge woMungu iniabuga ati, Nasyatumirabo abaminyereri nabakwenda, abandi bakubo basitabo neriendereryabo, 
LUK.11.50	neryo omusasi wabaminyereri bosi, owutawa eritsuka ryekibanza kye kihugo, iniatoka eribu ribwa abo lulengo olu, 
LUK.11.51	eritsuka oko musasi wa Abeli erihika oko musasi wa Zakaria, oyo wakwira omukati-kati kaheriherera nehekalu. Ega ngababwira, asyabulibwa abo lulengo olu. 
LUK.11.52	Obuhanya kwinywe abimiri! kusangwa mwabirilusya eki boholi kyamenge; nenyu simwetingira, nabakasonda eriingira mukakakirayabo.
LUK.11.53	Abere akalwayo, abasaki nabaFarisayo mobatsuka erimu hatikania kwe binywa nerimukuna eribuga bingi, 
LUK.11.54	ibaka murinda, erimutega oko mwatsi angabuga.
LUK.12.1	Oko mugulu oyo, amaelfu mangi boko syondeko bama bihindana haguma, kyaleka ibaryatangirirana, iye mwa tsuka eribwira abiga buwe erimbere ati, Muyitegaye busana nekihamya kyabaFarisayo, ekyo ni teba. 
LUK.12.2	Sihari ekikunigirwe ekitinda-syabisulwa, kutse ekibisire ekitindasyaminyikala. 
LUK.12.3	Omwatsi wahi ogo mwabirikanirya omo mwirimya asyo gwirwa omo kyakakala, nebyo mwabiribuga omo bihwehwe omo syongonde syamanyumba byasyabugirwa oko lutwe lwa manyumba. 
LUK.12.4	Ngababwira, abira bage, nyiti, simubahe abakita omubiri, nenyuma waho sibawite ebyo bangaswakola. 
LUK.12.5	Nikwa ngandibasayisya oyo mutolere eriubaha: Musage oyo amabiita iniawite namaka werigusa omo kyuna kyomuliro; ega, ngababwira, mubahe oyo! 
LUK.12.6	Ebiswiri bitanu sibiguribawa busana nesenge ibiri kwehi? Sihari akaguma kakubyo akaki biriranawa embere syoMungu. 
LUK.12.7	Kandi nesyonzwiri esyoko mitwe yenyu sinaganzire esyosi. Simubahe; muri bobuguri kwilaba ebiswiri bingi. 
LUK.12.8	Kandi ngababwira, oburi mundu oyu kanyikanganaya emuliro wabandu, oMugala womundu asya mukangania emuliro wabalaika goMungu; 
LUK.12.9	nikwa oyu kanyigana emuliro wabandu asyaganwa emuliro wabalaika goMungu. 
LUK.12.10	Noburi mundu oyu kanegulira oMugala womundu asyabugirwa; nikwa oyu katsuma eKirimu Kibuyirire siendisyabuyirwa. 
LUK.12.11	Omugulu bakabaleta embere syamanyu mba werihindana nabarongani nabehamuli, simuhahukaye emitima ekyo mwasyasubirya kutse ebyo mwangabuga. 
LUK.12.12	Ku sangwa eKirimu Kibuyirire kyasyabakangirirya ebyo mutolere eribuga oko ndambi eyo.
LUK.12.13	Omuguma woko ndeko mwabuga naye ati, Mukangirirya, ubwire omugala wetu uti tugabe omwandu wetu. 
LUK.12.14	Nikwa mwamubwira ati, We mulume, nindi wanyiyira mo mutsweri wenyu kutse omugabi wenyu kwehi? 
LUK.12.15	Kandi mwabuga nabo ati, Mulebaye, muyitegaye okwirumwa ryosi; kusangwa engebe yomundu siri busana nobungi bwebindu biwe. 
LUK.12.16	Neryo mwatwirabo omusyo, ati, Ekitaka kyo mundu webindu bingi mokyerya bingi; 
LUK.12.17	neryo mwaganirya omwisi wuwe ati, Nasyakolaki kwehi? kusangwa singwite aheribika ebyalya byage. 
LUK.12.18	Neryo mwaswayibwira ati, Ngandikola eki: inahi mbula ebigona byage, inahimba ebinene kwaho; umwebyo monasyabika ebyalya byage nebindu byage. 
LUK.12.19	Neryo nasya bwira omutima wage nyiti, uwe mutima, uwite ebindu binene bibikire busana ne mituta mingi; uluhuke, urye, upulaye, utseme. 
LUK.12.20	Nikwa Mungu mwamubwira ati, Uwe kikiru! Omo kiro eki omutima wawe akandibirikirwa; nebindu ebyo wabiri bika, byasyabya byandi kwehi? 
LUK.12.21	Noyu kayibikira ebindu kwari atya, ate webindu busana noMungu.
LUK.12.22	Neryo mwabwira abiga buwe ati, Nibya ngababwira simubye namaganiryo busana nengebe yenyu, muti mwasya ryaki, kutse busana nomubiri, nga mwasyambalaki. 
LUK.12.23	Ku sangwa engebe ilengire ebyalya, nomubiri alengire esyongimba. 
LUK.12.24	Muringikanaye ebikororo: sibyebiba kutse erigesa, sibyeyira embiso kutse ekigona, nikwa Mungu akarisayabyo. Nenyu muri bobuguri bungahi kwilaba esyonyonyu esyo kwehi? 
LUK.12.25	Nindi kwinywe busana namaganiryo angatoka eritomekera oko mituta yengebe yiwe oburi bwokuboko kuguma kwehi? 
LUK.12.26	Nikwa nenyu mwamatindatoka erikola omwatsi muke ngoyo, busana naki mukayiganiriraya busana nebindi ebyo kwehi? 
LUK.12.27	Muganiraye ebirangaranga, ngoko bikalasa; isibyekola omubiri kutse sibyeluka; nikwa ngababwira, nyiti, Solomono nolukengerwa luwe losi mwatambalibwa nge kiguma kyakubyo. 
LUK.12.28	Nikwa Mungu amambalya ebiti ebiriho omoli munabwire nomungyakya ibyaguswa omo riko, siendisyabambalya kwila baho kutsibu kwehi? inywe bandu berikirirya ike. 
LUK.12.29	Kandi simusonda-sondaye ebyo mwangarya nago mwangapulya, kutse simubye noburingikania wengitsi. 
LUK.12.30	Kusangwa ebihanda byosi bye kihugo bikasonda-sonda emyatsi eyi; na Tata wenyu anasi ebibari bwaga. 
LUK.12.31	Nikwa kumbe, musonde obwami buwe, nebindu ebi byasyabya byenyu nibya. 
LUK.12.32	Simubahe, ekihyo kike, kusangwa kikatsemesaya ndeke Tata wenyu eribaha obwami. 
LUK.12.33	Mugulaye ebindu byenyu, muhitaye; muyibanire matusi awatekula, nebindu ebiri omo lubula ebite keha, ahatehika omurahi nehinyurugunzu ehikaheraya. 
LUK.12.34	Ku­sangwa ahari ebindu benyu, hemitima yenyu ikabya.
LUK.12.35	Esyombindi syenyu sibye isinabohire, nesiseke syenyu syake, 
LUK.12.36	mubye nga bandu bakalindirira omukama wabo ahasyasuburira erilwa omwirya ryeriherukania, ibatoka erimu kingurira neryo-neryo omugulu akasa erikongota. 
LUK.12.37	Omuyisa ari oko bagombe abo omukama akegaya ibanalolire; kwenene ngabuga nenyu, asyaboha embindi yiwe inikalyabo okwirya, iniahikaho iniakolerabo. 
LUK.12.38	Amasa oko kisisimuko ekyakabiri, kutse ekyakasatu, akegayabo bane batya, omuyisa ari na bagombe abo! 
LUK.12.39	Nikwa muminye eki, kumbe mwenye nyumba abya asi endambi yahi omurahi akandihika, ngabiribya inianalolire isiangaleka enyumba yiwe ikatulwa. 
LUK.12.40	Nenyu mubye imunasikire; kusangwa oMugala womundu akasa omo ndambi mutalengekenie.
LUK.12.41	Petero mwabuga ati, Mukama ukatwa omusyo oyu busana netu kutse busana nabosi kwehi? 
LUK.12.42	OMukama mwabuga ati, Nindi yo mwimaniri oyu tebirirawa owamenge kwehi? omu kama wuwe asyamuhira erisuga abandu buwe, nerihabo akalengi kakaryo oko ndambi itolere. 
LUK.12.43	Omuyisa ari oko mugombe oyo omugulu omukama wuwe asyasa nerimweya akakola atya.
LUK.12.44	Kwenene ngabuga nenyu, asyamuhira erisuga ebindu biwe byosi. 
LUK.12.45	Nikwa omugombe oyo amayibwira ati, Mukama wage alindireyo, iniatsuka eriswirya abagombe bobulume nabo bukali, nerirya neripulya nerikunda, 
LUK.12.46	omukama womugombe oyo asyasa ekiro atemulindirira noko ndambi atasi, asyamu suyira, nerimuhira haguma nabatikirirye. 
LUK.12.47	Nomugombe oyo wabya asi erisonda ryomukama wuwe, nikwa mwatakokotya kutse erikola ngerisonda riwe, asyaswiribwa kutsibu. 
LUK.12.48	Nikwa oyu tetaminya akakola ebitolere eriswiribwa, asyabana eriswi ribwa hake. Oburi mundu oyu kahabawa bingi asyaburibwa bingi; nokoyu bandu bakabikaya bingi basyamubulya bingi kwilaba.
LUK.12.49	Monasa erigusa omuliro omo kihugo; kumbe aribiriaka! nangaswasondaki kwehi? 
LUK.12.50	Ngwite eribatisya eryo nangaba tisibwamo; kandi ngakwa engitsi erilinda ekiro ryasyabererera! 
LUK.12.51	Mukaganiraya muti nasa nerileta obuholo omo kihugo kwehi? Eyihi, ngababwira, nikwa erigabana; 
LUK.12.52	kusangwa eritsuka lino omo nyumba nguma hasyabya abatanu abagabene, abasatu nababiri nababiri na basatu abagabene; 
LUK.12.53	basyaga bana, ise na mugala nomugala nise, nyinya na mwali na mwali na nyinya, nyinyi-byala na mwaliana na mwaliana na nyinyi byala.
LUK.12.54	Kandi mwabuga nesyondeko, ati, Omugulu mukalangira ekitu kikasira eyo eryuba rikalengera, mukabuga muti lino embula ikandiwa; neryo iko byanabya bitya. 
LUK.12.55	Nomugulu mukalebaya erihunga ryelutambi rikabuhirira, muti, ekihuhani kikalire kikandibya; iko byanabya bitya. 
LUK.12.56	Abatebya inywe! munasi erilengerera kisosekanio kye kihugo nekyanya; nikwa busana naki simwasi erilengerera omugulu wasesene kwehi? 
LUK.12.57	Busana naki simwetswera busana nenyu ekitunganene kwehi?
LUK.12.58	Omugulu ukagenda nomutsongeri wawe emuliro womu tsweri, ulenge erisangana naye omo nzira, syakukurire oko mutsweri, nomutsweri erikuhererya omusoda naye akakugusa omo muliki. 
LUK.12.59	Ngakubwira, siwendisyalwamo na hake utewariha esenge yenyumanyuma.
LUK.13.1	Omugulu oyo habya bandi abamutulira owabaGalilaya abo Pilato atulunganaya omusasi wabo namahere wabo. 
LUK.13.2	Naye mwasubiryabo ati, Kwehi mukalingikanaya muti aba Galilaya aba babya bakola nabi kwilaba abandi baGalilaya bosi, kusangwa bagalibawa batya kwehi? 
LUK.13.3	Ngababwira nyiti kobite bitya; nikwa nenyu mwamatindabinduka mwasyahera mutya inywe bosi. 
LUK.13.4	Kutse erikumi nomunani abo enyumba ya Siloamu yatererako yitabo, mukalingikanaya muti babya bakola nabi kwilaba abandi bosi abikere eYerusalema kwehi? 
LUK.13.5	Nga­babwira nyiti; Kobite bitya; nikwa nenyu mwamatindabinduka mwasyahera mutya inywe bosi.
LUK.13.6	Neryo mwatwa omusyo oyu ati: Omundu muguma mwa heresya omuti wa mutini omwirima riwe ryebinyu; neryo mwasa erisonda ebiguma kugo mwatabana byoko. 
LUK.13.7	Neryo mwabwira omuhingi owebinyu ati, Langira, lino ni mituta isatu ngasyasonda ebiguma oko muti womutini oyu, sindita banabyo. Ukondego; busana naki akaheraya ekitaka kyo buyira kwehi? 
LUK.13.8	Naye mwamusubirya ati, Ulekego, mukama, oko mututa oyu nataswatakula omo ndambi yago nerihira mwo muboga. 
LUK.13.9	Amabuta ebiguma erinyuma, rinuwene; nikwa amatindabya atya, iwakondago.
LUK.13.10	Kandi abya akakangirirya omo nyumba nguma yerihi­ndana ekiro kyesabato. 
LUK.13.11	Neryo lebaya habya omukali abya alwere ekirimu kyendwala emituta erikumi nomunani; iniako ndomire isiaritoka eriunamuka. 
LUK.13.12	Yesu abere amulolako, mwamubirikira ati, Mukali, Wamaboholwa oko ndwala yawe. 
LUK.13.13	Mwamuhira kwebiala biwe, noko katambi ako mwatungana nibwa, mwapipa Mungu. 
LUK.13.14	Nikwa omurongani wenyumba yerihindana, mwahitana kusangwa Yesu mwalamya omo kiro kyasabato, mwabwira bandu ati, Hari biro endatu ebitolere erikolwamo omubiri; Mwase oko biro ebyo mulamibawe, butsira ekiro kyasabato. 
LUK.13.15	Neryo Mukama mwabuga naye ati, Inywe batebya! Oburi mundu kwinywe siari hangula ende yiwe kutse epunda yiwe oko kiro kyasabato neritwalayo eriyapulya kwehi? 
LUK.13.16	No mukali oyu mwali wa Abrahamu oyu Satani aboha emituta ikumi nomunani syatolere eriboholwa omo muliki oyu ekiro kyasabato kwehi? 
LUK.13.17	Abere akabuga ebi, esyonzigu siwe syosi mobakwa esisom; nabandu bosi mobatse mera emyatsi yosi yolukengerwa eyakola.
LUK.13.18	Kyaleka iniabuga ati, Obwami bwoMungu busosene naki kwehi? Kandi nasyasosekaniabo naki kwehi? 
LUK.13.19	Busosenenakabuto kaharadari ako mundu imaya abibako omwirima riwe; nako mokalasa mokabya muti, nesyonyonyu syo mokyanya mosyahimba esyonyutu omo mitahi yago. 
LUK.13.20	Kandi mwabuga ati, Nasyasosekania obwami bwoMungu naki kwehi? 
LUK.13.21	Bu sosene nekihamya omukali imaya mwabisakyo omo birengi bisatu byeyisyano nebyosi mobyahama.
LUK.13.22	Kandi mwalendera omu miyi nomo hiyi, erikangirirya, omo lugendo lweriya eYerusalema. 
LUK.13.23	Nomuguma mwabuga naye ati, Mukama, abakandisyalamibwa ni bake kwehi? Naye mwabuga nabo ati, 
LUK.13.24	Mulenge kutsibu eriingira omo luyi luke; kusangwa ngababwira nyiti ni bangi, abasyasonda eri ingiramo sibendisyatoka. 
LUK.13.25	Omugulu mwenye nyumba ama bihangana nerikinga oluyi, nenyu imwatsuka erihangana eyihya nerikongota oko luyi, muti, Mukama, utukingurire. Naye asyabasubirya ati, Sinyibasi eyo mukalwa. 
LUK.13.26	Nenyu mwasya tsuka eribuga muti, motwarya motwapulya embere syawe, nawe mowakangirirya omo syonzira syetu. 
LUK.13.27	Nikwa asyabuga ati, Ngababwira nyiti, Sinyasi eyo mukalwa; mulwe aho nyiri, inywe bosi abakoli bebibi! 
LUK.13.28	Aho mwasyarira nerirya ameno wenyu, omugulu mukalangira Abrahamu na Isaka na Yakobo nabaminyereri bosi omo bwami bwoMungu nenyu imwama bikunwa eyihya. 
LUK.13.29	Nabandu basyalwa koluhande lwendata noko luhande lweyikwa, noko lutambi noko lundi lutambi, basikala oko butara okwirya omo bwami bwoMungu. 
LUK.13.30	Tale baya, abandi benyuma basyabya bemuliro, nabandi bembere basyabya benyuma.
LUK.13.31	Oko katambi ako abandi abaFarisayo mobahika, moba mubwira bati, Lwa hano, ugende, kusangwa Herode akasonda erikwita. 
LUK.13.32	Naye mwabuga nabo ati, Mugende mubwire eboha eyo muti, Lebaya, Ngahiga esyombinga nerikola omubiri werilamya munabwire nomungyakya, nekiro kyebisatu nasya bugirira emyatsi yage. 
LUK.13.33	Nikwa ritolere inagenda omo nzira yage munabwire nomungyakya, na mwalindi; kusangwa omu minyereri siangatoka erihera erilwa Yerusalema. 
LUK.13.34	Uwe Yerusalema, Yerusalema, ukita abaminyereri neriita omo mabwe abatumawa ukuwe! Ni ngendo singahi ngasonda eri hindanya abana bawe ngengoko ikahindanaya ehyana hyayo omo bipupa byayo, imutandigira! 
LUK.13.35	Lebaya, enyumba yenyu yamasigala yoyene. Ngababwira, nyiti, simwendisyaswanyilo lako erihika aho mwasyabugira muti, Ari nomuyisa oyu kasa omo rina ryoMukama!
LUK.14.1	Omugulu ayarira omo nyumba yomurongani owabya wabaFarisayo omo kiro kyasabato, mobamusamarira. 
LUK.14.2	Neryo lebaya habya omundu embere siwe oyu lwere aka bunda. 
LUK.14.3	Yesu mwabuga na bimiri na baFarisayo ati, Rina tolere omo bihano erilamya oko sabato, kutse eyihi kwehi? 
LUK.14.4	Nikwa mobabya bukutu, Neryo mwamwimya mwamulamya, mwalagana naye. 
LUK.14.5	Neryo mwabuga nabo ati, Nindi kwinywe oyu wite oko punda kutse enume eyabiritogera omo kyuna kyamagetsi, isiendilusyayo mukyo luba oko kiro kyasabato kwehi? 
LUK.14.6	Mobataluka erimusubirya kwekyo.
LUK.14.7	Neryo mwatwirabo omusyo ababirikirawa okwirya, iniabi rilebya ko bakayisoga aherisikibwa; mwabwirabo ati, 
LUK.14.8	Omu gulu mundu akakubirikira okwirya ryeriherukya, siwikale aherisikibwa, ogundi mundu owerisikibwa kwilaba we, naye amabirikirwa; 
LUK.14.9	noyu riababirikira inywe babiri akahika neri buga nawe ati, Usigire mundu oyu omwanya, nawe iwatsuka eriimya ahenyumanyuma nesisoni. 
LUK.14.10	Nikwa omugulu uka birikirawa, ugende wikale ahenyumanyuma, nomukokya wawe amasa iniakubwira ati, Mwira, Segera emuliro; neryo wasya sikibwa omukati-kati kabosi abikere oko butara okwirya haguma nawe. 
LUK.14.11	Kusangwa oburi mundu oyu kayihira endata, asya kehibwa, noyu kayikehaya asyahamibwa.
LUK.14.12	Mwabuga noyu wamubirikira ati, Omugulu ukayira erirya eryeritungi kutse ryeigolo-golo, subirikire abira bawe kutse abagala benyu kutse abekitunga kyawe kutse bali kyenyu bebindu, sibaswekubirikira kandi, iwamatuhwa. 
LUK.14.13	Nikwa omugulu ukaha erirya, ubirikire abera, nebirema, nabakasindo gera nesyondimatime, 
LUK.14.14	nawe wasyabana omuyisa, kusangwa sibangatoka eriswakutuha, Wasyatuhwa okwilubuka ryabatu nganene.
LUK.14.15	Omugulu muguma wakubo abikere oko butara okwirya haguma naye owa eki, mwamubwira ati, Ari nomuyisa oyu kasyarira obundu omo bwami bwoMungu! 
LUK.14.16	Nikwa mwa­buga naye ati, Omundu mwatsumba erirya inene, mwabirikira abangi; 
LUK.14.17	nendambi yerirya yabere yahika mwatuma omu gombe wuwe oko babirikirawa ati, Mwase; kusangwa ebyosi byamabikokotibwa. 
LUK.14.18	Nikwa abosi mobatsuka eriyihambulya. Owembere mwabuga naye ati, Nabirigula eririma, nyitolere eriya lebyaryo; ngakugo, undeke. 
LUK.14.19	Nogundi ati, Nabirigula esyonde ikumi esibohire oko ngomo itano, nage ngaya lebayasyo; ngakugo, undeke. 
LUK.14.20	Nogundi mwabuga ati, Nabiriherukya omukali, kikaleka inataluka eri hika. 
LUK.14.21	Neryo omugombe mwasa mwasyatulirago omukama wuwe. Neryo mwenye nyumba oyo mwahitana mwabuga nomugombe wuwe ati, Ugende luba omo mbalu nomo tuyira twomuyi, ulete abera nebirema nesyondimatime nabakasindo gera. 
LUK.14.22	Nomugombe oyo mwabuga ati, Mukama, ebyo wategeka byabirikolwa, na lino hakine mwanya. 
LUK.14.23	Nomukama oyo mwabuga nomugombe ati, Ugende oko syombalu noko mitano uhatikane abandu eriingira, enyumba yage yusule. 
LUK.14.24	Kusangwa ngabuga nenyu, sihari nomuguma kwabo babiri­kirawa oyu kandisyagerya okwirya ryage.
LUK.14.25	Neryo esyondeko nene mosyagenda naye; neryo mwake berabo mwabuga nabo ati, 
LUK.14.26	Omundu amasa kwingye isiarikwa ise wuwe ekiniga nanyinya nomukali wuwe na bana na bagala babo nabali babo, ega nengebe yiwe nibya, siangatoka eribya mwiga wage. 
LUK.14.27	Omundu oyu teheka omusalaba wuwe nerinyikwama, siangatoka eribya omwiga wage. 
LUK.14.28	Kusangwa nindi kwinywe, oyu kasonda erihimba enyumba nyiri, isiari tsuka eriikala ahisi neriganza esyofaranka syerihimba, ngana wite esyeriusulyayo kwehi? 
LUK.14.29	Bite bitya, abihira ekibanza, inialemwa eriusulyayo, nabosi abakasungayo ibatsuka erimu seka, 
LUK.14.30	bati, Omundu oyu mwatsuka erihimba, mwalemwa eribugayo. 
LUK.14.31	Kutse omwami ni wahi, oyu kalwa nogundi mwami, isienditsuka eriikala neriya mbita nga nganatoka namaelfu ikumi erihindana nowa maelfu makumi abiri kwehi? 
LUK.14.32	Bite bitya omugulu ogundi akine hali, iniatuma omukwenda eribulya musangano wobuholo. 
LUK.14.33	Ritya omundu gu kwinywe amatindasiga ebyosi awite siangatoka eribya omwiga wage. 
LUK.14.34	Omunyu owene; nikwa omunyu amatalya obusi bwago, obusi bwago bwasyasubibwa buti kwehi? 
LUK.14.35	Isiatolere busana nekitaka kutse busana nekyabu; bandu bakagusago eyihya. Oyu wite amatwi weriowa, owe.
LUK.15.1	Nabasolesya nabakola nabi mobasegera hakuhi nerimowa. 
LUK.15.2	NabaFarisayo nabasaki mobayitonga bati, Omundu oyu akakokaya abakolanabi nerirya haguma nabo. 
LUK.15.3	Kyaleka iniatwirabo musyo oyu ati: 
LUK.15.4	Mundundi kwinywe, oyu wite esyombuli erigana, amatalya enguma yakusyo siarisiga esindi makumi mwenda nomwenda omo mbwarara kwehi? akaya kwamirira eyitere, erihika aha kandibanirayo. 
LUK.15.5	Neryo amabi banayo, iniahirayo oko bitigo biwe, inianemotsema. 
LUK.15.6	Neryo ahika eka, iniabirikira abira buwe na bali kyabo, neribwirabo ati, Mutseme haguma nage, kusangwa namabana embuli yage eyilwe iyatere. 
LUK.15.7	Ritya ngababwira, hasyabya obutseme omo, lubula busana nomukola nabi muguma oyu kabinduka kwilaba bandu batunganene makumi mwenda no mwenda abate nobwaga bweribinduka.
LUK.15.8	Kutse omukali wahi, oyu wite ebitsipa ikumi, amatalya kiguma, siariakaya oluseke neribirya enyumba nerisondya kutsibu erihika okwibanakyo kwehi? 
LUK.15.9	Nomugulu amabiba nakyo, iniabirikira abira biwe na balikyabo, iniabwirabo ati, Mutseme haguma nage, kusangwa nabiribana ekitsipa ekyo natalaya. 
LUK.15.10	Ritya ngababwira, hari obutseme embere syaba laika boMungu busana nomukola nabi muguma oyu kabinduka.
LUK.15.11	Kandi mwabuga ati, Habya omundu iniawite abagala babiri; 
LUK.15.12	nomulere wakubo mwabwira ise ati, Tata, umba erigabo ryebindu ebikandisyabya byage. Naye mwagabirabo obusoki buwe. 
LUK.15.13	Enyuma webiro bike, omugala mulere mwakumakuma ebyosi abya awite myaya omo kihugo mo hali, neyo mwapanzapanza obusoki buwe omo mibiri mityamitya. 
LUK.15.14	Neryo amabihitya ebyosi, enzala nene moyahika omo kihugo ekyo, naye mwatsuka eribya nobwaga. 
LUK.15.15	Neryo mwaya yila nerikania oko mundu muguma owe kihugo ekyo, naye mwamu tuma omwirima riwe eririsya esyongurube. 
LUK.15.16	Naye mwanza eriuguta omo bisugu ebyo esyongurube syabya sikarya; kandi sihari mundu oyu kamuha kindu. 
LUK.15.17	Nikwa omugulu ibuka mwabuga ati, Abagombe bobuhingi batata wage bangaha bawite obundu obutolere nobukasaka, nikwa ingye ngaholera eno nenzala! 
LUK.15.18	Ngandihangana neriya ku tata wage, nasyamu bwira nyiti, Tata, nabirikola nabi embere syelubula nembere syawe; 
LUK.15.19	Sinyikitolere eriahulwa mo mugala wawe; unyiyire ngo muguma goko bagombe bawe abobuhingi. 
LUK.15.20	Neryo mwahangana mwahika uku ise wuwe. Nikwa iniakine hali, ise wuwe mwamulolako mwamuganyira, mwatibita mwamuhamba mwamuryatsirira. 
LUK.15.21	Nomugala oyo mwabuga naye ati, Tata, Nabirikola nabi embere syelubula nembere syawe; sinyikitolere eriahulwa mo mugala wawe. 
LUK.15.22	Nikwa ise mwabwira abagombe biwe ati, Mulete luba ekanzu eyirengire esindi, mumwambala yeyo; muhire embuka oko munwe wuwe, nesyongendero oko bisandu biwe; 
LUK.15.23	mulete ekyana kyende ekinenehibwe mwi tekyo, turye tutsange; 
LUK.15.24	kusangwa omugala wage ono abya aholire, abiribyaho kandi; abya aherire, abiribanika. Neryo mobatsuka eritsanga. 
LUK.15.25	Nikwa omugala mukulu abya omwi rima; nomugulu asa akahika hakuhi nenyumba, mowa esyo nanga nerisata. 
LUK.15.26	Neryo mwabirikira muguma oko bagombe mwamubulya ebyabere. 
LUK.15.27	Naye mwabuga naye ati, Omugala wenyu abiriasa, na tata wawe abiriita ekyana kyende ekinene hibwe, kusangwa abirimukokya nobuholo inianakalire. 
LUK.15.28	Naye mwahitana mwagana eriingira. Ise wuwe mwahuluka mwamu gonga-gonga, 
LUK.15.29	nikwa mwasubirya ise wuwe ati, Lebaya emituta eyi mingi nabirikukolera, na kera sinditagana eritegeka ryawe; nikwa mutamba na kahaya na kera, inatoka eritsanga na bira bage. 
LUK.15.30	Nikwa omugulu mugala wawe oyu amasa, oyo wabuga obusoki bwawe na basingiri, wabirimwitira ekyana kyende ekinenehibwe! 
LUK.15.31	Naye mwabuga naye ati, Mugala, uri haguma nage biro byosi, nebyosi byage ni byawe. 
LUK.15.32	Rilwe ritolere eritsanga neritseme, kusangwa omugala wenyu oyu abya aholire, aneho kandi; abye iniaherire, abiribanika.
LUK.16.1	Kandi mwabuga nabiga ati, Habya mundu webindu oyuwite mubiki, naye mwatsongerwa kwiye ambu abere akatalya obusoki buwe. 
LUK.16.2	Neryo mwamubirikira mwabuga naye ati, Niki ekyo ngakowako kwehi? Leta eriganza ryebyo ubikire, kusangwa siwendiswabya omubiki. 
LUK.16.3	Nomubiki oyo mwayibwira ati, Ngandiyira nyiti, kwehi? kusangwa mukama wage amanyinyega eribika. Sindi na kagala keririma, kandi ngakwa esisoni syerihema. 
LUK.16.4	Nyinasi ekyo ngandikola, abandu batoke erinyikokya omo manyumba wabo namabilusibwa okwi bika. 
LUK.16.5	Neryo, mwabirikira abeminda yo mukama wuwe mo muguma muguma, mwabuga nowerimbere ati, Omwinda womukama wage ni gungahi kuwe kwehi? 
LUK.16.6	Naye ati, Ni birengi byamaguta erigana. Naye mwamubwira ati. Wimaye akaratasi kawe wikale luba usake makumi atanu. 
LUK.16.7	Neryo mwabuga nogundi ati, Nawe uri komwinda ungahi kwehi? Naye ati, Ebirengi byenganu erigana. Mwabuga naye ati, Imaya karatasi kawe, usake amakumi munani. 
LUK.16.8	Nomukama oyo mwasima omubiki oyo wamabehi busana na menge wuwe; kusangwa abagala be kihugo kino ni bamenge omo lulengo lwabo kwilaba abagala bekyakakala. 
LUK.16.9	Ngababwira, nyiti, muyira abira busana nenyu omo busoki butatunganene, omu­gulu bwasyahwa ibabakokya omo manyumba werikota.
LUK.16.10	Oyu tesiganiraya omo kikekike siarisiganiraya nomo kinene; noyu kabiha omo kikekike akabiha nomo kinene. 
LUK.16.11	Neryo mwamasiganirya omo busoki butatunganene, ni ndi wasyababikya ebindu byekwenene kwehi? 
LUK.16.12	Neryo mwama siganirya omo byabandi, nindi wasyabaha ebyenyu kwehi? 
LUK.16.13	Sihari omugombe oyu katoka erikolera abakama babiri; kusangwa asyakwa muguma ekiniga inianza ogundi, kutse asyabegera oko muguma iniapona ogundi. Simwangatoka erikolera Mungu nebindu. 
LUK.16.14	AbaFarisayo, ababya banzi besyofaranka, mobowa ebi byosi, mobamusekererya. 
LUK.16.15	Nikwa mwabwirabo ati, Muri abo abakayitungananaya omo meso wabandu, nikwa oMungu anasi emitima yenyu; kusangwa ekikayihamaya omo bandu ni syonye emuliro woMungu. 
LUK.16.16	Ebihano nabaminyereri mobyabyaho erihika oko mugulu wa Yoane; eritsuka oko omugulu oyo engulu yowene yobwami bwoMungu ikakangiriribawa, noburi mundu akingiramo na maka. 
LUK.16.17	Nikwa elubula ne kihugo bikahwa luba kwilaba eriombya rya katondi kaguma akebihano. 
LUK.16.18	Oburi mundu oyu kakomola mukaliwe akahikya ogundi iniamasingira, noyu kahikaya omukali oyu riakomolawa niba wuwe naye iniamasi ngira.
LUK.16.19	Neryo habya omundu webindu, iniambite olukimba lomunyama nomusohe owene iniakarya ebibuya ebiro byosi. 
LUK.16.20	Nokwirimbo riwe habya hagotsere omundu mwera erina riwe Lazaro, iniatsungene ebironda, 
LUK.16.21	iniakasonda erirya ebitahangukira ebikatogonga oko butara bwomundu webindu; kandi esyombwa mosyahika neriryatsirira ebironda biwe. 
LUK.16.22	Nomundu mwera oyo mwahola mwahekwa na balaika oko kikuba kyaAbrahamu. Nomundu webindu naye mwahola mwatabwa; 
LUK.16.23	nomo kurimu, iniakagalawa, mwasumba ameso wuwe, mwalangira Abrahamu hali na Lazaro oko kikuba kiwe. 
LUK.16.24	Neryo mwabirikira ati, Tata Abrahamu, unyiganyire, utume Lazaro ahire omutwemutwe womunwe wuwe omo magetsi aholokaye olulimi lwage; kusangwa ngagalawa omo kirimi eki. 
LUK.16.25	Nikwa Abrahamu mwamubwira ati, Mugala, wibuke ngoko mugulu wabya ukiriho mowabana ebindu bibuya, na Lazaro mwabana emyatsi mibi; nikwa lino akasibikibawa hano, nawe uri omwagalwa. 
LUK.16.26	Kandi omukati-kati ketu nawe omwanya munene abirihirwaho, na bakasonda erilwa eno neriyeyo muri sibangatoka, kandi sihari abangasoka erilwa eyo nerihika aho turi. 
LUK.16.27	Naye mwabuga ati, Ngakugo tata, nyiti umutume oko nyumba ya tata wage, 
LUK.16.28	kusangwa ngwite abagala betu batanu, iniatoka erisagisyabo, sibangaswahika hano aherisirikalira. 
LUK.16.29	Nikwa Abrahamu mwamubwira ati, Bawite Musa na baminyereri; bowebo. 
LUK.16.30	Naye ati, Eyihi, tata Abrahamu; nikwa omundu amahika kubo akalwa oko baholi, bakandibinduka. 
LUK.16.31	Naye mwamubwira ati, Bamati ndiowa Musa na baminyereri, kandi sibendisyayisinga nomo mundu angalwa oko baholi.
LUK.17.1	Neryo mwabwira abiga buwe ati, Ebikatwikalaya bikandi syasa kundu; nikwa obulige kwoyu kaletabyo! 
LUK.17.2	Kumbe ryowene busana naye eriboherwako oluso oko bikya biwe neriguswa omo ngetsi, kwilaba erituma omuguma oko balere aba akatwikala. 
LUK.17.3	Muyitegaye; omugala wenyu amakola nabi, umukunge, amabinduka, umubuyire; 
LUK.17.4	kandi amakukola nabi engendo sirinda oko kiro kiguma, akaswabinduka ngendo sirinda, ati, Ngabinduka, ritolere iwamubuyira. 
LUK.17.5	Abakwenda mobabwira Mukama bati, Ukanyaye erikirirya ryetu! 
LUK.17.6	No Mukama mwabuga ati, Kumbe muwite erikirirya nga kabuto ka haradari, imwabwira omuti womutini oyu muti, Ukulawe, uyaherawe omo ngetsi, nago iniabowa. 
LUK.17.7	Nindi kwimwe kwehi oyu wite omugombe oyu karima kutse akarisaya esyomubuli, iniamubwira akalwa omwirima ati, Wase lino wikale okwirya? 
LUK.17.8	Siendisyamubwira kwehi ati, Ukokotaye ebyalya busana nage, wambale unyikolere, erihika okwibirya neripulya; nenyuma ukandirya neripulya. 
LUK.17.9	Akaha omugombe oyo ye wasingye kusangwa akola ebyo ategekawa kwehi? 
LUK.17.10	Nenyu nibya, omugulu mwamabikola ebyo mukategekawa ebyosi, mubuge muti, Turi bagombe batatolere; twabirikola ebyo tutolere itwakola.
LUK.17.11	Babya ibari omo nzira yerigenda eYerusalema neryo mwalaba omukati-kati keSamaria na Galilaya. 
LUK.17.12	Nomugulu ingira omo kayi, abahaga ikumi mobahindana naye, mobaha ngana hali 
LUK.17.13	mobasumba omulenge wabo bati, Yesu, Mu kama, utuganyire. 
LUK.17.14	Nomugulu alola kubo mwabuga nabo ati, Mugende muyayikanganaye oko bahereri. Neryo babere banemogenda moberibwa. 
LUK.17.15	Neryo muguma wakubo, amabi langira kwamabilamibwa, mwasubula, mwapipa Mungu nomu­lenge munene; 
LUK.17.16	mwawa oko busu buwe oko bisandu bya Yesu, erimuha ewasingya. Naye abya muSamaria. 
LUK.17.17	Yesu mwamubulya ati, Aberibawa sibabya ikumi kwehi? Omwenda bari hahi kwehi? 
LUK.17.18	Sihetabya nomuguma oyu kasubula neripipa Mungu yono mugendi oyu kwehi? 
LUK.17.19	Neryo mwa buga naye ati, Hangana uyigendere; erikirirya ryawe ryama bikulamya.
LUK.17.20	Nomugulu abulibawa nabaFarisayo obwami bwo Mungu nga bwamasa mwasubiryabo ati, Obwami bwoMungu sibwe ndiasa nebiminyikalo ebikalolawako; 
LUK.17.21	kutse sibendisyabuga bati, Lebaya, buri hano! Kutse haria! kusangwa lebaya, obwami bwo Mungu buri omukati-kati kenyu. 
LUK.17.22	Neryo mwabuga na biga, ati, Ebiro byasyasa mwasyasonda erilola oko kiro kiguma omo biro byoMugala womundu, simwendisyalola kukyo. 
LUK.17.23	Basyababwira ambu, Lebaya, haria! kutse lebaya, hano! simusyeyayo, simusyekwamabo. 
LUK.17.24	Kusangwa ngoko akarabyo kakapalaya nerikolerya ekyanya eritsuka oko lundi luhande nerihika oko lundi luhande, oMugala womundu kwa syabya atya oko kiro kiwe. 
LUK.17.25	Nikwa okwitsuka atolere eri agalwa omo myatsi mingi neriga nwa nolulengo olu. 
LUK.17.26	Ngoko byabya oko biro bya Noa, ko bikandisyabya bitya omo biro byoMugala womundu. 
LUK.17.27	Mobarya, mobapulya, mobahikania, mobaherukania, erihika ekiro Noa ingira omo bwato, nerigunga ryamagetsi moryasa moryaherya abosi. 
LUK.17.28	Kandi ngoko kyabya oko biro bya Luti—mobarya, mobapulya, mobagula, moba gulya, mobahera, mobahimba, 
LUK.17.29	nikwa oko kiro ekyo Luti alwa eSodoma omuliro neripumuka ryomuliro mobyawa erilwa elubula mobyaherya abosi— 
LUK.17.30	ko bikandisyabya bitya oko kiro Mugala womundu asyabisulwa. 
LUK.17.31	Oko kiro ekyo, oyuri endata ko nyumba, nebindu biwe biri omo nyumba, siakime eribilusyabyomo; kandi oyuri mwirima siasube enyuma. 
LUK.17.32	Mwibuke omukali wa Luti. 
LUK.17.33	Oyu kasonda erilamya engebe yiwe asyatalyayo, nikwa oyu katalaya engebe yiwe asyalamyayo. 
LUK.17.34	Ngababwira, nyiti, omo kiro ekyo hasyabya abandu babiri oko ngingo nguma; omuguma asyatwalwa no­gundi asyasiwa. 
LUK.17.35	Hasyabya abakali babiri bakaswa haguma; omuguma asyatwalwa nogundi asyasiwa. 
LUK.17.36	Abandu babiri basyabya omwirima; omuguma asyatwalwa nogundi asyasiwa. 
LUK.17.37	Mobamubwira bati, Hahi kwehi? oMukama. Naye mwa­buga nabo ati, Aho ekinda kiri, aho amasamba akahindana.
LUK.18.1	Neryo mwatwirabo musyo, ati, batolere erisaba ebiro byosi butsira eriluha. 
LUK.18.2	Mwabuga ati, Habya omutsweri oko muyi muguma isiariubaha Mungu kutse erikenga mundu; 
LUK.18.3	noko muyi oyo habya omukwakali abya akamuhikako akamu bwira ati, Unduhiraye enzigu yage. 
LUK.18.4	Neryo mohahwa ebiro inianemogana; nikwa enyuma mwayibwira ati, Nomo ndyubaha oMungu kutse erikenga mundu, 
LUK.18.5	nikwa kusangwa omukwa­kali oyu akanyiluhaya, ngandimutuhirya, bitebitya iniakandi syanduhya erihika ebiro byosi. 
LUK.18.6	Kandi oMukama mwabuga ati, Mowe ebyo omutsweri utatunganene akabuga. 
LUK.18.7	NoMungu naye siendisyatuhirya abayisogawa buwe abakamulakira eritungi nomo kiro kwehi? Asyalindirirabo kwehi? 
LUK.18.8	Ngababwira nyiti, Akandisyatuhiryabo luba. Nikwa oMugala womundu amasa, akandisyeya erikirirya oko kihugo kwehi?
LUK.18.9	Kandi mwatwa omusyo busana nabandi abayihalamba bati ni batunganene bakapona abandi bosi: 
LUK.18.10	ati, Abandu babiri mobahetukira omo hekalu erisaba, omuguma ni muFarisayo nogundi abya musolesya. 
LUK.18.11	OmuFarisayo mwimana mwasaba omo mutima wuwe ati, Mungu, ngakuha ewasingya ingye sindingene nga bandi bandu, abanyeyi, nabatatunganene, naba singiri, kutse ngo musolesya oyu. 
LUK.18.12	Ngatsira engendo ibiri oburi yenga, ngaha ekiguma kyerikumi omo byosi ngabana. 
LUK.18.13	Nikwa omusolesya, mwimana hali, mwataliga erisumbira ameso wuwe elubula, nikwa mwahumanga oko kikuba kiwe, ati, Mungu unyiganyire ingye mukola nabi! 
LUK.18.14	Ngababwira, nyiti, omundu oyu mwakimira omwe iniabiritungananibwa kwilaba ogundi; kusangwa oburi mundu oyu kayihamaya asyakehibwa, nikwa oyu kayikehaya asyahamibwa.
LUK.18.15	Neryo babya bakamuletera abana balere bati atule kubo; nikwa abiga omugulu balangira ekyo, mobakungabo. 
LUK.18.16	Nikwa Yesu mwabirikirabo ahari, mwabwirabo ati, Muleke abana balere bambikeko, simukagebo; kusangwa abari batya obwami bwoMungu ni bwabo. 
LUK.18.17	Kwenene, ngabuga nenyu, nyiti oyu tiangirira obwami bwoMungu ngowana mulere siendisingira mubo na hake.
LUK.18.18	Nomurongani muguma mwamubulya ati, Mukangirirya mubuya, nasyakolaki eribana engebe yerikota mo mwandu kwehi? 
LUK.18.19	Yesu mwabuga naye ati, Busana naki ukanyahula mo mubuya kwehi? Sihari mubuya nina Mungu iyo wene. 
LUK.18.20	Unasi ebihano: Susyesingira, Susita, Susiba, Susyelega, Usikaye tata wawe na koyo wawe. 
LUK.18.21	Naye mwamubwira ati, Ebyosi ebi nabiriberereryabyo eritsuka omo bwana bwage. 
LUK.18.22	Yesu abere abiowa, mwamubwira ati, Ukisiya omwatsi muguma. Ugulaye ebyosi uwite ugabirebyo oko bera, wasyabya nobusoki elubula; wase ungwame. 
LUK.18.23	Nikwa abere owa ebi mwakwa bulige, kusangwa abya webingi kutsibu. 
LUK.18.24	Yesu nerimutungerera mwabuga ati, Rikalire riti oko bebingi eri ingira omo bwami bwoMungu! 
LUK.18.25	Kusangwa ni lyolo busana nengamia erilaba omo riso ryenzanza kwilaba omundu webindu eriingira omo bwami bwoAlungu. 
LUK.18.26	Abowa bati, Byamabya iko biri bitya nindi angatoka erilamibwa kwehi? 
LUK.18.27	Nikwa mwabuga ati, Ebitetokekana oko bandu bikatokekana oko Mungu. 
LUK.18.28	Petero mwabuga ati, Lebaya, twabirisiga ebyetu nerikukwama. 
LUK.18.29	Naye mwabwirabo ati, Kwenene, ngabuga nenyu, sihari mundu oyu wasiga enyumba kutse omukali wuwe kutse abagala babo kutse abamubuta kutse abana, busana nobwami bwo Mungu, 
LUK.18.30	oyu tendisimya ebilabire aho kutsibu oko mugulu oyu noko mugulu akandisyasa engebe yerikota.
LUK.18.31	Kandi mwatwala erikumi na babiri, mwabuga nabo ati, Lebaya, tukahetukira eYerusalema, nebyosi byasakawa na baminyereri busana noMugala womundu byasyabererera. 
LUK.18.32	Kusangwa asyahoterwa oko Bihanda, asyasekereribwa neri itwa esisoni neritwirwako amatandi; 
LUK.18.33	basyamuswirya emi koba nerimwita, noko kiro kyebisatu asyalubuka. 
LUK.18.34	Nikwa mobataminya emyatsi eyi na hake; neribuga eri moryabiswa kubo, mobataminya ekyabugawa.
LUK.18.35	Omugulu asonda erihika eYeriko, endimatime inianikere oko musike wenzira akasabirirya; 
LUK.18.36	neriowa emilondo ikalaba, mwabulya ati, kuti? 
LUK.18.37	Mobamubwira bati, Yesu wa Nazareti akalaba. 
LUK.18.38	Naye mwabirikira ati, Yesu, Mugala wa Dawidi, unyigenyere! 
LUK.18.39	Ababya embere mobamukunga, mobamu bwira bati abye bukutu; nikwa mwabirikira okwilaba aho ati, Mugala wa Dawidi, unyigenyere! 
LUK.18.40	Yesu mwahangana, mwa tegeka ati bamuletereye; neryo amabihika hakuhi, mwamubulya ati, 
LUK.18.41	Ukasonda uti ngakuyire nyiti kwehi? Naye ati, Mukama, nyibane erilangira ryage. 
LUK.18.42	Yesu mwamubwira ati, Ubane erilangira ryawe; erikirirya ryawe ryamakulamya. 
LUK.18.43	Neryo-neryo mwabana erilangira mwamukwama, neripipa Mungu; nabandu bosi, babere babilangirakyo mobapipa oMungu.
LUK.19.1	Neryo mwingira eYeriko kandi abya iniakatwangana. 
LUK.19.2	Neryo habya omundu oyo kahulawa mo Zakayo; Abya musolesya, iniawite bindu. 
LUK.19.3	Neryo mwasonda erilola ku Yesu nga ni ndi, nikwa mwataluka busana nendeku kusangwa abya mukuhi. 
LUK.19.4	Neryo mwatibita embere mwasamba omo muti womukuyu ati amuloleko, kusangwa iniakandilabaho. 
LUK.19.5	Neryo Yesu abere abihikaho, mwalalama mwamulolako mwa­mubwira ati, Zakayo, wanguhe ukime; kusangwa ritolere inikala omwawe munabwire. 
LUK.19.6	Neryo mwanguha mwakima, mwamu kokya no butseme. 
LUK.19.7	Nabo babere balangira abosi mobayitonga bati, Amingira eribya omugeni womukola nabi. 
LUK.19.8	Neryo Zakayo mwahangana mwabwira Mukama ati, Lebaya, Mukama, ekihande kyebindu byage ngahakyo oko bera; kandi namatima omundu oko kindu, ngasubulayakyo ngendo ini. 
LUK.19.9	Yesu mwa­buga naye ati, Munabwire erilama ryamahika omo nyumba eyi, kusangwa naye ni mugala wa Abrahamu. 
LUK.19.10	Kusangwa Mugala womundu mwasa erisonda-sonda nerilamya abatala.
LUK.19.11	Omugulu bowa emyatsi eyi, mwatsuka eritwa omusyo, kusangwa abya hakuhi neYerusalema, kusangwa baganiraya ambu obwami bwoMungu bukandihika neryo-neryo. 
LUK.19.12	Neryo piwabuga ati, Omundu muguma woko bwami mwaya omo kindi kihugo kyehali eriya singirayo neriswasubula. 
LUK.19.13	Mwa birikira erikumi oko bagombe buwe, mwahabo ebitsipa ikumi, mwabwirabo ati, Mutundaye umwebi erihika aho nasyaswasira. 
LUK.19.14	Nikwa abandu buwe mobamupona mobamutumira abakwenda bati, Sitwanzire mundu oyu akatabala kwitwe. 
LUK.19.15	Abere abisubula iniamabisinga, mwategeka eribirikira abagombe abo asigira ebitsipa, ati aminye endundi eyo babana omwitundya. 
LUK.19.16	Owembere mwamuhikako ati, Mukama, ekitsipa kyawe kyamatunda ebindi bitsipa ikumi. 
LUK.19.17	Naye mwamubwira ati, Wamuwania, omugombe owene! Kusangwa wabiribya butsira erisiganirya oko kike, wasyabya ne hamuli oko miyi ikumi. 
LUK.19.18	Nowakabiri mwasa, ati, Mukama, ekitsipa kyawe kyamatunda ebitsipa bitanu. 
LUK.19.19	Naye mwamubwira ati, Ubye nehamuli oko miyi itanu. 
LUK.19.20	Neryo ogundi mwasa, ati, Mukama, ekitsipa kyawe kyeki, ekyo nabika omo kihande kyolukimba; 
LUK.19.21	kusangwa monakubaha, kusangwa uri mundu ukalire; ukatelula ebyo utahira ahisi, ukagesa ebyo utabiba. 
LUK.19.22	Naye mwamubwira ati, Ngandikutswera omo bikalwa omo buno bwawe, uwe mugombe mubi! Wabya wasi ko ndi mundu akalire, ko ngatelula ebyo ndikiraya nerigesa ebyo ndabiba kwehi? 
LUK.19.23	Busana naki mutatundya ekitsipa kyage oko babiki, nokwihika ryage inahekakyo haguma nendundi yakyo kwehi? 
LUK.19.24	Neryo mwabuga nababya bimene hakuhi ati, Mumusagule ekitsipa, muhekyo okoyu wite ebitsipa erikumi. 
LUK.19.25	(Nabo mobamubwira bati, Mukama, kawite ebitsipa ikumi!) 
LUK.19.26	Nga babwira nyiti, Oyu wite asyahabwa ebindi; nikwa oyu tawite asyalusibwako nekyo awite. 
LUK.19.27	Nikwa esyonzigu syage, aba tabya banzire ngatabala kubo, muletebo hano mwitirebo embere syage.
LUK.19.28	Abere abibuga ebyo, mwaya embere, akahetukira eYeru salema. 
LUK.19.29	Abere ahika hakuhi na Betefage na Betania, oko kitwa kikahulawa mo Zeituni, mwatuma babiri boko biga buwe, 
LUK.19.30	ati, Mugende oko kayi akeyisirya, mwabya mwabingiraho mukandieya ekyana kyepunda ikinahangire, ekitekyataheka omundu; muhangulekyo muletekyo hano. 
LUK.19.31	Omundu ama babulya ati, Mukahangulakyo busana naki kwehi? mukandi mubwire muti, Mukama ari nobwaga bwakyo. 
LUK.19.32	Neryo abatumawa mobagenda mobeya iko bine ngoko abwirabo. 
LUK.19.33	Nomugulu babya bakahangula ekyana kyepunda, abenyekyo mobabuga nabo bati, Busana naki mukahangula ekyana kye punda kwehi? 
LUK.19.34	Mobamubwira bati, oMukama ari nobwaga bwakyo. 
LUK.19.35	Mobatwalirakyo Yesu, mobasanza oko kyana kyepunda kwesyongimba syabo mobahira Yesu kukyo. 
LUK.19.36	No­mugulu abya akagenda kukyo mobasanza esyongimba syabo omo nzira. 
LUK.19.37	Abere ahika hakuhi nobwandagala bweKitwa kye Zeituni, endeko yosi yabiga mobatsuka eritsema neripipa Mungu nomulenge munene busana nemibiri yosi yamaka balolako, 
LUK.19.38	bati oMuyisa abye oko Mwami oyu kasa omo rina ryoMukama! Obuholo elubula nolukengerwa omo ndata kutsibu! 
LUK.19.39	Nabandi boko baFarisayo omo ndeko mobabuga naye bati, Mukangirirya, ukunge abiga bawe. 
LUK.19.40	Naye mwa­subiryabo ati, Ngababwira, nyiti, Kumbe aba bamabya bukutu, amabwe nago angabirikira.
LUK.19.41	Nomugulu ahika hakuhi mwalangira omuyi mwaririrago, 
LUK.19.42	ati, Kumbe munabwire nawe ulwe wasi emyatsi ikaleta obuholo! Nikwa lino bibisamire oko meso wawe. 
LUK.19.43	Ku sangwa ebiro byasyasa kwinywe, omugulu esyonzigu syawe syasyayita ekiyite eribatimbako, eribakakirya oko mbande syosi, 
LUK.19.44	neribagusa oko kitaka, inywe nabana benyu omwisi wenyu, sibendisyasigania eribwe riguma endata oko rindi, kusangwa momutaminya endambi yeribalamirwa yenyu.
LUK.19.45	Kandi mwingira omo hekalu mwatsuka erihigira eyihya abagulirayamo, 
LUK.19.46	mwabwirabo ati, Kisakire kiti, Enyumba yage yasyabya enyumba yerisabiramo; nikwa inywe mwabiri yirayo mo mwangalu wabanyeyi. 
LUK.19.47	Kandi mwakangirirya omo hekalu ebiro byosi. Nabahereri bakulu nabasaki na bandu bakulu babandu mobasonda erimwita; 
LUK.19.48	nikwa mobatabana ekindu bangakola, kusangwa bandu bosi mobahira emitima oko binywa biwe.
LUK.20.1	Ekiro kiguma abere akakangirirya abandu omo hekalu neritula engulu yowene, abahereri bakulu nabasaki haguma nabakulu mobahika ahari 
LUK.20.2	mobamubwira bati, Utu bwire nga ni hamuli yahi ikaleka iwakola emyatsi eyi kwehi kutse nindi wakuha ehamuli eyi kwehi? 
LUK.20.3	Naye mwasubiryabo ati, Nage ngababulaya eKinywa kiguma; mumbwire, 
LUK.20.4	Eribati­sya rya Yoane ryalwa elubula kutse ryalwa oko bandu kwehi? 
LUK.20.5	Mobakanirya haguma bati, Twamabuga tuti, ryalwa elubula, asyabuga ati, Busana naki simwetamwikirirya kwehi? 
LUK.20.6	Nikwa twamabuga tuti, ryalwa oko bandu, abandu bosi basyatuswirya mabwe; kusangwa babiriikirirya ko Yoane abya muminyereri. 
LUK.20.7	Mobasubirya bati sibasi eyo ryalwa. 
LUK.20.8	Yesu mwabwirabo ati, Nage sindiendibabwira nga ni ehamuli yandi eyikaleka inakola emyatsi eyi.
LUK.20.9	Neryo mwatsuka eritwirabo musyo oyu: ati, Omundu mwahera eririma ryebinyu, mwasigiraryo abahingi, mwaya omo kindi kihugo mwabyayo omugulu muli. 
LUK.20.10	Noko mugulu werigesa mwatuma omugombe oko bahingi, ati, bamuhe oko biguma byebinyu; nikwa abahingi mobamuswirya, mobamu higa naye mwasubula busa. 
LUK.20.11	Kandi mwatuma ogundi mugombe; naye mobamuswirya mobamuhemula, mobamuhiga, naye mwasubula busa. 
LUK.20.12	Kandi mwatuma owakasatu; naye mobamuhutalya mobamutibitako. 
LUK.20.13	Neryo mwenye eririma ryebinyu mwabuga ati, Ngandikolaki kwehi? Ngandituma omugala wage mwanze; mbino basyamukenga. 
LUK.20.14	Nikwa aba­hingi babere bamulolako, mobaya embita bati, Oyu yo muri womwandu; tumwite nomwandu asyabya wetu. 
LUK.20.15	Neryo mobamugusa eyihya weririma ryebinyu mobamwita. Nikwa mwenye eririma asyayira ati kwehi? 
LUK.20.16	Asyasa asyaherya abahingi abo, asyaha eririma ryebinyu ryo bandi. Babere bowe ebi, mobabuga bati, Sibibye bitya! 
LUK.20.17	Nikwa mwasamalirabo mwabuga ati, Nikwa eki kyasakawa iniki kwehi?
LUK.20.17	Eribwe abahimbi bagana
LUK.20.17	Ryabiribya erikawataya engonde.
LUK.20.18	Oburi mundu oyo wasyatogera okwibwe eryo asyabunangika mo bitswebitswe; nikwa ryamatogera oko mundu ryasyamu bunzungula.
LUK.20.19	Neryo abasaki nabahereri bakulu mobalenga erimutsimba oko ndambi eyo, nikwa mobubaha abandu; kusangwa baminya kwatwa omusyo oyo busana nabo. 
LUK.20.20	Kyaleka ibamulebya, nerituma abalingi, ababiha, bati ni bakwenene busana neri mutega omo byakabuga ibatoka erimutwala omo hamuli neritswera ryomurongani. 
LUK.20.21	Mobamubulya bati, Mukangi rirya, tunasi kukabuga nerikangirirya ekyekwenene, isuriso mbola abandu, nikwa kwenene ukakangiriraya enzira yoMungu. 
LUK.20.22	Rinatolere oko bihano erisolera Kaisari kutse eyihi kwehi? 
LUK.20.23	Nikwa mwaminya obugobya bwabo, neryo mwabuga nabo, 
LUK.20.24	ati, Munyikangaye olufaranka. Ekisosekanio nerisaka eri ni byandi kwehi? Nabo mobabuga bati, Ni bya Kaisari. 
LUK.20.25	Naye mwabwirabo ati, Ego, muhe Kaisari ebya Kaisari, noMungu ebyoMungu. 
LUK.20.26	Nabo mobatatoka erimutega omo katikati kabandu omwebyo abuga; nikwa mobabya bukutu bakaswekera erisubirya riwe.
LUK.20.27	Abandi boko baSadukayo mobamuhikako abakabuga bati sihari erilubuka, 
LUK.20.28	mobamubulya bati, Mukangirirya, Musa mwatusakira ati, Mugala wabo mundu amahola akasigania mukaliwe atawite bana, mugala wabo iniasigalya omukali neri butira mugala wabo yabana. 
LUK.20.29	Neryo habya abagala babo barinda; owerimbere mwahikya omukali, mwahola isiawite bana; 
LUK.20.30	nowakabiri 
LUK.20.31	nowakasatu mwamuhikya, nabosi barinda mobahola batya butasiga bana. 
LUK.20.32	Nenyuma waho omukali naye mwahola. 
LUK.20.33	Neryo okwilubuka, asyabya mu kandi kubo kwehi? Kusangwa abarinda mobamuhikya. 
LUK.20.34	Yesu mwabuga nabo ati, Abagala be kihugo kino bakahikaya neriherukania; 
LUK.20.35	nikwa abakaganzawa mo batolere erihika oko mugulu oyo nerilubuka oko baholi sibehikaya kutse eri herukania, 
LUK.20.36	kusangwa sibetoka eriswahola, kusangwa bari ngene na balaika kandi ni bagala boMungu, kusangwa ni bagala berilubuka. 
LUK.20.37	Nikwa Musa naye akanganaya ko baholi baka lubukibawa, omo masako awakahula ekisaka, ahakabirikira oMukama Mungu wa Abrahamu noMungu wa Isaka noMungu wa Yakobo. 
LUK.20.38	Nikwa iye si Mungu wabaholi nikwa wabariho; kusangwa abosi bakabyaho kwiye. 
LUK.20.39	Nabandi bokobasaki mobamusubirya bati, Mukangirirya, wamabuga ndeke. 
LUK.20.40	Ku­sangwa mobataswatoka erimubulya ekindi kinywa.
LUK.20.41	Nikwa mwabuga nabo ati, Bakatoka eribuga bati Kristo ni mugala wa Dawidi bo bati kwehi? 
LUK.20.42	Kusangwa Dawidi naye akabuga omo kitabu kya Sauma ati,
LUK.20.42	OMukama mwabuga noMukama wage ati,
LUK.20.42	Ikala oko byala byage byamali,
LUK.20.43	erihika aho nasyahirira esyonzigu syawe mo kitumbi kye bisandu byawe. 
LUK.20.44	Dawidi amamwahula mo Mukama; ini a swabya mugala ati kwehi? 
LUK.20.45	Neryo mwabuga na biga buwe abandu bosi ibanuwire ati, 
LUK.20.46	Muyitegaye oko basaki, abanzire erilendera ibanambite esyokanzu nyiri, ibanzire eribukibwa omo hitare nebitumbi ebibuya omo manyumba werihindana nomo myanya yolukengerwa okwirya, 
LUK.20.47	abakarya amanyumba wabakwakali nomo bugobya bakasaba muli-muli. Basyimya eritswerwa lubi kwilaba.
LUK.21.1	Neryo mwasumba ameso mwalangira abebindu bakahira erihitya ryabo omwisanduku ryerihitya; 
LUK.21.2	mwalangira mukwakali mwera akahira mo sengi ibiri. 
LUK.21.3	Neryo mwabuga ati, Ngababwira kwenene, omukwakali oyu abirihiramo kwilaba abandi bosi; 
LUK.21.4	kusangwa ebo babirihiramo oko bungi bwe bindu byabo, nikwa iye omo bwera buwe abirihiramo ebyosi ebyawite.
LUK.21.5	Nabandi mobahula hekalu ngoko yabambiribawa kwama bwe owene nerihitya ryesyofranka, naye mwabwirabo ati, 
LUK.21.6	Ebindu ebi mukalangira, omo biro bikandisyasa sihendisya sigala eribwe eriguma endata oko rindi eritindisyaguswa ahisi. 
LUK.21.7	Nabo mobamubulya bati, Mukangirirya, byasyabya bitya omugulu wahi kwehi, nekiminyikalo kyeriberera ryemyatsi eyi ni kyahi kwehi? 
LUK.21.8	Neryo mwasubirya ati, Muyitegaye siba batalaye; kusangwa bangi basyasa omo rina ryage, bati, Ingye indi ye! nakandi, omugulu ari hakuhi! Simusyekwamabo. 
LUK.21.9	Nomugulu mukowa engulu yamalwa neritwa eyisesi, isimwa hahukaya emitima; kusangwa ebi bitolere ibyatsuka eribya, nikwa enduli siendisyabya neryo-neryo. 
LUK.21.10	Neryo mwabuga nabo ati, Ekihanda kyasyalwa nekindi kihanda, nobwami bwa syalwa nobundi bwami; 
LUK.21.11	hasyabya emisiki mineneminene, nehandi nehandi hasyabya esyonzala nesyondwala; hasyabya eribakira nebitikotiko binene bikalwa elubula. 
LUK.21.12	Nikwa emuliro waho basyabahamba neriendererya, eribatwala omo manyumba werihindana nomo manyumba womuliki, mwasya twalwa embere syabami nabarongani busana nerina ryage. 
LUK.21.13	Omugulu oyo asyabya busana neritulago ryenyu. 
LUK.21.14	Mu minye omo buringikania bwenyu, isimwaganiraya embere ngoko mwangasubya; 
LUK.21.15	kusangwa nasyabaha obuno namenge ayo sihari enzigu yenyu yasyatoka erisingana kutse eriyigana. 
LUK.21.16	Mwasyahotelwa na babuti benyu nabagala benyu nabali kyenyu nabira benyu, basitisya abandi bakwinywe; 
LUK.21.17	mwa syakubwa obusu nabosi busana nerina ryage. 
LUK.21.18	Nikwa sihendisyahera oluywiri luguma oko mutwe wenyu. 
LUK.21.19	Busana nerisika ryenyu mwasyabana engebe yenyu.
LUK.21.20	Nikwa mwamalangira eYerusalema inatimbirweko naba lwi, imwaminya erihera ryago iryamahika hakuhi. 
LUK.21.21	Oko mugulu oyo abari mo Yudea sibasagire oko bitwa, nabari omo muyi sibalwemo, nabari mo biharo sibakuluke; 
LUK.21.22	kusangwa ebi ni biro byeririhisya, eribererya ebyosi ebyasakawa. 
LUK.21.23	Obu ligo busana na bakule nabakaha mabere oko biro ebyo! Kusangwa obulige bunene bwasyabya omo kihugo nerihitana rinene oko bandu aba; 
LUK.21.24	Basyahwa busana nobukali bwomu yari basyanyewa mo bakobe omo bihanda byosi; neYerusalema yasyaryatangirirwa neBihanda, erihika aho emigulu yeBihanda yasyabererera. 
LUK.21.25	Hasyabya ebitikotiko oko ryuba noko mukera, noko syongununu, noko kihugo amalige webihanda eritindiminya busana erihuha ryengetsi nebisunda, 
LUK.21.26	abandu bakapisima neriubaha namaganiryo ebikandisyahika oko kihugo; kusangwa ebyamaka byasyatengatenganibwa. 
LUK.21.27	Neryo oko mugulu oyo basyalangira oMugala womundu akasa omo kitu namaka nolukengerwa lunene. 
LUK.21.28	Nikwa omugulu emyatsi eyi yasyatsuka eribya, musumbe ameso wenyu musumbe nemitwe yenyu, kusangwa eritongolibwa ryenyu rikahika hakuhi.
LUK.21.29	Neryo mwatwirabo musyo ati: Mulebaye omuti womu tini, neyindi miti yosi; 
LUK.21.30	omugulu ikatoheraya mukalebaya mukaminya ko mututa ari hakuhi. 
LUK.21.31	Ritya, omugulu muka langira emyatsi eyi ikabya, imwaminye ko bwami bwoMungu buri hakuhi. 
LUK.21.32	Kwenene, ngabuga nenyu, olulengo olu silwendisyahwa ebi byosi bitebyabererera. 
LUK.21.33	Elubula ne kihugo byasyahwa, nikwa ebinywa byage sibendisyahwa. 
LUK.21.34	Nikwa muyilebaye emitima yenyu siyiritoherawe neritamira nerikunda namaringikania wengebe yeno, nekiro ekyo ikyabahikako nge kitego; 
LUK.21.35	kusangwa kyasyahika oko bosi abikere omo kihugo kyosi. 
LUK.21.36	Nikwa mutegaye oko emigulu yosi, nerisaba mubane akagala keribala emyatsi eyi yosi eyikandisyabya; nerihangana embere syoMugala womundu.
LUK.21.37	Kandi abya akakangirirya ebiro byosi omo hekalu, nikwa bwahombera inialwamo iniayagotsera oko kitwa kikahulawa mo Zeituni. 
LUK.21.38	Nengyakya-ngyakya abandu bosi mobamuhikako omo hekalu erimowa.
LUK.22.1	Nikwa erirya ryekiro kinene kyoBundu Bute moKihamya mokyahika hakuhi, ekikahulawa mo Erikiruka. 
LUK.22.2	Naba hereri bakulu nabasaki mobasonda-sonda ko bangamwita; kusangwa bubaha abandu. 
LUK.22.3	Satani nayo moyingira mu Yuda oyu kahulawa mo Iskariota, oyu waganzirawa okwikumi nababiri; 
LUK.22.4	naye mwayakania na bahereri bakulu na bakulu babasoda ngoko angamuhotera kubo. 
LUK.22.5	Nabo mobatsema, mobalagana erimuha esyofranka. 
LUK.22.6	Naye mwaliga, mwasonda-sonda omwanya werimuhotera kubo hate ndeko.
LUK.22.7	Neryo ekiro kyoBundu bute mo Kihamya mokyahika, ekitolere ekyana kyembuli kyerikiruka ikyitwa. 
LUK.22.8	Neryo mwa­tuma Petero na Yoane ati, Mugende mutukokoteraye ebyeri kiruka, itwatoka eriryabyo. 
LUK.22.9	Mobamubwira bati, Ukasonda itwaya kokoteryabyo hayi kwehi? 
LUK.22.10	Naye mwabwirabo ati, Lebaya, omugulu mwabya mwabingira oko muyi, omundu oyu hekire erirega ryamagetsi akandihindana nenyu; mumukwame omo nyumba eyakandiingiramo, 
LUK.22.11	mubwire mwenye nyumba muti, Mukangirirya akakubulaya ati, Engonde ya bageni iri hahi kwehi aho ngandirira erikiruka haguma na biga bage. 
LUK.22.12	Naye akandibakangya engonde nene yendata inakokotirye; omo mo mukokoteraye, 
LUK.22.13	Nabo mobagenda, mobeya iko bine ngoko aryabwirabo; mobakokotya erikiruka.
LUK.22.14	Endambi yabere yabihika, mwikala oko butara, naba kwenda haguma naye. 
LUK.22.15	Kandi mwabwirabo ati, Nabirisonda kutsibu erirya erikiruka eri haguma nenyu ndenagalwa; 
LUK.22.16	ku sangwa ngababwira sindiendisyaswaryaryo erihika aho ryasya bererera omo bwami bwoMungu. 
LUK.22.17	Neryo mwimya olutehi, amabiha ewasingya mwabuga ati, Mwimaye olu, mugabelo omukati-kati kenyu; 
LUK.22.18	kusangwa ngababwira eritsuka lino sindiendisyapulya oko biguma byebinyu erihika aho obwami bwoMungu bwasyasira. 
LUK.22.19	Kandi mwimya obundu, amabiha ewasingya mwatsutsangabo mwahabobo, ati, Oyu ni mubiri wage owakahabawa busana nenyu. Mukole mutya erinyibuka. 
LUK.22.20	Nolutehi atya babirya, ati, Olutehi olu olukutawa busana nenyu ni lagana rihya omo musasi wage. 
LUK.22.21	Nikwa lebaya ebyala byoyu kanyihotera biri haguma nage oko butara. 
LUK.22.22	Kusangwa oMugala wo mundu akagenda ngoko kyasohawa; nikwa obulige oko mundu oyu kamuhotera! 
LUK.22.23	Nabo moba tsuka eribulania bobene, nga ni ndi wakubo angakola eki.
LUK.22.24	Nobuhaka mobwabya omukati-kati kabo, nga ni ndi asyahulwa mo mukulu. 
LUK.22.25	Naye mwabuga nabo ati, Abami beBihanda bakatabalirabo; nabawite ehamuli kubo bakahulawa mo bakoli bendeke. 
LUK.22.26	Nikwa butsira bitya kwinywe; nikwa omukulu omukati-kati kenyu abye ngo mulere, nomusondoli abye ngoyu kakola. 
LUK.22.27	Kusangwa ni ndi yo mukulu, oyu wikere okwirya, kutse oyu kakola kwehi? Si yoyu wikere okwirya kwehi? Nikwa ingye ndi mukatikati kenyu ngoyu kakola. 
LUK.22.28	Inywe muri ababiriikala haguma nage omwile ngwako ryage; 
LUK.22.29	ngoko Tata wage abirinyihirira obwami, nage ngabahirirabo 
LUK.22.30	imwatoka erirya neripulya oko butara bwage omo bwami bwage, mwasikala oko bitumbi byobwami eritswera ebihanda ikumi nebibiri bya Israeli.
LUK.22.31	Simoni, Simoni, lebaya, Satani yabiribasonda, iyabasenze geta nge nganu, 
LUK.22.32	nikwa nabirikusabira erikirirya ryawe sirikehe; wamabibinduka kandi, usikaye abagala benyu. 
LUK.22.33	Naye mwamubwira ati, Mukama, nyisikire erigenda nawe omo nyumba yomuliki nomwihola. 
LUK.22.34	Naye mwamubwira ati. Petero, ngakubwira, engoko lume siendibika omo kiro eki utewagana kasatu kutanyasi. 
LUK.22.35	Kandi mwabuga nabo ati, Omugulu nabatuma butsira itusi kutse engunza kutse esyonge ndero, Momwabula ekindu kwehi? Mobamusubirya bati, Eyihi. 
LUK.22.36	Neryo mwabuga nabo ati, Nikwa lino oyu wite itusi ahekeryo, nengunza nibya. Noyu tawite omuyari aguraye olukimba luwe agurego. 
LUK.22.37	Kusangwa ngababwira nyiti erisaka eri ritolere iryabererera omwisi wage, riti, Aganzawa na bakola nabi; kusangwa ekisakire busana nage kiwite eribererera ryakyo. 
LUK.22.38	Nabo mobabuga bati, Lebaya Mukama, hano hari miyari biri. Naye mwabuga nabo ati, Bihwe bitya.
LUK.22.39	Neryo mwahuluka, mwaya oko kitwa kyeZeituni, ngoko anabya akakola; nabiga mobamukwama. 
LUK.22.40	Neryo abere ahikaho mwabuga nabo ati, Musabe isimwingira omwilengwako. 
LUK.22.41	Neryo mwasegera haraha naherigusa eribwe, mwakukama mwasaba, 
LUK.22.42	ati, Tata, wamanza, unyilusaye kolutehi olu; nikwa butsira erisonda ryage, nikwa ryawe rikolawe. 
LUK.22.43	Nomu laika mwamubutukirako akalwa elubula, erimuha akagala. 
LUK.22.44	Neribya omwagalwa kutsibu mwasaba nomuhwa kwilaba; nolunza luwe molwabya nga matondi womusasi awakatogo ngera ahisi. 
LUK.22.45	Nomugulu ahangana abisaba, mwahika oko biga mweyabo ibane to busana nobulige, 
LUK.22.46	neryo mwabwirabo ati, Busana naki mukaya to kwehi? Muhangane musabe isi­mwingira okwilengwako.
LUK.22.47	Omugulu akinabuga; endeko moyasa, no mundu oyu kahulawa mo Yuda, omuguma werikumi na babiri, mwasondo lerabo. Mwasegera hakuhi na Yesu erimuryatsirira; 
LUK.22.48	nikwa Yesu mwabuga naye ati, Yuda, wangahotera oMugala womundu nerimuryatsirira kwehi? 
LUK.22.49	Nomugulu ababya naye balangira ebikandibya, mobamubulya bati, Mukama, tubandebo omo muyari kwehi? 
LUK.22.50	Nomuguma wakubo mwabanda omukobe womuhereri mukulu mwatwa okutu kwamali. 
LUK.22.51	Yesu mwa­buga ati, Uleke ebyo! Neryo mwatula oko kutu kuwe mwa mulamya. 
LUK.22.52	Neryo Yesu mwabwira abahereri bakulu na bakulu abehekalu nabakulu abayamubambira ati, Mukasa nga mukabambira munyeyi, imunawite emiyari namahumo kwehi? 
LUK.22.53	Omugulu nabya nenyu ekiro nekiro omo hekalu, momuta sumba ebyala erinyihamba. Nikwa endambi eno ni ndambi yenyu, neyakagala komwirimya.
LUK.22.54	Neryo mobamutsimba mobamutwala, mobamuleta omo nyumba yomuhereri mukulu. Nikwa Petero mwakwama neri kengehera; 
LUK.22.55	neryo babere babiakya omuliro omukati-kati komuhana mobikala haguma, Petero naye mwikala omukati-kati kabo. 
LUK.22.56	Neryo mwanamuto, amulolako inianikere omo kya kakala mwamusamarira mwabuga ati, Omundu oyu abya haguma naye. 
LUK.22.57	Nikwa mwayigana ati, Mukali, sinyimwasi. 
LUK.22.58	Noko kandi katambi ogundi mwamulolako mwamubwira ati, Nawe uri wakubo. Nikwa Petero ati, We mundu, sindi wakubo. 
LUK.22.59	Nenyuma wakandi katambi ngendambi nguma ogundi kandi mwahatikana ati, Kwenene omundu oyu abya haguma naye; kusangwa ni muGalilaya. 
LUK.22.60	Nikwa Petero ati, We mundu, Sinyasi ekyo ukabuga nga niki. Neryo-neryo akinabuga, engoko lume moyabika. 
LUK.22.61	NoMukama mwakeba mwasamarira Petero. Na Petero mwibuka eKinywa kyoMukama, ngoko abuga naye ati, Munabwire engokolume iteyabika, ukandinyigana ngendo isatu. 
LUK.22.62	Neryo mwahuluka mwarira nobulige bwerikariha.
LUK.22.63	Nikwa bandu ababya bahambire Yesu mobamusekererya mobamuswirya; 
LUK.22.64	mobamuswika omo meso nibya mobamu bulya bati, Minyerera! Nindi wamakuswirya kwehi? 
LUK.22.65	Mo bamubwira ebindi binywa bingi, bakamutsuma.
LUK.22.66	Bwabere bwakya, endeko yabakulu babandu mobahindana haguma, abahereri bakulu nabasaki; mobamutwala omwibugiro ryabo bati, 
LUK.22.67	Wamabya uri Kristo utubwire. Nikwa mwa bwirabo ati, Nomo nangababwira, simwendikirirya; 
LUK.22.68	nomo nangababulya, simwendinzubirya. 
LUK.22.69	Nikwa eritsuka lino Mugala womundu asikalibwa oko byala byamali byakagala koMungu. 
LUK.22.70	Nabosi bati, Nikwa uri Mugala woMungu kwehi? Naye mwabuga nabo ati, Inywe mukabuga kwari inina ngye. 
LUK.22.71	Nabo mobabuga bati, Turi nobwaga bwerindi iminyisya ryahi kwehi? Twamabiowa itwe bene omo buno buwe.
LUK.23.1	Neryo endeko eyo yosi moyahangana, mobamutwala embere sya Pilato. 
LUK.23.2	Mobatsuka erimuhandikirira bati, Twabiribana omundu oyu akabindula ekihanda kyetu, akatu kaga erisolera Kaisari, ati iye ni Kristo omwami. 
LUK.23.3	Pilato mwamubulya ati, Uri mwami wa baYuda kwehi? Naye mwa musubirya ati, Wamabuga. 
LUK.23.4	Pilato mwabwira abahereri bakulu nendeko ati, Sinditabana oko mundu oyu ko kibi. 
LUK.23.5	Nikwa mobahatikana, bati, Akarwanaya abandu, nerikangi rirya eYudea hosi, eritsuka eGalilaya nerihika na hano.
LUK.23.6	Pilato abere owa ekyo, mwabulya ngo mundu oyu nga ni muGaUlaya. 
LUK.23.7	Amabiminya kwari omo hamuli ya Herode, mwamutuma ku Herode, kusangwa naye abya eYerusalema omo biro ebyo.
LUK.23.8	Omugulu Herode alola uku Yesu mwatsema kutsibu, kusangwa eritsuka kera iniakasonda erimulolako, kusangwa abya akowa engulu yiwe, kandi iniakasonda erilola oko kitikotiko ekyakolawa naye. 
LUK.23.9	Kyaleka iniamubulya omo binywa bingi; nikwa mwatamusubiryaki. 
LUK.23.10	Nabahereri bakulu nabasaki mobahangana aho, mobayitsinga erimuhandikirira kutsibu. 
LUK.23.11	Neryo Herode na basoda buwe mobamupona nerimuseke rerya; neryo, mobamwambalya olukimba lukangabenie, neryo mwamusubya ku Pilato. 
LUK.23.12	Noko kiro ekyo Herode na Pilato mobaswabya bwira na bwira, kusangwa embere waho ibari na buyigu.
LUK.23.13	Pilato mwabirikira haguma abahereri bakulu na barongani nabandu, 
LUK.23.14	Mwabwirabo ati, Mwamandetera omundu oyu ngoyu kahabisaya abandu; nenyuma werimulengako embere syenyu, lebaya, sinditabana komundu oyu ko myatsi eyo mukamuhandikirira; 
LUK.23.15	kutse na Herode, kusangwa amamu subya kwitwe. Lebaya, siaritakola kindu ekitolere akitwa; 
LUK.23.16	neryo ngandimuswirya neryo inamubohola. ( 
LUK.23.17	Nikwa atolere iniaboholerabo omuguma ogo muliki omo biro bikulu). 
LUK.23.18	Nikwa abosi mobabugira igumaguma bati, Ulusaye omundu oyu, utuboholere Baraba— 
LUK.23.19	mundu oyo wagusawa omo muliki busana nobwanise omo muyi, na busana neriita bandu. 
LUK.23.20	Pilato mwaswabuga nabo kandi asonda eribohola Yesu; 
LUK.23.21	nikwa mobabirikira mobasumba omulenge bati, Mumubambe, mumubambe! 
LUK.23.22	Mwabuga nabo engendo yakasatu ati, Busana naki, abirikola kibi kyahi kwehi? Sindita mubana ko kibi ekitolere oluholo; neryo ngandimuswirya inamubohola. 
LUK.23.23	Nikwa mobahatikana, bakabulya nemilenge minene abambawe. Nemilenge yabo moyasinga. 
LUK.23.24	Neryo Pilato mwatwa mwatsi ati ekyo bakabulaya kikolawe. 
LUK.23.25	Mwa bohola omundu oyo basonda oyo wagusawa mo muliki busana nobwanise neriita, nikwa mwaha Yesu bamukole ngoko banzire.
LUK.23.26	Babere bakamutwala, mobahamba Simona weKurene, oyu walwa omoli, mobamuhekya omusalaba, erihekago enyuma wa Yesu. 
LUK.23.27	Nendeko nene ya bandu moyamukwama nendeko yabakali abamurira nerimususumanira. 
LUK.23.28	Nikwa Yesu mwa keberabo mwabwirabo ati, Abali beYerusalema, simurire busana nage, nikwa murire busana nenyu nabana benyu. 
LUK.23.29	Kusangwa lebaya, ebiro byasyasa basyabuga bati, Omuyisa ari na bagumba, nesyonda esitabuta na kera, namabere awataribawako na kera! 
LUK.23.30	Oko mugulu oyo basyatsuka eribuga oko bitwa bati, mutu terereko; noko hitwa mutukuningire. 
LUK.23.31	Kusangwa bamakola emyatsi eyi oko muti mubisi, basyakolaki oko gumire kwehi?
LUK.23.32	Mobatwala abandi bakoli bebibi babiri eriitwa haguma naye. 
LUK.23.33	Babere babihika ahakahulawa mo Kanyamahanga, ho bamubamba, nabakoli bebibi, muguma oko mali nogundi oko malembe. 
LUK.23.34	Neryo Yesu mwabuga ati, Tata, ubuyirebo; kusangwa sibasi ekyo bakakola. Neryo mobakokotya obukanga erigaba esyongimba siwe. 
LUK.23.35	Nabandu mobahanganaho, eri samalira; nikwa barongani mobamunegulira, bati, Alamaya bandi; naye ayilamaye, amabya ari Kristo woMungu, Oyo Wayisogawa wuwe! 
LUK.23.36	Nabasoda mobamusekererya, moba segera ahari nerimuha epata, 
LUK.23.37	bati, Wamabya uri mwami wabaYuda, uyilamaye! 
LUK.23.38	Nibya habya erisaka endata kwiye riti, OYU NI MWAMI WABAYUDA.
LUK.23.39	Omuguma woko bakoli bebibi ababambawa mwamutsuma ati, Suri Kristo kwehi? Uyilamaye netu! 
LUK.23.40	Nikwa ogundi mwamukunga ati, Suriubaha Mungu kwehi? Kusangwa nawe ukatswerawa lubi oluri ngolu. 
LUK.23.41	Nolwetu ni lwa kwenene; kusangwa tukangirira oluhembo lwemibiri yetu; nikwa omundu oyu siaritakola ekibi. 
LUK.23.42	Kandi mwabuga ati, Yesu, unyibuke omugulu ukasa omo bwami bwawe. 
LUK.23.43	Neryo mwamubwira ati, Kwenene, ngabuga nawe, munabwire wasyabya haguma nage omo Paradiso.
LUK.23.44	Nikwa yabya ngendambi yendatu, no mwirimya mwabya omo kihugo kyosi erihika oko ndambi yomwenda, 
LUK.23.45	nekya kakala kyeryuba mokyahwa; nolukimba lwehekalu molwatulwa mwibiri. 
LUK.23.46	Neryo Yesu mwabirikira nomulenge munene, ati, Tata, omo byala byawe ngahiramo ekirimu kyage! Abere abibuga ebi mwalusya ekirimu kiwe. 
LUK.23.47	Nikwa omugulu omurongani wabasoda alangira ebyamabya, mwapipa Mungu ati, Kwenene omundu oyu abya mutunganene! 
LUK.23.48	Nesyondeko syosi abahindana erilangira, babere balola oko byamabya moba­suba ewabo banemohumanga oko bikuba byabo. 
LUK.23.49	Nabosi abamwasi nabakali abamukwama erilwa eGalilaya mobahangana hali mobalangira emyatsi eyi.
LUK.23.50	Nikwa habya omundu akahulawa mo Yosefu mundu mukulu womwibugiro, ini mundu atunganene omubuya ini akalwa oko Arimatea omuyi wabaYuda, 
LUK.23.51	abya isyariliga embita yabo nomubiri wabo, kandi abya akalinda obwami bwoMungu. 
LUK.23.52	Omundu oyu mwaya oko Pilato mwamusaba omubiri wa Yesu. 
LUK.23.53	Neryo mwakimyago mwalangira kugo kwo lukimba lwomusohe mwamuhira omwisinda yabatsawa omwibwe, eyiteyatatabwa mo mundu. 
LUK.23.54	Kyabya ekiro kyErikokotya, nekiro kyasabato kikasonda erikya. 
LUK.23.55	Abakali abasa naye bakalwa eGalilaya mobamukwama, mobalangira eyisinda nomubiri wuwe ngoko ahirawamo; 
LUK.23.56	neryo moba subula, mobakokotya manukato namalase.
LUK.23.56	Noko kiro kyasabato mobaluhuka nge bihano.
LUK.24.1	Nikwa oko kiro kyeritsuka, omo karokaro, mobaya okwi sinda, bakatwala manukato ago bakokotaya. 
LUK.24.2	Mobeya eribwe iryabirikumbagaribwa erilwa okwisinda, 
LUK.24.3	nikwa babere bingiramo mobatabanamo omubiri woMukama Yesu. 
LUK.24.4	Nomu­gulu batikatika busana nomwatsi oyu lebaya, abandu babiri mobahangana aho bari ibambite esyongimba sikangabenie; 
LUK.24.5	nomugulu bubaha neriunamya amasu wabo oko kitaka, abandu abo mobabwirabo bati, Busana naki mukasonderaya oyu riho omukati-kati kabaholi kwehi? 
LUK.24.6	Siari hano, nikwa abirilubuka: mwibuke ngoko ababwira, akiri eGalilaya 
LUK.24.7	ati, OMugala womundu atolere erihoterwa omo byala bya bakola nabi, neribambwa, noko kiro kyebisatu inialubuka. 
LUK.24.8	Nabo mobibuka ebinywa biwe, 
LUK.24.9	nerilwa okwisinda mobasubula mobabwira erikumi nomuguma nabandi bosi emyatsi yosi. 
LUK.24.10	Ababwira abakwenda emyatsi eyi babya Maria Magdalene na Yoana, na Maria nyinya wa Yakobo nabandi bakali babya hagu ma nabo; 
LUK.24.11	nikwa ebinywa ebi mobyabya ngengulu buyira, mobatikiriryabyo. 
LUK.24.12	Nikwa Petero mwahangana, mwatibita eriya okwisinda; munama mwakengemereramo, mwalangira esyongimba syemisohe isine isyosyene neryo mwasuba ewuwe iniakaswekera ebyabere.
LUK.24.13	Neryo oko kiro ekyo ababiri bakubo babya bakagenda oko kayi kahulawa mo Emau olugendo lwe kilometres ngikumi nebisatu erilwa eYerusalema. 
LUK.24.14	Ibakakanaya haguma emyatsi yosi eyabere. 
LUK.24.15	Babere banemokania haguma, Yesu mwasegera hakuhi mwagendania nabo. 
LUK.24.16	Nikwa ameso iniabirikagwa erimuminya, 
LUK.24.17	neryo mwabuga nabo ati, Ebyo mukakanaya munemogenda ni bihi kwehi? Nabo mobimana ibane nobusu bwobulige. 
LUK.24.18	Muguma wakubo, oyu kahulawa mo Kleopa, mwamusubirya, ati, Kwe ni nawe wowene oko bageni eYeru­salema utasi ebyabere omo biro ebi kwehi? 
LUK.24.19	Neryo mwa bulyabo ati, Ni bihi kwehi? Nabo bati, Ebya Yesu we Nazareti; oyo wabya muminyereri wamaka omo mubiri nomo binywa embere syoMungu nabandu bosi, 
LUK.24.20	kandi ngoko bahereri bakulu betu nabarongani mobamuhotere eritswerwa ryoluholo nerimubamba. 
LUK.24.21	Nikwa itwe twabya na maha tuti yukandisyatongolya Israeli. Ega, na kandi lino ni kiro kyebisatu enyuma waho byabiribera. 
LUK.24.22	Kandi, abandi bakali bomo ndeko yetu bamatuswekya. Balwe okwisinda mwangyakya ngyakya; 
LUK.24.23	mobateteyamo omubiri wuwe, mobasubula bati, bamalola oko bamalaika omo bulime, abariabuga bati, aneho. 
LUK.24.24	Nabandi abo twabya nabo mobakagenda okwisinda, moba kegaya iko bine ngoko abakali bariabuga; nikwa iye mobatamu lolako. 
LUK.24.25	Naye mwabwirabo ati, Inywe bandu bikiru, abolo omo mitima okwikirirya ebyosi abaminyereri babuga! 
LUK.24.26	Si kyabya kitolere Kristo iniaga wa omo myatsi eyi neriingira mo lukengerwa luwe kwehi? 
LUK.24.27	Neritsuka oko Musa nabaminye reri bosi, mwabindurirabo e myatsi eyiri omo masako busana naye. 
LUK.24.28	Neryo mobasegera hakuhi na kayi ako bayako. Naye mwabya nga kalabira embere 
LUK.24.29	nikwa mobamuhatikana bati, Wikale netu kusangwa erigologolo riri hakuhi bukahombera. Neryo mwingira eriikala nabo. 
LUK.24.30	Abere anikere okwirya haguma nabo, mwimya obundu mwatsumulabo, mwatwabo, mwahabobo. 
LUK.24.31	Nameso wabo mwalibulwa mobamuminya; neryo mwaburilana omo meso wabo. 
LUK.24.32	Mobabwirana bati, Emitima yetu mwitetahuhana omwisi wetu akakania netu omo nzira, omugulu ariabindula amasako busana netu kwehi? 
LUK.24.33	Mobahangana oko ndambi eyo mobasuba eYerusalema; mobeya erikumi nomuguma ibahindene haguma na babya nabo, 
LUK.24.34	ababuga bati, oMukama abirilubuka kwenene, abiriminyi kala ku Simoni! 
LUK.24.35	Neryo mobakaniryabo ebyabya omo nzira, kandi ngoko mwaminyikala kubo omwitwa ryobundu.
LUK.24.36	Omugulu babya bakabuga ebyo, Yesu mwahangana omukati-kati kabo ati, Obuholo bubye kwinywe! 
LUK.24.37	Nikwa mobasisira mobubaha, mobaringikania bati bamalola oko kirimu. 
LUK.24.38	Nikwa mwabuga nabo ati, Busana naki mukahahu kaya omutima, kandi busana naki mukatikatika omo mitima yenyu kwehi? 
LUK.24.39	Mulebaye ebyala byage nebisandu byage, kwari ini nangye; munyimamate mulangire; kusangwa ekirimu sikiwite omubiri namakuha ngoko mukalola inyinawite. 
LUK.24.40	No mugulu abibuga ebi, mwakangyabo ebyala biwe nebisandu biwe. 
LUK.24.41	Nomugulu bakine batebikirirya busana nobutseme, mobasweka, mwabuga nabo ati. Muwite ekyerirya hano kwehi? 
LUK.24.42	Mobamuha ekitswe kyerihere ekihukire (nobuki bwomu kisese), 
LUK.24.43	Neryo mwimyakyo mwaryakyo embere syabo. 
LUK.24.44	Kandi mwabuga nabo ati. Ebi bye binywa nababwira, nyikine haguma nenyu, ebyosi byasakawa busana nage omo bihano bya Musa na baminyereri nomo syosauma bitoke eri bererera. 
LUK.24.45	Neryo mwalibula amaringikania wabo eriminya amasako, 
LUK.24.46	neryo mwabuga nabo ati, Kisakire, kiti Kristo atolere eriagalwa noko kiro kyebisatu inialubuka oko baholi, 
LUK.24.47	neribinduka neribuyira ryebibi ibyakangiriribwa omo rina riwe oko bihanda byosi, eritsuka eYerusalema. 
LUK.24.48	Nenyu muri abalangiri bemyatsi eyi, 
LUK.24.49	Kandi lebaya, ngabatumira erilaga ryaTata wage; nikwa mulinde omo muyi erihika aho mwasya mbalibwa akagala erilwa endata,
LUK.24.50	Neryo mwasondolyabo eyihya erihika eBetania, mwa sumbira ebyala biwe byendata mwahabo omuyisa. 
LUK.24.51	Neryo abere anemohabo omuyisa, mwayigabula kubo mwatwalwa elubula. 
LUK.24.52	Kandi mobamukukamira neryo mobasuba eYeru salema nobutseme bunene, 
LUK.24.53	Kandi mobasiba omugulu gosi omo hekalu nerikenge Mungu.
JHN.1.1	Okwitsuka mohabya eKinywa, neKinywa mokyabya haguma noMungu, neKinywa kyabya Mungu. 
JHN.1.2	Nakyo mokyatsuka haguma noMungu. 
JHN.1.3	Ebindu byosi mwabumbabyo; na butsira iye sihari kindu kyabumbawa ekyabiribumbwa. 
JHN.1.4	Mwiye habya engebe; nengebe moyabya ekyakakala kyabandu. 
JHN.1.5	Ne kyakakala kikakoleraya omo mwirimya; nomwirimya mwata kindakyo. 
JHN.1.6	Omundu mwasa, oyo watumawa noMungu, erina riwe ryabya Yoane. 
JHN.1.7	Ni ye oyo wasa neritulago, neryo atule omwatsi wekyakakala, neryo abosi bikiriraye busana naye. 
JHN.1.8	Iye syabya ekyakakala ekyo, nikwa mwasa atule omwatsi wekyakakala. 
JHN.1.9	Kyo kyabya ekyakakala kyakwenene, ekikako leraya bandu bosi abakasa omo kihugo. 
JHN.1.10	Abya mona kihugo, ne kihugo yo wabumbakyo, ne kihugo mokitetamuminya. 
JHN.1.11	Iye mwasa oko biwe, nabo ababya buwe mobatetamukokya. 
JHN.1.12	Nikwa abosi bambukokaya abo mwahabo ehamuli eribya abana boMungu, abo abakikiriraya oko erina riwe: 
JHN.1.13	ababutawa butsira omusasi, butsira erisonda ryomubiri, nobutsira erisonda ryomundu, nikwa eryoMungu. 
JHN.1.14	NeKinywa mo kyabya mubiri, mokikala omo katikati ketu (netu motwalangira olukengerwa luwe, olukengerwa ngolwoyo wabutawa iyowene erilwa na Tata), iniuswire nolukogo nekwenene. 
JHN.1.15	Yoane mwatula omwatsi wuwe, mwabirikira, ati, Oyu yoyo nahula, nyiti, Oyo akasa enyuma syage, yowabya emuliro wage: kusangwa abya iniane embere syage. 
JHN.1.16	Kusangwa okwiusula riwe itwe bosi motwimya, olukogo endata oko lukogo. 
JHN.1.17	Ku sangwa ebihano byahabawa omo Musa; olukogo nekwenene mobyasa na Yesu Kristo. 
JHN.1.18	Sihari mundu abirilola oko Mungu na kera; oMugala mubutwa muguma, oyuri oko kikuba kyaTata abirimuminyikalya.
JHN.1.19	Neritulago ryaYoane ryeri omugulu abaYuda bamutu mako abahereri na baLawi bakalwa Yerusalema erimubulya, bati, Urindi? 
JHN.1.20	Naye mwakangya, mwatagana; nikwa mwa kangya, ati, Sindi Kristo. 
JHN.1.21	Nabo mobamubulya, bati, Nikwa urindi? Uri Elia kwehi? Naye ati, Ingye eyihi. Uri mumi nyereri kwehi? Naye mwasubirya, Eyihi. 
JHN.1.22	Neryo mobabuga naye, bati Uwendi kwehi? Itwatoka erisubirya abariatutuma. Ukabugaki busana nawe kwehi? 
JHN.1.23	Naye mwabuga, Ndimulenge woyo kabirikira omo mbwarara, ati, Tungananaya enzira yoMukama, ngoko muminyereri Isaya abuga. 
JHN.1.24	Nabo batumawa na baFarisayo. 
JHN.1.25	Mobamubulya, neribuga naye, bati, Ukabatisaya busana naki, wamabya ute Kristo, kutse Elia, kutse muminyereri? 
JHN.1.26	Yoane mwasubiryabo, ati, Ngabatisaya omo magetsi: nikwa omukati-kati kenyu muhangene muguma oyo mutasi 
JHN.1.27	oyo yukasa enyuma kwingye, omuliki wenge ndero yiwe ingye sinyitolere erikundulago. 
JHN.1.28	Emyatsi eyi yakolawa eBetania eyisirya weYorodani, aho Yoane abatisiraya.
JHN.1.29	Engyakya mwalangira Yesu akasa eyari, mwabuga, ati, Lebaya eKyana Kyembuli kyoMungu, ekikalusaya ebibi byeki hugo! 
JHN.1.30	Oyu yoyo nahula nyiti, Enyuma kwingye omundu anemwasa oyu abiribya emuliro wage: kusangwa abya embere syage. 
JHN.1.31	Nage sinabya nyimwasi; nikwa aminyikalibawe oko Israele kyo kyaleka inasa eribatisya omo magetsi. 
JHN.1.32	Na Yoane mwatula mwatsi, ati, Monalangira eKirimu kikandagala kikalwa elubula nga kalikuku; mokikala ukwiye. 
JHN.1.33	Nage mondamu minya; nikwa oyo wanyituma eribatisya omo magetsi yo wambwira, ati, oyo wasyalangira eKirimu kikamwandagalilako, neriikala kwiye, yoyo kabatisaya omo Kirimu Kibuyirire. 
JHN.1.34	Nage nabirilangira nabiritula omwatsi, nyiti oyo yo Mugala woMungu.
JHN.1.35	Na kandi engyakya Yoane abya imene, nabiga biwe babiri; 
JHN.1.36	mwalangira Yesu akagenda, mwabuga, ati, Lebaya eKyana Kyembuli kyoMungu! 
JHN.1.37	Nabiga abo babiri mobowa akabuga mobakwama Yesu. 
JHN.1.38	Na Yesu mwakeba, mwalangira ibana mukwamire, neryo mwabuga nabo, ati, Mukasondaki kwehi? Nabo mobamubwira, bati, Rabi (eribindulakyo riti Muka ngirirya), Wikerehi? 
JHN.1.39	Naye mwabwirabo, ati, Mwase, mukandilebyaho. Neryo mobasa mobalangira abikere; nabo mobikala naye ekiro ekyo, yabya endambi ikumi. 
JHN.1.40	Omuguma woko babiri abowa Yoane akabuga nerimukwama, abya Anderea, mugala wabo Simoni Petero. 
JHN.1.41	Mwatsuka eribana mugala wabo ye Simoni, mwamubwira, ati, Twabiribana Mesia (eribindula, riti ye Kristo). 
JHN.1.42	Mwamuleta uku Yesu. Yesu mwamutungerera, mwabuga, ati, Uri Simoni, mugala wa Yoane: wasyahulwa mo Kefa (eribindularyo, riti, Petero).
JHN.1.43	Nengyakya abya anzire eriya eGalilaya, neryo mwabana yo Filipo; Yesu mwabuga naye, ati, Unyikwame. 
JHN.1.44	Na Filipo abya we Betesaida, omuyi wa Anderea na Petero. 
JHN.1.45	Filipo mwabana Natanaele, mwabuga naye, ati, Twabiribana oyo Musa mwasaka omo bihano, nabaminyereri basaka busana naye, bati, Yesu weNazareti, omugala waYosefu. 
JHN.1.46	Natanaele mwabuga naye, ati, Ekindu kyowene kyanganalwa eNazareti kwehi? Filipo mwabuga naye, ati, Asa ulebaye. 
JHN.1.47	Yesu mwalangira Natanaele akasa kwiye, neryo mwabuga busana naye, ati, Lebaya, muIsraeli wekwenene, oyo te mo matebo. 
JHN.1.48	Natanaele mwabuga naye, ati, Wanyiminyira hahi? Yesu mwasubirya mwabuga naye, ati, Embere Filipo isiariakubiri kira, omugulu ulwe mo ndina yomuti wamtini, monakulangira. 
JHN.1.49	Natanaele mwamusubirya, Mukangirirya, uri Mugala wo Mungu; uri Mwami waIsraele. 
JHN.1.50	Yesu mwasubirya mwabuga naye ati, Kusangwa namabuga nawe, nyiti, Mongakulangira omo ndina yomuti gomtini, wamikirirya kwehi? Wasyalola oko myatsi minene kweyi. 
JHN.1.51	Neryo mwamubwira, ati, Kundu, kundu, ngabuga nenyu, nyiti, Mwasyalangira olubula ilukingu kere, nabalaika boMungu bakahetuka neriandagalira oko Mugala womundu.
JHN.2.1	Noko kiro kyebisatu habya eriherukya eKana yaGalilaya; na nyinya wa Yesu abyayo; 
JHN.2.2	Na Yesu mwabirikirwa haguma na biga buwe, okwiherukya. 
JHN.2.3	Nomugulu binyo byakeha, nyinya wa Yesu mwabuga naye ati, Sibawite binyo. 
JHN.2.4	Yesu mwabuga naye ati, Indi naki kyerikola nawe kwehi? Endambi yage siriyahika. 
JHN.2.5	Nyinya wuwe mwabuga na bakoli bomubiri, ati, Ebyosi akababwira, mukolebyo. 
JHN.2.6	Neryo habya ihahirirwe amalega ndatu ngemitsye ya BaYuda yeriyerya, omo riguma imukaya esiondengi ngibiri kutse isatu. 
JHN.2.7	Yesu mwa buga nabo, ati, Musulaya amalega wamagetsi. Nabo mobusu lyago kutsibu. 
JHN.2.8	Neryo mwabwirabo, ati, Mutehe lino, muheke oko mukama mwenye erirya. Nabo mobahekabyo. 
JHN.2.9	Nomu gulu mukama mwenye erirya amabigerya magetsi iniabiribya binyo, isiasi aharialwa (nikwa bakoli bomubiri abateha magetsi ibanasi), omukama mwenye erirya mwabirikira iba womuhe ruki 
JHN.2.10	mwabuga naye, ati, Oburi mundu akatsuka erihira ebinyo byowene; nomugulu bamabipulya ndeke, neryo ibito wene; uwe wabiribika ebinyo byowene erihika lino. 
JHN.2.11	Eri tsuka eri ryebitikotiko Yesu mwakola eKana ya Galilaya, mwaminyisya olukengerwa luwe; nabiga biwe mobamwi kirirya.
JHN.2.12	Enyuma weki mwandagalira eKapernauma, iye na nyinya wuwe, na bagala babo, nabiga; neyo mobatikalayo biro bingi.
JHN.2.13	Erilabwako ryabaYuda ryabya hakuhi, na Yesu mwahetu kira Yerusalema. 
JHN.2.14	Neryo mweya omo hekalu abagulaya esyonume nesyombuli nehilikuku nabahinganaya esyofaranka ibanikere. 
JHN.2.15	Neryo mwakokotya enyambi yomukoba, mwa gusa ebyosi eyihaya ko hekalu, esyombuli, nesyonume; muta esyofaranka syabahinganaya, muta esyomesa syabo, 
JHN.2.16	neryo mwabuga nabagulaya hilikuku, ati, Mulusaye ehi muno; simuyire enyumba ya Tata wage mo nyumba yeriguliryamo. 
JHN.2.17	Abiga biwe mobibuka ngoko kyasakawa, kiti, Obuha bwe nyumba yawe bwasyanyirya. 
JHN.2.18	Neryo abaYuda mobasubirya mobabuga naye, bati, Ekiminyikalo kyahi ekyo ukatukangaya busana nerikola emyatsi eyi kwehi? 
JHN.2.19	Yesu mwasubirya mwabuga, ati, Muheraye ehekalu eyi, nage nasyahanganiayo oko biro bisatu. 
JHN.2.20	Neryo abaYuda bati, Oko mituta makumi ani nendatu hekalu eyi yahimbawa, nawe wasyahanganiayo oko biro bisatu kwehi? 
JHN.2.21	Nikwa abuga busana nehekalu yomubiri wuwe. 
JHN.2.22	Neryo omugulu alubukibawa omo baholi, abiga biwe mobibuka ekyabuga mobikirirya ekisakire, nekinywa ekyo Yesu abuga.
JHN.2.23	Omugulu abya eYerusalema okwilabwako, omo biro ebyerirya, abangi mobikirirya oko rina riwe, ibakalangira ebitikotiko biwe ebyo akola. 
JHN.2.24	Nikwa Yesu mwatayiketerabo, kusangwa abya asi abandu bosi, 
JHN.2.25	neryo kusangwa siabya nobwaga womundu nomuguma eritula mwatsi wabandu; kusangwa iye abya asi ebiri omwisi syabandu.
JHN.3.1	Habya mundu wabaFarisayo akahulawa mo Nikodemo, omukama wabaYuda: 
JHN.3.2	naye mwasa mokiro okwiye mwa buga naye, ati, Mukangirirya, tunasi kuri mukangirirya alwa ewo Mungu; kusangwa sihari gundi wangatoka erikola ebitiko tiko ebi ukakola, Mungu ate haguma naye. 
JHN.3.3	Yesu mwasubirya mwabuga naye, ati, Kwenene, kwenene, ngabuga nawe, nyiti, Omundu amatindabutwa buhya-buhya, isiangatoka erilola oko bwami bwoMungu. 
JHN.3.4	Nikodemo mwabuga naye, ati, Ko mundu angatoka eributwa ati amabibya mukulu kwehi? Angatoka erisuba omo nda yanyinya wuwe gendo kabiri, neri swabutwa kwehi? 
JHN.3.5	Yesu mwasubirya, ati, Kwenene, kwenene, ngabuga nawe, nyiti, Omundu amatindabutwa na magetsi ne Kirimu, siangatoka eriingira omo bwami bwoMungu. 
JHN.3.6	Ekika butawa nomubiri ni mubiri; nekikabutawa ne Kirimu ni kirimu. 
JHN.3.7	Susweke kusangwa ngabuga nawe, nyiti, Ritolere imwabutwa buhya-buhya. 
JHN.3.8	Erihunga rikabuhirira aho ryanzire, nawe ukowa erihuha ryaryo, nikwa isiwasi eyo rikalwa, kutse eyo rikaya; kwari atya oburi mundu oyo kabutawa ne Kirimu. 
JHN.3.9	Nikodemo mwasubirya mwabuga naye, ati, Ebi byangatoka eribya biti kwehi? 
JHN.3.10	Yesu mwasubirya mwabuga naye, ati, Uri mukangirirya waIsraeli, isuriminya emyatsi eyi kwehi? 
JHN.3.11	Kwenene kwenene, ngabuga nawe nyiti, Tukabuga ebyo twasi, tukatula ebyo twabirilolako; kandi simuriangirira eritu lago ryetu. 
JHN.3.12	Namabya ngababwira emyatsi ye kihugo isimu rikiriraya, namababwira ebyelubula imwikirirya muti kwehi? 
JHN.3.13	Na sihari mundu oyo wahetukira elubula, yo noyo wandagala alwa elubula, yo Mugala womundu, oyuri elubula. 
JHN.3.14	Ngoko Musa asumbira endata enzoka omo mbwarara, ko riri ritya ritolere oMugala gomundu iniasumbirwa endata; 
JHN.3.15	neryo mundundi amamwikirirya atoke eribya nengebe yerikota mwisi wuwe. 
JHN.3.16	Kusangwa Mungu mwanza e kihugo kyatya, kyaleka iniaha Mugala mubutwa muguma wuwe, neryo mundundi amamwikirirya isiendisyahera, nikwa abane engebe yerikota. 
JHN.3.17	Kusangwa Mungu mwatatuma Mugala omo kihugo eri tswera e kihugo; nikwa e kihugo kilamibawe busana naye. 
JHN.3.18	Oyo kikiriraya kwiye siaritswerawa; nikwa oyo utetikirirya iniamabitswerwa, kusangwa siaritikirirya oko rina ryoMugala goMungu, mubutwa muguma. 
JHN.3.19	Nolu ni lubanza kusangwa ekyakakala kyabiriasa omo kihugo, na bandu mobanza omwi rimya kwilaba ekyakakala; kusangwa emibiri yabo moyabya mibi. 
JHN.3.20	Kusangwa oburi mundu oyo kakola ebibi akakwa ekyakakala kyo busu, kandi siariasa oko kyakakala, emibiri yiwe ikasyaminyikalibwa. 
JHN.3.21	Nikwa oyo kakola kwenene akasa oko kyakakala, emibiri yiwe iyaminyikala, ko ikakolawa oko Mungu.
JHN.3.22	Enyuma wemyatsi eyi Yesu na biga biwe mobasa mo kihugo kyaYudea; neyo mwasiba nabo, akabatisya. 
JHN.3.23	Na Yoane nibya abya akabatisya oko Ainoni hakuhi na Salimu, kusangwa ho habya magetsi mangi; kandi abandu mobasa, mobabatisibwa. 
JHN.3.24	Kusangwa Yoane isiariaguswa mo muliki. 
JHN.3.25	Neryo mohahuluka obuhaka omukati-kati kabiga baYoane nomuYuda oko mwatsi werierya. 
JHN.3.26	Neryo mobasa uku Yoane, mobabuga, bati, Mukangirirya, oyo wabya haguma nawe eyisirya weYorodani, oyo wabya ukahula, langira, yu kabatisaya, na bandu bosi bakamweya. 
JHN.3.27	Yoane mwasubirya, ati, Sihari mundu wangatoka eriangirira kindu, atariahabawakyo kikalwa elubula. 
JHN.3.28	Nenyu inywe bene mukatulago ko nabuga, nyiti, Sindi Kristo, nikwa natumawa embere siwe. 
JHN.3.29	Oyu wite muheruki ni iba womuheruki; nikwa mwira wiba womu heruki, oyo wimene akamowa, akatsema kutsibu busana nomulenge wiba womuheruki; neryo obutseme bwage obu bwamusula. 
JHN.3.30	Iye atolere iniabya munene, nikwa ingye inakeha. 
JHN.3.31	Oyu kalwa endata alengire abosi; owe kihugo ni we kihugo, kandi akabuga ebye kihugo; oyu kalwa elubula alengire abosi. 
JHN.3.32	Ebyabirilangira nebyabiriowa, byakatula; sihali mundu kaliga ebyakatula. 
JHN.3.33	Noyu kaliga eritulago riwe akahira eki bohi kweki, ati, Mungu ni kwenene. 
JHN.3.34	Kusangwa oyo Mungu abirituma akabuga ebinywa byoMungu, kusangwa siariha eKirimu molulengo; 
JHN.3.35	Ise anzire Mugala, abirimuha ebyosi omu byala biwe. 
JHN.3.36	Oyu kikiriraya ku Mugala awite engebe yerikota; nikwa oyu tiowa Mugala siendisyalola oko ngebe, nikwa eriagarirwa ryoMungu rimwikereko.
JHN.4.1	Neryo omugulu oMukama aminya kwa baFarisayo bamowa ko Yesu akayira neribatisya abiga bangi kwilaba Yoane 
JHN.4.2	(nikwa Yesu iyute batisaya, nikwa abiga biwe), 
JHN.4.3	mwalwa eYudea, mwaya kandi eGalilaya. 
JHN.4.4	Neryo abya atolere inialaba Samaria. 
JHN.4.5	Neryo mwahika oko muyi waSamaria, owakahulawa mo Sukara, hakuhi nekihande kyekitaka Yakobo aha mugala wuwe Yosefu. 
JHN.4.6	Ho habya eyisoko yaYakobo, neryo Yesu inialuhire busana nolugendo luwe, mwikala atya oko yisoko. Yabya nga ndambi yendatu. 
JHN.4.7	Omukali weSamaria mwasa asyateha magetsi. Yesu mwabuga naye, ati, Omba weripulya. 
JHN.4.8	Kusangwa abiga biwe ibayire oko muyi neriyagula karyo. 
JHN.4.9	Omukali weSamaria mwabuga naye, ati, Niki kikaleka uwe muYuda, iwanyibulya oweripulya nage ndi mukali waSamaria kwehi? (Kusangwa baYuda baponene na banyaSamaria). 
JHN.4.10	Yesu mwasubirya mwabuga naye, ati, Kumbe wasi erihitya ryoMungu, noyu kabuga nawe, ati, Omba weripulya; kumbe wabirimubulya, naye iniakuha amagetsi wengebe. 
JHN.4.11	Omukali mwabuga naye, ati, Mukama, suwite ekyeritehamo, nekitehero ni kiri; wameya magetsi wengebe gohi kwehi? 
JHN.4.12	Uwe uri mukulu kwilaba tata wetu Yakobo kwehi? Yo watuha ekitehero eki, mwapulya kukyo, na bagala biwe, nesyonde siwe. 
JHN.4.13	Yesu mwabuga naye, ati, Oyu kapulaya magetsi aya akaswakwa enyota, 
JHN.4.14	nikwa mundundi oyu kapulaya amagetsi nasyamuha siendisyakwa nyota kera na kera: nikwa amagetsi ayo nasya muha asyabya omwisi wuwe eyisoko ya magetsi owakakununuka erihika oko ngebe yerikota. 
JHN.4.15	Omukali mwabuga naye, ati, Mukama, omba magetsi ayo, neryo sindiendisyaswakwa enyota, kutse ndasyaswasa eno neriteha. 
JHN.4.16	Yesu mwabuga naye, ati, Genda, ubirikire ibawe, mwase eno. 
JHN.4.17	Omukali mwasubirya mwabuga naye, ati, Singwite ibage. Yesu mwabuga naye, ati, Wamabuga ndeke uti suwite ibawe; 
JHN.4.18	kusangwa wabya na bibawe batano, noyuri naye sibawe; kweki wabiribuga kwenene. 
JHN.4.19	Omukali mwabuga, ati, OMukama, namalebya kuri mumi nyereri. 
JHN.4.20	Abotata wetu bagenda bakasaba oko kitwa eki; nenyu muti eYerusalema yitolere erisabirwa. 
JHN.4.21	Yesu mwabuga naye, ati, Mukali, unyikiriraye, omugulu akasa, omugulu mutesyasaba Tata oko kitwa eki kutse eYerusalema. 
JHN.4.22	Inywe mukasaba oyo mutasi; itwe tukasaba oyo twasi, kusangwa erilama rikalwa oko baYuda. 
JHN.4.23	Nikwa omugulu akasa, na lino ane, omugulu abasabi bakwenene basyasaba Tata omu kirimu nekundu, kusangwa Tata akasonda abari batya eribya abasabi buwe. 
JHN.4.24	Mungu ni Kirimu nabakamusaba batolere ibamu saba omu kirimu nekundu. 
JHN.4.25	Omukali mwabuga naye, ati, Nyasi Mesia asyasa (oyu kahulawa mo Kristo); omugulu asyabya abiasa, asyatutulira emyatsi yosi. 
JHN.4.26	Yesu mwabuga naye, ati, Ingye ngabuga nawe ni ye.
JHN.4.27	Neryo abiga biwe mobasa. Mobasweka kusangwa abya akabuga nomukali, nikwa sihabya mundu akabuga, ati, Uka sondaki kwehi? kutse, Niki kikaleka iwakama naye kwehi? 
JHN.4.28	Neryo omukali mwasiga erirega riwe, mwaya oko muyi, mwabuga na bandu, 
JHN.4.29	ati, Mwase, mulebaye omundu oyu amambwira ebyo nakola ebyosi. Kwoyo si Kristo kwehi? 
JHN.4.30	Nabo mobalwa omo muyi, mobasa kwiye. 
JHN.4.31	Omu ndambi eyo abiga mobamuhatikana, bati, Mukangirirya, urye. 
JHN.4.32	Ni kwa mwabuga nabo ati, Ngwite akaryo kerirya ako mutasi. 
JHN.4.33	Neryo abiga mobabulania, bati, Hari mundu wamamuletere akaryo kwehi? 
JHN.4.34	Yesu mwabuga nabo, ati, Akaryo kage rye erikola erisonda ryoyo wanyituma, neribuga omubiri wuwe. 
JHN.4.35	Simwebuga, muti, Hakisiya emikera ini, erigesa iryahika kwehi? Lebaya, ngababwira, nyiti, Musumbe ameso wenyu, mulebaye amarima amabihenia atolere okwigeswa. 
JHN.4.36	Noyu kagesa akimaya oluhembo, akahindanaya ebiguma oko ngebe yerikota, oyu kabiba noyu kagesa batseme haguma. 
JHN.4.37	Ku­sangwa ebi ko biri bitya kwenene, Omuguma akabiba nogundi iniagesa. 
JHN.4.38	Nabatuma erigesa aho mutakola; abandi moba hinga, nenyu mukingira omo mibiri yabo.
JHN.4.39	AbanyaSamaria bangi boko muyi oyo mobamwikirirya busana nekinywa kyomukali, Oyu watulago, ati, Amambwira ebyosi ebyo nakola. 
JHN.4.40	Neryo omugulu abanyaSamaria basa kwiye, mobamuhatikana eriikala haguma nabo; naye mwikalayo ebiro bibire. 
JHN.4.41	Nabandi bangi mobikirirya busana nekinywa kiwe. 
JHN.4.42	Mobabwira mukali, bati, Lino twamikirirya, sitwiki riraya busana neribuga ryawe: kusangwa itwe twamabiowa itwebene, tunasi kwoyu ni kwenene Mulamya we kihugo. 
JHN.4.43	Nenyuma webiro bibiri mwalwayo mwaya eGalilaya. 
JHN.4.44	Kusangwa Yesu iyowene mwatulago, ati, Omuminyereri siarisikibawa omu kihugo kiwe. 
JHN.4.45	Neryo omugulu asa eGalilaya, BanyaGalilaya mobamukokya, ibabirilangira emyatsi yosi akola eYerusalema omo kiro kikulu, kusangwa nabo bayayo omo kiro kikulu.
JHN.4.46	Neryo mwasa kandi oko Kana ya Galilaya, aha bindurira amagetsi mo binyu. NeKapernauma habya omutabali muguma womwami, omugala wuwe inialwere. 
JHN.4.47	Omugulu owa ko Yesu amalwa Yudea amahika Galilaya, mwayamuhatikana andagale ayalamaye mugala wuwe, kusangwa abya hakuhi nerihola. 
JHN.4.48	Yesu mwamubwira, ati, Kumbe mutarilola oko bitikotiko nebyeriswekera, simwangikirirya na hake. 
JHN.4.49	Omu tabali womwami mwabuga naye, ati, OMukama, wandagale mwana wage ateahola. 
JHN.4.50	Yesu mwamubwira, ati, Genda, mugala wawe aneho. Nomundu oyo mwikirirya eKinywa Yesu amubwira, mwagenda. 
JHN.4.51	Omugulu andagala, abagombe buwe mobahindana naye, mobamubwira, bati, Mugala wawe aneho. 
JHN.4.52	Nikwa mwabulyabo endambi atsuka erilama, nabo moba buga naye, bati, Muligolo oko ndambi sirinda erihuhana moryamuleka. 
JHN.4.53	Kwekyo ise wuwe mwaminya ko yabya iyendambi eyo Yesu abuga naye, ati, Omugala wawe aneho; neryo mwikirirya, nenyumba yiwe yosi. 
JHN.4.54	Eki ni kitikotiko kya kabiri ekyo Yesu akola, akalwa eYudea ahika eGali laya.
JHN.5.1	Enyuma wemyatsi eyi habya ekiro kikulu kyabaYuda; Yesu mwahetukira eYerusalema.
JHN.5.2	Nikwa omo Yerusalema hakuhi neririmbo ryesyombuli ihari ekitsinga, omo KiEbrania kikahulawa mo Betesaida, iki wite esyondambi itano. 
JHN.5.3	Omusyo ihakagotsera esyondeko esyabalwere, besyombumi, nebirema, nabumire, ibakalindirira eritabukala ryamagetsi. 
JHN.5.4	Kusangwa omulaika woMukama iniakandagala iguma-iguma eripanza magetsi: neryo mundundi oyu katsuka eriya omo magetsi akinatabukere inialamibwa okwitswerwa lubi kwendwala alwere. 
JHN.5.5	Neryo mundu muguma abyaho, inialwere emituta makumi asatu nomunani. 
JHN.5.6	Omugulu Yesu amu langira iniagotsere, mwaminya iniabiribya atya biro bingi, mwabuga naye, ati, Wanzire erilamibwa kwehi? 
JHN.5.7	Omukoni mwamusubirya, ati, Mukama, singwite mundu, omugulu ama getsi akatabukala, erimbira omo kitsinga; nikwa omugulu ngasa, ogundi akanyitanga. 
JHN.5.8	Yesu mwabuga naye, ati, Hangana, uheke ekirago kyawe, uyigendere. 
JHN.5.9	Neryo-neryo omundu oyo mwalamibwa mwaheka ekirago kiwe mwayige ndera.
JHN.5.9	Nikwa ekiro ekyo kyabya Sabatu. 
JHN.5.10	Neryo abaYuda moba buga noyo walamibawa, bati, Munabwire ni Sabatu, sirikutolere omo migambu ukaheka ekirago kyawe. 
JHN.5.11	Nikwa mwasubi ryabo; ati, Oyu rianyilamaya, niye yuriambwira, ati. Uheke ekirayo kyawe, uyigendere. 
JHN.5.12	Mobamubulya, bati, Omundu oyo nindi oyo wakubwira, ati, Uheke kirago kyawe, ugende, kwehi? 
JHN.5.13	Nikwa oyo walamibawa isiasi nga ni ndi, kusangwa Yesu iniamabilwaho, kusangwa endeko yabyaho. 
JHN.5.14	Enyuma waho Yesu mwamweya omo hekalu, mwabuga naye, ati, Lebaya, wabirilamibwa! Suswakola ebibi, ukasya swabana mwatsi mubi kwilaba oyo. 
JHN.5.15	Omundu oyo mwayabwira abaYuda kwabya Yesu oyo wamulamaya. 
JHN.5.16	Busana nomwatsi oyu abaYuda mobendererya Yesu, kusangwa akola emyatsi eyi omo Sabatu. 
JHN.5.17	Nikwa Yesu mwasubiryabo, ati, Tata wage akakola erihika lino, nage ngakola. 
JHN.5.18	Busana niomwatsi oyo kandi baYuda kwilaba aho mobasonda erimwita, kusangwa isirye eriketa eSabatu risa, nikwa kusangwa iniakahula Mungu mwise, iniakayiyira ngoMungu.
JHN.5.19	Neryo Yesu mwasubirya mwabuga nabo, ati, Kwenene, kwenene, ngabuga nenyu, nyiti, OMugala siangatoka erikolaki iyowene, nikwa ekyakalangira Ise akakola: kusangwa ebyosi akakola, byo Mugala akakola atya nibya. 
JHN.5.20	Kusangwa Ise anzire Mugala, akamukangaya emyatsi yosi eyakakola; nemibiri minene kweyi asyamukangya, imwasweka. 
JHN.5.21	Kusangwa ngoko Tata akalubukaya abaholi akahabo engebe, ritya oMugala akaha engebe kwabo anzire. 
JHN.5.22	Kusangwa kandi Tata siaritswera mundu nomuguma, nikwa abiriha oMugala eritswera ryosi, 
JHN.5.23	neryo abosi basikaye Mugala, ngoko bakasikaya Ise. Oyu tesikaya Mugala siarisikaya Ise oyo wamutuma. 
JHN.5.24	Kwenene, kwenene, ngabuga nenyu nyiti, oyu kowa eKinywa kyage, akikiriraya oyo wanyituma, ari nengebe yerikota, isiendisyahika nikwa abirilaba erilwa omo luholo eriingira omo ngebe. 
JHN.5.25	Kundu, kundu, ngabuga nenyu, nyiti, Endambi ikasa, na lino ine, omugulu abaholi basyowa omulenge wo Mugala woMungu, nabakowa basyabyaho. 
JHN.5.26	Kusangwa ngoko Tata ari nengebe omwisi wuwe iyowene, ritya abiriha Mugala eribya nengebe omwisi wuwe, 
JHN.5.27	akamuha ehamuli yeritswera esyombanza kusangwa iye ni Mugala womundu. 
JHN.5.28	Simusweke busana nekyo; kusangwa omugulu asyasa omugulu abosi bari mo masinda basyowa omulenge wuwe, 
JHN.5.29	basyalwamo, abakola byowene okwilubuka ryengebe, nabakola ebibi, okwilubuka ryolubanza.
JHN.5.30	Kusangwa sinditoka erikola nekigoma ingyowene: ngoko ngowa, ngatswera: neritswera ryage ritunganene; kusangwa sindisonda ekyo nyanzire ingyowene, nikwa erianza ryoyo wanyituma. 
JHN.5.31	Namatulago busana nage, eritulago ryage isi ryakwenene. 
JHN.5.32	Ni gundi oyu katulago busana nage; nage nyasi eritulago eryo akatulago busana nage ni kwenene. 
JHN.5.33	Mwabirituma ku Yoane, naye abiritulago kwenene. 
JHN.5.34	Ni kwa sindimaya eritulago eryo kobandu: nikwa ngabuga emyatsi eyi, imwatoka erilamibwa. 
JHN.5.35	Iye abya oluseke olukaka neriko rerya, nenyu mwabya mwanzire eritsema akatambi omo kya kakala kiwe. 
JHN.5.36	Nikwa eritulago eryo ngwite ni nene kwilaba eryaYoane; kusangwa emibiri eyo Tata abirimba eribuga, emibiri eyo ngakola, ikatulago busana nage, ko Tata anyituma. 
JHN.5.37	Na Tata oyo wanyituma, iye abiritulago busana nage. Inywe simwetowa omulenge wuwe, kutse erilangira ngoko asosire. 
JHN.5.38	Simuwite eKinywa kiwe eriikala omwisi wenyu: kusangwa simwetikirirya oyo atuma. 
JHN.5.39	Mukasonda-sondaya amasako, kusangwa mukaganiraya muti muwite engebe yerikota mugo; naya wakatulago busana nage; 
JHN.5.40	nenyu simwembikako, imwatoka eribya nengebe. 
JHN.5.41	Ingye sindimaya erisikibwa oko bandu. 
JHN.5.42	Nikwa nyibasi simuwite olwanzo lwoMungu omwisi wenyu. 
JHN.5.43	Nabiriasa omu rina ryaTata, nenyu simwenyikokaya: ogundi amasa omo rina riwe, mwasyamukokya. 
JHN.5.44	Imwatoka muti erikirirya, inywe mukimaya erisikya muguma oko gundi, nerisikya erikalwa oko Mungu muguma, simwesondayaryo kwehi? 
JHN.5.45	Simuganiraya muti nasyabahandikirira oku Tata: hari muguma oyu kabahandikirira, ni Musa, oyu mukayiketera. 
JHN.5.46	Kusangwa kumbe mwikirirye Musa, nga mwanganyikirirya; kusangwa asaka ebyage. 
JHN.5.47	Nikwa mwamatindikirirya amasako wuwe, mwasikirirya ebinywa byage byo muti kwehi?
JHN.6.1	Enyuma wemyatsi eyi Yesu mwagenda eyisiria wengetsi ya Galilaya, ye ngetsi ye Tiberia. 
JHN.6.2	Nendeko nene moyamu kwama, kusangwa balola oko bitikotiko akolera abakoni. 
JHN.6.3	Na Yesu mwahetukira oko kitwa, neyo mwikala nabiga buwe. 
JHN.6.4	Nerilabwako (Pasaka), rye kiro kikulu kyabaYuda, ryabya hakuhi. 
JHN.6.5	Neryo Yesu mwasumba ameso wuwe, nerilangira endeko nene ikamuhikako, mwabuga na Filipo, ati, Tukandi gula amandu hahi awaba bangarya kwehi? 
JHN.6.6	Neryo mwabuga eki erimulengako: kusangwa iye abya asi ekyo angakola. 
JHN.6.7	Filipo mwamusubirya, ati, Amandu wesyodinari amagana abiri siangatolerabo, nomo bangarya kakekake. 
JHN.6.8	Omuguma woko biga buwe, iye Anderea, mugala wabo Simoni Petero, mwamubwira, ati, 
JHN.6.9	Hano hari mulwana, oyu wite amando atano wekisusu, na mahere abiri: nikwa hino niki oko bandu bangaha kwehi? 
JHN.6.10	Yesu mwabuga ati, Mwikalaye abandu. Neryo aho habya biti bingi. Neryo abalume mobikala, eriganza ryabo ryabya maelfu atano. 
JHN.6.11	Neryo Yesu mwimya amandu; neryo amabiha ewasingya, mwagabirabo oko babya bikere; mwakola atya na mahere ngoko babya banzire. 
JHN.6.12	Nomugulu bamabiuguta, mwabwira abiga buwe, ati, Mukumakume ebihandebihande ebyamasaka, neryo sihatale kindu. 
JHN.6.13	Neryo mobakumakumabyo, mobusulya ebitiri ikumi nabibiri oko bihande byamando atano awekisusu, ebyasaka kwabo abarya. 
JHN.6.14	Neryo omugulu abandu balola oko kitikotiko ekyo akola, mobabuga, bati, Kwenene oyu ni muminyereri oyu kasa omo kihugo.
JHN.6.15	Neryo Yesu amabiminya kobakasa bakasonda erimwimya erimuyira mo mwami, mwalwaho mwaya oko kitwa iyowene.
JHN.6.16	Nomwigolo-golo abiga biwe mobandagalira oko ngetsi; 
JHN.6.17	mobingira omo bwato, ibakasoka engetsi bakaya eKaper nauma. Ibwamabihombera, na Yesu isiariahika kubo. 
JHN.6.18	Ne ngetsi ikatsuka erigunga busana nerihunga inene ryabuhirira. 
JHN.6.19	Neryo omugulu bamabigoya olulengo lwendambi nguma, mobalola oko Yesu iniakalendera endata oko ngetsi, iniakahika hakuhi nobwato. Mobubaha. 
JHN.6.20	Nikwa mwabuga nabo, ati, Ni ngye; simubahe. 
JHN.6.21	Neryo mobaliga erimukokya omu bwato: neryo-neryo obwato mobwahika oko kitaka eyo babya bakaya.
JHN.6.22	Nengyakya endeko eyahangana eyisirya wengetsi mobala ngira isibari obundi bwato, ibono buguma, na Yesu isiaritingira mu bwato na biga buwe, nikwa abiga buwe ibamabigenda ibobene. 
JHN.6.23	Nikwa amato mwalwa Tiberia mwasa hakuhi naho barira amandu oMukama iniamabiha ewasingya. 
JHN.6.24	Neryo omugulu endeko yalangira Yesu isiari yo, kutse abiga buwe, mobingira omo mato, mobaya eKapernauma, erisonda-sonda Yesu. 
JHN.6.25	Nomugulu bamwegaya eyisirya oko ngetsi, moba mubulya, bati, Mukangi rirya, wasa hano omugulu wahi kwehi? 
JHN.6.26	Yesu mwasubiryabo, ati, Kundu, kundu, ngabuga nenyu, Mukanyisondaya, butsira erilola oko bitikotiko, nikwa ku sangwa mwarya oko mando, momuguta. 
JHN.6.27	Simukole busana nebyalya ebikahonda, nikwa nakaryo akakabyaho erihika oko ngebe yerikota, ako Mungala womundu asyabaha: kusangwa ni ye oyo Tata, ye Mungu, abirihira kwe kibohi. 
JHN.6.28	Neryo mobamubwira, bati, Tuyire tuti, imotwakola omubiri woMungu kwehi? 
JHN.6.29	Yesu mwasubirya mwabuga nabo, Oyu ni mubiri woMungu, mwikiriraye ukwoyo atuma. 
JHN.6.30	Neryo mobamu bulya, bati, Ukakola ekitikotiko kyahi, kwehi? Tulole kukyo, tukwikiriraye? Ukakolaki kwehi? 
JHN.6.31	Abotata wetu mobarya mana omo mbwarara; ngoko byasakawa, Mwahabo erirya obundu bukalwa elubula. 
JHN.6.32	Yesu mwabuga nabo, ati, Kundu, kundu, ngababwira kwatabya Musa yo wabaha obundu bwalwa elubula; nikwa ni Tata yukabaha obundu bwakwenene bukalwa elubula. 
JHN.6.33	Kusangwa obundu bwoMungu yoyu kandagala akalwa elubula, akaha e kihugo kyengebe. 
JHN.6.34	Neryo mobabuga naye, bati, OMukama, ebiro byosi utuhe obundu obu. 
JHN.6.35	Yesu mwabuga nabo, ati, Ingye ndi bundu bwengebe: oyu kasa kwingye siendisyakwa enzala na kera, noyu kanyikirirayako siendisyakwa enyota na kera. 
JHN.6.36	Nikwa monabuga nenyu, nyiti, Mwabirinyilolako, simwetikirirya. 
JHN.6.37	Abosi abo Tata akamba basyasa kwingye; noyu kasa kwingye sindiendisyamu higa na hake. 
JHN.6.38	Kusangwa sinandagala erilwa elubula, erikola erianza ryage, nikwa nandagala erikola erianza ryoyo wanyi tuma. 
JHN.6.39	Nerianza ryoyo wanyituma ryeri, sinyitalaye nomu guma oko bosi abirimba, nikwa nasyalubukyabo oko kiro kyenyuma. 
JHN.6.40	Kusangwa erianza ryaTata wage ryeri, oburi mundu oyu kalangira oMugala akamwikirirya, iniabana engebe yerikota; nage nasyamulubukya oko kiro kienyuma.
JHN.6.41	Neryo baYuda mobamusiningurira, kusangwa mwabuga, ati, Ingye indi bundu obwandagala erilwa elubula. 
JHN.6.42	Bati, Oyu si Yesu, omugala wa Yosefu, nise wuwe nenyinya sitwasibo kwehi? Lino akabuga ati, kwehi? Ati, nandagala erilwa elubula. 
JHN.6.43	Yesu mwasubiryabo, ati, Simusiningule omukati kati kenyu. 
JHN.6.44	Sihari mundu wangambikako, Tata oyo wanyi tuma atariamuleta: nage nasyamulubukya ekiro kyenyuma. 
JHN.6.45	Kyasakawa na baminyereri, bati, Abosi basyakangiriribwa noMungu. Oburi mundu oyo wabiriowa Tata, iniamabikangi riribwa, akasa kwingye. 
JHN.6.46	Eutsira ibwambu hari mundu walolire ko Tata, yonoyo walwa oko Mungu, iye abirilola ku Tata. 
JHN.6.47	Kundu, kundu, ngabuga nenyu, Oyu kikiriraya ari nengebe yerikota. 
JHN.6.48	Ingye indi bundu bwengebe. 
JHN.6.49	Abotata wenyu mobarya mana omo mbwarara, mobahola. 
JHN.6.50	Obu ni bundu bwandagala erilwa elubula, omundu amarya kubo, iniatahola. 
JHN.6.51	Ingye indi bundu obwengebe obwandagala erilwa elubula: omundu amarya obundu obu, asyakota na kera: ega, nobundu obo nasyaha ni mubiri wage, busana nengebe ye kihugo.
JHN.6.52	Neryo abaYuda mobakuba obuhaka omukati-kati kabo, bati, Omundu oyu angatoka ati erituha omubiri wuwe eriryago kwehi? 
JHN.6.53	Neryo Yesu mwabuga nabo, ati, Kundu, kundu, ngabuga nenyu, Mwamatindarya omubiri woMugala woMundu neripulya omusasi wuwe, simuwite engebe omwisi wenyu. 
JHN.6.54	Oyu karya omubiri wage neripulya omusasi wage ari nengebe yerikota; nage nasyamulubukya oko kiro kyenyuma. 
JHN.6.55	Ku sangwa omubiri wage ni karyo kekwenene, nomusasi wage ni pulya ryekwenene. 
JHN.6.56	Oyu karya omubiri wage neripulya omusasi wage akikala mwisi wage, nage ngikala omwisi wuwe. 
JHN.6.57	Ngoko Tata oyuri ho anyituma, nage indi ho busana na Tata; neryo oyu kanyirya, asyabyaho busana nage. 
JHN.6.58	Obu ni bundu bwandagala erilwa elubula: siriri nga botata wenyu ko barya, bahola; oyu karya obundu obu asyabyaho na kera. 
JHN.6.59	Emyatsi eyi abugirayo omu nyumba yerihindana, iniakaka ngiriraya eKapernauma.
JHN.6.60	Neryo bangi boko biga biwe, omugulu bowa mobabuga, bati, eKinywa eki kikalire; nindi wangowakyo kwehi? 
JHN.6.61	Nikwa Yesu eriminya omwisi wuwe kwabiga biwe basiningula busana neki, mwabulyabo ati, Eki kikaleka imwatwikala kwehi? 
JHN.6.62	Nikwa niki mwamalola OMugala womundu akahetukira eyabya erimbere kwehi? 
JHN.6.63	Ni kirimu kikaha engebe; omubiri siariha endundi: ebinywa ebyo nabiribuga nenyu ni kirimu, ni ngebe. 
JHN.6.64	Nikwa hari bandi omukati-kati kenyu abatikirirye. Kusangwa Yesu abya asi na kera nga ni bahi abatikirirye, noyo wasyamuhotela. 
JHN.6.65	Neryo mwabuga, Busana nomwatsi oyu nabiribuga nenyu, Sihali mundu wangasa kwingye amatinda habwa na Tata.
JHN.6.66	Busana neki bangi boko biga biwe mobasuba enyuma mobataswalendera naye. 
JHN.6.67	Neryo Yesu mwabulya erikumi nababiri ati, Nenyu mwanzire erigenda kwehi? 
JHN.6.68	Simoni Petero mwamusubirya, ati, OMukama, twasyaya kondi kwehi? uwe uwite ebinywa byengebe yerikota. 
JHN.6.69	Netu twabiriikirirya twabiriminya kuri oyu ubuyirire woMungu. 
JHN.6.70	Yesu mwa subiryabo, ati, Mondayisoga inywe erikumi na babiri, nomu guma okwinywe ni satani? 
JHN.6.71	Nikwa ahula Yuda wa Simoni Iskariota, kusangwa iye iyukandisyamuhotela, abya owerikumi na babiri.
JHN.7.1	Nenyuma wemyatsi eyi Yesu mwalendera eGalilaya: ku sangwa siarisonda erilendera eYudea, kusangwa abaYuda basonda erimwita. 
JHN.7.2	Nekiro kinene kyabaYuda, ekiro kyama hema, kyabya hakuhi. 
JHN.7.3	Neryo abagala babo mobamubwira, bati, Ulwe eno uye, eYudea, abiga bawe ibatoka erilangira emibiri ukakola. 
JHN.7.4	Kusangwa sihali mundu ukakola ekindu bubi-sobiso, akasonda eriminyikala. Wamakola emyatsi eyi, uyiminyikalaye oko kihugo. 
JHN.7.5	Kusangwa abagala babo nibya mobatamwikirirya. 
JHN.7.6	Yesu mwabwirabo, ati, Endambi yage siriyahika; nikwa endambi yenyu ineho ebiro biosi. 
JHN.7.7	E kihugo sikyangatoka eribakwa obusu; nikwa ingye kikangwa obusu, kusangwa ngatulago, kwe mibiri yakyo ni mibi. 
JHN.7.8	Muhetukire oko kiro kikulu: sindinahetukira oko kiro kikulu; kusangwa endambi yage siriyaberwa. 
JHN.7.9	Amabibwirabo emyatsi eyi, mwasigala eGalilaya.
JHN.7.10	Nikwa omugulu abagala babo bamabihetukira oko kiro kikulu ekyo, naye mwahetuka, butsira neriminyikala, nikwa bubi-sobiso. 
JHN.7.11	Neryo abaYuda mobamusonda-sonda oko kiro kikulu, bati, Arihi kwehi? 
JHN.7.12	Mohabya erisiningula inene omukati-kati kendeko busana naye; abandi bati. Ni mubuya; nabandi bati, Eyihi, akatalaya endeko. 
JHN.7.13	Nikwa sihabya mundu oyo kamwahula neriminyikala busana neriubaha abaYuda.
JHN.7.14	Nikwa omukati-kati kekiro kikulu ekyo Yesu mwahetukira omo hekalu, mwakangirirya. 
JHN.7.15	AbaYuda nabo mobasweka, bati, Omundu oyu akaminya erisoma ati kwehi? isiaritiga na kera kwehi? 
JHN.7.16	Neryo Yesu mwasubiryabo, ati, Erikangirirya ryage si ryage, ni ryoyo wanyituma. 
JHN.7.17	Omundu amanza erikola erisonda riwe, asyaminya erikangirirya eryo, ngaryalwa oko Mungu, kutse nga ngabuga ingyowene. 
JHN.7.18	Oyu kayahula iyowene akasonda-sonda olukengerwa luwe: nikwa oyukasonda-sonda lukengerwa loyo wamutuma, iye ni wakwenene, nebitatunganene sibiri omwisi wuwe. 
JHN.7.19	Musa mwatabaha ebihano kwehi? nikwa sihari nomuguma kwinywe oyu kakola ebihano. Busana naki mukasonda-sonda erinyita kwehi? 
JHN.7.20	Endeko moyasubirya, iti, Uri ko mbinga: nindi akasonda erikwita kwehi? 
JHN.7.21	Yesu mwasubirya mwabwirabo, ati, Monakola mubiri muguma, nenyu momwaswekerago. 
JHN.7.22	Musa mwabaha eribana (isirya Musa, nikwa ni ryabotata wenyu); noko sabatu mukabanaya omundu. 
JHN.7.23	Omundu amabanibwa oko sabatu, ebihano byaMusa sibiponawe; mukanyihitanako, kusangwa nabirilamya mundu ndeke oko sabatu kwehi? 
JHN.7.24	Simutswere busana nerilangirwa, mutswere olubanza lutu nganene.
JHN.7.25	Neryo abandi bakubo beYerusalema mobabuga, Oyu siyoyo bakasonda eriita kwehi? 
JHN.7.26	Lebaya akabuga neriyiminyikalya, isibebuga naye. Ko barongani banasi kundu oyu kwari Kristo kwehi? 
JHN.7.27	Nikwa oyu tunasi ahalwa: nikwa omugulu Kristo asyasa sihari mundu wasyaminya ahalwa. 
JHN.7.28	Neryo Yesu mwatulago omo hekalu akakangirirya ati, Munyasi, mwasi naho nalwa; isinditasa busana nage, nikwa ayu wanyituma ni kwenene, inywe simumwasi. 
JHN.7.29	Ingye nyi mwasi; kusangwa nalwa kwiye, naye yo wanyituma. 
JHN.7.30	Neryo mobasonda-sonda erimutsimba: kandi mohatabya mundu wamuhira kwebyala kusangwa endambi yiwe siriyahika. 
JHN.7.31	Ni kwa bangi ababyaho omo ndeko mobamwikirirya, bati, Kristo asyabya asa, asyakola ebitikotiko bingi kwilaba ebyo mundu oyu akakola kwehi? 
JHN.7.32	AbaFarisayo mobowa endeko ika siningula emyatsi eyi busana naye; nabahereri bakulu na baFarisayo mobatuma abalima erimutsimba. 
JHN.7.33	Neryo Yesu mwabuga, ati, Hakisiya akatambi kake na ndi haguma nenyu, neryo ngaya okwoyo wanyituma. 
JHN.7.34	Mwasyanyisonda-sonda simwendisyanyibana: naho nyiri, simwangatoka eriasaho. 
JHN.7.35	Neryo abaYuda mobakania haguma omukati-kati kabo, bati, Omundu oyo asyaya hahi kwehi? ati sitwedi syamubana asyaya oko bapanzawa omukati-kati kabaGiriki, nerikangirirya abaGiriki kwehi? 
JHN.7.36	eKinywa eki ni kyahi ekyo akabuga, ati, Mwasyanyisonda-sonda, simwendisyanyibana; neyo nyiri, si mwangatoka eriasa kwehi?
JHN.7.37	Neryo oko kiro kyenyuma, ekilengire ebindi byekiro kikulu ekyo, Yesu mwahangana mwabirikira, ati. Omundu amakwa enyota, ase kwingye apulaye. 
JHN.7.38	Oyu kanyikirirayako, ngoko amasako abiribuga, erilwa omwisi wuwe esyonyusi syamagetsi wengebe syasyasenda. 
JHN.7.39	Nikwa ahula eki busana neKirimu, ekyo abakamwikiriraya bakandisyahabwa; kusangwa eKirimu isi kyekyahabwa; kusangwa Yesu abya isiariabana olukengerwa. 
JHN.7.40	Neryo abendeko, omugulu bowa ebinywa ebi, mobabuga, bati, Kwenene oyu ni muminyereri. 
JHN.7.41	Abandi bati, Oyu ni Kristo. Nikwa abandi bati, Kwe niki, Kristo akalwa eGalilaya kwehi? 
JHN.7.42	Amasako mwatabuga ko Kristo akalwa oko lubuto lwaDawidi, noko Betelehemu, omuyi Dawidi abyamo kwehi? 
JHN.7.43	Neryo erigabana moryabya omukati-kati kendeko busana naye. 
JHN.7.44	Nabandi ibakasonda erimutsimba; nikwa mohatabya mundu oyu kamuhira kwebyala.
JHN.7.45	Neryo abalima mobahika oko bakuhane bakulu noko baFarisayo; mobabulyabo, bati, Busana naki simwetamuleta kwehi? 
JHN.7.46	Abalima mobasubiryabo, bati, Na kera sihalimundu ukabuga ngaye. 
JHN.7.47	Neryo abaFarisayo mobasubiryabo, bati, Nenyu nibya mwamatalibwa kwehi? 
JHN.7.48	Oko barongani nabaFarisayo hali oyo wabirimwikirirya kwehi? 
JHN.7.49	Nikwa endeko eyi eyitasi ebihano ni batakirwa. 
JHN.7.50	Nikodemo mwa buga nabo (oyu wasa kwiye erimbere, abya muguma wakubo) ati, 
JHN.7.51	Ebihano byetu bikatswera omundu isibetatsuka erimowa neriminya ekyo akakola kwehi? 
JHN.7.52	Mobamusubirya bati, Nawe uri wa Galilaya kwehi? Sonda-sonda ulebaye sihali omuminye reri wangalwa eGalilaya. 
JHN.7.53	Noburi mundu mwasuba ewuwe:
JHN.8.1	Nikwa Yesu mwaya oko kitwa kya Mizeituni. 
JHN.8.2	Nomo ngyakyangyakya mwatsinduka kandi omo hekalu, nabandu bosi mobasa ahali; Neryo mwikala, mwakangiriryabo. 
JHN.8.3	Na basaki na baFarisayo mobamuletera mukali oyo weyibawa omwiteta; neryo mobamuhira omukati-kati, 
JHN.8.4	mobamubwira, bati, Mukangirirya, omukali oyu ariatsimbawa akateta. 
JHN.8.5	Omu bihano Musa atutegeka ati itwita oyu ringoyu omo mabwe: nawe ukabugaki busana naye kwehi? 
JHN.8.6	Babuga eki, erimu lengako, imobatoka erimuhandikirira. Nikwa Yesu munama mwasaka nomunwe wuwe oko kitaka. 
JHN.8.7	Nikwa omugulu bamamuhatikana erimubulya, munamuka, mwabuga nabo, ati, Oyu te nebibi omukati-kati kenyu, atsuke erimugusa kwe ribwe. 
JHN.8.8	Nakandi munama, mwasaka momunwe oko kitaka. 
JHN.8.9	Nabo mugulu bowakyo, mobahuluka muguma muguma, eritsuka oko mukulu erihika oko wenyuma: na Yesu mwasigala iyowene, nomukali, aho abya katikati omo. 
JHN.8.10	Neryo Yesu munamuka, mwabuga naye, ati, Mukali, barihi kwehi? sihalwe mundu nomuguma wamakutswera lubi kwehi? 
JHN.8.11	Naye mwabuga, Sihalwe mundu, Mukama. Na Yesu mwabuga, ati, Nage sindikutswera lubi: genda; susyeswakola ekibi kandi.
JHN.8.12	Nakandi Yesu mwabuga nabo, ati, Ingye indi ekyakakala kye kihugo: oyu kangwama siendisyagendera omo mwirimya, nikwa asyabya nekyakakala kyengebe. 
JHN.8.13	AbaFarisayo moba mubwira, bati, Ukatulago busana nawe; eritulago ryawe si kwenene. 
JHN.8.14	Yesu mwasubirya mwabwirabo, ati, Nomo nanga tulago busana nage, eritulago ryage ni kwenene; kusangwa nyasi eyo nalwa, neyo ngaya; nikwa inywe simwasi eyo nalwa, kutse eyo ngaya. 
JHN.8.15	Inywe mukatswera omusindo womubiri; ingye sinditswera mundu nomuguma. 
JHN.8.16	Nibya namatswera, eritswera ryage ni kwenene; kusangwa sindi ingyowene, indi na Tata oyo wanyituma. 
JHN.8.17	Nibya omo bihano byenyu bisa kire, biti, eritulago ryabandu babiri ni kwenene. 
JHN.8.18	Ingye indi oyu katulago busana nage, na Tata oyo wanyituma akatulago busana nage. 
JHN.8.19	Neryo mobamubulya, bati Tata wawe ari hahi kwehi? Yesu mwasubirya, Simunyasi, na Tata simumwasi: kumbe mulwe munyasi, nga mwasi na Tata nibya. 
JHN.8.20	Ebinywa ebi abugirabyo omu ngonde yeribikamo esyofaranka iniaka kangiriraya omo hekalu: mohatabya mundu ukamutsimba; kusangwa endambi yiwe isiriyahika. 
JHN.8.21	Neryo kandi mwabuga nabo, ati, Ngagenda, mwasyansondya, mwasyahola omobibi byenyu: eyo ngaya, simwangatoka eriasayo. 
JHN.8.22	Neryo abaYuda mobabuga, bati, Akandisyayita kwehi? kwakabuga, ati, Eyo ngaya, simwangatoka eriasayo. 
JHN.8.23	Neryo mwabuga nabo, ati, Inywe muri beyikwa; ingye indi wendata: inywe muri be kihugo eki; ingye sindi we kihugo eki. 
JHN.8.24	Kikaleka inabuga nenyu, nyiti, Mwasyahola omo bibi byenyu: kusangwa mwamatindiki rirya ko nyiri ininaye, mwasyahola omo bibi byenyu. 
JHN.8.25	Neryo mobabuga naye, bati, Uwendi kwehi? Yesu mwabwirabo, ati, Ngoko nababwira erimbere. 
JHN.8.26	Nyiri na myatsi mingi eriba bwira neritswera busana nenyu: nikwa oyo wanyituma ni kwenene; nemyatsi eyo ngowa kwiye, yo ngabuga oko kihugo. 
JHN.8.27	Nabo mobataminya ngakabuga busana nIse. 
JHN.8.28	Neryo Yesu mwabuga, ati, Omugulu mwasyasumba Mugala womundu, imwasyaminya kwari ini nangye, kondekola kindu ingyowene, nikwa ngoko Tata akanyikangiriraya, ko ngabuga emyatsi eyi. 
JHN.8.29	Noyo wanyituma ane haguma nage; siaritanziga ingyowene; kusangwa ngakola ebiro byosi emyatsi eyikamutsemesaya. 
JHN.8.30	Abere anemobuga emyatsi eyi, abangi mobamwikirirya.
JHN.8.31	Neryo Yesu mwabuga nabaYuda abamwikiriraya, ati, Mwamabya omo kinywa kyage, imuri biga bage kundu; 
JHN.8.32	mwasyaminya omwatsi wakwenene, nomwatsi wakwenene asyababohola. 
JHN.8.33	Mobamusubirya, bati, Turi lubuto lwa Abrahamu, sitwetabya mo muliki womundu nomuguma na kera: niki kyukabuga, uti, Mwasyaboholwa kwehi? 
JHN.8.34	Yesu mwasubiryabo, ati, Kundu, kundu, ngabuga nenyu, Omundundi oyu kakola ebibi ni mukobe webibi. 
JHN.8.35	Nomukobesiarikala omo nyumba ebiro byosi: omugala yukikala ebiro byosi. 
JHN.8.36	Neryo omugala amababohola, imwamaboholwa kundu. 
JHN.8.37	Nyasi ko muri olubuto lwa Abrahamu; nikwamukasonda-sonda erinyita, kusangwa eKinywa kyage sikiwite mwanya omwisi wenyu. 
JHN.8.38	Ngabuga emyatsi eyo nabirilolako uku Tata: nenyu mukakola emyatsi eyo mowa uku tata wenyu. 
JHN.8.39	Mobasubirya mobabuga naye, bati, Tata wetu ni Abrahamu. Yesu mwabwirabo ati, Mwamabya bana baAbrahamu, imwa kola emibiri ya Abrahamu. 
JHN.8.40	Nikwa lino mukasonda-sonda erinyita, ingye mundu nabiribabwira omwatsi wa kwenene, ebyo nowa oko Mungu: Abrahamu mwatakola atya. 
JHN.8.41	Muka kola emibiri yatata wenyu. Mobabuga naye, bati, Sitwabutawa omwiteta; tuwite Tata muguma yo Mungu. 
JHN.8.42	Yesu mwabuga nabo, ati, Kumbe Mungu abya Tata wenyu, nga munyanzire: kusangwa nahuluka ingalwa oko Mungu; mondasa busana nage, nikwa iye anyituma. 
JHN.8.43	Busana naki simweminya mubuge wage kwehi? Kusangwa simwetoka eriowa eKinywa kyage. 
JHN.8.44	Inywe muri batata wenyu Satani, nesyongumbu syatata wenyu syo mwanzire erikola. Iye abya mwiti eritsuka na kera, isialihangana omwisi womwatsi wakwenene, kusangwa sihali mwatsi wa kwenene omwisi wuwe. Omugulu akabuga mabihi, iniakabuga biwe iyowene: kusangwa ni mubihi, nise wa mabihi. 
JHN.8.45	Nikwa kusangwa ngababwira ebyekwenene, simwenyikiriraya. 
JHN.8.46	Nindi kwinywe oyu kanzinga busana nebibi kwehi? Namabuga ebyekwenene, niki kikaleka muta nyikirirya kwehi? 
JHN.8.47	OwoMungu akowa ebinywa byoMungu: busana nomwatsi oyu simuriowa, kusangwa simuri boMungu. 
JHN.8.48	AbaYuda mobasubirya mobamubwira, bati, Sitwetabuga ndeke kuri munyaSamariya, kuri ko mbinga kwehi? 
JHN.8.49	Yesu mwasubirya, ati, Sindi ko mbinga; nikwa ngasikaya Tata wage, nenyu simurinyisikaya. 
JHN.8.50	Nikwa sindisonda-sonda oluke ngerwa lwage: hari muguma oyu kasonda-sondalo naye asyabya mutsweri. 
JHN.8.51	Kundu, kundu, ngabuga nenyu, Omundu ama bika eKinywa kyage, siendisyalola oko luholo na kera. 
JHN.8.52	Aba­Yuda mobamubwira, bati, Lino tunasi kuri kwembinga. Abrahamu mwahola, nabanabi; nawe, uti, Omundu amabika eKinywa kyage, isiendisyagerya oko luholo na kera. 
JHN.8.53	Uri mukulu uku tata wetu Abrahamu oyo wahola kwehi? nabanabi mobahola: ukayiyira mondi kwehi? 
JHN.8.54	Yesu mwasubirya, ati, Namayiha erikengwa, olukengerwa lwage ni buyira: ni Tata oyu kamba erikengwa; oyo mukahula, muti ni Mungu wenyu; 
JHN.8.55	nenyu simuritamuminya: nikwa ingye nyimwasi; namabuga, nyiti, Smyimwasi, inabya omubihi, nga nywe: nikwa nyimwasi, ngabika nekinywa kiwe. 
JHN.8.56	Tata wenyu Abrahamu mwatsema erilola oko kiro kyage; mwalangirakyo, mwatsema. 
JHN.8.57	Neryo abaYuda, mobabuga naye, bati, Ka suriwabuga emituta ama kumi atano, nawe wabirilola uku Abrahamu kwehi? 
JHN.8.58	Yesu mwabuga nabo, ati, Kundu, kundu, ngabuga nenyu, Kera Abrahamu ateabutwa, inyine. 
JHN.8.59	Neryo mobatola mabwe erimugusagoko: nikwa Yesu mwayibisa, mwalwa omo hekalu.
JHN.9.1	Neryo abere anemolaba, mwalangira omundu abutawa inina ndimatime. 
JHN.9.2	Nabiga buwe mobamubulya, bati, Mukangi rirya, ni ndi wakola ekibi, omundu oyu kutse abamubuta, eributwa mo ndimatime kwehi? 
JHN.9.3	Yesu mwasubirya ati, Oyu siaritakola ekibi, kutse abamubuta: nikwa emibiri yoMungu iminyikale omwisi wuwe. 
JHN.9.4	Tutolere erikola emibiri yoyo wanyituma, omugulu bukinalolire: obutuku bukandisira, oko omugulu oyo isihari mundu wangatoka erikola omubiri. 
JHN.9.5	Omugulu ndi omo kihugo, indi kyakakala kye kihugo. 
JHN.9.6	Ama bibuga atya mwatwira amatande ahisi, mwayira olondo omo matande, mwahakabya olondo oko meso wuwe, 
JHN.9.7	mwabuga naye ati, Ugende, unabe oko kitsinga kyaSiloamu (ngeribuga riti, Atumawa); naye mwagenda, mwanaba, mwasubula iniani mulangira. 
JHN.9.8	Nabatula naye, nabamulangira erimbere akasa birirya, mobabulania bati, Oyu siyoyo wikala akasabirirya kwehi? 
JHN.9.9	Abandi bati, Ni ye: na bandi bati, Eyihi, nikwa amusosire. Naye mwabuga, ati, Ni nangye. 
JHN.9.10	Neryo moba mubulya, bati, Nikwa ameso wawe arialibukala ati kwehi? 
JHN.9.11	Naye mwasubirya, ati, Omundu ukahulawa mo Yesu mwa kokotya olondo, mwahakabya oko meso wage, mwambwira, ati, Genda eSiloamu, unabe: neryo monayayo monanaba, monaba na erilangira. 
JHN.9.12	Mobamubulya, bati, Ari hahi kwehi? Naye ati, Sinyasi.
JHN.9.13	Mobamuleta oko baFarisayo oyo wabya ndimatime. 
JHN.9.14	Nikwa kyabya kiro kyaSabatu ekiro ekyo Yesu akokotaya olondo, nerilibula ameso wuwe. 
JHN.9.15	Na kandi abaFarisayo mobamubulya kwariabana erilangira. Naye mwabuga nabo, ati, Ariahakabaya olondo oko meso, monanabire, neryo ngala ngira. 
JHN.9.16	Nabandi boko baFarisayo mobabuga, bati; Omundu oyu si woMungu, kusangwa siaritegaya sabatu. Nikwa abandi bati, Omundu webibi angatoka erikola ebitikotiko ngebi kwehi? Neryo mohabya erigabana omukati-kati kabo. 
JHN.9.17	Neryo moba swabulya oyo wabya ndimatime, bati, Nawe ukabuga utiki busana naye, kusangwa amalibula ameso wawe kwehi? Naye ati, Ni Muminyereri. 
JHN.9.18	Nikwa abaYuda moba tikirirya busana naye kwabya ndimatime, akabana erilangira, erihika okwibirikira ababuta oyo wabana erilangira, 
JHN.9.19	moba bulyabo, bati, Oyu ni mugala wenyu oyo mukabuga muti abutawa ini ndimatime kwehi? Na lino akalangira ati kwehi? 
JHN.9.20	Abamubuta mobasubiryabo, bati, Twasi oyo m mugala wetu, kandi kwa butawa ini ndimatime: 
JHN.9.21	nikwa lino akala ngira ati, sitwasi; kutse oyu walibula ameso wuwe, sitwasi: iye ni mundu mukulu; mumubulaye; akandiyibugira. 
JHN.9.22	Abamubuta mobabuga ebinywa ebi, kusangwa bubaha abaYuda: 
JHN.9.23	kusangwa ibamabiya embita, bati, Omundu amatulago kwoyo ni Kristo, ibamulusya omo nyumba yerihindana. Neryo abamubuta mobabuga, bati, Ka ni mukulu; mumubulaye. 
JHN.9.24	Neryo mobabirikira ngendo ya kabiri omundu ndimatime, mobamubwira, bati, Uhe olukengerwa oko Mungu: itwe twasi omundu oyo ni mukola nabi. 
JHN.9.25	Neryo mwasubiryabo, ati, Muri ni mukola nabi, sinyasi; ekiguma nyasi, nyiti, nabya ndimatime, na lino namalangira. 
JHN.9.26	Kandi mobamubulya, Akolaki kuwe kwehi? mwalibula ameso wawe ati kwehi? 
JHN.9.27	Naye mwasubiryabo, ati, Nabiribabwira; simwetowa; busana naki mukasonda eriowakyo kandi kwehi? mukasonda eribya abiga buwe kwehi? 
JHN.9.28	Nabo mobamutsuma, bati, Uwe uri mwiga wuwe; nikwa itwe turi biga baMusa. 
JHN.9.29	Tunasi ngoko Mungu abiribuga na Musa: nikwa omundu oyu, sitwasi ahalwa. 
JHN.9.30	Nomundu oyo mwasubirya mwabuga nabo, ati, Eki ni kyeriswekera ko mutasi eyalwa, ka mwalibula ameso wage. 
JHN.9.31	Tunasi Mungu siariowa abakolanabi: nikwa omundu amabya omusabi woMungu, akakola ebyo anzire, yakowa. 
JHN.9.32	Okwitsuka rye kihugo, sihetogubwa na kera komundu alibula ameso womundu wabutawa mo ndimatime. 
JHN.9.33	Kumbe omundu atarilwa oko Mungu, siangatoka erikolaki. 
JHN.9.34	Nabo mobamusu birya, bati, Uwe wabutawa omo bibi nawe ukatukangiriraya kwehi? Mobamugusa eyihya.
JHN.9.35	Yesu mowa ko bamugusa eyihya; mwamweya, mwamu bulya, ati, Wikirirye oko Mugala woMungu kwehi? 
JHN.9.36	Naye mwasubirya, ati, Ni ndi, Mukama, nyimwikiriraye? 
JHN.9.37	Yesu mwamubwira, ati, Wabirimulolako, kandi yono yukabuga nawe. 
JHN.9.38	Naye mwabuga, ati, Mukama, namikirirya. Neryo mwa mukukamira. 
JHN.9.39	Yesu mwabuga, ati, Busana neritswera monasa omo kihugo, neryo abatelangira balangire; nabaka langira, babye ndimatime. 
JHN.9.40	Nabandi boko baFarisayo ababya haguma naye, mobowa ebyo, neryo mobamubulya, bati, Netu turi ndimatime kwehi? 
JHN.9.41	Yesu mwabwirabo, ati, Kumbe mulwe ndimatime, nga simuri nekibi: nikwa lino mukabuga, muti, Tukalangira: ebibi byenyu byamasigala.
JHN.10.1	A Kundu, kundu, ngabuga nenyu, Oyu tingira omo lukyo lwekiyite kyesyombuli, nikwa akasamba handi, ni murahi nomunyeyi. 
JHN.10.2	Nikwa oyu kingira omo lukyo ni mulisya wesyombuli. 
JHN.10.3	Omuteya akamukingulira, nesyombuli sikowa omulenge wuwe: naye akabirikira esyombuli siwe omo mena wasyo, akasondolerasyo eyihya. 
JHN.10.4	Omugulu amabihira esyosi siwe syeyihya, akasondolerasyo embere, nesyombuli sikamu kwama: kusangwa sinasi omulenge wuwe. 
JHN.10.5	Nomugeni sisye mukwama, nikwa sikamusaga: kusangwa sisyasi omulenge wabageni. 
JHN.10.6	Yesu mwatwirabo omusyo oyu: nikwa mobata minya nga ni myatsi yahi eyabuga nabo.
JHN.10.7	Neryo Yesu mwabuga nabo kandi, ati, Kundu, kundu, ngabuga nenyu, Ingye ndi luyi lwesyombuli. 
JHN.10.8	Abosi abasa embere syage ni barahi na banyeyi: nikwa esyombuli mosito wabo. 
JHN.10.9	Ingye ndi luyi; omundu amingira kwingye, asyalama, asingira, asyahuluka, asyabana ekyerirya. 
JHN.10.10	Omurahi siariasa busana nekindi, ryeneriba, neriita, neriherya: ingye nasa iba bana engebe, ibabanayo nyingi. 
JHN.10.11	Ingye ndi mulisya gowene: omulisya gowene akaha engebe yiwe busana nesyombuli siwe. 
JHN.10.12	Omuhingi isi mulisya, esyombuli isi siwe, akalangira embwa yomoli ikasa, iniasiga esyombuli, iniatibita, nembwa yomoli, iyapurasyo neripanzasyo. 
JHN.10.13	Akatibita kusangwa ni muhingi, isi aritsomana esyombuli. 
JHN.10.14	Ingye ndi mulisya gowene; nyasi esyage, nesyage sinanyasi, 
JHN.10.15	ngoko Tata anyasi, nage nyasi Tata; nakandi ngasiga engebe yage busana nesyombuli syage. 
JHN.10.16	Nesindi syombuli ngwitesyo, esite syomo kiyite eki: nyitolere inaletasyo, kandi syasyowa omulenge wage; syasyabya ekiha ngulo kiguma, nomulisya muguma. 
JHN.10.17	Neryo Tata anyanzire, kusangwa ngasiga engebe yage, inatoka erimyayo kandi. 
JHN.10.18	Sihari oyu wanganyisagulayo, nikwa ngasigayo ingyowene. Ngwite amaka werisigayo, nakandi ngwite amaka weriswimyayo. Erihana eri ngimaya uku Tata wage.
JHN.10.19	Neryo erigabana moryabyako kandi omukati-kati kaba Yuda busana nebinywa ebi. 
JHN.10.20	Abangi abakubo mobabuga, bati, Ari kombinga, ni musire; mukamowa busana naki? 
JHN.10.21	Abandi bati, Ebi si binywa byoyuri kwembinga. Embinga yangatoka erilibula ameso wendimatime kwehi?
JHN.10.22	Kyabya kiro kinene eYerusalema Kyeriha oko Mungu: 
JHN.10.23	kyabya omugulu weritsuku; na Yesu abya akalendera omo hekalu omo ndambi yabya ya Solomono. 
JHN.10.24	AbaYuda moba mutimbako, mobamubulya, bati, Endambi ingahi ukatuganga gangaya kwehi? Wamabya uri Kristo, utubwire ndeke. 
JHN.10.25	Yesu mwasubiryabo, ati, Monababwira, simwetikirirya; emibiri ngakola omo rina ryaTata wage, yikatulago busana nage. 
JHN.10.26	Nikwa simurikiriraya, kusangwa simuri mbuli syage. 
JHN.10.27	Esyombuli syage sikowa omulenge wage, nage nyasisyo, nasyo sikangwama: 
JHN.10.28	Nage ngahasyo engebe yerikota; nasyo sisyendisyahera na kera, nakandi sihari oyo wasyapurasyo omo byala byage. 
JHN.10.29	Tata wage, oyo wambasyo, alengire abosi; sihari oyo wangatoka eripurasyo omo byala bya Tata. 
JHN.10.30	Ingye na Tata turi muguma. 
JHN.10.31	Kandi abaYuda mobatola mabwe erimuhumago. 
JHN.10.32	Yesu mwasubiryabo, ati, Emibiri mingi yowene yalwa oko Tata nabakangaya; omubiri wahi ukweyo owakaleka imwanyiswirya mabwe kwehi? 
JHN.10.33	AbaYuda mobamusubirya, bati, Busana nomubiri owene sitwangakuswirya mabwe, nikwa busana neritsuma; kandi uwe uri mundu, uka yiyira mo Mungu. 
JHN.10.34	Yesu mwasubiryabo, ati, Sikisakire omo bihano byenyu, biti, Ngabuga muri miungu kwehi? 
JHN.10.35	Nikwa abere ahulabo mo miungu, abahika kwekinywa kyoMungu (nerisaka siryangaponwa), 
JHN.10.36	mukamwahula oyo Tata abirihi gula noyo atuma omo kihugo, muti, Ukatsuma: kusangwa nabuga, nyiti, Indi Mugala woMungu kwehi? 
JHN.10.37	Namabya ndekola emibiri yaTata, simunyikiriraye. 
JHN.10.38	Nikwa namako layo, nomo mwangabya butsira erikirirya, mwikiriraye emibiri: busana neriminya ndeke neriowa, Tata ari omwisi wage, nage omwisi wa Tata. 
JHN.10.39	Kandi mobasonda-sonda erimutsimba: neryo mwalwa omo byala byabo.
JHN.10.40	Mwaya kandi eyisirya weYorodani aho Yoane abatisiraya erimbere; mwabyaho. 
JHN.10.41	Nabandu bangi mobamuhikako; bati, Yoane siaritakola ekitikotiko: nikwa emyatsi yosi Yoane ahula busana nomundu oyu yabya yakwenene. 
JHN.10.42	Nabangi moba mwikirirya eyo.
JHN.11.1	Nikwa omundu muguma abya alwere, ye Lazaro weBetania, omuyi wa Maria na mwali wabo ye Marata. 
JHN.11.2	Abya Maria oyo wahakabaya Mukama yamaguta, mwa sangula amagulu wuwe omo nzwiri siwe, omugala wabo ye Lazaro yowabya alwere. 
JHN.11.3	Abali babo mobamutumirako, bati, Mukama, lebaya, oyo wanzire alwere. 
JHN.11.4	Abere owa, mwabuga, ati, Endwala eyi siyeriholya, nikwa busana nolukengerwa lwo Mungu, oMugala woMungu asikibawe busana nayo. 
JHN.11.5	Nikwa Yesu inianzire Marata, na mwali wabo, na Lazaro. 
JHN.11.6	Nomu gulu owa kwalwere, mwasiba eyabya biro bibiri. 
JHN.11.7	Nenyuma waho mwabuga nabiga, ati, Tugende eYudea kandi. 
JHN.11.8	Nabiga mobamubulya, bati, Mukangirirya, abaYuda babya bakasonda sonda erikwita omo mabwe; kandi ukasubayo kwehi? 
JHN.11.9	Yesu mwasubirya, ati, Sihali endambi ikumi nibiri omwitungi kwehi? omundu amalendera omwitungi siaritwikala kusangwa akala ngira ekyakakala kye kihugo kino. 
JHN.11.10	Nikwa mundu ama­lendera omo kiro akatwikala, kusangwa ekyakakala sikiri omwisi wuwe. 
JHN.11.11	Ebinywa ebi mwabugabyo: nenyuma waho mwabuga nabo, ati, Omwira wetu Lazaro ali to; nikwa ngayayo, ngayamu bukaya omo tugotseri. 
JHN.11.12	Abiga mobabuga naye, bati, Mukama, amabya ali to, analama. 
JHN.11.13	Nikwa Yesu abya akahula oluholo luwe: nikwa baringikanaya bati ahula eriluhuka ryotugotseri. 
JHN.11.14	Neryo Yesu mwabwirabo ndeke eriminyikalya, ati, Lazaro aholire. 
JHN.11.15	Nage nyitsemire busana nenyu kusangwa sinabyayo, imwatoka erikirirya; nikwa tuye eyari. 
JHN.11.16	Neryo Tomasi, oyu kahulawa mo Muhasa, mwabuga na biga balikyabo, ati, Netu tugende, tuyahole haguma naye.
JHN.11.17	Yesu abere ahikayo, mweya iniamabigotsera omwisinda ebiro bini. 
JHN.11.18	Nikwa Betania yabya hakuhi neYerusalema nga kilometres ibiri; 
JHN.11.19	nabangi bokobaYuda babya ibamasa uku Marata na Maria erisibikyabo busana na mugala wabo. 
JHN.11.20	Marata, omugulu owa ko Yesu amasa, mwaya hindana naye: nikwa Maria mwasigala inianikere omo nyumba. 
JHN.11.21	Neryo Marata mwabuga na Yesu, ati, Mukama, kumbe wabya hano, mugala wetu nga siaritahola. 
JHN.11.22	Na lino nyasi ebyosi ukasaba Mungu asyakuhabyo. 
JHN.11.23	Yesu mwabuga naye, ati, Omugala wenyu asyalubuka. 
JHN.11.24	Marata mwabuga naye, ati. Nyinasi asyalubuka okwi lubuka ryekiro kyenyuma. 
JHN.11.25	Yesu mwamu bwira, ati, Ingye indi erilubuka, nengebe: oyu kanyikiriraya, nomwangahola, asyabyaho; 
JHN.11.26	noyu kiriho amanyikirirya siendisyahola na kera. Wamikirirya ebyo kwehi? 
JHN.11.27	Naye mwamusubirya, ati, Ega Mukama: nabirikirirya kuri Kristo, oMugala woMungu oyu kasa omo kihugo. 
JHN.11.28	Neryo amabi buga atya, mwaya birikira mwali wabo ye Maria, omo bisobiso, ati, oMukangirirya ali hano, akakubirikira. 
JHN.11.29	Naye, amabi owa ekyo, mwahangana luba, mwaya aho ali. 
JHN.11.30	(Nikwa Yesu isiariahika oko muyi, nikwa iniakine aho Marata amwegaya.) 
JHN.11.31	Neryo abaYuda ababya naye omo nyumba, bakamusibikya, omugulu balangira Maria ahangana luba neriya eyihya moba mukwama, ibakaringikanaya bati akaya okwisinda eriya ririrayo. 
JHN.11.32	Maria naye, abihika aho Yesu abya, mwamulolako, mwagwa ahisi oko bisandu biwe, mwamubwira ati, Mukama, kumbe wabya hano, omugala wetu nga siaritahola. 
JHN.11.33	Neryo Yesu abere alangira akarira, na baYuda abasa naye bakarira, naye mwasusumana omo kirimu mwabya nobulige, 
JHN.11.34	mwabuga ati, Mwamuhirire hahi kwehi? Nabo mobamubwira, bati, Mu kama, wase ulebaye. 
JHN.11.35	Yesu mwarira. 
JHN.11.36	Na baYuda moba buga, bati, Lebaya kwabya amwanzire! 
JHN.11.37	Nikwa abandi bakubo bati, Oyu walibula ameso wendimatime, siangalekire omundu oyu iniatahola kwehi? 
JHN.11.38	Neryo Yesu iniakasusumana kandi omwisi wuwe, mwahika okwisinda. Nikwa yabya mwa ngalu, neribwe ryabya rihirire kugo. 
JHN.11.39	Yesu ati, Mulusaye eribwe. Marata, mwali wabo oyo wabya aholire, mwabuga naye ati, Mukama, oko endambi eno arimukumba; kusangwa hamakya bini aholire. 
JHN.11.40	Yesu mwabuga naye, ati, Mondeta kubwira nyiti, Wamikirirya, wasyalola oko lukengerwa lwo Mungu kwehi? 
JHN.11.41	Neryo mobalusyaho eribwe. Na Yesu mwalalama, mwabuga ati, Tata, ngakuha ewasingya kusangwa ukanyowa. 
JHN.11.42	Monaminya kukanyowa ebiro byosi: nikwa ngabibuga eki busana nendeko indimbireko, ibatoka erikirirya ko wanyituma. 
JHN.11.43	Neryo amabibuga atya, mwabirikira nomu lenge munene, ati, Lazaro, huluka. 
JHN.11.44	Noyo wabya aholire mwahuluka, iniasengasengire omo lukimba lweyisinda oko byala nebisandu; nobusu buwe ibusengire omo kihande kyo lukimba. Yesu mwabuga nabo, ati, Mumusengule, agende.
JHN.11.45	Neryo bangi boko baYuda abahika uku Maria ibama langira ebyakola mobamwikirirya. 
JHN.11.46	Nikwa abandi bakubo mobaya oko baFarisayo, bayabwirabo emyatsi Yesu akola.
JHN.11.47	Neryo abahereri bakulu na baFarisayo mobahindania eribugiro, mobabuga bati, Tukoleki kwehi? omundu oyu amakola bitikotiko binene. 
JHN.11.48	Twamamuleka tutya abandu bosi basyamwikirirya: kandi abaRoma basyalusya howetu nekihande kyetu. 
JHN.11.49	Nikwa muguma wakubo, ye Kayafa, abya muhereri mukulu wabo oko mututa oyo, mwabuga nabo, ati, Simwasi kindu na hake, 
JHN.11.50	kutse simweganiraya ngoko ritolere ryowene omundu muguma aholere abandu, ekihanda kyosi isikyahera. 
JHN.11.51	Mwatabuga eki eriyahula: nikwa rye eribya omukulu wabahereri oko mututa oyo, mwaminyerera ko Yesu akandisyaholera ekihanda; 
JHN.11.52	butsira busana nekihanda kyo kyene, nikwa busana na bana boMungu abapanzapanzire, erihindaniabo haguma. 
JHN.11.53	Neryo eritsuka ekiro ekyo mobaya mbita yerimwita.
JHN.11.54	Neryo Yesu mwataswalendera neriminyikala omukati-kati kabaYuda, nikwa mwalwayo mwaya omu kihugo kiri hakuhi nembwarara, omo muyi wakahulawa mo Efuraimu; mwikalayo nabiga. 
JHN.11.55	Nikwa ekiro kyErilabwako kyabya hakuhi: nabangi abalwa omo kihugo mobahetukira eYerusalema erimbere yEri labwako, busana nerieribwa. 
JHN.11.56	Neryo mobasonda-sonda Yesu, mobakania omukati-kati kabo ibanimene omo hekalu, bati, Mukaganiraya muti kwehi? Siendisyasa oko kiro kinene kwehi? 
JHN.11.57	Nikwa abahereri bakulu na baFarisayo ibamabitegeka, bati, omundu amaminya ahari, iniatulago, ibatoka erimutsimba.
JHN.12.1	Hakisiya biro ndatu emuliro wErilabwako Yesu mwahika eBetania, aho Lazaro abya, oyo Yesu alubukaya oko baholi. 
JHN.12.2	Neyo mobamutsumbira akaryo kamwigologolo: Marata abye akahukula; nikwa Lazaro abya muguma woko babya bikere okwirya haguma naye. 
JHN.12.3	Neryo Maria mwimya ekihande kyekilo kyamaguta wenardo agowene, wobuguri bunene, mwahakabya abisandu byaYesu, mwasangula ebisandu biwe omo nzwiri siwe: nenyumba moyusula nerikumba rya maguta. 
JHN.12.4	Nikwa Yuda Iskariota, muguma woko biga buwe, oyo wasyamuhotela, mwabuga, ati, 
JHN.12.5	Busana naki amaguta aya siaritagulibwa busana nesyofaranka elfu ngoma namagana arinda na makumi munani, isyahabwa oko bera kwehi? 
JHN.12.6	Nikwa abuga atya, butsira erianza erilembera abera; nikwa kusangwa abya mwibi, iniawite oko ngunza neryo mwabya akiba esyahirawamo. 
JHN.12.7	Neryo Yesu mwabuga, ati, Mumuleke, abikego busana nekiro nasyatabwa. 
JHN.12.8	Kusangwa muri nabera ebiro byosi; nikwa ingye simuri nage biro byosi.
JHN.12.9	Neryo abandu bangi babaYuda mobaminya kwariyo: mobasa, butsira busana na Yesu iyowene, nikwa bati balebaye na Lazaro, oyo alubukaya erilwa oko baholi. 
JHN.12.10	Nikwa abahereri bakulu mobaya embita eriswita Lazaro; 
JHN.12.11	kusangwa busana naye bangi boko baYuda mobalwayo, mobikirirya Yesu.
JHN.12.12	Nengyakya endeko nene oko bahika oko kiro kinene ekyo, omugulu bowa ko Yesu akasa oko Yerusalema, 
JHN.12.13	mobimya emitahi yamabondo, mobayahindana naye, ibakabirikira, bati, Hosana: oyu kasa omu rina ryoMukama ari nomuyisa, ye Mwami wa Israeli. 
JHN.12.14	Yesu abere abibana ekyana kyepunda, mwikala kukyo; ngoko kisakire, kiti, 
JHN.12.15	Siubahe uwe mwali wa Siona: langira, omwami wawe akasa, inianikere oko kyana kyepunda. 
JHN.12.16	Abiga biwe mobataminya emyatsi eyi erimbere: nikwa omugulu Yesu abihabwa olukengerwa, neryo mobibuka kwe myatsi eyi yasakawa busana naye, ngoko bamuyira batya. 
JHN.12.17	Nendeko eyabya haguma naye ekiro abirikira Lazaro omwisinda, nerimulubukya oko baholi, mobatula mwatsi wuwe. 
JHN.12.18	Busana nomwatsi oyu endeko moyaya hindana naye, kusangwa bowa kwakola ekitikotiko eki. 
JHN.12.19	Neryo abaFarisayo mobabuga omukati-kati kabo, bati, Mulebaye, ko hate ekyo mwangakola; lebaya e kihugo kyosi kyamamukwama.
JHN.12.20	Nikwa habya abandi baGiriki omukati-kati kabayasaba oko kiro kikulu: 
JHN.12.21	mobahika uku Filipo, munyaBetesaida yeGahlaya, mobamubulya, bati, Mukama, twanzire erilola uku Yesu. 
JHN.12.22	Filipo mwayabwira Anderea: Anderea na Filipo, mobayabwira Yesu. 
JHN.12.23	Yesu mwasubiryabo, ati, Endambi ya mahika, oMugala womundu ahabawe olukengerwa. 
JHN.12.24	Kundu, kundu, ngabuga nenyu, nyiti, Embuto yenganu yamatindato gera omo kitaka nerihola ikikala yoyene; nikwa yamahola ika buta ebiguma binene. 
JHN.12.25	Oyu kanza engebe yiwe akatalayayo; noyu kakwa engebe yiwe ye kiniga omo kihugo kino akabikayo erihika oko ngebe yerikota. 
JHN.12.26	Omundu amanyikolera, angwame; naho nyiri, omugombe wage asyabyaho: omundu amangolera, Tata asyamusikya. 
JHN.12.27	Na lino omutima wage ali nobulige; nyibugeki kwehi? Nyiti, Tata, unyilamaye omo ndambi eyi? kusangwa Jeyokyaleka inahika oko ndambi eno. 
JHN.12.28	Tata, uhe erina ryawe olukengerwa. Nomulenge mwalwa elubula ati, Nabiriharyo olukengerwa, ngandiswaharyo oluke ngerwa. 
JHN.12.29	Nendeko eyabya ihangena hakuhi, eyowago, moba buga, bati, Ni mulumo: abandi bati, Omulaika amabuga naye. 
JHN.12.30	Yesu mwasubirya, ati, Omulenge oyo siaritasa busana nage, nikwa busana nenyu. 
JHN.12.31	Lino ni tswera rye kihugo kino: lino omutabali we kihugo kino akagusawa eyihya. 
JHN.12.32	Nage nama sumbirwa endata oko kihugo nasyakurira abandu bosi ukwingye. 
JHN.12.33	Nikwa abuga eki eriminyisa omusindo woluholo olo akandi syahola. 
JHN.12.34	Neryo endeko moyamusubirya, iti, Twabiriowa mubihano ko Kristo asikala na kera: niki kikaleka iwabuga uti, oMugala womundu atolere iniasumbirwa endata kwehi? oMugala womundu oyo ni ndi kwehi? 
JHN.12.35	Yesu mwabuga nabo ati, Hakisiya katambi kake ekyakakala kikine omukati-kati kenyu. Mulendere mukiri nekyakakala, omwirimya ate aba tanga: noyo kalendere mo mwirimya siarimmya eya akaya.
JHN.12.36	Omugulu muri nekyakakala, mwikiriraye ekyakakala, mubye abagala bekyakakala.
JHN.12.36	Yesu Yesu abere abibuga emyatsi eyi, mwagenda mwabisamabo. 
JHN.12.37	Nikwa nomwanakola ebitikotiko bingi embere syabo, moba tamwikirirya: 
JHN.12.38	eKinywa kya Isaya muminyereri ikyatoka eri bererera, ekyabuga ati,
JHN.12.38	OMukama, ni ndi wikirirye eritulago ryetu kwehi?
JHN.12.38	Nokoboko kwoMukama kwamabibisulirwandi kwehi?
JHN.12.39	Busana nomwatsi oyu mobatatoka erikirirya, kusangwa Isaya mwaswabuga, ati.
JHN.12.40	Abiriliba ameso wabo, abirikalya mitima yabo;
JHN.12.40	Sibalangire omo meso wabo, neriminya omo mitima yabo,
JHN.12.40	Bakabinduka, nage ngalamyabo.
JHN.12.41	Isaya mwabuga emyatsi eyi, kusangwa mwalola oko luke ngerwa luwe; nakandi mwamwahula. 
JHN.12.42	Nikwa bangi boko barongani mobamwikirirya; nikwa busana nabaFarisayo moba tetakangyaryo, busana neribuga bati bakasyalusibwa omu nyumba yerihindana: 
JHN.12.43	kusangwa mobanza olukengerwalwabandu kwilaba olukengerwa lwoMungu.
JHN.12.44	Na Yesu mwabirikira, ati, Oyu wamanyikirirya, siarinyi kiriraya, nikwa akikiriraya oyo wanyituma. 
JHN.12.45	Noyu kanyilo lako akalola kwoyo wanyituma. 
JHN.12.46	Namasa omo kihugo indi ekyakakala, oyu kanyikiriraya sikale omo mwirimya. 
JHN.12.47	No mundu amowa ebinywa byage, atebikabyo, sindimutswera lubi: kusangwa mondasa eritswera e kihugo, nikwa erilamya e kihugo. 
JHN.12.48	Oyu kanyigana, isiariangirira ebinywa byage, awite oyu kamutswera: eKinywa nabuga kyo kikandisyat nutswera oko kiro kyenyuma. 
JHN.12.49	Kusangwa mondabuga busana nage ingyowene; nikwa Tata wanyituma, yowanyitegeka, ebyo nyitolere eribuga nebyo nyitolere erikangirirya. 
JHN.12.50	Nyasi eritegeka riwe ni ngebe yerikota; neryo ebyo ngabuga, ngabuga ngoko Tata abirimbwira.
JHN.13.1	Nikwa embere yekiro ekyo kinene kyErilabwako, Yesu inianasi endambi yiwe yamahika eyerilwa omo kihugo eriya eyiri Ise, abya anzire abuwe ababya omo kihugo, mwa nzabo erihika oko nduli. 
JHN.13.2	Nomugulu barya olulaliro, Satani iyamabihira omo mutima wa Yuda Iskariota, mugala wa Simoni erimuhotela, 
JHN.13.3	Yesu inianasi ko Ise abirihira emyatsi yosi mu byala biwe, kandi kwalwa oko Mungu, akaswaya oko Mungu, 
JHN.13.4	mwahangana aho barira, mwahira esyongimba syoluhande; mwimya ekihande kyolukimba, mwayihangakyo. 
JHN.13.5	Neryo muta amagetsi okwituba, mwatsuka erierya ebisandu byabiga, neri sangulabyo omo kihande kyolukimba ekyo abya ayihangire. 
JHN.13.6	Neryo mwahika uku Simoni Petero. Naye mwamubulya ati, Mukama, ukeraya ebisandu byage kwehi? 
JHN.13.7	Yesu mwamu subirya ati, Ekyo ngakola siwasikyo lino: nikwa wasyakiminya erinyuma. 
JHN.13.8	Petero mwabuga naye ati, Siwendierya ebisandu byage na kera. Yesu mwamusubirya ati, Namatindakwerya, suri nobusangi haguma nage. 
JHN.13.9	Simoni Petero mwabuga naye ati, Mukama, siweraye ebisandu ibyo byene, nikwa weraye ebyala byage nomutwe wage nibya. 
JHN.13.10	Yesu mwamubwira ati, Oyu yikosire syarisonda kindi, bye nebisandu, nikwa erire kundu: nenyu mwerire, nikwa butsira imwe bosi. 
JHN.13.11	Kusangwa abya asi oyu kandisyamuhotela; kyaleka iniabuga, ati, Simwe rire inywe bosi.
JHN.13.12	Neryo amabierya ebisandu byabo, neriswimya esyongimba siwe, mwaswikala, mwabulyabo ati, Mwamaminya ekyo nama bakolera kwehi? 
JHN.13.13	Mukanyahula muti; Mukangirirya no Mukama: imukabuga ndeke; kusangwa ko nyine nyitya. 
JHN.13.14	Namabya ini ingye Mukama noMukangirirya, nabirierya ebisandu bienyu, nenyu mutolere erierania kwebisandu. 
JHN.13.15	Kusangwa nabiribaha ekiminyikalo, imwakola ngoko nabi ribakola. 
JHN.13.16	Kundu, kundu, ngabuga nenyu, Omugombe siarilenga omukama wuwe; nomukwenda sialengire oyu ria mutuma. 
JHN.13.17	Mwamaminya emyatsi eyi, imuri batsumulwa mwamakolayo. 
JHN.13.18	Sindibahula inywe bosi: nyinasi abo nayi soga: nikwa amasako abererere, Oyu karya obundu bwage yukanyisumbira akasinziro kiwe. 
JHN.13.19	Ngababwira lino bitebya bya, neryo omugulu byasyabya imwikirirya ko ndi ye. 
JHN.13.20	Kundu, kundu, ngabuga nenyu, nyiti, Oyu kakokaya mundu wahi ngatuma iniakanyikokaya: noyu kanyikokaya iniakakokaya oyu wanyituma.
JHN.13.21	Yesu amabibuga atya, mwakwa bulige omo mutima, mwa tulago ati, Kundu, kundu, ngabuga nenyu, nyiti, Omuguma gukwinywe asyanyihotela. 
JHN.13.22	Abiga mobalola-lolanako, isibasi oyo akahula. 
JHN.13.23	Habya mwiga muguma imakegemera oko kikuba kyaYesu bakarya oyo Yesu anzire. 
JHN.13.24	Simoni Petero mwamukoherya, mwamubwira ati, Utubwira nga kahulandi. 
JHN.13.25	Neryo erikegemera atya oko kikuba kyaYesu mwamubulya ati, Mukama, ni ndi kwehi? 
JHN.13.26	Yesu mwamusubirya ati, Yoyo ngandikolerya kitole, erimuhakyo. Neryo amabikolerya ekitole mwahakyo Yuda Iskariota, mugala wa Simoni. 
JHN.13.27	Ne nyuma yekitole, Satani mwingira omwisi wuwe, Neryo Yesu mwabuga naye, Ekyo ukakola, ukolekyo luba. 
JHN.13.28	Nikwa sihabya mundu woko barya oyu waminya nga mwahuliraki. 
JHN.13.29	Kusangwa abandi baganiraya, kusangwa Yuda aheka ngunza, ambu Yesu amubwira ati, Ugule ebyo bitutolere oko kiro kikulu busana nerirya; kutse ahe kindu oko bera. 
JHN.13.30	Neryo amabimya ekitole mwahulukira eyihya: ibwamabihumbera.
JHN.13.31	Neryo abere abihuluka, Yesu ati, Lino Mugala womundu amabana olukengerwa, noMungu amakengwa omwisi wuwe; 
JHN.13.32	OMungu amakengwa omwisi wuwe, Mungu asyamukenga omwisi wuwe, asyamukenga luba. 
JHN.13.33	Abana balere, akandi katambi kake inindi haguma nenyu. Mwasyanyisonda-sonda: kandi ngoko nabwira baYuda, ritya ngababwira lino, Eyo ngaya simwangatoka erihikayo. 
JHN.13.34	Erihana rihyarihya ngabaha, mwanzane; ngoko nyibanzire, nenyu mwanzane. 
JHN.13.35	Busana neki abandu bosi basyaminya komuri biga bage, mwamanzana.
JHN.13.36	Simoni Petero mwabuga naye, ati, Mukama, ukayahi kwehi? Yesu mwamusubirya, ati, Eyo ngaya, siwangatoka eringwama linolino; nikwa wasyangwama bolo. 
JHN.13.37	Petero mwabuga naye, ati, Mukama, niki kyangaleka inindakukwama lino kwehi? Nasyakuholera. 
JHN.13.38	Yesu mwamusubirya, Wa syanyiholera kwehi? Kundu, kundu, ngabuga nawe, nyiti, Engokolume siendibika, utewanyigana ngendo isatu.
JHN.14.1	Simuleke emitima yenyu ikabya nobulige: mwikiriraye oko Mungu, nage munyikiriraye. 
JHN.14.2	Omunyumba ya Tata wage muri ngonde nyingi; bitebitya, nganamababwire; ku­sangwa ngaya kokotaya ho wenyu. 
JHN.14.3	Namaya kokotya ho wenyu, nasyaswasa, inabatwala ewage; naho nyiri nenyu ho mwasyabya. 
JHN.14.4	Neyo ngaya, munasi enzira. 
JHN.14.5	Toma mwamu bwira, ati Mukama, sitwasi eyo ukaya; twasyaminya enzira yo tuti kwehi? 
JHN.14.6	Yesu mwabuga naye ati, Ingye ndi nzira, nekwenene, nengebe: sihali mundu akahika uku Tata, ate kwingye. 
JHN.14.7	Kumbe mulwe munyasi, ngamwabiriminya na Tata wage: neritsuka lino mumwasi, kandi mwabirimulolako. 
JHN.14.8	Filipo mwabuga naye, ati. Mukama, utukangaye Tata, ekyo kikanditutolera. 
JHN.14.9	Yesu mwamubwira, ati, Namabya nawe endambi yingaha, isuritanyiminya Filipo kwehi? Oyo wama nyilolako iniabirilola uku Tata; ni musindo wahi ukabuga, uti, Utukangaye Tata kwehi? 
JHN.14.10	Siwikirirye ko ndi mwisi waTata, na Tata omwisi wage kwehi? Ebinywa ngabuga nenyu sindi buga busana nage ingyowene: nikwa Tata oyo wikere omwisi wage akakola emibiri yiwe. 
JHN.14.11	Unyikiriraye ko ndi omwisi wa Tata, na Tata omwisi wage: kutse unyikiriraye busana nemibiri iyoyene. 
JHN.14.12	Kundu, kundu, ngabuga nenyu, Oyu kanyikiriraya, emibiri ngakola asyakolayo; kandi asyakola eyilengire eyo; kusangwa ngagenda ku Tata. 
JHN.14.13	Nekinduki mwasyabulya omo rina ryage, nasyakolakyo, Ise akengawe mu Mugala. 
JHN.14.14	Mwa masaba ekindu kyahi omo rina ryage, nasyakolakyo. 
JHN.14.15	Mwa manyanza mwasyateya amahano wage. 
JHN.14.16	Nage nasyasaba Tata, naye asyabaha eyindi Mbuyi, iniabya nenyu kera na kera, 
JHN.14.17	ye Kirimu kyekwenene: e kihugo sikyangatoka erimukokya; kusangwa sikimulolako, kutse erimuminya: inywe mumwasi; kusangwa ikere nenyu, kandi asyabya omwisi wenyu. 
JHN.14.18	Si ndiendisyabasiga mo ngubi: nasyaswasa kwinywe. 
JHN.14.19	Hakisiya katambi kake, ne kihugo ikitaswanyilolako; nikwa inywe muka nyilolako: kusangwa ndiho, nenyu mwasyabyaho. 
JHN.14.20	Oko kiro ekyo mwasyaminya ko ndi mwisi wa Tata, nenyu omwisi wage, nage omwisi wenyu. 
JHN.14.21	Oyu wite amahano wage akategayago, yukanyanza: noyu kanyanza asyanzwa na Tata wage, nage nasyamwanza, nasyayikangya kwiye. 
JHN.14.22	Yuda (oyute Iskariota) mwamubulya, ati, Mukama, byasyabya biti wasyayikangya kwitwe, uteyikangaya oko kihugo kwehi? 
JHN.14.23	Yesu mwamu subirya, ati, Omundu amanyanza, asyateya eKinywa kyage: na Tata wage asyamwanza, netu twasyasa kwiye, itwakokotya aheriikala ryetu haguma naye. 
JHN.14.24	Oyu tenyanza siaritegaya ebinywa byage: nekinywa ekyo mukowa si kyage, ni kyaTata oyo wanyituma.
JHN.14.25	Emyatsi eyi nabiribuga nenyu, nyinikere haguma nenyu. 
JHN.14.26	Nikwa Embuyi kye Kirimu Kibuyirire, oyo Tata asyatuma omo rina ryage, iye akandisyabakangirirya emyatsi yosi, asya bibukya ebyosi nababwira. 
JHN.14.27	Obuholo ngabasigira; obuholo bwage ngabaha: butsira nge kihugo kikaha, ngabaha. Simuleke emitima yenyu ikabya nobulige, kutse simuleke ikubaha. 
JHN.14.28	Momowa ngoko nabuga nenyu, nyiti, Ngagenda, kandi nasyaswasa ukwinywe. Kumbe mulwe munyanzire, kumbe mwatsemire, kusangwa ngagenda ku Tata: kusangwa Tata andengire. 
JHN.14.29	Na lino nabiribabwira bitebyabya, neryo omu gulu byasyabya, imwikirirya. 
JHN.14.30	Sindibuga nenyu bingi kandi, kusangwa omusoki we kihugo akasa: naye siawite kindu omwisi wage; 
JHN.14.31	nikwa e kihugo kiminye ko nyanzire Tata, neryo ngoko Tata anyitegeka, ko ngakola. Muhangane, tuye eyi.
JHN.15.1	Ingye ndi ndina ya binyu ya kwenene, na Tata wage ni mulimiri. 
JHN.15.2	Emitahi yosi eyiri omwisi wage eyitebuta ebiguma, akalusayayo: nemitahi yosi eyikabuta ebiguma, akerayayo, iyatoka eributa ebiguma okwilaba. 
JHN.15.3	Mwamabiera busana nekinywa ekyo nababwira. 
JHN.15.4	Mwikale omwisi wage, nage omwisi wenyu. Ngomutahi siaritoka eributa ebiguma igowene, atikere omwisi wendina yebinyu; nenyu simwanga toka mutikere omwisi wage. 
JHN.15.5	Ingye ndi ndina ya binyu, nenyu muri mitahi: oyo wikere omwisi wage, nage omwisi wuwe, yukabuta ebiguma bingi: kusangwa ate ingye simwa­ngatoka erikolaki. 
JHN.15.6	Omundu oyu tikala omwisi wage, aka gusawa eyihya ngomutahi inioma; ibakumakumayo, ibagusayo oko muliro, iyahya.
JHN.15.7	Mwamikala omwisi wage, nebinywa byage ibikikala omwisi wenyu, musabe ekinduki mwanzire, kyasyakoleka busana nenyu. 
JHN.15.8	Busana neki Tata wage akake ngawa, mubute ebiguma bingi; mutya mwasyabya abiga bage. 
JHN.15.9	Ngoko Tata abirinyanza, nage nabiribanza: mwikale omo lwanzo lwage. 
JHN.15.10	Mwamateya amahano wage, mwasikala omo lwanzo lwage; ngoko nage nabiriteya amahano waTata wage, nyikire omo lwanzo luwe. 
JHN.15.11	Nabiribuga emyatsi eyi nenyu, obutseme bwage bubye omwisi wenyu, kandi nobutseme bwenyu ibusulibwa. 
JHN.15.12	Eri ni hana ryage, mwanzane, ngoko nyibanzire. 
JHN.15.13	Sihari mundu uwite olwanzo olulabire olu, omundu erisiga engebe yiwe busana nabira buwe. 
JHN.15.14	Inywe muri bira bage, mwamakola emyatsi ngabahana.
JHN.15.15	Sindibahula kandi mo bagombe; kusangwa omugombe siariminya ebyo Mukama wuwe akakola: nikwa ngabahula mo bira; kusangwa nabiribaminyisya emyatsi yosi eyo ngowa ku Tata wage. 
JHN.15.16	Simwetayisoga ingye, nikwa ingye nayisoga inywe, neribahiraho, busana neribwambu mugende mubute ebiguma, nebiguma byenyu bikale: neryo ekinduki mwasya bulya Tata omo rina ryage, iniabahakyo. 
JHN.15.17	Ngabahana emyatsi eyi, imwanzana.
JHN.15.18	E kihugo kyamabakwa obusu, imwaminya ko kyatsuka erinyikwa obusu embere weribakwabo. 
JHN.15.19	Kumbe mubye be kihugo, kumbe e kihugo kyanzire abakyo: nikwa kusangwa simuri be kihugo, nikwa nayisoga inywe erilwa omo kihugo, kikaleka e kihugo ikyabakwa obusu. 
JHN.15.20	Mwibuke eKinywa nabuga nenyu nyiti, Omugombe siarilenga omukama wuwe. Bamabya babirinyendererya, nenyu basyabendererya; bamabya bateyirye ekinya kyage, nekyenyu basyateyakyo. 
JHN.15.21	Nikwa emyatsi eyi basyabakola yoko busana nerihingana nerina ryage, kusangwa sibasi oyo wanyituma. 
JHN.15.22	Kumbe nyitasa neribuga nabo, nga sibawite ekibi: nikwa lino sibawite eriyigana ekibi kyabo. 
JHN.15.23	Oyu kanyikwa obusu akakwa Tata wage obusu. 
JHN.15.24	Kumbe nyitekola omukati-kati kabo emibiri eyitekolawa nogundi mundu, nga sibawite ekibi: nikwa lino babirinyilolako babirinyikwa ekiniga ingye na Tata wage. 
JHN.15.25	Nikwa bikabya bitya, eKinywa kiberere kyasakawa omo bihano byabo, kiti, Banyikwa obusu bo buyira. 
JHN.15.26	Nikwa Embuyi asyabyasa, oyo nasyabatumira erilwa uku Tata, ye Kirimu kyakwenene, eki kalwa ewa Tata, akandisyatulago busana nage: 
JHN.15.27	nenyumukatulago, kusangwa eritsuka erimberembere imwabiribya haguma nage.
JHN.16.1	Emyatsi eyi nabiribuga nenyu, imutabana ekyeribatwi kalya. 
JHN.16.2	Basyabahiga omo manyumba werihindana: kandi, endambi ikasa, oyo wasyabita asyaringikania nga akakola omubiri busana noMungu. 
JHN.16.3	Nemyatsi eyi basyakolayo ku sangwa sibetaminya Tata, kutse ingye. 
JHN.16.4	Nikwa nabiribabwira emyatsi eyi, neryo omugulu endambi yasyabya yahika, imwi bukayo, ngoko nababwira. Nemyatsi eyi eritsuka erimbere mondababwirayo, kusangwa nabya nenyu. 
JHN.16.5	Nikwa lino ngaya ukwoyo wanyituma; sihari muguma kwinywe oyu kambulaya, ati, Ukayahi kwehi? 
JHN.16.6	Nikwa kusangwa nabiribabwira emyatsi eyi, emitima yenyu ikusula nobulige. 
JHN.16.7	Nikwa ngababwira kwenene: Litolere busana nenyu inagenda, kusangwa nama tindagenda, Embuyi isiyendisyasa kwinywe; nikwa namagenda, nasyabatumirayo. 
JHN.16.8	Naye, asyabya asa, asyasinga e kihugo busana nebibi, nebitunganene, neritswera: 
JHN.16.9	busana nebibi, kusangwa sibetanyikirirya; 
JHN.16.10	busana neritunganene, kusangwa ngaya ewaTata, nenyu imutaswanyilolako; 
JHN.16.11	busana neri tswera, kusangwa omusoki we kihugo eki amatswerwa lubi.
JHN.16.12	Ngwite kandi emyatsi mingi yeribabwira, nikwa simwa­ngatoka erihekayo lino. 
JHN.16.13	Nikwa omugulu iye, Kirimu kyekwenene kyasyasa, asyabasondolera omo kwenene yosi: kusangwa siendisyabuga erilwa kwiye; nikwa emyatsi yahi asyowa yakandisyabuga: kandi asyabatulirayo eyikandisyasa. 
JHN.16.14	Asyanyikenga: kusangwa asyimya ebyage, iniabatulirabyo. 
JHN.16.15	Emyatsi yosi yahi Tata awite ni yage: kikaleka inabuga, nyiti, akimaya ebyage, asyabatulirabyo.
JHN.16.16	Hakisiya katambi kake imutaswanyilolako; nakandi ka tambi kake imwaswanyilolako. 
JHN.16.17	Abandi boko biga mobabulania, bati, Eki ni kyahi ekyakabuga netu, ati, Hakisiya akatambi kake imutaswanyilolako; na kandi katambi kake, imwaswanyilolako: na kandi, ati, Kusangwa ngaya ewaTata. 
JHN.16.18	Kyaleka ibabuga, bati, Eki ni kyahi ekyakabuga, ati Aka tambi kake, kwehi? Sitwasi ebyamabuga. 
JHN.16.19	Yesu mwaminya kobakasonda erimubulya, mwabulyabo, ati, Mukabulanaya busana nekyo ngabibuga nyiti. Hakisiya akatambi kake, imuta swanyilolako, na kandi katambi kake, imwaswanyilolako kwehi? 
JHN.16.20	Kundu, kundu, ngabuga nenyu, Mwasyarira, nerilaka, nikwa e kihugo kyasyatsema: mwasyasusumana, nerisusumana ryenyu ryasyabindulwa mo butseme. 
JHN.16.21	Omukali omugulu akakunda ari nobulige, kusangwa endambi yiwe yamahika: nikwa omu gulu amabibuta omwana, siaribuka kandi eriagalwa, busana nobutseme kusangwa omundu amabutwa omo kihugo. 
JHN.16.22	Ne nyu muri nobulige lino: nikwa nasya swabalolako, nemitima yenyu yasyatsema, nobutseme bwenyu sihali mundu wasyaba sagulabo. 
JHN.16.23	Noko kiro ekyo simwendisyabulyaki. Kundu, kundu, ngabuga nenyu, nyiti, Kindu kyahi mwasyabulya Tata, asyabahakyo omo rina ryage. 
JHN.16.24	Erihika lino simwatabulyaki omo rina ryage: musabe, imwasimya, obutseme bwenyu butoke erisulibwa.
JHN.16.25	Emyatsi eyi nabiribabwirayo omo misyo: endambi ikasa sindiendisyabuga nenyu omo misyo, nikwa nasyababwira emyatsi ya Tata neriminyikalya. 
JHN.16.26	Oko kiro ekyo mwasyasaba omo rina ryage: sindibuga nenyu, nyiti, Nasyasaba Tata busana nenyu; 
JHN.16.27	kusangwa Tata anabanzire iyowenewene, kusangwa mwabirinyanza, mwabirikirirya ko nalwa ku Tata. 
JHN.16.28	Nalwa ku Tata, monasa omo kihugo: kandi, ngasiga e kihugo, ngaya ewa Tata. 
JHN.16.29	Abiga biwe bati, Lebaya, lino ukabuga nerimi nyikalya, suribuga omo misyo. 
JHN.16.30	Lino tunasi ko wasi emyatsi yosi isutolere mundu akakubulya: busana neki tukikiriraya ko walwa oko Mungu. 
JHN.16.31	Yesu mwabulyabo, ati, Mwamikirirya lino kwehi? 
JHN.16.32	Lebaya, endambi ikasa, kandi yamahika, imwasyapanzapanzwa, ogundi ewuwe, nogundi ewuwe, mwa syanyisiga ingyowene: nikwa sindi ingyowene: kusangwa Tata ari haguma nage. 
JHN.16.33	Emyatsi eyi namabuga nenyu, mubye nobuholo omwisi wage. Omo kihugo muri neriendereribwa: nikwa muyisyandire; nabirikinda e kihugo.
JHN.17.1	Emyatsi eyi Yesu mwabugayo; nerilalamira elubula, mwabuga, ati, Tata, endambi yamahika; ukenge Mugala wawe, noMugala akukenge: 
JHN.17.2	ngoko wabirimuha ehamuli oko byosi ebiwite omubiri, iniaha engebe yerikota oko bosi wamuha. 
JHN.17.3	Eyi ni ngebe yerikota, bakuminye we Mungu muguma wekwenene, noyo watuma, Yesu Kristo. 
JHN.17.4	Monakukenga omu kihugo, inabiribuga mubiri wamba erikola. 
JHN.17.5	Na lino Tata, unyikenge haguma nawe uwowene, nolukengerwa olo nabya nalo haguma nawe embere we kihugo eribya. 
JHN.17.6	Monaminyikalya erina ryawe oko bandu abo wamba omo e kihugo: babya bawe, mowambabo; kandi babiriteya eKinywa kyawe. 
JHN.17.7	Lino banasi ko myatsi yosi yahi eyo wamba ikalwa ukuwe: 
JHN.17.8	kusangwa ebinywa ebyo wamba nabirihabyobo; babiriimyabyo, babiri minya kwenene ko nalwa ewawe, mobikirirya ko wanyituma. 
JHN.17.9	Ngasabirabo: sindisabira e kihugo, nikwa ngasabira abo wamba; kusangwa ni bawe: 
JHN.17.10	nemyatsi yosi yage ni yawe: nage ngakengawa omwisi syayo. 
JHN.17.11	Nage sinyiri kandi omo kihugo, naba bari omo kihugo, nage ngasa kuwe. Tata Ubu yirire, utegayebo omo rina ryage abo wamba, babye muguma, nga twi. 
JHN.17.12	Omugulu nabya nabo, monateyabo omo rina ryawe abo wamba: monalemberabo ndeke, mohatahera nomu guma, yono mugala werihera; erisaka ribererere. 
JHN.17.13	Nikwa lino ngasa kuwe; nemyatsi eyi ngabugayo omo kihugo, ibatoka eriusulibwa nobutseme bwage omwisi wabo. 
JHN.17.14	Nabirihabo eKinywa kyawe; ne kihugo mokyakwabo obusu, kusangwa sibe kihugo, nage ngoko nyite we kihugo. 
JHN.17.15	Sindisaba nyiti ulu sayebo omo kihugo, nikwa utegayebo oko mubi. 
JHN.17.16	Sibe kihugo, nage ngoko nyite we kihugo.
JHN.17.17	Uhigulebo babye babuyirire omo kwenene: eKinywa kyawe ni kwenene. 
JHN.17.18	Ngoko wanyi­tuma omo kihugo, nage nabiritumabo omo kihugo. 
JHN.17.19	Busana nomwatsi wabo ngayihigula, ibatoka erihigulwa omo kwenene. 
JHN.17.20	Kandi sindisaba busana naba ibobene, nikwa busana naba kanyikiriraya busana nekinywa kyabo; 
JHN.17.21	abosi babye muguma; ngoko uwe Tata, uri omwisi wage, nage omwisi wawe, nabo batoke eribya omwisi wetu: e kihugo kikiriraye kwari ini we wanyituma. 
JHN.17.22	Nolukengerwa olo wabirimba nabirihalobo; babye muguma ngoko turi muguma. 
JHN.17.23	Ingye omwisi wabo, nawe omwisi wage, bayirawe mo muguma kwenene; e kihugo kiminye kwari ni we wanyituma, wabirianzabo, ngoko wanyanza. 
JHN.17.24	Tata, abo wabirimba ngasonda aho nyiri nabo babyeho haguma nage, balangire olukengerwa lwage, olo wamba: ku sangwa wanyanza embere wekibanza kye kihugo. 
JHN.17.25	Tata ugutunganene, e kihugo mokitetakuminya, nikwa ingye naku minya; naba nabo mobaminya kwari ini we wanyituma; 
JHN.17.26	kandi monaminyisyabo erina ryawe, nasyaswaminyi swaryo; olwanzo olo wanyanza nalo lubye omwisi wabo, nage omwisi wabo.
JHN.18.1	Yesu amabibuga ebinywa ebi, mwasokira eyisirya wo musya waKiduroni haguma nabiga biwe, ahabya eririma, neryo mwingiramo na biga biwe. 
JHN.18.2	Neryo Yuda, oyo wamu hotela, abya asi ho: kusangwa Yesu ngendo nyingi iniakayayo haguma na biga biwe. 
JHN.18.3	Neryo Yuda amabihabwa omulondo wabasoda, nabalima bakalwa oko bahereri bakulu noko baFari sayo; mwasaho nesiseke nehisuku nebindu byamalwa. 
JHN.18.4	Neryo Yesu, inianasi emyatsi ikandimuhikako yosi, mwahuluka, mwa bulyabo, ati, Mukasondandi kwehi? 
JHN.18.5	Mobamusubirya, bati, Yesu wa Nazareti. Yesu mwabwirabo, ati, Ni ingye. Na Yuda, oyo wamuhotela, inianahangene haguma nabo. 
JHN.18.6	Abere abi bwirabo, ati, Ni ingye, mobasuba enyuma mobayihinda oko kitaka. 
JHN.18.7	Kandi mwabulyabo ati, Mukasondandi kwehi? Nabo bati, Yesu weNazareti. 
JHN.18.8	Yesu mwasubirya ati, Indiaba bwira kwali ini ngye; mwamabya mukanyisonda, muleke aba bagende: 
JHN.18.9	eKinywa ekyo abuga kibererere, ati, Ukwabo wamba sinditatalya nomuguma. 
JHN.18.10	Simoni Petero iniawite omuyari mwakulago mwabanda omugombe womuhereri mukulu, mwa twa okutu kuwe kwamaryo. Erina riomugombe oyo ryabya Malko. 
JHN.18.11	Neryo Yesu mwabuga na Petero, ati, Hira muyari wawe omo lubo: olutehi olo Tata abirimba, sindiendipulyalo kwehi?
JHN.18.12	Neryo omulondo oyo nomukulu wago, nabalima baba Yuda, mobatisimba Yesu mobamuboha, 
JHN.18.13	mobamutwala ku Ana erimbere; kusangwa abya isebyala waKayafa, oyo wabya muhereri wendata kobandi oko mututa oyo. 
JHN.18.14	Nikwa Kayafa abya oyo wahana abaYuda, ati, ritolere mundu muguma erihola busana nabandu. 
JHN.18.15	Simoni Petero nogundi mwiga mobakwama Yesu. Neryo ogundi mwiga oyo abya asibwe nomuhereri oyo wabya wendata kobandi, omwiga oyo mwingira haguma na Yesu omu kibuga kyomuhereri mukulu oyo; 
JHN.18.16	nikwa Petero mwimana ahihya oko luyi. Nogundi mwiga oyo, wabya asibwe nomuhereri oyo mukulu, mwaya yihya mwabuga nomwanamuto oyo wategaya oluyi, mwingirya Petero. 
JHN.18.17	Neryo mwanamuto oyo wategaya oluyi mwabuga na Petero, ati, Uri muguma goko biga bomundu oyu kwehi? Naye mwabuga, ati, Ingye eyihi. 
JHN.18.18	Neryo abagombe nabalima babya bimeneho, ibamabiakya omuliro wamakala; kusangwa habya embeho ibakota: na Petero abya haguma nabo, inianimene akota.
JHN.18.19	Neryo omuhereri oyo mwabulya Yesu busana nabiga biwe, nerikangirirya riwe. 
JHN.18.20	Yesu mwamusubirya, ati, Monabuga omo kihugo neriminyikalya; monakangirirya omo manyumba werihindana, nomo hekalu, aho abaYuda bosi bakahindana; bubi-sobiso sinditabugaki. 
JHN.18.21	Ukanyibulaya busana naki kwehi? bulaya abanyowa, nganabugaki nabo: lebaya, aba banasi ebyo nabuga. 
JHN.18.22	Nomugulu amabibuga atya, muguma woko balima babya bimeneho mwaswirya Yesu ekikundi, ati, Uka subiraya muhereri mukulu utya kwehi? 
JHN.18.23	Yesu mwamusu birya, Namabya namabuga nabi, utulego busana nekibi ekyo: nikwa kyamabya kwowene ukanzwirirayaki kwehi? 
JHN.18.24	Neryo Ana mwamutuma inianabohire ku Kayafa omuhereri mukulu.
JHN.18.25	Neryo Simoni Petero abya imene neriota. Mobamubulya bati, Nawe, uri muguma boko biga biwe kwehi? Naye mwa gana, mwabuga, ati, Singye. 
JHN.18.26	Muguma goko bagombe bomuhereri mukulu, abya wekitunga kyoyo Petero atwa kwo kutu, mwamubulya, ati, Mondakulolako omwirima haguma naye kwehi? 
JHN.18.27	Petero mwagana kandi: neryo-neryo engoko lume moyabika.
JHN.18.28	Neryo mobatwala Yesu erilwa ewaKayafa eriingira omwi bugiro: bwabya ngyakyangyakya; nabo mobatingira omwi bugiro, sibaswebya okwihalya, nikwa batoke erirya Erilabwako (ryePasaka). 
JHN.18.29	Neryo Pilato mwahulukira eyihya mweyabo, mwabuga ati, Omundu oyu mukamuhandikirirayaki kwehi? 
JHN.18.30	Mobamusubirya, bati, Omundu oyu atabya mukola nabi, nga sitwetamuleta uku we. 
JHN.18.31	Pilato mwabwirabo, ati, Mumu twale imwebene, mumutswere ngoko ebihano byenyu biri. AbaYuda bati, Itwe situwite hamuli eriita mundu nomuguma: 
JHN.18.32	eKinywa kyaYesu kibererere, ekyo abuga eriminyisya omu sindo woluholo asyahola.
JHN.18.33	Neryo Pilato mwingira kandi omwibugiro, mwabirikira Yesu, mwamubulya, ati, Uri Mwami wabaYuda kwehi? 
JHN.18.34	Yesu mwasubirya ati. Ukabulaya eki ugowene kwehi, kutse nabandi bakubwira busana nage kwehi? 
JHN.18.35	Pilato mwasubirya, ati, Ingye indi muYuda kwehi? Ekihanda kyawe nabahereri bakulu mobakuhotela kwingye: wabirikolaki kwehi? 
JHN.18.36	Yesu mwasubirya, ati, Obwami bwage si bwe kihugo kino: kumbe obwami bwage bulwe bwe kihugo kino, nga bagombe bage nga bamalwa, isinangahabwa oko baYuda: nikwa lino obwami bwage sibweno. 
JHN.18.37	Neryo Pilato mwabuga naye ati, Nikwa lero uri mwami kwehi? Yesu mwasubirya, Uwe ukabuga ko ndi Mwami. Busana nekyo monabutwa, ekyo kyo kyandeta omo kihugo, inatula omwatsi wakwenene. Abosi bekwenene bakowa omulenge wage. 
JHN.18.38	Pilato mwamubulya, ati, Ekwenene niki kwehi?
JHN.18.38	Abere abibuga eki, mwasuba eyihya aha baYuda bari, mwa buga nabo, ati, Ingye sinditamubana ko kibi ekyangamwitisya. 
JHN.18.39	Nikwa inywe muwite omutsye, ko ngababoholera omuguma omukiro kyErilabwako: nikwa mukasonda inababoholera oMwami wabaYuda kwehi? 
JHN.18.40	Nabo mobaswabugira iguma guma, bati, Butsira omundu oyu, nikwa Baraba. Neryo Baraba abya munyeyi.
JHN.19.1	Neryo Pilato mwimya Yesu, mwamuswirya emikoba. 
JHN.19.2	Na basoda mobaluka emisaki-saki mo mbita, mobahirayo oko mutwe wuwe, mobamwambalya olukimba lwomunyama; 
JHN.19.3	mobamuhikako, bakabuga bati, We yoyo, Omwami wabaYuda neryo mobamuswirya ebikundi. 
JHN.19.4	Pilato mwahuluka kandi, mwabuga nabo, ati, Lebaya, ngabaletera ye, muminye ko ndetamubana ko kibi ekyangamwitisya. 
JHN.19.5	Neryo Yesu mwa huluka, inianambite embita yemisaki-saki nolukimba lwomu nyama. Pilato mwabwirabo, ati, Mulebaye, omundu yoyu. 
JHN.19.6	Neryo omugulu abahereri bakulu nabalima babere bamulo lako, mobabugira igumaguma, bati, Umubambe oko muti, umubambe oko muti; Pilato mwabuga nabo ati, mumwimaye imwebene, mumubambe oko muti: kusangwa ingye sindita mubana kwekibi ekyerimwitira. 
JHN.19.7	AbaYuda mobamusubirya bati, Itwe tuwite erihano, busana nerihano eryo atolere iniakwa, kusangwe mwayiyira mo Mugala woMungu. 
JHN.19.8	Pilato omugulu owa ekinywe eki, mubaha kwilaba aho; 
JHN.19.9	mwingira kandi omwibugiro, mwabulya Yesu, ati, Walwahi kwehi? Nikwa Yesu mwatamusubirya. 
JHN.19.10	Pilato mwamubulya, ati, Ukanyibya bukutu kwehi? siwasi ko ndi na maka erikubohola, kandi ko ndi na maka werikubamba oko muti kwehi? 
JHN.19.11	Yesu mwa musubirya, ati, Siwangabya na maka busana nage na hake, utaryahabawago akalwa endata: kikaleka oyo wanyihotela ukuwe iniabya nebibi kwilaba.
JHN.19.12	Eritsuka oko ndambi eyo Pilato mwasonda erimubohola: nikwa baYuda mobabugira igumaguma, bati, Wamabohola mundu oyu, isukiri mwira waKaisari: oburi mundu ukayiyira mo mwami akagana Kaisari. 
JHN.19.13	Pilato abere abiowa ebinywa ebi, mwaleta Yesu ye yihya, mwikala oko kitumbi kyeritswera ahakahulawa mo Kibuga kyaMabwe, nikwa omo KiEbrania, ni Gabata. 
JHN.19.14	Nikwa kyabya kiro kyErikokotya ryErilabwako: ryabya ngendambi yeritungi. Neryo mwabuga nabaYuda, Mulebaye, Omwami wenyu! 
JHN.19.15	Nabo mobabugira iguma guma, bati, Umulusayeho, umulusayeho, umubambe oko muti! Pilato mwabuga nabo, ati, Nyibambe Omwami wenyu oko muti kwehi? Abahereri bakulu mobasubirya bati, Situwite omwami ni na Kaisari. 
JHN.19.16	Kwa muhabo atya abambawe oko muti.
JHN.19.17	Neryo mobimya Yesu: naye mwahuluka, inianayihekere omusalaba, mwahika ahakahulawa aherihanga, ahakahulawa omo KiEbrania Golgota: 
JHN.19.18	ho bamubamba oko muti nabandi babiri haguma naye, oko lundi luhande omuguma noko lundi ogundi na Yesu aho katikati. 
JHN.19.19	Pilato mwasaka erimi nyisya eri mwahiraryo oko musalaba. Hasakawa hati, YESU WANAZARETI, OMWAMI WA BAYUDA. 
JHN.19.20	Neryo abangi boko baYuda mobabya bakalebya amasako ayo, kusangwa aho Yesu abambawa oko muti habya hakuhi nomuyi: kyasakawa omo kiEbrania, nomo kiRoma, nomo kiGiriki. 
JHN.19.21	Abahereri bakulu babaYuda mobabwira Pilato, bati, Susake, Omwami wabaYuda; nikwa, uti, abuga ati, Indi Mwami wabaYuda. 
JHN.19.22	Pilato mwasubiryabo, ati, Ekyo nabirisaka, inabirisaka.
JHN.19.23	Neryo abasoda, ababamba Yesu oko muti, mobaheka esyongimba siwe mobagabasyo mo magabo ani, oko buri musoda erigabo; nekanzu nibya: nekanzu eyo yabya butsira mulando, inilukire ehosi eritsuka endata. 
JHN.19.24	Kyaleka ibabwi rana, bati, Situtuleyo, nikwa tukange obukanga busana nayo, nga ikandibya yandi: erisaka ribererere, erikabuga, riti, Mobagaba esyongimba syage omukati-kati kabo, Mobakanga obukanga busana nekanzu yage.
JHN.19.25	Abasoda mobakola batya, nikwa habya himene hakuhi nomusalaba wa Yesu, nyinya, na mwali wabo nyinya, ye Maria muka Kleopa, na Maria Magdalene. 
JHN.19.26	Neryo omugulu Yesu alangira koyo wuwe, nomwiga oyo abya anzire inianimene hakuhi, mwabwira nyinya, ati, Mukali, lebaya mugala wawe! 
JHN.19.27	Neryo mwabwira omwiga oyo, ati, Lebaya, koyo wawe! Neritsuka oko ndambi eyo omwiga oyo mwamutwala ewuwe.
JHN.19.28	Enyuma waho Yesu, inianasi emyatsi yosi iyamabihwa, erisaka ribererere, mwabuga ati, Ngwire nyota. 
JHN.19.29	Neryo habya hahirirwe erirega ryoswire siki: neryo mobahira embu huma iyoswire nesiki mobahirayo oko hisopo, mobahirayo oko buno buwe. 
JHN.19.30	Neryo Yesu abere abiimya siki, mwabuga ati, Byamahwa: munamya omutwe wuwe, mwaha ekirimu kiwe kyo lugendo.
JHN.19.31	Neryo abaYuda, kusangwa kyaba ekiro kyErikokotya, emibiri sibye oko musalaba omo kiro kyasabatu (kusangwa ekiro kyasabatu ekyo kyabya kikulu), mobabulya Pilato amagulu wabo abunangawe, balusibawe ho. 
JHN.19.32	Neryo basoda mobasa, mobabuna amagulu womundu werimbere, na wogundi oyo abambawa oko muti haguma naye: 
JHN.19.33	nikwa omugulu bahika oko Yesu, mobalebya iniamabihola, mobatabuna amagulu wuwe: 
JHN.19.34	nikwa muguma wokobasoda mwatsimita omolukanga luwe omwitumo, neryo-neryo omusasi namagetsi mo byalwamo. 
JHN.19.35	Noyo walangira yukatulago, neritulago riwe ni kwenene: kandi anasi kwakabuga kwenene, imwikirirya. 
JHN.19.36	Ku sangwa emyatsi eyi moyabya erisaka ribererere, riti, Erikuha riwe siryendisyabunwa. 
JHN.19.37	Nakandi erindi erisaka riti, Basya lola ukwoyo batsimita.
JHN.19.38	Nenyuma wemyatsi eyi Yosefu wArimatea, abya omwiga wa Yesu, nikwa omo bubi-sobiso busana neriubaha baYuda, mwasaba Pilato ehamuli yeritwala omubiri wa Yesu: Pilato mwamuha hamuli, Neryo mwasa mwatwala omubiri wuwe. 
JHN.19.39	Neryo Nikodemo naye mwasa, oyo wamuhikako erimbere omo kiro, iniakaleta eritulungana ryamanemane na uvumba nge miheke ibiri. 
JHN.19.40	Neryo mobimya omubiri wa Yesu, moba sengago omo myenda haguma na manukato owakakumba ndeke ngemitsye yabaYuda omugulu werita. 
JHN.19.41	Nikwa aho bamu bamba habya eririma; nomwirima eryo habya eyisinda nyihya nyihya eyiteyatatabwa mo mundu. 
JHN.19.42	Naho hobahira Yesu, kusangwa kyabya kiro kyErikokotya kyabaYuda (kandi eyisinda eyo yabya hakuhi).
JHN.20.1	Noko kiro kyeritsuka kyeyenga Maria Magdalene mwasa okwisinda omo ngyakyangyakya omwirimya iniakineyo, mwalangira eribwe iryabirilusibwa okwisinda. 
JHN.20.2	Neryo mwa tibita, mwaya iri Simoni Petero, nogundi mwiga oyo Yesu anzire, mwabwirabo, ati, Balusirye oMukama omwisinda, sitwasi aho bamuhirire. 
JHN.20.3	Neryo Petero nogundi mwiga oyo mobaya okwisinda. 
JHN.20.4	Mobatibitira iguma: nogundi mwiga mwalengya Petero yamagulu, mwatsuka erihika okwisinda; 
JHN.20.5	neriunama mwasamariramo, mwalangira esyongimba isini kirye; nikwa mwatingiramo. 
JHN.20.6	Simoni Petero mwahikaho, inianamukwamire, mwingira omwisinda; naye mwalangira esyongimba isinikirye, 
JHN.20.7	nekihande kyolukimba, ekyabya okomutwe, isikikirye haguma nesyongimba syemisohe, nikwa ikilingire huwakyo. 
JHN.20.8	Neryo ogundi mwiga oyo mwingira oyo watsuka erihika okwisinda, mwalangira, mwikirirya. 
JHN.20.9	Ku­sangwa isibebaminya amasako, kwatolere erilubuka oko baholi. 
JHN.20.10	Neryo abiga mobasuba oko wabo.
JHN.20.11	Nikwa Maria abya imene okwisinda akarira: neryo abere enemorira, munama mwasamarira omwisinda; 
JHN.20.12	mwalola oko balaika babiri ibambite nyeronyero ibanikere, muguma aho bisegemo, nogundi aho bilambiryo, aho omubiri waYesu abya agotseribwe. 
JHN.20.13	Nabo mobamubulya, bati, Mukali, ukarira busana naki kwehi? Naye mwabwirabo, ati, Kusangwa batwere Mukama wage, nage sinyasi aho bamuhirire. 
JHN.20.14	Neryo ama bibuga atya, mwakeba, mwalola oko Yesu inianimene, isiasi kwari ini Yesu. 
JHN.20.15	Yesu mwamubulya ati. Mukali, ukarira busana naki kwehi? ukasondayandi kwehi? Naye, iniakagani raya ati yo mulimi weririma, mwamubwira ati, Mukama, wamabya ini we wamutwere handi, umbwire aho wamuhirire nage ngandimuheka. 
JHN.20.16	Yesu mwamubwira, ati, Maria. Naye mwamukebera, mwabuga naye omo kiEbrania ati, Raboni; riringene neribuga riti, Mukangirirya. 
JHN.20.17	Yesu mwamubwira ati, Sunyituleko; kusangwa sindinahetukira ewa Tata; nikwa ugende uyabwire abagala betu, ubuge uti, Namahetukira ku Tata wage na Tata wenyu, noko Mungu wage noMungu wenyu. 
JHN.20.18	Maria Magdalene mwagenda mwayabwira biga, ati, Nabirilola oko Mukama; kandi ngoko akanaya naye emyatsi eyo.
JHN.20.19	Nikwa omwigolo, ryekiro ekyo, ekyo kyeritsuka kyeyenga, omugulu esyonyuyi syabya isyamabikingwa aho abiga babya busana neriubaha baYuda, Yesu mwasa mwahangana omukati kati kabo, mwabwirabo, ati, Obuholo kwinywe. 
JHN.20.20	Neryo amabibuga atya, mwakangyabo ebyala biwe nolukanga luwe. Abiga mobatsema omugulu balola oko Mukama. 
JHN.20.21	Neryo Yesu mwaswabwirabo, ati, Obuholo kwinywe: ngoko Tata anyituma, nage kongabatuma nyitya. 
JHN.20.22	Amabibuga atya, mwahumulira kubo, ati, Mwangirire eKirimu Kibuyirire: 
JHN.20.23	abo bosi mwasyabuyira ebibi ibyamabibuyirwa kubo; nabo bosi, mwamabyegeka kwebibi byabo, ibyamabyegekwa kubo.
JHN.20.24	Nikwa Toma, muguma wokwikumi na babiri, iniakahu lawa mo Muhasa, syabya haguma nobo omugulu Yesu asa. 
JHN.20.25	Neryo abandi biga mobamubwira bati, Twabirilola oko Mukama. Nikwa mwabwirabo, ati. Namatindalola oko syo ngolu syesyotutu omo byala biwe, nerihira omunwe wage omo ngolu yesyotutu, nerihira ebyala byage omo lukanga luwe, sindiendisikirirya.
JHN.20.26	Nenyuma webiro munani kandi abiga babyamo, na Toma haguma nabo. Yesu mwasa, esyonyui isinakingire, mwahangana omukati-kati kabo, mwabuga ati, Obuholo kwinywe. 
JHN.20.27	Neryo mwabuga na Toma, ati, Leta omunwe wawe, ulebaye ebyala byage; leta ebyala byawe, uhirebyo omo lukanga lwage: subye butsira erikirirya, nikwa ubye iwikirirye. 
JHN.20.28	Toma mwamu subirya, ati, Mukama wage noMungu wage. 
JHN.20.29	Yesu mwamu bwira, ati, Kusangwa wabirinyilolako, wamikirirya: ni batsu mulwa abakikiriraya batebalangira. 
JHN.20.30	Nikwa ebindi bitikotiko bingi Yesu mwakola embere yabiga buwe, sibyetasakwa omu kitabu eki: 
JHN.20.31	nikwa ebi bisakire, imwikirirya ko Yesu ari Kristo, Mugala woMungu; nerikirirya imwabya nengebe omo rina riwe.
JHN.21.1	Enyuma yemyatsi eyi Yesu mwayiminyisya kandi oko biga oko ngetsi ya Teberia; mwayiminyisya momusindo oyu. 
JHN.21.2	Habya haguma Simoni Petero, na Toma oyo kahulawa mo Muhasa, na Natanaele weKana keGalilaya, na bagala baZebedayo, nabandi biga babiri. 
JHN.21.3	Simoni Petero mwabwi rabo, ati, Ingye ngayasoha mahere. Nabo mobamubwira, bati, Netu tukagenda nawe. Mobahuluka, mobingira omo bwato; nomo kiro ekyo mobatahambaki. 
JHN.21.4	Nikwa omugulu bwasonda ikya, Yesu mwahangana oko musike wengetsi: nikwa abiga mobataminyi kwari Yesu. 
JHN.21.5	Neryo Yesu mwabulyabo ati, Bana, munawite ekerirya kwehi? Mobamusubirya bati, Eyihi. 
JHN.21.6	Naye mwabuga nabo, ati, Muguse obutahataha oko luhande lwamali lwobwato, mukandibanago. Neryo mobagusabo, neryo-neryo mobataluka okwikurabo busana namahere mangi. 
JHN.21.7	Neryo omwiga oyo Yesu abya anzire mwabwira Petero, ati, Ka yo Mukama. Neryo omugulu Simoni Petero owa kwari iyo Mukama, mwambala olukimba luwe (kusangwa abya isyambite), mwayigusa omo ngetsi. 
JHN.21.8	Nikwa abandi biga mobasa omo bwato buke ibanemokura obutahataha ibuno swire na mahere, kusangwa sibabya hali oko musike, nikwa nga metere makumi mwenda nibiri. 
JHN.21.9	Neryo bamabilwamo erihika oko musike, mobalola oko muliro wamakala aho namahere inianeko, no bundu. 
JHN.21.10	Yesu mwabwirabo, ati, Mulete oko mahere ayo mukabisoha. 
JHN.21.11	Simoni Petero mwayayo mwakurira obutaha taha oko musike ibuno swire namahere manenemanene, erigana namakumi atano nasatu: nomwanabya mangi obutahataha mobutatwika. 
JHN.21.12	Yesu mwabuga nabo, ati, Mwase, murye. Mohatabya nomuguma woko biga oyo walenga erimubulya, ati, Uwendi, ibanasi kwabya iyo Mukama. 
JHN.21.13	Neryo Yesu mwasa, mwimya obundu, mwahabo, kandi mwayira atya namahere. 
JHN.21.14	Eyi ni ngendo ya kasatu Yesu akayiminyikalya oko biga, iniabirilubuka oko baholi.
JHN.21.15	Neryo omugulu bamabirya, Yesu mwabulya Simoni Petero, ati, Simoni, mugala waYoane, unyanzire kwilaba aba kwehi? Naye mwabuga, ati, Ega Mukama; unasi ko nyi kwanzire. Neryo mwamubwira ati, Ulisaye ebyana byesyo mbuli syage. 
JHN.21.16	Mwaswamubulya engendo ya kabiri, ati, Simoni, mugala waYoane, unyanzire kwehi? Naye mwabuga naye, ati, Ega, Mukama, unasi ko nyikwanzire. Naye mwabuga naye, ati, Tegaya esyombuli syage. 
JHN.21.17	Mwabuga naye engendo yakasatu, ati, Simoni, mugala waYoane, unanyanzire kwehi? Petero mwabya nobulige kusangwa amamubulya engendo isatu, ati, Unanyanzire kwehi? Neryo mwamubwira ati, Mukama, unasi emyatsi yosi; unasi ko nyikwanzire. Yesu mwabuga naye, ati, Ulisaye esyombuli syage. 
JHN.21.18	Kundu, kundu, ngakubwira, nyiti, OMugulu wabya mulwana, mowayambalya, ukaya ehosi wanzire: nikwa omugulu wasyabya mukulu, wasyakakya ama boko wawe, nogundi asyakwambalya, asyakutwala aho utanzire. 
JHN.21.19	Nikwa abuga eki, iniakahula omusindo woluholo olo asya pipa Mungu mulo. Neryo amabibuga atya, mwamubwira ati, Unyikwame. 
JHN.21.20	Petero anemokeba, mwalangire omwiga oyo Yesu abya anzire, inianakwamirebo; oyo wabya akegemere oko kikuba kyaYesu okwirya ryerigologolo, mwamubulya, ati, Mukama, ni ndi yukakuhotela? 
JHN.21.21	Neryo Petero abere abimu lolako mwabwira Yesu, ati, Mukama, omundu oyu asyayirati kwehi? 
JHN.21.22	Yesu mwabuga naye, ati, Namanza akasigalira erihika aho nasyasira, ekyo niki ukuwe kwehi? unyikwame. 
JHN.21.23	Neryo eKinywa eki mokyagenda-genda omukati-kati ka bagala betu kiti omwiga oyo siendisyahola: nikwa Yesu mwatabuga naye, ati, siendisyahola; nikwa mwamubwira ati, Namanza akasigalira erihika aho nasyasira, ekyo niki ukuwe kwehi?
JHN.21.24	Oyo yo mwiga oyo watula emyatsi eyi kandi yo wasaka emyatsi eyi: netu twasi eritulago riwe ni kwenene. 
JHN.21.25	Neyindi myatsi mingi ine eyo Yesu akola, yamasakwa eyosi ngaganiraya nyiti e kihugo sikyangabana omwanya webitabu ebyangasakwa ebyosi.
ACT.1.1	Omo kitabu ekyerimbere, uwe Teofilo nabirikusakira, bu sana nebyosi Yesu atsuka erikola nerikangirirya, 
ACT.1.2	erihika oko kiro akokibawa endata, amabitegeka abakwenda abo ayisoga busana neKirimu Kibuyirire: 
ACT.1.3	mwayikangya kubo inianeho enyuma wobuligo buwe busana nebiminyikalo bingi, neribu tukirabo ebiro amakumi ani akabuga emyatsi yobwami bwo Mungu: 
ACT.1.4	Neryo abere akine nabo, mwategekabo ati sibalwe eYerusalema, nikwa balindirire erilaga rya Tata, ati, eryo mowa kwingye: 
ACT.1.5	kusangwa Yoane abatisaya omo magetsi; nikwa inywe mwasyabatisibwa omo Kirimu Kibuyirire kute kwakya ebiro bingi,
ACT.1.6	Nabo, bamabihindana haguma, mobamubulya bati, Mukama, oko mugulu oyu ukandisubya obwami oko Israeli kwehi? 
ACT.1.7	Naye mwabwirabo ati, Si busana nenyu eriminya emigulu kutse ebirimo, ebyo Tata abiritegeka omo hamuli yiwe iyowene. 
ACT.1.8	Nikwa mwasyabana maka, eKirimu Kibuyirire kyabibahikako; mwasyabya abatuli bomwatsi wage eYerusa lema, nomo Yudea yosi, neSamaria, nerihika oko nduli ye kihugo. 
ACT.1.9	Neryo ambibuga emyatsi eyi, ibanatungerere, mwahetukibwa; nekitu mokyamwimya erilwa omo meso wabo. 
ACT.1.10	Nomugulu balalamira elubula akagenda, lebaya, abalume babiri mobahangana hakuhi nabo nesyongimba sihenirye, 
ACT.1.11	ababuga bati, Inywe balume beGalilaya, busana naki mu hangene mukasamalira elubula kwehi? Yesu oyu, wamatwalwa elubula erilwa kwimwe, asyasa atya ngoko mwamamulebya akaya elubula.
ACT.1.12	Neryo mobasuba eYerusalema balwa oko kitwa ekikahu lawa mo Zeituni, ekiri hakuhi neYerusalema ngolugendo lwe sabato. 
ACT.1.13	Neryo babere babiingira, mobahetukira omo ngonde yendata yenyumba, neryo mobasibamo; ye Petero na Yoane na Yakobo na Anderea, Filipo na Toma, Balitolomayo, na Matayo, Yakobo mugala wa Alfayo, na Simoni-Zelote, na Yuda mugala wa Yakobo. 
ACT.1.14	Abo bosi omwisonda iguma mobakwamirira erisaba, haguma na bakali, na Maria nyinya wa Yesu, na bagala babo.
ACT.1.15	Nomo biro ebi Petero mwahangana omukati-kati kabali kyetu mwabuga (nabo babya endeko ya bandu bahindene haguma ngerigana na makumi abiri) ati, 
ACT.1.16	Balikyetu, amasako abya atolere iniabererera, ayo eKirimu Kibuyirire kyabuga erimbere omo buno bwa Dawidi busana na Yuda, oyo wabya musondoli wa bahamba Yesu. 
ACT.1.17	Kusangwa aganzirawa kwitwe, kandi mwahabwa ekihande kiwe oko mubiri oyu. 
ACT.1.18	(Nikwa omundu oyu mwagula eririma omo luhembo lwebibi biwe; mwatoga mwatulama, mwatulika, nebila biwe byosi mobyasa ndukala. 
ACT.1.19	Neryo mokyaminyikala oko bosi abatula eYeru salema; kyaleka eririma eryo iryahula moAkeldama, omo mubuge wabo, ryeribuga ambu, Eririma ryomusasi.) 
ACT.1.20	Ku sangwa kyasakawa omo kitabu kya Sauma, kiti, Aho wuwe kibye kima, Sihasweswikala mundu, Nobukulu buwe bwimibawe nogundi.
ACT.1.21	Neryo oko bandu ababirisiba haguma netu endambi yosi eritsuka aho Mukama ingirira omukati-kati ketu neriswahika oko mugulu alwa kwitwe, 
ACT.1.22	eritsuka okwibatisya ya Yoane, erihika oko kiro atwalawa endata erilwa kwitwe, omundu muguma wakubo atolere eribya mulangiri haguma netu oweri lubuka riwe. 
ACT.1.23	Mobahira babiri embere syabo, ye Yosefu oyu kahulawa mo Baranaba, oyu waswalukawa mo Yusto, na Matia. 
ACT.1.24	Neryo mobasaba, bati, Uwe Mukama, uwe wasi emitima ya bandu bosi, ukanganaye oko aba babiri oyo wamayisoga, 
ACT.1.25	erimya omwanya omo mubiri nobukwenda bwa Yuda oyo watoga, agende ho wuwe. 
ACT.1.26	Nabo mobakola ekura busana nabo; nekura moyatogera ku Matia; naye mwaganzirwa oko bakwenda ikumi na muguma.
ACT.2.1	Nekiro kye Pentekote kyabere kyabihika, abosi mobabya hagumaguma. 
ACT.2.2	Neryo-neryo omulenge mwalwa elubula ngeribuhirira rye rihunga inene, moryusulya enyumba yosi aho babya bikere. 
ACT.2.3	Neryo mohabutuka kubo ebirimi ibigabene ngebyomuliro; mobikala oko buri mundu. 
ACT.2.4	Nabosi mobu sulibwa neKirimu Kibuyirire, mobatsuka eribuga omo yindi mibuge, ngoko Kirimu kyahabo eribuga.
ACT.2.5	Nikwa habya baYuda abikere eYerusalema, bandu bagenge, erilwa omo bihanda byosi eyikwa oko butuku. 
ACT.2.6	Nomugulu omulenge oyo ogubawa, endeko moyahindanaho, mobasweka kusangwa oburi mundu owabo bakabuga omo mubuge wuwe. 
ACT.2.7	Nabosi mobasweka mobumirwa, bati, Lebaya, abakabuga abo sibaGalilaya kwehi? 
ACT.2.8	Netu tukowa tuti kwehi, oburi mundu omo mubuge wuwe abutawa mo. 
ACT.2.9	BanyaParti na banyaMedi na banyaElamu nabatula eMesopotamia, Yudea, na Kapadokia, Ponto na eAsia, 
ACT.2.10	Furigia, na Pamfilia, Misiri nebihande bye Libia kihererenye neKurene, na bageni beRoma, abaYuda na bakwamirebo, 
ACT.2.11	banyaKrete na Barabu, tukowabo bakabuga omo mibuge yetu emibiri yamaka yoMungu. 
ACT.2.12	Nabosi moba sweka, mobabula kyeribuga mobabulania, bati, Eki kikahulaki kwehi? 
ACT.2.13	Nikwa abandi mobanegula, bati, Babirikunda nebinyu bihyabihya.
ACT.2.14	Nikwa Petero mwahangana haguma nerikumi na muguma, mwasumba omulenge wuwe, mwabuga nabo, ati, Inywe bandu beYudea, nenyu bosi abikere eYerusalema, eKinywa eki mu minyekyo, mowe ebinywa byage. 
ACT.2.15	Aba sibakundire ngoko mukaganiraya: kusangwa ni ndambi isatu syeritungi; 
ACT.2.16	nikwa eki kyabugawa nomuminyereri Yoeli, ati,
ACT.2.17	Mungu ati, kikandisyabya oko biro byenyuma.
ACT.2.17	Nasyutulira eKirimu kyage oko mibiri yosi:
ACT.2.17	Nabagala benyu nabali benyu basyaminyerera,
ACT.2.17	Nabalwana benyu basyalola oko nzoli,
ACT.2.17	Nabasyakulu benyu basyalota:
ACT.2.18	Kandi oko biro ebyo oko bagombe bage abalume na bakali
ACT.2.18	Nasyutulira eKirimu kyage; basyaminyerera,
ACT.2.19	Nasyakangania ebyeriswekera omo lubula endata
ACT.2.19	Nebitikotiko mona kihugo eyikwa;
ACT.2.19	Omusasi, nomuliro, neritumba ryomuki:
ACT.2.20	Eryuba ryasyabindulwa mo mwirimya,
ACT.2.20	Nomukera mo musasi,
ACT.2.20	Embere werihika ryekiro kyoMukama,
ACT.2.20	Ekiro ekyo kikulu ekyeriminyikala.
ACT.2.21	Neryo kyasyabya omundundi oyo wasyabirikira erina ryoMukama asyalamibwa.
ACT.2.22	Inywe balume baIsraeli, muhulikirire ebinywa ebi: Yesu we Nazareti, omundu usimirwe noMungu busana nenyu oko mibiri yamaka, nebyeriswekera nebitikotiko ebyo Mungu akola busana naye omukati-kati kenyu, ngoko nenyu munasi; 
ACT.2.23	iye abere abihoterwa ngoko Mungu ahana neriminya ebitebyabya, inywe momwamwita oko muti nerimuholya omo byala bya bandu babi; 
ACT.2.24	oyo Mungu alubukaya, iniamabibohola eri agalwa ryoluholo: kusangwa moritatokekana akabohwa muryo. 
ACT.2.25	Kusangwa Dawidi mwabuga busana naye, ati,
ACT.2.25	Monalola oko Mukama ebiro byosi embere syage:
ACT.2.25	Kusangwa ari oko byala byamali byage, isinangatundwa:
ACT.2.26	Neryo mutima wage mwatsema, no lulimi lwage molwatsanga;
ACT.2.26	Kandi mubiri wage asikala omo maha:
ACT.2.27	Kusangwa siwendisya siga ekirimu kyage omo Kurimu,
ACT.2.27	Kutse siwendisyaha oMubuyirire wawe erilola okwihonda,
ACT.2.28	Mowanyiminyisya esyonzira syengebe;
ACT.2.28	Wasyanyusulya nobutseme embere syobusu bwawe.
ACT.2.29	Balikyetu, ngabuga nenyu neriminyikalya busana na Tata mukulu ye Dawidi, kwa hola kwa tabawa, neyisinda yiwe ine ewetu na lino. 
ACT.2.30	Kwa bya muminyereri, mwaminya ko Mungu amulahiriraya nerilahirya, asyahira muguma woko lubuto luwe oko kitumbi kiwe kyobwami; 
ACT.2.31	anye erilangira bitebyabya ahula erilubuka rya Kristo, nakandi mwatamuleka ekurimu, nomubiri wuwe mwatalola okwihonda. 
ACT.2.32	Yesu oyu Mungu mwamulubukya, netu turi balangiri beritulago. 
ACT.2.33	Neryo mwa hetukibwa nebyala bya mali byoMungu, nerihabwa nIse erilaga rye Kirimu Kibuyirire, mutula eki mukalangira mukowa. 
ACT.2.34	Kusangwa Dawidi mwatahetukira elubula: nikwa iye mwa­buga ati,
ACT.2.34	OMukama mwabwira oMukama wage, ati,
ACT.2.34	Wikale oko byala byage byamali
ACT.2.35	Erihika aho nasyayirira esyonzigu syawe mokitumbi kya bisandu byawe.
ACT.2.36	Neryo enyumba yosi ya Israeli iminye ndeke, ko Mungu abirimuyira mo Mukama na Kristo oyo mwitira oko muti.
ACT.2.37	Omugulu bowa ekyo, mobahisibwa omo mitima yabo, mobabulya Petero na bandi bakwenda, bati, Balikyetu, tuyire tuti kwehi? 
ACT.2.38	Petero mwasubiryabo, ati, Mubinduke, oburi mundu abatisibawe omu rina ryaYesu Kristo mubane erilu sibwa kwe bibi byenyu; kandi mwasyimya erihitya ryeKirimu Kibuyirire. 
ACT.2.39	Kusangwa erilaga riri busana nenyu nabana benyu noko bosi bari hali, abo Mukama Mungu wetu asyabiri kira kwiye. 
ACT.2.40	Mwatula neyindi myatsi mingi, nerihanabo, ati, Muyilamaye oko lulengo luhengemire olu. 
ACT.2.41	Neryo abangirira kinywa kiwe mobabatisibwa: noko kiro ekyo mohatomekerwa kubo nga bandu elfu isatu. 
ACT.2.42	Neryo mobakwamirira ndeke erikangirirya ryabakwenda nerianzana, neritsutsanga obundu nerisaba.
ACT.2.43	Neriubaha moryahika oko buri mundu: nebyeriswekera nebitikotiko bingi mobyakolwa na bakwenda. 
ACT.2.44	Nabosi bikiriraya mobabya haguma, mobasangira ebyosi; 
ACT.2.45	moba gulya obusoki bwabo nebindu byabo, mobagababyo oko bosi, ngoko mundu ekyari nobwaga. 
ACT.2.46	Nekirokiro mobakwamirira nomutima muguma omo hekalu, neritsutsanga obundu eka, mobimya akaryo kabo nobutseme nomutima muguma, 
ACT.2.47	eri pipa Mungu nerisimwa na bandu bosi. NoMukama mwatome kera kubo ekirokiro abalamibawa.
ACT.3.1	Nikwa Petero na Yoane babya ibakahetukira omo hekalu oko ndambi yerisaba, endambi yomwenda. 
ACT.3.2	Nomundu muguma oyo wabya kirema ikwanabutawa atya, ahekawa neri mwegeka oko luyi lwehekalu olukahulawa mo Lubuya, erisaba erihitya oko bakingira omo hekalu; 
ACT.3.3	naye mwalangira Petero na Yoane ibakasonda eriingira omo hekalu, mwabulya ati, ahabawe erihitya. 
ACT.3.4	Petero mwayitegererya haguma na Yoane, mwabuga naye, ati, Utulebaye. 
ACT.3.5	Naye mwasamalirabo, mwa ringikania ati akandibana kindu kubo. 
ACT.3.6	Nikwa Petero mwa buga ati, Ebitsipa nezahabu singwitebyo; nikwa ekyo ngwite ngandikuhakyo. Omo rina rya Yesu Kristo weNazareti, uhangane ubasule. 
ACT.3.7	Neryo mwamuwata oko kuboko kwa mali, mwamuhangania: neryo-neryo ebisandu biwe na mako ngolu mwabana kagala. 
ACT.3.8	Neritwa ekika mwimana, mwatsuka Eribasula; mwingira haguma nabo omo hekalu, akayigendera, neritwa bika, neripipa oMungu. 
ACT.3.9	Nabandu bosi mobamulo lako akagenda neripipa Mungu: 
ACT.3.10	mobamuminya kwari iyoyo wabya akikala nerisaba erihabwa oko luyi Lubuya lwehekalu; mobusula nerisweka nerigasama busana nebya mubyako.
ACT.3.11	Nomugulu awata ku Petero na Yoane, abandu bosi mobatibitira iguma aho bari omo kiseku kikahulawa mo kya Solomono, ibanagasamire kutsibu. 
ACT.3.12	Nomugulu Petero alangira ekyo mwasubirya bandu ati, Inywe balume beIsraeli, busana naki mukagasamira omundu oyu kwehi? kutse busana naki mukayitegereraya itwe, nga ni busana na kagala ketu kutse obugenge bwetu twamaleka iniayigendera. 
ACT.3.13	OMungu wa Abrahamu, na Isaka, na Yakobo, oMungu wabotata wetu, mwaha olukengerwa oko Mugombe wuwe Yesu: oyo mwaho tera, oyo mwagana emuliro wa Pilato, omugulu asonda eri mubohola. 
ACT.3.14	Nikwa inywe momwagana oyu Buyirire noyu Tunganene, momwasaba omwiti muti muhabawe ye, 
ACT.3.15	mo mwita Mwenye ngebe; oyo Mungu alubukaya oko baholi: netu tuli balangiri bebyo. 
ACT.3.16	Kandi busana nerikirirya omu rina riwe, erina riwe ryabiriyira omundu oyu mo wamaka; kandi erikirirya eriri busana naye ryo ryamamuha erilama ndeke eri emuliro wenyu inywe bosi. 
ACT.3.17	Na lino, balikietu, nyasi ko mwakolabyo isimwasi, na barongani benyu nabo ko banakola batya. 
ACT.3.18	Nikwa emyatsi eyo Mungu akangaya embere omo buno bwa baminyereri bosi, ko Kristo wuwe asyagalwa, mwa berereryabyo atya. 
ACT.3.19	Neryo inywe mubinduke, musubule kandi ebibi byenyu bisangulawe, neryo emigulu yeriyisyandira iyatoka eriasa erilwa emuliro gobusu bwoMukama; 
ACT.3.20	iniatoka erituma Kristo oyo wahirawa busana nenyu, ye Yesu: 
ACT.3.21	oyo olubula lutolere eriangirira erihika oko migulu yerisubya ndeke emyatsi yosi eyo Mungu ahula omo buno bwabaminyereri babuyirire buwe ababya kera. 
ACT.3.22	Musa mwabuga, ati, OMukama Mungu asyahangania omuminyereri omukati-kati kabagala benyu oyuri nga ngye; mwasyamowa omo myatsi yosi asyabuga nenyu. 
ACT.3.23	Kandi bikandisyabya, oburi mundu oyu tindasyowa omuminyereri oyo, asyaheribwa omukati-kati ka bandu. 
ACT.3.24	Kandi abaminyereri bosi eritsuka ku Samweli nabamukwama, ababuga abosi, mobahula ebiro ebi. 
ACT.3.25	Inywe muri abagala ba baminyereri, kandi muri berilagana eryo Mungu alagana nabotata wenyu, akabuga na Abrahamu, ati, Omo lubuto lwawe ebihanda byosi bye kihugo byasyatsumulwa. 
ACT.3.26	Eritsuka kwinywe, oMungu, abere abilubukya oMugala wuwe, mwamutuma eribatsumula, iniakabindula oburi mundu kwinywe alwe omo bibi biwe.
ACT.4.1	A Nomugulu babuga na bandu, abahereri nomukulu wehekalu nabaSadukayo mobasa aho bari, 
ACT.4.2	ibamabyagarirwa kubo kusangwa bakangiriraya abandu, neritulago kwerilubuka rya baholi riri omwisi wa Yesu. 
ACT.4.3	Neryo mobatsimbabo, moba hirabo omo muliki erihika omungyakya: kusangwa bwabya igologolo. 
ACT.4.4	Nikwa bangi bukwabo abowa mobikirirya; neriganza ryabalume ryabya nga elfu tanu.
ACT.4.5	Neryo engyakya, abarongani babo, nabakulu nabasaki mobahindana eYerusalema; 
ACT.4.6	na Ana muhereri mukulu, na Kayafa, na Yoane, na Alesandura, nabo mo kihanda kyosi kyomuhereri mukulu. 
ACT.4.7	Neryo babere babihirabo omukati kati, mobabulyabo, bati, Mo kagala kahi, kutse omo rina ryahi, byamabaha erikola eki kwehi? 
ACT.4.8	Neryo Petero iniuswire ne Kirimu Kibuyirire, mwabwirabo, ati, Inywe barongani ba bandu, na bakulu, 
ACT.4.9	twamabulibwa munabwire busana nomu biri owene akolawa oko kirema, nga ni musindo wahi omundu oyu alamibawamo; 
ACT.4.10	muminye inywe bosi, nabandu bosi beIsraeli, omo rina rya Yesu Kristo we Nazareti, oyo mwa bamba oko muti, oyo Mungu alubukaya oko baholi, omwisi wuwe omundu oyu akahangana hano emuliro wenyu iniama lama. 
ACT.4.11	Iye nibwe eryaponawa ninywe bahimbi, eryayirawa mo mutwe wengonde. 
ACT.4.12	Nerilama siriri mugundi: nibya sihari rindi rina eyikwa oko butuku, erikahabawa abandu eritolere itwangalamibwamo.
ACT.4.13	Neryo omugulu balangira obutubaha bwa Petero na Yoane, kandi mobaminya ko batakangiriribawa, kandi kobate bamenge, mobasweka; mobibukabo kobabya haguma na Yesu. 
ACT.4.14	Nerilangira omundu oyo walamibawa inianimene haguma nabo, mobataluka eribuga kinywa. 
ACT.4.15	Nikwa omugulu babere abibitegekabo eriya eyihya okwibugiro, mobakania omukati kati kabo, 
ACT.4.16	bati, Twasyakolaki oko bandu aba kwehi? kusangwa kwenene ekitikotiko kiminyikere kyabirikolwa nabo, kiminyikere oko bosi bikere eYerusalema; sitwenditoka eriga nakyo. 
ACT.4.17	Nikwa sikitsungane kwilaba aho omukati-kati kabandu, tubahirirayebo, sibaswebuga nomundu omo rina eri. 
ACT.4.18	Neryo mobaswabirikirabo, mobategekabo bati sibabuge kutse erikangirirya omo rina rya Yesu. 
ACT.4.19	Nikwa Petero na Yoane mobasubiryabo, bati, Ryamabya ryowene omo meso woMungu eribowa kwilaba Mungu, inywe mutswere: 
ACT.4.20	ku­sangwa sitwangatoka eribuga bye nebyo twabirilolako nebyo twabiriowa. 
ACT.4.21	Nabo babere babisubahiriryabo, mobalekabo erigenda, ibakabula ko bangasuyirabo, busana nabandu; ku­sangwa bandu bosi mobapipa Mungu, busana nekyakolawa. 
ACT.4.22	Kusangwa emituta yomundu oyo akolerawa ekitikotiko eki kyerimulamya yabya kwilaba mituta makumi ani.
ACT.4.23	Neryo bamabilwikwa, mobasa oko ndeko yabo, mobatula ebyosi abahereri bakulu na bakulu babuga nabo. 
ACT.4.24	Neryo babere bowabyo, mobasumba omulenge wabo oko Mungu nomutima muguma, bati, Uwe, Mukama, mowakola olubula ne kihugo nengetsi, nebyosi ko birimo: 
ACT.4.25	mowabuga omobuno bwatata wetu Dawidi omugombe wawe, busana ne Kirimu Kibuyirire, uti, Busana naki ebihanda byahitana, Nabandu mobaganirya emyatsi buyira kwehi? 
ACT.4.26	Abami be kihugo mobasika, Nabarongani mobahindana haguma, Eriya embita yerilwa noMukama na Kristo wuwe:
ACT.4.27	kusangwa kwenene omo muyi oyu Herode na Pontio Pilato, neBihanda nabandu baIsraeli mobahindana haguma erilwa noMwana wawe oyu buyirire, oyo wahakabaya, 
ACT.4.28	erikola ebyo ebyala byawe nerihana ryawe ryategeka erimbere eribererera. 
ACT.4.29	Na lino, Mukama, usamarira eryubahirirya ryabo: uhe abagombe bawe babuge eKinywa kyawe neritindiubaha ryosi, 
ACT.4.30	unemokakya okuboko kwawe erilamya; nebitikotiko nebye riswekera bikolawe omo rina ryoMwana wawe Yesu oyu buyirire. 
ACT.4.31	Neryo babere babisaba, aho bahindene mohatsuka sukanibwa; nabosi nobusulibwa neKirimu Kibuyirire, moba buga eKinywa kyoMungu neritindiubaha.
ACT.4.32	Nendeko yabikiriraya moyabya nomutima muguma neki rimu kiguma: isihari muguma wakubo oyo wabuga ati bindu biwe ni biwe iyowene; nikwa mobasangira ebyosi. 
ACT.4.33	Naba kwenda mobatulago namaka manene owerilubuka ryoMukama Yesu: nolukogo lunene molwabya oko bosi. 
ACT.4.34	Kandi moha taswabya muguma wa kubo ukabula kindu: kusangwa abosi ababya bawite bitaka kutse amanyumba mobagulyabyo, moba leta obuguri bwebindu ebyaguribawa, 
ACT.4.35	mobahirabo oko bisandu byabakwenda: mobyagabirwa oko buri mundu ngoko bimutolere.
ACT.4.36	Yosefu oyo wahulawa nabakwenda mo Baranaba (riringene neribindula, ambu, Mugala werisibikya) omuLawi, omundu wekihanda kya Kipuro, 
ACT.4.37	iniawite eririma mwaguryaryo, mwaleta obuguri bwaryo mwahirabo oko bisandu byabakwenda.
ACT.5.1	Nikwa mundu muguma akahulawa mo Anania, nomukali wuwe Safira, mobagurya eririma, 
ACT.5.2	neryo mwabisa eki hande kyobuguli, na mukaliwe inianasi, mwaletabo ko kihande, mwahirakyo oko bisandu bya bakwenda. 
ACT.5.3	Nikwa Petero mwabuga, ati, Anania, busana naki Satani abiriusulya mutima wawe eribihira eKirimu Kibuyirire, kwehi? neribisa oko buguri bwekitaka. 
ACT.5.4	Omugulu kikine ewawe, isikyawe kwehi? nomu­gulu kyamabiguribwa, sikyabya omu hamuri yawe kwehi? ni musindoki alekire iwahira omwatsi oyo omo mutima wawe kwehi? suritabiha oko bandu nikwa oko Mungu. 
ACT.5.5	Neryo Anania abere biowa ebinywa ebi mwagwa ahisi mwahola: neri ubaha inene moryahika oko bosi bowa. 
ACT.5.6	Nabalwana moba hangana mobamusenge, mobamutwala neriyamuta.
ACT.5.7	Kandi hahwa nga ndambi isatu, omukali mwingira isiasi ekyakolirwe. 
ACT.5.8	Neryo Petero mwamusubirya, ati, Umbwire nga mwagulaya ekitaka kyo singaha. Naye ati, Inga, kona singaha. 
ACT.5.9	Nikwa Petero mwamubwira ati, Niki kikaleka imwahanana haguma erilenga oko Kirimu kyoMukama kwehi? lebaya ebisandu byabariata ibawe biri oko luyi, nawe bakandi kutwala. 
ACT.5.10	Naye mwagwa neryo-neryo oko bisandu biwe, mwahola: nabalwana mobingira mobeya iniamabihola, moba mutwala eyihya mobamuta hakuhi niba wuwe. 
ACT.5.11	Neriubaha inene moryahika oko kanisa yosi, noko bosi bowa emyatsi eyi.
ACT.5.12	Nebitikotiko nebyeriswekera bingi mobyakoleka omukati kati kabandu omo byala byabakwenda: nabosi babya bomutima muguma omo kiseku kya Solomono. 
ACT.5.13	Nikwa sihabya nomu guma gokobandi owalenga eriyihira kubo: nikwa bandu mobapipabo;
ACT.5.14	Nabikirirye mobatomekerwa oko Mukama kwilaba, esyo ndeko syabalume nabakali: 
ACT.5.15	kyaleka ibahekera abakoni omo syonzira, nerihirabo oko syongingo nebirago, neryo omugulu Petero akalaba, ekitsutsu kiwe ikyatoka erihika kubo muguma muguma. 
ACT.5.16	Nendeko moyahindana erilwa oko miyi eyihere renye ne Yerusalema, erileta bakoni nabakagalawa nesyombinga: abosi mobalimibwa.
ACT.5.17	Nikwa muhereri mukulu mwahangana, nabosi ababya naye (ekyo ni kihanda kya baSadukayo) mobusula neritsuro, 
ACT.5.18	mobatsimba abakwenda, mobahirabo omu nyumba yomuliki. 
ACT.5.19	Nikwa omulaika woMukama mwakingula esyonyuyi syenyu mba yomuliki omo kiro, mwahulukyabo, mwabuga, ati, 
ACT.5.20	Mu gende, muhangane mubugire omo hekalu oko bandu ebinywa byosi byeNgebe eyi. 
ACT.5.21	Nomugulu bowa mobingira omo hekalu bwasondikya, mobakangirirya. Nikwa muhereri mukulu mwasa, na babya haguma naye, neryo mwabirikira eribugiro haguma, na bakulu bosi ba bana ba Israeli, neryo mwatumirabo oko nyumba yomuliki baletawe. 
ACT.5.22	Nikwa abagombe abahika mo bateteyabo omo nyumba yoinuliki; neryo mobasubula moba tulago, 
ACT.5.23	bati, Enyumba yomuliki motukegayayo ininaki ngiri ndeke, nabateya ibanimene oko syonyuyi: nikwa turyabya twakingulamo, motuteteya mo mundu. 
ACT.5.24	Neryo omu teya wehekalu nabahereri bakulu babere babiowa ebinywa ebi, mobabya nengitsi ngo mwatsi oyu ngakandisyabya ati. 
ACT.5.25	Nomundu muguma mwahika mwabwirabo, ati, Lebaya abalume mwahira omo muliki bimene omo hekalu bakakangi riraya abandu. 
ACT.5.26	Neryo omuteya nabagombe mobayendabo, butsira erikunangabo; kusangwa bubaha abandu, ambu baka syaswiryabo amabwe. 
ACT.5.27	Babere babiletabo, mobahirabo embere wabo omwibugiro. Nomuhereri mukulu mwabulyabo, 
ACT.5.28	ati, Kwe motutetabakunga tuti sumuswekangiriraya omu rina eri kwehi? talebaya mwabariusulya eYerusalema omwika ngirirya ryenyu, mukasonda erituhira komusasi womundu oyo. 
ACT.5.29	Nikwa ye Petero nabakwenda mobasubirya, bati, Ritolere itowa oMungu kwilaba abandu. 
ACT.5.30	OMungu wabotata wetu, mwalubukya Yesu, oyo mwita, oyo mwabamba oko muti. 
ACT.5.31	Mungu akamusikaya oko byala biwe byamali eribya Mukulu noMulamya, eriha eribinduka oko Israeli, neribugirwa ryebibi, 
ACT.5.32	Netu turi balangiri bemyatsi eyi haguma neKirimu Kibu yirire ekyo Mungu abiriha abakamowa.
ACT.5.33	Nabo babere babiowa ekyo, mobahitana omo mitima, mobasonda eriitabo. 
ACT.5.34	Nikwa omwibugiro mohahangana omuFarisayo oyo kahulawa mo Gamalieli, omukangirirya wamahano, oyu kakengawa nabandu bosi, mwategeka ati bahirawe eyihya akatambi kake. 
ACT.5.35	Neryo mwabuga nabo, ati, Inywe balume baIsraeli, muyitondeke busana nabandu aba nga mwangakolaki. 
ACT.5.36	Kusangwa oko biro byerimbere mohahuluka Teuda, iniakayahula mo mundu mukulu; nabandu nga magana ani, mobamukwama: naye mwitwa; nabosi bamowa mobapanza panzwa mobabya buyira. 
ACT.5.37	Nenyuma waho Yuda we Galilaya mwahangana omu biro byeriganzwa, mwakura bandu bangi erimukwama: naye mwahera: nabosi bamowa mobapanza panzwa. 
ACT.5.38	Na lino ngabuga nenyu, nyiti, muyilusaye oko bandu aba, mulekebo: kusangwa erihana eri nomubiri oyu amabya wabandu, iniasyaguswa: 
ACT.5.39	tse amabya ini woMungu simwendisyatoka eriheryago; isimwabanika nga mukalwa no Mungu. 
ACT.5.40	Nabo mobamowa: mobabirikira abakwenda moba swirabo mobakungabo bati sibakangiriraye omo rina rya Yesu, mobalwikabo. 
ACT.5.41	Neryo mobalwa omwibugiro, ibanemotsema kusangwa baganzawa kobatolere eriitwa esisoni busana neRina eryo. 
ACT.5.42	Nebiro byosi omo hekalu newabo, mobatumbya erikangirirya engulu yowene ya Yesu kwari Kristo.
ACT.6.1	Neryo omu biro ebi omugulu eriganza ryabiga ryakanya, abaYuda abe kihugo kya baGiriki mobasiningulira abaEbrania, kusangwa abakwakali babo mobataganzwa okwiga birwa ryebiro byosi. 
ACT.6.2	Nerikumi nababiri mobabirikira endeko yabiga kubo, bati, Siritolere tukaleka eKinywa kyoMungu, tuka kolera obutara. 
ACT.6.3	Balikyetu, musondaye omukati-kati kenyu bandu balinda abakasimawa, aboswire neKirimu Kibuyirire namenge, tuhirebo oko mubiri oyu. 
ACT.6.4	Nikwa itwe twasyayi tsinga omwisaba, nomo mubiri weKinywa. 
ACT.6.5	Nebinywa ebyo mobyatsemesya endeko yosi: mobayisoga Setefano omundu wuswire nerikirirya neKirimu Kibuyirire, na Filipo na Poro koro, na Nikanora, na Timoni, na Parimena, na Nikolao we Antiokia oyu wabinduka mo muYuda; 
ACT.6.6	mobahirabo emuliro wabakwenda: neryo babere babisaba, mobahira kubo kwebyala.
ACT.6.7	Nekinywa kyoMungu mokyakanya; neriganza ryabiga moryakanya kutsibu omo Yerusalema; nendeko nene ryabahe reri mobaliga erikirirya eryo.
ACT.6.8	Na Setefano iniuswire nolukogo namaka, mwakola ebyeri swekera bingi nebitikotiko omukati-kati kabandu.
ACT.6.9	Neryo mohahangana abandi abenyumba yerihindana ikahulawa mo ya Libertino, neya banyaKurene, nabanya Alesanduria, na banyaKilikia, nabanyaAsia, mobakuba obuhaka na Setefano. 
ACT.6.10	Mobataluka erisinga obwenge neKirimu kikamubugisaya. 
ACT.6.11	Neryo mobayakulula abandu, ababuga bati, Motukowa oyu akabuga ebinywa byeritsuma Musa, noMungu. 
ACT.6.12	Mobagangagangya abandu, nabakulu na basaki, mobamuhikako, mobamuhamba, mobamuleta omwibugiro, 
ACT.6.13	mobahangania abatula omwamabehi ababuga, bati, Omundu oyu siariumbaya erinegulira ahabuyirire hano, namahano: 
ACT.6.14	kusangwa twabiriowa akabuga ati, Yesu oyu weNazareti asyaheryahano, kandi asyabindula emitsye Musa atuha. 
ACT.6.15	Na bosi babya bikere omwibugiro, mobamusamalira, mobalangira obusu buwe ibwamabya ngo bwomulaika.
ACT.7.1	Nomuhereri mukulu mwamubulya, ati, Emyatsi eyi ne kwenene kwehi? 
ACT.7.2	Naye mwabuga ati, Abagala betunabotata muhulikirire: OMungu wolukengerwa mwabutukira tata wetu Abrahamu, omugulu abya eMesopotamia, abya isiariikala eHarani, 
ACT.7.3	mwamubwira, ati, Ulwe omo kihugo kyawe, nomo kihanda kyawe, wase omo kihugo ekyo nasyaku kangya. 
ACT.7.4	Neryo mwalwa omo kihugo kyeKaldea, mwikala eHarani: nerilwa eyo, ise aberebihola Mungu mwamuhumirya omo kihugo kino aho inywe mwikere lino: 
ACT.7.5	neryo mwatamuha omwandu mukyo, kutse naherihira ekisandu kiwe: kandi mwalaga erimuhakyo iniabya mwenyekyo, noko lubuto luwe isiariabuta mwana. 
ACT.7.6	NoMungu mwabuga ati, olubuto luwe lukandisyalendera omo kihugo kigeni, ibakandisyahirabo mo muliki nerikolabo nabi emituta amagana ani. 
ACT.7.7	Nekihanda ekyo ekikandisyahirabo mo muliki Mungu ati, nasyatswerakyo: nenyuma waho basyalwamo basyanyikolera hano. 
ACT.7.8	Neryo mwamuha erilagana ryeribania: nAbrahamu mwabuta Isaka, mwamubania omo kiro kyomunani; na Isaka mwabuta Yakobo, na Yakobo mwabuta abosokulu erikumi na babiri. 
ACT.7.9	Nabo sokulu busana nobuha uku Yosefu mobamugulya eMisiri: noMungu mwabya naye, 
ACT.7.10	nerimulamya omo malige wuwe gosi, kandi mwamuha erisimwa na menge embere syaFarao omwami weMisiri; kandi mwamuyira omutabali mukulu endata weMisiri nenyumba yiwe yosi. 
ACT.7.11	Neryo enzala moya hika eMisiri neKanana nobulige bunene: na botata wetu mobatabana ekyerirya. 
ACT.7.12	Nikwa omugulu Yakobo owa kohari akaryo eMisiri, mwatuma abotata wetu engendo yerimbere. 
ACT.7.13	Noko ngendo yakabiri Yosefu mwaminyikala ku bagala babo; nekitunga kyaYosefu mukyaminyikala ku Farao. 
ACT.7.14	Na Yosefu mwatumira kwise mwabirikira Yakobo ise wuwe, nekitunga kiwe, abandu makumi arinda nabatano. 
ACT.7.15	Na Yakobo mwa ndagarira eMisiri; mwahola, iye nabotata wetu; 
ACT.7.16	neryo mo babya bakahekerwa eSekemu mobahirwa omwisinda Abrahamu agula omo buguli bwesyofranka syekitsipa ku bagala baHamori eSekemu. 
ACT.7.17	Nikwa endambi yerilaga yasonda erihika eyo Mungu alahiriraya Abrahamu, abandu mobakanya mobabya bangi eMisiri, 
ACT.7.18	erihika aho ogundi mwami asyasingira eMisiri, oyu tasi Yosefu. 
ACT.7.19	Iye mwayira menge weriherya kitunga kyetu, mwayira abotata wetu bo nabi, ati baguse abana babo bahole. 
ACT.7.20	Noko mugulu oyo Musa mwabutwa ini mubuya kundu; mobamulembera omu nyumba yise emikera isatu: 
ACT.7.21	abere abiguswa, mwali waFarao mwamwimya, mwa mulembera eribya mugala wuwe. 
ACT.7.22	Na Musa mwakangiriribwa omo menge gosi wabanyaMisiri; mwayira maka omo binywa biwe nemibiri. 
ACT.7.23	Nikwa emituta yiwe yasonda eribya makumi ani, olukando molwingira omo mutima wuwe lweriyalola ku balikyabo abana beIsraeli. 
ACT.7.24	Nerilangira oko muguma akaga libwa buyira, mwamwimira, mwakisya oyo wabya akagalibwa, mwaswirya munyaMisiri: 
ACT.7.25	iniakaganiraya ati balikyabobangaminya ko Mungu akatongolayabo omo byala biwe; nikwa mobataminya batya. 
ACT.7.26	Nengyakya mwahuluka kubo ibakalwa, mwalenga erisanganiabo, ati, Bakama, mubutirwe haguma; busana naki mukakolana nabi kwehi? 
ACT.7.27	Nikwa oyo wakola muli kyabo yo nabi mwamukuna, ati, Nindi wakuyira mo murongani nomutsweri okwitwi kwehi? 
ACT.7.28	Wanzire erinyita ngoko wita omunyaMisiri muligolo kwehi? 
ACT.7.29	Musa abere abiowa eKinywa eki mwatibita mwabya mugendigendi omu kihugo kyeMidiana, mwabutirayo abagala babiri. 
ACT.7.30	Nomugulu emituta makumi ani yabere yabihwa, omulaika mwamubutukira omu kirimi kyomuliro omo kisaka omo mbwarara yoko kitwa kyaSinai. 
ACT.7.31	Na Musa abere alebyago, mwasweka erilola kugo: nomugulu asegera eriyitegererya, omulenge woMukama mwasa, ati, 
ACT.7.32	Ingye ndi Mungu wabotata wawe, Mungu wa Abrahamu, na Isaka, na Yakobo. Musa mwatitimana, mubaha erilangira. 
ACT.7.33	NoMukama mwabuga naye, ati, Lusaya esyo ngendero oko bisandu byawe: kusangwa aho uhangene ni kitaka kibuyirire. 
ACT.7.34	Nabirilangira kwenene amalige wabandu bage abari Misiri, nabiriowa erisimba ryabo, kandi nabirikima eri tongolyabo: na lino wase, ngakutuma eMisiri. 
ACT.7.35	Musa oyo bagana bati, Nindi wamakuyira mo murongani no mutsweri kwehi? Mungu atuma eribya murongani nomutongolya omu byala byomulaika oyo wamubutukira omo kisaka. 
ACT.7.36	Omundu oyo mwasondolobo, iniamabikola ebyeriswekera nebiminyikalo omo kihugo kyeMisiri, omo ngetsi yengula, nomo mbwarara emituta makumi ani. 
ACT.7.37	Oyo ni Musa, oyo wabuga na bana baIsraeli, ati, Mungu asyabahanganirya omuminyereri akalwa omukati-kati ka balikenyu, oyu ringa ngye. 
ACT.7.38	Oyo ni ye oyo wabya omo kanisa omo mbwarara haguma nomulaika oyo wabuga naye oko kitwa kyaSinai, haguma nabotata wetu: oyo wangirira amahano wengebe nerituhago: 
ACT.7.39	yoyo abotata wetu bagana eriowa, yobakuna erilwa kubo mobasuba eMisiri omo mitima yabo, 
ACT.7.40	mobabwira Haroni, bati, Utukokoteraye emiungu eyasyatusondolera: kusangwa Musa oyu watusondo lera erilwa omo kihugo kyeMisiri, sitwasi kwabere. 
ACT.7.41	Moba kokotya enyana yende oko biro ebyo, mobaleta obuhere oko lusumba olo, mobatsema omo mubiri webyala byabo. 
ACT.7.42	Nikwa Mungu mwabinduka, mwahabo erikolera emilondo yomokya nya; ngoko kisakiri omu kitabu kya baminyereri, kiti,
ACT.7.42	Enyumba ya Israeli
ACT.7.42	Momwanyiherera esyonyama esikerire namahere
ACT.7.42	Emituta amakumi ani omo mbwarara kwehi?
ACT.7.43	Momwaheka ehema ya Moloki,
ACT.7.43	Nengununu yomungu Pafoni,
ACT.7.43	Nesisumba esyomwabumba erikukamira
ACT.7.43	Nage nasyabahumirya eyisirya yeBabeli hali.
ACT.7.44	Abotata wetu babya bawite ehema yeritulago omo mbwarara, ngoko ategeka oyo wabuga na Musa ati akokotayeyo, ngomu sindo alolako. 
ACT.7.45	Abotata wetu nabo mobaletayo haguma na Yosua bamabihiga eBihanda ebyo Mungu akuna eyihya embere wabotata wetu erihika oko mugulu wa Dawidi, 
ACT.7.46	oyu wabana erisimwa omo meso woMungu, neryo mwabulya eribanira Mungu wa Yakobo aheriikala. 
ACT.7.47	Nikwa Solomono mwabya iyo wahimba enyumba busana naye. 
ACT.7.48	Nikwa owendata kutsibu siarikala mu manyumba akahimbawa mo byala; ngoko muminyereri akabuga, ati,
ACT.7.49	Elubula ni kitumbi kyage kyobwami,
ACT.7.49	Ne kihugo ni kitumbi kyebisandu byage,
ACT.7.49	Enyumba yahi mwasyambimbira,
ACT.7.49	OMukama akabuga,
ACT.7.49	Kutse aheriluhukira hage ni hahi kwehi?
ACT.7.50	Ebyala byage byobitakola ebi byosi kwehi?
ACT.7.51	Inywe bandu bebikya bibasire, bomutima namatwi bita bwene, ebiro byosi mukalwa neKirimu Kibuyirire: ngoko abotata wenyu bakola, nenyu mukakola mutya. 
ACT.7.52	Nindi oko baminyereri oyo abotata wenyu batendireraya kwehi? Kandi mobita abatsuka eritulago oweriasa ryoyo Tunganene, oyo mwahotela neriita, 
ACT.7.53	inywe mwangirira amahano owaletawa nabalaika, nenyu momutateyago.
ACT.7.54	Nikwa omugulu bowa emyatsi eyi mobahitana, moba mukegetera ameno wabo. 
ACT.7.55	Nikwa iye iniuswire neKirimu Kibuyirire, mwasamarira omo lubula mwalangira olukengerwa lwoMungu, na Yesu inanimene oko byala byamali byo Mungu; 
ACT.7.56	mwabuga, ati, Lebaya, namalebya olubula ilunakingwire, noMugala womundu ahangene oko byala byamali byo Mungu. 
ACT.7.57	Nikwa mobabuya olukanda nerisumba mirenge mobaliba matwi mobamugulukira igumaguma. 
ACT.7.58	Neryo mobamugusa eyihya oko muyi mobamwita omo mabwe; nabalangiri mobahira esyongimba syabo oko bisandu byomulwana oyu kahulawa mo Saulo. 
ACT.7.59	Nomugulu bita Setefano omo mabwe, mwasaba, ati, Mukama Yesu, angirira ekirimu kyage. 
ACT.7.60	Neryo mwaku kama mwabuga nomulenge munene, ati, Mukama, suganzire kubo kwe kibi eki. Abere abibuga eki mwagotsera.
ACT.8.1	Na Saula abya akaliga oluholo luwe. Noko kiro ekyo mobatsuka eriendererya inene oko kanisa eYerusalema; nabosi mobapanzikanira omo bihugo byeYudea na Samaria, butsira bakwenda. 
ACT.8.2	Nabandu bagenge mobata Setefano, mobamurira kutsibu. 
ACT.8.3	Nikwa Saula mwaherya ekanisa kutsibu mwingira omo buri nyumba, akakura abalume nabakali akahi rabo omo nyumba yomuliki.
ACT.8.4	Neryo abapanzikana mobaya eyi neyi eritula engulu yowene yekinywa ekyo. 
ACT.8.5	Filipo mwandagalira oko muyi wa Samaria, mwatulirabo engulu ya Kristo. 
ACT.8.6	Nesyondeko mobowa ebyo Filipo abuga nomutima muguma, omugulu bamowa nerilangira ebiminyikalo akola. 
ACT.8.7	Kusangwa esyombinga mosyalwa oko bosi ababya bakwiresyo, isikabirikira nomulenge munene: nabangi ababya babasire nebilema mobalamibwa. 
ACT.8.8	Neryo mohabya obutseme bunene omo muyi oyo.
ACT.8.9	Nikwa habya omundu ukahulawa mo Simoni oyo wabya akakola obusaki omo muyi oyo iniakaswekaya ekihanda kya Samaria, iniakayahula mo mundu mukulu. 
ACT.8.10	Abosi ibaka mowa, abosi abakebake na bakulu bati, Omundu oyu ni maka ayo woMungu awakahulawa mo Manene. 
ACT.8.11	Nabo bosi moba mowa, kusangwa abya akaswekayabo nobusaki buwe oko biro binene. 
ACT.8.12	Nikwa omugulu bikiriraya Filipo kwa kakangiriraya engulu yowene busana nobwami bwoMungu nerina ryaYesu Kristo mobabatisibwa abalume na bakali. 
ACT.8.13	Na Simoni mwikirirya neryo abere abibatisibwa mwakwama eribya haguma na Filipo; nerilangira ebiminyikalo nebitikotiko byakolawa, mwasweka.
ACT.8.14	Nikwa omugulu abakwenda ababya eYerusalema bowa ambu abanyaSamaria bamangirira eKinywa kyo Mungu, moba tumayo Petero na Yoane, 
ACT.8.15	mobandagalirayo mobasaba busana nabo bati bangirire eKirimu Kibuyirire; 
ACT.8.16	kusangwa isikyekyatogerabo, ibamatabatisibwa buyira omo rina ryo Mukama Yesu. 
ACT.8.17	Neryo mobahira kubo kwebyala mobangi rira eKirimu Kibuyirire. 
ACT.8.18	Nikwa Simoni abere alangira kwabahirawa kwebyala byabakwenda bamahabwa eKirimu, mwahereryabo esyofranka, ati, 
ACT.8.19	Mumbe amaka aya, neryo kwoyo nasyahira kwebyala iniangirira eKirimu Kibuyirire. 
ACT.8.20	Nikwa Petero mwamubwira, ati, Esyofranka syawe sihere haguma nawe, kusangwa wamaringikania uti wangabana erihitya ryoMungu busana nesyofranka! 
ACT.8.21	Suwite ekihande kutse igabo omu mwatsi oyu, kusangwa omutima wawe siatunganene embere syoMungu. 
ACT.8.22	Binduka oko bubi bwawe obu, usabe Mukama uti kyamatokekana, erisonda ryomutima wawe lwa bugirwaryo. 
ACT.8.23	Kusangwa namalebya uri mo ndulu yerikariha nomo muliki webibi. 
ACT.8.24	Simoni mwasubirya ati, Munyisabire Mukama, ebyo mwamabuga, sihabye kindu nekiguma kika mbikako.
ACT.8.25	Nabo babere babitulago nerikangirirya eKinywa kyo Mukama, mobasuba eYerusalema, bakatula engulu yowene omo hiyi hingi ehyabaSamaria.
ACT.8.26	Nikwa omulaika woMukama mwabwira Filipo ati, Hangana, ugende oko luhande lwekitambi oko nzira eyikanda galira eGaza erilwa eYerusalema. Eyi ni nzira yembwarara. 
ACT.8.27	Neryo mwahangana mwayayo; neryo omunyaEtiopia, oyu bunire, omugombe mukulu wa Kandake, omwamikali wEtiopia, oyu kategaya ebindu biwe byosi, abya iniayire eYerusalema erisaba. 
ACT.8.28	Abere akasubula; inianikere oko gari yiwe, mwabya akasoma ekitabu kyomuminyereri Isaya. 
ACT.8.29	Ne Kirimu mokyabwira Filipo, kiti, Ugende hakuhi uyitomeke oko gari eyi. 
ACT.8.30	Na Filipo mwatibita eyari, mowa akasoma ekitabu kyaIsaya omuminyereri, neryo mwamubulya, ati, Ebyo ukasoma wasibyo kwehi? 
ACT.8.31	Naye mwabuga, Inabitoka nyiti ndetabana oyu kanyisondola mubyo kwehi? Neryo mwamulembalemba ahetuke ikale naye. 
ACT.8.32	Nikwa omulondo owamasako abya akasoma abya goyu:
ACT.8.32	Mwaletwa ngembuli bakaleta omwikerero,
ACT.8.32	Kutse ngekyana kye mbuli kikabya bukutu embere woyu katwa obweya,
ACT.8.32	Isiarikumbula obuno buwe.
ACT.8.33	Omwiyiyira mo muke muke mobamukaga erisingana.
ACT.8.33	Nindi wasyakania eryolulengo luwe kwehi?
ACT.8.33	Kusangwa engebe yiwe yamalusibwa muna kihugo.
ACT.8.34	Noyu bunire mwabuga na Filipo, ati, Ngakusaba unyibwire omumunyereri akahula ndi kwehi? busana naye iyowene kutse ogundi kwehi? 
ACT.8.35	Filipo mwakumbula obuno buwe, neritsuka omo masako ayo mwamutulira engulu yowene ya Yesu. 
ACT.8.36	Neryo babere banemugenda omo nzira mobahika oko magetsi, noyu bunire mwabuga, ati, Lebaya, amagetsi ari hano! Ekyangaleka inindabatisibwa niki kwehi? 
ACT.8.37	Filipo mwabuga, ati, Wamikirirya nomutima wawe gosi, wangatoka. Naye mwa subirya, ati, Namikirirya ko Yesu Kristo ni Mugala woMungu. 
ACT.8.38	Neryo mwategeka egari ihangane, mobandagalira ababiri omo magetsi, Filipo noyu bunire, neryo mwamubatisya. 
ACT.8.39	Babere balwa omo magetsi, eKirimu kioMukama mokyaba kula Filipo; noyo bunire mwataswamulolako kandi, mwagenda monzira yiwe akatsema. 
ACT.8.40	Nikwa Filipo mwayabanika eAzoto, neritwangana aho mwatula engulu yowene oko miyi yosi erihika eKaisaria.
ACT.9.1	Nikwa Saula, iniakinahumulikana eriubahya neriita biga boMukama, mwaya oko muhereri mukulu; 
ACT.9.2	mwamusaba esyobarua oko manyumba awerihindanamo aweDamasiki ati, amalangira abeNzira eyo, abalume kutse abakali, inialetabo eYerusalema ibanabohire. 
ACT.9.3	Neryo abere akagenda asonda erihika eDamasiki, neryo-neryo ekyakakala erilwa elubula mokyamukoleryako. 
ACT.9.4	Neryo mwagwa ahisi mowa omulenge akabuga naye, ati, Saula, Saula, busana naki ukanyendereraya kwehi? 
ACT.9.5	Naye ati, Kuwendi Mukama kwehi? Naye, ati, Indi Yesu, oyu kendereraya; 
ACT.9.6	nikwa hangana wingire omo muyi, wasyabwirwa ebyo utolere erikola. 
ACT.9.7	Nabalume abagendanaya naye mobahangana bukutu, ibakowa omulenge, nikwa sibeta langira mundu. 
ACT.9.8	Neryo Saula mwalwa oko kitaka; abere alibula meso, mwatalola kuki; mobamusondolya omo byala mobamutwala eDamasiki. 
ACT.9.9	Noko biro bisatu mwabya butsira erilangira, kutse erirya kutse eripulya.
ACT.9.10	Neryo habya omwiga eDamasiki oyu wahulawa mo Anania. OMukama mwabuga naye omunzoli, ati, Anania. Naye ati, Lebaya, Nandi hano Mukama. 
ACT.9.11	NoMukama mwa buga naye, ati, Hangana, ugende omu nzira ikahulawa mwi Tunganene, usondere omu nyumba ya Yuda omundu weTarso akahulawa mo Saula; kusangwa lebaya, anemosaba, 
ACT.9.12	iniabi rilola oko mundu oyu kahulawa mo Anania akingira nerimuhira kwe byala neribuga abane kandi erilangira.
ACT.9.13	Nikwa Anania mwasubirya, ati, Mukama, nabiriowa engulu yomundu oyu uku bangi, ngoko abirikola ababuyirire bo nabi nyingi eYerusalema; 
ACT.9.14	na hano awite ehamuli ikalwa oko bahereri bakulu eriboha abosi abakabirikira oko rina ryawe. 
ACT.9.15	Nikwa Mukama mwabuga naye ati, Genda, ku sangwa mundu oyu ni kindu kyeriyisoga kyage eriheka erina ryage embere weBihanda nabami nabana baIsraeli; 
ACT.9.16	ku sangwa nasyamukangya ngoko asyagalwa busana nerina ryage. 
ACT.9.17	Neryo Anania mwalwaho mwingira omo nyumba, mwa muhira kwebyala biwe, ati, Saula, muli kyetu, oMukama Yesu oyo wakubutukira omo nzira wasiramo, abirinyituma ati utoke kandi eribana erilangira ryawe nerisulibwa neKirimu Kibuyi rire. 
ACT.9.18	Neryo-neryo ebindu biringe syonguku mobyatoga oko meso neryo mwaswabana erilangira. Neryo mwahangana mwa batisibwa: 
ACT.9.19	neryo mwarya karyo mwabana maka.
ACT.9.19	Mwikala nabiga ebiro bike eDamasiki. 
ACT.9.20	Neryo-neryo omo manyumba werihindana mwatula engulu ya Yesu, ati, Oyu ni Mugala woMungu. 
ACT.9.21	Nabosi bamowa mobasweka, bati, Oyu si yo mundu waheraya abahula erina eri eYerusalema kwehi? abiriasa eno busana nomwatsi oyu eritwalabo ibanabohire embere syabahereri bakulu. 
ACT.9.22	Nikwa Saula mwalabyaho eribya namaka, mwasinga baYuda ababya bikere eDamasiki erikangyabo ko Yesu yona Kristo.
ACT.9.23	Habere hahwa biro bingi abaYuda mobaya mbita yeri mwita, 
ACT.9.24	nikwa embita yabo moyaminyikala uku Saula. Mobategerya oko malimbo omwitungi nomo kiro, busana nerimwita; 
ACT.9.25	nikwa abiga biwe mobamutwala omo kiro mobamwandagalya omo kitiri oko luhimbo.
ACT.9.26	Neryo abere ahika eYerusalema, mwalenga eriyihira oko biga; nabosi mubamubaha, mobatikirirya kwari mwiga. 
ACT.9.27	Nikwa Barunaba mwamwimya mwamuleta oko bakwenda, mwakaniryabo ngoko alola oko Mukama omo nzira, kandi kwabuga naye, kandi ngoko atula engulu omo rina rya Yesu butsira eriubaha oko Damasiki. 
ACT.9.28	Nibya mwabya nabo eYerusalema iniakasiba nabo eriingira nerihuluka, 
ACT.9.29	eritula engulu yowene omo rina rya Yesu butsira eriubaha; mwabuga nerikuba obuhaka nabaYuda ababya baGiriki; nikwa moba sonda erimwita. 
ACT.9.30	Nikwa balikyetu babere baminya, moba mutwala eKaisaria, mobamutuma eTarso.
ACT.9.31	Nekanisa eYudea ehosi neGalilaya ne Samaria moyabya nobuholo moyahimbwa; nerilendera omubaha ryoMukama nomwisibikya ryeKirimu Kibuyirire moyatomekerwako.
ACT.9.32	Nikwa Petero mwalendera ehosihosi omukati-kati kabo bosi, mwandagalira oko babuyirire ababya bikere eLuda. 
ACT.9.33	Neyo mweya mundu oyu kahulawa mo Ainea, oyo wabya inialwere omo ngingo yiwe emituta munane abya abasire. 
ACT.9.34	Petero mwabuga naye, ati, Ainea, Yesu Kristo akakulamaya; hangana usese engingo yawe. Nendambi eyo mwahangana. 
ACT.9.35	Nabosi babya bikere eLuda ne Saroni mobamulolako, mobabindukira oMukama.
ACT.9.36	Nikwa habya omwiga muguma eYopa, erina riwe Tabita, eribindula ambu Dorika, kutse Saswe: omukali oyo abya uswire nemibiri yowene yolwanzo. 
ACT.9.37	Oko biro ebyo mwalwala, mwahola; babere babimukosa, mobamuhira omwendata. 
ACT.9.38	Kusangwa Luda yabya hakuhi na Yopa, abiga mobowa ko Petero ariyo, mobamutumako abandu babiri erimugonga-gonga bati, Wase kwitwe, sulindirire. 
ACT.9.39	Neryo Petero mwahangana mwagenda nabo. Neryo abere ahikayo, mobamutwala omo nyumba mwendata. Nabakwakali bosi mobimana hakuhi naye ibanemurira nerimukangya esyokanzo nesyongimba esyo Dorika akakokotaya akine nabo. 
ACT.9.40	Nikwa mwahirabo bosi eyihya mwakukama mwasaba; neryo mwabindukira kinda ati, Tabita, hangana. Naye mwalibula meso, neryo abere alangira Petero mwayikukuma mwikala. 
ACT.9.41	Neryo mwamuha ebyala biwe mwamuhangania; abere abibirikira ababuyirire na bakwakali mwamukangyabo inianeho. 
ACT.9.42	Nekyo mokyaminyikala eYopa hosi, nabangi mobikirirya oMukama. 
ACT.9.43	Naye mwikala eYopa biro bingi omwa Simoni, mubambi.
ACT.10.1	Ekaisaria habya mundu oyu kahulawa mo Kornelio, omukulu wa basoda erigana wekihanda kyeItalia, 
ACT.10.2	omundu mugenge oyu kubaha Mungu iye nenyumba yiwe yosi, iniakahitaya ndeke oko bandu, nerisaba Mungu endambi yosi. 
ACT.10.3	Hakuhi nendambi yomwenda yeritungi mwalangira ndeke omonzoli omulaika woMungu akasa akabuga naye, ati Kornelio. 
ACT.10.4	Naye mwamusamarira neriubaha, mwamubulya, ati, Niki Mukama? Naye mwamubwira ati, Erisaba ryawe nerihitya ryawe byabirihetuka emuliro woMungu ngerimwi bukya. 
ACT.10.5	Na lino utume abandu eYopa, ulete Simoni oyu kahulawa mo Petero; 
ACT.10.6	ikere na Simoni, omubambi wesyongobi, enyumba yiwe ihererenie nengetsi. 
ACT.10.7	Omulaika oyo wabuga naye abere abigenda, mwabirikira abagombe biwe babiri nomusoda mugenge oko bakamukolera emigulu yosi, 
ACT.10.8	abere abibwirabo ebyosi mwatumabo eYopa.
ACT.10.9	Nengyakya, bakagenda basonda erihika hakuhi nomuyi, Petero mwaya omo nyumba yendata erisaba hakuhi neritungi. 
ACT.10.10	Neryo mwakwa enzala mwasonda erirya; nikwa omugulu bakokotaya akaryo mwabya ngakalota, 
ACT.10.11	mwalebya olubula ilukingukere, nekindu ikikandagala, ngolukimba lunene, luka ndagalibawa nesyongonde ini erihika oko kitaka. 
ACT.10.12	Mulo imuri esyonyama misindo yosi esyemigulu ini nesikakululuka nesyonyonyu syomukyanya. 
ACT.10.13	Nomulenge mwasa okwiye, ati, Hangana, Petero, usinze urye. 
ACT.10.14	Nikwa Petero mwabuga, ati, Eyihi Mukama; sindinatarya kindu buyira kutse kibi na kera. 
ACT.10.15	Nomulenge mwamubwira engendo ya kabiri, ati, Ebyo Mungu abirierya isiwahulebyo mo buyira. 
ACT.10.16	Omwatsi oyu mwakolwa engendo isatu, nekindu ekyo mokyasumbirwa elubula neryo-neryo.
ACT.10.17	Omugulu Petero atikatika mo mutima wuwe ngesyonzoli esyo amalolako nga ni musindoki, lebaya, abandu babiri aba tumawa na Kornelio bamabibulya enyumba ya Simoni, ibana hangene okwirimbo, 
ACT.10.18	mobabirikira eribulya nga Simoni oyo kahulawa mo Petero nganikeremo. 
ACT.10.19	Nomugulu Petero abya akaringikania esyonzoli, eKirimu mokyamubwira, kiti, Langira bandu basatu bakakusonda. 
ACT.10.20	Hangana wandagala, ugende nabo sutikatike; kusangwa ingye natumabo. 
ACT.10.21	Neryo Petero mwakima mweya abandu abo mwabwirabo ati, ni ingye oyo mukasonda; ekikabaleta niki kwehi? 
ACT.10.22	Nabo bati, Kornelio, omukulu werigana, mundu mubuya neriubaha Mungu, oyo kasimawa nekihanda kyosi kyabaYuda, abwirawa nomulaika oyu buyirire erikutumirako eriya ewuwe, owe ebinywa byawe. 
ACT.10.23	Neryo mwingiryabo mo bageni buwe.
ACT.10.23	Nengyakya mwahangana mwagenda nabo, nabandi balikyetu beYopa mobagenda naye, 
ACT.10.24	nengyakya mobingira Kaisaria. Na Kornelio inianalindirirebo, iniabirihindania ekitunga kyabo nabira biwe. 
ACT.10.25	Petero abere abiingira, Kornelio mwahindana naye mwagwa ahisi oko bisandu biwe, mwamukukamira. 
ACT.10.26	Nikwa Petero mwamuhangania, ati, Hangana; nage indi mundu. 
ACT.10.27	Nomugulu akanaya naye mwingira mweya ibahi ndeneho bangi; 
ACT.10.28	neryo mwabwirabo ati, Inywe munasi ko riganirwe omuYuda akaikala haguma kutse eriyabana abekindi kihanda; nikwa Mungu abirinyikangya ko nde nangahula mundu mo buyira kutse mo mubi. 
ACT.10.29	Neryo omugulu natu mawa ko monasa mondagana. Neryo ngabulaya ekyaleka imwanyitumirako.
ACT.10.30	Kornelio mwabuga, ati, Lino ni biro bini nabya ngateya endambi yomwenda erisaba omo nyumba yage; lebaya, omundu mwimana embere syage nolukimba luhenirye, 
ACT.10.31	ati, Kornelio, erisaba ryawe ryamogubwa nerihitya ryawe ryamibukwa embere syoMungu. 
ACT.10.32	Neryo utume eYopa utumire ku Simoni oyo kahulawa mo Petero; ikere omo nyumba ya Simoni mubambi wesyongobi, hakuhi nengetsi. 
ACT.10.33	Neryo-neryo monakutumi rako, nawe wamayira ndeke ukasa. Lino itwe bosi turi hano emuliro woMungu, eriowa ebyosi ebyo Mukama abirikutegeka.
ACT.10.34	Neryo Petero mwakumbula obuno buwe, ati, Kwenene ngalebaya Mungu siariyira butaga, 
ACT.10.35	nikwa omo buri kihanda oyu kamubaha, nerikola ekitunganene, akaligawa naye. 
ACT.10.36	Mu nasi eKinywa ekyo atuma oko baIsraeli, eritula engulu yowene yobuholo busana na Yesu Kristo (iye ni Mukama wabosi), 
ACT.10.37	eKinywa ekyo mokyatulwa eYudea hosi, eritsuka eGalilaya enyuma yolubatisimo eyo Yoane akangiriraya: 
ACT.10.38	ngokoMungu ahakabaya Yesu we Nazareti neKirimu Kibuyirire namaka; ngoko alendera akakola ebibuya nerilamya abosi bagalibawa neSatani, kusangwa Mungu abya naye. 
ACT.10.39	Netu turi balangiri bebyosi akola omo kihugo kyabaYuda neYeru salema; mobamwita erimubamba oko muti. 
ACT.10.40	Nikwa Mungu mwamulubukya ekiro kyebisatu mwamuminyikalya; 
ACT.10.41	butsira oko bandu bosi nikwa kwitwe abayisogawa noMungu eribya balangiri, itwe twarya neripulya haguma naye enyuma abilu buka omo baholi. 
ACT.10.42	Naye mwatutegeka eritulago oko bandu, neribuga kwariyo yo Mungu ategeka eribya mutsweri wabariho nabaholire. 
ACT.10.43	Abaminyereri bosi bakatulago busana naye bati oburi mundu oyu kamwikiriraya akabana eribuyirwa ryebibi oko rina riwe.
ACT.10.44	Nomugulu Petero abere akinabuga eki, eKirimu Kibu yirire mokyatogera oko bosi bowa eKinywa ekyo. 
ACT.10.45	Nabiki rirye omukati-kati kababwene abasa na Petero mobasweka, kusangwa erihitya ryeKirimu Kibuyirire kyutulirawa oko Bihanda nibya.
ACT.10.46	Kusangwa mobowabo bakabuga omo mibuge neripipa Mungu. Neryo Petero mwabulya, ati, 
ACT.10.47	Nindi wangatoka eritagana amagetsi eribatisya abandu aba ababiriangirira eKirimu Kibuyirire ngatwe kwehi? 
ACT.10.48	Neryo mwategekabo ati, babatisibawe omo rina rya Yesu Kristo. Neryo mobamu bulya bati ikale nabo ebindi biro.
ACT.11.1	Neryo abakwenda na balikietu ababya eYudea mobowa kweBihanda byabiriangirira eKinywa kyoMungu. 
ACT.11.2	Na Petero abere abihetukira eYerusalema, ababwene mobamuha yira, bati, 
ACT.11.3	Busana naki waya oko batabwene warira haguma nabo? 
ACT.11.4	Nikwa Petero mwatsuka erikaniryabo mwatondola kigumakiguma: ati, 
ACT.11.5	Nabya oko muyi wa Yopa ngasaba; monabya omo bulime monalangira omo syonzoli ekindu kika ndagala, ngolukimba lunene, ilulerembirye nesyongonde ini erilwa elubula; mokyambikako. 
ACT.11.6	Monasamalirakyo ndeke monalangira syonyama syemihimbi ini, esyahesi nesyomoli, nesikayikura ahisi, nesyonyonyu syomokyanya. 
ACT.11.7	Monowa omulenge akabuga nage, ati, Hangana, Petero; usinze urye. 
ACT.11.8	Nikwa nage nyiti, Eyihi, Mukama: kusangwa sihari kindu buyira kutse kindu kibi ekingira omo obuno bwage ne kera; nikwa omulenge mwanyisubirya engendo ya kabiri erilwa elubula, ati, 
ACT.11.9	Ebyo Mungu abirierya susololebyo eriahulabyo mo buyira. 
ACT.11.10	Omwatsi oyu mwabya atya ngendo isatu, nebyosi mobyasumbirwa omo lubula. 
ACT.11.11	Noko ndambi eyo abandu basatu mobahika oko nyumba eyo twabyamo, batumawa kwingye erilwa eKaisaria. 
ACT.11.12	NeKirimu mokyambwira kiti nyigende nabo butsira eritika-tika. Abalikyetu aba endatu moba genda nage, motwingira omo nyumba yomundu oyo. 
ACT.11.13	Naye mwatubwira ngoko alangira omulaika inianimene omo nyumba yiwe akabuga, ati, Utume eYopa utumire ku Simoni oyo kahulawa mo Petero; 
ACT.11.14	asyakutulira omwatsi ngoko wasya lamibwa, uwe nenyumba yawe yosi. 
ACT.11.15	Nage nabere natsuka eribuga, eKirimu Kibuyirire mokyandagalira kubo ngoko kyatwandagalirako embere. 
ACT.11.16	Monibuka eKinywa kyoMukama, ngoko abuga ati, Yoane abatisaya omo magetsi, nikwa inywe mwasyabatisibwa omo Kirimu Kibuyirire. 
ACT.11.17	Omungu ama habo erihitya eryo ngoko atuharyo omugulu twikiriraya oMukama Yesu Kristo, ingye nabya ndi nyiti nangatoka erilwa noMungu kwehi? 
ACT.11.18	Babere bowa ebyo mobabya bukutu mobapipa Mungu, bati, oMungu abiriha oko Bihanda nibya eribindukira oko engebe.
ACT.11.19	Neryo abapanzawa busana neriendererya eryatsuka busana na Setefano mobalendera erihika Foiniki neKipuro neAntiokia, ibakabwira abaYuda basa eKinywa. 
ACT.11.20	Nikwa habya abandi bakubo, abandu beKipuro nabeKurene babere babihika eAntiokia mobabuga na baGiriki, bakatula engulu yoMukama Yesu. 
ACT.11.21	Nebyala byoMukama byabya nabo, nabangi mobi kirirya mobabindukira oko Mukama. 
ACT.11.22	Nengulu eyi moyahika omo matwi wekanisa eYerusalema, nabo mobatuma Barunaba eAntiokia. 
ACT.11.23	Abere abihikayo alangira olukogo lwoMungu, mwatsema; mwahanabo bosi ati bakwamirire oMukama nomu tima asikire: 
ACT.11.24	kusangwa abya mundu mubuya, iniuswire neKirimu Kibuyirire nerikirirya: nendeko nene moyatome kerwa oko Mukama. 
ACT.11.25	Neryo, Barunaba mwaya Tarso akaya sonda-sonda Saulo; 
ACT.11.26	abere amubana mwamuleta eAntiokia. Noko mututa mugima mobahindana nekanisa, mobakangirirya endeko nene ya bandu; eAntiokia yabiga batsukira eriahulwa mobaKristiano.
ACT.11.27	Noko biro ebi abaminyereri mobalwa eYerusalema bakaya eAntiokia. 
ACT.11.28	Nomuguma wakubo oyo kahulawa mo Agabo mwahangana mwaminyerera iniabiribwirwa neKirimu, ati, Enzala nene yasyabya omu kihugo kyosi: neki mokyabererera omu biro byaKlaudio. 
ACT.11.29	Nabiga omo lulengo lweritoka ryo buri mundu, mobaringikania erituma oko balikyabo abikere eYudea ebyeriwatikyabo; 
ACT.11.30	mobakola batya, mobatumabyo oko bakulu omo byala bya Barunaba na Saulo.
ACT.12.1	Oko mugulu oyo omwami Herode mwahamba abandi bekanisa nekiniga erikolabo nabi. 
ACT.12.2	Mwita Yakobo mugala wabo Yoane omo muyari; 
ACT.12.3	abere alangira ko kyama tsemesya baYuda, mwaswayahamba Petero. Oyo abya mugulu wobundu bute mo kihamya. 
ACT.12.4	Abere abimuhamba, mwamuhira omo nyumba yomuliki, mwamuha oko basoda erikumi nendatu erimuteya banibani, iniakasonda erimuletera abandu Pasaka yahwa. 
ACT.12.5	Nikwa Petero mwateyibwa omo muliki; nikwa ekanisa moyamusabira oko Mungu nomuhwa.
ACT.12.6	Nomo kiro ekyo Herode asonda erimuhulukiryabo, Petero abya agotsere omukati-kati kabasoda babiri, inianabohire omo mahulula abiri, nabateya ibanimene embere syoluyi ibakategaye enyumba yomuliki; 
ACT.12.7	neryo lebaya, omulaika woMukama mwabutuka, nekyakakala mokyakolerya omo kakonde; naye mwabanda ku Petero oko lukanga mwamubukya, ati, Hangana luba. Namahulula mwalwa oko byala biwe. 
ACT.12.8	Nomulaika mwabuga naye, ati, Uyiswike, wambale esyongendero syawe. Naye mwakola atya. Uyiringire kwekanzo yawe unyikwame. 
ACT.12.9	Neryo mwaya eyihya mwamukwama; isiasi ebikakolawa nomulaika nga ni kwenene, nikwa mwaganirya ngakalola oko nzoli. 
ACT.12.10	Babere balaba oko muteya owerimbere noko wakabiri, mobahika okwirimbo ryekiuma erikalola oko muyi. Neryo moryayikingula iryo ryene, mobaya eyihya mobalaba omo nzira nguma; neryo-neryo mulaika mwamusiga. 
ACT.12.11	Neryo Petero amabibuka, mwabuga ati, Lino namaminya kwenene ko Mukama abirituma omulaika wuwe erinyitongolya omo byala byaHerode noko myatsi yosi abaYuda basonda erinyikola.
ACT.12.12	Amabiminya ekyo, mwaya ahari enyumba ya Maria nyinya wa Yoane, oyo waswalukawa erya Mariko, ahabya hahindene bangi bakasaba. 
ACT.12.13	Neryo abere ahumanga oko luyi lweri rimbo, mwanamuto oyu kahulawa mo Roda mwasa erihulikirira. 
ACT.12.14	Mwaminya omulenge wa Petero, nomo butseme buwe mwatakingula eririmbo nikwa mwatibita mwingira omo nyumba mwabwirabo ko Petero anahangene okwirimbo. 
ACT.12.15	Nabo moba mubwira bati, Uri kwisire, Nikwa iye mwayitsinga ko kuri kwenene. Nabo bati, Ni mulaika wuwe! 
ACT.12.16	Nikwa Petero mwayitsinga erihumanga; nomugulu bakingulaho, mobamu lolako mobasweka. 
ACT.12.17	Nikwa iye mwakoheryabo ati babye bukutu, mwakaniryabo ngoko Mukama amamulusya omo nyumba yomuliki ati, Mubwire Yakobo na balikietu. Neryo mwalwaho mwaya handi.
ACT.12.18	Bwabere bwakya, mohabya erigangaganga omukati-kati kabasoda Petero ngayirehi. 
ACT.12.19	Na Herode abere abimusonda sonda mwamubula, mwabulya bateya neryo mwategeka ati bitawe. Neryo mwandagalira eKaisaria akalwa Yudea, mwa byayo.
ACT.12.20	Nikwa Herode mwagarirwa oko bandu abeTiro neSidona; neryo mobasa haguma, mobatwana kobwira na Balasto, oyu kategaya engonde omwami akagotseramo, neryo mobasaba obuholo, kusangwa e kihugo kyabo ikikabana akaryo omo kihugo kyomwami. 
ACT.12.21	Noko kiro kyategekawa Herode mwambala olukimba lwobwami, mwikala oko kitumbi kiwe kyobwami, mwakaniryabo. 
ACT.12.22	Nabandu mobabugira iguma bati, Ni mulenge woMungu, si mulenge womundu! 
ACT.12.23	Neryo-neryo, omulaika woMukama mwamuswirya, kusangwa mwataha Mungu erikengwa; neryo mwaribwa nemihuka mwahola.
ACT.12.24	Nikwa eKinywa kyoMungu mokyakanya mokyabya kingi.
ACT.12.25	Na Barunaba na Saulo mobalwa eYerusalema ibamabibuga omubiri wabo, mobaletania Yoane oyo walukawa mo Mariko.
ACT.13.1	Omo kanisa ya Antiokia mohabya abaminyereri nabaka ngirirya, Barunaba na Simeoni uyu akahulawa mo Nigeri, na Lukio weKurene, na Manaeni oyo walemberawa haguma nomwami Herode, na Saulo. 
ACT.13.2	Omugulu babya bakasaba oMukama neritsira karyo, eKirimu Kibuyirire kiti, Munyiso mbolere Barunaba na Saulo busana nomubiri nabirikirirabo. 
ACT.13.3	Neryo babere babitsira nerisaba mobahira kubo kwebyala, mobatumabo.
ACT.13.4	Kandi babitumwa neKirimu Kibuyirire mobandagalira eSeleukia; nerilwa eyo mobwato mobasokira eKipuro. 
ACT.13.5	Babere bahika Salami, mobabuga eKinywa kyoMungu omo manyumba werihindana wabaYuda. Ibanawite Yoane eriwatikyabo. 
ACT.13.6	Neryo bamabilendera omo kitsira ekyo kyosi erihika Pafo, mobeya omusaki, omuminyereri wamabihi wabaYuda oyo kahulawa mo Bara-Yesu. 
ACT.13.7	Abya haguma nomurongani, Sergio Paulo, omundu wa menge. Oyo wabirikira Barunaba na Saulo akasonda eriowa eKinywa kyoMungu. 
ACT.13.8	Nikwa Elema omu kumu (kusangwa eribindula erina riwe ryeryo) mwalwa nabo, iniakasonda eribindula omurongani oyo aleke erikirirya. 
ACT.13.9	Nikwa Saulo, oyo kahulawa mo Paulo, iniuswire neKirimu Kibuyirire, mwamusamalira kutsibu 
ACT.13.10	mwabuga ati, Uwe mugala weSatani, enzigu yebitunganene byosi, goswire neriteba ryosi nobubi, siwendisyombya erihengemya esyonzira situnga nene syoMukama kwehi? 
ACT.13.11	Na lino, lebaya ebyala byo Mukama biri kuwe, wasyabya ndimatime inutatoka erilola oko ryuba oko katambi. Neryo, neryo ekihohe nomwirimya mobyamutogerako; naye mwalendera akamatamata erisondya bandu berimusondola nebyala. 
ACT.13.12	Neryo omurongani mwiki rirya, omugulu alangira ekyakolawa, kusangwa aswekera erikangirirya ryoMukama.
ACT.13.13	Nikwa Paulo na bali kyabo mobalwa ePafo omo bwato, mobasokera ePerga mo Pamfilia: na Yoane mwasigabo mwasuba eYerusalema. 
ACT.13.14	Nikwa mobatwangana erilwa Perga erihika Antiokia ya Pisidia. Noko kiro kyasabato mobingira omo nyumba yerihindana, mobikala. 
ACT.13.15	Babere babisoma ebihano nabaminyereri, abarongani benyumba yerihindana mobatumira kubo, bati, Balikyetu, mwamabya muwite eKinywa kyerihana bandu, mubugekyo. 
ACT.13.16	Paulo mwahangana, mwakoheryabo omo byala ati,
ACT.13.16	Abalume beIsraeli, nenyu inywe mukakenga Mungu, muhu likirire. 
ACT.13.17	Omungu wekihanda eki kyeIsraeli ayisoga abotata wetu mwayirabo mo bandu bakulu eryo babya babunga omu kihugo kyeMisiri, kandi mwalusyabo mukyo eyo omo kuboko kuwe kwamaka. 
ACT.13.18	Noko mituta amakumi ani mwahekabo omo mbwarara. 
ACT.13.19	Abere abiherya ebihanda birinda omo kihugo kyeKanana, mwahabo e kihugo kyabo omo mwandu, emituta amagana ani na makumi atano. 
ACT.13.20	Nenyuma waho mwahabo abatsweri erihika oko muminyereri Samweli. 
ACT.13.21	Enyuma waho mobasaba erihabwa omwami; Mungu mwahabo Saulo, mugala wa Kisi, omundu wekitunga kya Benyamina, emituta amakumi ani. 
ACT.13.22	Abere abimulusyaho mwahangania Dawidi eribya omwami wabo; mwamukania, ati, namabana Dawidi mugala wa Yese, omundu oyu katsemesaya omutima wage, oyo wasyakola ebyo nyanzire byosi. 
ACT.13.23	Oko lubuto lwomundu oyu Mungu abiriletera Israeli oMulamya, Yesu, ngoko alaga. 
ACT.13.24	Embere werihika riwe Yoane mwatula engulu yeribatisya ryeribinduka oko bandu bosi baIsraeli.
ACT.13.25	Yoane abere abuga mubiri wuwe, mwabuga, ati, Muka ganiraya muti ingyendi kwehi? Sindiye eyihi, nikwa enyuma kwingye ikasa mundu, ingye sinyitolere erikundula esyonge ndero syebisandu biwe.
ACT.13.26	Balikyetu, abagala bekitunga kya Abrahamu, nabo omukati-kati kenyu abakubaha Mungu, omwatsi werilama eri ryabiritumwa okwitwe. 
ACT.13.27	Busana nabo abikere eYerusalema nabarongani, kusangwa mobatamuminya kutse ebinywa byaba minyereri ebikasomawa oburi sabato, mobaberererya ebi eri mutswera lubi. 
ACT.13.28	Nomo banabula ekyangamwitisya, mobasaba Pilato bati itawe. 
ACT.13.29	Neryo babere babiberererya ebyosi ebyasakawa busana naye, mobamubamba oko muti, mobamu hira omwisinda. 
ACT.13.30	Nikwa Mungu mwamulubukya oko baholi; 
ACT.13.31	nebiro bingi mwabutukira abahetukira eYerusalema haguma naye balwa eGalilaya, bo balangiri buwe lino oko bandu. 
ACT.13.32	Netu tukabaletera engulu yowene tuti ebyo Mungu alaga abotata, 
ACT.13.33	abiriberereryabyo ukwitwe abana babo busana nerilubukya Yesu; ngoko risakire omo Sauma ya kabiri riti,
ACT.13.33	Uri mugala wage,
ACT.13.33	Munabwire namakubuta.
ACT.13.34	Kandi kwa mulubukaya oko baholi, eritindasuba okwihonda, mwabuga ati,
ACT.13.34	Nasyakuha omuyisa abuyirire nowasikire wa Dawidi.
ACT.13.35	Neryo akabuga omo yindi Sauma ati,
ACT.13.35	Siwendisyaleka Oyu buyirire wawe akalola okwihonda.
ACT.13.36	Kusangwa Dawidi, abere abika erihana ryoMungu omo lulengo luwe, mwagotsera, mwahirwa haguma nabotata wuwe, mwahonda; 
ACT.13.37	nikwa oyo alubukaya mwatalola okwihonda. 
ACT.13.38	Neryo kiminyikale okwinywe, balikyetu, busana nomundu oyu eribuyirwa ryebibi rikakangiriribawa kwinywe: 
ACT.13.39	na busana naye oburi mundu oyu kikiriraya iniamabiboholwa oko byosi ebyo mutemwangatoka eriboholwa nebihano bya Musa. 
ACT.13.40	Mutegaye, neryo, sibibahikeko ebyabugawa nabaminyereri, bati:
ACT.13.41	Lebaya, inywe abasunati, musweke, muhere;
ACT.13.41	Kusangwa ngakola omubiri oko biro byenyu,
ACT.13.41	Omubiri ogo mutindasikirirya, omundu nomwangabaka-niryago.
ACT.13.42	Neryo omugulu bahuluka, abandu mobamugonga-gonga bati emyatsi eyi babwiraweyo kandi oko yindi sabato. 
ACT.13.43	Nikwa erihindana ryabere ryahwa omo nyumba yerihindana, abaYuda bangi nababinduka oko baYuda abagenge mobakwama Paulo na Barunaba, nabo mobabuga nabo nerihatikanabo bati bakwamirire omu lukogo lwo Mungu.
ACT.13.44	Noko sabato yakabiri omuyi gosi mwahindana eriowa eKinywa kyoMungu. 
ACT.13.45	Nikwa abaYuda omugulu balangira esyondeko, mobusula neritsura mobagana ebyo byabugawa na Paulo, mobamutsuma. 
ACT.13.46	Na Paulo na Barunaba mobabuga neritindiubaha, bati, Ryabya ritolere eKinywa kyoMungu ikyatsuka eribugwa nenyu. Kusangwa mwamagumiryakyo kwinywe, mukayiganza simutolere engebe yerikota, lebaya, twamabindukira oko Bihanda. 
ACT.13.47	Kusangwa oMukama mwa tutegeka ati,
ACT.13.47	Nabirikuhiraho eribya ekyakala kyeBihanda
ACT.13.47	Imwaleta erilama erihika oko nduli ye kihugo.
ACT.13.48	EBihanda byabere biowa eki, mobasima, mobapipa eKinywa kyoMungu; nabosi abayisogawa busana nengebe yerikota mobi kirirya. 
ACT.13.49	Nekinywa kyoMukama mokyapanzikana omo kihugo ekyo kyosi. 
ACT.13.50	Nikwa abaYuda mobababirirya abakali bagenge bolukengerwa nabakulu bomuyi, mobasembegetya eriendererya ku Paulo na Barunaba mobahigabo omo kihugo kyabo. 
ACT.13.51	Nikwa mobakungutirabo olututu olo mo bisandu byabo mobaya eIkonio. 
ACT.13.52	Nabiga mobusula nobutseme neKirimu Kibuyirire.
ACT.14.1	Neryo eIkonio mobingira haguma omo nyumba yerihi ndana ya baYuda, mobabuga eKinywa kyaleka endeko nene yabaYuda na baGiriki ibikirirya. 
ACT.14.2	Nikwa abaYuda abagana erikirirya mobasembegetya eBihanda mobabindula oburingikania bwabo mo bubi oko balikyetu. 
ACT.14.3	Neryo mobikala eyo omugulu muli, eribuga busana noMukama neritindiubaha, naye mwatulago nekinywa kyolukogo luwe, iniakaha ebiminyi kalo nebyeriswekera bikolawe nebyala byabo. 
ACT.14.4	Nikwa abandu bomomuyi mobagabana; abandi oko baYuda nabandi oko bakwenda. 
ACT.14.5	Nomugulu eBihanda na baYuda, haguma naba rongani babo, balenga erilwa nabo neriitabo omo mabwe, 
ACT.14.6	mobaminya mobatibita eListra neDerbe, emiyi yeLikaonia, nomo kihugo kihirerenieyo; 
ACT.14.7	neyo mobatula engulu yowene.
ACT.14.8	EListra habya omundu, isiaritoka erigenda; abutawa ikwane atya, isiariatayigendera na kera. 
ACT.14.9	Naye mowa Paulo akabuga; na Paulo akamusamalira ndeke nerilangira kwawite erikirirya ryerilamibwa, 
ACT.14.10	mwabuga nomulenge munene, ati, Hangana, wimane omo bisandu byawe. Naye mwabatuka mwayigendera. 
ACT.14.11	Nesyondeko syamabilangira ekyo Paulo akola, mobasumba emilenge yabo, mobabuga omo mubuge wabanyaLikaonia, bati, Emiungo yamatwandagalirako omo bisosire abandu! 
ACT.14.12	Barunaba mobamwahula mo Zeu, na Paulo mobamwahula mo Herme. 
ACT.14.13	Nomuhereri wa Zeu, ehekalu yago yabya mbere yomuyi, neryo mwaleta esyonume nehikira hyobusoyo okwilimbo ibakasonda eriherera haguma nabandu ababyaho. 
ACT.14.14	Nikwa abakwenda Barunaba na Paulo babere babiowa mobatula esyongimba syabo mobatibita eyihya om ondeko, mobasumba emilenge, bati, 
ACT.14.15	Balume, busana naki mukakola eki kwehi? Netu turi bandu, abaringene nenyu, Tukabaletera engulu yowene, mulwe oko myatsi mityamitya mubindukira Mungu oyuriho oyo wabumba olubula ne kihugo nengetsi nebyosi ko birimo. 
ACT.14.16	Omo syondengo syabirilaba abirileka ebihanda byosi erilendera omo syonzira syabo ibobene; 
ACT.14.17	nikwa mwatayileka butsira omulangiri, kusangwa mwakola bibuya mwabaha embula erilwa elubula, nebirimo byerigesa, akugutaya emitima yenyu nakaryo nobutseme. 
ACT.14.18	Omo binywa ebi mobasonda eritaluka erikakirya bandu erihererebo.
ACT.14.19	Nikwa abaYuda mobahikaho bakalwa Antiokia neIkonio; mobabindula bandu, mobita Paulo omo mabwe, mobamukurira ekyaswa kyomuyi, mobaringikania bati abirihola. 
ACT.14.20	Nikwa omugulu abiga bamutimbako, mwahangana mwingira omo muyi: nengyakya mwaya eDerbe haguma na Barunaba. 
ACT.14.21	Neryo babere babitula engulu yowene oko muyi oyo ibama biyira abiga bangi, mobasuba eListra neIkonio neAntiokia, 
ACT.14.22	nerisikya emitima yabiga erihanabo bayitsinge omwikirirya, bati ritolere itwingira omo bwami bwoMungu na malige mangi. 
ACT.14.23	Neryo babere babiyisoga abakulu bomo syokanisa syosi, haguma nerisaba neritsira, mobahirabo oko Mukama oyo bikiriraya.
ACT.14.24	Neryo mobalaba ePisidia mobahika ePamfilia. 
ACT.14.25	Neryo babere babibuga eKinywa ePerga mobandagalira eAtalia; 
ACT.14.26	nerilwa eyo mobaya eAntiokia omo bwato, aho bahirawa oko lukogo lwoMungu busana nomubiri ogo babugirira. 
ACT.14.27	Neryo babere babihika, mobahindania ekanisa mobakani ryayo ebyosi Mungu akola nabo, kandi ngoko akingula oluyi lwerikirirya oko Bihanda. 
ACT.14.28	Neryo mobikalayo migulu mingi haguma nabiga.
ACT.15.1	Nikwa abandi bandu mo bandagala balwa eYudea moba kangirirya abalikyetu, bati, Mwamatindabana ngebihano byaMusa, isimwangatoka erilamibwa. 
ACT.15.2	Nikwa omugulu Paulo na Barunaba bamibinegena bakakuba obuhaka nabo, Paulo na Barunaba nabandi mobayisogwa erihetukira eYerusalema oko bakwenda nabakulu busana nomwatsi oyo. 
ACT.15.3	Neryo ekanisa moyatsindikabo mobalaba Foiniki neSamaria, ibanemukani ryabo eribinduka ryeBihanda, mobatsemesya balikyetu bosi kutsibu. 
ACT.15.4	Nomugulu bahika eYerusalema, mobakokibwa nekanisa nabakwenda nabakulu mobakaniryabo ebyosi ebyo Mungu akola nabo. 
ACT.15.5	Nikwa abandi abikirirye abekihanda kyabaFarisayo mobahangana, bati, Ritolere ibabanibwa neri tegekabo bati bategaye erihana ryaMusa.
ACT.15.6	Nabakwenda nabakulu mobahindana erikania omwatsi oyo. 
ACT.15.7	Nenyuma wobuhaka bunene, Petero mwahangana mwabuga nabo, ati, Balikyetu, munasi ngoko Mungu ayisoga omukati kati kenyu oko biro byerimbere, ati omu buno bwage eBihanda byowe eKinywa kyengulu yowene nerikirirya. 
ACT.15.8	Omungu oyo wasi omutima mwatula omwatsi kubo, iniakahabo eKirimu Kibuyirire ngoko atuhakyo; 
ACT.15.9	mwatahira erigabana omukati kati ketu nabo, nikwa mwerya emitima yabo nerikirirya. 
ACT.15.10	Neryo busana naki mukalenga oko Mungu erihira emiheke oko bikya byabiga eyo abotata wetu batatoka eriheka kutse itwe kwehi? 
ACT.15.11	Nikwa tukikiriraya ko tukandisyalamibwa omolukogo lwoMukama Yesu, ngabo.
ACT.15.12	Nendeko yosi moyabya bukutu; mobahulikirira uku Barunaba na Paulo omugulu bakanaya ebiminyikalo nebyeri swekera ebyo Mungu ahabo erikola omo Bihanda. 
ACT.15.13	Neryo babere babibuga, Yakobo mwasubiryabo, ati, Balikyetu munyi hulikirire. 
ACT.15.14	Simeoni abiritulago ngoko Mungu atsuka eribana eBihanda, eriyisoga omukati-kati kabo ekitunga busana nerina riwe. 
ACT.15.15	Nebinwa ebi byamaringana nebyabaminyereri, ngoko kisakire, kiti,
ACT.15.16	Enyuma waho nasyasubula,
ACT.15.16	Nasyaswahimba enyumba ya Dawidi, eyatera;
ACT.15.16	Nasyaswahimba, ahasambukala,
ACT.15.16	Nasyahanganiayo,
ACT.15.17	Abakisiya babandu basonda-sondaye
ACT.15.17	oMukama,
ACT.15.17	NeBihanda byosi abakabirikirawa omo rina ryage,
ACT.15.18	OMukama atya, oyo waminyisaya emyatsi eyi eritsuka kera kera. 
ACT.15.19	Neryo eritswera ryage riti sitwendereraye abeBihanda abakabindukira Mungu, 
ACT.15.20	nikwa tusakirebo tuti baleke ebikatsandaya byesisumba nerisingira nebinigire nomusasi. 
ACT.15.21	Kusangwa eritsuka oko syondengo syerimbere Musa anawite oko miyi yosi abakatula emyatsi yiwe, ikasomerawa omo manyumba werihindana oko sabato syosi.
ACT.15.22	Neryo mokyatsemesya abakwenda nabakulu, haguma nekanisa yosi, eriyisoga abandu omukati-kati kabo neritumabo eAntiokia haguma na Paulo na Barunaba; mobatuma Yuda oyu kahulawa Baranaba, na Sila, abasondoli omukati-kati kabali kyetu, 
ACT.15.23	haguma nebarua eyi, iti, Balikyetu, abakwenda na bakulu, oko balikyetu abeBihanda eAntiokia neSiria neKilikia, tukabakeraya. 
ACT.15.24	Eritsuka ekiro towa abandu bakwitwe babi ribahahukya emitima nebinywa, erigangagangya oburingikania bwenyu, abo tutategeka, 
ACT.15.25	ryamatutsemesya ituhindene haguma eriyisoga bandu neritumabo kwinywe haguma nabanze betu Barunaba na Paulo, 
ACT.15.26	abandu babiriyisiga busana no Mukama wetu Yesu Kristo. 
ACT.15.27	Neryo twamatuma Yuda na Sila, nabo ibobene basyabatulira emyatsi eyi omo buno bwabo. 
ACT.15.28	Kusangwa yabiritsemesya eKirimu Kibuyirire netu eriti ndahira kwinywe omuheke owalabire emyatsi eyitolera eyi: 
ACT.15.29	muleke ekyabirihererwa oko sisumba, nomusasi, nekikani gawa, nerisingira; mwamayiteya ukwebi, imukakola ndeke. Mubye nobuholo.
ACT.15.30	Abatsindikawa batya, mobandagalira eAntiokia; babere babihindanya endeko, mobahabo ebarua. 
ACT.15.31	Neryo babere basomayo mobatsema busana nerihana eryo. 
ACT.15.32	Yuda na Sila, ababya baminyereri, mobahana balikyetu nebinywa bingi mo bahabo maka. 
ACT.15.33	Nenyuma weriikalaho biro, balikyetu moba tsindikabo omo buholo oko batumabo. 
ACT.15.34	Nikwa Sila mwanza erisigalayo. 
ACT.15.35	Nikwa Paulo na Barunaba mobasigala eAntiokia, erikangirirya neritula eKinywa kyoMukama, haguma nabandi bangi nibya.
ACT.15.36	Nenyuma webindi biro bike Paulo mwabwira Barunaba, ati, Wase tusubule tuyabane balikyetu omo miyi yosi eyo twatula mwekinywa kyoMukama, tulebaye ngoko babere. 
ACT.15.37	Barunaba mwasonda eritwala Yoane oyo kahulawa mo Mariko haguma nabo. 
ACT.15.38	Nikwa Paulo mwataganirya nga ryowene eritwala oyo watswa kubo ePamfilia, oyu tagenda nabo oko mubiri. 
ACT.15.39	Neryo mohabya erinegena rikalire, kyaleka ibagabana; Barunaba mwatwala Mariko haguma naye moba sokera eKipuro omo bwato, 
ACT.15.40	Na Paulo mwayisoga Sila neryo mobalwayo, balikyetu ibamahirabo oko lukogo lwo Mukama. 
ACT.15.41	Naye mwalaba eSiria na Kilikia iniakaha amaka oko syokanisa.
ACT.16.1	Neryo mwahika eDerbe neLystra. Yabya omwiga oyu kahulawa mo Timoteo, omugala womuYuda wobukali oyo wabya wikirirye; nikwa ise wuwe abya muGiriki. 
ACT.16.2	Abya oyu kasimawa ndeke na balikyetu eLystra neIkonio. 
ACT.16.3	Neryo Paulo mwanza Timoteo erigenda naye; mwamwimya mwamu bania busana na baYuda ababya eyo, kusangwa abosi babya basi kwise wuwe abya muGiriki. 
ACT.16.4	Neryo babere bakalaba omo miyi eyo mobabwirabo ebyo abakwenda nabakulu beYeru salema bategeka bati bakolebyo. 
ACT.16.5	Nesyokanisa mosyabana maka omwikirirya, neriganza ryabo moryakanya ebiro byosi.
ACT.16.6	Mobalaba omo kihugo kye Furigia neGalatia, eKirimu Kibuyirire ikyabirikagabo eribuga eKinywa eAsia. 
ACT.16.7	Nomugulu bahika hakuhi neMisia, mobalenga eriya eBitinia, nikwa eKirimu kyaYesu mokitaligirabo; 
ACT.16.8	mobatwangana eMisia moba ndagalira eTroa. 
ACT.16.9	Na Paulo mwalola oko nzoli omo kiro: omundu weMakedonia iniahangene iniakamuhatikana ati, Wase, usokere eMakedonia utuwatikaye. 
ACT.16.10	Neryo abere alola oko nzoli, neryo-neryo motwasonda eriya eMakedonia, itwamabi minya kundu ko Mungu atubirikira eritula engulu yowene kubo.
ACT.16.11	Nerilwa eTroa omo bwato motwagenda omo nzira itunganene erihika eSamotirake, nengyakya mo twahika eNeapoli, 
ACT.16.12	nerilwa eyo motwahika eFilipi, ni muyi munene woluhande olo lwe Makedonia, ahabya Baroma, neryo motwa siba oko muyi oyo biro bike; 
ACT.16.13	noko kiro kyasabato motwaya ekyaswa oko musike wolusi, motwaganirya nga hari aherisabira; motwikala motwabuga na bakali ababya bahindeneho. 
ACT.16.14	No muguma wakubo oyo watowa abya mukali ukahulawa mo Ludia alwa oko muyi wa Tuatira ini mugulya wesyongimba syobwami oyo wabya musabi woMungu. OMukama mwibukya omutima wuwe erihulikirira ebyo Paulo abuga. 
ACT.16.15	Neryo abere abiba tisibwa nabenyumba yiwe, mwatu-go, ati, Mwama nyilangira ko nyikirirye oMukama, mwingire omwage mwikale. Neryo mwatuhatikana.
ACT.16.16	Neryo twabere tukaya aherisabira, omugombe-mwanamuto mwahindana netu oyo wabya nembinga yerilagula iniakaletera abakama buwe endundi nene busana nerilagula. 
ACT.16.17	Mwakwama Paulo, netu, inianemobirikira ati, Abandu aba ni bagombe boMungu wEndata Kwilaba hosi, bakabatulira enzira yerilama. 
ACT.16.18	Naye mwakola atya biro bingi. Nikwa Paulo mwagalwa, mwakeba mwabuga nekirimu ekyo, ati, Namakutegeka omo rina rya Yesu Kristo umulweko. Neryo mokyamulwako oko endambi eyo.
ACT.16.19	Nikwa abakama buwe babere babilangira kwamaha wendundi yabo yamahwa, mobatsimba Paulo na Sila moba kurirabo omwiguriro embere syabarongani; 
ACT.16.20	bebere babi letabo oko batsweri bati, Abandu aba ni baYuda bakatsandaya omuyi wetu. 
ACT.16.21	Bakakangiriraya emitsye eyo tutsirire erikirirya kutse erikola kusangwa turi baRoma. 
ACT.16.22	Nendeko moyahanga nira kubo; nabatsweri mobalusya esyongimba syabo eritula ngasyo mobategeka bati bahunzawe omo miti. 
ACT.16.23	Neryo babere babihunzabo miti mingi, mobagusabo omo nyumba yomuliki, mobategeka omuteya eriteyabo ndeke. 
ACT.16.24	Neryo amabiowa eritegeka atya, mwahirabo omo nyumba mwekati mobabohera ebisandu byabo omo miti.
ACT.16.25	Nikwa hakuhi na kati kanene Paulo na Sila babya bakasaba bakimbira oMungu, nabomuliki mobahulikirirabo, 
ACT.16.26	neryo neryo mohabya omusiki munene, kyaleka ebibanza byenyumba yomuliki ibyatengatengana; neryo-neryo esyonyuyi mosyaki ngulwa namahulula woburi mundu mwakundukala. 
ACT.16.27	Omu teya abere abuka mwalangira esyonyuyi syenyumba yomuliki isikingwire, mwakula muyari wuwe mwasonda eriyiita, mwa minya ati abomuliki batibitire. 
ACT.16.28	Nikwa Paulo mwabirikira nomulenge munene ati, Suyiyire nabi, kusangwa itwe bosi tune hano. 
ACT.16.29	Neryo mwatumira esiseke mwayigusamo, akatitimana neriubaha mwagwa embere syaPaulo na Sila, 
ACT.16.30	mwaletabo eyihya mwabuga ati, Bakama, ritolere inakolaki erilamibwa kwehi? 
ACT.16.31	Mobamubwira, bati, Wikiriraye oMukama Yesu, iwalamibwa, uwe nenyumba yawe. 
ACT.16.32	Mobamubwira eKinywa ekyoMukama noko bosi babya omo nyumba yiwe. 
ACT.16.33	Naye mwimyabo oko ndambi eyo yekiro, mwerya ebironda byabo, naye mwabatisibwa neryo-neryo, nekitunga kiwe. 
ACT.16.34	Neryo mwahetukyabo mwatwalabo omuwe, mwahira akaryo embere wabo; mwatsema haguma nabuwe bosi kusangwa amabikirirya oMungu.
ACT.16.35	Bwabere bwakya, abatsweri mobatuma abasoda bati, Mulwike abandu abo bagende. 
ACT.16.36	Nomuteya mwatulirago Paulo, ati, Abatsweri bamatuma bati, mulwikawe; na lino muhuluke mugende obuholo. 
ACT.16.37	Nikwa Paulo mwabuga nabo, ati, Bariatuswiriraya omo meso wabandu, isituritwatswerwa, netu ituri baRoma, babiritugusa omo nyumba yomuliki; na lino bakasonda eritulusyamo bubi-sobiso kwehi? Eyihi, base bobene batutwale eyihya. 
ACT.16.38	Nabasoda mobayatulira ebinywa ebyo byabatsweri, nabo mobubaha bowa ko bari baRoma; 
ACT.16.39	neryo mobasa mobabalembalembabo, mobatwalabo eyihya mobagonga-gongabo bati balwe oko muyi. 
ACT.16.40	Kobalwa omo nyumba yomuliki batya, mobingira omwa Ludia: neryo babere babilola ku balikyetu, mobahanabo, mobagenda.
ACT.17.1	Neryo bamabilaba Amfipoli na Apolonia, mobahika eTesalonika, ahabya enyumba yerihindana ya baYuda. 
ACT.17.2	Paulo mwingiramo ngoko anagenda akakola, mwakaniryabo amayenga asatu omo masako, 
ACT.17.3	iniakakumburirabo nerikania ndeke ko ryabya ritolere Kristo iniagalwa nerilubuka oko baholi, kandi ati, Yesu oyu ngababwira, yona Kristo. 
ACT.17.4	Nabandi bakubo mobabindulwa, mobayihira haguma na Paulo na Sila; nabaGiriki bangi bagenge mobabya batya, nabakali bangi abakakengawa. 
ACT.17.5	Nikwa abaYuda mobabya neritsura, neri songya abandu babi batyabatya, mohindania endeko, moba buya omo muyi molukanda, mobayabambira enyumba ya Yasona, ibakasonda eriletabo eyihya oko bandu. 
ACT.17.6	Nomugulu babulabo, mobakura Yasona nabandi boko balikyetu embere syabakulu bomuyi, mobabugira iguma, bati, Abandu aba ababiribindula e kihugo kyosi, bamasa eno, 
ACT.17.7	na Yasona abirikokyabo; nabosi bakapona ebihano byaKaisari bakabuga bati hari gundi mwami, ni Yesu. 
ACT.17.8	Nabandu nabakulu bomuyi omugulu bowa ebyo mobahahukya emitima. 
ACT.17.9	Neryo babere babiimya emboho uku Yasona nabandi, mobalekabo erigende.
ACT.17.10	Neryo-neryo mobatuma Paulo na Sila omo kiro eBeroya: babere bahikayo mobaya omo nyumba yerihindana nabaYuda. 
ACT.17.11	Nikwa abaYuda aba babya babuya kwilaba abeTesolonika, kusangwa bangirira eKinywa nomuhwa gosi, ibakasonda-sonda amasako ebiro byosi erilebya nge myatsi eyi ni kwenene. 
ACT.17.12	Na bangi bakubo mobikirirya, abakali bangi babaGiriki aberi kengwa nabalume nibya. 
ACT.17.13	Nikwa abaYuda beTesolonika abaminya kwekinywa kyoMungu kyatulawa na Paulo eBeroya, mobayayo, mobasembegetya mobababirirya oko syondeko. 
ACT.17.14	Neryo-neryo abalikyetu mobatuma Paulo oko ngetsi, nikwa Sila na Timoteo mobasigalaho. 
ACT.17.15	Nabatsindika Paulo moba muleta eAtene: ibamabilairwa eritegeka Sila na Timoteo ati bamukwame luba neryo mobagenda.
ACT.17.16	Paulo abere analindirirebo eAtene, ekirimu kiwe mokya bya nobulige omwisi wuwe omugulu alangira omuyi iniuswire nesisumba. 
ACT.17.17	Nikwa mwakuba obuhaka na baYuda na bandu bagenge omu nyumba yerihindana nomwiguliro nababyaho ebiro byosi. 
ACT.17.18	Abandi bamenge abakahulawa mo baEpikurio na baStoiko mobahindana naye. Nabandi bakubo bati, omu buyi webingi oyu akasonda eribugaki kwehi? Abandi bati, Asosire mukangirirya wemiungu yehali kusangwa akangiriraya Yesu nerilubuka. 
ACT.17.19	Neryo mobamuhamba mobamuleta oko Areopago, bati, Twanganaminya erikangirirya eririhyarihya nga ni ryahi eriukatula kwehi? 
ACT.17.20	Kusangwa ukaleta emyatsi yehali omo matwi wetu; neryo tukasonda eriminya omusindo wemyatsi eyi. 
ACT.17.21	Nikwa BanyaAtene bosi nababunga ababya bikereyo mobasiba endambi yosi isibekola kindu irye neribuga neriowa emyatsi mihyamihya. 
ACT.17.22	Na Paulo inianimene omukati-kati ka Areopago, mwabuga ati, Inywe abalume beAtene, ngalebaya omo myatsi yosi muri bandu bakakenga emiungu. 
ACT.17.23	Kusangwa nabere ngalaba, monayitegererya ebindu mukasaba, moneya eribwe ryeriherera erisakirweko riti, Oko Mungu atasibwe. Oyo mukasaba ata sibwe, yo ngababwira. 
ACT.17.24	OMungu oyo wabumba e kihugo nebiri mukyo byosi, iye ni Mukama welubula ne kihugo, siariikala omo misaka eyikahimbawa nabandu, 
ACT.17.25	kandi siari kolerawa nebyala byabandu, ngari nobwaga bwekindu, kusa ngwa iye akaha bandu engebe nomuka nebindu byosi. 
ACT.17.26	Naye mwakola ebihanda byosi byabandu erilwa oko muguma eriikala omo kihugo ehosi, iniabiritegeka emituta yabyo nemitano ryeriikala ryabo, 
ACT.17.27	basonda-sonde Mungu, omu maha werimumatamata nerimubana, nikwa siari hali oko buri mundu gukwitwe, 
ACT.17.28	kusangwa
ACT.17.28	Mwiye turiho, tukalendera turi neribyaho;
ACT.17.28	Ngabandi basaki benyu besyonyimbo babuga bati,
ACT.17.28	Turi olubuto luwe kwenene.
ACT.17.29	Nikwa twamabya turi olubuto lwoMungu, siritolere tuka ganirya tuti Mungu ari nge miringa, kutse kitsipa, kutse eribwe, bikabatsawa neriganirya namenge womundu. 
ACT.17.30	Nemigulu yeritindaminya Mungu mwakirukya ameso, nikwa lino aka tegeka abandu bosi ehosi eribinduka, 
ACT.17.31	kusangwa abirihira ekiro asyatwa olubanza lwe kihugo omo ritunganene nomundu oyo abirihira, nokweki abiriha bandu bosi eriminyisyabo kwa birimulubukya omo baholi.
ACT.17.32	Nikwa omugulu bowa erilubuka ryabaholi, abandi moba negula; nikwa abandi bati, Twangaswakowa kandi omwatsi oyu. 
ACT.17.33	Ritya Paulo mwalwa omukati-kati kabo. 
ACT.17.34	Nikwa abandi balume bayihira kwiye, mobikirirya, Dionisio abya wakubo munya Areopago, nomukali muguma ahulawa mo Damaria nabandi haguma nabo.
ACT.18.1	Enyuma webyo Paulo mwalwa eAtene mwaya eKorinto. 
ACT.18.2	Mweyaho omuYuda oyu kahulawa mo Akwila, embu tirwa yePonto, asa linolino akalwa eItalia haguma na mukaliwe Pirisila, kusangwa Klaudio iniamabitegeka abaYuda bosi ati balwe eRoma. Naye mwayalola kubo; 
ACT.18.3	neryo kusangwa babya bomubiri muguma mwabya nabo, mobakola, kusangwa oko mibiri yabo babya baluki bamahema. 
ACT.18.4	Naye mwakuba buhaka omu manyumba werihindana oburi sabato, mwabindula baYuda na baGiriki.
ACT.18.5	Nomugulu Sila na Timoteo bahika bakalwa eMakedonia, Paulo abya iniakatula engulu yowene, eritulago oko baYuda ko Kristo ni na Yesu. 
ACT.18.6	Nomugulu bagana nerimutsuma, mwa kunguta esyongimba siwe mwabuga nabo ati, Omusasi wenyu abye oko mitwe yenyu! Sindi kolubanza. Eritsuka lino ngaya oko Bihanda. 
ACT.18.7	Neryo mwalwaho mwingira omo nyumba yomundu ukahulawa mo Tito Yusto, omusabi woMungu; enyumba yiwe ihererenye nenyumba yerihindana. 
ACT.18.8	Na Kristo, omurongani wenyumba yerihindana, mwikirirya oMukama, haguma nabenyumba yiwe yosi; nabangi banya Korinto abowa Paulo mobikirirya mobabatisibwa. 
ACT.18.9	No Mukama mwabuga na Paulo omo kiro omo nzoli, ati, Sigubahe, nikwa ubuge subye bukutu: 
ACT.18.10	kusangwa ndi haguma nawe, sihali mundu wasyakubambira erikukola nabi; kusangwa ngwite bandu bangi omu muyi oyu. 
ACT.18.11	Naye mwabugayo mututa muguma nemikera endatu, erikangirirya eKinywa kyoMungu omukati-kati kabo.
ACT.18.12	Nikwa Galio eryabya omurongani weAkaya, abaYuda mobaya embita mobabambira Paulo bamutwala embere yeki tumbi kyeritswera, bati, 
ACT.18.13	Omundu oyu akabindula bandu erikukamira Mungu omusindo owate webihano. 
ACT.18.14	Nikwa Paulo abere akasonda erikumbula obuno buwe, Galio mwa bwira abaYuda ati, Kumbe alwe mwatsi werikola nabi kutse ekibi kikalire, nga nangabowa ndeke, inywe baYuda; 
ACT.18.15	nikwa kusangwa ni mwatsi wobuhaka bwebinywa namena nebihano byenyu, mulebayekyo inywe bene; ngagana eribya mutsweri wemyatsi eyi. 
ACT.18.16	Neryo mwahigabo embere yekitumbi kye ritswera. 
ACT.18.17	Nabosi mobahamba Sositeni, omurongani wenyumba yerihindana, mobamuswirirya emuliro wekitumbi kyeritswera. Nikwa Galio mwatatsomana ebyosi ebyo.
ACT.18.18	Enyuma waho Paulo mwaswikalaho biro bingi, neryo mwalagana na balikyetu mwasokera eSiria omo bwato haguma na Pirisila na Akwila. EKenkuria mwasiswa, busana neribya nerilahirya. 
ACT.18.19	Neryo mobahika eEfeso, neyo mwasigabo; nikwa iye mwingira omo nyumba yerihindana mwakuba obuhaka na baYuda. 
ACT.18.20	Babere bamugo eriikalayo ebindi biro, mwataliga; 
ACT.18.21	nikwa erilagana nabo mwabuga, ati, Nasyaswasa kandi kwinywe Mungu amanza, neryo mwasoka omo bwato akalwa Efeso.
ACT.18.22	Abere abilwa mobwato eKaisaria mwahetuka mwabukya ekanisa, neryo mwandagarira eAntiokia. 
ACT.18.23	Neryo abere amabisiba akatambi mwalwayo mwalendera ku muyimuyi omo kihugo kyaGalatia na Furigia, iniakasikaya abiga bosi.
ACT.18.24	Nikwa habya omundu ahulawa mo Apolo, embutirwa ya Alesanduria, oyo wasi eribuga ndeke owekisehya, mwahika Efeso; naye abya asi amasako ndeke. 
ACT.18.25	Iniabirikangiriribwa enzira yoMukama; iniawite omuhwa omo kirimu, mwabuga nerikangirirya ndeke emyatsi yaYesu, tse naho abya asi batisimo ya Yoane nyisa. 
ACT.18.26	Mwatsuka eribuga neritindiubaha omo nyumba yerihindana; nikwa omugulu Pirisila na Akwila bamowa, mobamutwala mobamukumburira enzira yoMungu yo ndeke kwilaba. 
ACT.18.27	Nomugulu asonda erisokera eAkaya, balikyetu mobamusikya omutima, mobasakira abiga bati bamu kokaye. Abere ahika, mwawatikya kutsibu abikiriraya busana nolukogo, 
ACT.18.28	kusangwa mwasinga abaYuda kutsibu embere syabandu, iniakakangaya omo masako ko Yesu ni Kristo.
ACT.19.1	Nomugulu Apolo abya eKorinto, Paulo mwalaba omo kihugo kyendata mwahika Efeso. Neryo mweyayo abandi biga. 
ACT.19.2	Mwabulyabo ati, Momwangirira eKirimu Kibuyirire omugulu mwikiriraya? mobasubirya bati, Eyihi, sitwetowa ko hari eKirimu Kibuyirire. 
ACT.19.3	Neryo mwabuga ati, Mwabatisi bawa muki kwehi? Nabo bati, Omo batisimo ya Yoane. 
ACT.19.4	Paulo ati, Yoane abatisaya omo batisimo yeribinduka, aka bwira bandu ati bikiriraye oyu kandisyasa enyuma kwiye, ni Yesu. 
ACT.19.5	Neriowa eki mobabatisibwa omo rina ryoMukama Yesu. 
ACT.19.6	Nomugulu Paulo abere abihira kubo kwebyala, eKirimu Kibuyirire mokyasa kubo; mobabuga neyindi mibuge mobaminyerera. 
ACT.19.7	Nabo babya nga bandu ikumi nababiri.
ACT.19.8	Neryo mwingira omo nyumba yerihindana mwabugayo emikera isatu akatula engulu yowene neritindiubaha nerikuba obuhaka nerihatikanabo busana nobwami bwoMungu. 
ACT.19.9	Nikwa omugulu abandi bakubo bakala mobatikirirya, ibakabuga nabi busana neNzira eyo embere syendeko, iye mwalwa kubo, mwatwala abiga haguma naye, mwabya akakuba obuhaka oburi kiro omo nyumba yeriigirimo ya Tirano. 
ACT.19.10	Neryo mwakola atya mwabuga emituta ibiri, kyaleka abosi ababya bikere eAsia, abaYuda na baGiriki ibowa eKinywa kyoMukama.
ACT.19.11	NoMungu mwakola ebitikotiko omu byala byaPaulo ebitebyatakolwa, 
ACT.19.12	kyaleka ibatwala ebihande byesyongimba nesyongimba bakatulyasyo oko mubiri wuwe ibatwalirasyo abakoni, neryo esyondwala isyalwa kubo nesyombinga isya lwamo. 
ACT.19.13	Neryo abandi babasaki babaYuda abalenderi mobalenga eriahula erina ryoMukama Yesu endata wabari kwesyombinga bati, Ngakusema Yesu oyo Paulo akakangiriraya. 
ACT.19.14	Abagala balinda bomuhereri mukulu muYuda oyo kahulawa mo Sikewa babya bakakola batya. 
ACT.19.15	Nikwa embinga eyo moyasubirya, iti, Yesu nyimwasi, na Paulo nabirimuminya; nikwa inywe muri bahi kwehi? 
ACT.19.16	Nomundu oyo wabya kwembinga mwagulukirabo, mwakindabo bosi, mwatokabo, mobatibita eyihya yondumbu ibamabihutala ebironda. 
ACT.19.17	No mwatsi oyo mwaminyikala oko bosi abikere Efeso, abaYuda nabaGiriki; mobakwa obuba abosi; nerina ryoMukama Yesu moryakengwa. 
ACT.19.18	Abangi boko bikirirye mobasa nerikangania nerihulukya emibiri yabo. 
ACT.19.19	Nabandi boko bakumu mobaleta ebitabu byabo haguma mobahisyabyo omo meso wabosi; mobaganza obuguri bwabyo mobwabya esyofranka syekitsipa elfu makumi atano. 
ACT.19.20	Nekinywa kyoMukama mokyatsungana mokyasingana namaka.
ACT.19.21	Neryo enyuma wemyatsi eyi Paulo mwaganirya omo Kirimu erilaba eMakedonia neAkaya neriya eYerusalema, ati, Nasyabya nabibyayo, ritolere inaya lebya neRoma. 
ACT.19.22	Neryo abere abituma abawatikya buwe babiri, Timoteo na Erasto eMakedonia, iye mwasigala eAsia ebiro bike.
ACT.19.23	Oko mugulu oyo omwaga munene mwahuluka busana neNzira eyo. 
ACT.19.24	Kusangwa omundu oyo kahulawa mo Demetrio, omuhesi webitsipa, oyo wabya akahesa emisaka yekitsipa yerisabiramo Artemi, mwaletera abahesi endundi nene. 
ACT.19.25	Mwahindaniabo haguma na bandi abakakola omubiri oyo, mwabuga ati, Inywe balume munasi endundi yetu ikalwa oko mubiri oyu. 
ACT.19.26	Mukalangira neriowa butsira Efeso hasa nikwa hakuhi neAsia hosi Paulo oyu abiribindula endeko nene yabandu, ati emiungu ikakokotibawa omo byala si miungu. 
ACT.19.27	Hari kyeriitisya butsira oko mubiri wetu musa watindahera nikwa ehekalu yomungu mukulu wobukali Artemi iyaganzwa nga buyira, naye mbino inialusibwa oko bubuya buwe, Oyu kasabawa eAsia yosi ne kihugo.
ACT.19.28	Omugulu bowa ebi mo bahitana kutsibu, mobabugira igoma bati, Artemi wEfeso ni Mukulu! 
ACT.19.29	Nomuyi gosi musula nolukuko; mobatibita haguma omo nyumba yebitsange, 
ACT.19.30	ibaka kura haguma nabo Gayo na Aristarko, abanyaMakedonia ababya bakagenda na Paulo. Na Paulo mwasonda eriingira omo ndeko, nikwa abiga mobamukaga. 
ACT.19.31	Nabandi bakulu beAsia, ababya abira buwe, mobamutumirako mobamugonga-gonga bati sialenge eriingira omo nyumba yeritsangiramo. 
ACT.19.32	Neryo abandi mobabirikira omwatsi muguma, nabandi ogundi; kusangwa endeko yabya lityalitya, nabangi bakubo isibasi ikiryaleka ibahindana. 
ACT.19.33	Nabandi bendeko mobahulu kya Alesanduro, oyo baYuda bahira emuliro wabandu. Neryo Alesanduro mwakoheryabo iniakasonda eriyigana oko bandu. 
ACT.19.34	Nikwa omugulu baminya kwari muYuda, abosi mobabugira igoma ngendambi ibiri, bati, Artemi wabaEfeso ni mukulu! 
ACT.19.35	Nomugulu omusaki weka amabibonderya endeko eribya bukutu, mwabuga ati, Balume bEfeso, kwe nindi oyo tasi komuyi wabanyaEfeso ni muteya wehekalu yaArtemi mukulu, noweribwe eribuyirire eryatoga rikalwa omo kyanya kwehi? 
ACT.19.36	Nikwa kusangwa munasi kwe myatsi eyi kwiteyangatoka eriganwa mutolere eribya bukutu neritindakola lubaluba. 
ACT.19.37	Kusangwa mwabirileta abandu aba hano abate barahi bebyo mohekalu kutse batsumi bomungu wetu wobukali. 
ACT.19.38	Neryo Demetrio, nabakakola haguma naye bamabya bawite olubanza oko mundu, hane aheribugire nabatsweri; neryo baletane nesyombanza syabo. 
ACT.19.39	Nikwa mwamasonda ogundi mwatsi asyasoherwa omwibugiro haguma na batsweri. 
ACT.19.40	Kusangwa tukahwa nomwaga wamunabwire, kusangwa sihari nekiguma ekyo twangabuga busana nolukanda olu. 
ACT.19.41	Amabibuga atya, mwakulukya endeko.
ACT.20.1	Olukanda lwabere lwabiumbya, Paulo mwatumira oko biga, mwahanabo mwalagana nabo neryo mwaya eMake donia. 
ACT.20.2	Abere abilaba omo kihugo ekyo iniamabisikya emitima yabo, mwahika ewabaGiriki. 
ACT.20.3	Neyo mwabyayo emikera isatu, nomugulu abaYuda bamuyira embita asonda erisokera eSiria, mwasonda eriswalaba eMakedonia. 
ACT.20.4	Sapateri weBeroya, omu gala wa Piru, mwagenda naye; noku banyaTesolonika, Aristarko na Sekundo; na Gaya we Derube, na Timoteo: noku banyaAsia, Tikiko, na Trofimo. 
ACT.20.5	Abo bobatsuka embere bakatulindirira eTroa. 
ACT.20.6	Nikwa itwe motwasoka omo bwato erilwa Filipi enyuma we biro ebyo byobundu bute mo kihamya, nenyuma webiro bitano motwahika kubo eTroa, neyo motwikala ebiro birinda.
ACT.20.7	Noko kiro kyeritsuka yenga, twabere twabihindana eritsu tsanga obundu, Paulo mwakaniryabo akasonda erilwayo omu ngyakya; neryo mwayitsinga okwibuga erihika omukati kanene. 
ACT.20.8	Habya esiseke nyingi omo ngonde yendata aho twabya tuhindene. 
ACT.20.9	Nomulwana yokahulawa mo Eutiko abya ikere omo ryeseryo, mwayitsingirako kutsibu omugulu Paulo ayi tsinga okwibuga; neryo mwakindwa notugotseri mwatogera ahisi erilwa omo nyumba yakasatu endata, mobamutelula iniamabihola. 
ACT.20.10	Nikwa Paulo mwakimira ahisi mwamunami rako, mwamubagarira mwabuga ati, Simusweke, akineho. 
ACT.20.11	Neryo Paulo naye abere abihetukira endata abitsutsanga obundu nerirya, mwakania nabo endambi nyiri, erihika okwikya, neryo mwagenda. 
ACT.20.12	Nabo mobatwala omulwana inianeho, mobabuyahirwa.
ACT.20.13	Neryo erilaba emuliro omo bwato, motwasokera eAsosi; itukasonda erimuhira omo bwato eyo; kusangwa iniamabite geka atya, iniakasonda eriyayo omo bisandu. 
ACT.20.14	Abere ahindana netu eAsosi, motwamwingirya omo bwato motwahika eMitilene. 
ACT.20.15	Nerilwayo omo bwato motwahika engyakya ahisirya oko Kio; nekindi kiro motwahika eSamo; nekiro kyenyuma kwekyo motwahika eMileto. 
ACT.20.16	Kusangwa Paulo iniabiriganirya erilaba Efeso, kusangwa sianzire eriikala eAsia; kusangwa anguha eriyabya eYerusalema, oko kiro kya Pentekote ryamatokekana.
ACT.20.17	Abere ane Mileto mwatumira oko bakulu bekanisa eEfeso. 
ACT.20.18	Babere babimuhikako, mwabuga nabo ati,
ACT.20.18	Nenyu munasi ko nabya nenyu endambi yosi eritsuka ekiro nahika eAsia, 
ACT.20.19	inyinemukolera oMukama eriyibombeka haguma nemisonia, nerirengwako ebyanyihikako busana nesyo mbita syabaYuda; 
ACT.20.20	ngoko ndayikakiraya eribabwira ekindu ekyangaha endundi, neribakangirirya embere syabandu no mwendi nyumba nomwendi nyumba, 
ACT.20.21	eritulago oko baYuda na baGiriki eribindukira oko Mungu neriikirirya Mukama wetu Yesu Kristo. 
ACT.20.22	Na lino lebaya, ngaya eYerusalema, inyibohire omo Kirimu, isinyasi ebyasyambikako kweyo; 
ACT.20.23	kyenekyo eKirimu Kibuyirire kikambwira omu miyi yosi, kiti omuliki namalige bikandindirira. 
ACT.20.24	Nikwa sindi ganza engebe yage nga yagula kutse ngekindu nyanzire rye neribuga olugendo lwage nomubiri ogo nimaya oko Mukama Yesu, eritula engulu yowene yolukogo loMungu. 
ACT.20.25	Na lino lebaya, nyinasi inywe bosi konabirilendera nenyu erikangirirya ebyobwami simwendi syaswalola oko busu bwage. 
ACT.20.26	Kikaleka inababwira munabwire nyiti sinyiri ko musasi winywe bosi, 
ACT.20.27	kusangwa mondagana eribabwira erihana ryosi ryoMungu. 
ACT.20.28	Muyitegaye inywe bene nekihyo kyosi, eKirimu Kibuyirire kyabiribahira mo bateya, eririsya ekanisa yoMukama eyagula omo musasi wuwe. 
ACT.20.29	Nyasi nasyabya nabilwaho amakungu akalire asingira omu katikati kenyu, siendisyasigania ekihyo; 
ACT.20.30	nomokatikati kenyu hasyahangana bandu bakabuga emyatsi eyite yakwenene, erikurira abiga enyuma kubo. 
ACT.20.31	Neryo mutegaye, mwibuke ngoko emituta isatu mondaleka erihana oburi mundu omo kiro nomwitungi nemisonia. 
ACT.20.32	Na lino ngabahira oko Mungu noko kinywa kyolukogo luwe, olukatoka eribahimba neribaha omwandu omukati-kati kababirihigulwa. 
ACT.20.33	Mondarumwa kubitsipa kutse miringa kutse kulukimba lwomundu nomu guma. 
ACT.20.34	Inywe munasi kwebyala ebi bikakola ebikanyibuga obwaga, nobwabari haguma nage. 
ACT.20.35	Onm myatsi eyi yosi nabiribakangya ngoko erikola ritya mundu angawatikya abolo bolo, eriyibuka ebinywa byoMukama Yesu, ngoko abuga ati, Erihitya rikaleta omuyisa kwilaba erihabwa.
ACT.20.36	Abere abibuga atya, mwakukama mwasaba nabo bosi. 
ACT.20.37	Nabosi mobarira mobakerya Paulo mobamuryatsirira, 
ACT.20.38	mobabya nobulige kwilaba busana nekinywa abwirabo, ati sibendisyaswamulolako kandi. Mobamutsindika bamukolya oko bwato.
ACT.21.1	Twabere twabigabana nabo motwagenda omo bwato, motwahika eKosi omunzira itunganene nengyakya mo twahika eRodo, nerilwa eyo motwahika ePatara. 
ACT.21.2	Itukegaya obwato obukasokera Foiniki, motwingiramo, motwagenda. 
ACT.21.3	Nomugulu twalangira eKipuro motwasigakyo oko luhande lwamalembe motwalola eSiria, motwalwiramo eTiro; kusangwa aho bakalusiraya ebindu omo bwato. 
ACT.21.4	Twabere twabisonga songya abiga, motwikalaho ebiro birinda. Nabo mobabwira Paulo omo kagala keKirimu bati, Siaye eYerusalema. 
ACT.21.5	Neryo twabere twabuga yebiro byetu, motwalwayo motwagenda; nabosi mobatutsindika, abakali nabana erihika ho kyaswa kyo muyi: motwakukama oko misege yengetsi motwasaba motwa hana obuholo. 
ACT.21.6	Neryo motwingira omo bwato, nabo mobasuba ewabo.
ACT.21.7	Neryo twabere twabuga olugendo erilwa Tiro motwahika eTolemai; motwabukya balikyetu motwikala nabo ekiro kiguma. 
ACT.21.8	Nengyakya motwalwayo motwahika eKaisaria: motwingira omwa Filipo omukangirirya wEngulu yowene, abya muguma woko balinda, motwikala naye. 
ACT.21.9	Abya awite abali bani abata hikibwe, abaminyerera. 
ACT.21.10	Twabere tunikereyo ebiro bingi omuminyereri oyu kahulawa mo Agabo mwalwa Yudea. 
ACT.21.11	Mwatuhikako mwimya omukoba wa Paulo mwabohago oko magulu noko maboko, ati, EKirimu Kibuyirire kikabuga kitya, kiti, AbaYuda beYerusalema basyaboha omundu mwenye omukoba oyu yobatya, basyamuhotela omo byala byeBihanda. 
ACT.21.12	Twabere towa ekyo itwe nabaho motwamugonga-gonga tuti siahetukire eYerusalema. 
ACT.21.13	Paulo mwasubirya ati, Muka yira muti, eririra nirihahukya omutima wage kwehi? kusangwa nyisikire si ryeriboherwa eYerusalema risa nikwa nerihola busana nerina ryoMukama Yesu. 
ACT.21.14	Nomugulu agana eribi ndulwa, motwayibera bukutu tuti, Erisonda ryoMukama rikolawe.
ACT.21.15	Enyuma webiro ebi motwagosola motwahetukira eYeru salema. 
ACT.21.16	Kandi abandi biga balwa eKaisaria motwagendania, mobatuleta omo nyumba ya Nasoni weKipura, omwiga weri mbere, itukandigotsera omuwe.
ACT.21.17	Twabere twahika eYerusalema, balikyetu mobatukokya ndeke nobutseme. 
ACT.21.18	Nengyakya Paulo mwingira haguma netu omwa Yakobo: abakulu bosi ibanemo. 
ACT.21.19	Twabere twabibu kyabo, motwakaniryabo emyatsi yosi mugumamuguma eyo Mungu akola omo Bihanda busana nomubiri wuwe. 
ACT.21.20	Nomu gulu bowabyo mobakenga Mungu, mobabuga naye bati, Unalangire, mulikyetu, esyoelfu nyingi syoko baYuda abikiri raya; abosi bari nomuhwa busana nebihano, 
ACT.21.21	babiribwirwa busana nawe ambu ukakangiriraya abaYuda bosi abari omo Bihanda baleka Musa, neribwirabo sibabanaye abana babo kutse erikwama emitsye. 
ACT.21.22	Ni kyahi ekyangakolwa kwehi? Basyowa ndeke kowabirihika. 
ACT.21.23	Neryo ukole ekyo tukaku bwira. Tuwiteabalumebanibabirilahirya: 
ACT.21.24	Wimayeabandu aba uyeraye haguma urihirebo ibatoka erisisa emitwe yabo. Ritya abosi basyaminya kohate kindu omwebyo babiriowa busana nawe nikwa kunemukwama ebihano. 
ACT.21.25	Nikwa busana neBihanda ababirikirirya, twabirituma ebarua neritegeka tuti baleke ekyabirihererwa okwisumba, nomuregano, nebikani gawa, nerisingira. 
ACT.21.26	Neryo Paulo mwimya abandu abo, nengyakya mwayerya haguma nabo mwingira mwehekalu, mwabwirabo omwatsi werihikana ryebiro byerieribwa nobuhere bwoburi mundu wakubo.
ACT.21.27	Omugulu ebiro birinda bikisiya ibyahwa abaYuda beAsia, abamulolako omo hekalu, mobatwa eyisesi omo ndeko, moba mutsimba, 
ACT.21.28	mobabugira iguma bati, Inywe balume be Israeli, mutuwatikaye: Oyu yo mundu oyu kakangiriraya abandu ehosi eripona abandu nebihano nahano; kandi mwa katwala abaGiriki omo hekalu, bakatsandaya ahabuyirire. 
ACT.21.29	Kusangwa babya babirilangira Trofimo omunyaEfeso, iniane haguma naye omo muyi, mobaringikania bati Paulo yuriamu twala omo hekalu. 
ACT.21.30	Neryo omuyi gosi mwabya molukanda, nabandu mobahindana bakatibita; mobatsimba Paulo moba mukurira eyihya wehekalu neryo-neryo esyonyuyi mosyakingwa. 
ACT.21.31	Babere balenga erimwita, engulu moyahika oko mukulu wabasoda bati eYerusalema kwamabitsanda. 
ACT.21.32	Neryo-neryo mwimya abasoda nabakapiteni mobandagala bakatibita; nomu­gulu balangira mukulu wabasoda, mobaleka eriswirya Paulo. 
ACT.21.33	Neryo omukulu wabasoda mwahikaho mwamuhamba mwa tegeka ati abohawe omo mahulula abiri neryo mwabulya ati kwe nindi kandi ayirire ati? 
ACT.21.34	Abandi bomo ndeko mobabuga kindi, nabandi kindi; neryo kusangwa babugira iguma mwata toka eriminya ekyekwenene, mwategeka ati atwalawe omo manyumba wabasoda. 
ACT.21.35	Abere ahika oko bisambiro, mwa hekwa nabasoda busana nerikala yendeko; 
ACT.21.36	kusangwa endeko yabandu moyakwama ikabugira igoma, iti, Mumulusayeho! 
ACT.21.37	Nomugulu abasoda basonda eriingirya Paulo omo nyumba ya basoda, mwabulya omukulu wabasoda ati, Wanganaliga inakubwira mwatsi kwehi? Naye ati, Unasi kiGiriki kwehi? 
ACT.21.38	Suri munyaMisiri, monzo, oyo watwa eyisesi noyo wasondo lera abiti esyoelfu ini omo mbwarara kwehi? 
ACT.21.39	Nikwa Paulo mwasubirya ati, Indi muYuda, we Tarso omuyi we Kilikia, endulani yomomuyi owate muke; ngakusaba, omba hamuli yeribuga na bandu. 
ACT.21.40	Abere amuha ehamuli, Paulo inianimene oko bisambiro, mwakoherya abandu; nomugulu babya bukutu, mwabuga nabo omo kiEbrania, ati:
ACT.22.1	Balikyetu nabotata, muhurikirire muleke mbuge kyage embere syenyu.
ACT.22.2	Nomugulu bowa akabuga nabo omo kiEbrania, mobalaba kwaho eribya bukutu. Naye ati:
ACT.22.3	Ingye ndi muYuda, nabutirawa eTarso omo kihugo kye Kilikia, nikwa nakurira omo muyi oyu inyikere omo bisando bya Gamalieli, yowangangiriraya erikwama ndeke ebihano bya botata wetu, inyikwire omuhwa busana noMungu ngoko mwe bosi muri nago. 
ACT.22.4	Monendererya Enzira eyi eriita abakwamayo eribohabo nerihirabo omo nyumba yomuliki abalume nabakali. 
ACT.22.5	Ngo muhereri mukulu neribugiro ryosi ryabakulu bakabya balangiri bage. Monimya esyobarua sikalwa kubo busana na balikyetu, monalendera eDamaseke eritsimba ababyayo neri letabo ibanabohire eYerusalema erisugirabo.
ACT.22.6	Nabere ngagenda nerihika hakuhi na Damaseke, hakuhi neritungi, neryo-neryo ekyakakala kinene mokyanyikoleryako erinyitimbako. 
ACT.22.7	Monagwa oko kitaka monowa omulenge aka buga nage, ati, Saula, Saula, busana naki ukanyendereraya kwehi? 
ACT.22.8	Monamusubirya nyiti, Urindi Mukama kwehi? Naye mwambwira ati, Ingye indi Yesu weNazareti oyu ugende reraya. 
ACT.22.9	Nikwa ababya haguma nage mobalangira ekyakakala nikwa mobatowa omulenge woyo kabuga nage. 
ACT.22.10	Nage monabuga nyiti, Ngire nyiti Mukama kwehi? NoMukama mwabuga nage ati, Hangana, uye eDamaseke, neyo wasya bwirwa ebyosi byabiritegekwa kowasyakolabyo. 
ACT.22.11	Nomugulu nataluka erilangira busana nerihenia ryekyakakala ekyo, mona sondolwa omo byala ebyababya haguma nage, monahika eDamaseke.
ACT.22.12	Nomuguma ye Anania, omundu mugenge oko bihano, iniakahulawa mo mubuya na baYuda bosi ababya bikereyo, 
ACT.22.13	mwambikako, mwimana hakuhi nage mwambwira ati, Saula mulikyetu, ubane erilangira ryawe Noko ndambi eyo mona bana erilangira ryage monamulolako. 
ACT.22.14	Naye mwabuga ati, OMungu wabotata wetu amayisoga we eriminya erisonda riwe, erilola okoyu Tunganene neriowa omulenge akalwa omo buno buwe; 
ACT.22.15	kusangwa wasyabya omutuli womwatsi webyo wabirilangira nebyo wabiriowa busana naye oko bandu bosi. 
ACT.22.16	Na lino ukalinda busana naki? Hangana ubatisibawe, weraye ebibi byawe erilakira erina riwe.
ACT.22.17	Nabere nabisuba eYerusalema ngasabira omo hekalu, monabya ngindi mu bulime. 
ACT.22.18	Monamulolako akabuga nage ati, Anguha ulwe mo Yerusalema luba, kusangwa sibendesyaliga eritulago ryawe busana nage. 
ACT.22.19	Nage nyiti, Mukama nabo banasi konahira abakwikiriraya bomo muliki monaswiriryabo omo manyumba werihindana gosi. 
ACT.22.20	Kandi omugulu buta omusasi wa Setefano omulangiri wawe, nanabya nyimeneho monasima, monabika esyongimba syabamwita. 
ACT.22.21	Naye mwa mbwira ati, Genda; kusangwa nasyakutuma hali oko Bihanda.
ACT.22.22	Mobamowa erihika oko kinywa ekyo; neryo mobabugira igoma bati, Omundu ngoyu angalwa omo kihugo! kusangwa siatolere eribyaho 
ACT.22.23	Nomugulu babugira igoma nerihunga hungya esyongimba syabo nerigusanga olututu lwendata, 
ACT.22.24	omukulu wabasoda mwategeka aletawa omo nyumba yaba soda, kandi mwategeka ati alengaweko omwiswiribwa omo mikoba, eriminya ekyamaleka ibabugira igoma batya busana naye. 
ACT.22.25	Nikwa babere babimuboha omo lukoba, Paulo mwabuga na mukulu wabasoda erigana oyo wabya wimeneho ati, Ebihano bikaliga kwomundu eriswiribwa amabya ari muRoma, atariasingwa omo lubanza kwehi? 
ACT.22.26	Nomukulu wabasoda abere owekyo, mwayabwira ogundi omukulu ati, Ukasonda erikolaki kwehi? Kusangwa omundu oyu ni mu Roma. 
ACT.22.27	Omukulu mwasa mwamubulya ati, Mbwire, uri muRoma kwehi? Naye ati, Ega. 
ACT.22.28	Nomukulu mwamusubirya ati nage nagula eribya muRoma omo buguri bunene. Paulo ati Nikwa ingye ndi mbutirwa yayo. 
ACT.22.29	Kyaleka abasonda erimu lengako ibamuleka luba; nomukulu mubaha, aminya ko Paulo ari muRoma kandi alwe amamuboha.
ACT.22.30	Nikwa engyakya, abere asonda eriminya ndeke ekyaleka abaYuda ibamuhandikirira nga niki, mwamubohola, mwategeka abahereri bakulu neribugiro ryosi bahindane, neryo mwanda galya Paulo mwamuhira embere syabo.
ACT.23.1	Paulo abere atungerera eribugiro ndeke, mwabuga ati, Balikyetu, namabyaho embere syoMungu nomutima ate nolubanza erihika oko kiro eki. 
ACT.23.2	Nomuhereri mukulu ye Anania mwategeka ababya bimeneho erimuswirya oko buno. 
ACT.23.3	Paulo mwabuga naye ati, Mungu asyakuswirya, uwe luhimbo luhakabirye embemba! Ukikalira erinzwera ngebihano, nikwa ukategeka erinzwirya erite omo kihano kwehi? 
ACT.23.4	Nababya bimeneho bati, Ukatsuma omuhereri mukulu woMungu kwehi? 
ACT.23.5	Paulo ati, Sinyilwe nyasi, balikyetu, kwari muhereri mukulu; kusangwa kisakire kiti, Susyebuga nabi oko murongani wabandu benyu.
ACT.23.6	Nikwa omugulu Paulo aminya kwekihande babya ba Sadukayo nekindi babya baFarisayo, mwabirikira omwibugiro ati, Balikyetu, nage indi muFarisayo, omugala wabaFarisayo; busana namaha werilubuka eryabaholi namabya oko lubanza. 
ACT.23.7	Abere abibuga atya, mohabya erinegena ryabaFarisayo na baSadukayo; nendeko moyagabana. 
ACT.23.8	Kusangwa abaSadukayo bati sihari erilubuka, kutse omulaika, kutse ekirimu; nikwa abaFarisayo bakaliga ebyosi. 
ACT.23.9	Mohabya olukanda lungi; nabandi abasaki boko baFarisayo mobahangana bati, Sitweta bana oko mundu oyu kokibi. Kyanganabya ini kirimu kutse omulaika akabuga naye kwehi? 
ACT.23.10	Omugulu erinegena ryabya inene, omukulu, iniakubaha ati mbino bakanditulanga Paulo mo bihandebihande, mwategeka basoda ati bandagale baya musagulebo bamulete omo nyumba. 
ACT.23.11	Enyuma kwaho omo kiro oMukama mwahangana hakuhi naye mwabuga ati, Usike, ngoko watulago busana nage eYerusalema, ritolere iwatulago neRoma.
ACT.23.12	Bwabere bwakya, abaYuda mobamuyira embita mobayi kumira haguma omwilahirya bati sibendirya kutse eripulya bate bita Paulo. 
ACT.23.13	Abamuyira embita eyi babya bangi kwilaba makumi ani. 
ACT.23.14	Mobaya oko bahereri bakulu na bakulu, bati, Twabiriyisema eritindagerya akaryo tutetwita Paulo. 
ACT.23.15	Neryo nenyu, haguma nabo mwibugiro, mubwire omukulu amwanda galiraye kwinywe, ngoko mukasonda eriminya omwatsi wuwe ndeke. Netu tusikire erimwita ate ahika hakuhi.
ACT.23.16	Nikwa omuhwa wa Paulo mowa embita yerimulamba: mwaya ingira omo nyumba ya basoda mwabwira Paulo. 
ACT.23.17	Na Paulo mwabirikira mukulu muguma wabasoda ati, Twala omulwana oyu oko mukulu: kusangwa awite eKinywa kyerimu bwira. 
ACT.23.18	Neryo mwamwimya mwamutwala oko mukulu mwabuga ati, Paulo mundu womuliki ariambirikira ati nyilete omulwana oyu kuwe, awite ekyakasonda erikubwira. 
ACT.23.19	Omu­kulu mwamuwata oko byala, nerimutwala omo ngonde mwa mubulya bubi-sobiso, ati, Ekyu kasonda erimbwira niki kwehi? 
ACT.23.20	Naye ati, abaYuda babirihanana erikubulya bati usyandaga laya Paulo omungyakya omwibugiro, ngoko bakasonda eribulya omwatsi wuwe ndekendeke. 
ACT.23.21	Nikwa suligirebo; kusangwa abalume kwilaba makumi ani banamulambire omo nzira, babirilahirya bati sibendirya kutse eripulya batebamwita; na lino basikire, bakalinda erilaga ryawe. 
ACT.23.22	Omukulu mwamusu bulya, ati, Subwire mundu nomuguma ko wamabwira ebi.
ACT.23.23	Neryo mwabirikira abakama babasoda babiri mwabwirabo ati, Oko ndambi isatu syekiro muhire abasoda magana abiri bagosole eriya eKaisaria haguma nabakalwira oko farasi amakumi arinda nabamatumo magana abiri. 
ACT.23.24	Kandi ubane syofarasi busana na Paulo erigenda kusyo, mumutwale nobuholo uku Feliki omurongani. 
ACT.23.25	Neryo mwasaka ebarua iti:
ACT.23.26	Klaudio Lusia oko murongani mukulu mubuya Filiki, obuholo kuwe. 
ACT.23.27	Omundu oyu atsimbawa na baYuda, basonda erimwita, monahikaho na basoda monamutongolya, inamabiowa kwari muRoma. 
ACT.23.28	Nerisonda eriminya ekyaleka ibamuhandikirira, monamuleta ahari eribugiro ryabo. 
ACT.23.29	Mo nalebya iniabirihandikirirwa busana nemyatsi yebihano byabo, isibawite ekyerimwitisya kutse ekyangamubohesya. 
ACT.23.30	Nomu­gulu nabwirawa ambu hari mbita busana nomundu oyu, namamutuma kuwe neryo-neryo, neritegeka abamuhandikirira basweyabuga embere syawe ebyo bakamuhandikirirako.
ACT.23.31	Abasoda nabo, ngoko babwirawa, mobimya Paulo moba mutwala omo kiro eAntipatiri. 
ACT.23.32	Nengyakya mobasuba oko manyumba wabasoda, mobasiga abari oko syofarasi erigenda naye. 
ACT.23.33	Neryo babere bahika eKaisaria mobaha omurongani mukulu ye barua, mobahira Paulo embere siwe. 
ACT.23.34	Abere abisoma ebarua, mwabulya nga ni we kihugo kyahi. Abere abiminya kwari munya Kilikia, 
ACT.23.35	mwabuga ati, Nasyakowa abahandikiriri bawe babihika; neryo mwategeka ati ategeribawe omo nyumba yolubanza ya Herode.
ACT.24.1	Habere hakya biro bitano omuhereri mukulu ye Anania mwandagala na bandi bakulu nembuyi ye Tertulo. Mobabwira omurongani mukulu yebyo bakahandikirira Paulo. 
ACT.24.2	Naye abere abibirikirwa, Tertulo mwatsuka erimuhandi kirira, ati:
ACT.24.2	Kusangwa busana nawe Feliki mubuya kutsibu tukabuya hirawa nobuholo, nakandi busana nerilembera ryawe, eritu nganene erikaletawa omo kihanda eki, 
ACT.24.3	tukangirira omo syonzira syosi nehosi eki newasingya yosi. 
ACT.24.4	Nikwa sinyibye ngakuluhya, ngakusaba utowe nebinywa bike omo bubuya bwawe. 
ACT.24.5	Kusangwa twabiribana mundu oyu ni mundu womwaga, ni mubabirirya wabaYuda bosi omo kihugo kyosi, nomusondoli wekihanda kyabanya Nazareti. 
ACT.24.6	Mwalenga eritsandya ehekalu, nikwa motwamutsimba, motwasonda eri mutswera ngebihano byetu. 
ACT.24.7	Nikwa Lusia omukulu wabasoda mwasa na maka manene mwamulusya omo byala byetu, 
ACT.24.8	eritegeka abahandikiriri biwe eriasa okuwe. Nawe wowene wamabimubulya wasyatoka eriminya busana nebyosi ebyo tukamuhandikirira.
ACT.24.9	NabaYuda nabo mobayihira okwihandikirira eryo bati ni kwenene.
ACT.24.10	Omurongani mukulu amabimukoherya ati abuge, Paulo mwasubirya: ati,
ACT.24.10	Kusangwa nyinasi kowamabuga mituta mingi ukatswera ekihanda eki, ngabuga ekyage nobutseme. 
ACT.24.11	Ngoko wangatoka eriminya sihalabire ebiro ikumi nabibiri eryo nahetukira eYerusalema naya sabirayo; 
ACT.24.12	sibetanyeya ngakuba buhaka nomundu nomuguma kutse eritwa eyisesi omo ndeko, kutse omo hekalu kutse mo manyumba werihindana, kutse omo muyi. 
ACT.24.13	Kutse sibangatoka erikukangya ebyo bakanyihandikirirako lino kobiri kwenene. 
ACT.24.14	Nikwa ngahulukaya eki embere syawe nyiti omo Enzira eyo, bakahula mo dini, ngakukamira Mungu wabotata wetu, ngikiriraya ebyosi byebihano kutse ebisakire nabaminyereri, 
ACT.24.15	inyinawite amaha omwisi wo Mungu ago nabo bakasima ko hakandisyabya erilubuka ryabatunganene neryabatatunganene. 
ACT.24.16	Neryo ngayitsinga eribya nomutima mubuya embere woMungu nembere syabandu. 
ACT.24.17	Neryo enyuma we mituta mingi monasa eriletera ekihanda kyage erihitya nekiguma kyerikumi. 
ACT.24.18	Omugulu nakola nyitya, mobanyeya omo hekalu ngera, butsira ndeko kutse lukanda. Nikwa abandi baYuda balwa eAsia— 
ACT.24.19	babya batolere eribya hano embere wawe erinyihandikirira, kumbe bangwite ko kibi. 
ACT.24.20	Kutse abandu aba nabo babuge ekibi balangira nyinimene embere weribugiro, 
ACT.24.21	kye nekiguma eki nabirikira nyinimene omukati-kati kabo, nyiti, Busana nerilubuka ryabaholi nyiri oko lubanza embere syenyu ekiro eki.
ACT.24.22	Nikwa Feliki, iniawite eriminya ndeke rye Nzira eyo, mwalindyabo, ati, Lusia omukulu asyabya asa, nasyatwa olu banza lwenyu. 
ACT.24.23	Neryo mwategeka omukulu wabasoda ati ategibawe nikwa ayigendiraye, sibakakiraye abira buwe erimu watikya.
ACT.24.24	Nenyuma webindi biro Feliki mwahika na mukaliwe Durusila, oyo wabya muYuda; mwatumira ku Paulo mwamowa eribuga ebyerikirirya ku Kristo Yesu. 
ACT.24.25	Nomugulu akangiri raya ebyeritunganene nebyeriyiteya nebyolubanza olukandi syasa, Feliki mubaha kutsibu ati, Ukatagenda lino; nasyabya nabana omwanya inaswakubirikira. 
ACT.24.26	Noko ndambi eyo mwahira amaha uku Paulo ati mbino asyamuha esyofranka. Kyaleka iniabya akamutumirako ngendo nyingi akakania naye. 
ACT.24.27	Nikwa emituta ibiri yamabilaba, Porkio Festo mwaya oko ngoma ya Feliki; neryo Feliki erianza erisimwa na baYuda mwasiga Paulo omo muliki.
ACT.25.1	Festo abere abisinga, omo kihugo kiwe, abere abuga biro bisatu mwahetukira eYerusalema akalwa eKaisaria. 
ACT.25.2	Abahereri bakulu na bakulu babaYuda mobahandikirira Paulo; mobamuhatikana bati, 
ACT.25.3	eribulya basimawe, busana nerimutuma eYerusalema; ibabiriya embita yerimulambira omo nzira. 
ACT.25.4	Festo mwasubirya ati Paulo akategiribawa eKaisaria, naye ihakisiya hake iniayayo. 
ACT.25.5	Mwabwirabo ati, Abandu behamuli bomukati-kati kenyu bandagale tugende nabo, nomundu oyo amabya ari kwekibi, bamuhandikirire.
ACT.25.6	Abere abikala nabo hatehakya biro munani kutse ikumi mwandagalira eKaisaria: nomungyakya mwikala kokitumbi kyolubanza mwategeka ati Paulo aletawe. 
ACT.25.7	Abere ahikaho, abaYuda abalwa eYerusalema mobamutimbako, bakaleta eri handikirira rikalire ryo batebangatoka erikangya ko kuri kwenene. 
ACT.25.8	Na Paulo mwabuga ekiwe ati, Sihari kibi nakolire oko bihano byabaYuda, kutse oko hekalu, kutse ku Kaisari. 
ACT.25.9	Nikwa Festo, erisonda erisimwa nabaYuda, mwabuga na Paulo ati, Ukasonda erihetukira eYerusalema, eritswerwa omo myatsi eyi emuliro wage kwehi? 
ACT.25.10	Nikwa Paulo ati, Nama hangana emuliro wekitumbi kyolubanza kya Kaisari, aho nyitolere eritswerwa; sihari kibi nakolera abaYuda, ngoko unasi ndeke. 
ACT.25.11	Namabya ndi mukolanabi kutse hari ekitolere erinyitisya; sindisonda-sonda erisaga oluholo; nikwa hate kindu mwebyo bakandega, sihari mundu wangambabo. Ngandiya tswerwa ewa Kaisari. 
ACT.25.12	Neryo Festo, amabikania nabo omwibugiro riwe, mwasubirya, ati, Ukasonda eritswerwa na Kaisari; ewa Kaisari yo wanasyaya.
ACT.25.13	Neryo habere haswakya ebindi biro omwami Agripa na Berenike mobahika eKaisaria eribukya Festo. 
ACT.25.14	Babere bago tserayo biro bingi, Festo mwabwira omwami omwatsi wa Paulo, ati, Hari mundu Feliki amusiganaya omo muliki; 
ACT.25.15	omugulu nabya eYerusalema, abahereri bakulu na bakulu babaYuda banganiraya omwatsi wuwe, ibakasonda iniatswerwa lubi. 
ACT.25.16	Monasubiryabo kwate mutsye wa baRoma eriha omundu ambu akwe ate-ahika emuliro wabahandikiriri buwe, neribana akatambi keribuga ebiwe busana nomwatsi oyo bakamuhandi kirirako. 
ACT.25.17	Neryo babere babihindana hano, mondalinda, nikwa engyakya monikala oko kitumbi kyeritswera monategeka nyiti omundu oyo aletawe. 
ACT.25.18	Omugulu bahandikiriri bahangana mobataleta omwatsi nomuguma webibi ebyo naganiraya; 
ACT.25.19	nikwa babya nemyatsi yobuhaka yerikangirirya ryabo nomwatsi womundu oyu kahulawa mo Yesu, oyo wabirihola, nikwa oyo Paulo akahula ati aneho. 
ACT.25.20	Nikwa monabula konangabulya emyatsi eyi yokwenene, monamubulya nganzire eriya eYerusalema neritswerwayo busana nabyo. 
ACT.25.21	Nikwa Paulo abere asonda erilinda eritswerwa nomwami mukulu, monategeka nyiti ategibawe erihika aho nasyamutumira ku Kaisari. 
ACT.25.22	Agripa mwabwira Festo ati, Nage ngasonda eriowa omundu oyo. Naye ati, Omungyakya wasyamowa.
ACT.25.23	Engyakya Agripa na Berenike mobahika ibamabiyisusu mania, mobingira aho bakasohera esyombanza nabakulu baba soda, nabehamuli bomo muyi. Neryo Festo mwategeka ati Paulo aletaweho. 
ACT.25.24	Festo mwabuga ati, Mwami Agripa nabosi bari haguma netu hano, mulebaye omundu oyu bandu bosi babaYuda banyisabaye, eYerusalema neno, eribugira igoma bati, siritolere akaswabyaho. 
ACT.25.25	Nikwa ingye mondabana ekitolere erimwitisya; naye mwabulya eriyatswerwa nomwami mukulu, monatwalo erimutuma. 
ACT.25.26	Nikwa singwite ekyo nangasakira omukama wage ndeke busana naye. Kyaleka ini amuleta embere syenyu, kandi, kundukundu embere wawe Mwami Agripa, neryo twabya twabimubulya, inabana ekyeri saka. 
ACT.25.27	Kusangwa oko buringikania bwage siryowene, erituma omundu womuliki neritindahula emyatsi eyo ahandikirirawako.
ACT.26.1	Agripa mwabuga na Paulo ati, Uri nehamuli yeribuga ebyawe. Neryo Paulo mwakoherya omo byala mwabuga ebiwe ati:
ACT.26.2	Uwe Mwami Agripa, namabuyahirwa omo mutima kusa­ngwa ngabuga ebyage embere syawe munabwire busana nerihandikirira ryosi ryabaYuda, 
ACT.26.3	kusangwa unasi ndeke emitsye yosi namahaka wabaYuda; neryo ngakusaba nyiti unyihulikirire neritindaluha.
ACT.26.4	Emigendere yage eritsuka nomo bwana bwage, monabya omo kihanda kyage neYerusalema okwitsuka erimbere naba Yuda bosi banasi. 
ACT.26.5	Babiriminya kubiro bingi, bamaliga eritulago, ngoko nabya muFarisayo ngakwama ndeke erisaba ryetu. 
ACT.26.6	Na lino nyimene hano oko lubanza busana namaha werilagana Mungu alaga abotata wetu, 
ACT.26.7	eryo ebihanda byetu ikumi nebibiri bikayiketera, omugulu bakakukama nomuhwa omo kiro neritungi. Uwe mwami, busana namaha aya nga handikirirawa na baYuda! 
ACT.26.8	Busana naki mukaminya muti sikyangatokekana erikiriribwa ko Mungu akalubukaya abaholi kwehi?
ACT.26.9	Nage monaganirya nga nyitolere erikola emyatsi mingi yerilwa nerina rya Yesu we Nazareti. 
ACT.26.10	Monakola nyitya eYerusalema; monahira abangi bababuyirire omo muliki, nahabwa ehamuli nabahereri bakulu butsira ekyo kisa, nikwa omugulu bitawa monaligaryo. 
ACT.26.11	Monasuyirabo ngendo nyingi omo manyumba werihindana monalenga erikunabo okwitsuma; nerikarama rinene monendereryabo erihika oko miyi yebi handa hali.
ACT.26.12	Monagenda nyitya eDamaseke nahabawa ehamuli neri tegekwa ryabahereri bakulu. 
ACT.26.13	Nomwitungi, uwe mwami, monalangira ekyakakala kyalwa elubula, ekihenirye kwilaba ekyeryuba, kikakoleraya erinyitimbako nabagenda haguma nage. 
ACT.26.14	Nomugulu itwe bosi twamabigwa ahisi, monowa omulenge akabuga nage omo mubuge wabaEbrania, ati, Saula, Saula, busana naki ukanyendereraya kwehi? Rikakwagalaya erigusa omwise omo migera. 
ACT.26.15	Nage monabuga nyiti, Urindi, Mukama kwehi? NOmukama ati, Indi Yesu oyu kendereraya. 
ACT.26.16	Nikwa hangana wimane omo bisandu byawe; kusangwa nabirikubutukira busana nomwatsi oyu erikuhira okwikola neritulago oko myatsi eyo wabirinyilolako nomo myatsi eyo nasyakubutukira, 
ACT.26.17	eribatongolya oko bandu noko Bihanda, ngakutuma kubo, 
ACT.26.18	erilibula ameso wabo, ibatoka eribindukira ekyakakala erilwa omo mwirimya nomo kagala keSatani ibasa oko Mungu, ibatoka eribana eribuyirwa ryebibi neribana aho wabo omukati-kati kabo ababirihigulwa busana nerikirirya omwisi wage.
ACT.26.19	Neryo uwe Mwami Agripa, mondagana eriowa enzoli yelubula, 
ACT.26.20	nikwa natsuka eritulirago abanyaDamaseke enyuma kwaho abanyaYerusalema nabomo kihugo kyosi kya Yudea, neBihanda nibya nyiti babindukire oko Mungu bakole emibiri itolere eribinduka ryabo. 
ACT.26.21	Kyaleka abaYuda ibanyi tsimbira omo hekalu mobalenga erinyita. 
ACT.26.22	Erihika munabwire nabiribana eriwatikya erikalwa oko Mungu, sindibuga kindi kyenekyo abaminyereri na Musa babuga bikandisyabya: 
ACT.26.23	ko Kristo atolere eriagalwa, kandi, kusangwa abya owembere werilubuka oko baholi, atule omwatsi wekyakakala oko kitunga kyetu noko Bihanda.
ACT.26.24	Nomugulu abuga ebiwe atya, Festo mwabuga nomulenge munene ati, Paulo uri kwisire; amenge manene wawe abiriku hindula mo musire. 
ACT.26.25	Nikwa Paulo mwabuga ati, Sindi kwisire, uwe Festo mubuya, nikwa ngabuga omwatsi wakwe nene owate wisire. 
ACT.26.26	Kusangwa omwami anasi emyatsi eyi, nage ngabuga naye neritindiubaha; kusangwa nyinasi okubyo sihari ekyatagerwe, kusangwa eki mokitetakolwa bubi-sobiso. 
ACT.26.27	OMwami Agripa, wamikirirya abaminyereri kwehi? Nyinasi ko wikirirye. 
ACT.26.28	Agripa mwabuga na Paulo ati, Omo katambi kake ukaganiraya erinyiyira mo muKristo! 
ACT.26.29	Paulo ati, Ngasaba oMungu nomo kangabya katambi kake kutse nyiri, kumbe si we ugwowene nikwa abosi bakanyowa lino bangabya ngangye— butsira mahulula aya.
ACT.26.30	Neryo omwami mwahangana, nomurongani mukulu na Berenike nababya bikere haguma nabo; 
ACT.26.31	neryo babere babiya embita, mobabwirana bati, Omundu oyu siaritakola ekitolere erimwitisya kutse ekyangamubohesya. 
ACT.26.32	Agripa mwabuga na Festo ati, Omundu oyu angabohwerwe atariabuga ati angaya tswerwa na Kaisari.
ACT.27.1	Omugulu bamabisoha bati tukasokera eItalia, mobaha Paulo nabandi bomuliki oko mukulu wabasoda yokahu lawa mo Yulia womulondo wabasoda baAugusto. 
ACT.27.2	Motwingira omo bwato bweAdaramiti, obwasonda eriya oko miyi iri kongetsi eAsia, motwagenda tutya ituri haguma na Aristarko omunyaMakedonia weTesolonika. 
ACT.27.3	Nomungyakya motwahika Sidona; Yulia mwayira Paulo yondeke, mwamuha eriyabana abira buwe neriwatikibwa. 
ACT.27.4	Nerigenda kandi omo bwato motwalaba eyikwa koKipuro, kusangwa erihunga iryamasira embere kwitwe eritukakirya. 
ACT.27.5	Twabere twabisoka engetsi eyihererenie na Kilikia na Pamfulia, motwahika Mira omuyi wa Likia. 
ACT.27.6	Eyo omukulu wabasoda mweya obwato bwe Alesanduria obukaya eItalia, mwatuhira mubo. 
ACT.27.7	Motwagenda mubo mobolobolo biro bingi, motwahika hakuhi neKinido na malige, kusangwa erihunga moritaliga tukagenda, motwalaba eyikwa kwe Krete, emuliro weSalmone. 
ACT.27.8	Nerilaba namalige motwahika aho hakahulawa mo Habonderere Ndeke, hakuhi nomuyi owakahulawa mo Lasea.
ACT.27.9	Neryo endambi nyiri yamabitala busa, nolugendo ilwangita kusangwa ebiro byeritsira akaryo byamabilaba, Paulo mwa hanabo, ati, 
ACT.27.10	Abakama, namalebya olugendo lukasyabya nama gali neritalya ringi, erite ryobwato nebindu bisa, nikwa eryengebe yetu nibya. 
ACT.27.11	Nikwa omukulu wabasoda mowa omusondoli wobwato nomwenye bwato kwilaba ebyo Paulo abuga. 
ACT.27.12	Neryo kusangwa aho bwato bukahangana sihabya huwene eriikalaho omo mikera yeritsuku, abangi bakubo mo bahana bati balweho mbino banganatoka erihika eFoiniki ahabonderere bwekiharo kyengetsi eKrete, ahakalola omukati kati kendata nelutambi nomokatikati keyikwa nelutambi, nerisibaho oko mikera yeritsuku. 
ACT.27.13	Neryo omugulu erihunga ryelutambi lweyikwa ryabuhirira bolobolo, mobaganirya bati bamabana ekyo bakasonda, mobasumba engomo mobalaba hakuhi na Krete, oko mukokoro. 
ACT.27.14	Neryo enyuma wakatambi kake erihunga rinene ryakanyabungu, erikahulawa mo Eurakilo moryaswirya obwato; 
ACT.27.15	nomugulu erihunga ryaheka obwato mobutatoka erilwa nekihunga motwalekabo moryatuheka. 
ACT.27.16	Nerilaba hakuhi nakatsira akakahulawa mo Kauda, motwa boha obwato nobulige; 
ACT.27.17	neryo babere babisumbabo moba boha obwato mobalabya emikoba omwisi; neryo ibakubaha bati bakandihatira oko misege ya Sirti, mobakimya esyongimba, mobakunwa batya. 
ACT.27.18	Twabere tukahehibwa kutsibu neki hunga, engyakya mobatsuka erigusa ebindu omo ngetsi; 
ACT.27.19	noko kiro kyebisatu motwagusa esyongimba syobwato omo ngetsi omobyala byetu. 
ACT.27.20	Nomugulu eryuba nesyongununu mobitaswahuluka oko biro bingi, nerigunga inene irineho ritya, motutaswayihira ko maha weribyaho.
ACT.27.21	Neryo bamabibya butsira karyo ebiro bingi, Paulo mwa hangana emuliro wabo, ati, Inywe balume, kumbe mwarinyowa, ngasimwetalwa eKrete omo bwato nerilola oko malige neritalya eri.
ACT.27.22	Na lino ngababwira nyiti musikaye emitima; kusangwa sihali oyu kandihola, bono bwato. 
ACT.27.23	Kusangwa omo kiro eki, omulaika woMungu oyo indi mundu wuwe ngamukukamira nibya mwahangana hakuhi nage, 
ACT.27.24	mwambwira ati, Sigubahe Paulo; utolere erihangana emuliro wa Kaisari: lebaya, Mungu abirikuha abosi abakagendanaya nawe omu bwato. 
ACT.27.25	Neryo musikaye emitima yenyu, balume, kusangwa nyikirirye ko Mungu kobinemwendisyabya bitya ngoko nabwirawa. 
ACT.27.26	Nikwa ritolere itwaguswa oko kitsira kiguma.
ACT.27.27	Omugulu ekiro kyerikumi nebini kyahika itunemohekwa rityaritya oko ngetsi yaAdria, hakuhi nakati kanene abasokya mobaganirya nga bamahika hakuhi nekitaka. 
ACT.27.28	Mobahiraho olulengero mobabana obuli bwaho ni syondengero amakumi abiri; babere baswagenda akatambi kake ibaswalenga ni nde ngero erikumi nitano, 
ACT.27.29	neriubaha bati mbino basyaguswa oko mabwe, mobandagalya esyongomo ini syekyuma gobwato, mobasaba bati bukye. 
ACT.27.30	Abasokya mobasonda eritibita erilwa omo bwato, ibamabyandagalirya ehyatu hike omo ngetsi bati bakahira esyongomo emuliro wobwato. 
ACT.27.31	Paulo mwabuga nomukulu werigana nokobasoda ati, Abandu aba bamatindabya omo bwato, simwenditoka erilamibwa. 
ACT.27.32	Neryo abasoda mobatwa esyongoba syehyatu, erilekahyo hitoge.
ACT.27.33	Neryo bwasonda ikya, Paulo mwagonga-gongabo bosi ati barye, ati, Munabwire ni kiro kyerikumi nebini mukalinda neritsira, isimwetaryaki. 
ACT.27.34	Neryo ngabago murye: bikandibaganula, kusangwa sihari noluyuiri noluguma loko mitwe yenyu olukandihera. 
ACT.27.35	Abere abibuga atya, mwimya obundu mwaha ewasingya oko Mungu emuliro wabosi mwa tsutsangabo mwatsuka erirya. 
ACT.27.36	Neryo nabo abosi mobaswa sikasika mobarya karyo. 
ACT.27.37	(Itwe bosi kotwabya omo bwato twabya bandu amagana abiri namakumi arinda na bandu ndatu.) 
ACT.27.38	Babere babiuguta, mobanguhya obwato, mobagusa enganu omo ngetsi.
ACT.27.39	Bwabere bwakya, mobataminya e kihugo ekyo, nikwa mobalangira obwerere bwekiharo kyekisege, oho basonda bati kyamatokekana, ibahiraho obwato. 
ACT.27.40	Neryo mobagusa esyo­ngomo esikasikaya obwato mobasigasyo omo ngetsi, noko ndambi eyo mobakundula esyongoba esikaboha omuti owaka bindula obwato; neryo erisumba olukimba olwemuliro wobwato omwihunga mobalabyabo oko kisege. 
ACT.27.41	Erihika omwisanga sangano syamagetse mobalolya obwato oko kitaka; nomutwe wobwato mwamakiririra mwataswatsinga-tsinga, nenyuma yo bwato moyasatangika busana nakagala kebisunda. 
ACT.27.42	Nabasoda mobasonda eriita abomuliki, bati sihayire wakubo oyo wango gerera akabala: 
ACT.27.43	nikwa omukulu werigana akasonda erilamya Paulo, mwakagabo sibakole ngoko basonda. Mwategekabo ati, abosi abasi eriogerera bayiguse omo magetsi baye oko kitaka. 
ACT.27.44	Nabandi oko bisayi kutse oko bihandebihande byobwato. Neryo abosi mobabala mobahika oko kitaka.
ACT.28.1	Neryo twabere twabibala, motwaminya kwekitsira ekyo kikahulawa mo Melita.
ACT.28.2	Esyombutirwa syayo mobatuyira ndeke, mobatwakirya omuliro mobatukokya itwe bosi kusangwa habya embeho nembula ikatsuka eriwa. 
ACT.28.3	Paulo mwakumakuma obulo bwe syungwi mwahirasyo oko muliro, nenzoka moyalwa musyo busana nekihuhira moyayiringira oko byala biwe. 
ACT.28.4	Esyondu lani syayo babere balangira enzoka eyo ininalerembire oko byala biwe, mobabwirana bati, Ni kundu omundu oyu ni mwiti. Nomwanabiribala engetsi, Eritunganene siryetaleka akabyaho. 
ACT.28.5	Naye mwakungutirayo omo muliro mwatakwaki. 
ACT.28.6	Nabo mobalindirira baringikania bati, akandibimba kutse akandigwa ahisi iniamabihola; nikwa bamabilindirira endambi nyiri isibetalangira ekyamakwa, mobahindula bati ni mungu.
ACT.28.7	Neryo hakuhi naho habya amarima womukulu wekitsira oyo kahulawa mo Publio; iye mwatukokya mwatuwatikya ndeke ebiro bisatu. 
ACT.28.8	Neryo ise wa Publio abya alwere erihuhana nesyonzoka esyabiritwa omo nda; Paulo mwayamubana mwa saba, nerimuhira kwebyala mwamulamya. 
ACT.28.9	Omwatsi oyo abere abya atya abandi ababya balwere oko kitsira ekyo mobasa mobalamibwa. 
ACT.28.10	Mobatuha erisikya rinene, twabere twaya omobwato, mobahira omo bwato ebituri bwaga.
ACT.28.11	Enyuma wemikera isatu motwaya omo bwato bweAle sanduria obwabyaho oko mikere eyeritsuku, ibuwite ekiminyi kalo kya Bahasa boBulume. 
ACT.28.12	Nerihika Sirakuse, motwikalaho ebiro bisatu. 
ACT.28.13	Nerilwa eyo motwatimba motwahika eRegio; neryo habere hakya ekiro kiguma erihunga ryelutambi morya buhirira, noko kiro kyebibiri motwahika ePuteoli. 
ACT.28.14	Eyo motweya abandi balikyetu, mobatulembalemba bati tubye nabo biro birinda. Neryo ritya motwahika eRoma. 
ACT.28.15	Na balikyetu beyo, omugulu bowa engulu yetu mobasyahindana netu Omwiguriro ryaApio na Manyumba Asatu wa Bageni, Paulo abere alangirabo iniaha wasingya oko Mungu, nomutima mwasika. 
ACT.28.16	Twabere twahika eRoma, Paulo mwahabwa ehamuli yeriyigenderya, haguma nomusoda ukamutegaya.
ACT.28.17	Nenyuma webiro bisatu mwabirikira haguma abakulu baYuda; babere babihindana, mwabwirabo ati, Balikyetu, nomondanetakola kibi oko bandu betu kutse oko mitsye yabo tata wetu, nikwa monahirwa omo byala byabaRoma inyinabo hire erilwa eYerusalema. 
ACT.28.18	Nabo babere babinyibulya ibasonda erinyilwika, kusangwa sihari ekyanganyitisya. 
ACT.28.19	Ni kwa abaYuda babere bagana, monasonda eriyabulya Kaisari atswere olubanza lwage—isingwite ekyerihandikirira ekihanda kyage. 
ACT.28.20	Busana nomwatsi oyu nabiribatumirako erikania nenyu, kusangwa busana namaha wa Israeli nyibohire omo buhulula obu. 
ACT.28.21	Nabo mobamubwira bati, Sitwetabana esyobarua busana nawe sikalwa eYudea, kandi sihali mulikyetu ukatubwira engulu nyibi ukuwe, kutse eribuga nabi busana nawe. 
ACT.28.22	Nikwa twanzire eriowa kuwe ebyo ukaganiraya; kusangwa erisabira eri tunasi bakahulayayo mo nabi ehosi.
ACT.28.23	Babere babilagana naye ekiro, abangi mobamweya omo nyumba eyo abya akagotseramo. Naye mwakaniryabo eritsuka omo ngyakyangyakya erihika okwigolo, iniakatula omwatsi wobwami bwoMungu nerilenga erisingabo busana na Yesu omo bihano bya Musa nomo baminyereri. 
ACT.28.24	Abandi moba singwa nebyo abuga, nabandi mobatikirirya. 
ACT.28.25	Neryo, moba gabana, mobagenda, Paulo amabibuga ekiguma: ati, EKirimu Kibuyirire mokyabuga ndeke omo buno bwomuminyereri Isaya: oko botata wenyu kiti:
ACT.28.26	Ugende oko bandu aba, ubuge uti,
ACT.28.26	Mwasyowa kwenene nikwa simwendisyaganirya na kera,
ACT.28.26	Mwasyalangira kwenene nikwa simwendisyaminya na kera.
ACT.28.27	Kusangwa omutima wabandu aba abirikala,
ACT.28.27	Namatwi wabo abirilibana okwowa,
ACT.28.27	Nameso wabo babirilibago;
ACT.28.27	Isibangalangira mo meso wabo,
ACT.28.27	Neriowa omo matwi wabo,
ACT.28.27	Neriminya omo mutima wabo,
ACT.28.27	Nerinyibindukira ngalamyabo.
ACT.28.28	Riminyikale kwinywe kwerilamya eri ryoMungu ryabiri tumwa oko Bihanda; nabo basyowa. 
ACT.28.29	Abere abibuga ebinywa ebi, abaYuda mobagenda, bakakubisania obuhaka.
ACT.28.30	Naye mwikalayo emituta ibiri akayirihira enyumba yiwe, nerikokya abosi bamuhikako, 
ACT.28.31	akatula engulu yobwami bwoMungu nerikangirirya omwatsi woMukama Yesu Kristo butsira eriubaha isihari oyu kamukakirya.
ROM.1.1	Paulo omukobe wa Yesu Kristo, abirikirawa eribya omu kwenda, asombolawa busana nengulu yowene yoMungu,
ROM.1.2	eyo alaga erimbere omo binywa byabaminyereri omo masako abuyirire, 
ROM.1.3	engulu yowene busana na Mugala wuwe, alwa oko kitunga kyaDawidi oko mubiri, 
ROM.1.4	nerikanganibwa kwari oMugala woMungu omo maka omo musinda weKirimu kyobubuyirire busana nerilubuka riwe oko baholi, Yesu Kristo Mukama wetu, 
ROM.1.5	busana naye twabiriangirira olukogo mobu kwenda erileta eriowa okwikirirya omukati-kati kebihanda byosi busana nerina riwe, 
ROM.1.6	nenyu muri bakubo abakabirikirawa eribya baYesu Kristo;
ROM.1.7	Oko banze boMungu abari eRoma, abakabirikirawa eribya ababuyirire:
ROM.1.7	Olukogo lubye kwinywe nobuholo bikalwa oko Mungu Tata wetu nokoMukama Yesu Kristo.
ROM.1.8	Embere, ngaha Mungu ewasingya omwisi wa Yesu Kristo busana ninywe bosi, kusangwa erikirirya ryenyu rikatulawa omo kihugo kyosi. 
ROM.1.9	Kusangwa Mungu ni mulangiri wage, oyo ngakolera omo kirimu kyage omo ngulu yowene yoMugala wuwe, ko ngabahula butsira eriumbya omwisaba ryage, 
ROM.1.10	ngasaba nyiti kumbe namasala nahika eyo muri lino omwi sonda ryoMungu. 
ROM.1.11	Kusangwa nyikwire olukando lweribalo lako inatoka eribana erihitya ryekirimu erikabasikaya, 
ROM.1.12	nyiti, itwatoka erisikania omwikirirya ryetu, 
ROM.1.13	nyanzire imwaminya, balikyetu, konabirisonda eriasa eyo muri engendo nyingi (nikwa erihika lino hari ekikanyikakiraya) inabana erigesa embuto omukati-kati kenyu ngomo bindi Bihanda. 
ROM.1.14	Ndi mo mwinda wabaGiriki nabatesoma, wabamenge nebikiru. 
ROM.1.15	Neryo ndi nomuhwa weritula engulu yowene kwinywe muri eRoma nibya.
ROM.1.16	Kusangwa sindi nesisoni busana nengulu yowene: ku sangwa ni kagala koMungu kerilamya oburi mundu oyu wite erikirirya, eritsuka oko muYuda kandi noko muGiriki. 
ROM.1.17	Ku sangwa muyo eritunganene ryoMungu rikaminyikalibawa omwisi werikirirya busana nerikirirya; ngoko kisakire, kiti, Oyu tunganene busana nerikirirya asyabyaho.
ROM.1.18	Kusangwa erihitana ryoMungu rikaminyikala erilwa elubula oko byosi bitakenga Mungu nebibi byabandu abakaganisaya mwatsi wakwenene busana nebibi byabo. 
ROM.1.19	Ku sangwa ebyoMungu ebyangaminyikala byabiribisulwa kubo, kusangwa Mungu abirikumbulira byobo. 
ROM.1.20	Eritsuka ryeri hangikwa rye kihugo omusindo wuwe owatelolawako, ni kagala kuwe ka kera nakera neribya Mungu, bikalolawako ndeke omo byahangika; neryo sibawite ekyo bangayihambulyamo; 
ROM.1.21	ku sangwa nomo banabya basi Mungu mobatamusikya nga Mungu kutse erimuha ewasingya, nikwa mobabya busa omo buringi kania bwabo, nemitima yeritindaminya moyabya mwirimya. 
ROM.1.22	Bakayahula nga bamenge, mobabya bikiru, 
ROM.1.23	mobahingania olukengerwa lwoMungu utehola omo sisumba esikasosa omundu oyu kahola, kutse esyonyonyu, kutse esyonyama, kutse esika kululuka.
ROM.1.24	Kyaleka Mungu inialekabo omo syongumbu syemitima yabo okwikola ebitisirire nerileta esisoni oko mibiri yabo omukati-kati kabo, 
ROM.1.25	kusangwa bahinganaya ekwenene yo Mungu momabihi mobakukamira nerikolera ekyahangikawa kwilaba oMuhangiki, oyuri nomuyisa kera na kera! Bibere aho.
ROM.1.26	Busana nekyo, Mungu mwalekabo omo ngumbu nyibi, abakali babo mobahingania emibiri bahangikirawa busana neyo batahangikirawa, 
ROM.1.27	nabalume batya mobaleka emitsye yaba kali eyo bahangikirawa, nesyongumbu syabo mosyahisyabo ngomuliro, omulume iniakakola oko mulume ebyesisoni ibaka bana eririha ryerihera ryabo eryabya ritolerebo.
ROM.1.28	Ngoko bagana erikenge Mungu, Mungu mwalekabo oko buringikania butisirire nerikola ebitatolere. 
ROM.1.29	Mobusula nemi sindo yosi ihengemire, nebibi, nerirumwa, eritsuro. Eriusula nerirumwa, neriita, amalwa, eriteba, ekiniga, abakatonga nabi, 
ROM.1.30	abakalega bandi, abakwa Mungu yobusu, abepono, aba kayanza, abakayihalamba, abakayibanira ebibi, abatiowa ababutabo, 
ROM.1.31	ebikiru, abakaheraya erilaga, abate nolwanzo, abateganyira. 
ROM.1.32	Nomo basi eritegeka ryoMungu ati abakakola emyatsi iritya batolere erihola, sibekolayo misa nibya bakasima abakakolayo.
ROM.2.1	Uwe mundu, nomo wangabyandi, suwite ekyeriyihambulya, omugulu ukatswera ogundi yo lubi, kusangwa wamamu tswera olubi ukayisinga, kusangwa uwe mutsweri, nawe unemukola ngo kwakakola. 
ROM.2.2	Netu tunasi eritswera ryoMungu rikabya kwenene oko bakakola emyatsi eyo. 
ROM.2.3	Uwe mundu ukaganiraya uti omugulu ukatswera abakakola emyatsi eyi nawe unemukolayo, uti wasyabala eritswera ryoMungu kwehi? 
ROM.2.4	Kutse ukapona ebindu byeriyira ndeke riwe nolukogo neri lindirira riwe kwehi? Siwasi kweriyira ndeke ryoMungu rikakutwala okwibinduka kwehi? 
ROM.2.5	Nikwa busana nomutima wawe akalakalire owatebinduka ukayibikira eriagarirwe busana nawe oko kiro kyeriagarirwa omugulu eritswera ritunganene ryasyabisulwa. 
ROM.2.6	Kusangwa asyariha oburi mundu ngebitolere emibiri yiwe; 
ROM.2.7	oko bateluha omwikola ndeke bakasonda olukengerwa nerisikya neritindahola, asyahabo engebe yerikota; 
ROM.2.8	nikwa busana nabomwaga sibaliowa ebyekwenene, nikwa bakowa ebitisirire, hasyabya eriagarirwa nerikarama. 
ROM.2.9	Hasya bya eryendererya nobulige oko buri mundu oyu kakola ebibi, eritsuka oko muYuda erihika oko muGiriki; 
ROM.2.10	nikwa olu kengerwa nerisikya nobuholo oko buri mundu oyu kakola ndeke eritsuka oko muYuda noko muGiriki nibya. 
ROM.2.11	Kusangwa Mungu syarisombola bitaga.
ROM.2.12	Abosi ababirikola ebibi butsira ebihano basyahera butsira ebihano, nabosi ababirikola ebibi ibanasi ebihano basyatswerwa nebihano. 
ROM.2.13	Kusangwa butsira abakowa ebihano bobatunga nene embere syoMungu, nikwa banabo abakola ebihano bo bakandisyayirwa mo batunganene. 
ROM.2.14	Omugulu eBihanda abatawite ebihano bakakola ebyebihano ibobene, ibyabya ebi hano busana nabo, isibawite ebihano. 
ROM.2.15	Bakakangya ekyo ebihano bikategeka kisakire omo mitima yabo, omugulu omu lenge gomutima wabo akatula omwatsi namaringikania wabo awagulukirana akahandikirirabo kutse eriganirabo; 
ROM.2.16	oko kiro ekyo Mungu asyatswera ebibisire byabandu nge ngulu yowene yage, uku Yesu Kristo.
ROM.2.17	Nikwa wamayahula mo muYuda ukayiketera ebihano ukayihalamba oko Mungu, 
ROM.2.18	ukaminya erisonda riwe inu kasima ebibuya, kusangwa wabirikangiriribwa ebyebihano, 
ROM.2.19	wamabya wasi ndeke kuri musondoli wesyondimatime, ekyakakala kyabari omo mwirimya, 
ROM.2.20	oyo kakunga ebikiru, omukangirirya wabana, imunawite omo bihano ekiminyisyo kyamenge ne kwenene— 
ROM.2.21	uwe ukakangiriraya abandi, inutayikangirirya kwehi? Uwe ukakangiriraya omundu uti siibe, iwiba kwehi? 
ROM.2.22	Uwukabuga uti omundu isyasingira, iwasingira kwehi? Uwu kagarirawa okwisumba, iwiba omo hekalu yasyo kwehi? 
ROM.2.23	Uwu kayihalamba omo bihano, iwita Mungu esisoni ukaketa ebihano kwehi? 
ROM.2.24	Kusangwa kisakire kiti, Erina ryoMungu rikatsumawa omukati-kati keBihanda busana nenyu.
ROM.2.25	Eribana riwite endundi wamakola ebihano; nikwa wama keta ebihano eribana ryawe iryahinduka eritindabana. 
ROM.2.26	Neryo omundu oyu tabwene amateya eritegeka ryebihano, eritindabana riwe siryendisyaganzwa ngeribana kwehi? 
ROM.2.27	Neryo abo bata bwene oko mubiri nikwa bakategaya ebihano basyabatswera olubi uwe uwite ebihano bisakire neribana nikwa ukaketa ebihano. 
ROM.2.28	Kusangwa omuYuda wakwenene si yoyu kami nyikala oko mubiri, kutse eribana ryekwenene si kindu kyendata yomubiri. 
ROM.2.29	Yono muYuda oyune muYuda nomwisi, neribana eryekwenene ni ryomutima, nekirimu butsira eryamasako. Neripipwa riwe siryelwa oko bandu rikalwa oko Mungu.
ROM.3.1	OmuYuda alengire abandi ati kwehi? Kuste eribana rikakuba lwahi kwehi? 
ROM.3.2	Bilengire omo byosi. Eritsuka, abaYuda mobabikibwa ebinywa byoMungu. 
ROM.3.3	Kwa abandi bamabya butsira erikirirya kwehi? Eritindikirirya ryabo rika sangula eritindasiganirya ryoMungu kwehi? 
ROM.3.4	Na hake! OMungu abye wekwenene nomo buri mundu abye wamabihi ngoko kisakire kiti,
ROM.3.4	Ubanike neritunganene omo binywa byawe,
ROM.3.4	Usingane omugulu ukatswerawa.
ROM.3.5	Nikwa ebitowene byetu byamasondya erikangya eritunganene ryoMungu, tukandibugaki kwehi? Tuti oMungu syatunganene eritusuyira omwagarirwa kwehi? (ngabuga ngomundu) 
ROM.3.6	Na hake! Kusangwa byamabya bitya Mungu angatswera e kihugo kyati kwehi? 
ROM.3.7	Nikwa ekwenene yoMungu yamakanya omwi kengwa riwe busana namabihi wage, busana naki nginatswerawa ngo webibi kwehi? 
ROM.3.8	Busana naki sitwekola ebibi ebyowene ibyatoka eriasa kwehi? ngoko bandi bandu batubihira bati tukabuga tutya. Eritswera ribi ryabo ritunganene.
ROM.3.9	Nikwa niki kwehi? Itwe baYuda tulengirebo kwehi? Eyihi, na hake; kusangwa twabiritsuka eritsongera abandu bosi abaYuda nabaGiriki, bari omo maka webibi, 
ROM.3.10	ngoko kisakire kiti:
ROM.3.10	Sihari oyu tunganene eyihi nomuguma;
ROM.3.11	Sihari nomuguma ukaminya, sihari nomuguma oyukasonda-sonda oMungu.
ROM.3.12	Abosi babirisiga enzira, haguma babirigenda nabi;
ROM.3.12	Sihari nomuguma oyu kakola ndeke, nomuguma.
ROM.3.13	Omumero wabo ni sinda itatabire,
ROM.3.13	Bakabuyisaya esyondimi syabo syamabihi
ROM.3.13	Nobuti bwesyondanga buri omwisi weminywa yabo.
ROM.3.14	Obuno bwabo buswire neritakira nerikariha.
ROM.3.15	Ebisando byabo bikayihuta okuta omusasi,
ROM.3.16	Erihera nobulige biri omo nzira syabo,
ROM.3.17	Sibasi enzira yobuholo.
ROM.3.18	Sihari eriubaha ryoMungu embere syameso wabo.
ROM.3.19	Lino tunasi ebyo ebihano bikabuga bikabwira abari mwisi webihano, oburi buno bukumbawe, ne kihugo kyosi kitolere eribya okwitswera ryoMungu. 
ROM.3.20	Kusangwa sihari mundu womubiri oyo wasyaganzwa mo mutunganene embere siwe busana nemibiri yebihano kusangwa ebihano byo bikaminyisaya ebibi.
ROM.3.21	Nikwa lino eritunganene ryoMungu ryabiriminyikala butsira omo bihano, nikwa ebihano nabaminyereri bikatula omwatsi waryo, 
ROM.3.22	eritunganene ryoMungu busana nerikirirya omwisi wa Yesu Kristo busana nabosi bakikiriraya. Kusangwa sihari gundi na gundi; 
ROM.3.23	kusangwa abosi babirikola nabi babirikeha oko lukengerwa lwoMungu, 
ROM.3.24	bakayirawa mo batunganene busana nolukogo luwe ngerihitya, busana nerito ngolya eriri omwisi wa Kristo Yesu, 
ROM.3.25	oyo Mungu ahira ngembanulo busana nomusasi wuwe eribanika busana neriki rirya. Eki kyabya ekikakangaya eritunganene ryoMungu, kusangwa omwiganyira riwe mwalaba okwe bibi byerimbere; 
ROM.3.26	ryabya erikangania ndeke linolino kwari mutunganene nakandi kwakayira oyo wikirirye Yesu mo mutunganene.
ROM.3.27	Neryo eriyihalamba ryetu rikabya riti kwehi? Rikaka kiribawa. Busana nomwatsi wahi? Busana nomwatsi wemibiri kwehi? Eyihi, nikwa oko mwatsi werikirirya. 
ROM.3.28	Kusangwa itwe tuti omundu akayirawa mo mutunganene busana neriki­rirya butsira emibiri yebihano. 
ROM.3.29	Kutse Mungu ni Mungu wabaYuda ibobene kwehi? Iye si Mungu weBihanda nibya kwehi? Ega, ni weBihanda nibya, 
ROM.3.30	kusangwa Mungu ni muguma; asyayirabo mo batunganene ababwene busana neri­kirirya ryabo, nabatabwene busana nerikirirya ryabo. 
ROM.3.31	Neryo tukagusa ebihano busana nerikirirya eri kwehi? Na hake! Nikwa tukasikaya ebihano.
ROM.4.1	Neryo tubugeki busana na Abrahamu, sokulu wetu oko mubiri? 
ROM.4.2	Kusangwa kumbe ayirawa mo mutunganene busana nemibiri nga wite ekyeriyihalambamo, nikwa butsira embere syoMungu. 
ROM.4.3	Kusangwa amasako akabugaki? Abrahamu mwikirirya oMungu, naryo moryaganza mo ritu nganene busana naye. 
ROM.4.4	Neryo oyu kakola, ebihembo biwe sibiganzawa ngerihitya nikwa ngerituha. 
ROM.4.5	Noyu tekola nikwa ikirirye oyo kayira abate bagenga mo batunganene, erikirirya riwe rikaganzawa mo ritunganene. 
ROM.4.6	Kandi Dawidi akatsumula omundu oyo Mungu akaganza mo mutunganene butsira emibiri ati,
ROM.4.7	Omuyisa ari nababiribuyirwa ebibi byabo, ebibi byabobyabirikuningirwa;
ROM.4.8	Omuyisa ari nomundu oyo Mukama atindasyaganza kwe bibi.
ROM.4.9	Omuyisa oyu ari kobabwene ibobene kutse oko batabwene kwehi? Tukabuga tuti erikirirya moryaganzwa ku Abrahamu ngeritunganene. 
ROM.4.10	Moryaganzwa kwiye riti? Moryaganzwa erimbere kutse enyuma weribana riwe kwehi? Siryabya ryenyuma nikwa embere weribana riwe. 
ROM.4.11	Naye mwangirira eribana omo kiminyikalo kutse kiminyiso kyeritunganene ekyabya awite ateabanibwa. Busana neribuga ati abye ise wabosi abakikiriraya, batabwene baganzawe mo batunganene, 
ROM.4.12	nakandi atya ise wababwene batabwene risa nikwa abakakwama lulengero lwerikirirya eryo tata wetu Abrahamu abya awite ate abanibwa.
ROM.4.13	Erilage uku Abrahamu noko lubuto luwe, riti asyimya e kihugo mo mwandu, moritasa busana nebihano nikwa busana neritunganene ryerikirirya. 
ROM.4.14	Kumbe abakakwama ebihano, bo bari bomwandu, erikirirya nga ni buyira nerilaga naryo ini busa: 
ROM.4.15	kusangwa ebihano bikaleta eriagarirwa, nikwa ahate ebihano sihari kibi.
ROM.4.16	Kikaleka iryahangana okwikirirya, erilaga ritoke eribya olukogo iryatoka erisika oko lubuto losi—butsira abakwamire ebihano ibobene nikwa ukwabo abakasangira erikirirya ry Abrahamu kusangwa iye ni tata wetu itwe bosi, 
ROM.4.17	ngoko risakire riti, Nabirikuyira mo tata webihanda bingi—embere syoMungu oyo ikiriraya, oyu kaha engebe oko baholi oyo kabirikira ebindu ebiteho ibyabyaho. 
ROM.4.18	Omo maha mwikirirya ahate hangahirwa amaha, iniatoka eribya ise webihanda bingi; ngoko abwirawa ati, Olubuto lwawe lwasyabya lutya. 
ROM.4.19	Mwa toloba okwikirirya omugulu alola omubiri wuwe amabya ngaholire kusangwa iniamabibuga emituta ngerigana abutirwe, kutse omugulu alola oko obugumba bwenda yaSera. 
ROM.4.20	Sihabya eritika-tika eryangamusukasukya busana nerilaga ryoMungu, nikwa mwakula namaka omwikirirya riwe akaha Mungu olu kengerwa, 
ROM.4.21	mwaminya ndeke ko Mungu angatoka erikola ekyo alaga. 
ROM.4.22	Ekyo kyaleka erikirirya riwe iryaganzwa mo ritunganene. 
ROM.4.23	Nikwa ebinywa, biti ryaganzawa okwiye, mobitasakwa busana naye iyowene, 
ROM.4.24	nikwa busana netu nibya. Ryasyaganzwa kwitwe itwe tukikiriraya oyo walubuki bawa oko baholi Yesu oMukama wetu, 
ROM.4.25	oyo witawa busana na malolo wetu alubukibawa erituyira mo batunganene.
ROM.5.1	Neryo, kusangwa tukayirawa mo batunganene busana neri kirirya, tuwite obuholo oko Mungu busana noMukama wetu Yesu Kristo: 
ROM.5.2	busana naye twabiribana enzira yolukogo olu tuhangenemo, tukatsema omo maha werisangira olukengerwa lwoMungu. 
ROM.5.3	Nakwilaba aho, tukatsema nomo malige wetu, itunasi obulige bukaleta erisika, 
ROM.5.4	nerisika rikaleta erisimwa nerisimwa likaleta amaha, 
ROM.5.5	namaha siaritwita isoni, kusangwa olwanzo lwoMungu lwabiriutulirwa omo mitima yetu neKirimu Kibuyirire ekyo twahabawa.
ROM.5.6	Omugulu twabya tukine abate nakagala, oko ndambi itolere Kristo mwaholera abate bagenga. 
ROM.5.7	Rikalire omundu eriholera omundu utunganene—nikwa mbino omundu angana lenga eriholera omundu gowene. 
ROM.5.8	Nikwa oMungu akakangaya olwanzo luwe busana netu kusangwa Kristo mwatuholera itu kine abakolanabi. 
ROM.5.9	Neryo kusangwa twamabiyirwa mo batunganene omo musasi wuwe, kwilaba aho twasyalamibwa okwihitana ryoMungu busana naye. 
ROM.5.10	Kusangwa twamasa nganibwa omo luholo lwoMugala wuwe omugulu twabya esyonzigu, kwilaba aho twasyalamibwa omo ngebe yiwe. 
ROM.5.11	Butsira ekyo ikyokyene, nikwa tutsemire oko Mungu busana noMukama wetu Yesu Kristo, busana naye lino twabiriangirira erisanganibwa ryetu.
ROM.5.12	Neryo ngoko ebibi byahika omo kihugo busana nomundu muguma, noluholo molwasa busana nebibi, kandi luholo molwahika oko bandu bosi kusangwa bandu bosi mobakola ebibi— 
ROM.5.13	kwenene ebibi byanabya omo kihugo ebihano isibye byaletwa, nikwa ebibi isibyeganzawa hate bihano. 
ROM.5.14	Nikwa oluholo molwatabala eritsuka ku Adamu erihika ku Musa, nibya kwabo abatakola ebibi ebiringene nebibi byaAdamu, oyo wabya ekisosekanio kyoyo wasyasa.
ROM.5.15	Nikwa erihitya siriringene nebibi. Kusangwa abangi bamahola busana nebibi byomundu muguma, kwilaba aho olukogo lwoMungu nerihitya omwiganyira ryomundu muguma oyo Yesu Kristo rikanyire busana nabangi. 
ROM.5.16	Nerihitya buyira eri siriringene nerikola ryebibi byomundu muguma oyo. Kusangwa eritswera ryakwama erilolo iguma moryaleta eri tswerwa lubi, nikwa erihitya ryakwama amalolo mangi rikaleta eriyirwa mo ritunganene. 
ROM.5.17	Busana nerilolo ryomundu muguma, oluholo molwatabala busana nomundu muguma oyo, kwilaba aho abakangirira olukogo lunene nerihitya buyira ryeritunganene basyatabala omo ngebe busana nomundu muguma Yesu Kristo.
ROM.5.18	Neryo ngoko erilolo ryomundu muguma moryaleka abandu bosi ibatswerwa lubi, erikola eritunganene naryo ryo­mundu muguma rikaleta erisingana nengebe busana nabandu bosi. 
ROM.5.19	Kusangwa ngoko eritindiowa ryomundu muguma abangi mobayirwa mo bakola nabi, kandi neriowa ryomundu muguma abangi basyayirwa mo batunganene 
ROM.5.20	Ebihano byahika erileka ebibi ibyakanya; nikwa aho ebibi byakanya, olukogo lwakanyire okwilaba, 
ROM.5.21	neryo ngoko ebibi byatabala omo luholo, olukogo ilwatoka erisinga omo ritunganene oko ngebe yerikota busana na Yesu Kristo Mukama wetu.
ROM.6.1	Tubuge tutiki kwehi? Tukwamirire omo bibi olukogo ilwatoka erikanya kwehi? 
ROM.6.2	Eyihi na hake! Itwe twabiri hola oko bibi itwatoka eriswabyaho mubyo tuti kwehi? 
ROM.6.3	Simwasi kwitwe bosi ababiribatisibwa omwisi wa Kristo Yesu ko twabatisibawa omo luholo luwe kwehi? 
ROM.6.4	Neryo twatabawa haguma naye omo luholo luwe busana neribatisibwa, neryo ngoko Kristo alubukibawa nolukengerwa lwa Tata, netu ko twangalendera tutya omo ngebe nyihyanyihya.
ROM.6.5	Kusangwa twamahindanibwa haguma naye omo luholo ngoluwe, twasyahindanibwa haguma naye omwilubuka nge riwe. 
ROM.6.6	Tunasi ko mundu wetu wa kera abambawa haguma naye omubiri webibi atoke eriheribwa, netu itutaswabya omo bukobe bwebibi. 
ROM.6.7	Kusangwa oyo wabirihola abiriboholwa oko bibi. 
ROM.6.8	Nikwa twamahola haguma na Kristo, tukikiriraya ko twasyabyaho haguma naye. 
ROM.6.9	Kusangwa twasi ko Kristo abirilubukibwa oko baholi siendisyaswahola na kera: oluholo silwangaswamutegeka. 
ROM.6.10	Oluholo ahola ahola oko bibi, engendo nguma nyisa na kera, nikwa engebe ari nayo ariho oko Mungu. 
ROM.6.11	Nenyu ritolere imwayiganza mo baholi oko bibi imuneho oko Mungu omwisi wa Kristo Yesu.
ROM.6.12	Simuleke ebibi bikasinga omo mibiri yenyu yerihola, eribakuna okwowa esyongumbu syayo. 
ROM.6.13	Simuhe ebitsuko byenyu oko bibi eribya bindu byamalolo, nikwa muyihe oko Mungu nga bandu babirihika oko ngebe erilusibwa oko luholo, nebitsuko byenyu muhebyo oko Mungu eribya bindu byeri tunganene. 
ROM.6.14	Kusangwa ebibi sibyendisyasinga busana nenyu, kusangwa simuri oko bihano nikwa oko lukogo.
ROM.6.15	Tuyire tuti kwehi? Tukole ebibi kusangwa situri oko bihano nikwa oko lukogo kwehi? Eyihi na hake! 
ROM.6.16	Simwasi ko mwamayiha oko mundu nga bakobe berimowa, muri bakobe boyo mukowa, kutse bebibi, ebikatwala oko luholo, kutse beriowa, erikatwala oko ritunganene kwehi? 
ROM.6.17	Nikwa wasi ngya oko Mungu, inywe mwabya abakobe bebibi erimbere mwabiriowa omo mutima omusindo werikangirirya mwaha bawa; 
ROM.6.18	akandi, mwamabiboholwa oko bibi, mwamabibya abakobe beritunganene. 
ROM.6.19	Ngabuga ngomundu, busana nobolo bwemibiri yenyu. Kusangwa ngoko mwaha erimbere ebitsuko byenyu oko ebikita esisoni noko bibi binene kwaho kandi na kandi, neryo lino litya muhe ebitsuko byenyu oko ritunganene busana nerihigulwa.
ROM.6.20	Omugulu mwabya abakobe bebibi, mwabya butsira eri tegekwa neritunganene. 
ROM.6.21	Nikwa oko mugulu oyo momwa bana endundiki omo myatsi eyo eyikabita esisoni lino kwehi? Enduli yemyatsi eyo ni luholo. 
ROM.6.22	Nikwa lino mwamaboholwa oko bibi neribya bakobe boMungu, endundi mukabana rye erihigulwa nenduli yaryo ni ngebe yerikota. 
ROM.6.23	Kusangwa obuhingi bwebibi ni luholo, nikwa erihitya buyira ryoMungu ni ngebe yerikota omwisi wa Kristo Yesu oMukama wetu.
ROM.7.1	Munasi kwehi, balikyetu—kusangwa ngabuga kwabo basi ebihano—kwebihano bikaboha omundu omo biro akiriho bisa kwehi? 
ROM.7.2	Litya omukali uhikibwe abohirwe nebihano ukwiba wuwe omugulu akiriho; nikwa iba wuwe amahola, iniamaboholwa nebihano ukwiba. 
ROM.7.3	Nibya amikala nogundi mulume omugulu iba wuwe akiriho, asyahulwa mo musingiri. Nikwa iba wuwe amahola amaboholwa oko kihano ekyo, isi musingiri nomwangahikibwa nogundi mulume.
ROM.7.4	Ritya, balikyetu, mwabirihola oko bihano busana nomubiri wa Kristo, imwatoka erihindanibwa eribya wogundi, kwoyo walubukibawa oko baholi imwatoka eributa ebiguma busana noMungu. 
ROM.7.5	Omugulu twabyaho omo mubiri, esyongumbu syetu syebibi, sikakunawa nebihano, mosyakola omo bitsuko byetu eributa ebigumo busana noluholo. 
ROM.7.6	Nikwa lino twama boholwa oko bihano, ituholire oko kyabya kitubohire, kikaleka itwakolera engebe nyihyanyihya yeKirimu butsira masako wakera.
ROM.7.7	Neryo tubugeki kwehi? Ebihano ni bibi kwehi? Eyihi na hake! Nikwa, kumbe ebihano biteho, sinangaminya ebibi. Sinangaminya erirumwa ngoko riri kumbe ebihano bitebuga, biti, Surumawe. 
ROM.7.8	Nikwa ebibi, bikabana omwanya omo bihano, bikakola omwisi wage emisindo yosi yerirumwa. Kumbe hate bihano ebibi ibiholire. 
ROM.7.9	Omugulu werimbere nabyaho hate ebihano, nikwa ekihano kyabere kyahika, ebibi mobyasuba nage monahola; 
ROM.7.10	ekihano ekyo ekyalaga engebe mokyaminyikala eribya ekikanyiholaya. 
ROM.7.11	Kusangwa ekibi kikabana omwanya omo kihano, mokyandeba mokyanyita mukyo. 
ROM.7.12	Ritya ekihano kibuyirire, neritegeka ribuyirire, ritunganene, ni ribuya.
ROM.7.13	Neryo ekine kibuya mokianyiletera oluholo kwehi? Eyihi na hake! Byabya ini bibi, bikakola oluholo mwisi wage omo nzira yebibuya, ebibi biminyikale kobiri bibi, nomo nzira yeritegeka ibyabya nabi kwilaba lulengero. 
ROM.7.14	Tunasi ebihano kobiri byekirimu; nikwa ingye ndi womubiri, naguribawa omo bibi. 
ROM.7.15	Sindiminya ebyo ngakola. Kusangwa sindikola ekyo nyanzire, nikwa ekyo ngakwa obusu kyo ngakola. 
ROM.7.16	Neryo namakola ekyo ndanzire erikola, ngaliga kwe bihano ni bibuya. 
ROM.7.17	Na lino ingye ndekolakyo, nikwa bye bibi ebikere omwisi wage. 
ROM.7.18	Kusangwa nyinasi ko mwisi womubiri wage sihari kibuya ekikeremo. Ngatoka erianza erikola ekibuya, nikwa sinditoka erikolakyo. 
ROM.7.19	Kusangwa ekibuya ekyo nyanzire kyo ndekola, nikwa ebibi ebyo ndanzire byo ngakola. 
ROM.7.20	Lino namakola ekyo ndanzire, ingye ndeswakolakyo, nikwa ebibi ebikere omwisi wage.
ROM.7.21	Ritya ngabana ekihano kiti omugulu ngasonda erikola ebibuya, ebibi bikere hakuhi nage. 
ROM.7.22	Kusangwa ngatsema omo bihano byoMungu, omwisi wo mutima wage, 
ROM.7.23	nikwa ngalangira omo bitsuko byage ekindi kihano kikalwa nekihano kyoburingikania bwage nerinyiboha oko kihano kyebibi ebikere omo bitsuko byage. 
ROM.7.24	Ingye mundu wobulige! Ni ndi wasyanyitongolya oko mubiri oyu woluholo kwehi? 
ROM.7.25	Wasi ngya kuMungu busana na Yesu Kristo oMukama wetu! Neryo ingye ngakolera ekihano kyoMungu noburingikania bwage, nikwa nomubiri wage ngakolera ekihano kyebibi.
ROM.8.1	Na Lino sihari eritswerwa lubi oko bari omwisi wa Kristo Yesu. 
ROM.8.2	Kusangwa ekihano kyeKirimu kyengebe omwisi wa Kristo Yesu kyabirinyibohola oko kihano kyebibi noluholo. 
ROM.8.3	Kusangwa Mungu abirikola ekyo ekihano kyatalukako, busana nerioloba ryomubiri: mwatuma Mugala wuwe iyowenewene omo kisosekanio kyomubiri, busana nebibi, mwatswera ebibi byolubi omo mubiri, 
ROM.8.4	eritegeka eritunganene ryekihano ritoke eribererera omwisi wetu, itwe tutelendera ngomubiri nikwa ngeKirimu. 
ROM.8.5	Abakabyaho omu mubiri bakahira amaringikania wabo oko myatsi yo mubiri, nikwa abakabyaho omo Kirimu bakahira amaringikania wabo oko myatsi yeKirimu. 
ROM.8.6	Erihira oburingikania oko mubiri ni luholo, nikwa erihira oburingikania oko Kirimu ni ngebe nobuholo. 
ROM.8.7	Kusangwa oburingikania obuhirirwe oko mubiri ni buyigu oko Mungu; siburiowa ekihano kyoMungu, kandi siburitoka erimowa; 
ROM.8.8	nabari omo mubiri sibetoka eritsemesya oMungu.
ROM.8.9	Nikwa inywe simuri omwisi womubiri, muri omwisi weKirimu, eKirimu kyoMungu kyamabya kikere omwisi wenyu. Oyute neKirimu kya Kristo isi wuwe. 
ROM.8.10	Nikwa Kristo amabya ane omwisi wenyu, emibiri yenyu iholire busana nebibi, ebirimu byenyu bineho busana neritunganene. 
ROM.8.11	EKirimu kyoyo walubukaya Yesu oko baholi kyamabya kikere omwisi wenyu, oyo walubukaya Kristo Yesu oko baholi asyalubukya emibiri yenyu yerihola busana neKirimu kiwe ekikere omwisi wenyu.
ROM.8.12	Na litya, balikyetu, turi bomwinda, butsira bomubiri eribyaho ngomubiri— 
ROM.8.13	kusangwa mwamabyaho ngomubiri mwasyahola, nikwa mwamita emibiri yomubiri busana ne­Kirimu imwabyaho. 
ROM.8.14	Kusangwa abosi abakasondolawa neKirimu kyoMungu ni bagala boMungu. 
ROM.8.15	Kusangwa momutahabwa ekirimu kyobukobe erisuba omubaha, nikwa mwabirihabwa ekirimu kyeribya abagala. Omugulu tukamu lakira tuti, Aba! Tata! 
ROM.8.16	Ni Kirimu kyo kikatulago haguma nekirimu kyetu ko turi bana boMungu, 
ROM.8.17	twamabya turi bana, turi bari bomwandu, bari bomwandu boMungu, nabari bomwandu haguma na Kristo, twamagalwa haguma naye itwatoka erikengwa naye.
ROM.8.18	Ngaganza eriagalwa ryomugulu wasesene siritolere eri ringiriranibwa nolukengerwa olo tukandisyabisulirwa. 
ROM.8.19	Ku sangwa ebihangikirwe bikalinda nolukando lomuhwa busana neribisulwa ryabagala boMungu: 
ROM.8.20	kusangwa ebihangikirwe mobyategekwa busana nabosa, butsira omwisonda ryabyo nikwa busana nerisonda ryoyo wategekabyo omo maha; 
ROM.8.21	kusangwa ebihangikirwe byasyaboholwa omo muliki werihonda eribana eriyigenderya ribuya ryabana boMungu. 
ROM.8.22	Tunasi kwebi hangikirwe byabirisimba omwikunda haguma nerihika na lino; 
ROM.8.23	na butsira ebihangikirwe ibyobyene, nikwa netu, tuwite ebiguma byerimbere byeKirimu, tukasimbira omwisi syetu itukalinda eriyirwa mo bagala, eritongolibwa ryemibiri yetu. 
ROM.8.24	Kusangwa tukalamibawa omo maha aya nikwa amaha awakalolawako si maha. Kwe nindi oyu kahira amaha ukwekyo akalolako kwehi? 
ROM.8.25	Nikwa twamahira maha kwekyo tutelo lako, tukalindirirakyo neritindaluha.
ROM.8.26	Ritya eKirimu kikatuwatikaya omo bolo bwetu; kusangwa sitwasi erisaba ngoko ritolere, nikwa eKirimu kyo kikatusabira nerisusumana eriteryangabugwa. 
ROM.8.27	Noyo kasonda-sonda emitima yabandu anasi oburingikania bweKirimu kusangwa eKirimu kikimira ababuyirire ngerisonda ryoMungu.
ROM.8.28	Tunasi omo myatsi yosi Mungu akakola busana nobubuya oko bamwanzire, na busana nabakabirikirawa ngobuganirya buwe. 
ROM.8.29	Kusangwa abo aminya erimbere, mwahirabo erimbere baringiriranibawe nekisosekanio kyo Mugala wuwe, iniatoka eribya Kambere omukati-kati kabagala babo bangi. 
ROM.8.30	Nabo ahira erimbere banabo abirikira; nabo abirikira bana ayira mo batunganene; nabo atungananaya mwahabo olukengerwa.
ROM.8.31	Byamabya bityatubugeki kwehi? OMungu amabya ari oko luhande lwetu, nindi wangaswabya oko lundi luhande kwehi? 
ROM.8.32	Oyo tabalaya oMugala wuwe iyowenewene nikwa mwamusiga busana nitwe bosi, asyabula ati erituha ebindu byosi haguma naye kwehi? 
ROM.8.33	Nindi wasyahandikirira abahi rawano Mungukwehi? Ni Mungu oyo katugananaya; 
ROM.8.34	nindi wasyatswera olubi? Ni Kristo Yesu kwehi? oyo wahola, kandi oyo walubukibawa oko baholi, oyuri oko byala byamali byo Mungu, oyu kwenene akatwimira. 
ROM.8.35	Nindi wasyatugabula oko lwanzo lwa Kristo kwehi? ni bulige, kutse mitabu, kutse eriendererya, kutse nzala, kutse ndumbu, kutse ekyangita, kutse omuyari kwehi? 
ROM.8.36	Ngoko risakire riti,
ROM.8.36	Busana nawe tukitawa omwitungi eryosi:
ROM.8.36	Tukaganzawa ngesyombuli esikakerawa.
ROM.8.37	Eyihi, omo myatsi eyi yosi tulabire aho eribya abakakinda busana noyo watwanza. 
ROM.8.38	Kusangwa nyasi ndeke nomo lwangabya oluholo, kutse engebe, kutse abalaika, kutse abeha muli, kutse ebiriho, kutse ebikandisyasa, kutse ebyamaka, 
ROM.8.39	kutse bulibuli bwendata, kutse obweyikwa, kutse ekindi ekihangikirwe kyosi, ebyasyatoka eritugabula omo lwanzo lwoMungu omwisi wa Kristo Yesu oMukama wetu.
ROM.9.1	Ngabuga kwenene omwisi wa Kristo, sindibiha; omutima wage akabya mulangiri wage omo Kirimu Kibuyirire, 
ROM.9.2	ko ngwite obulige bunene neriagalwa eritehwa omo mutima wage. 
ROM.9.3	Kusangwa nanganza eribya omutakirwa erilusibwa oko Kristo busana na bagala betu abekitunga kyage. 
ROM.9.4	Ni baIsraeli, abahabawa eribya bagala, nolukengerwa, nerilagana, nerihabwa ebihano, nerikukamira, nebyalaganawa; 
ROM.9.5	abahabawa abakulu, noko kihanda kyabo, oko mubiri, Kristo mwalwa mukyo. OMungu oyuri endata kobosi abye nomuyisa na kera nakera. Bibye bitya.
ROM.9.6	Nikwa sirye eribuga riti eKinywa kyoMungu mokya burangana. Kusangwa sibabosi ababutawa naIsraeli bakabya baIsraeli, 
ROM.9.7	kandi olubuto losi lwa Abrahamu si bana buwe; nikwa ati, Ni busana na Isaka olubuto lwawe lwasyahulwa. 
ROM.9.8	Rye ribuga riti aba bomubiri bo bate bana boMungu, nikwa abana berilaga bobakaganzawa molubuto. 
ROM.9.9	Kusangwa erilaga ryeri riti, Nasyasubula oko mugulu ngoyu na Sera asyabya nomugala. 
ROM.9.10	Kandi butsira ikyo kyene nikwa omugulu Rebeka amabiheka obukule bwamundu ye sokulu Isaka. 
ROM.9.11	Nomo banabya batebabutwa isibetakola kibuya kutse kibi, oburingi­kania bweriyisoga bwoMungu butoke eribererera, butsira busana nemibiri nikwa busana neribirikira riwe, 
ROM.9.12	iye mwa bwirwa ati, Omukulu asyakolera omulere. 
ROM.9.13	Ngoko risakire riti, Nabirianza Yakobo, nikwa Isau nyimukwire obusu.
ROM.9.14	Byamabya biri bitya tubugeki kwehi? Ko Mungur awite ekitatunganene kwehi? Eyihi na hake! 
ROM.9.15	Kusangwa abwira Musa ati Nasyaganyira oyo nasyaganyira, kandi nasyakwa olukogo ukwoyo nasyakwa olukogo. 
ROM.9.16	Kyo kikaleka ibitalwa okwisonda ryomundu kutse oko mibiri nikwa bikalwa okwi genyera ryoMungu. 
ROM.9.17	Kusangwa amasako akabwira Farao ati Nabirikuhangania busana nerisonda eri erikangania amaka wage omwisi wawe, erina ryage rikanganibawe omo kihugo kyosi. 
ROM.9.18	Ritya akaganyira oyo akasonda, iniakalya omutima woyo anzire erikalya.
ROM.9.19	Neryo ukandimbwira uti, Busana naki akaswabana erilolo oko bandu kwehi? Kusangwa ni ndi angatoka erilwa nerisonda riwe kwehi? 
ROM.9.20	Nikwa, uwendi uwe mundu buyira, ukakubi sanaya oMungu yo buhaka kwehi? Kwikwa ekikabumbawa kyangabuga noyuriakibumba kiti, Busana naki ukanyibumba utya kwehi? 
ROM.9.21	Kwo mubumbi siari nehamuli okwibumba, erilusya omo muko muguma mwenyungu yobubuya neyindi busana nemibiri mityamitya kwehi? 
ROM.9.22	Ko Mungu amasonda erikangya eriagarirwa riwe neriminyisa akagala kuwe, abiri lindirira neritindaluha ringi esyonyungu syerihitana esyabu mbawa busana neriheribwa, 
ROM.9.23	busana neriminyisya ebindu byolukengerwa luwe busana nebisya byeriganyira ebyo abiriko kotya erimbere busana nolukengerwa, 
ROM.9.24	busana netu itwe abirikira, butsira abaYuda ibobene nikwa noko Bihanda kwehi? 
ROM.9.25	Ngoko akabuga kwenene omo buno bwaHosea ati,
ROM.9.25	Abatabya ekitunga kyage, nasyabirikirabo mo kitunga kyage,
ROM.9.25	Noyo tabya mwanze wage wobukali nasyamwahula mo mwanze wage.
ROM.9.26	Na ho ihohene aho babwirirawa ati,
ROM.9.26	Simuri bandu bage; Ho basyahurirwa mo bagala boMungu oyuriho.
ROM.9.27	Isaya akabuga kutsibu busana naIsraeli: ati, Nomo eriganza ryabagala baIsraeli ryangabya nge misege yengetsi, abakisiya bakubo basyalamibwa; 
ROM.9.28	kusangwa Mukama asyabugirira eritswera riwe oko kihugo omo bukari mo luba. 
ROM.9.29	Kandi ngoko Isaya aminyerera kera ati,
ROM.9.29	Kumbe oMukama wemilondo atatusigira abana, Kumbe twabirirbya ngeSodomo neriyirwa ngeGomora. 
ROM.9.30	Twasyabugaki kwehi? Tuti eBihanda abatakwamirira eri tunganene babiribanaryo, eritunganene busana nerikirirya; 
ROM.9.31	nikwa Israeli oyo wakwama eritunganene erimene oko bihano mobatahika okwiberererya ebihano ebyo. 
ROM.9.32	Busana naki kwehi? Kusangwa mobatakwamiriraryo omwikirirya, nikwa nga rimene oko mibiri. Mobatwikala okwibwe ryeritwikalya, 
ROM.9.33	ngoko kisakire kiti,
ROM.9.33	Lebaya ngahira omu Sioni eribwe ryasyaleka bandu ibatwikala,
ROM.9.33	Eribwe ryasyaleka ibayihinda;
ROM.9.33	Noyo kamwikiriraya siendisitwa esisoni.
ROM.10.1	Bagala betu, erisonda ryomutima wage nerisaba ryage oko Mungu nyiti balamibawe. 
ROM.10.2	Ngatula omwatsi wabo ko bawite omuhwa oko Mungu, nikwa siweriminya. 
ROM.10.3	Ku sangwa isibasi eritunganene erikalwa oko Mungu, nerisonda erihangania ryabo, mobataliga eriowa eritunganene ryoMungu. 
ROM.10.4	Kusangwa Kristo ni nduli yebihano, obuli mundu oyuri nerikirirya atungananibawe.
ROM.10.5	Musa akasaka ati omundu oyu kakola eritunganene erika hangana oko bihano asyabyaho muryo. 
ROM.10.6	Nikwa eritunganene erimene okwikirirya riti, Subuge omo mutima wawe uti, Nindi wasyahetukira elubula kwehi? (riringene ngeriandagalya Kristo) 
ROM.10.7	kutse, Nindi wasyakimira ekurimu kwehi? (riringene ngeri hetukya Kristo erimulusya oko baholi). 
ROM.10.8	Nikwa kikabuga kitiki kwehi? eKinywa kiri hakuhi nawe, noko minywa yawe nomo mutima wawe (ni kinywa kyerikirirya ekyo tukakangiri raya); 
ROM.10.9	kusangwa, wamakangya omo minywa yawe ko Yesu ari Mukama ukikiriraya omo mutima wawe ko Mungu amulu bukaya oko baholi, iwalamibwa. 
ROM.10.10	Kusangwa omundu akikiriraya omo mutima neryo iniakatungananibawa, kandi akakangaya neminywa yiwe inialamibwa. 
ROM.10.11	Amasako akabuga ati, Sihari omundu oyu kamwikiriraya oyo wasitwa esisoni. 
ROM.10.12	Kusangwa sihari erisombola omo katikati komuYuda nomuGiriki; Omukama muguma ni Mukama wabosi yukaha ebindu biwe oko bosi abakamulakira. 
ROM.10.13	Nikwa, Oburi mundu oyu kalakira erina ryoMukama asyalamibwa. 
ROM.10.14	Nikwa abandu basyalakira oyo batebaliga bati kwehi? Kandi basyaliga bati oyo batebowa na kera kwehi? Kandi basyowa bati hate omutuli wago kwehi? 
ROM.10.15	Nabandu bangatulago bati bataryatumawa kwehi? Ngoko kisakire kiti, Ebisandu byabakatula engulu yowene ko biri bibuya kundu! 
ROM.10.16	Nikwa abosi mobatasima engulu yowene; kusangwa Isaya ati, Mukama, nindi wamaliga ekyo tukabuga kwehi? 
ROM.10.17	Ritya eriliga rikalwa okwowa, nekikogubawa kikalwa okwitulago ryaKristo.
ROM.10.18	Nikwa ngabulaya, sibetowa kwehi?
ROM.10.18	Kwenene babiriowa; kusangwa ati,
ROM.10.18	Omulenge wabo abiritsungana omo kihugo kyosi
ROM.10.18	Nebinywa byabo oko syonduli sye kihugo.
ROM.10.19	Kandi ngabulaya nyiti, Israeli mwataminya kwehi? Musa mwatsuka eribuga ati,
ROM.10.19	Nasyaleka imwatsura abate kihanda,
ROM.10.19	Nasyabahitania nekihanda kitawite menge.
ROM.10.20	Neryo Isaya siariubaha eribuga ati,
ROM.10.20	Nabiribanika oko batanyisondaya;
ROM.10.20	Nabiriyikangya oko batabulaya busana nage.
ROM.10.21	Nikwa busana na Israeli ati, Ekiro kyosi nabirikakya ebyala byage oko bandu bateowa nabepono.
ROM.11.1	Neryo ngabulaya nyiti, Mungu abirigana bandu buwe kwehi? Eyihi na hake! Ingye ndi muIsraeli, olubutu lwa Abrahamu, owekihanda kya Benyamina. 
ROM.11.2	Mungu siarita gana abandu buwe abo aminye erimbere. Simwasi ekyo amasako akabuga busana na Elia, ngoko atsongera Israeli oko Mungu kwehi? ati, 
ROM.11.3	Mukama, babiriita abaminyereri bawe, babiritulanga ahereherera ryawe, nage ingye nginasiya, nage bakasonda erinyita. 
ROM.11.4	Nikwa Mungu mwamusubiryaki kwehi? Ati, Nabiriyibikira abandu amaelfu arinda abatetakukamira Baala. 
ROM.11.5	Ko riri ritya oko mugulu oyu hari abakisiya, abayiso gawa nolukogo. 
ROM.11.6	Nikwa kyamabya ni kyolukogo silwimene oko mibiri; kite kitya olukogo silwangaswabya olukogo.
ROM.11.7	Neryo niki kwehi? Israeli mwatabana ekyo asonda.
ROM.11.7	Abayisogawa mobabanakyo, nabandi abasaka mobakalibwa,
ROM.11.8	ngoko kisakire kiti,
ROM.11.8	Mungu mwahabo ekirimu kyeriyisingirako,
ROM.11.8	Ameso sialangire, namatwi siowe,
ROM.11.8	Erihika namunabwire.
ROM.11.9	Dawidi ati,
ROM.11.9	Erirya ryabo ribye mulyati nekitego
ROM.11.9	Ekyuna kyeritwikalya nerisuyirwa ryabo;
ROM.11.10	Ameso wabo abye mwirimya ibataluka erilangira,
ROM.11.10	Neriunamya emigongo yabo ebiro byosi na kera.
ROM.11.11	Kwe ngabulaya nyiti, babiritwikala okwitinira kwehi? Eyihi na hake! Nikwa busana nerilolo ryabo erilama ryabiri hika oko Bihanda busana nerileka Israeli ibatsura. 
ROM.11.12	Lino erilolo ryabo ryamabya ni bindu busana neBihanda, erisuba ryabo ryosi ryasyayira ebinene kwaho!
ROM.11.13	Lino ngabuga ninywe eBihanda. Kusangwa nage ndi mukwenda oko Bihanda, ngapipa obukwenda bwage; 
ROM.11.14	busana nerileka balikyetu abaYuda erilwa obuha inalamya abandi bakubo bonyitya. 
ROM.11.15	Kusangwa kumbe eriganwa ryabo rikabya erisangania rye kihugo, eriligwa ryabo ryasyabya riti ye nengebe erilwa oko baholi kwehi? 
ROM.11.16	Omukanyo amabya abuyirireeriherwa ngebiguma byerimbere, embiga yosi ikwi nitya; nomurihi amabya abuyirire, nemitahi ikwi nitya.
ROM.11.17	Nikwa eyindi yoko mitahi yamabunwa, nawe, uwe katahi komuzeituni womo kisuki, ukahirawa omo mwanya wabo eribya nomuboga womuti wemuzeituni, 
ROM.11.18	suyihalambe busana nemi tahi. Wamayihalamba, wibuke siwe ukaheka endina, nikwa endina yo ikakuheka. 
ROM.11.19	Ukandibuga uti, Emitahi moyabunwa inatoka eriingiribwamo. 
ROM.11.20	Ni kwenene. Babunawa busana neritindikirirya ryabo, nikwa uwe ukasika busana nerikirirya risa. Neryo suyitendere nikwa usweke. 
ROM.11.21	Kusangwa oMungu amatindaleka emitahi yago, nawe siendisyakuleka. 
ROM.11.22	Samarira obubuya nobukari bwoMungu: obukari oko babiriyihinda, nikwa obubuya bwoMungu ukuwe, wamakwamirira omo bu buya buwe; kitekitya nawe wasyakenzwa. 
ROM.11.23	Kutse nabandi abo bamatindahatikana omwitindikirirya ryabo basingiribwa omo muti kusangwa Mungu awite amaka weriingiryabo kandi. 
ROM.11.24	Kusangwa wamatubwa oko muzeituni wekisuki, iwingiribwa omo muzeituni weririma oko ndina ite yawe, emitahi yomomuti weririma ikandiswingiribwa kwilaba aho omo muti gomuze ituni wayo.
ROM.11.25	Eritindabya na menge omwiyiketera ryenyu, nyanzire balikyetu, muminye ekibisire eki: erikala ryabirihika oko kihande kye Israeli, erilinda ryerihika eriganza ryosi ryeBihanda, 
ROM.11.26	na litya Israeli yosi yasyalamibwa; ngoko kisakire, kiti,
ROM.11.26	Omutongolya asyalwa eSiona,
ROM.11.26	Asyalusya ebitisirire uku Yakobo;
ROM.11.27	Neri ryasyabya erilagana ryage nabo
ROM.11.27	Omugulu namabilusya ebibi byabo.
ROM.11.28	Busana nengulu yowene bari syonzigu syoMungu, busana nenyu; nikwa busana nabayisogawa ni banze busana nabo sokulu wabo. 
ROM.11.29	Kusangwa erihitya neribirikira byoMungu sibyebinduka. 
ROM.11.30	Ngoko mwabya neritindiowa oMungu nikwa lino mwabiribana eriganyira busana neritindiowa ryabo, 
ROM.11.31	na ritya lino sibariowa neryo busana neriganyira eryo erikakangi bawa kwinywe nabo batoke eribana eriganyira. 
ROM.11.32	Kusangwa Mungu abirihira abandu bosi okwitindiowa, iniatoka eriga­nyira bosi.
ROM.11.33	Ugo obunene bwebindu namenge neriminya byoMungu! Eritswera riwe siryangahikwako nesyonzira siwe sisyangaso ndika!
ROM.11.34	Kusangwa nindi abiriminya oburingikania bwoMukama,
ROM.11.34	Kutse nindi wabya muhani wuwe kwehi?
ROM.11.35	Kutse nindi abirimuha kindu naye atuhawe kwehi?
ROM.11.36	Kusangwa emyatsi yosi ikalwa kwiye, kandi iriho busana naye nakandi biri kwiye. Olukengerwa lubye kwiye kera na kera. Bibye bitya.
ROM.12.1	Balikyetu, ngabalembalemba busana nerigenyera ryoMungu, musige emibiri yenyu ngo buhere buriho, obubuyirire bwerisimwa noMungu, ryerikola ryenyu eritolere. 
ROM.12.2	Simusosekanibawe nge kihugo kino nikwa muhindukibawe eriyira oburingikania buhya-buhya, imwatoka erikangania eri sonda ryoMungu, eribuya erikasimawa eribuyirire.
ROM.12.3	Busana nolukogo nahabawa ngabwira oburi mundu omukati-kati kenyu siayitendere kwilaba ngoko atolere eriyi tendera, nikwa aganiraye ayitondeke, oburi mundu ngolu lengero lwerikirirya olo Mungu abirimugabira. 
ROM.12.4	Kusangwa tuwite ebitsuko bingi oko mubiri muguma, nebitsuko byosi sibiwite omubiri muguma, 
ROM.12.5	netu ko turi tutya, nomo turi bangi, turi mubiri muguma omwisi wa Kristo, omundu mugumamuguma ni kitsuko kyogundi. 
ROM.12.6	Tuwite erihitya ryemisindo-misindo ngo lukogo tukahabawa, tukole mulo: rya mabya ni minyerere tutulego omo lulengo lwerikirirya ryetu; 
ROM.12.7	amabya ini mubiri tukole omubiri wetu; oyo kakangiriraya, omwikangirirya riwe; 
ROM.12.8	oyu kahana, omwihana riwe; oyu kahitaya, ahitaye ndeke; oyo kawatikaya, akole nomuhwa; oyo kakola emibiri yeriganyira akole nobutseme.
ROM.12.9	Olwanzo lubye lwekwenene; ukwe ebibi bye kiniga, uhambe ndeke ebyowene; 
ROM.12.10	mwanzane ngolwanzo lwabagala bomu guma; omwi kengana ogundi iniakenga ogundi. 
ROM.12.11	Simuluhe okwiyitsinga na kera, muhuhahuhane omo Kirimu, mukolere oMukama. 
ROM.12.12	Mutseme omo mana, simuluhe omo bulige, simumbaye okwisaba. 
ROM.12.13	Muhe ababuyirire ngobwaga bwabo, mukokaye abageni.
ROM.12.14	Mutsumule abakabendereraya; mutsumulebo si muta kirebo. 
ROM.12.15	Mutseme nabakatsema, murire nabakarira. 
ROM.12.16	Mwi kale nobuholo omukati-kati kenyu; simuyihamaye, nikwa mwanzane na bakebake; simuyitendere muti mwasi. 
ROM.12.17	Simu kisaye omundu ekibi busana nekibi, nikwa muganiraye ekibuya omo meso wabandu bosi. 
ROM.12.18	Kyamatokekane, oko luhande lwenyu, mwikale nobuholo nabandu bosi. 
ROM.12.19	Abanze, simu kisiranaye ekibi na kera, nikwa musigeryo okwagarirwa ryo Mungu: kusangwa kisakire kiti, Erikisya ni ryage, Ingye ngandisyakisya, OMukama atya. 
ROM.12.20	Nikwa enzigu yawe yamakwa enzala, iwamwaganula; amakwa enyota, iwamuha aweripulya; kusangwa wamayira utya iwasyalunda amakala owakaka oko mutwe wuwe. 
ROM.12.21	Sukindawe nebibi, nikwa ukinde ebibi omo byowene.
ROM.13.1	Oburi mundu akenge abakatabala: kusangwa sihari ehamuri itarialwa oko Mungu, nabosi abariho bahirirweho noMungu. 
ROM.13.2	Neryo oyu kalwa no mwenye hamuli akalwa neritegeka ryoMungu, nabakalwa basyabana eritswerwa. 
ROM.13.3	Ku sangwa abatabali sibariubahaya busana nerikola ebyowene, nikwa busana nerikola nabi. Siwangubaha oyuri nehamuli kwehi? Neryo ukole ndeke naye asyakusima, 
ROM.13.4	kusangwa iye ni mugombe woMungu busana nerikukolera ebyowene. Nikwa wamakola nabi ubahe, kusangwa siariheka omuyari go buyira; ni mugombe woMungu oyu kakisiraya erihitana riwe oko mukola nabi. 
ROM.13.5	Neryo ritolere omundu iniowa, butsira erilwa okwihitana ryoMungu risa nikwa busana nomulenge womutima nibya. 
ROM.13.6	Busana neki musole, kusangwa abenye hamuli ni bagombe boMungu, bakakola omubiri oyu. 
ROM.13.7	Murihe abosi emyinde yabo, omuhako oko bakahakawa, engemu oko mwenye ngemu, erikenga kwoyu tolere erikengwa, erisikya kwoyu tolere erisikibwa.
ROM.13.8	Subye momwinda gomundu nomuguma, gonomwinda werianzana; kusangwa oyo wanzire mulikyabo abiriberererya ebihano. 
ROM.13.9	Ebihano biti, isiwasingira, isiwita, isiwiba, isiwaru mawa, nibindi bihano bikabya omo kiguma eki, wanze muli kyenyu ngoko uyanzire. 
ROM.13.10	Olwanzo silurikola mulikyabo yo nabi; neryo lwanzo ni berererya ryebihano.
ROM.13.11	Nekindi munasi omugulu owari lino, ni ndambi yenyu yeribuka omo tugotseri, kusangwa erilama riri hakuhi netu okwilaba omugulu twatsuka erikirirya; 
ROM.13.12	ekiro kyabirilaba, eritungi riri hakuhi. Tuguse emibiri yomwirimya, twambale ebindu byamalwa byekyakakala. 
ROM.13.13	Tulendere ndeke ngabaka lendera omwitungi, situtamire situkunde, situbye noburagane nesyongumbu nyibi, isitwanegena isitwatsura. 
ROM.13.14	Nikwa twambale oMukama Yesu Kristo, situringikanaye obwaga bwo mubiri, neriberererya erisonda ryago.
ROM.14.1	Nikwa busana nomundu oyuri molo omwikirirya, mumu kokaye, nikwa sumukubisanaye buhaka omo buringikania buwe. 
ROM.14.2	Muguma akikiriraya ati anganarya ebyosi, nomundu molo akarya esisaga nyisa. 
ROM.14.3	Oyu karya siapone oyu terya, noyu terya siatswere oyu karya; kusangwa Mungu abirimuko kya. 
ROM.14.4	Uwendi ugu katswera omugombe wogundi kwehi? Embere syoMukama wuwe akahangana kutse akagwa. Kandi asyahanganibwa, kusangwa oMukama akatoka erimusingika.
ROM.14.5	Omundu muguma akaganza ekiro kiguma nga kilabiri ekindi, nogundi mundu akasima ebiro byosi ati biringirirene. Oburi mundu aminye ndeke omo buringikania buwe. 
ROM.14.6	Oyu kabika ekiro, akabikakyo erisikya Mukama. Oyu karya, akarya busana nerisikya Mukama, kusangwa akaha Mungu ewasingya; noyu terya akagana erirya busana nerisikya oMukama naye akaha Mungu ewasingya. 
ROM.14.7	Sihari mundu ukwitwe oyu riho busana naye iyowene, kutse oyu kahola busana naye iyowene. 
ROM.14.8	Twa mabya turiho, turiho busana noMukama, kandi twamahola, tukahola busana noMukama; neryo twamabyaho kutse twama hola turi boMukama. 
ROM.14.9	Busana nekyo Kristo mwahola mwaswabyaho iniatoka eribya Mukama wabaholi nabariho.
ROM.14.10	Busana naki ukatswera mugala wenyu kwehi? Kutse nawe, busana naki ukapona mugala wenyu kwehi? Kusangwa itwe bosi twasyahangana emuliro wekitumbi kyeritswera kyo Mungu; 
ROM.14.11	kusangwa kisakire, kiti,
ROM.14.11	OMukama ati, ngoko nyiriho, amatwi gosi asyanguka mira,
ROM.14.11	Nesyondimi syosi syasyaha Mungu eripipa.
ROM.14.12	Ritya oburi mundu ukwitwe asyakangania emyatsi yiwe oko Mungu.
ROM.14.13	Neryo situtswerane kandi, nikwa tubuge eki tuti situhire ekyeritwikalya kutse ekyangaliba nzira yamulikyabo. 
ROM.14.14	Nyasi nakandi nabirihindukibwa noMukama Yesu ko hate ekitowene omo kindu ikyokyene; nikwa isikyowene busana nomundu amaganiryakyo nga sikyowene. 
ROM.14.15	Mulikyenu amitwa obulige busana nekyo ukarya, isukilendera omo lwanzo. Suleke ekyo ukarya kikaherya oyo Kristo aholera. 
ROM.14.16	Ritya suleke ekibuya ukuwe kikahulwa mo kibi. 
ROM.14.17	Kusangwa obwami bwoMungu si karyo neripulya nikwa ryeritunganene nobuholo nobutseme omo Kirimu Kibuyirire; 
ROM.14.18	oyu kakolera Kristo atya akaligawa noMungu iniasimwa na bandu. 
ROM.14.19	Neryo tukwamirire ekika hira obuholo nerihimbana. 
ROM.14.20	Busana nakaryo suheraye omubiri woMungu. Ebyosi binowene ndeke, nikwa ni kibi omundu amarya ekikaleka abandi ibayitinira. 
ROM.14.21	Ryowene kumbe isiwarya eyiswi, kutse eripulya ebinyo, kutse erikola ekindi ekyangaleka mulikyenu iniatwikala, kutse iniayitinira, kutse erimuyira mo molomolo. 
ROM.14.22	Erikirirya eryo uwite ubikeryo omukati-kati kawe noMungu; obutseme buri noyu teyitswera okwebyo amabisima. 
ROM.14.23	Nikwa oyu katikatika amarya akatswerawa lubi, kusangwa siarikola ebikalwa okwi kirirya; kusangwa ebyosi ebitelwa okwikirirya ini bibi.
ROM.15.1	Itwe bamaka tutolere eriganyira eritaluka ryabolobolo butsira eriyitsemesya; 
ROM.15.2	oburi mundu ukwitwe atseme saya mulikyabo busana neribuga ambu abane ebyowene, nerihimbwa. 
ROM.15.3	Kusangwa Kristo mwatayitsemesya: nikwa ngoko kisakire kiti, Ebitsumi bakutsuma mobyagwa kwingye. 
ROM.15.4	Kusangwa ebyosi byasakawa oko biro byerimbere mobya sakwa eritukangirirya, busana neribuga riti tubye namaha busana nerisika nerisibikya byamasako. 
ROM.15.5	OMungu werisika nowerisibikya, abahe eriikala nobuholo omukati-kati kenyu ngoko Kristo Yesu akasonda. 
ROM.15.6	Neryo haguma mutoke eri kenga Mungu nIse woMukama wetu Yesu Kristo nomulenge muguma.
ROM.15.7	Mukokanaye ngoko Kristo naye abakokaya, busana nolu kengerwa lwoMungu. 
ROM.15.8	Kusangwa ngababwira ko Kristo mwabya mugombe wababwene erikangya ekwenene yoMungu, asikaye erilaga eryahabawa oko bakulu, 
ROM.15.9	kandi eBihanda bitoke eripipa Mungu busana neriganyira riwe. Ngoko kisa kire, kiti,
ROM.15.9	Nasyakupipa omukati-kati keBihanda,
ROM.15.9	Neriimbira erina ryawe;
ROM.15.10	Nakandi ati,
ROM.15.10	Mutseme inywe eBihanda, haguma na bandu buwe;
ROM.15.11	Nakandi, kiti,
ROM.15.11	Mupipe Mukama inywe eBihanda byosi,
ROM.15.11	Na bandu bosi bamupipe;
ROM.15.12	Nakandi Isaya ati,
ROM.15.12	Omurihi wa Yese asyahika,
ROM.15.12	Oyo kahangana eritabala oko Bihanda;
ROM.15.12	NeBihanda byasyabana amaha omwisi wuwe.
ROM.15.13	NoMungu wamaha abusulaye mobutseme bosi nobuholo bukalwa omwikirirya, neryo imwatoka erilaba kwaho omo maha busana nakagala keKirimu Kibuyirire.
ROM.15.14	Ingye, balikyetu, nyasi ndeke ko muswire nobubuya, muswire namenge gosi, mukatoka erikangirirania. 
ROM.15.15	Nikwa omo yindi myatsi nabiribasakira neritindiubaha eribibukya, busana nolukogo nahabawa noMungu, 
ROM.15.16	eribya mugombe wa Kristo Yesu oko Bihanda omo mubiri weriherera wengulu yowene yoMungu, neryo obuhere bweBihanda ibwaligwa, ibwamabihigulwa neKirimu Kibuyirire. 
ROM.15.17	Omwisi wa Kristo Yesu ngwite ekyeriyipipa oko mubiri wage busana noMungu. 
ROM.15.18	Kusangwa sindiendilenga eribuga mwatsi gonogo Kristo abirikola busana nage erileta eBihanda eriowa, busana nekinywa nemibiri, 
ROM.15.19	busana nakagala kebitikotiko nebyeriswekera, busana neKirimu Kibuyirire, eritsuka Yerusalema erihika eIliriko nabiritula engulu yowene ya Kristo ndeke, 
ROM.15.20	inga sonda eritula engulu yowene aho Kristo atariahulwa, isinanga himba omo kibanza kyogundi mundu, 
ROM.15.21	nikwa ngoko kisakire, kiti,
ROM.15.21	Abatebabwirwa omwatsi wuwe basyalangira,
ROM.15.21	Nabatebamowa na kera basyaminya.
ROM.15.22	Ekyo kikaleka inakakiribwa ngendo nyingi eribahikako. 
ROM.15.23	Nikwa lino, kusangwa singwite omwanya werikola omo bihugo byeno, kandi kusangwa ngayitsutsa emituta mingi erihika ewenyu, 
ROM.15.24	ndi na maha eribalolako omugulu ngalaba eriya eSpania, imwanyitsindika omo lugendo lwage, nama bitsema eriikala nenyu akatambi. 
ROM.15.25	Nikwa lino, ngaya eYerusalema nekyeriwatikya ababuyirire. 
ROM.15.26	Kusangwa Make donia neAkaya babiranza eriha kindu busana nabera omukati kati kababuyirire abeYerusalema; 
ROM.15.27	mobatsema erikolakyo, nakandi bari momwinda wabo, kusangwa kumbe eBihanda babirisangira okwitsumula ryabo ryekirimu, batolere erikolerabo omwitsumula ryebindu byomubiri. 
ROM.15.28	Neryo namabibuga ekyo, inamabigomerya ndeke busana nebiguma ebi, nasyaya eSpania inalaba ewenyu; 
ROM.15.29	kandi nyasi ngoko mugulu nasya bahikako, nasyasa neriusula ryomuyisa wa Kristo.
ROM.15.30	Balikyetu, ngabago, busana noMukama wetu Yesu Kristo na busana nolwanzo lweKirimu, mulwe haguma nage omwisaba ryenyu busana nage oko Mungu; 
ROM.15.31	nyibali bawe oko abatikirirye eYudea, nakandi omubiri wage busana neYerusalema asimawe nababuyirire; 
ROM.15.32	neryo inatoka eri bahikako nobutseme Mungu amanza nyiluhuke haguma nenyu. 
ROM.15.33	OMungu wobuholo abye nenyu inywe bosi. Bibye bitya.
ROM.16.1	Ngabatumura Foibe mwali wetu nobuholo, omukulu wobukali wekanisa ye Kenkurea, 
ROM.16.2	imwamukokya omwisi woMukama ngoko ritolere ababuyirire, mumuwatikaye omo byosi anga-sonda kwinywe, kusangwa abiribya omuwatikya wabangi nowage nibya.
ROM.16.3	Ubukaye Pirisila na Akwila, abakoli bomubiri haguma nage omwisi wa Kristo Yesu, 
ROM.16.4	abayisiga eritubwa kwemitwe busana nerinyilamya, sindihabo ewasingya ingyowene nikwa esyo kanisa syosi syomo Bihanda sikahabo ewasingya; 
ROM.16.5	mumbukiraye ekanisa iri omo nyumba yabo. Mumbukiraye Epenetu omwanze wage, oyo wabya akambere keribinduka eAsia busana na Kristo. 
ROM.16.6	Mumbukiraye Maria, oyo wakola kutsibu omukati kati kenyu. 
ROM.16.7	Mumbukiraye Androniko na Yunia, abekitunga kyage abari omo muliki haguma nage; ni bandu bakulu beri ahulwa omukati-kati kabakwenda, mobanyitsuka erikirirya Kristo. 
ROM.16.8	Mumbukiraye Ampuliato mwanze wage mwisi woMukama. 
ROM.16.9	Mumbukiraye Urbano, oyu kakola haguma netu mwisi wa Kristo, nomwanze wage Staki. 
ROM.16.10	Mumbukiraye Apele, oyu kasimawa omwisi wa Kristo. Mumbukiraye abenyumba yAristobulo. 
ROM.16.11	Mumbukiraye Herodia wekitunga kyage. Mumbukiraye abekihanda kya Narkiso abari omwisi woMukama. 
ROM.16.12	Mumbukiraye abakakola omubiri omwisi woMukama ye Tirifena na Tirifosa. Mumbukiraye Persi mwanze oyo wakola kutsibu mwisi woMukama. 
ROM.16.13	Mumbu kiraye Rufo, omukulu omwisi woMukama, na nyinya wuwe ni koyo. 
ROM.16.14	Mumbukiraye Asinkrito, na Fulego na Herme na Patroba, na Herma, na balikyetu abari haguma nabo. 
ROM.16.15	Mu­mbukiraye Filologo, na Yulia, na Nereo, na mwali wabo, na Olimpa, na babuyirire bosi abari nabo. 
ROM.16.16	Mubukanaye neriryatsirirana eribuyirire. Esyokanisa syosi sya Kristo sika babukaya.
ROM.16.17	Balikyetu, ngabago mulebaye abahira erigabana nebyeritwikalya, erilwa nerikangirirya eryo mwakangiriribawa; musagebo; 
ROM.16.18	kusangwa bandu abari batya sibekolera oMukama wetu Kristo, nikwa bakakolera esyonda syabo, kandi bakateba emitima yabandu bate na menge omo binywa bitendere nebyerisehya. 
ROM.16.19	Kusangwa nomo eriowa ryenyu riminyikere oko bosi, kikaleka inatsema busana nenyu, nikwa ngasonda imwabya abamenge omo byowene kandi mubye ngabana oko bibi; 
ROM.16.20	noMungu wobuholo asyahinolera Satani luba omwisi webisandu byenyu. Olukogo lwoMukama wetu Yesu Kristo lubye nenyu.
ROM.16.21	Timoteo, oyu kakola haguma nage, akababukaya; na Lukio na Yasona, na Sosapateri, abekitunga kyage.
ROM.16.22	Ingye Tertio, omusaki webarua eyi, ngababukaya omwisi woMukama.
ROM.16.23	Gayo oyu kanyikokaya nekanisa yosi, akababukaya. Erasto, omubiki wesyofranka syomuyi, na mulikyetu Kwarto bakababukaya.
ROM.16.24	Olukogo lwoMukama wetu Yesu Kristo lubye nenyu bosi. Bibye bitya.
ROM.16.25	Na lino kwoyo akatoka eribaha akagala ngengulu yowene yage neritulago ryaYesu Kristo, ngeribisula ryekibisirwe ebya bikawa bubi-sobiso omo ndengo syakera kera, 
ROM.16.26	nikwa lino byamabisulwa nebyasakawa nabaminyereri byamaminyikala oko bihanda byosi, erileta eriowa okwikirirya, ngeritegeka ryo Mungu werikota, 
ROM.16.27	oko Mungu wamenge iyowene oluke ngerwa lubye kwiye kera na kera busana na Yesu Kristo. Bibye bitya.
1CO.1.1	Paulo oyo wabirikirawa eribya mukwenda omwisonda ryoMungu, na mugala wetu ye Sositeni, 
1CO.1.2	oko kanisa yoMungu eyiri eKorinto, noko bahigulawa omwisi wa Kristo Yesu, babirikirawa eribya babuyirire haguma na bosi behosi abakahula erina ryoMukama wetu Yesu Kristo, Mukama wabo nowetu:
1CO.1.3	Olukogo lubye kwinywe nobuholo ebikalwa oko Mungu Tata wetu noko Mukama Yesu Kristo.
1CO.1.4	Ngaha ewasingya oko Mungu ebiro byosi busana nenyu bu sana nolukogo lwoMungu olo mwahabawa omwisi wa Kristo Yesu, 
1CO.1.5	omo myatsi yosi mwabwene ebindu omwisi wuwe omwi buga ryosi nomo menge gosi— 
1CO.1.6	ngoko eritulago uku Kristo ryasikibawa omukati-kati kenyu— 
1CO.1.7	kikatuma imutasigalira okwihitya ryekirimu neriguma mukalindirira eriminyikala ryo­Mukama wetu Yesu Kristo; 
1CO.1.8	oyo wasyabasikya erihika oko nduli, butsira olubanza omo kiro kyoMukama wetu Yesu Kristo. 
1CO.1.9	Mungu siarisiganaya, oyo wababirikira omwihitana haguma na Mugala wuwe, Yesu Kristo oMukama wetu.
1CO.1.10	Ngabago, bagala betu, busana nerina ryo­Mukama wetu Yesu Kristo, inywe bosi mubuge kiguma sihabye erigabana omukati-kati kenyu, nikwa mubye muguma omo buringikania buguma nomwitswera iguma. 
1CO.1.11	Kusangwa abemwa Kloe mobanyitulirago, balikyetu, ko hari erinegena omukati-kati kenyu. 
1CO.1.12	Nyiti, oburi mundu omukati-kati kenyu akabuga ati, Ingye ndi wa Paulo, nogundi ati, Ingye ndi wa Apolo, nogundi ati, Ingye ndi wa Kefa, ogundi ati, Ingye ndi wa Kristo. 
1CO.1.13	Ko Kristo agabirwe kwehi? Paulo yo wabambawa busana nenyu kwehi? Kutse mwabatisibawa omo rina rya Paulo kwehi? 
1CO.1.14	Ngaha Mungu ewasingya kusangwa sinditabatisya nomuguma omukati-kati kenyu ni na Kristo na Gayo; 
1CO.1.15	sihabye nomuguma oyo wangabuga ati abatisibawa omo rina ryage. 
1CO.1.16	(Nibya monabatisya abekitunga kya Setefano. Kwilaba aho sinyasi nga hari gundi nabatisirye). 
1CO.1.17	Kusangwa Kristo mwatanyituma eribatisya nikwa eritula engulu yowene, butsira na menge weribuga, omusalaba wa Kristo sialusibawe omo kagala kago.
1CO.1.18	Kusangwa eKinywa kyomusalaba ni sire oko bakahera, nikwa kwitwe ababirilamibwa ni kagala koMungu. 
1CO.1.19	Ku sangwa kisakire kiti,
1CO.1.19	Nasyaherya amenge wabamenge,
1CO.1.19	Neriminya ryabakaminya nasyalimbusyaryo.
1CO.1.20	Omundu wa menge ari hahi kwehi? Omusaki ari hahi kwehi? Omukubi wobuhaka ari hahi kwehi? OMungu siaritayira amenge we kihugo kino mo bukiru kwehi? 
1CO.1.21	Ku sangwa omo menge woMungu, e kihugo mokitetaminya Mungu omo menge, moryatsemesya Mungu busana nobukiru bwekyo tukakangiriraya erilamya abakikiriraya. 
1CO.1.22	Kusangwa abaYuda bakabulaya ebitikotiko, na baGiriki bakasonda amenge, 
1CO.1.23	nikwa itwe tukakangiriraya Kristo oyo wabambawa, ekyeri twikalya busana nabaYuda nobukiru busana neBihanda, 
1CO.1.24	nikwa busana nabakabirikirawa, abaYuda na baGiriki, ni Kristo akagala koMungu na menge woMungu. 
1CO.1.25	Kusangwa obukiru bwoMungu ni menge alabire awabandu, nobolobolo bwoMungu bukalire kwilaba abandu.
1CO.1.26	Muganiraye eribirikirwa ryenyu, bagala betu; si bangi abakwinywe ababya bamenge omo lulengero lwe kihugo, si bangi ababya bamaka, si bangi babya banya mwami, ababirikirawa; 
1CO.1.27	nikwa Mungu mwayisoga ekilwe kikiru ekye kihugo eriita abamenge esisoni, Mungu mwayisoga ebilwe byolobyolo byomo kihugo eriita ebyamaka byesisoni, 
1CO.1.28	Mungu mwayisoga ebilwe bikaponawa nebitanzirwe byomo kihugo, nibya bindu ebiteho eriyira ebiriho mo buyira, 
1CO.1.29	isihabye omundu oyu kayihalamba embere syoMungu. 
1CO.1.30	Iye ni nzuko yengebe yenyu omwisi wa Kristo Yesu, oyo Mungu ayira mo menge wetu, neritunganene nerihigulwa, nendongolya; 
1CO.1.31	neryo kisakire kiti, Oyu kayihalamba ayihalambe oko Mungu.
1CO.2.1	Omugulu nabahikako, bagala betu, mondahika eribaminyi kalirya eritulago ryoMungu omo binywa byeriyipipa nebya menge. 
1CO.2.2	Kusangwa monayisinga nyiti sinangaminya kindi omukati-kati kenyu ni na Yesu Kristo oyo wabambawa. 
1CO.2.3	Nage nabya nenyu omo bolobolo neriubaha rinene nerititimana ringi; 
1CO.2.4	eribuga ryage neritulago ryage sibyabya byekisehya kyamenge, nikwa omwi kangania ryeKirimu na kagala, 
1CO.2.5	eri kirirya ryenyu sirihangane omo menge wabandu nikwa omo kagala koMungu.
1CO.2.6	Nikwa oko babirikula tukabuga nabo amenge, nikwa si menge womugulu oyu kutse wabatabali bomugulu oyu, abakahwaho. 
1CO.2.7	Nikwa tukabuga ekibisire amenge goMungu omo kibisire ayo abiribiswa, ayo Mungu ategeka embere yemigulu busana nolukengerwa lwetu. 
1CO.2.8	Sihari omutabali womugulu oyu wabya asi eki; kusangwa kumbe baribya basi sibanga bambire oMukama werikengwa. 
1CO.2.9	Nikwa ngoko kisakire kiti,
1CO.2.9	Ekyo eriso riteryalangira, kutse ekyo kutu kutekowa, kutse omutima gomundu
1CO.2.9	Siaritaganirye, byo Mungu abirikokoterya abamwanzire.
1CO.2.10	Mungu abirituminyikaliryebyo omo Kirimu. Kusangwa eKirimu kikasonda-sonda ebyosi, nibya emirindi yoMungu. 
1CO.2.11	Kusangwa ni mundu wahi oyo wasi amaringikania womundu kite ekirimu kyomundu ekiri omwisi wuwe kwehi? Ritya sihari oyu kaminya amaringikania goMungu kite eKirimu kyoMungu. 
1CO.2.12	Nikwa sitwetangirira ekirimu kye kihugo, nikwa eKirimu kikalwa oko Mungu, itwatoka eriminya erihitya tuka habawa noMungu. 
1CO.2.13	Netu tukabuga eki omo binywa ebita kangiriribawa namenge wabandu nikwa ebikakangiriribawa neKirimu, tukabindula ebyekwenene byekirimu kwabo abawite eKirimu.
1CO.2.14	Omundu oyu te wekirimu siariangirira erihitya ryeKirimu kyoMungu, kusangwa ni bukiru kwiye, kandi siaritoka erimi nyaryo kusangwa rikaminyawa omo musindo wekirimu. 
1CO.2.15	Omundu wekirimu akasoha emyatsi yosi, nikwa iye siariso hawa. 
1CO.2.16	Kusangwa nindi yo wabiriminya oburingikania bwoMukama ati akamukangiriraya kwehi? Nikwa itwe tuwite oburingikania bwa Kristo.
1CO.3.1	Nikwa ingye, bagala betu, mondatoka eribuga nenyu nga bandu bekirimu, nikwa ngabandu bomubiri, nga bana balere omwisi wa Kristo. 
1CO.3.2	Monabaha amasabu butsira ebyalya ebikalakalire; kusangwa simwabya mutolerebyo; na lino simutolerebyo. 
1CO.3.3	Kusangwa mukine bomubiri; kusa ngwa eritsura nerinegena byamabya bikine omukati-kati kenyu, simuri bomubiri, isimwelendera ngabandu kwehi? 
1CO.3.4	Kusangwa omuguma amabuga ati, Ingye ndi wa Paulo, nogundi ati, Ingye ndi wa Apolo, simuri bandu buyira kwehi?
1CO.3.5	Neryo Apolo niki kwehi? Na Paulo niki kwehi? Ni bagombe abaleka imwikirirya, ngoko Mukama aha oko buri mundu. 
1CO.3.6	Ingye nahera, Apolo muta mwamagetse, nikwa Mungu mwahasyo erikula nerikanya. 
1CO.3.7	Ritya oyu kahera noyu kuta mwamagetse si kindu, yo noMungu oyu kaha erikanya. 
1CO.3.8	Oyu kahera noyukuta mwamagetse baringene, noburi mundu asyahembwa ngoko akola omubiri wuwe. 
1CO.3.9	Kusangwa Mungu yo tukakola haguma naye; nenyu muri irima ryoMungu, kandi muri enyumba yoMungu.
1CO.3.10	Ngo lukogo lwoMungu olo nahabawa, ngomuhimbi mukulu wamenge monahira ekibanza, nogundi mundu aka himba mukyo. Oburi mundu ayitegaye ngoko amahimba mukyo. 
1CO.3.11	Kusangwa sihari kindi kibanza ekyo mundu angahira kye nekyabirihirwaho, ni Yesu Kristo. 
1CO.3.12	Neryo omundu amahimba oko kibanza esyofranka syemilinga, nekitsipa, namabwe wobuguri bunene, emiti, nebiti, nesyongesera— 
1CO.3.13	omubiri woburi mundu asyaminyikalibwa; kusangwa eKiro kyasyakanganiago, kusangwa asyaminyikalibwa nomuliro, no muliro asyalenga omubiri woburi mundu nga ni musindo wahi akola. 
1CO.3.14	Omubiri womundu oyo wahimba oko kibanza amabyaho, asyahabwa obuhingi. 
1CO.3.15	Omubiri womundu ama hya, asyabana eritalya, nikwa iye asyalamibwa, ngo yuryalwa omo muliro.
1CO.3.16	Simwasi ko muri ehekalu yoMungu kandi eKirimu kyo­Mungu ko kikere omwisi wenyu kwehi? 
1CO.3.17	Omundu amaherya ehekalu yoMungu, Mungu asyamuherya. Kusangwa ehekalu yoMungu ibugirire, kandi nenyu muri ehekalu eyo.
1CO.3.18	Sihabye oyu kayitebaya. Omundu wukwinywe amagani rya nga ni wamenge oko mugulu oyu, abye kikiru iniatoka eribya wamenge. 
1CO.3.19	Kusangwa amenge we kihugo kino ni bukiru oko Mungu. Kusangwa kisakire kiti, Akahamba abamenge omo menge mabi wabo, 
1CO.3.20	na kandi, OMukama anasi amaringikania wabamenge kwari buyira. 
1CO.3.21	Ritya sihabye omundu oyu kayiketera abandu. Kusangwa emyatsi yosi ni yenyu. 
1CO.3.22	Nomwangabya Paulo kutse Apolo kutse Kefa kutse e kihugo kutse engebe kutse oluholo kutse ebya linolino kutse ebikandisyabya, 
1CO.3.23	ebyosi ni byenyu; nenyu muri abaKristo; na Kristo ni woMungu.
1CO.4.1	Ekyo bangatuminyirako kyeki, ko turi bagombe baKristo na babiki bebisire byoMungu. 
1CO.4.2	Kandi ekikabulibawa oko babiki ni banika ko batesiganiraya, 
1CO.4.3	Nikwa kwingye ni mwatsi muke kutsibu eritswerwa nenyu kutse abo mwibugiro ryabandu. Ega nage sindiyitswera. 
1CO.4.4	Sinyiyasi kolubanza, nikwa sindi singana busana nekyo. Ni Mukama yukanyitswera. 
1CO.4.5	Simu tswere omwatsi embere yomugulu wago, embere yerihika ryoMukama, oyu wasyahulukya omo kyakakala emyatsi eyabi sawa omo mwirimya kandi asyakangania esyombita syomutima. Oko mugulu oyo oburi mundu asyangirira erisimwa riwe erikalwa oko Mungu.
1CO.4.6	Nabirihira ebyosi ebi kwingye na Apolo busana neribawa tikya, bagala betu, imwatoka eriiga okwitwe mulendere nga masako, sihabye muguma wukwinywe oyu kayipipa busana nerianza muguma nerisombola ogundi. 
1CO.4.7	Kusangwa ni ndi ukakulolako nguri gundi musindo kwehi? Nawe uri na kyahi ekyo utangirira kwehi? Wamabya waryangirirakyo, busana naki ukayipipa ngasiwahabawakyo kwehi?
1CO.4.8	Mwabiriuguta! Mwabiribya abebindu! Tuteho mwabiri bya abami eritabala! Nakandi kumbe imwatabala, itwatoka eritabala haguma nenyu! 
1CO.4.9	Kusangwa ngaganiraya ngo Mungu abirituhira itwe abakwenda nga benyuma ko bosi, nga bandu babiritswerwa okwihola; kusangwa twabiribya ekyerisamarirwa ne kihugo noko balaika noko bandu. 
1CO.4.10	Turi bikiru busana na Kristo, nenyu muri bemenge omwisi wa Kristo. Itwe turi bolobolo, nikwa inywe muri bamaka. Inywe mukasikibawa, nikwa itwe itwaponwa. 
1CO.4.11	Nerihika noko ndambi ya sesene tukakwa enzala nenyota, tukambala nabi itukahunzawa isitu wite aheriikala; 
1CO.4.12	tukakola omubiri, itunemokola omubiri nebyala byetu: twamatsumwa, tukatsumula; omugulu tuke ndereribwa, tukasika; 
1CO.4.13	omugulu bakatuhandikirira mabihi tukasonda erisangana nabo; twabiribya, na lino tune nga kyabu kye kihugo, ekyabu kyemyatsi yosi.
1CO.4.14	Sindisaka ebi eribita esisoni, nikwa eribahana nga bana bage banze. 
1CO.4.15	Kusangwa nomo mwangabya nabasondoli abatebangatoka eriganzwa omwisi wa Kristo, simuwite abotata bangi. Kusangwa omwisi wa Kristo Yesu monabya tata wenyu busana nengulu yowene. 
1CO.4.16	Ngabago, nyiti, mubye omo mibere yage. 
1CO.4.17	Busana nekyo monabatumira Timoteo, omwana wage mwanze noyu tesiganaya omwisi woMukama, oyo wasyabibukya mibere yage omwisi wa Kristo, ngoko nga kangiriraya ehosihosi omo buri kanisa. 
1CO.4.18	Abandi babiriyite ndera nga sindiendisyahika eyo muri. 
1CO.4.19	Nikwa ngandisyahika eyo luba, OMukama amanza, nasyaminya butsira eribuga ryabandu abakayitendera nikwa akagala kabo. 
1CO.4.20	Kusangwa obwami bwoMungu siburibyaho omwibuga, nikwa omo kagala. 
1CO.4.21	Mukasondaki kwehi? Nyibahikeko nomuti weriswirya, kutse nolwanzo omu kirimo kihehere kwehi?
1CO.5.1	Ehosihosi kyabiriogubwa ko hari erisingira omukati-kati kenyu, eryomusindo owatebanika kutse omukati-kati ke Bihanda; omundu eribya nomukali wa tata wuwe. 
1CO.5.2	Nenyu mukayitendera! Kumbe simwangarira kwehi? Oyu wabirikola eki alusibawe omukati-kati kenyu.
1CO.5.3	Kusangwa nomo nangabya isinyiri eyo ewenyu omo mubiri nyineyo omo kirimu, neryo namabya nyineyo, nabiritswera 
1CO.5.4	omundu oyo wakola ekingaha omo rina rya Mukama Yesu. Nenyu mwabere mwamabihindana, nekirimu kyage ikineyo, haguma namaka woMukama wetu Yesu, 
1CO.5.5	muhe mundu oyu oko Satani busana neriherya omubiri, ekirimu kiwe kilamibawe oko kiro kyoMukama Yesu. 
1CO.5.6	Eriyihalamba ryenyu siryowene. Simwasi ko ehamira enge ikahamaya obundu bosi kwehi? 
1CO.5.7	Muyeraye erilusya ehamira ya kera imwatoka eribye obundu buhya, ngoko muri kwenene butsira kihamya. Kusangwa Kristo, ekyana kyembuli kyetu kya Pasaka, abiriherwa. 
1CO.5.8	Neryo netu tuyire erirya eryo, butsira kihamya kya kera, ekihamya kyobuyigo nebibi, nikwa nobundu bubuya nobwekwenene obute mo kihamya.
1CO.5.9	Monabasakira omo barua yage nyiti simusibe haguma nabasingiri; 
1CO.5.10	sindibuga nyiti simusibe nabasingiri be kihugo kino, kutse bahungi, kutse abanyeyi, kutse abasabi besisumba, bite bitya ritolere imwalwa omo kihugo. 
1CO.5.11	Nikwa nabasakira nyiti simusibe nemundu oyu kahulawa mo mulikyetu amabya ari musingiri kutse muhungi, kutse musabi wesisumba, kutse omutsumi, kutse omukundirya, kutse omunyeyi—simurire haguma nomundu ngoyo. 
1CO.5.12	Kusangwa ndi na mwatsi wahi eritswera abari eyihya kwehi? Nenyu simuritswera abari mwisi wekanisa kwehi? 
1CO.5.13	Mungu akatswera abari eyihya. Muhige omundu mubi oyo mukatikati kenyu.
1CO.6.1	Omugulu muguma kwinywe ari nomwatsi na mulikyabo akalenga erimutsongera embere wabatatunganene isiarimu tsongera embere wabatunganene kwehi? 
1CO.6.2	Simwasi kwa babuyirire basyatswera e kihugo kwehi? Mwamabya ininywe mukandisyatswera e kihugo, simuwite amenge weritswera esyo mbanza ngengenge kwehi? 
1CO.6.3	Simwasi ko twasyatswera abalaika kwehi? Kwilaba aho eribya aberitwa esyombanza syengebe eyi! 
1CO.6.4	Neryo mwamabya muri nesyombanza ngesi busana naki simwihirasyo embere wabakebake bekanisa kwehi? 
1CO.6.5	Ngabuga eki eribita esisoni. Niki, sihari mundu wamenge omukati-kati kenyu oyo wangatswera bagala babo kwehi? 
1CO.6.6	Nikwa mulikyabo akatsongera ogundi mulikyabo embere wabatikirirye kwehi?
1CO.6.7	Eribya nesyombanza omukati-kati kenyu ni kindwa. Busana naki simweyisoga eriagalibwa kwehi? Busana naki simweyisoga erihungwa kwehi? 
1CO.6.8	Nikwa inywe mukayirana nabi nerisagulana, kandi abo mukayira mutya ibana bagala benyu.
1CO.6.9	Simwasi ko batatunganene sibendisyarya obwami bwo Mungu mo mwandu kwehi? Simutebibawe; abamaragane kutse nabasabi besisumba, kutse abasingiri, kutse abalume abakatetana, 
1CO.6.10	kutse abibi, kutse nabahungi, kutse abaku ndirya, kutse abakatsuma, kutse abanyeyi sibendisyarya obwami bwoMungu mo mwandu. 
1CO.6.11	Abandi bakwinywe babya ngabo. Nikwa mwabirieribwa, mwabirihigulwa, mwayirawa mo batu nganene omo rina rioMukama wetu Yesu Kristo nomo Kirimu kyoMungu wetu.
1CO.6.12	Indi na hamuli yerikola emyatsi yosi, nikwa emyatsi yosi siwite endundi. Indi na hamuli yerikola emyatsi yosi, nikwa sindisyayirwa mo mukobe wekindu nekiguma. 
1CO.6.13	Ebyalya biri busana nenda, nenda busana nebyalya—oMungu asyaherya ebibiri byosi. Omubiri siahirawa busana namaragane, nikwa busana noMukama, noMukama busana nomubiri. 
1CO.6.14	Kandi Mungu mwalubukya oMukama, netu asyatulubukya omo kagala kuwe. 
1CO.6.15	Simwasi ko mibiri yenyu ni bitsuko bya Kristo kwehi? Nasyimya ebitsuko byaKristo neriyirabyo mo bitsuko byomusingiri wobukali kwehi? Eyihi, na Kera! 
1CO.6.16	Simwasi koyu kayihira haguma nomukali wamaragane kwari mubiri muguma naye kwehi? Kusangwa kisakire kiti, Ababiri basyabya mubiri muguma. 
1CO.6.17	Nikwa oyu kahirawa haguma noMukama akabya ekirimu kiguma naye. 
1CO.6.18	Musage amaragane. Ebindi ebibi byosi mundu akakola biri oko mubiri kwendata; nikwa omundu wamaragane iniakakola ebibi ebikatsandaya mubiri wuwe. 
1CO.6.19	Simwasi ko mibiri yenyu ni hekalu yeKirimu Kibuyirire ekire mwisi wenyu, ekyo muwite ekikalwa oko Mungu kwehi? Simuri benyu; 
1CO.6.20	mwagulawa nobuguri. Ritya mukenge Mungu omo mibiri yenyu.
1CO.7.1	Nikwa busana nemyatsi mwanyisakira. Ryowene kumbe omundu isyatula oko mukali. 
1CO.7.2	Nikwa busana nerilengwako ryamaragane, oburi mundu abye nomukali wuwe no buri mukali abye niba wuwe. 
1CO.7.3	Niba ahe mukaliwe ebimutolere, nomukali naye iniakola atya iba wuwe. 
1CO.7.4	Kusangwa omukali siawite ehamuli oko mubiri wuwe, nikwa nina iba wuwe; na ritya iba wuwe siawite ehamuli oko mubiri wuwe nina muka liwe. 
1CO.7.5	Simwimane mutarialagana akatambi kake, imwatoka eriyihira okwisaba; nikwa imwaswahindana kandi, Satani siabalengeko busana neritindasika. 
1CO.7.6	Ngabuga eki busana neribahana butsira eribategeka. 
1CO.7.7	Ngasonda nyiti kumbe abosi babye ngangye. Nikwa oburi mundu awite erihitya riwe iyowenewene erilwa oko Mungu, muguma musindo wuwe nogundi, gundi musindo.
1CO.7.8	Ngabuga oko batahikenie na bakwakali nyiti babye ngangye butsira erihikania. 
1CO.7.9	Nikwa bamataluka erisika ibahikania. Kusangwa ryowene erihikania kwilaba eriaka omo gumbu.
1CO.7.10	Ngategeka abahikenie, singye nikwa Mukama, omukali siangayilusya kwiba wuwe 
1CO.7.11	(nikwa amayilusya kwiye, siaswehikibawa kutse aswesangana niba wuwe) —nomulume siahige omukali wuwe.
1CO.7.12	Nikwa abandi ingye ngabwirabo butsira Mukama, omu gala wetu amabya awite omukali oyu tikirirye, amaliga eriikala naye, siamuhige. 
1CO.7.13	Omukali amabya awite omulume utikirirye, naye akaliga eriikala naye, siamugane. 
1CO.7.14	Kusangwa omulume utikirirye akahigulawa nomukaliwe, nomukali utikirirye aka higulawa na iba wuwe. Bitebya bitya abana benyu isibowene, nikwa lino ni babuyirire. 
1CO.7.15	Nikwa oyu tikirirye amasonda eriyilusya, iniabya atya; omo mwatsi ngoyo omugala wetu kutse omwali wetu siabohire. Kusangwa Mungu abiritubirikira mo buholo. 
1CO.7.16	Omukali, wasi uti ngawasyalamya ibawe kwehi? Mulume, nawe wasi uti ngawasyalamya mukali wawe kwehi?
1CO.7.17	Tse, ngoko Mukama abirigabira oburi mundu alendere atya ngoko Mungu abirimubirikira. Ko ngategeka nyitya omo syokanisa syosi. 
1CO.7.18	Habya omundu wabya iniabwene omugulu abirikirawa kwehi? Siasonda erilusya ebiminyikalo byeribana. Habya mundu isiabwene oko mugulu abirikirawa kwehi? Siasondaye eribana. 
1CO.7.19	Kusangwa eribana si kindu neritinda bana si kindu rye neribika ebihano byoMungu. 
1CO.7.20	Oburi mundu abye mo musindo owabyamo omugulu abirikirawa. 
1CO.7.21	Wabya omukobe omugulu wabirikirawa kwehi? Si mwatsi. Wamatoka eribana eriyigenderya, ukwamirire ekyo. 
1CO.7.22	Ku sangwa oyo wabirikirawa omwisi woMukama inina mukobe, akayigenderaya iniamabitongolibwa noMukama. Ritya oyo wabya iniakayigenderaya omugulu abirikirawa ni mukobe wa Kristo. 
1CO.7.23	Mwagulawa nobuguri; simubye bakobe babandu. 
1CO.7.24	Ritya, bagala betu, oburi mundu ikale noMungu aho abya omugulu abirikirawa.
1CO.7.25	Nikwa busana nabatahikibwe, singwite eritegeka ryo Mukama, nikwa ngabuga ngoyo atolere busana neriganyira ryoMukama. 
1CO.7.26	Ngaganiraya nyiti, busana nobulige obure hakuhi omundu ikale ngoko ane. 
1CO.7.27	Wabiriboherwa oko mukali kwehi? Susonde eriboholwa. Ukayigenderaya butsira mukali kwehi? Susondaye eriherukya. 
1CO.7.28	Nikwa wamaherukya isutakola kibi, nomumbesa amaheruka isiatakola kibi. Nikwa abakaherukanaya basyabana amalige we kihugo, ngasonda eri babalya ayo. 
1CO.7.29	Balikyetu ngabuga nyiti, omugulu ahirawa abiribya mukuhi; eritsuka lino, abawite abakali babye nga batawitebo, 
1CO.7.30	nabakalira babye ngabatelira, nabakatsema babye ngabatatsemire, nabakagula babye nga batawite ebindu, 
1CO.7.31	nabakakola mubiri we kihugo babye ngasibekola. Kusangwa musindo we kihugo kino akalaba.
1CO.7.32	Nyanzire imwabya butsira amaganiryo. Omundu utahi kirye ari namaganiryo wemyatsi yoMukama, ngoko angatse mesya oMukama;
1CO.7.33	nikwa omundu oyu hikirye akabya na maganiryo wemyatsi ye kihugo ngoko angatsemesya omukali wuwe, 
1CO.7.34	nerisonda riwe rigabene. Omukali utahikibwe nomumbesa utahikibwe bari namaganiryo busana nemyatsi yoMukama, ngoko bangabya babuyirire omo mubiri nomo kirimu; nikwa omukali uhikibwe ari namaganiryo busana nemyatsi ye kihugo ngoko angatsemesya iba wuwe. 
1CO.7.35	Ngabuga eki busana neribawatikya butsira eribakakirya, nikwa eriuwania omubiri wenyu gondekendeke nerisikya eriyitsinga ryenyu busana noMukama eritagabene.
1CO.7.36	Omundu amaganirya nga siariikala ndeke busana noyo asimolaya, amabya ane kikumi, kyamabya kitolere akole ngoko anzire: si kibi baherukanaye. 
1CO.7.37	Nikwa amabya anasikire omo mutima, isyahatikanawa nikwa abirisika omwisonda riwe iniabiriminya omo mutima wuwe ko wakandibika oyo asimo laya butsira eriheruka, asyakola ndeke. 
1CO.7.38	Ritya oyo kaheru kaya oyo asimolaya naye akakola ndeke; noyu kayikakiraya okwiherukya iniakakola ndeke okwilaba.
1CO.7.39	Omukali abohire ukwiba wuwe omugulu akiriho. Nikwa iba wuwe amahola, akayigenderaya neriswahikibwa noyo anzire, omwisi woMukama musa. 
1CO.7.40	Ngo kwitswera ryage ari nobu tseme okwilaba amikala ngoko ane. Nage ngaganiraya nyiti ngwite eKirimu kyoMungu.
1CO.8.1	Nikwa busana nebyalya bikahererawa esisumba; Tunasi itwe bosi tuwite amenge. Amenge akaha eriyitendera, nikwa olwanzo lukahimba. 
1CO.8.2	Omundu amaringikania ngasi kindu, isiaritaminya ngoko litolere eriminya. 
1CO.8.3	Nikwa omundu amanza Mungu akaminyawa naye.
1CO.8.4	Na ritya erirya ebyalya ebikahererawa okwisumba, tunasi olusumba siluwite eribyaho, nakandi sihari Mungu yono muguma. 
1CO.8.5	Kusangwa nomo hangabya ebikahulawa mo miu ngu omo lubula kutse omo kihugo ngoko hari emiungu mingi nabakama bangi— 
1CO.8.6	nikwa kwitwe hari Mungu muguma, Ye Tata, nemyatsi yosi ikalwa kwiye netu tukabyaho busana naye, hari noMukama muguma, Yesu Kristo, busana naye emyatsi yosi ine nakandi busana naye netu turiho.
1CO.8.7	Nikwa, abosi sibawite eriminya eri. Abandi busana neri begera esisumba erihika na lino, bakarya ebyalya ebikahererawa esisumba kundu; nomulenge womutima wabo, ini molomolo, akatsanda. 
1CO.8.8	Akaryo ko kateleka Mungu akatwanza. Twama tindarya sitwendibya babi, kandi twamarya sitwendiuwana kwilaba aho. 
1CO.8.9	Nikwa ulebaye eriyigenderya ryenyu mutatso mene siribye ekyeritwikalya abolobolo. 
1CO.8.10	Kusangwa omundu amakulolako uwe mundu weriminya, inunikere oko butala omo hekalu yolusumba omulenge womutima wuwe amabya ari molo, siendisyabana omuhwa werirya ebyalya ebikahererawa oko sisumba kwehi? 
1CO.8.11	ritya omundu molomolo oyu akaheri bawa busana neriminya ryawe, naye ini mugala wetu oyo Kristo aholera. 
1CO.8.12	Ritya, mukakola nabi oko bagala benyu mukahuta laya omulenge womutima wabo omugulu ari molomolo, imukakola nabi oko Kristo. 
1CO.8.13	Kikaleka ebyalya byamahinaa omugala wetu, inindasyaswarya eyiswi na kera, busana neribuga ambu sinzwehinda mugala wetu.
1CO.9.1	Sindiyigenderaya kwehi? Sindi mukwenda kwehi? Sindi talola oko Yesu oMukama wetu kwehi? Nenyu simuri omubiri wage omwisi woMukama kwehi? 
1CO.9.2	Nde mukwenda oko bandi, nikwa kwinywe indi ye; kusangwa inywe muri kiminyikalo kyobukwenda bwage omwisi woMukama.
1CO.9.3	Eriyigana ryage oko bakanyibuririraya ryeri. 
1CO.9.4	Situri nehamuli oko karyo ketu neripulya kwehi? 
1CO.9.5	Situri nehamuli erigenda na mwali wetu ngabandi bakwenda nabagala babo Mukama na Kefa kwehi? 
1CO.9.6	Kutse ingye na Barunaba itwe bene tute nehamuli yerileka eriyikumbirira kwehi? 
1CO.9.7	Nindi akakola ngamusoda iniaswayirihira kwehi? Nindi akalima eririma ryebinyu iniatarya oko biguma byaryo kwehi? Nindi akarisaya ekihangulo iniatimya oko masabu wakyo kwehi?
1CO.9.8	Ngabuga eki oko hamuli yomundu kwehi? Nebihano sibyebuga bitya kwehi? 
1CO.9.9	Kusangwa kisakire omo bihano byaMusa kiti, Subohe obuno bwende nume omugulu ikahumba engano. Ko ni mwatsi wesyonde Mungu akaganiraya kwehi? 
1CO.9.10	Siaribuga busana nomwatsi wetu kundu kwehi? Kyasakawa busana netu, kusangwa omurimi atolere eririma omo maha nomugesi atolere erigesa omo maha werihabwa obugesi. 
1CO.9.11	Twamabiba ebyowene byekirimu omukati-kati kenyu, rikalire erigesa oko ndundi yebindu byenyu kwehi? 
1CO.9.12	Abandi bamagabirwa ehamuli yebindu byenyu, netu situlengirebo kwehi?
1CO.9.12	Nikwa, sitwetatsomana ehamuli eyi, nikwa tukasika omo byosi busana neribuga tuti situlete ekyangakakirya engulu yowene ya Kristo. 
1CO.9.13	Simwasi kwabo bakakola omubiri wehekalu bakarya okobyo mohekalu, nabakakola omubiri wehe rirerera bakagabirawa oko bindu ebiriaherawa kwehi? 
1CO.9.14	Ko biri bitya, OMukama abiritegeka abakatula engulu yowene babane ebyangalemberabo.
1CO.9.15	Sinditatsomana esyohamuli esi, kandi sindisaka ebi busana neribuga nyiti banyikolere batya. Kusangwa kitsiga inahola kwilaba omundu erinyikaga eriyipipa eri. 
1CO.9.16	Kusangwa nama tula engulu yowene, eryo siririmba omwatsi weriyipipa. Kusangwa ngwite ekinyihambire eritula engulu yowene. Obu lige kwingye namatindatula engulu yowene! 
1CO.9.17	Kusangwa namakola eki omwisonda ryage, nasyahembwa; nikwa namakola ndanzire, nabirihabwa erikolesibwa omubiri. 
1CO.9.18	Neryo olu hembo lwage niki kwehi? Lolu: namatula engulu yowene inayirayo butsira eririhwa, isinditsomana ehamuli yage omo ngulu yowene.
1CO.9.19	Kusangwa nomo nangabya iningayigenderaya oko bosi, nabiriyiyira mo mukobe wabosi, inatoka eribana bangi. 
1CO.9.20	Oko baYuda nabiribya ngomuYuda, busana neribuga nyiti nyibana abaYuda; oko bari oko bihano ngabya ngabari oko bihano— nikwa ingyowene sindi oko bihano—busana neribana abari oko bihano. 
1CO.9.21	Oko bate oko bihano monabya ngo oyute oko bihano—nikwa oko Mungu sindi oyute oko bihano nikwa oko bihano byaKristo—inabana abate oko bihano. 
1CO.9.22	Oko bolo bolo monabya ngabolobolo, inabana abolobolo. Nabiribya omo byosi oko bandu bosi, inatoka omo misindo yosi erilamya abandi. 
1CO.9.23	Ngakola ebi byosi busana nengulu yowene, inatoka eribana erigabo muyo.
1CO.9.24	Simwasi ko bosi bakasiyirana okwitibita, nikwa omuguma musa akahembawa kwehi? Mutibite mutya muhembawe. 
1CO.9.25	Oburi mundu oyu kalenga abandi akayitegaya omo myatsi yosi. Ebo bakakola batya busana neribana embita eyikasambu kala, nikwa itwe eyitesambukala. 
1CO.9.26	Nikwa sinditibita buyira, sindiswiraya ngoyu kaswiraya erihunga; 
1CO.9.27	nikwa ngaswiraya omubiri wage inakindago, neryo namabikangirirya abandi sinyibye ngoyu kaganawa.
1CO.10.1	Nyanzire imwaminya, abagala betu, ngoko abotata wetu abosi babya omwisi syekitu nabosi mobalaba omukati kengetsi, 
1CO.10.2	nabosi mobabatisibwa uku Musa omo kitu nomo ngetsi, 
1CO.10.3	nabosi mobarya akaryo kaguma kekirimu 
1CO.10.4	nabosi mobapulya awepulya maguma wekirimu. Kusangwa bapulaya okwibwe eryo ryekirimu eryakwamabo, neribwe eryo ryabya ini Kristo. 
1CO.10.5	Nikwa hakuhi na bosi mobatatsemesya oMungu; kusangwa mobahwera omo mbwarara.
1CO.10.6	Neryo emyatsi eyi iri busana neritukunga, situsondaye ebibi ngoko basondabyo. 
1CO.10.7	Situbye basabi besisumba ngoko abandi bakubo bayira; ngoko kisakire kiti, Abandu mobabera erirya neripulya mobahangana nerisata. 
1CO.10.8	Situkola amaragane ngabandi bakubo kobakola, neryo mobahola omo kiro kiguma maelfu makumi abiri nasatu. 
1CO.10.9	Situlenge oko Mukama, ngoko abandi bakubo bakola mobitwa nesyonzoka; 
1CO.10.10	kutse simuri tonge ngoko abandi bakubo bayitonga mobatogotibwa no Mutogotya. 
1CO.10.11	Nikwa emyatsi eyi moyabya kubo busana neritukunga, nikwa yasakawa busana neritukangirirya ku sangwa ukwitwe enduli yimigulu yabirihika. 
1CO.10.12	Neryo oyu karingikanaya ati ahangene ayitegaye siayihinde. 
1CO.10.13	Sihari erilengwako erikabahikako erite ryabandu bosi. Mungu siari birirawa, naye siendisyaleka mukalengwako kwilaba akagala kenyu, nikwa omwilengwako asyabana aherisagira, imwatoka erisika muryo.
1CO.10.14	Neryo abanze bage, musage erisaba esisumba. 
1CO.10.15	Ngaba bwira ngabandu bamenge; nenyu mutswere ebyo ngabuga ngoko bine. 
1CO.10.16	Olutehi lwomuyisa olo tukatsumula, lolutetu sangiraya omo musasi wa Kristo kwehi? Nobundu tukatsu tsanga, bobutetusangiraya omo mubiri waKristo kwehi? 
1CO.10.17	Kusangwa hari mbiga nguma, netu turi bangi turi bomubiri muguma, kusangwa twe bosi tukagabana embiga nguma. 
1CO.10.18	Muganiraye emitsye Israeli bakakola; abakarya amahere sibesangire aheriherera kwehi? 
1CO.10.19	Neryo kyo ngahula niki kwehi? Nyiti akaryo kakahererawa ni kindu, kutse lusumba ni kindu kwehi? 
1CO.10.20	Eyihi, ekyo ngabuga nyiti ebyo abatikirirye bakaherera bakabiherera esyombinga butsira oko Mungu. Sinyanzire mukasangira nesyombinga. 
1CO.10.21	Simwangatoka eri pulya olutehi lwoMukama nolutehi lwesyombinga. Simwanga­toka erisangira ebyo ko butara bwoMukama nebyo ko butara bwesyombinga. 
1CO.10.22	Tukalwa obuha noMukama kwehi? Tumulengirye akagala kwehi?
1CO.10.23	Emyatsi yosi iri ko hamuli, nikwa emyatsi yosi siriwati kaya. Emyatsi yosi iri na hamuli, nikwa emyatsi yosi sirihimba. 
1CO.10.24	Sihabye omundu oyu kayisonderaye endundi yiwe iyowene, nikwa asondeyo busana na mulikyabo. 
1CO.10.25	Urye ebyosi bika gulibawa omwiguliro ryesiswi butsira eribulya omo mwatsi womulenge womutima. 
1CO.10.26	Kusangwa e kihugo ni kyoMukama nebyosi bya mukyo. 
1CO.10.27	Omuguma wabatikirirye amababirikira okwirya nenyu mwamanza erigenda, ebyosi bakahira emuliro wenyu muryebyo butsira eribulya nomulenge womutima. 
1CO.10.28	(Nikwa omundu amabuga nawe ati, Eki kyaherawa mo buhere, sumuryekyo, busana nomundu oyu riababwira, na busana nomulenge womutima: 
1CO.10.29	nikwa mutima ngahula si wawe nikwa ni wagundi.) Kusangwa busana naki eriyigenderya ryage rikatswerawa nomulenge womutima wogundi mundu kwehi? 
1CO.10.30	Namarya newasingya, busana naki ngatsumangawa busana nekyo ndiahera ewasingya kwehi?
1CO.10.31	Ritya, mwamarya kutse eripulya, kutse kindi kyahi mukakola mukole ebyosi omo lukengerwa lwoMungu. 
1CO.10.32	Si muhe obulige oko baYuda kutse oko baGiriki kutse oko kanisa yoMungu, 
1CO.10.33	ngoko ngalenga eritsemesya abandu bosi omo myatsi yosi ngakola, butsira erisonda-sonda endundi yage ingyowene, nikwa endundi busana na bangi, ibatoka erilamibwa.
1CO.11.1	Mubye abakanyigerereraya nage ngoko ngagerereraya Kristo. 
1CO.11.2	Ngabapipa kusangwa mukanyibuka omo myatsi yosi imukakwama emitsye ngoko nabahayo. 
1CO.11.3	Nikwa nyanzire muminye ko mutwe woburi mulume ni Kristo, nomutwe womukali niba wuwe, nomutwe wa Kristo ni Mungu. 
1CO.11.4	Omu lume oyu kasaba kutse akakangiriraya nomutwe anaswikire akita omutwe wuwe esisoni, 
1CO.11.5	nikwa omukali oyu kasaba kutse erikangirirya ataswikire omutwe wuwe iniakita omutwe wuwe esisoni—riringene nginiabirisisa omutwe wuwe. 
1CO.11.6	Kusangwa omukali amatindaswika omutwe, iniatwa esyonzwiri siwe; nikwa ryamabya ini soni busana nomukali erisiswa kutse eritwasyo, ambalaye omutwe. 
1CO.11.7	Kusangwa omulume siatolere eriswika omutwe wuwe, kusangwa iye ni sosa nolukengerwa byoMungu; nikwa omukali ni lukengerwa lomulume. 
1CO.11.8	(Ku sangwa mulume mwatabumbwa erilwa oko mukali, nikwa omu­kali yo walwa oko mulume. 
1CO.11.9	Kandi omulume mwatabumbwa busana nomukali, nikwa omukali yo wabumbawa busana nomulume.) 
1CO.11.10	Ekyo kikaleka omukali iniatolere eribya nekyeriswika omutwe wuwe busana nabalaika. 
1CO.11.11	(Nikwa, omwisi woMukama omukali siariho hate homulume, nomulume siariho hate homukali; 
1CO.11.12	kusangwa ngoko omukali abumbawa erilwa oko mulume, na ritya lino omulume akabutawa nomu kali. Nemyatsi yosi ikalwa oko Mungu.) 
1CO.11.13	Mutswere busana nenyu; rinuwene omukali iniasaba Mungu ataswikire omutwe kwehi? 
1CO.11.14	Ebyatsuka sibyebakangiriraya ko mulume amayira esyonzwiri nyirinyiri sikamwita esisoni kwehi, 
1CO.11.15	nomukali amayira esyonzwiri nyiri, ni bubuya buwe. Kusangwa esyonzwiri siwe ahabawasyo busana neribya ekyambalo. 
1CO.11.16	Omundu amanza eribya werikuba obuhaka itwe nekanisa yoMungu situwite eyindi mitsye.
1CO.11.17	Nikwa omwitegeka eri ngabategeka lino sindibasima, kusangwa omugulu mukahindana simwehindana oko kyowene nikwa oko bitowene. 
1CO.11.18	Kusangwa eritsuka ebyosi, omugulu mukahindana omo kanisa, ngowa ko hari erigabana omukati kati kenyu; nage nyirimwikiriryabyo hakehake, 
1CO.11.19	kusangwa ebite byakwenene bitolere eribya omukati-kati kenyu abakwenene omukati-kati kenyu baminyikale. 
1CO.11.20	Omugulu muka hindana haguma, ebyo mukarya sirya ryoMukama. 
1CO.11.21	Ku sangwa omwirya muguma akatsuka erirya ebyalya biwe, nogundi inianakwire enzala, nogundi iniakunda. 
1CO.11.22	Niki! Simuwite amanyumba weririramo neripuriryamo kwehi? Kutse mukapona ekanisa yoMungu neriita esisoni abatawite kindu kwehi? Ngababwiraki kwehi? Ngabasima kwehi? Eyihi, sindibasima.
1CO.11.23	Kusangwa ekyo nahabawa noMukama kyo ngabaha nenyu, OMukama Yesu omo ekiro ahoterawa mwimya obundu, 
1CO.11.24	abere aha ewasingya, mwatsutsangabo, ati, Oyu ni mubiri wage owabiribunika busana nenyu. Mukole mutya erinyibuka. 
1CO.11.25	Nolutehi mwayiralo atya, enyuma werirya, ati, Olutehi olu ni lagana lihyalihya omo musasi wage. Mukole mutya emigulu yosi mukapulayalo erinyibuka. 
1CO.11.26	Kusangwa emigulu yosi mukarya obundu obu neripulya olutehi olu, mukakanganaya oluholo loMukama erihika ahasyasira.
1CO.11.27	Neryo mundundi oyu karya obundu kutse eripulya olutehi loMukama omo musindo atatolere asyabya oko lubanza lweri pona omubiri nomusasi byoMukama. 
1CO.11.28	Omundu ayilebaye, neryo arye oko bundu neripulya oko lutehi. 
1CO.11.29	Kusangwa oyu karya neripulya atetalebya akaminya omubiri woMukama akarya neripulya eritswerwa lubi riwe. 
1CO.11.30	Ekyo kikatuma bangi bukwinywe ibabya bolobolo nabakoni, nabandi babirihola. 
1CO.11.31	Nikwa twamayitswera kwenene, sitwendisyaswatswerwa. 
1CO.11.32	Nikwa omugulu tukatswerawa noMukama, tukakungawa itutaswatswerwa haguma nabe kihugo.
1CO.11.33	Ritya, bagala betu, omugulu mukahindana haguma okwirya, mulindane.— 
1CO.11.34	Omundu amakwa enzala, arireewuwe—isimwangahindana okwitswerwa lubi. Neyindi myatsi nasyategekayo naswasa.
1CO.12.1	Nikwa busana nerihitya, bagala betu, sinyanzire mukabya butsira eriminya. 
1CO.12.2	Munasi omugulu mwabya beBihanda, momwatalibwa erikwama esisumba esitebuga, ngoko mwaso ndoribawa omo musindo oyo. 
1CO.12.3	Kikaleka inasonda imwaminya ko hate mundu oyu wangabuga omo Kirimu kyoMungu ati, Yesu atakirawe! kandi sihari mundu wangatoka eribuga ati, Yesu ni Mukama ate neKirimu Kibuyirire.
1CO.12.4	Nikwa hari emisindo yerihitya, nikwa eKirimu ni kiguma; 
1CO.12.5	kandi hari emisindo yerikola, nikwa oMukama ni muguma; 
1CO.12.6	kandi hari misindo yerikola, nikwa Mungu ni muguma oyu kahira omuhwa omo buri mundu busana nebyosi. 
1CO.12.7	Oko buri mundu akahabawa ekiminyikalo kyeKirimu busana neribuga riti abosi babane endundi. 
1CO.12.8	Omuguma eKirimu kikamuha eribuga ebyamenge, nogundi kikamuha eribuga eKinywa kyeri minya omo Kirimu kiguma, 
1CO.12.9	ogundi eKirimu kikamuha erikirirya, nogundi eKirimu kiguma ekyo kikamuha erihitya ryerilamya, 
1CO.12.10	ogundi erikola ebitikotiko, ogundi erikangirirya, oko gundi amenge werisombola ebirimu, noko gundi emisindo misindo yemibuge, noko gundi eribindula emibuge. 
1CO.12.11	Aba abosi bakahabawa omuhwa neKirimu kiguma kandi kikagabira oburi mundu ngoko kyanzire.
1CO.12.12	Kusangwa ngoko mubiri ni muguma kandi awite ebitsuko bingi, nebitsuko byosi byomubiri, nomo byangabya bingi, ni mubiri muguma, na Kristo kwari atya. 
1CO.12.13	Kusangwa omo Kirimu kiguma twe bosi twabatisibawa omo mubiri muguma— abaYuda kutse abaGiriki, abakobe kutse abakayigenderaya netu itwe bosi twapulisibawa oko Kirimu kiguma.
1CO.12.14	Kusangwa si kitsuko kiguma nikwa ni bingi. 
1CO.12.15	Ekisandu kyamabuga kiti, Kusangwa sindi byala, sindi goko mubiri, ekyo sikirileka kikatindabya kyoko mubiri. 
1CO.12.16	Nokutu kwamabuga kuti, kusangwa sindi riso, sindi goko mubiri, ekyo sikyangaleka kukatindabya kwoko mubiri. 
1CO.12.17	Kumbe omubiri gosi ni riso, eriowa iryabyahi kwehi? Kumbe omubiri gosi ni kutu, omwatsi werikumba iniabyahi kwehi? 
1CO.12.18	Nikwa lino Mungu abiriko kotya ebitsuko omo mubiri, oburi kitsuko ngoko ayisogo. 
1CO.12.19	Ebyosi byamabya ekitsuko kiguma, nomubiri iniabya hahi kwehi? 
1CO.12.20	Nikwa lino hari bitsuko bingi, nikwa omubiri ni muguma. 
1CO.12.21	Eriso siryangatoka eribuga nebyala riti, Ukangu bira lwahi: kutse kandi omutwe eribwira ebisandu ati, Ukangu bira lwahi. 
1CO.12.22	Nibya kwilaba aho, Ebitsuko byomubiri ebikaringikanibawa nga byolobyolo byo bikabya ibyo bitolere, 
1CO.12.23	nebitswe ebyo byomubiri ebyo tukaganiraya nga sibiwite erisikya byo tukaha erisikya inene okwilaba, nebitswe ebyo byetu ebitehuluka byo tukalembera kwilaba, 
1CO.12.24	nebitswe ebyo byetu ebikahuluka byo bitesonda erilemberwa kutsibu. Nikwa Mungu abiritondeka omubiri go haguma, eriha erisikya rinene oko kitswe ekyo ekitawite erisikya, 
1CO.12.25	isihabye erigabana omo mubiri, nikwa ebitsuko biwatikanaye haguma. 
1CO.12.26	Ekitsuko kigumakyamagalwa, ebyosi ibyagalwa haguma; ekitsuko kiguma kyamasikibwa, ebyosi ibyatsema haguma.
1CO.12.27	Lino muri omubiri waKristo noburi mundu ni kitsuko kyago. 
1CO.12.28	Mungu mwatsuka erihira omo kanisa mwabakwenda, abakabiri abatuli bengulu, abakasatu abakangirirya, na bakoli bebitikotiko, nabakalamaya esyondwala, abawatikya, nabaka sondola mubiri, nabakabuga mibuge misindo. 
1CO.12.29	Abosi ni bakwenda kwehi? Abosi ni batuli bengulu kwehi? Abosi ni bakangirirya kwehi? Abosi ni bakoli bebitikotiko kwehi? 
1CO.12.30	Abosi bawite erihitya ryerilamya kwehi? Abosi bakabuga eyindi mibuge kwehi? Abosi bakabindula emibuge kwehi? 
1CO.12.31	Nikwa musondaye nomuhwa erihitya erilabire. Nikwa ngabakangaya enzira eyuwene kwaho.
1CO.13.1	Nomo nangabuga omo mibuge yabandu neyamalaika, nikwa ndawite olwanzo namabya ngekyuma, ekikabugaya olukanda kutse olusengo lwekyuma. 
1CO.13.2	Namabya namaka weri minyerera, ngaminya ebibisire byosi na menge gosi, kandi ngwite erikirirya ryosi, ngatoka erilusya ebitwa, nikwa ndawite olwanzo, inandi buyira. 
1CO.13.3	Namahitya ebyosi ngwite, kandi namaha omubiri wage erihisibwa, nikwa ndawite olwanzo, isinditabana endundi.
1CO.13.4	Olwanzo siluriluha lukayira ndeke; olwanzo silurilwa obuha kutse siluriyipipa; 
1CO.13.5	siluri nepono kutse erikola ogundi nabi. Olwanzo siluriyisondera endundi yalo; siluri hitana luba kutse eriganirya ekibi; 
1CO.13.6	siluritsemera ebitowene, nikwa lukatsemera ebitunganene. 
1CO.13.7	Olwanzo lukaheka emyatsi yosi, lukikiriraya emyatsi yosi, lukabya namaha wemyatsi yosi, lukasika omo myatsi yosi.
1CO.13.8	Olwanzo silurihwa na kera; nikwa eritulago, ryasyalaba; nikwa emibuge, yasyombya; neriminya, ryasyalaba. 
1CO.13.9	Kusangwe eriminya ryetu rikine kitswe neritulago ryetu naryo ni kitswe; 
1CO.13.10	nikwa omugulu ekyowene kyosi kyasyabya kyahika, ekitswe kyasyahwa. 
1CO.13.11	Omugulu nabya omwana, monabuga ngo mwana, monaganirya ngomwana, monasoha ngomwana; oko mugulu namabikula, monaleka emibiri yobwana. 
1CO.13.12	Kusangwa lino tukalangira hake omo kilolero, nikwa oko mugulu oyo twasyalangira nga bandu bakalolanako omo meso. Lino nyasi kihande; oko mugulu oyo nasyaminya kundu, ngoko nabiri minywa kundu. 
1CO.13.13	Neryo ebi bisatu bikabyaho, erikirirya, namaha, nolwanzo; nikwa ekilengirebyo lo lwanzo.
1CO.14.1	Muyire olwanzo mo mwatsi ogo mukakwamirira, muso ndaye nomuhwa erihitya ryekirimu, kwilaba imwatoka eritulago ndeke. 
1CO.14.2	Kusangwa oyu kabuga omo gundi mubuge siaribuga na bandu nikwa noMungu; kusangwa sihari mundu oyu kamowa, nikwa akabuga ebibisire omo Kirimu. 
1CO.14.3	Kandi, oyu katulago akabuga na bandu busana nerihimbabo nerisikyabo nerisibikya. 
1CO.14.4	Oyu kabuga omo gundi mubuge akayihimba, nikwa oyu katulago akahimba ekanisa. 
1CO.14.5	Nikwa nyanzire mwe bosi mubuge omo yindi mibuge, nikwa kwilaba aho nyanzire imwatulago. Oyu katulago ni mukulu kwilaba oyu kabuga omo yindi mibuge, omundu amatindaswabindulago busana neri himba ekanisa.
1CO.14.6	Nikwa, bagala betu, namabahikako ngabuga omo yindi mibuge, nasyabaha endundi yahi namatindabaletera eriminyi kalya kutse eriminya kutse eritulago kutse erikangirirya kwehi? 
1CO.14.7	Ebitawite engebe nikwa biwite emirenge, nge nyamulera kutse enanga byamabya bite nomulenge aminyikere, basya minya bati ekikabuhawa kutse ekikawatawa kwehi? 
1CO.14.8	Nengubi yamatindabuga nomulenge ndeke, nindi wasyasika busana namalwa kwehi? 
1CO.14.9	Ritya busana nenyu; mwamabuga omo gundi mubuge owataminyikere, basyaminya bati ekiriabugawa kwehi? Kusangwa imukabuga omo kyanya buyira. 
1CO.14.10	Kwe nene hari emibuge mingi muna kihugo isihari owatawite omusindo wago; 
1CO.14.11	nikwa namatindaminya omusindo wago nasyabya ngoyo walwe hali okoyu kabuga, noyu kabuga iniabya ngoyu walwe hali ukwingye. 
1CO.14.12	Nenyu ko muri mutya; kusangwa mwanzire eriminyikala ryeKirimu, musonda-sondaye okwilaba erihimba ekanisa.
1CO.14.13	Neryo oyu kabuga omo gundi mubuge angasaba busana namaka weribindulago. 
1CO.14.14	Kusangwa namasaba omo gundi mubuge, ekirimu kyage kikasaba nikwa oburingikania bwage bukabya butsira eributa ebiguma. 
1CO.14.15	Ngandikolaki kwehi? Ngandisaba omo kirimu kandi ngandisaba noburingikania nibya; ngandisimba omo kirimu kandi ngandisimba omo buringikania nibya. 
1CO.14.16	Bitebitya, mwamasima nekirimu, omundu oyuri aho atasi asyasima ewasingya yawe yati, amabuga ati bibye bitya atasi ekyo ukabuga kwehi? 
1CO.14.17	Kusangwa wanganaha ewasingya yo ndeke, nikwa ogundi mundu oyo isitamuwatikya. 
1CO.14.18	Ngaha Mungu ewasingya kusangwa nyibalengeri mwe bosi eribuga omo yindi mibuge; 
1CO.14.19	nikwa omo kanisa kumbe namabuga ebinywa bitano noburingikania bwage busana nerikangirirya abandi kwilaba eribuga ebinywa maelfu ikumi omo gundi mubuge.
1CO.14.20	Abagala betu, simubye bana omo buringikania bwenyu; mubye bana oko kibi, nikwa omo buringikania mubye bakulu. 
1CO.14.21	Kisakire omo bihano kiti, Nasyabuga na bandu aba omo mibuge yehali nomo minywa yabandu behandi, nibya nomo byangabya bitya omo ndambi eyo sibenaisyanyowa, OMukama akabuga. 
1CO.14.22	Ritya eyindi mibuge ni kiminyikalo busana naba tikirirye butsira abikirirye, nikwa eriminyerera sikiminyikalo kyabatikirirye nikwa ni kyabikirirye. 
1CO.14.23	Neryo ekanisa yosi yamahindana haguma nabosi bamabuga omo yindi mibuge, na beyihya nabatikirirye bamingira, sibendibuga bati, muri basire kwehi? 
1CO.14.24	Nikwa abosi bamatulago, noyu tikirirye kutse oweyihya amingira, akasingawa nabosi, akatswerawa nabosi, 
1CO.14.25	ebibisire ebyomutima wuwe bikabisulawa; na ritya akagwa oko busu buwe, iniasaba Mungu nerikangania ko Mungu ari omukati-kati kenyu kwenene.
1CO.14.26	Nikwa niki, bagala betu kwehi? Omugulu mukahindana, oburi mundu awite olwimbo, kutse eKinywa kyerikangirirya, kutse eriminyikalya, kutse omubuge, kutse eribindulago. Emyatsi yosi ikolawe busana nerihimba. 
1CO.14.27	Omundu amabuga omu gundi mubuge, ibabya babiri basa kutse basatu, sibalabe kwaho, babuge erikwamirirana; omuguma abindulego. 
1CO.14.28	Nikwa omundu weribindulago amabula, oburi mundu wakubo abye bukutu omo kanisa ayibuyisisaye iyowene neri bwira oMungu. 
1CO.14.29	Abatuli bomwatsi babiri kutse basatu babuge, nabandi balenge ekikabugawa. 
1CO.14.30	Eribisulirwa rya mahika kwoyu wikere hakuhi, owerimbere iniabya bukutu. 
1CO.14.31	Kusangwa mwe bosi mwangatoka eritulago muguma muguma, neryo abosi batoke eriiga nerihanwa; 
1CO.14.32	nakandi abatuli bengulu yowene bakowa abandi batuli bayo. 
1CO.14.33	Ku sangwa Mungu si Mungu weritulungania nikwa ni wobuholo.
1CO.14.33	Ngoko biri omo syokanisa syosi syababuyirire, 
1CO.14.34	abakali bikale bukutu omo syokanisa. Kusangwa sibari nahamuli yeribuga, nikwa bangowa ngoko ebihano bikabuga. 
1CO.14.35	Ha mabya omwatsi banzire eriminya, babulaye abibabo eka. Kusangwa ni soni omukali eribugira omo kanisa. 
1CO.14.36	Niki? eKinywa kyoMungu kyatsuka kwinywe, kutse kyabahikako inywe bene kwehi?
1CO.14.37	Omundu amaganirya kwari mutuli wengulu yowene, kutse owekirimu, ritolere iniaminya ebyo namabasakira ko biri eritegeka ryoMukama. 
1CO.14.38	Omundu amatindaminya eki, abye atya siariminyawa. 
1CO.14.39	Ritya, abagala betu, musondaye nomuhwa eritula engulu yowene, nakandi simukage eribuga omo yindi mibuge; 
1CO.14.40	nikwa emyatsi yosi mukoleyo ndeke neritondekayo.
1CO.15.1	Nikwa abagala betu ngabibukaya, engulu yowene nabaka ngiriraya, eyo mwangirira, eyo muhangenemo, 
1CO.15.2	busana nayo mwalamibawa, mwamasika omo myatsi eyo nabakangiri raya mwamabya mutariikiriraya buyira.
1CO.15.3	Kusangwa nabaha omwatsi munene ogo nage nangirira, ko Kristo mwahola busana nebibi byetu ngoko amasako aka tulago, 
1CO.15.4	ngoko atabawa, ngoko alubukibawa omo kiro kyebisatu ngoko amasako akatulago, 
1CO.15.5	ngoko ahulukira Kefa, nenyuma kwaho okwikumi na babiri. 
1CO.15.6	Enyuma kwaho mwa hulukira uku bagala betu kwilaba amagana atano haguma, ukwabo hakuhi nabosi bakineho na lino, nikwa abandi babiri gotsera. 
1CO.15.7	Enyuma kwaho mwahulukira Yakobo, nakandi oko bakwenda bosi. 
1CO.15.8	Enyuma wabosi, mwanyihulukira ngo mwana oyu riabutawa mo bulere. 
1CO.15.9	Kusangwa indi mukemuke oko bandi bakwenda bosi, isinyitolere eriahulwa mo mukwenda, kusangwa monendererya ekanisa yoMungu. 
1CO.15.10	Nikwa busana nolukogo loMungu nyiri ngoko nyiri, nolukogo luwe busana nage isilwabya buyira. Nibya, monakola ndeke kwilaba bosi, nikwa butsira ingye, lo lukogo loMungu lwabya haguma nage. 
1CO.15.11	Nomo ngabya ingye kutse ebo, ritya motwakangirirya nenyu momwikirirya.
1CO.15.12	Nikwa bamakangirirya bati Kristo abirilubukibwa omo baholi, abandi bakabuga bati sihari erilubuka omo baholi bati kwehi? 
1CO.15.13	Nikwa hamabya hate erilubuka omo baholi, neryo Kristo isiaritalubukibwa; 
1CO.15.14	nakandi Kristo amabya isiarita lubukibwa eritulago ryetu ni buyira nerikirirya ryenyu ini buyira. 
1CO.15.15	Netu itwabiribanika nga babihi bomwatsi wo Mungu, kusangwa tukatulago busana noMungu tuti mwalu bukya Kristo, oyo atalubukaya ryamabya rine kwenene abaholi bamabya isibelubukibawa. 
1CO.15.16	Kusangwa ryamabya abaholi batelubukibawa, Kristo naye isiaritalubukibwa. 
1CO.15.17	Nikwa Kristo amabya ataritalubukibwa, erikirirya ryenyu ni busa imukine omo bibi byenyu. 
1CO.15.18	Nibya na babirihola omwisi wa Kristo ibabirihera. 
1CO.15.19	Kumbe turi namaha omwisi wa Kristo, omo ngebe yeno nyisa, nga turi bandu abangakubwa obulige kwilaba bosi.
1CO.15.20	Nikwa kwenene Kristo abirilubukibwa omo baholi, iye ni biguma byerimbere oko babirigotsera. 
1CO.15.21	Kusangwa ngoko oluholo lwasa busana nomundu, nerilubuka ryabaholi naryo ryabirihika busana nomundu. 
1CO.15.22	Kusangwa ngoko omwisi wAdamu abosi bakahola, ritya omwisi wa Kristo abosi basya yirwa mo bariho. 
1CO.15.23	Nikwa oburi mundu omo mwanya wuwe: Kristo ni biguma byerimbere, nibya abari baKristo okwihika riwe. 
1CO.15.24	Neryo enduli iyahika, omugulu asyaha obwami oko Mungu ye Tata amabiherya eritabala ryosi nehamuli yosi nakagala kosi. 
1CO.15.25	Kusangwa atolere iniasinga erihika ahasya hirira esyonzigu siwe syosi omwisi webisandu biwe. 
1CO.15.26	Enzigu yenyuma eyasyaheribwa lo luholo. 
1CO.15.27	Kusangwa Iye abirihira emyatsi yosi erimowa omwisi webisandu biwe. Nikwa omugulu kikabuga kiti, Emyatsi yosi yabirihirwa erimowa omwisi wuwe, kiminyikere iye kwateswaganzirawa oko myatsi ikahirawa omwisi wuwe. 
1CO.15.28	Omugulu emyatsi yosi yamabihirwa eri mowa, nibya oMugala naye asyahirwa eriowa oyo wahira emyatsi yosi omwisi wuwe, neryo Mungu iniatoka eribya ebyosi oko buri mundu.
1CO.15.29	Bitebya bitya abakabatisibawa busana nabaholi basyabya bati kwehi? Abaholi bamatindalubukibwa na hake busana naki abandu bakabatisibawa omo mwanya wabo kwehi? 
1CO.15.30	Busana naki nage indi omwekyo kyanganyita endambi yosi kwehi? 
1CO.15.31	Abagala betu, ngagana neriyihalamba busana nenyu omwisi wa Kristo Yesu oMukama wetu, ngahola oburi kiro! 
1CO.15.32	Mobalwa nesyonyama Efeso, namabuga ngabandu namabana endundi yahi kwehi? Abaholi bamabya batindasyalubukibwa, Turye tupulaye kusangwa omungyakya itwahola. 
1CO.15.33	Simute bibawe: Eritamba na bebibi omo kisendo rikaheraya emitse yowene. 
1CO.15.34	Mubuke omo buringikania buwene simuswekola ebibi. Kusangwa abandi sibari neriminya ryoMungu. Nga buga eki eribita esisoni.
1CO.15.35	Nikwa omundu asyabulya ati, Abaholi basyalubukibwa bati kwehi? Basyabya nomubiri ari ati kwehi? 
1CO.15.36	Uwemundu mukiru! Ekyo ukabiba sikyebana eribyaho kitariatsuka erihola. 
1CO.15.37	Ekyo ukabiba sigo mubiri owakandisyabyaho, nikwa ukabiba embuto yoyene, nge ngano kutse nge bindi byalya. 
1CO.15.38	Nikwa Mungu akahayo omubiri owakayisoga, noko buri musindo wembuto omubiri wayo. 
1CO.15.39	Kusangwa emibiri yosi si musindo muguma, owabandu ni musindo muguma, nowe syonyama ni gundi, nowesyonyonyu ni gundi, nowesiswi esiri omo ngetsi ni gundi. 
1CO.15.40	Hari mibiri yelubula nemibiri yeki hugo; nikwa olukengerwa lweyelubula ni luguma, nolukengerwa lweye kihugo ni lundi. 
1CO.15.41	Hari erihenia riguma ryeryuba, nerindi ryomukera, nerindi ryesyongununu; kusangwa engu nunu nguma siringirirene neyindi ngununu omwihenia.
1CO.15.42	Ko riri ritya nerilubuka ryabaholi. Omubiri owakatabawa akahonda, nowakalubukibawa siarihonda. 
1CO.15.43	Akatabawa ini aponirwe, akalubukibawa nolukengerwa. Akatabawa mo molo molo, akalubukibawa omo maka. 
1CO.15.44	Akatabawa omubiri womundu, akalubukibawa omubiri wekirimu. Hamabya hari omubiri womundu ihari nowekirimu. 
1CO.15.45	Ngoko kisakire kiti, Omundu werimbere Adamu mwabya ekirimu ekyengebe; na Adamu werinyuma mwabya ekirimu kyeriha engebe. 
1CO.15.46	Nikwa ekyekirimu mokitabya kyerimbere nikwa ekyomubiri, nenyuma kwaho ekyekirimu. 
1CO.15.47	Omundu werimbere alwa oko kitaka, ni mundu wolututu; omundu wakabiri ni welubula. 
1CO.15.48	Ngoko omundu wolututu abya ko bari batya abolututu; nomundu welubula ngoko ari nabelubula ko bari batya. 
1CO.15.49	Ngoko twabiriheka ekisosekanio kyomundu wolututu, ko tukandisya heka tutya ekisosekanio kyomundu welubula. 
1CO.15.50	Abagala betu, ngababwira eki: omubiri nomusasi sibyetoka erihabwaomwandu wobwami bwoMungu, kutse ebikahonda sibyehabawa omwandu webitehonda.
1CO.15.51	Lebaya! Ngababwira ebibisamire. Itwe bosi sitwendi syagotsera, nikwa itwe twasyahindukibwa, 
1CO.15.52	omo katambi kake, okwikohya ryeriso, oko ngubi yenyumanyuma. Ku sangwa engubi yasyabuga, nabaholi basyalubukibwa butsira erihonda netu twasyahindukibwa. 
1CO.15.53	Kusangwa omubiri oyu owakahonda atolere eriambala owatehonda, kandi owakahola atolere eriambala eritindahola. 
1CO.15.54	Omugulu owakahonda asyabya amabiambala owatehonda, nowakahola asyabya ama biambala eritindahola, oko mugulu oyo hasyabererera ekisakire kiti:
1CO.15.54	Oluholo ilwamamerwa omwikinda.
1CO.15.55	Uwe luholo, erikinda ryawe riri hayi kwehi? We luholo, eritsimita ryawe ririhi kwehi? 
1CO.15.56	Eritsimita ryoluholo bye bibi, na kagala kebibi bye bihano. 
1CO.15.57	Nikwa ewasingya oko Mungu, oyu katuha erikinda busana noMukama wetu Yesu Kristo.
1CO.15.58	Neryo, abagala betu banze, musike, simusegasegane, ebiro byosi mulabe kwaho erikola omubiri woMukama, imunasi omubiri wenyu omwisi woMukama siwa buyira.
1CO.16.1	Nikwa busana nerihitya busana nababuyirire: ngokonategeka esyokanisa syaGalatia, nenyu mukole mutya. 
1CO.16.2	Oko kiro kyeritsuka oburi biro birinda oburi mundu kwinywe ahigule neribika ekindu ngoko amabana endundi, ritya ihata swabya erihiramo ekiro nasyasa. 
1CO.16.3	Nomugulu nasyahika, nasyatuma abo mukasima nebarua eritwala erihitya ryenyu eYerusalema. 
1CO.16.4	Ryamabya ritolere inasyagenda, nikwa iba genda haguma nage.
1CO.16.5	Nasyabalamira ewenyu inamabilaba eMakedonia, kusangwa nyanzire erilaba eMakedonia, 
1CO.16.6	mbino nasikala nenyu kutse erisibayo oko mugulu weritsuku, ritya imwatoka erinyitsindika ndeke ehosi ngaya. 
1CO.16.7	Kusangwa sinyanzire eribalolako lino neritwangana buyira; ndi na maha werisiba endambi haguma nenyu, OMukama amaliga. 
1CO.16.8	Nikwa nasikala Efeso erihika oko Pentekote, 
1CO.16.9	kusangwa namakingurilwa oluyi lunene busana nomubiri owasikire, ihari nesyonzigu nyingi.
1CO.16.10	Timoteo asyabya ahika, Mumukokaya ikale ndeke nenyu butsira eriubaha, kusangwa akakola omubiri woMukama, nga ngye. 
1CO.16.11	Simuleke mundu akamupona. Mumutsindike omo buholo, iniatoka erisuba ewage; kusangwa ngamulindirira eriasania na bagala betu.
1CO.16.12	Nikwa mugala wetu Apolo, monamuhatikana kutsibu nyiti abalamire ewenyu agende haguma nabandi bagala betu, nikwa siryabya erisonda ryoMungu na hake akagenda lino. Asyagenda abana omugulu.
1CO.16.13	Mutegaye, muhangane nerikala omwikirirya ryenyu, musike, mubye namaka. 
1CO.16.14	Ebyosi mukakola mukolebye omo lwanzo.
1CO.16.15	Nikwa abagala betu, munasi kwe kitunga kyaStefano kyo kyabya kyeritsuka erikirirya oko banyaAkaya, mobayihira kutsibu omo mubiri weriwatikya ababuyirire; 
1CO.16.16	Ngabagonga gonga eriowa abandu baringa aba noko buri mukoli womubiri noyu kayitsinga. 
1CO.16.17	Ngatsema busana nerihika ryaStefano na Fortunato na Akaiko, kusangwa bamabya omo mwanya wenyu werinyiwatikya; 
1CO.16.18	kusangwa mobaluhukya ekirimu kyage nekyenyu nibya. Mukenge bandu ngaba.
1CO.16.19	Esyokanisa esyeAsia sikababukaya. Akwila na Pirisila, haguma nekanisa eyiri omo nyumba yabo bakababukaya ndeke omwisi woMukama. 
1CO.16.20	Abagala betu bosi bakababukaya. Mubukanaye neriryatsirira ribuyirire.
1CO.16.21	Ingye Paulo ngasaka eribukya eri nebyala byage. 
1CO.16.22	Omundu amabya ate nolwanzo busana noMukama, abye mutakirwa. OMukama wetu akasa! 
1CO.16.23	Olukogo lwoMukama Yesu lubye nenyu. 
1CO.16.24	Olwanzo lwage nalo lubye nenyu bosi omwisi wa Kristo Yesu. Bibye bitya.
2CO.1.1	Paulo, omukwenda wa Kristo Yesu busana nerisonda ryoMungu, na Timoteo, mugala wetu, oko kanisa yoMungu eyiri eKorinto, haguma nababuyirire bosi abari omo Akaya hosi. 
2CO.1.2	Olukogo lubye okwinywe nobuholo bukalwa oko Mungu Tata wetu noMukama Yesu Kristo.
2CO.1.3	OMungu asikibawe, Tata woMukama wetu Yesu Kristo, 
2CO.1.4	Tata weriganyira noMungu werisibikya ryosi omo malige wetu gosi imotwatoka erisibikya abari omo malige wahi omwisibikya eryo tukasibikibawamo nomungu. 
2CO.1.5	Ngoko amagali waKristo akatukanyira, neryo ritya erisibikya ryetu nibya likakanyirira busana na Kristo. 
2CO.1.6	Nikwa twamagalwa ini busana nerisibikya ryenyu nerilamibwa ryenyu, kutse twamasibikibwa, ini busana nerisibikya ryenyu erikakola eriyiyinia omu magali ayo muka galawamo. 
2CO.1.7	Nakandi amaha wetu busana nenyu asikire, itunasi ngoko muri haguma omo magali, mwasyabya omwisi­bikya litya.
2CO.1.8	Sitwanzire, bagala betu, mukabya butaminya amagali ayo twabana eAsia, eriritoha inene kwilaba amaka wetu, kyaleka itutaswabya namaha weribyaho. 
2CO.1.9	Nikwa itwe twabya nolu banza omwisi wetu lwerihola, imotutayiketera itwe bene, nikwa Mungu oyu kalubukaya abaholi: 
2CO.1.10	oyu watubalaya oko luholo lunene lungaha, nakandi akandisyatubalya kulo. Nakandi turi na maha kwakandisyatubalya kandi nibya; 
2CO.1.11	nenyu nibya mukatuwatikaya haguma omwisaba ryenyu busana netu neryo busana nerihitya twahabawa busana na bangi, abangi ibatoka eriha ewasingya busana netu.
2CO.1.12	Kusangwa eriyihalamba ryetu ryeri, eritulago ryemitima yetu riti, emitwalire yetu omo kihugo, okwinywe kwilaba, yabya ibuyirire nekwenene yoMungu, butsira omo menge womubiri, nikwa omu lukogo lwoMungu. 
2CO.1.13	Kusangwa situribasakira eyindi myatsi ite eyo mwangatoka erisoma, neriminya, nakandi indi na maha ko mukandisyaminya erihika oko nduli. 
2CO.1.14	Ngoko mwatuminya ko kihande ko turi eripipa ryenyu, ngoko inywe muri eryetu omo kiro kyoMukama Yesu.
2CO.1.15	Nomwisika omo mutima, nabya nyanzire erihika kwinywe erimbere, imwatoka eribya nerisimwa kabiri. 
2CO.1.16	Na busana nenyu eritwanganira eMakedonia, nerilwa Makedonia eribahi kako, nerikwamanisibwa ryenyu eriya eYudea. 
2CO.1.17	Omugulu nasonda erikola eki, muti monagangaganga kwehi? Kutse ekyo nyiyisunzire erikola, ngayisunza ngoko mubiri kwehi, nyiti habye ega neyihi? 
2CO.1.18	Ngoko Mungu siarisiganiraya eKinywa kyetu sikyabya kwinywe ega neyihi. 
2CO.1.19	Kusangwa oMugala woMungu, Yesu Kristo, oyo twakangiriraya omo katikati kenyu ingye na Silvano na Timoteo siayirawa mo ega neyihi, nikwa omwiye, ni ega. 
2CO.1.20	Kusangwa erilaga ryosi ryoMungu ni Ega omwisi wuwe, nomwiye biri Bibye bitya, oko lukengerwa lwoMungu busana netu. 
2CO.1.21	Noyu watuhaka baya amaguta ni Mungu; 
2CO.1.22	oyu wabirituhira kwe kiminyisyo, kandi abirituha eKirimu kiwe mo muwato.
2CO.1.23	Nikwa ngabirikira oMungu mo mulangiri wekirimu kyage—nyiti nasonda eribabalya kyaleka inindahika eKorinto. 
2CO.1.24	Butsira itwe erisonda eritabala okwikirirya ryenyu, nikwa turi bawatikya bobutseme bwenyu; kusangwa musikire omwi kirirya ryenyu.
2CO.2.1	Nikwa monayisoha nyiti sindiendisyaswasa kwinywe omo bulige. 
2CO.2.2	Kusangwa namabita obulige, ni ndi wasyanyitse mesya ate oyo nita obulige kwehi? 
2CO.2.3	Ngoko nasaka nyitya, omugulu ngahika sinangitwa obulige nabangatolera erinyitse mesya, kusangwa monaminya ko butseme bwage ni butseme bwenyu inywe bosi. 
2CO.2.4	Kusangwa monabasakira omo bulige bungi nerihiririkana ryomutima nemisonia mingi butsira erilolya oko bulige nikwa eribaminyisya olwanzo lunene olo ngwite busana nenyu.
2CO.2.5	Nikwa omundu amita obulige, isingye akitabo, nikwa ekihande okwinywe (namatindabalitohera). 
2CO.2.6	Nikwa erisuyirwa eri ryoyu na bangi ribye ringaho; 
2CO.2.7	Neryo ritolere imwamu buyira nerimusibikya, iniataswakindwa nobulige bunene. 
2CO.2.8	Busana nekyo ngabago muswesikaya olwanzo lwe nyu kwiye. 
2CO.2.9	Nikwa busana neki monabasakira inatoka eriba lengako neriminya nga mukowa omo myatsi yosi. 
2CO.2.10	Ukwoyo mukabuyira nage ngamubuyira. Ekyo nabiribuyira, hamabya hari kindu ekyo nabiribuyira, ni busana nenyu embere sya Kristo; 
2CO.2.11	neryo Satani siyangatusinga; kusangwa situtagerwa eriminya amenge wayo.
2CO.2.12	Neryo nabere nahika eTroa busana nengulu yowene ya Kristo, omugulu oluyi lwakingulawa omwisi woMukama; 
2CO.2.13	mondabana eriluhuka omo mutima wage kusangwa sinditeya yo Tito mugala wetu. Neryo monalagana nabo monaya eMakedonia.
2CO.2.14	Nikwa ewasingya oko Mungu oyu katusondola ebiro byosi erikinda omwisi wa Kristo, oyu katsunganaya omwikola ryetu erikumba ndeke ryeriminya riwe ryehosi. 
2CO.2.15	Kusangwa turi erikumba ryowene eryaKristo oko Mungu omukati-kati kaba kalama nomo katikati kabakatogota, 
2CO.2.16	oko muguma erikumba erilwa oko luholo erihika oko luholo; noko gundi erikumba erilwa oko ngebe erihika oko ngebe. Ni ndi angatoka emyatsi eyi kwehi? 
2CO.2.17	Kusangwa situri nga bandi bangi, abakatundaya eKinywa kyoMungu; nikwa nga bekwenene, nga bakatumawa noMungu, omo meso woMungu tukabuga omwisi wa Kristo.
2CO.3.1	Tukatsuka kandi eriyihalamba kwinywe kwehi? Kutse tutolere ngabandi esyobarua syeritusima kwinywe, kutse esikalwa okwinywe kwehi? 
2CO.3.2	Inywe muri barua yetu yerisimwa, eyandikirwe omo mitima yenyu, eyasibwe ikasomawa na bandu bosi. 
2CO.3.3	Muminyikere ko muri barua ya Kristo itwe twayira, eyitasakawa omo wino nikwa omo Kirimu kyoMungu oyuriho, butsira oko bihande byamabwe nikwa oko bihande byemitima yabandu.
2CO.3.4	Itukayiketera Mungu busana na Kristo. 
2CO.3.5	Butsira eritolera itwe bene eriganza ekinduki nga kikalwa kwitwe; nikwa eritoka ryetu rikalwa oko Mungu. 
2CO.3.6	Oyu watutoleraya eribya abagombe berilagana rihyarihya, erite ryamasako, nikwa omo Kirimu; kusangwa erisaka rikita, nikwa eKirimu kikaha engebe.
2CO.3.7	Nikwa omubiri woluholo owasakire nowabatsire oko mabwe mwasa nolukengerwa olwaleka abaIsraeli ibatatoka erisamalira obusu bwaMusa busana nerikangabania ryobusu buwe eryabya ryerihwaho, 
2CO.3.8	Neryo omubiri weKirimu siendisyabya nolu kengerwa kwilaba aho kwehi? 
2CO.3.9	Kusangwa omubiri weritswera lubi amabya nerikangabania, neryo omubiri weritunganene iniabya nerikangabania erilengire aho. 
2CO.3.10	Kusangwa kwenene ekyabya erikangabania sikikiri nerikangabania busana nerika ngabania erilengireryo. 
2CO.3.11	Kusangwa ekikahwaho kyamabya kyariasa nerikangabania, ekikabyaho kitolere eribya nerikanga bania kwilabaho.
2CO.3.12	Neryo kusangwa tuwite amaha ayo, turi nobutubaha, 
2CO.3.13	butsira nga Musa, oyo wahira kisukuriryo omo buso buwe, abaIsraeli ibataswasamalira enduli yerikangabania eryabya rika hwaho. 
2CO.3.14	Nikwa amaringikania wabo mwakalibwa; kusangwa erihika oko kiro kyamunabwire, omugulu bakasoma erilagana ryakera ekisukuliryo ekyo sikyetasukulwa, kusangwa kikalusi bawaho na Kristo iyowene. 
2CO.3.15	Nikwa nerihika na munabwire omugulu Musa akasomawa ekisukuliryo kiswikire oko maringi kania wabo; 
2CO.3.16	nikwa omugulu mundu akabindukira oMukama ekisukuliryo kikalusibawaho. 
2CO.3.17	Nikwa oMukama ni Kirimu ekyo, naho eKirimu kyoMukama kiri, hari eriyigenderya. 
2CO.3.18	Netu itwe bosi, nobusu butaswikirwe, tukasamalira oluke ngerwa lwoMukama tukahindukibawa omwisosa ryomusindo wolukengerwa omo gundi musindo wolukengerwa; kusangwa eki kikalwa oko Mukama oyuri eKirimu.
2CO.4.1	Kusangwa, tuwite omubiri oyu, ngoko twabiriangirira olukogo, sitweremerawa. 
2CO.4.2	Twabirigana emyatsi yesisoni yobubisobiso, neritindalendera omo menge weriteba; kutse erihegemya eKinywa kyoMungu, nikwa eriminyisya ekyekwe nene itwayiminyikalya oko maringikania wabandu bosi omo meso woMungu. 
2CO.4.3	Nomo engulu yowene yetu iswikirwe, iswikirwe oko bakahera ibobene. 
2CO.4.4	Kubo omungu we kihugo kino abirilibira amaringikania wabatikirirye erileka ibatalangira ekyakakala kyengulu yowene yolukengerwa lwaKristo, oyuri erisosa ryoMungu. 
2CO.4.5	Kusangwa sitwekangirirya itwe bene, nikwa Yesu Kristo yoMukama, netu bagombe benyu busana na Yesu. 
2CO.4.6	Kusangwa ni Mungu oyo wabuga ati, Ekyakakala kikoleraye omo mwirimya, oyu wabirikolerya omo mitima yetu eriha ekyakakala kyeriminya ryolukengerwa lwoMungu omo buso bwaKristo.
2CO.4.7	Nikwa tuwite ebindu ebi omo nyungu syeribumba, eri kangya akagala akalabire ni koMungu butsira ketu. 
2CO.4.8	Tuka garibawa ehosi, nikwa sitwehumukala; tukagangagangabawa, nikwa sitwegangaganga; 
2CO.4.9	tukendereribawa, nikwa sitwesi ganibawa itwe bene; tukaswiribawa ahisi, sitweheribawa; 
2CO.4.10	ebiro byosi tukaheka omo mubiri eriitwa ryaYesu, neryo engebe yaYesu iyatoka eriminyikalibwa omo mibiri yetu. 
2CO.4.11	Kusangwa itwe abariho tukaletawa oko luholo ebiro byosi busana na Yesu, neryo engebe ya Yesu iyatoka eriminyikalibwa omo mibiri yetu yoluholo. 
2CO.4.12	Neryo oluholo lukakola mubiri omwisi wetu, nikwa engebe omwisi wenyu.
2CO.4.13	Kusangwa tuwite ekirimu ekyo kyerikirirya ngoko asaka ati, monikirirya, kikaleka inabuga, netu twikirirye, kikaleka itwabuga, 
2CO.4.14	eriminya ngoko oyo walubukaya Mukama Yesu asyatulubukya haguma na Yesu nerituleta haguma nenyu omwibyaho riwe. 
2CO.4.15	Kusangwa ebyosi biri busana nenyu, neryo ngoko olukogo lukakanya oko bandi na bandi ilwaleka eriha ewasingya, iryakania, oko lukengerwa lwoMungu.
2CO.4.16	Ritya sitweyitalukako. Nomo mibiri yetu yeyihya ikakula, omundu wetu womwisi akayirawa mo muhyamuhya ekiro nekiro. 
2CO.4.17	Kusangwa obulige obu bwanguhire bwakatambi kake bukatukokoteraya olukengerwa lunene olwerikota olulabire olulengo, 
2CO.4.18	kusangwa sitwesamarira emyatsi eyikalolawako nikwa emyatsi eyitalolilweko; kusangwa emyatsi eyikalolawako ni ya katambi kake, nikwa emyatsi eyitalolilweko ni ya kera nakera.
2CO.5.1	Kusangwa tunasi konyumba yetu yekilaliliro yamona kihugo yamasambulwa, tuwite enyumba ikalwa okoMungu, enyu mba itehimbawa mo byala, nikwa eyerikota omo lubula. 
2CO.5.2	Kwenene, umweno tunemosimba, tukakwa olukando kutsibu busana neriambalibwa obwikalo obukalwa elubula, 
2CO.5.3	neryo, twamabiambalibwa sitwendisyabanika ko turi endumbu. 
2CO.5.4	Ku sangwa ni kundu itwe turi omo kilaliliro eki, tunemosimba busana neriritoherwa. Isi kusangwa twanzire eriyambulwa, nikwa eriambalibwa, neryo eltikahola, ikyamerwa nengebe. 
2CO.5.5	Neryo oyu watuyira busana nomwatsi oyu ni Mungu, oyu watuha nibya omuwato kyeKirimu. 
2CO.5.6	Neryo itunasikire biro byosi, tunasi omugulu tune omo mubiri situri haguma no Mukama, 
2CO.5.7	(kusangwa tukalendera busana nerikirirya, butsira omwilangira), 
2CO.5.8	nyiti, tusikire omu mutima, tukaliga eriti ndabya momubiri neribya haguma noMukama. 
2CO.5.9	Neryo twanzire eribya ewetu eno kutse eribya ehandi, itunemomutse mesya. 
2CO.5.10	Kusangwa litolere okwitwe bosi erihika embere siekitumbi kyolubanza kyaKristo, neryo omundu iniangirira emyatsi eyakola omo mubiri, ngoko akola, yamabya ni mibuya kutse mibi.
2CO.5.11	Kundi eriminya olubahwa lwoMukama, tukabindula bandu, nakandi, twabiriminyikalibwa oko Mungu, nakandi ngwite amaha ko twasyaminyikalibwa nibya oko maringikania wenyu. 
2CO.5.12	Situriyipipa akandi okwinywe, nikwa tukabaha omwanya weriyipipa busana netu imwatoka eribya nekyerisu birya abakayipipa okwilolwako, butsira omo mutima. 
2CO.5.13	Neryo twamabya turi basire, ini busana noMungu; kutse twamabya turi abamenge, ini busana nenyu. 
2CO.5.14	Kusangwa olwanzo lwaKristo lukatukuna, kusangwa tukayisinga tuti omuguma mwahola busana nabosi, neryo abosi mobahola, 
2CO.5.15	nakandi nyiti, abirihola busana nabosi, neryo abariho isibangaswabyaho busana nabo ibo benebene, nikwa busana noyo wahola busana nabo, nakandi mwalubukibwa. 
2CO.5.16	Busana nekyo okwitsuka lino, sitwiminya omundu omo mubiri. Nomo twabiriminya Kristo momundu, nikwa lino sitwemuminya kandi tutya. 
2CO.5.17	Neryo, omundu amabya omwisi wa Kristo, ni kihangiko kihyakihya, ebyakera byabirilenga, langira, ebyosi byabiribya bihyabihya. 
2CO.5.18	Ebyosi bikalwa okoMungu, oyu watusanganaya kwiye busana na Kristo, neryo mwatuha omubiri werisangania; 
2CO.5.19	ngoko Mungu abya omwisi wa Kristo erisangania e kihugo kwiye, isiariganza ebibi byabo kubo, nakandi abirituha eKinywa kyerisangana. 
2CO.5.20	Neryo turi bakwenda busana naKristo, ngoko Mungu akahatikana busana netu, netu tukabahatikana busana naKristo, tuti, musanganibawe oko Mungu. 
2CO.5.21	Oyo wabya atasi ekibi, oMungu mwamuyira mo kibi busana netu, itwatoka eribya eritunganene ryoMungu omwisi wuwe.
2CO.6.1	Nerikola haguma naye, tukabahatikana nibya tuti, simwa ngirire olukogo loMungu lo buyira, 
2CO.6.2	(kusangwa akabuga ati, Nabirikuhulikirira oko mugulu weriligirwa, noko kiro kyomulamo nabirikuwatikya: tasamalira, lino ni mugulu weri ligirwa; tasamalira, lino ni kiro kiomulamo): 
2CO.6.3	Eritindaha ekyeritwikalya omo myatsi yosi, omubiri wetu iniatabya mwe kyangakungwa. 
2CO.6.4	Nikwa omo byosi erisimwa nga bakwenda boMungu, omwitindaluha inene, omomalige, nomwibula ebi tolere, omwagalwa; 
2CO.6.5	omwiswiribwa, omo manyumba womu liki, omwisangirirwa, omwikola kutsibu, omwiteya, neritsira karyo; 
2CO.6.6	omo mutima erire, omwiminya, omwiyibombeka, omwiwatikya, omoKirimu Kibuyirire, omo lwanzo lute neri tenya, 
2CO.6.7	omo kinywa kyekwenene, omo butoki boMungu; busana nebyuma byamalwa byeritunganene omo byala byamali nebyamalembe, omu lukengerwa, 
2CO.6.8	nomwihemulwa, omwi handikirirwa nomwisimwa: ngabatebya, nikwa abakwenene; 
2CO.6.9	ngabatasibwe, nikwa ibanasibwe ndeke, ngabakisiya ibakahola, nikwa, lebaya ituneho; erikungwa isitwendiholibwa, 
2CO.6.10	turinga nga bobulige, nikwa eritsema ebiro byosi; ngeribya mwera, nikwa eritundisya, eritindabya naki, nikwa tuwite ebindu byosi.
2CO.6.11	Iyoo inywe banyaKorinto, obuno bwetu tukabakumbu lira, omutima wetu agalihiririre. 
2CO.6.12	Inywe simuhatatanibwe omwisi syetu, nikwa muhatatanibwe omwisonda ryenyu. 
2CO.6.13	Busana neririha (ngabuga nga muri bana) inywe mugalihaye omo mitima yenyu.
2CO.6.14	Simubye mukamatana haguma nabatikirirye, kusangwa eritunganene ryangasangira riti haguma nebibi, kwehi? kutse ekyakakala kiangasangana kiti nomwirimya, kwehi? 
2CO.6.15	Kutse Kristo angasangana na Beliali, kwehi? Kutse omundu weri ikirirya angabya nerigabo iguma haguma noyu tikirirye, kwehi? 
2CO.6.16	Kutse enyumba yoMungu yangasangana iti haguma nesi sumba kwehi? Kusangwa inywe muri enyumba yoMungu oyu riho, ngoMungu abiribuga, ati, Nasikala omukati-kati kabo neritamba haguma nabo; nasyabya Mungu wabo, nabo basyabya bandu bage. 
2CO.6.17	Busana nekyo, mulwe omukati-kati kabo, muyisolole, oMukama akabuga, simutule okwekyo ekito wene, neryo nasyabakokya, 
2CO.6.18	nasyabya Tata wenyu, nenyu mwasyabya bagala nabali bage, oMukama Mwenye Butoki akabuga.
2CO.7.1	Neryo, banze, kusangwa tuwite ebilagano ebyo, tuyeraye oko bitisirire byosi byomubiri nebyekirimu, itunemoberererya ebibuyirire omubaha Mungu. 
2CO.7.2	Mutukingulire emitima yenyu; sitwetayira omundu yo nabi, situritatsandya mundu, situri tahunga mundu. 
2CO.7.3	Sindibuga nyitya busana neribatswera lubanza; kusangwa monabuga erimbere, nyiti, muri omo mitima yetu, erihola haguma kutse eribyaho hagumaguma. 
2CO.7.4	Ngayiketera nywe, eriyipipa ryage ni nene busana nomwatsi wenyu, nabirisibikibwa ndeke, nabiritswaibwa nobutseme omo bulige bwetu bosi.
2CO.7.5	Kusangwa twabere twahika eMakedonia, omubiri wetu siabya neriluhuka, nikwa motwagalwa oko mbande syosi, eyihya habya amalwa, nomwisi, eriubaha. 
2CO.7.6	Nikwa oyu kasibikaya abomutima molo, Ye Mungu, mwatusibikya busana nerihika ryaTito; 
2CO.7.7	nakandi, butsira okwihika riwe risa, nikwa busana nerisibikya eryo asibikibawa omwisi wenyu omugulu atukani raya olukando lwenyu, neririra ryenyu nomuhwa wenyu kyaleka inatsema kutsibu kwaho. 
2CO.7.8	Nomo nanabalolaya oko bulige omo barua yage, mondabya nobulige busana nekyo (nikwa kandi monabya nobulige): kusangwa ngalangira ebarua eyo moyabaha obulige, nikwa ni busana nakatambi 
2CO.7.9	lino, nyitse mire butsira busana neribalolya oko bulige, nikwa nyitsemire kusangwa mwabirilolibwa oko bulige obukaleta eribinduka, kusangwa mwabiribana bulige bwomusindo woMungu, neryo imwatatalya kindu busana netu. 
2CO.7.10	Kusangwa obulige bwo­musindo woMungu bukayira eribinduka okwilamibwa obute bwangaleta eriswabindulwa: nikwa obulige bwe kihugo bukayira oluholo. 
2CO.7.11	Tasamalira, omwatsi wenyu, obulige mwahabawa bwomusindo woMungu, mobwayira obolo neriyibombeka, erilusibwa oko lubanza, erihitana ringaha, ega eriubaha ringaha, olukando lungaha, omuhwa gungaha, ikisya lingaha! Omo myatsi yosi mwabiriyiminyisya ko mwabiriera eribya butsira olubanza oko mwatsi oyu. 
2CO.7.12	Neryo nomo nabasakira, monda basakira busana nomwatsi woyo wakola ebibi, kutse busana noyu wagalawa busana nebibi, nikwa busana nerilembera ryenyu busana netu, iryatoka eriminyikala okwinywe embere syoMungu. 
2CO.7.13	Busana nekyo twabirisibikibwa: kandi omwisi bikibwa ryetu, motwatsema kwilaba busana nobutseme bwa Tito, kusangwa ekirimu kiwe mokyaluhukibwa busana ninywe bosi. 
2CO.7.14	Kusangwa kumbe nabiribapipa omo mwatsi muguma embere siwe, monditwa esisoni: nikwa ngoko twabuga emyatsi yosi kwenene, neryo eribapipa eryo twabuga embere syaTito moryabanika kwenene. 
2CO.7.15	Nakandi olwanzo luwe okwinywe lulabire, omugulu akabya akibuka ngoko mwabirimowa inywe bosi, ngoko mwamukokaya omubaha nerititimana. 
2CO.7.16	Nyitse mire kusangwa omo myatsi yosi namayiketera inywe.
2CO.8.1	Na lino, abagala betu, tukabaminyisaya olukogo loMungu olo esyokanisa syeMakedonia syahabawa, 
2CO.8.2	tuti, omwi lengwako ringi ryamalige, obutseme bwabo bungi nobwera bwabo bungi mobyatswaga oko bindu byerihitya ryabo. 
2CO.8.3	Kusangwa ndi mulangiri ngoko bahitaya ngo butoki bwabo, na kwilaba obutoki bwabo ngoko banzire, 
2CO.8.4	erituhatikana kutsibu omo mwatsi wolukogo erisangira okwiwatikya ababuyirire; 
2CO.8.5	kandi butsira ngoko twaganiraya, nikwa mobatsuka eriyiha oko Mukama na kwitwe busana nerisonda ryoMungu.
2CO.8.6	Neryo kyaleka itwahatikana Tito, tuti, ngoko atsuka erimbere, neryo aberereraye olukogo olu omwisi wenyu. 
2CO.8.7	Nikwa ngoko mulabirye omo myatsi yosi, omwikirirya, okwibuga, omwiminya, nomuhwa gosi nomo lwanzo lwenyu ukwitwe, neryo mwangakanya omo lukogo olu nibya. 
2CO.8.8	Sindi buga omwatsi oyu omo kihano, nikwa erikangya busana nomuhwa wabandi ekwenene yolwanzo lwenyu. 
2CO.8.9	Kusangwa munasi olukogo loMukama wetu Yesu Kristo, nomwanabya webindu, nikwa busana nenyu nomwatsi wenyu mwayiyira mo mwera, neryo omo bwera buwe imwatoka eribya bebindu. 
2CO.8.10	Neryo ngaha erihana ryage nyiti: ryowene busana nenyu eriberererya ekyo mwatsuka oko mututa ahwa butsira erikola risa nikwa erisonda, 
2CO.8.11	ritya muberereraya ebyo muwite bibye ngomuhwa wenyu werisonda. 
2CO.8.12	Kusangwa omuhwa ama byaho, rikaligawa ngoko mundu awite, butsira ngoko atawite. 
2CO.8.13	Sindibuga nyiti abandi banguhirawe nenyu mulitoherawe, 
2CO.8.14	nikwa busana neriringirirania, ebingi byenyu ibyabya lino busana nobwaga bwabo, neryo ebingi byabo ibyabya busana nobwaga bwenyu, ihatoka eribya eriringirirana. 
2CO.8.15	Ngoko kisakire kiti: oyo wakumakuma bingi mobitalaba kwaho; noyo wakumakuma bike mobitakeha.
2CO.8.16	Nikwa ewasingya ibye oko Mungu oyo kahira omuhwa oyo weribalembere omo mutima wa Tito, 
2CO.8.17	kusangwa mwa taliga erihatikana ryetu eryo ryene, nikwa kusangwa musula nomuhwa mungi, mwayilolya eyo muri okwianza riwe. 
2CO.8.18	Neryo twabirituma ogundi mugala wetu haguma naye oyu kasimawa nesyokanisa syosi busana neritula engulu yowene; 
2CO.8.19	butsira ekyo ikyokyene, nikwa abirihirwa nesyokanisa erilendera netu omo mubiri oyu wolukogo ogo tukakola, busana nolukengerwa loMukama nerikangya omuhwa wetu. 
2CO.8.20	Sitwa nzire omundu akatutongo omo mwatsi oyu werihitya rinene eryo tukakola: 
2CO.8.21	Kusangwa tukaganiraya emyatsi yowene butsira embere syoMukama hasa, nikwa embere syabandu. 
2CO.8.22	Kandi tukatuma haguma nabo mugala wetu, oyo twalenga ngendo nyingi ini mundu womuhwa omo myatsi mingi, nikwa lino ari nomuhwa kwilaba busana neriyiketera inene eryo awite omwisi wenyu.
2CO.8.23	Nikwa oko mwatsi wa Tito iye ni musangiri haguma nage nomukoli womubiri omo myatsi yenyu; kandi busana naba­ndi balikyetu nabo ni bakwenda besyokanisa, lo lukengerwa lwa Kristo. 
2CO.8.24	Ritya mukangayebo embere wesyokanisa, ekiminyisyo kyolwanzo lwenyu, neripipa ryetu busana nenyu.
2CO.9.1	Omo myatsi yerihitya busana nababuyirire eribasakira ni buyira: 
2CO.9.2	kusangwa nyasi musikire eriwatikya, nakandinyinemuyihalamba busana nenyu oko banyaMakedonia nyiti abanya Akaya babya basikire oko gundi mututa; nomuhwa wenyu abiribukya bangi bakubo. 
2CO.9.3	Nikwa ngatuma bagala betu, neryo eriyihalamba ryetu busana nenyu iritabya buyira omo mwatsi oyu, imwikala imunasikire, ngoko nabuga; 
2CO.9.4	hakasyabya abandi boko banyaMakedonia abasa haguma nage bakasyabeya mutasikire, netu tukitwa esisoni—sindibahula tsenenyu—omwiyiketera eri. 
2CO.9.5	Ritya monaringikania ko rito lere erihatikana bagala betu nyiti batsuke eribahikako embere kwingye bakokotaye embere erihitya eri mwabirilaga, ribye risikire ngerihitya ryolwanzo butsira erihungwa.
2CO.9.6	Omwatsi woyu: oyu kabiba nengekemu asyagesa nenge kemu, noyu kabiba bingi asyagesa bingi. 
2CO.9.7	Oburi mundu akole ngoko amaringikania omo mutima wuwe, butsira nobuhemu kutse erikunwa, kusangwa Mungu anzire oyu kahitaya no butseme. 
2CO.9.8	Mungu akatoka erileka olukogo losi ilwakanya okwinywe, neryo imwabya nebyosi ebibatolere ebiro byosi nerikanya omo mibiri yosi yowene. 
2CO.9.9	Ngoko kisakire kiti,
2CO.9.9	Abiripanzira ehosi, eriha abera;
2CO.9.9	Eritunganene riwe rikabyaho kera na kera.
2CO.9.10	Oyu kaha omubibi embuto nobundu busana na karyo asyabaha nerikanya esyombuto syenyu, kandi asyakanya ebi guma byeritunganene ryenyu. 
2CO.9.11	Nenyu mwasyatundisibwa omo byosi busana nerihitya ryosi, erikandisyaha busana netu ewasingya oko Mungu; 
2CO.9.12	kusangwa erikola omubiri oyu siriribuga obwaga bwababuyirire basa nikwa rikatswaga omo wasingya nene oko Mungu. 
2CO.9.13	Busana nerilengwako ryo mubiri oyu bakapipa Mungu busana neriowa ryenyu eriliga engulu yowene yaKristo, na busana nomuhwa werihitya ryenyu busana nabo na busana nabandi bosi; 
2CO.9.14	omugulu bakabakwa olu kando neribasabira, busana nolukogo olulabire olwoMungu omwisi wenyu. 
2CO.9.15	Wasingya ibye oko Mungu busana nerihitya riwe eriteryangatoka eribugwa!
2CO.10.1	Ingye Paulo, ngabago busana neriyibombekano bolobolo bwa Kristo, ingye oyuri molomolo omugulu ndi mo meso wenyu, nikwa inyikalire omugulu ndeho: 
2CO.10.2	ega, ngabago nyiti omugulu nyine haguma nenyu sinyi kangaye obutubaha neriyiketera eryo ngaganiraya erikangya oko bandi abakatuganiraya nga tukalendera omo musindo womubiri. 
2CO.10.3	Kusangwa nomo twikere omo kihugo siturilwa omo misindo we kihugo, 
2CO.10.4	kusangwa ebyuma byamalwa wetu sibye kihugo nikwa biwite amaka oko Mungu eriterya ebikalire. 
2CO.10.5	Tukateraya amahaka noburi kindu kikakakiraya eriminya ryoMungu, neriyira buringikania bosi mo bukobe eriowa Kristo, 
2CO.10.6	erisika okwisuyira obutowa bosi, omugulu eriowa ryenyu ryamahikana.
2CO.10.7	Mulebaye ebiri embere syameso wenyu. Omundu amayi ketera kwari wa Kristo, ayibukaye ngoko ari wa Kristo, netu ko tune tutya. 
2CO.10.8	Kusangwa nomo nangayipipa kwilaba hake busana nehamuli yetu, eyo Mukama atuha eribahimba butsira eribaherya, sinangitwa esisoni. 
2CO.10.9	Sinyiminyikale nga ngabu bahaya omo syobarua syage. 
2CO.10.10	Kusangwa bakabuga bati, Esyobarua siwe siritohire sikalire, nikwa eribyaho ryomubiri wuwe ni ryolo, nomubuge wuwe ni weriponwa. 
2CO.10.11	Omundu ngoyo aminye ngoko ebyo tukabuga omo barua tuteho, ko tukakola tutya ituneho. 
2CO.10.12	Kusangwa situri nobutubaha bweri yitswera kutse eriyiringirirania nabandi abakayipipa. Nikwa omugulu bakayiringiriranaya bobene nerilengana ibobene, bari nobutaminya.
2CO.10.13	Nikwa sitwendiyihamya kwilaba olulengo, nikwa twa syabya omo luringa Mungu atuhiramo, erihika okwinywe. 
2CO.10.14	Kusangwa sitweyikirukaya, nga si twetabahikako; twabya berimbere eribahikako nengulu yowene ya Kristo. 
2CO.10.15	Situriyi hamaya kwilaba oluringa, omo mibiri yabandi bandu; nikwa amaha wetu ati ngoko erikirirya ryenyu rikakanya, aherikolera ryetu naho hasyakanya ndeke, 
2CO.10.16	neryo itwatoka eritula engulu yowene omo bihugo eyisirya kwinywe, butsira eriyihamya omo mubiri owabirikoleka omo lulengo lwogundi. 
2CO.10.17	Nikwa oyu kayihamaya ayihamaye omwisi woMukama. 
2CO.10.18	Kusangwa si mundu oyu kayisima oyu kaligawa, nikwa omundu oyu Mukama akasima.
2CO.11.1	Nikwa munyiganyire omo bukiru buke: nikwa mukana nyiganyira. 
2CO.11.2	Kusangwa namaya obuha oko mwatsi wenyu omo buha bwoMungu, kusangwa nabiribahindania oko mulume muguma busana neribaleta oko Kristo ngo mumbesa gowene. 
2CO.11.3	Nikwa ngubaha nyiti rite ritya, ngoko enzoka yatebaya Hawa omo menge wayo, neryo oburingikania bwenyu sibuheribawe erilwa kobuguma nobubuya bwaKristo. 
2CO.11.4	Ku sangwa oyu kasa erikangirirya ogundi Yesu oyo tutabakangiri raya kutse mukangirira ekindi kirimu ekyo mutangirira, kutse eyindi engulu yowene eyo mutangirira, mukakola ndeke erimuhurikirira. 
2CO.11.5	Kusangwa ngayiganza nga sindi enyuma kutse na hake oko bakwenda bakulu kundu. 
2CO.11.6	Nikwa nomo ndi mukiru omwibuga, sindi nyitya omwiminya; nikwa twamabika nganibwa omo myatsi yosi okwinywe.
2CO.11.7	Kutse monakola kibi eriyiyira mo mukemuke nenyu muhamibawe, kusangwa nabakangiriraya engulu yowene yo Mungu butsira buhingi kwehi? 
2CO.11.8	Moniba oko sindi syokanisa eriimya obuhingi bwabo busana neribakolera. 
2CO.11.9	Nomugulu nabya haguma nenyu monabya nobwaga, mondaritohera mundu; kusangwa abagala betu abalwa Makedonia, mobanyi letera olulengo lwebyo nyiri bwaga. Omo myatsi yosi mona yiteya eritindabaritohera, kandi ngandiyiteya. 
2CO.11.10	Ngoko mwatsi wakwenene waKristo ari mwisi wage, sihari mundu wasyakakirya eriyihalamba ryage eriri omo kihugo kyaAkaya, 
2CO.11.11	Busana naki kwehi? Kusangwa sinyibanzire kwehi? OMungu anasi ko nyibanzire.
2CO.11.12	Nikwa ekyo ngakola, ngandikolakyo, inatoka erilusya omwatsi wabakasonda eriyihalamba bati bakayiyira nga twi. 
2CO.11.13	Kusangwa abandu abari batya ni bakwenda bamabihi, abakoli bomubiri weriteba, bakayibindula nga bakwenda ba Kristo. 
2CO.11.14	Sikyeriswekera, kusangwa Satani naye akayibindula momulaika wekyakakala. 
2CO.11.15	Nibya isi mwatsi munene abakwenda buwe bamayibindula mobakwenda beritunganene. Enduli yabo yasyabya ngemibiri yabo.
2CO.11.16	Akandi ngabuga, nyiti, Omundu siaringikanaye ngindi mukiru. Nikwa mwamaganirya mutya, imwanyikokya ngo mukiru, neryo imonayihalamba hake. 
2CO.11.17	Ekyo ngabuga, sindibuga ngerilwa oko Mukama, nikwa ngomo bukiru eriyi ketera weriyipipa. 
2CO.11.18	Kusangwa abangi bakayihalamba omo mubiri, nage ngandiyihalamba nibya. 
2CO.11.19	Kusangwa muka ganyira abakiru nobutseme, nenyu imuri bamenge. 
2CO.11.20	Ku sangwa mukalindirira omundu omugulu akabayira mobakobe, kutse omundu amabamera kutse akabapura, kutse amayihamya, kutse amabahwitsya omo busu. 
2CO.11.21	Ngabuga omwisoni, twabya abolo busana nekyo.
2CO.11.21	Nikwa omundu amayihalamba busana nekindu, (ngabuga ngo mukiru), nage ngayipipa busana nekyo. 
2CO.11.22	Bamabya baIbrania, kwehi? Nage nibya. Ni baIsraele kwehi? Nage nibya. Ni mbuto yaAbrahamu kwehi? Nage nibya. 
2CO.11.23	Ni bakoli bomubiri waKristo kwehi? (Namabuga ngomusire) ingye kwilaba; omu mibiri okwilaba, omwibohwa kwilaba, omwi swiribwa ngendo kwilaba, omu luholo ngendo nyingi. 
2CO.11.24	Oko baYuda ngendo itano monahwitsibwa esyonyambi amakumi ani erilusya luguma. 
2CO.11.25	Nabirihunzwa omo myutso esyongendo isatu, monaswiribwa momabwe ngendo nguma, esyongendo isatu monabana eritahanguka ryobwatu, omo kiro kiguma neritungi igoma inyine omo ngetsi; 
2CO.11.26	oko lugendo ngendo nyingi, omunyusi hakuhi nerihola, na hakuhi nerihola oko banyeyi, hakuhi nerihola omo kihanda kyage, hakuhi nerihola oko bihanda, hakuhi nerihola oko muyi, hakuhi nerihola mo mbwarara, hakuhi nerihola omo ngetsi, hakuhi nerihola omukati-kati ka bagala betu bamabihi; 
2CO.11.27	oko mubiri noko bulige, erikuba to omo kiro ngendo nyingi, omo nzala nenyota, omwitsira akaryo ngendo nyingi, omwitsuku nomo ndumbu. 
2CO.11.28	Haguma nemyatsi iri yihya hari omwatsi owakanyiritohera biro byosi, amaganiryo wesyokanisa syosi. 
2CO.11.29	Nindi ni molo, nage sindi molo kwehi? nindi akatwikalibawa nage sindiagali bawa kwehi? 
2CO.11.30	Ryamatolera eriyipipa ngandiyipipa omo myatsi yobolo bwage. 
2CO.11.31	OMungu naTata woMukama wetu Yesu ogomuyisa na kera na kera anasi ko ndebiha. 
2CO.11.32	Oko Damaseke omutabali womwami Areta mwateya omuyi wa Damaseke busana nerinyitsimba; 
2CO.11.33	nikwa omo ryeseryo monaandagalibwa omo kitiri oko oluhimbo, neryo monabala ebyala biwe.
2CO.12.1	Ritolere inayipipa nomo hyangabya hate ndundi; nikwa ngandibuga omwatsi werikangibwa omo bulime neribi sulirwa ryoMukama. 
2CO.12.2	Nyasi omundu omwisi waKristo, hamahwa myaka erikumi nini (kutse abya omo mubiri kutse abya eyihya oko mubiri, Mungu anasi), omundu oyo mwasu mbirwa endata omo lubula lwakasatu. 
2CO.12.3	Nakandi, nyasi omundu oyo, (kutse abya omo mubiri, kutse abya eyihya oko mubiri, sinyasi; Alungu anasi), 
2CO.12.4	ngoko asumbirawa endata oko Paradiso neriowa ebinywa ebilabire okwibugwa, ebitatolere eribugwa. 
2CO.12.5	Oko mundu ngoyo nasyayihalamba, nikwa busana nage, sindiendisyayipipa, monomo bolobolo bwage. 
2CO.12.6	Ku sangwa namanza eriyihalamba, sinangabya mukiru, kusangwa nasyabuga kwenene. Nikwa ngalekaryo, neryo omundu ini atanyiganza eribya kwilaba ekyo akalangira omwisi wage, kutse ekyo akowa kwingye. 
2CO.12.7	Neryo busana nobunene bweribisula, obulabire, isinangaganirya eriyipipa kwilaba, neryo monahabwa omusakisaki omo mubiri, omukwenda wa Satani erinyiswirya, neryo sinangayipipa kwilaba. 
2CO.12.8	Busana nomwatsi oyu mona hatikana Mukama esyongendo isatu, nyiti anyilweko. 
2CO.12.9	Neryo mwabuga nage ati, Olukogo lwage lukutolere, kusangwa obutoki bwage bukabererera omo bolobolo. Neryo ngandiyipipa nobu tseme omo bolo bwage, neryo obutoki bwaKristo ibwikala ukwingyi. 
2CO.12.10	Busana nekyo nyitsemire omo bolobolo, omwi hemulwa, omo maganiryo, omwendereribwa, omo malige busana naKristo: kusangwa omugulu ndi molo, oko mugulu oyo nyiri na maka.
2CO.12.11	Nabere mukiru, inywe mwanyitsotsaya; kusangwa nabya nyitolere erisimwa nenyu: kusangwa si nabya muke oko ba kwenda bakulu na hake, nomo nabya isindi kindu. 
2CO.12.12	Kwenene ebitikotiko byabakwenda mobyakolwa omukati-kati kenyu omwisika ryosi; busana nebitikotiko nebyeriswekera nemibiri yeritoka. 
2CO.12.13	Kusangwa omo mwatsi wahi momwakehibwa kwilaba esindi syokanisa rye neribya butsira eribaritohera kwehi? Munyibuyire ekibi eki.
2CO.12.14	Langira eri ni ryakasatu ninasikire eriasa ukwinywe; sindindisyabaritohera: kusangwa sindisonda-sonda kindukyenyu nikwa inywe: kusangwa bana sibatolere eribikira ababutabo; nikwa ababutabo busana nabana. 
2CO.12.15	Nobutseme bungi nasyayiha nakandi nasyanubibwa busana ne birimu byenyu, namabanza kutsibu nage nasyanzwa hake kwehi?
2CO.12.16	Ko bibye bitya mondabaritohera, nikwa eribya na menge, monabasinga omwitebya. 
2CO.12.17	Nabiriyitundisya omwabo natuma ukwinywe kwehi? 
2CO.12.18	Monahana Tito, monatuma omugala wetu haguma naye. Tito mwabana endundi kwinywe kwehi? Motutakola omo kirimu kiguma? Motutabasula omo kisandu kiguma kwehi?
2CO.12.19	Kandi mukaganiraya, muti, twayihambulaya ukwinywe? Embere syoMungu tukabuga omwisi wa Kristo. Kusangwa ebyosi, abanze, biri busana neribahimba. 
2CO.12.20	Kusangwa ngu baha nibya omugulu nasyasa nasyabalolako imuri ngoko nyitanzire kandi nasyaminyikala ngoko mutanzire; embino hasyabya erinegena, neritsura, neriagarirwa, neriyitendera, neri tsuma, neriyitonga, neriyikutya, nolukanda. 
2CO.12.21	Neryo omugulu nasyaswasa kandi oMungu wage asyangira mo molomolo embere syenyu, nasyarira busana nabangi bakubo abakolanabi erimbere, abatabinduka oko bibi, nerisingira nesyongumbu nyibi bakola.
2CO.13.1	Eyi ni ngendo yakasatu ngahika ukwinywe. Omo munowabalangiri babiri kutse basatu oburi mwatsi asimanibwa. 
2CO.13.2	Monubahisya abakolanabi erimbere nabandi bosi, na lino ngubahisayabo omugulu nyiteho, ngoko nakola oko lugendo lwage lwa kabiri, nyiti sindiendisyabalyabo, 
2CO.13.3	kusangwa mukasonda ekikakangaya ko Kristo akabugira omwisi wage. Iye si molomolo busana nenyu, nikwa ni wamaka omwisi wenyu. 
2CO.13.4	Kusangwa abambawa oko muti omo bolo, nikwa ariho omo maka woMungu. Kusangwa turi bolo omwisi wuwe, nikwa erikola nenyu twasyabaho haguma naye omo maka woMungu.
2CO.13.5	Muyilenge, erilebya nga munemuhatikana erikirirya ryenyu. Muyilenge. Simwasi Yesu Kristo ngane omwisi wenyu kwehi? —mutetataluka okwiyilengako eryo! 
2CO.13.6	Nyiri na maha ko mukandisyaminya ko tutetataluka. 
2CO.13.7	Nikwa tukasaba Mungu tuti simukole kibi; si bwambu tuminyikale nerisimwa, nikwa inywe imwakola ekibuya, nomo twangabya nga batesimawa. 
2CO.13.8	Kundi sitwangatoka erikolaki erilwa nekwenene, nikwa busana nekwenene. 
2CO.13.9	Kusangwa tukatsema, omugulu turi bolo, nenyu muri bamaka: neki kyo tukasabira nibya ryerihikana ryenyu, 
2CO.13.10	Kikaleka inabasakira emyatsi eyi omugulu nyite haguma nenyu, neryo omugulu nasyabya nenyu isinangabya nobukali omo hamuli nahabawa noMukama busana nerihimba butsira erihimbula.
2CO.13.11	Ebikisiya, bagala betu, obuholo. Muhikane, muhumule, mowe erihana ryage, mubye noburingikania buguma, mwikale nobuholo, noMungu wolwanzo nobuholo asyabya haguma nenyu. 
2CO.13.12	Mukeranaye neriryatsirirana eribuyirire. 
2CO.13.13	Ababuyirire bosi bakabakeraya.
2CO.13.14	Olukogo lwoMukama Yesu Kristo nolwanzo lwoMungu nerisangira ryeKirimu Kibuyirire bibye haguma ninywe bosi.
GAL.1.1	Paulo mukwenda—butsira erilwa oko bandu kutse eritumwa na Yesu Kristo noMungu Tata, oyu wamulubukaya oko baholi— 
GAL.1.2	na balikyetu bosi abari haguma nage,
GAL.1.2	Oko syokanisa syeGalatia:
GAL.1.3	Olukogo kwinywe nobuholo bikalwa oko Mungu Tata noko Mukama wetu Yesu Kristo, 
GAL.1.4	oyo wayiha busana nebibi byetu eritutongolya omo mugulu mubi oyu, ngerisonda ryoMungu wetu ye Tata; 
GAL.1.5	olukengerwa lubye kwiye kera na kera. Bibye bitya.
GAL.1.6	Ngasweka kusangwa mukatswa luba kwoyo ababirikira omo lukogo lwa Kristo mwaya oko yindi ngulu yowene— 
GAL.1.7	eyite yindi ngulu yowene, nikwa hari bandi bakagagangagangaya banzire eribindula nabi engulu yowene ya Kristo. 
GAL.1.8	Nikwa itwe kutse omulaika amalwa elubula, amabakangirirya engulu yowene ite eyo twabatulira, atakirawe. 
GAL.1.9	Ngoko twabuga erimbere, ko ngabuga kandi lino nyiti, Omundu amabatulira engulu yowene eyite eyo mwangirira, atakirawe. 
GAL.1.10	Lino ngasonda erisimwa na bandu kutse noMungu kwehi? Kutse ngalenga eritsemesya abandu kwehi? Kumbe nginatsemesaya abandu, singabya omugombe wa Kristo.
GAL.1.11	Kusangwa nyanzire imwaminya, balikyetu, kwengulu yowene eyo natula kwite yabandu. 
GAL.1.12	Kusangwa mondangirirayo oko mundu kutse mondakangiriribwayo, nikwa moyasa busana neribisula ryaYesu Kristo. 
GAL.1.13	Kusangwa mwabiriowa emi kolere yage yerimbere omwerisaba ryabaYuda, ngoko nende reraya ekanisa yoMungu kutsibu monalenga eriheryayo; 
GAL.1.14	nage monalenga abandi bomo kitunga kyetu erilaba bangi abo twabutirawa kuguma nabo, iningabya nomuhwa munene busana nemitsye yabotata wage. 
GAL.1.15	Nikwa omugulu Mungu oyo wanyihigula omo nda yakoyo, amabinyibirikira omo lukogo luwe, 
GAL.1.16	mwatsemesibwa erinyibisulira oMugala wuwe, inatoka erimukania omukati-kati keBihanda, neryo mondakania nomubiri nomusasi, 
GAL.1.17	kutse mondahetukira eYerusalema kwabo babya abakwenda embere syage, nikwa monaya eArabia; kandi monasuba eDamasiki. 
GAL.1.18	Neryo enyuma wemituta isatu monahetukira eYerusalema eriyabana Kefa, monabyayo haguma naye ebiro ikumi nebitanu. 
GAL.1.19	Nikwa mondalola oko bandi bakwenda nina Yakobo mugala wabo Mukama. 
GAL.1.20	(Omwebyo ngabasakira, lebaya, embere syoMungu sindibiha!) 
GAL.1.21	Enyuma monaya omo bihugo byeSiria ne Kilikia. 
GAL.1.22	Kandi isinditami nywa erilolwako nesyokanisa syaKristo esiri eYudea; 
GAL.1.23	mo bowa buyira ambu, Oyu wagenda akatwendererya lino akakanaya erikirirya eryo agenda akalenga eriherya. 
GAL.1.24	Neryo mobapipa Mungu busana nage.
GAL.2.1	Neryo enyuma wemituta erikumi nini monaswahetukira eYerusalema haguma na Baranaba, monatwala na Tito. 
GAL.2.2	Monahetukirayo omwibisulirwa; Monakaniryabo engulu yowene (nikwa bubi-sobiso busana nababya bakulu) eyo nakanaya omukati-kati keBihanda, neryo sinangabya ngatibita busa kutse nganatibitira busa. 
GAL.2.3	Nikwa Tito, oyu wabya haguma nage, mobatamuhatikana eribanibwa, nomwanabya muGiriki. 
GAL.2.4	Nikwa busana na bagala betu bamabehi abaletawa omo bubi-sobiso, eriringa eriyigenderya ryetu eryo tuwite omwisi wa Kristo Yesu, ibatoka erituhira omo bukobe— 
GAL.2.5	motutaliga omwatsi wabo nendambi nenguma, ekwenene yengulu yowene itoke eriikala nenyu. 
GAL.2.6	Nikwa ababya baka sikibwa nga ni bakulu (ekyo babya si mwatsi kwingye; Mungu siarisombola ebitaga) —nyiti ebo abahulawa nga bakulu moba tanyitomekera ko kindu; 
GAL.2.7	nikwa butsira bitya, omugulu balan gira nabirihabwa engulu yowene eyite yeribana, ngoko Petero ahabawa eyo oko babwene 
GAL.2.8	(kusangwa oyo wakola busana na Petero oko bukwenda bwababwene yo wakola busana nage oko Bihanda), 
GAL.2.9	omugulu balola oko lukogo olo nahabawa, Yakobo na Kefa na Yoane, abahulawa ngesyondui, mobatukokya tu na Baranaba mobatuha ebyala bya mali byeribya haguma, bati itwe tugende oko Bihanda nabo baye oko babwene; 
GAL.2.10	nibya bati twibuke abera, netu twabya itunakwire omuhwa werikola ekyo.
GAL.2.11	Nikwa omugulu Kefa asa eAntiokia monamugania kutsibu emuliro wuwe, kusangwa iniabirisingwa. 
GAL.2.12	Kusangwa abandi bandu batebahika abalwa ewa Yakobo, mwarira haguma ne Bihanda; nikwa babere bahika mwasuba enyuma mwayigabula kubo, iniakubaha aberibana. 
GAL.2.13	NabaYuda abasaka mobayihi ndula haguma naye, kyaleka Baranaba naye iniahekwa neri yihindula ryabo. 
GAL.2.14	Nikwa omugulu nalebaya ko batetagenda omo kwenene yengulu yowene, monabwira Kefa emuliro wabo abosi nyiti, Uwe, wamabya uri muYuda, wikere ngoweBihanda butsira ngomuYuda, ukahatikana eBihanda eriikala nga baYuda uti kwehi? 
GAL.2.15	Itwe, turi baYuda omwibutwa situri abakolanabi beBihanda, 
GAL.2.16	nikwa tunasi omundu kwatetunganana busana nemibiri yebihano nikwa busana nerikirirya Yesu Kristo, netu twabirikirirya uku Kristo Yesu, busana neri tungananibwa omwikirirya omwisi wa Kristo, butsira omo mibiri yebihano, kusangwa busana nemibiri yebihano sihari mundu akatungananibawa. 
GAL.2.17	Nikwa omugulu tukasonda eritungananibwa omwisi wa Kristo, itwaswabanika mo bakola nabi, Kristo ni mukangirirya webibi kwehi? Eyihi, na hake! 
GAL.2.18	Nikwa namaswahimba emyatsi eyo nahimbula, inamayi kangya ko ndi mukola nabi. 
GAL.2.19	Kusangwa busana nebihano monahola oko bihano, inatoka eribyaho busana noMungu.
GAL.2.20	Nabiribambwa oko musalaba haguma na Kristo; isingye nyiriho, nikwa Kristo yuriho omwisi wage; nengebe eyo nyiri nayo omo mubiri nyiri nayo omwikirirya omwisi woMugala woMungu, oyo wanyanza yo wayiha busana nage. 
GAL.2.21	Sindiyira olukogo lwoMungu mo buyira; kusangwa eritunganana rya mabya busana nebihano, neryo Kristo iniaholire busa.
GAL.3.1	Inywe baGalatia bikiru! Nindi wabaloyire, inywe mwala ngira ko Yesu abambawa oko musalaba embere wa bandu kwehi? 
GAL.3.2	Muleke ngatababulya kiguma: Momwangirira eKirimu oko mibiri yebihano, kutse okwowa ryerikirirya kwehi? 
GAL.3.3	Muri bikiru mutya kwehi? Mwamabitsuka omo Kirimu, mukabugirira lino omo mubiri kwehi? 
GAL.3.4	Momwagalwa mo myatsi mingi mutya buyira kwehi? yamabya kwenene ni busa. 
GAL.3.5	Oyu kabaha eKirimu nerikola ebyeriswekera omukati kati kenyu akakola atya busana nemibiri yebihano, kutse busana neriowa ryerikirirya kwehi?
GAL.3.6	Ngoko Abrahamu mwikirirya Mungu, neryo moryaganzwa kwiye mo ritunganene. 
GAL.3.7	Neryo mukaminya kwabandu beri kirirya ni bagala bAbrahamu. 
GAL.3.8	Na masako, iniakaminyerera erimbere ko Mungu akandisyatunganania eBihanda busana nerikirirya, mwakanirya Abrahamu engulu yowene erimbere ati, Omuwe ebihanda byosi byasyabana omuyisa. 
GAL.3.9	Neryo abari berikirirya bakabana omuyisa haguma na Abrahamu oyo wabya nerikirirya. 
GAL.3.10	Kusangwa abosi abakayiketera emibiri yebihano babiritakirwa; kusangwa kisakire kiti, Atakirawe oburi mundu siariikala omo myatsi yosi eyisakire omo kitabu kye bihano, nerikolabyo. 
GAL.3.11	Nikwa kiminyikere ko hate mundu akatungananibawa emuliro woMungu busana nebihano; ku sangwa oyu tunganene busana nerikirirya, asyabyaho; 
GAL.3.12	nikwa ebihano sibiri omwikirirya, kusangwa, Oyu kakolabyo asya byaho busana nabyo.
GAL.3.13	Kristo mwatutongolya okwitakirwa ryebihano, iniama bibya omutakirwa busana netu—kusangwa kisakire kiti, Oburi mundu oyu hanikirwe oko muti abye mutakirwa— 
GAL.3.14	neryo omwisi wa Kristo Yesu omuyisa wa Abrahamu atoke eribya oko Bihanda, itwatoka eribana erilaga ryeKirimu busana nerikirirya.
GAL.3.15	Balikyetu, ngabuga nga musindo wa bandu nomo rya ngabya erilaga ryomundu nikwa ryamabisikibwa, sihari mundu oyu kayiraryo mo buyira kutse eriswatomeka kuryo. 
GAL.3.16	Nikwa amalagano alagawa Abrahamu nolubuto luwe. Siaribuga ati, oko syombuto, eriahula nyingi; nikwa rikahula enguma riti, Oko lubuto lwawe, nalo ni Kristo. 
GAL.3.17	Ebyo ngabuga byebi: Erilaga eryasikibawa erimbere noMungu siririyirawa mo buyira nebihano ebyahika emituta amagana ani na makumi asatu enyuma waryo. 
GAL.3.18	Kusangwa omwandu amabya ni webihano, isiari kandi busana nerilaga; nikwa Mungu mwahago Abrahamu busana nerilaga. 
GAL.3.19	Neryo ebihano ni busana naki kwehi? Byatomekerawa busana nebibi, erihika aho embuto yasyasira eyalagawa; byategekawa na balaika omo byala byomusangania. 
GAL.3.20	Nikwa omusangania si wamuguma; nikwa Mungu ni muguma.
GAL.3.21	Neryo ebihano bikalwa namalagano woMungu kwehi? Eyihi nahake; kusangwa kumbe ebihano byahabawa ebyanga toka erileta eribyaho, neryo eritunganene ryangabya busana nebihano. 
GAL.3.22	Nikwa amasako mwahira emyatsi yosi oko bibi, neryo ebyalagawa erikirirya omwisi wa Yesu Kristo ibyatoka erihabwa abakikiriraya.
GAL.3.23	Nikwa embere werihika ryerikirirya, motwabohwa omo bihano, eribikwa erihika okwikirirya erikandisyabisulwa. 
GAL.3.24	Neryo ebihano byabya omulemberi wetu erihika aho Kristo asyasira, itwatoka eritungananibwa nerikirirya. 
GAL.3.25	Nikwa lino erikirirya ryabirihika, situkiri oko mulemberi; 
GAL.3.26	kusangwa omwisi wa Kristo Yesu inywe bosi muri bagala boMungu, busana nerikirirya. 
GAL.3.27	Kusangwa inywe bosi ababiribatisibwa omwisi wa Kristo mwabiriambala Kristo. 
GAL.3.28	Sihari muYuda kutse muGiriki, sihari mukobe kutse oyu kayigenderaya, sihari wobulume kutse wobukali; kusangwa inywe bosi muri muguma omwisi wa Kristo Yesu. 
GAL.3.29	Mwamabya muri abaKristo, imuri olubuto lwa Abrahamu, abari bomwandu ngerilaga.
GAL.4.1	Nyiti omuri wo mwandu, omugulu akine mwana, sialengire omukobe, nomwangabya ari omukama webindu byosi; 
GAL.4.2	nikwa ari oko balemberi na babiki erihika ekiro kyategekawa nise. 
GAL.4.3	Ritya netu; omugulu twabya abana, twabya abakobe bemyatsi eyatsuka omo kihugo. 
GAL.4.4	Nikwa omugulu amabihikana, Mungu mwatuma Mugala wuwe, mwabutwa nomukali, mwa butwa omo bihano, 
GAL.4.5	eritongolya abari mo bihano, itwatoka eribana eriyirwa mo bagala. 
GAL.4.6	Kandi kusangwa muri bagala, Mungu abirituma eKirimu kyoMugala wuwe omo mitima yetu, eribirikira, kiti, Tata! Tata! 
GAL.4.7	Neryo busana noMungu sukiri mukobe nikwa omugala, kandi wamabya uri mugala uri muri womwandu.
GAL.4.8	Erimbere, omugulu mutasi oMungu, mwabya omo bukobe bweyite miungu kundu; 
GAL.4.9	nikwa lino mwabirihika okwiminya Mungu, nikwa kumbe eriminywa noMungu, mukasuba enyuma kandi muti kwehi? oko myatsi eyite na kagala mityamitya eyerimbere, mukasonda eriswabya abakobe bayo kwehi? 
GAL.4.10	Mukakwama ebiro, nemikera, nebirimo, nemituta! 
GAL.4.11	Nga bubaha mbino nabiribaluhira busa.
GAL.4.12	Bagala betu, ngabago, mubye ngangye, ku sangwa nage ndi nganywe. Momutangira nabi; 
GAL.4.13	Munasi omo bolo bwomubiri monabakanirya engulu yowene erimbere; 
GAL.4.14	kandi nomo bolo bwage bwomubiri bwabya neribalengako momutanyikwa ekiniga kutse erinyipona, nikwa momwanyi kokya ngo mulaika woMungu, nga Kristo Yesu. 
GAL.4.15	Neryo eriyisima eryo ryenyu riri hahi kwehi? Kusangwa ngabatu lirago, kumbe ryamatokekana, nga mwabirikura ameso wenyu imwambago. 
GAL.4.16	Nabiribya enzigu yenyu kusangwa ngababwira kwenene kwehi? 
GAL.4.17	Bakabasonda-sonda nomuhwa nikwa butsira omo nzira yowene; bakasonda eribakingira eyihya, neryo imwatoka erisonda-sondabo. 
GAL.4.18	Nikwa yowene emigulu yosi erisonda-sondibwa omo mwatsi owene, butsira omugulu indi haguma nenyu musa. 
GAL.4.19	Abana bage balere, kandi nga swakunda busana nenyu erihika aho Kristo asyabera omwisi wenyu! 
GAL.4.20	Nikwa nanganza eribya haguma nenyu lino, neri bindula omulenge wage; kusangwa ngalemawa busana nenyu.
GAL.4.21	Munyibwire, munanzire eritegekwa nebihano, simuriowa ebihano kwehi? 
GAL.4.22	Kusangwa kisakire kiti Abrahamu abye awite abagala babiri, muguma oko mukobe nomuguma oko mukali weriyigenderya. 
GAL.4.23	Nikwa omugala womukobe abutawa ngomubiri, nomugala womukali oyu kayigenderaya busana nerilaga. 
GAL.4.24	Nikwa ebi ni musyo: abakali babiri aba ni mala gano abiri; Eriguma rikalwa oko kitwa kyaSinai, rikabuta bana bobukobe, eryo ni Hagari. 
GAL.4.25	Kandi Hagari oyu ni kitwa kyaSinai eArabia kikahula Yerusalema eyiri sesene; kusangwa iri omo bukobe haguma na bana bayo. 
GAL.4.26	Nikwa Yerusalema eyiri endata yukayigenderaya, naye ni koyo wetu. 
GAL.4.27	Kusangwa kisakire kiti,
GAL.4.27	Utseme, uwe mugumba utaritabuta;
GAL.4.27	Uyitsangure wamaye, ugutekunda;
GAL.4.27	Kusangwa abana boyu rialekawa ni bangi kwilaba abo yuwite iba.
GAL.4.28	Nikwa lino, balikyetu turi bana berilaga ngoko Isaka abya. 
GAL.4.29	Nikwa ngoko mugulu oyo, oyo wabutawa oko mubiri mwendererya oyo wabutawa oko Kirimu, koriri ritya na lino. 
GAL.4.30	Nikwa amasako akabugaki kwehi? ati, Gusa mukalimukobe eyihya nomugala wuwe; kusangwa omugala womukalimukobe siendisyarya omwandu haguma nomugala womukali oyu kayi genderaya. 
GAL.4.31	Neryo, balikyetu, situri abagala bomukali mukobe, nikwa abomukali oyu kayigenderaya.
GAL.5.1	Busana neriyigenderya Kristo mwatubohola; neryo muha ngane musike, simusweyiboha oko ngomo yobukobe.
GAL.5.2	Nikwa ingye Paulo, ngababwira mwamabanibwa, Kristo siendisyabatundira. 
GAL.5.3	Ngatulago kandi oko buri mundu oyu kabanibawa ari mo mwinda werikwama ebihano byosi. 
GAL.5.4	Inywe mwabirigabana na Kristo, mukasonda eritungananibwa nebi hano; mwabiritswa oko lukogo. 
GAL.5.5	Kusangwa oko Kirimu, busana nerikirirya tukalinda amaha weritunganene. 
GAL.5.6	Ku sangwa omwisi wa Kristo Yesu eribanibwa kutse eritindaba nibwa ni busa, nikwa erikirirya erikakolera omo lwanzo. 
GAL.5.7	Mwabya mukalendera ndeke; ni ndi wabakakiraya eriowa ebyekwenene kwehi? 
GAL.5.8	Eribindula eri siryelwa okoyo waba birikira. 
GAL.5.9	Ekihamya kike kikahamaya obundu bosi. 
GAL.5.10	Nga yiketera oMukama ko mutindasyaganirya ebindi ebite byage; noyu kabendereraya asyaheka olubanza luwe nomwangabya mundundi. 
GAL.5.11	Nikwa ingye, balikyetu, namabya nginakanaya eribana, busana naki ngendereribawa kwehi? neryo eritwikalya ryomusalaba ryabirilwaho. 
GAL.5.12	Nyanzire kumbe abakabahahu kaya emitima bamayibanda.
GAL.5.13	Kusangwa mwabirikirawa busana neriyigenderya bali kyetu; nikwa eriyigenderya ryenyu siribye busana nerikwama omubiri, nikwa mukolerane omo lwanzo. 
GAL.5.14	Kusangwa ebihano byosi bikahikana omo kinywa kiguma kiti, Wanze mulikyenyu ngoko uyanzire. 
GAL.5.15	Nikwa mwamalumangana neriryana mulebaye isimwabugana.
GAL.5.16	Nikwa ngabuga nyiti, Mulendere omo Kirimu, simu tsemesaye esyongumbu syomubiri. 
GAL.5.17	Kusangwa esyongumbu syomubiri sikalwa neKirimu, neKirimu kikalwa nomubiri; kusangwa ebi bikalwana, eribakakirya okwikola ebyo mwa nzire. 
GAL.5.18	Nikwa mwamasondolerwa neKirimu simwetegekawa nebihano. 
GAL.5.19	Nikwa emibiri yomubiri bikaminyikala yeyi: erisingira, ebikita esisoni, amaragane, 
GAL.5.20	erisaba esisumba, erilagula, obuyigu, erilwa, obuha, erihitana, eriyanza, erigabana, obwanise, 
GAL.5.21	eritsura, erikunda, eritamira, nebisosire ebi. Ngabasagisaya, ngoko nabasagisaya erimbere, kwa bakakola ebiri bitya sibendisyarya obwami bwoMungu mo mwandu. 
GAL.5.22	Nikwa ebiguma byeKirimu ni lwanzo, obutseme, obuholo, eritindaluha, obwenge, obubuya, eritindibirirwa, 
GAL.5.23	eriyibo mbeka, eriyiteya; sihari ekihano kikalwa nebi. 
GAL.5.24	Kandi abaKristo Yesu babiribamba oko musalaba omubiri haguma nesyongumbu nerisonda byago. 
GAL.5.25	Twamabyaho oko Kirimu, tulendere oko Kirimu. 
GAL.5.26	Situyitendere buyira, erisondana komwaga, neritsurana.
GAL.6.1	Balikyetu, omundu amakindwa nebibi, inywe abeKirimu mumuhanganaye mo mutima molo. Nawe uyilebaye isi walengawako. 
GAL.6.2	Muhekerane emiheke yenyu, imwaberererya ekihano kyaKristo. 
GAL.6.3	Kusangwa omundu amaganirya nga ni kindu, ate kindu, iniakayiteba. 
GAL.6.4	Nikwa oburi mundu alenge omubiri wuwe, neryo asyabana ekyeriyipipa iyowene butsira oko mulikyabo. 
GAL.6.5	Kusangwa oburi mundu asyayihekera omuheke wuwe.
GAL.6.6	Oyu kakangiriribawa eKinywa asangire noyu kamukangiri raya ebindu byosi byowene.
GAL.6.7	Simutebibawe; Mungu siarisekereribawa, kusangwa ebyo byosi omundu akahera byenebyo asyahulula. 
GAL.6.8	Oyu kahera oko mubiri wuwe oko mubiri asyahulula erihonda; nikwa oyu kahera oko Kirimu asyahulula engebe yerikota. 
GAL.6.9	Kandi situluhe erikola bibuya, kusangwa oko mugulu atolere twasya hulula, twamatindapisima. 
GAL.6.10	Neryo, omugulu turi nomwanya, tukole ebibuya oko bandu bosi, kandi okwabo benyumba yerikirirya kubo kwilaba.
GAL.6.11	Mulebaye ngoko namabasakira omo byala byage omo masako manenemanene. 
GAL.6.12	Ni bo abakasonda eriyitendererya ryomubiri bo bakabahatikana eribanibwa kandi ni busana nerigana eriendereribwa busana nomusalaba wa Kristo. 
GAL.6.13	Kusangwa nabo abakabanibawa sibetegaya ebihano, nikwa banzire inywe imwabanibwa batoke eriyipipa omo mubiri wenyu. 
GAL.6.14	Kusangwa ribye hali kwingye eriyipipa irye neryo musalaba woMukama wetu Yesu Kristo, mugo e kihugo kya biribambwa oko musalaba kwingye, nage oko kihugo. 
GAL.6.15	Ku sangwa eribana si kindu kutse eritindibana, nikwa erihangika rihyarihya. 
GAL.6.16	Obuholo neriganyira bibye oko bosi baka lendera ngeritegeka eri, noko Israeli yoMungu.
GAL.6.17	Eritsuka lino sihabye omundu akanyendereraya; kusangwa ngaheka omo mubiri wage esyongolu syaYesu.
GAL.6.18	Olukogo lwoMukama wetu Yesu Kristo lubye nebirimu byenyu, balikyetu, Bibye bitya.
EPH.1.1	Paulo omukwenda wa Kristo Yesu busana nerisonda ryo Mungu, oko babuyirire abatesiganiraya omwisi wa Kristo Yesu:
EPH.1.2	Olukogo kwinywe nobuholo ebikalwa ewoMungu Tata wetu noko Mukama Yesu Kristo.
EPH.1.3	Omuyisa abye oko Mungu na Tata woMukama wetu Yesu Kristo, oyu watutsumula omwisi wa Kristo noburi muyisa wekirimu aho elubula, 
EPH.1.4	ngoko ayisoga twe omwisi wuwe embere wekibanza kye kihugo, tubye babuyirire butsira bulema embere siwe. 
EPH.1.5	Mwategeka ati tubye abagala buwe omwisi wolwanzo busana na Yesu Kristo, ngeritsema ribuya ryerisonda riwe, 
EPH.1.6	okwisima ryolukengerwa lwolukogo luwe olo atuha busa omwisi woMwanze. 
EPH.1.7	Omwisi wuwe tuwite eritongolibwa busana nomusasi wuwe, eribuyirwa ryebibi byetu, ngo busoki bwolukogo luwe 
EPH.1.8	olo atukanyiraya omo menge neriminya. 
EPH.1.9	Kusangwa abirituminyisya ekibisamire kyerisonda riwe omo menge gosi neriminya ryosi, ngerisima riwe eryo ahira omwisi wa Kristo 
EPH.1.10	ngeritondekania ryerihikana ryemigulu, erihi ndania emyatsi yosi omwisi wa Kristo, emyatsi eyiri elubula nemyatsi eyiri mona kihugo. 
EPH.1.11	Omwisi wuwe twayirawa mo mwandu, ngoko twategekawa erimbere ngerisonda ryoyo kakola emyatsi yosi ngerihana ryerisonda riwe; 
EPH.1.12	tubye okwipipa ryolukengerwa luwe, itwe tukayiketera Kristo erimbere: 
EPH.1.13	omwisi wuwe nenyu, mwamabiowa eKinywa kyekwenene kyengulu yowene yerilama ryenyu, —omwisi wuwe mwama bikirirya, imwamabibya oko kibohi kyeKirimu Kibuyirire kyerilaga, 
EPH.1.14	nakyo ni muwato womwandu wetu erihika aho twasyabana eritongolibwa ryebindu, okwipipa ryolukengerwa luwe.
EPH.1.15	Busana nomwatsi oyu, kusangwa nabiriowa erikirirya ryenyu omwisi woMukama Yesu nolwanzo lwenyu busana nababuyirire bosi, 
EPH.1.16	sindiombaya eriha ewasingya busana nenyu, neribibuka omwisaba ryage nyiti, 
EPH.1.17	Mungu wo Mukama wetu Yesu Kristo, Tata wolukengerwa, abahe ekirimu kyamenge neribisurirwa ryerimuminya, 
EPH.1.18	ameso wemitima yenyu iniakoleribwa, imwatoka eriminya amaha ayo abababirikirira, nobusoki bwolukengerwa lwomwandu wuwe omwisi wababuyirire, 
EPH.1.19	kandi obukulu obulabire erilengwa bwamaka wuwe omwisi wetu itwe twikirirye, ngerikola ryamaka manene wuwe 
EPH.1.20	ago akola omwisi wa Kristo amulubukya omo baholi nerimwikalya oko byala biwe byamali aho molubula, 
EPH.1.21	endata hali okwitabala ryosi nehamuli nobutoki nobwami, nendata koburi rina erikahulawa, butsira omo mugulu oyu musa nikwa noko wakasa; 
EPH.1.22	kandi abirihira emyatsi yosi omwisi webi sandu biwe kandi abirimuyira mo mutwe endata oko myatsi yosi busana nekanisa, 
EPH.1.23	eyiri mubiri wuwe, erihikana ryoyu kahikanaya ebyosi omwisi webyosi.
EPH.2.1	Nenyu yo waleka imwabyaho, omugulu mwabya abaholi busana namalolo nebibi 
EPH.2.2	ebyo mwabya mukalenderamo erimbere, imukakola emitsye yi kihugo kino, erikwama omu kama wobutoki bwekyanya, ekirimu ekikakola lino omo bagala abatiowa. 
EPH.2.3	Kandi netu omukati-kati kabo twagenda tukakwama esyongumbu syomubiri wetu, itukakwama erisonda ryomubiri neryobuganirya, okwibutwa ituri abana berihitana ngabandi. 
EPH.2.4	Nikwa Mungu, oyuri wobusoki bweriganyira busana nolwanzo lunene olo atwanza nalo, 
EPH.2.5	nibya itwabiribya baholi omo malolo wetu, mwaleka itwabyaho haguma na Kristo (mwabirilamibwa busana nolukogo), 
EPH.2.6	kandi mwatulubukya haguma naye, mwatwikalya haguma naye aho mulubula omwisi wa Kristo Yesu, 
EPH.2.7	neryo oko migulu ikandisyasa iniatoka eritukangya obusoki obutelengawa bwolukogo luwe omo bubuya busana netu omwisi wa Kristo Yesu, 
EPH.2.8	Kusangwa mwabiri lamibwa omo lukogo busana nerikirirya; neri sikola ryenyu, ni hitya ryoMungu— 
EPH.2.9	siryalwa oko mibiri, sihabye omundu oyu kayipipa. 
EPH.2.10	Kusangwa turi ikola riwe, erihangikwa omwisi wa Kristo Yesu busana nemibiri yowene, eyo Mungu akokotaya erimbere, ati tulendere muyo.
EPH.2.11	Neryo mwibuke ngoko mwabya erimbere eBihanda oko mubiri, imukahulawa mo batabanirye nabakahulawa mo beri bana, omo mubiri omo byala— 
EPH.2.12	mwibuke ngoko mugulu oyo mwabya mugabene ko Kristo, ababunga oko kihanda kyeIsraeli, na bageni oko amalagano werilaga, isimuwite amaha kandi simuwite Mungu omo kihugo, 
EPH.2.13	Nikwa lino omwisi wa Kristo Yesu inywe mwabya hali kera mwabiriletwa hakuhi omo musasi wa Kristo. 
EPH.2.14	Kusangwa iye ni buholo bwetu, oyo wayira babiri mo muguma kandi mwaterya oluhimbo lwobuyigu lwerigabana, 
EPH.2.15	amabilusya obuyigu omo mubiri wuwe yo Migambo yategekawa omo binywa byerihana, iniatoka erihangika omwisi wuwe oko babiri mundu muguma muhya muhya, neryo inialeta obuholo, 
EPH.2.16	kandi iniatoka erisangania ababiri oko Mungu omo mubiri muguma busana nomusalaba, iniabuga obuyigu atya. 
EPH.2.17	Neryo mwasa mwabakanirya obuholo inywe mwabya hali na kandi obuholo kwabo babya hakuhi; 
EPH.2.18	kusangwa busana naye itwe babiri tukabana erihika uku Tata omo Kirimu kiguma. 
EPH.2.19	Neryo simukiri ababunga na bagendi, nikwa muri bekitunga haguma nababuyirire nabenyumba yoMungu, 
EPH.2.20	Muhimbire oko kibanza kyaba kwenda na baminyereri, Kristo Yesu inibwe inene erikawataya enunga, 
EPH.2.21	omuryo enyumba yosi ikahindanibawa ndeke ikusula eribya ehekalu ibuyirire omwisi woMukama; 
EPH.2.22	omwisi wuwe tukahimbawa haguma eribya aheriikala ryoMungu omo Kirimu.
EPH.3.1	Busana nomwatsi oyu ingye, Paulo, mundu womuliki wa Kristo Yesu busana nenyu eBihanda— 
EPH.3.2	mwamabya imwabiriowa obuteya bwolukogo lwoMungu obo nahabawa busana nenyu, 
EPH.3.3	ngoko naminyisibawa ekibisamire omwibisulirwa, ngoko nabiribasakira hake emuliro. 
EPH.3.4	Omugulu mukasoma ebi imwatoka eriminya ebyo nyasi oko kibisamire kyaKristo, 
EPH.3.5	ekitaminyisibawa oko bagala babandu oko sindi syondego ngoko lino kyabiribisulirwa oko bakwenda buwe babuyirire na baminyereri omo Kirimu; 
EPH.3.6	kiti, ngoko eBihanda ni bari bomwandu haguma, nerisangira omubiri muguma, nerisangira omwelaga omwisi wa Kristo Yesu busana nengulu yowene. 
EPH.3.7	Ingye nayirawa omukwenda wengulu yowene eyi ngerihitya ryolukogo lwoMungu olo nahabawa busana neri kola ryakagala kuwe. 
EPH.3.8	Ingye, nomo nyiri mukemuke kwilaba ababuyirire bosi, nahabawa olukogo olu, erikanirya eBihanda obusoki bwa Kristo obutesondekanibawa, 
EPH.3.9	erileka abandu bosi ibalangira eritondekania ryekibisamire ekyabisawa oko migulu yosi omwisi woMungu oyu wahangika ebindu byosi; 
EPH.3.10	Neryo oko mugulu walino amenge manene goMungu aminyikalibawe nekanisa oko mami nebyamaka. 
EPH.3.11	Ebi byabya ngerisonda ryakera na kera eryo abereraya omwisi wa Kristo oMukama wetu, 
EPH.3.12	omwisi wuwe turi nobutubaha omwiyi ketera erimuhikako busana nerikirirya ryetu omwiye. 
EPH.3.13	Kika leka inabagonga-gonga nyiti simuluhe busana namalige wage ago ngagalawa mo busana nenyu, ayo ni lukengerwa lwenyu.
EPH.3.14	Busana neki ngakukamira Tata, 
EPH.3.15	busana naye oburi kitunga omo lubula namuna kihugo bikahulawa, 
EPH.3.16	abahe ngobusoki bwolukengerwa luwe eribana amaka busana ne Kirimu omo mundu womwisi, 
EPH.3.17	kandi Kristo ikale omo mitima yenyu omwikirirya; nenyu imwamabya nemirihi neri sika omo lwanzo, 
EPH.3.18	imwatoka eribya nobutoki eriminya haguma na babuyirire bosi obugali nobuli bwendata nobuli bweyikwa, 
EPH.3.19	neriminya olwanzo lwa Kristo olulengire eri minya, imwatoka erisulibwa neriusula ryosi ryoMungu.
EPH.3.20	Nikwa lino ukwoyo ukatoka erikola kwilaba byosi ebyo tukabulaya kutse eriganirya nga kagala akakakola omwisi syetu, 
EPH.3.21	olukengerwa lubye kwiye omo kanisa nomwisi wa Kristo Yesu erihika oko syondengo syosi, ekera na kera. Bibye bitya.
EPH.4.1	Neryo ingye, mundu womuliki busana noMukama, nga bago mulendere ngoko ritolere eribirikira eryo mwabirikirawamo, 
EPH.4.2	omwiyikehya yosi neriyibombeka, neri tindaluha, neriganyirana omo lwanzo, 
EPH.4.3	eribya nomuhwa erisikya obuguma bweKirimu omo muliki wobuholo. 
EPH.4.4	Hari mubiri muguma neKirimu kiguma, ngoko mwabirikirawa oko maha maguma owakabya okwibirikirwa ryenyu, 
EPH.4.5	oMukama muguma, erikirirya iguma, eribatisya iguma, 
EPH.4.6	oMungu muguma Tata witwe bosi, oyuri endata kobosi nomukati-kati ka bosi nomwisi wabosi. 
EPH.4.7	Nikwa oko buri mundu kwitwe olukogo molwahabwa ngolulengo lwerihitya rya Kristo. 
EPH.4.8	Neryo kyabiribuga kiti,
EPH.4.8	Omugulu ahetukira endata mwatwala endeko yabanyegwa,
EPH.4.8	Mwaha erihitya oko bandu,
EPH.4.9	(eribuga riti, Ahetukira, ni musindoki kwehi? eryo andagarira omo syongonde sye kihugo syeyikwa. 
EPH.4.10	Oyo wandagala yonoyo wahetukira endata kutsibu kwilaba elubula losi, iniatoka eri usulya emyatsi yosi.) 
EPH.4.11	Erihitya riwe ryabya riti abandi babye abakwenda, nabandi babye baminyereri, nabandi abatuli bengulu yowene, nabandi barisya nabakangirirya, 
EPH.4.12	busana nerihikana ryababuyirire, busana nomubiri werikolera, busana nerihimba omubiri wa Kristo, 
EPH.4.13	erihika aho twasyahikira omo buguma bwerikirirya neriminya ryoMugala woMungu, erihikana ryomundu erikula, erihika oko lulengo lwobukulu bwerihikana ryaKristo; 
EPH.4.14	itutaswabya abana, abakagusawa eyi neyi nerihekwa namahunga gosi werikangirirya, omo menge wabandu, omo bugobya bwabo omo menge weriteba. 
EPH.4.15	Nikwa tubuge ekwenene omo lwanzo, tukule omo byosi omwisi wuwe oyuri mutwe, ni Kristo, 
EPH.4.16	omwisi wuwe mubiri gosi, akatsu kikanibawa nerilukwa haguma busana neriwatikania ryoburi nungo, ngerikola ryoburi kitsuko, rikaleka omubiri iniakanya neriyihimba omwisi wolwanzo.
EPH.4.17	Nikwa ngabuga eki neritulago omwisi woMukama, nyiti, simwangalendera ngoko eBihanda bikalendera, omo busa bwo buringikania bwabo; 
EPH.4.18	amenge wabo abiribya mwirimya, babirigabulwa oko engebe yoMungu busana neritindaminya eriri omwisi wabo, busana nerikala ryabo ryomutima; 
EPH.4.19	ba biribasa kandi babiriyiha okwisingira, nerianguha okwikola oburi musindo we bitisirire. 
EPH.4.20	Inywe momutige Kristo yo mutya!— 
EPH.4.21	mwamabya mwabirimowa nerikangirirya omwisi wuwe ngoko ekwenene iri omwisi wa Yesu. 
EPH.4.22	Mwambule mundu wa kera owemibere yenyu yakera oyu kahonda busana nesyongumbu syeriteba, 
EPH.4.23	mubye bahyabahya omo kirimu kyobuganirya bwenyu, 
EPH.4.24	mwambale mundu muhyamuhya, oyu kahangikawa nga kisosekanio kyoMungu omo ritunganene neribuyirire byekwenene.
EPH.4.25	Neryo, muhige amabehi, oburi mundu abuge ekyekwenene na mulikyabo, kusangwa turi bitsuko oburi mundu ku muli kyabo. 
EPH.4.26	Mwamahitana isimwakola nabi; eryuba sirirenge munahitene, 
EPH.4.27	simuhe Satani omwanya. 
EPH.4.28	Omwibi siibe kandi, nikwa akole mibiri yowene omo byala biwe, iniatoka eriha abari nobwaga. 
EPH.4.29	Simuleke erikania ibi rikalwa omo muno wenyu, nikwa ebibuya busana nerihimba, ngoko ritolere eriha abakowa olukogo. 
EPH.4.30	Simwite eKirimu Kibuyirire kyo­Mungu kyobulige, omwisi wakyo momwahirwa kwekibohi oko kiro kyeritongolibwe. 
EPH.4.31	Erikariha ryosi nerihitana neriaga rirwa, nolukanda neritsuma, bihigirawe hali kwinywe, haguma na mutima mubi gosi, 
EPH.4.32	kandi mukolerane ndeke, eribuyirana, ngoko Mungu naYe omwisi wa Kristo ababuyira.
EPH.5.1	Neryo mubye abagerererya boMungu, nga bana banze. 
EPH.5.2	Mulendere omo lwanzo, ngoko Kristo atwanza kandi mwayiha busana netu, obuhere obukakumba ndeke obukahe rawa oko Mungu.
EPH.5.3	Nikwa obusingiri nebitisirire byosi kutse erirumwa sibyan ngahulwa omukati-kati kenyu, ngoko ritolere oko babuyirire. 
EPH.5.4	Sihabye ebikita esisoni, kutse eribuga ebyobukiru, kutse ebyerisekererya, ebitatolere; nikwa kumbe habye eriha ewasi ngya. 
EPH.5.5	Nikwa eki muminye ndeke, ko hate omusingiri kutse mundu mutyamutya, kutse oyu katsura (omusabi wesisumba) oyu wite omwandu omo bwami bwaKristo noMungu. 
EPH.5.6	Simu leke omundu akabateba nebinywa ebitemo, kusangwa busana nemyatsi eyi erihitana ryoMungu rikasira bagala abatiowa. 
EPH.5.7	Neryo simusangana nabo, 
EPH.5.8	kusangwa kera mwabya omwi rimya, nikwa lino muri ekyakakala omwisi woMukama; mulendere ngabana bekyakakala 
EPH.5.9	(kusangwa ebiguma bye kyakakala bikabanika omwisi webyosi ebiri bibuya ebitunganene nebyekwenene), 
EPH.5.10	kandi mulenge eriiga ebikatsemesaya oMukama. 
EPH.5.11	Simusakane nemibiri yomwirimya eyite nebi guma, nikwa kumbe mwamakungayo. 
EPH.5.12	Kusangwa ikita esisoni eriahula emyatsi eyo bakakola bubi-sobiso; 
EPH.5.13	nikwa omugulu emyatsi yosi ikakungawa ikaminyikalibawa nekyaka kala: kusangwa ebindu byosi ebikaminyikalibawa ni ekyakakala. 
EPH.5.14	Kikaleka ikyabuga kiti,
EPH.5.14	Ubuke, uwe omugotseri, uhangane oko baholi,
EPH.5.14	Kristo asyakolerya kuwe.
EPH.5.15	Muyitegaye ndeke ngoko mukalendera, butsira bandu bate na menge nikwa ngaba menge, 
EPH.5.16	mutongolaye endambi, kusangwa ebiro ni bibi. 
EPH.5.17	Neryo simubye bikiru, nikwa muminye erisonda ryoMukama nga ni ryahi. 
EPH.5.18	Kandi simu kunde nebinyu, kusangwa hari eritamira; nikwa musule ne Kirimu, 
EPH.5.19	eribwirana omo sauma nesyonyimbo nesyonyimbo syeKirimu, eriimba neribuyahirwa omo mutima wenyu gosi oko Mukama, 
EPH.5.20	eriha ewasingya oko Mungu Tata oko mugulu gosi busana nebyosi omo rina ryoMukama wetu Yesu Kristo. 
EPH.5.21	Mowane ogundi eriowa ogundi omwikenga Kristo.
EPH.5.22	Abakali, mowe abibanywe, ngoko oko Mukama. 
EPH.5.23	Ku­sangwa iba ni mutwe womukali ngoko Kristo ni mutwe wekanisa, omubiri wuwe, naye ni Mulamya wago. 
EPH.5.24	Ngoko ekanisa ikowa Kristo, ritya abakali bowe abibabo omo myatsi yosi. 
EPH.5.25	Abiba, mwanze abakali benyu, ngoko Kristo mwanza ekanisa mwayiha busana nayo, 
EPH.5.26	iniatoka erihigulayo, ini amabieryayo neriera ryamagetsi nekinywa, 
EPH.5.27	iniayiletera ekanisa eyolukengerwa, eyite nekitingu kutse mukunyo kutse ekindu kiringekyo; nikwa ibye ibuyirire butsira bulema. 
EPH.5.28	Ritya abiba kobanganza abakali babo batya ngemibiri yabo. Oyu kanza omukali wuwe akayanza. 
EPH.5.29	Kusangwa sihari mundu na kera oyu kakwa omubiri wuwe wekiniga, nikwa akahago nerisugago, ngoko Kristo akakolera ekanisa, 
EPH.5.30	ku sangwa turi bitsuko byomubiri wuwe. 
EPH.5.31	Busana nomwatsi oyu omundu asyasiga ise na nyinya neribegerania nomukali wuwe, nababiri basyabya omubiri muguma. 
EPH.5.32	Ekibisire eki ni kinene: nikwa ngahula Kristo nekanisa; 
EPH.5.33	nikwa, oburi mundu kwinywe anze omukali wuwe ngoko ayanzire, nomukali akenge iba wuwe.
EPH.6.1	Abana, mowe abakababuta omwisi woMukama, kusangwa eki kitunganene. 
EPH.6.2	Usikaye tata wawe na koyo wawe (eki ni kihano kyerimbere ekiwite erilaga), 
EPH.6.3	ubane omuyisa kandi ukote mona kihugo. 
EPH.6.4	Nenyu abise, simuhitanaye abana benyu, nikwa mukulayebo musuyirebo nerikangiriryabo omwisi wo Mukama.
EPH.6.5	Abakobe, mowe abakama benyu abari mona kihugo, haguma neriubaha nerititimana, nomutima muguma, ngoko mukowa Kristo; 
EPH.6.6	butsira erikola erilolwako, kutse ngeritsemesya abandu, nikwa ngabagombe baKristo, erikola erisonda ryo Mungu erikalwa omo mutima, 
EPH.6.7	erikola omubiri nomutima owene ngerikolera oMukama butsira ngabakakolera abandu, 
EPH.6.8	imunasi kwebyosi mundu akakola, asyatuhwa kandi no Mukama, nomwangabya omukobe kutse oyu kayigenderaya. 
EPH.6.9	Abakama, mukolebo mutya nenyu, muleke eriubahya, imunasi kwari Mukama wabo nowenyu elubula, kandi sihari ebitaga ewuwe.
EPH.6.10	Ekikisiya, mubye namaka omwisi woMukama nomo kagala kobutoki buwe. 
EPH.6.11	Mwambale ebindu byosi byamalwa ebyoMungu, imwatoka erihangana erilwa namenge gosi we Satani. 
EPH.6.12	Kusangwa siturilwa nomubiri nomusasi, nikwa tukalwa namami, nebyamaka, nabarongani be kihugo omo mwirimya wasesene, nemilondo yebirimu yebibi aho elubula, 
EPH.6.13	Neryo muhambe ebindu byosi byoMungu byamalwa, imwatoka erisika omo kiro kibi, kandi mwamabikola ebyosi, muhangane. 
EPH.6.14	Neryo muhangane, imwamabiboha esyombindi syenyu omo mwatsi wakwenene, imwamabiambala ebyuma byeritunganene omo kikuba, 
EPH.6.15	imwamabiambala esyonge ndero syengulu yowene yobuholo; 
EPH.6.16	kandi kwilaba ebyosi mwimaye engabo yerikirirya, imwatoka erilima emisoha yosi eyomundu mubi eyikaka. 
EPH.6.17	Kandi mwimaye akakira kerilama, nomuyari weKirimu, kye kinywa kyoMungu. 
EPH.6.18	Musabe emigulu yosi omo Kirimu, nerisaba ryosi nerigo. Kandi mutegaye neritindaluha, imukasabira ababuyirire bosi. 
EPH.6.19	Nage munyisabire, nyibane erihabwa eribuga nerikumbula obuno bwage neritindiubaha erikania ekibisire kyengulu yo wene, 
EPH.6.20	nage ndi mukwenda wayo omo mahulula; nyitulego neritindiubaha, ngoko ritolere inabuga.
EPH.6.21	Nikwa mutoke eriminya engulu yage nebyo ngakola, Tikiko mulikyetu mwanze nomukwenda oyu tesiganiraya omwisi woMukama akandisyabatulira ebyosi. 
EPH.6.22	Yo namatuma okwinywe busana nomwatsi oyu muminye emyatsi yetu, kandi iniatoka eribasikya emitima.
EPH.6.23	Obuholo bubye oko balikyetu, nolwanzo haguma neri kirirya, bikalwa ewoMungu Tata noko Mukama Yesu Kristo. 
EPH.6.24	Olukogo lubye nabosi abakanza oMukama wetu Yesu Kristo nolwanzo olutehola.
PHP.1.1	Paulo na Timoteo, abakobe baKristo Yesu, Oko babuyirire bosi omwisi wa Kristo Yesu abari eFilipi, haguma na abalangiri na bawatikya:
PHP.1.2	Olukogo lubye kwinywe nobuholo obukalwa oko Mungu Tata wetu noko Mukama Yesu Kristo.
PHP.1.3	Ngaha Mungu wage ewasingya omwibibuka ryage ryosi, 
PHP.1.4	emigulu yosi omwisaba ryage ryosi busana ninywe bosi ngasaba nobutseme, 
PHP.1.5	inyine newasingya busana nerisangira ryenyu omo ngulu yenyu eritsuka ekiro kyerimbere nerihika na lino. 
PHP.1.6	Nyinasi ndeke oyo watsuka omubiri owene omwisi wenyu akandisyahikaniago erihika oko kiro kyaYesu Kristo. 
PHP.1.7	Rinatolere inaganirya nyitya busana ninywe bosi, kusangwa muri oko mutima wage, kusangwa mukasangira nage oko lukogo, omo muliki wage nomwilwirirana engulu yowene neriimanirayo. 
PHP.1.8	Kusangwa Mungu ni mulangiri wage, ngoko ngabakwa olukando nolwanzo lwaKristo Yesu. 
PHP.1.9	Erisaba ryage ryeri nyiti, olwanzo lwenyu lukanye akandi na kandi, namenge neriminya ryosi, 
PHP.1.10	imwatoka erisima ebibuya, imwabya bagenge butsira ekyangakungirwa erihika oko kiro kyaKristo, 
PHP.1.11	imuswire nebiguma byeritunganene ebikabanika oko Yesu Kristo, oko lukengerwa neripipa ryoMungu.
PHP.1.12	Nyanzire muminye, balikyetu, ebyo byanyihikako mo byagendagendya engulu yowene, 
PHP.1.13	neryo emiliki yage busana na Kristo moyaminyikala oko basoda bosi nabandi bosi bayo; 
PHP.1.14	kandi hakuhi nabosi babalikyetu mobasika omwisi wo Mukama busana nemiliki yage, kandi mobabya nobulumelume kwilaba eribuga eKinywa kyoMungu nobutubaha.
PHP.1.15	Ega na bandi mobakangirirya Kristo neritsura nobwanise, nikwa abandi noburingikania bowene. 
PHP.1.16	Abenyuma aba bakakola omo lwanzo, ibanasi ko nahirawa hano busana neri lwira engulu yowene; 
PHP.1.17	aberimbere bakakangiriraya Kristo nobwanise, butsira mo kwenene, ibakaganiraya erinyagarya omo miliki yage. 
PHP.1.18	Neryo niki kwehi? Nikwa omo syonzira syosi, kutse omwiteba kutse omo kwenene, Kristo akumayire; umwekyo ngatsema, ega, kandi nganditsema.
PHP.1.19	Kusangwa nyinasi busana nerisaba ryenyu neriwatikya ryeKirimu kya Yesu Kristo byasyanyihindukira omulamu wage. 
PHP.1.20	Ni rinda ryage ryomuhwa namaha wage nyiti sindindisyakwa esisoni na hake, nikwa omo butubaha lino nga kera Kristo iniasikibwa omo mubiri wage, kutse busana nengebe kutse busana noluholo. 
PHP.1.21	Kusangwa busana nage eribyaho ni Kristo, nerihola ni ndundi. 
PHP.1.22	Nikwa ryamabya eribyaho omo mubiri, eryo ni mubiri webiguma busana nage. Nikwa sinyasi ekyo nangayisoga. 
PHP.1.23	Ngahatatanibawa omukati-kati kebibiri. Erisonda ryage ni genda eriyabya na Kristo, kusangwa ekyo kyowene kwilaba. 
PHP.1.24	Nikwa erisigala omo mubiri ryo ritolere kwilaba busana nenyu. 
PHP.1.25	Neriminya eki, nyasi nasyasigala neriikala ninywe bosi, busana neribalolya emuliro nobutseme bwenyu omwikirirya, 
PHP.1.26	neryo omwisi wage imwabana ekye riyipipiramo ndeke omwisi wa Kristo Yesu, busana neriswikala neribahikako kandi.
PHP.1.27	Nikwa emigendere yenyu yibye ngoko ritolere engulu yowene ya Kristo, neryo namasa eribalolako kutse ndeho, inabowa ko mukahangana erisika omo kirimu kiguma, nobu ringikania buguma erilwira haguma busana nerikirirya ryengulu yowene, 
PHP.1.28	neritindiubahibwa omo kindu nesyonzigu syenyu. Eki ni kiminyikalo ndeke kubo kyerihera ryabo, nikwa kwinywe ni kyerilama ryenyu rikalwa oko Mungu. 
PHP.1.29	Kusangwa mwabirihabwa busana na Kristo butsira erimwikirirya risa nikwa eriagalwa busana naye, 
PHP.1.30	imunemolwa amalwa ayo mwalangira ari mwisi wage na lino mukowa ari omwisi wage.
PHP.2.1	Neryo hamabya erisikya omwisi wa Kristo, kutse erisibikya ryolwanzo, kutse erisangira ryeKirimu, kutse eriganyira nolukogo, 
PHP.2.2	muhikanaye obutseme bwage eribya noburingi kania buguma, nolwanzo luguma, eribye nomutima muguma neriganirya iguma. 
PHP.2.3	Simukola kindu nekiguma busana neriyianza kutse eriyipipa, nikwa omwiyikehya muganze mo babuya abandi kwilaba inywe. 
PHP.2.4	Oburi mundu kwinywe sialangire ebindu biwe ibyobyene, nikwa ebindu byabandi. 
PHP.2.5	Mubye noburingikania obu omukati-kati kenyu, obwabya omwisi wa Kristo Yesu: 
PHP.2.6	oyo, nomwanabya nomubiri wo Mungu, mwataganza eriringirirana noMungu nga kindu kyerihamba kutsibu, 
PHP.2.7	nikwa mwayitutula, mwimya omubiri womukobe, neriyirwa omwisosa ryabandu; 
PHP.2.8	neribanika omo mubiri wabandu mwayikehya mwabya akowa erihika oko luholo, ega, oluholo lwomusalaba. 
PHP.2.9	Neryo oMungu mwa muhamya endata mwamuha erina eriri endata komena gosi, 
PHP.2.10	neryo oko rina ryaYesu oburi irwi rimukukamire, omo lubula nomo kihugo nomwisi we kihugo, 
PHP.2.11	noburi lulimi lukangaye ko Yesu Kristo ni Mukama, okwipipa ryoMungu Tata.
PHP.2.12	Neryo, abanze bage, ngoko mwabiriowa endambi yosi, ritya lino, butsira omugulu nyiriho igowene nikwa kwilaba omugulu ndeho, muberereraye erilama ryenyu omubaha neri titimana; 
PHP.2.13	kusangwa ni Mungu oyu kakola omwisi wenyu, erianza nerikola erisonda ribuya riwe. 
PHP.2.14	Mukole emyatsi yosi butsira eriyitonga kutse obuhaka, 
PHP.2.15	imwatoka eribya butsira ekyo mwangakungirwa kandi butsira olubanza, abana boMungu butsira bulema omukati-kati kolulengo luhengemire nolwobu haka, kandi omukati-kati kabo mukakoleraya ngesiseke omo kihugo, 
PHP.2.16	erisikirira eKinywa kyengebe, inatoka eribana ekyo ngayipipiramo oko kiro kyaKristo isinditibitira busa kutse isindiluhira busa. 
PHP.2.17	Nomonanguturirwa oko buhere bweriki rirya ryenyu, ngatsema neritsanga haguma ninywe bosi. 
PHP.2.18	Ritya nenyu mwangatsanga neritsema haguma nage.
PHP.2.19	Indi na maha omwisi woMukama Yesu eribatumako Timoteo luba, inatoka eritsemesibwa nengulu yenyu. 
PHP.2.20	Si ngwite mundu nga ye oyu wangaganirya emyatsi yenyu ndeke. 
PHP.2.21	Abosi bakaganiraya emyatsi yabo, butsira ebyaYesu Kristo. 
PHP.2.22	Nikwa munasi obubuya bwaTimoteo, ngoko mugala nise abirikola haguma nage erigendagendya engulu yowene. 
PHP.2.23	Ngayiketera erimutuma namabiminya ngomwatsi wage asyabya ati; 
PHP.2.24	kandi ngayiketera oMukama nage ko ngandi syasa luba. 
PHP.2.25	Nabiriganirya nga ritolere eribatumira Epafrodito omugala wetu omusangiri womubiri nomusangiri wobusoda, kandi ni mukwenda wenyu nomukoli wobwaga bwage, 
PHP.2.26	kusangwa akanabakandira, nerihahukya omutima kusangwa mwabiriowa kwalwere. 
PHP.2.27	Kwenene abya alwere, hakuhi nerihola. Nikwa oMungu mwamugenyera, nikwa siye iyowene nikwa nage abirinyigenyera, isinangabya nobulige endata oko bundi bulige. 
PHP.2.28	Kikaleka inabya nomuhwa weri mutuma imwatoka eritsema mwamulolako kandi, nage inabya butsira amaganiryo. 
PHP.2.29	Neryo mumukokaye omwise woMukam butsira amaganiryo. Neryo mumukokaye omwisi wo Mukama nobutseme bosi, musikaye abandu ngaba, 
PHP.2.30	ku sangwa mwabya hakuhi nerihola busana nomubiri waKristo, mwatalanda oko ngebe yiwe busana neribugirira omubiri wenyu busana nage.
PHP.3.1	Eribugirira balikyetu, mutseme omo Mukama. Eribasakira emyatsi eyi ngabya ngabasakira sirinyiluhaya, kandi nenyu inabatolere.
PHP.3.2	Muyilebaye busana nesyombwa, muyilebaye busana na bakola nabi, muyilebaye busana nabakayibandanga. 
PHP.3.3	Ku sangwa itwe turi beribana ryekwenene, abakakukamira Mungu omo Kirimu, itukayipipa omwisi wa Kristo Yesu, isituriyike tera omubiri. 
PHP.3.4	Nikwa ingye ngwite ekyeriyiketera omo mubiri. Omundu amaganirya awite ekyeriyiketera omo mubiri, ingye kwilaba: 
PHP.3.5	nabanibawa ekiro kyomunani, owekihanda kyeIsraeli, omo kitunga kyaBenyamina, muEbrania wabaEbrania; omuFarisayo omo bihano, 
PHP.3.6	busana nomuhwa omwendererya wekanisa, busana neritunganene oko bihano isingwite ekyanga kungwa. 
PHP.3.7	Nikwa ebyo byabya ngendundi busana nage, monaganzabyo mwitalya busana na Kristo. 
PHP.3.8	Ega, ngaganza ebindu byosi mwitalya busana nendundi ilabire yeriminya Kristo Yesu Mukama wage. Busana naye nabiritalya ebindu byosi, ngaganzabyo ngebiti, inatoka eribana Kristo mo ndundi 
PHP.3.9	inabanika omwisi wuwe, isingwite eritunganene ryage, eriri oko bihano, nikwa eryo riri omwisi wa Kristo omwikirirya, eritunganene erikalwa ewoMungu omwikirirya; 
PHP.3.10	inatoka erimuminya nobutoki bwerilubuka riwe, nerisangira amagali wuwe, eribya ngaye omo luholo luwe, 
PHP.3.11	inatoka erihika okwilubuka oko baholi.
PHP.3.12	Sinditabana eki kutse sindinahikana; nikwa ngasimbirira erihambakyo mo kyage, busana nekyo Kristo angwatirako. 
PHP.3.13	Balikyetu, sindiganza nga nabiriwata kukyo; nikwa ekiguma ngakola, eribirirwa ebiri nyuma ngasimbirira ebiri emuliro, 
PHP.3.14	ngayitsinga oko lugendo lwerihika oko nduli busana nolu hembo lweribirikira ryendata eryoMungu omwisi wa Kristo Yesu. 
PHP.3.15	Itwe ababirihikana tubye noburingikania obo; kandi omo yindi myatsi mwamabya nobundi buringikania, Mungu asyababisulirabo. 
PHP.3.16	Nikwa aho twabirihika tukwamirire tutya.
PHP.3.17	Balikyetu, munyigerereraye, musamarire abo abakalendera ngolulengo lwetu olo muwite. 
PHP.3.18	Kusangwa bangi, abo naba bwira engendo nyingi na lino ngababwira nemisonia, nyiti bakalendera nge nzigu syomusalaba wa Kristo. 
PHP.3.19	Enduli yabo ni heribwa, omungu wabo ni nda, kandi bakayihalamba omwi soni syabo, bakaganiraya emyatsi ye kihugo. 
PHP.3.20	Nikwa ewetu ni lubula, eyo tukalindirira oMulamya, oMukama Yesu Kristo, 
PHP.3.21	oyu wasyabindula omubiri oyu wetu wobolo eribya ngo mubiri wuwe wolukengerwa, busana nobutoki obo obukaleka iniakinda emyatsi yosi erimowa.
PHP.4.1	Neryo, balikyetu, abo nyanzire nabo ngwire olukando, obutseme bwage, nembita yage, musike mutya omwisi woMukama, abanze bage.
PHP.4.2	Ngagong-gonga Ewodia kandi ngagong-gonga Sintike babye boburingikania buguma omwisi woMukama. 
PHP.4.3	Nawe ngakugo, uwe tusangire nawe kwenene oko mubiri uwatikaye abakali aba, kusangwa babirikola haguma nage omo ngulu yowene haguma na Klementi nabandi abasangiri bomu biri haguma nage, amena wabo asakire omo kitabu kyengebe.
PHP.4.4	Mutseme omwisi woMukama omugulu gosi; kandi nyiti, Mutseme. 
PHP.4.5	Muleke abandu bosi baminye eriyibombeka ryenyu. OMukama ari hakuhi. 
PHP.4.6	Simubye namaganiryo busana nekindu nekiguma, nikwa omo byosi busana nerisaba nerihatikana haguma newasingya muminyisaye oMungu ebyo mukabulaya. 
PHP.4.7	Nobuholo bwoMungu, obulabire eriminya ryosi, bwasyateya emitima yenyu namaringikania wenyu omwisi wa Kristo Yesu.
PHP.4.8	Eribuga, balikyetu, ebyosi ebiri kwenene, ebyosi ebiri byeri sikibwa, nebyosi ebitunganene, nebyosi ebiri bibuya, nebyosi ebyanganzwa, nebyosi ebyerisimwa, hamabya hari ekibuya kilabire, kutse hamabya hari ekyangapipwa, muganiraye emyatsi eyi. 
PHP.4.9	Ebyo mwabiriiga kwingye nebyo mwabiriangi rira nebyo mwabiriowa nebyo mwabirilangira kwingye, muko lebyo, noMungu wobuholo asyabya haguma nenyu.
PHP.4.10	Ngatsema omwisi woMukama kutsibu, kusangwa mwa masala mwaswanyibuka; mwabya imukanyibuka, nikwa mo mwabula omwanya. 
PHP.4.11	Sindibuga nga ngarira eribula ebindu; kusangwa nabiriiga eritsema omo byosi. 
PHP.4.12	Nyinasi erikehibwa, kandi nyinasi erihamibwa; omo myatsi yosi nabiriiga ekibisa mire kyeriuguta neribya nenzala, eribana ebindu neribulabyo. 
PHP.4.13	Ngatoka erikola emyatsi yosi omwisi woyu akamba akagala.
PHP.4.14	Momwanyiyirire ndeke erisangira amalige wage. 
PHP.4.15	Ne nyu abaFilipi munasi okwitsuka ryengulu yowene, omugulu nalwa eMakedonia, sihabya ekanisa eyasangira haguma nage omo mwatsi werihitya nerihabwa nina nywe imwebene; 
PHP.4.16	kusangwa eTesalonika momwanyitumira engendo nguma neyakabiri busana nobwaga bwage. 
PHP.4.17	Butsira eribya nga ngasonda erihitya; nikwa ngasonda ebiguma ebyangakanya busana nendundi yenyu. 
PHP.4.18	Nikwa ngwite ebindu byosi, nokwilaba; nabiriuguta, inabiriangirira uku Epafrodito ebindu mwalebeka, obuhere bukakumba ndeke, obuhere obukahere rawa obukasimawa neritsemesya oMungu. 
PHP.4.19	Kandi Mungu wage asyahikania ebyosi ngo bwaga bwenyu bosi ngobusoki omo lukengerwa omwisi wa Kristo Yesu. 
PHP.4.20	Olukengerwa lubye oko Mungu wetu na Tata busana na kera na kera. Bibye bitya.
PHP.4.21	Mubukaye oburi mubuyirire omwisi wa Kristo Yesu. Abali kyetu abari haguma nage bakababukaya. 
PHP.4.22	Ababuyirire bosi bakababukaya, nabenyumba ya Kaisari kutsibu.
PHP.4.23	Olukogo lwoMukama Yesu Kristo lubye nekirimu kyenyu.
COL.1.1	Paulo, omukwenda wa Kristo Yesu okwisonda ryoMungu, na Timoteo mugala wetu,
COL.1.2	Oko babuyirire balikyetu abatesiganiraya omwisi wa Kristo eKolosai:
COL.1.2	Olukogo nobuholo bibye kwinywe erilwa oko Mungu Tata wetu.
COL.1.3	Tukaha wasingya emigulu yosi oko Mungu, Tata wo Mukama wetu Yesu Kristo, omugulu tukabasabira, 
COL.1.4	ku sangwa twabiriowa erikirirya ryenyu omwisi wa Kristo Yesu nolwanzo olo muri nalo busana nababuyirire bosi, 
COL.1.5	busana namaha ago mwabiribikirwa elubula. Mwabiriowa eki erimbere omo kinywa kyekwenene, engulu yowene 
COL.1.6	eyabiribahikako, ngomo kihugo kyosi ikabuta ebiguma kandi ikakula itya omukati-kati kenyu, eritsuka ekiro mowa neriminya olukogo loMungu omo kwenene, 
COL.1.7	ngoko mwigayo ku Epafra omu gombe mwanze wetu. Iye ni mukwenda wa Kristo oyu tesiganiraya busana netu, 
COL.1.8	abirituminyisya olwanzo lwenyu omwisi weKirimu.
COL.1.9	Neryo eritsuka ekiro towayo, sitwetumbya eribasabira, tuti musulibawe neriminya ryerisonda riwe omo menge gosi weki rimu neriminya, 
COL.1.10	mulendere ngoko ritolere oko Mukama, erimutsemesya ndeke, eributa ebiguma omo buri mubiri owene nerikanya omwiminya Mungu. 
COL.1.11	Mubane akagala omo butoki bosi, ngamaka wuwe wolukengerwa, busana nerisika ryosi neritindaluha haguma nobutseme, 
COL.1.12	eriha ewasingya oko Tata, oyo waleka itwasangira omwandu wababuyirire omo kyakakala. 
COL.1.13	Abiritutongolya oko kagala komwirimya mwa tuhumirya omo bwami bwoMugala wuwe mwanze, 
COL.1.14	omwisi wuwe turi neritongolibwa, neribugirwa ryebibi byetu. 
COL.1.15	Iye ni kisosekanio kyoMungu oyu telolawako, akambere kerihangika ryosi; 
COL.1.16	kusangwa omwisi wuwe ebindu byosi byahangikawa, ebyomo lubula nomo kihugo, ebikalolawako nebitelolwako, kutse ni bitumbi byobwami kutse byobukama kutse byeha muli—ebindu byosi byahangikawa naye na busana naye. 
COL.1.17	Iye ari embere wemyatsi yosi, nomwisi wuwe emyatsi yosi ikahambana. 
COL.1.18	Iye ni mutwe womubiri, ekanisa; iye ni tsuka, akambere erilwa oko baholi, omo myatsi yosi atoke eribya mukulu. 
COL.1.19	Kusangwa omwisi wuwe erihikana ryoMungu moryatsema eriikala, 
COL.1.20	kandi busana naye asanganaye emyatsi yosi okwiye, kutse omo kihugo kutse omo lubula, eriyira obuholo busana nomusasi womusalaba wuwe.
COL.1.21	Nenyu, mwabya kera abehali nobuyigu omo buringikania, imukakola ebibi, 
COL.1.22	lino abiribasangania omo mubiri wuwe wabandu busana noluholo, iniatoka eribahira embere siwe mo babuyirire butsira bulema nekyangakungwa, 
COL.1.23	mwamakwa mirira omwikirirya, imunahandire omo kibanza imunasikire, neritindakunwa erilwa oko maha wengulu yowene eyo mowa, eyakanibawa oko byahangikawa byosi eyikwa oko butuku, ingye Paulo monabya omukwenda wayo.
COL.1.24	Nikwa ngatsema omo malige wage busana nenyu, kandi momubiri wage ngahikanaya owasaka omo malige wa Kristo busana nomubiri wuwe, ye kanisa, 
COL.1.25	nage nabiribya omu kwenda wayo ngo buteya bwoMungu obo nahabawa busana nenyu, eriminyisa eKinywa kyoMungu kyo ndeke, 
COL.1.26	ekibisire ekyabisawa eritsuka oko syondengo nemigulu nikwa lino kya biribisulirwa oko babuyirire buwe. 
COL.1.27	Mungu mwayisoga eriminyisyabo obusoki bwolukengerwa lwebibisire ebi omukati kati keBihanda, ebyo ni Kristo omwisi wenyu amaha woluke ngerwa. 
COL.1.28	Iye yo tukakanaya, erisagisya oburi mundu nerikangirirya oburi mundu omo menge gosi, itwatoka erileta oburi mundu iniamabikula omwisi waKristo. 
COL.1.29	Busana nekyo ngakola kutsibu, neriyitsinga nomuhwa gosi ngerikola riwe eryo akahira omwisi wage na maka.
COL.2.1	Kusangwa nyanzire imwaminya ngoko ngabalwira, na busana nabo abari eLaodikia, na busana na bosi abatebalola oko busu bwage oko mubiri; 
COL.2.2	emitima yabo isibikibawe, baringirawe haguma omo lwanzo, nomo busoki bosi bwerisika ndeke ryeriminya neriminya ekibisire kyoMungu, ye Kristo, 
COL.2.3	omwisi wuwe obusoki bwamenge neriminya mo bibisire. 
COL.2.4	Ngabuga eki sihabye omundu akabateba nebinywa byekisehya. 
COL.2.5	Kusangwa nomo nangabya ndeyo omo mubiri, indi haguma nenyu omo kirimu, ngatsema erilangira eriyitondeka ryenyu nerisika ryerikirirya ryenyu omwisi wa Kristo.
COL.2.6	Neryo ngoko mwangirira Kristo Yesu Mukama, mulendere mutya omwisi wuwe, 
COL.2.7	mubye nemirihi omwisi wuwe neri himbwa omwisi wuwe nerisika omwikirirya, ngoko mwakangi riribawa, imwalabya eriha ewasingya.
COL.2.8	Mulebaye sihabye omundu oyu kabombola omo menge neriteba erite moki, ngemitsye yabandu, kandi ngemitsye yeki hugo, butsira nga Kristo. 
COL.2.9	Kusangwa omwisi wuwe hikere erihikana ryosi ryoMungu omo mubiri, 
COL.2.10	nenyu mwabirihika okwihikana ryengebe omwisi wuwe, oyuri mutwe weritabala ryosi nehamuli yosi. 
COL.2.11	Omwisi wuwe mwabanibawa neribana eritayirawa nebyala, busana nerilusya omubiri wabandu omwi bana ryaKristo; 
COL.2.12	nenyu mwatabawa haguma naye omwibati sibwa, kandi mwalubukibawa haguma naye omwikirirya eryo Mungu akakola, oyo wamulubukaya oko baholi. 
COL.2.13	Nenyu, mwabya imuri baholi busana namalolo wenyu neritindabana ryomubiri wenyu, Iye mwabayira abariho haguma naye, iniamabitubuyira amalolo wetu gosi, 
COL.2.14	iniamabisangula ebi hano ebyatutsongera omo masako, ebyabya obuyigo bwetu; mwalusyaboho, mwakongomererabo oko musalaba. 
COL.2.15	Iniabi risingula amami nebyobutoki, mwahemulabyo neriminyikala, iniakakindabo mugo.
COL.2.16	Neryo simuleke omundu eribatswera omo myatsi yakaryo neripulya kutse busana nekiro kikulu kutse omukera muhya muhya kutse sabatu. 
COL.2.17	Ebi ni kitsutsu kyebikandisyasa; nikwa omubiri ni waKristo. 
COL.2.18	Sihabye omundu oyu kabiba kwo luhembo lwenyu eribahatikana eriyikehya nerisaba abalaika iniakahangana oko syonzoli, neriyihamya busana nesyongumbu syoburingikania buwe, 
COL.2.19	isiawatene nomutwe, kugo omubiri gosi akatugawa nerilukwa haguma busana nesyonungo nemisisa, akakula nerikula eryoMungu.
COL.2.20	Mwamabya mwarihola haguma na Kristo oko bihano bye kihugo, busana naki mukabyaho nga mukine be kihugo? busana naki mukakwama ebihano? ebikabuga biti, 
COL.2.21	Suwate kukyo, kutse sugeraye, kutse sutule kukyo 
COL.2.22	(ebikahula emyatsi eyo eyikahera yosi busana nerikolwa), ngebihano neri kangirirya ryabandu. 
COL.2.23	Kwenene ebi biwite erisosa ryamenge ryerisaba erisonda ryabandu neriyikehya nerikaramira omubiri, nikwa sibiwite endundi erikakakirya esyongumbu syomubiri.
COL.3.1	Mwamabya mwabirilubukibwa haguma na Kristo, musonda sonde emyatsi eyiri endata aho Kristo ari, anikere oko byala byamali byoMungu. 
COL.3.2	Muhire oburingikania wenyu oko myatsi eyiri endata, butsira oko myatsi eyiri omo kihugo. 
COL.3.3	Kusangwa mwabirihola, nengebe yenyu ibisire haguma na Kristo omwisi woMungu. 
COL.3.4	Omugulu Kristo oyuri ngebe yetu asyaminyikalibwa, nenyu mwasyaminyikala haguma naye omo lukengerwa.
COL.3.5	Neryo mwite ebiri bye kihugo omwisi wenyu: erisingira, ebitisirire, engumbu nyibi, erisonda ibi, erirumwa, eriri erisaba esisumba. 
COL.3.6	Busana nebi erihitana ryoMungu rikasira abagala batiowa. 
COL.3.7	Nenyu mwabya mukalendera mwebi, omugulu mwabyaho mubyo. 
COL.3.8	Nikwa lino mulusaye ebi byosi: erihitana, eriagarirwa, ekininga, eritsuma, neribuga ebyesisoni erilwa omo buno bwenyu. 
COL.3.9	Simubihirane, kusangwa mwabirilusya omundu wakera nemibiri yiwe, 
COL.3.10	imwabiriambala omundu muhyamuhya, oyo kayirawa mo muhyamuhya omwiminya omo kisosekanio kyomuhangiki wuwe. 
COL.3.11	Aho sihari toka eribya muGiriki nomuYuda, oyo bwene noyo tabwene, omu yira, nomugendi, omukobe, noyu kayigenderaya, nikwa Kristo yo byosi, nomwisi webyosi.
COL.3.12	Nga bayisogawa noMungu, ababuyirire nabanze, mwa­mbale omutima werigenyera, obubuya, eriyikehya, eriyibo mbeka, neritindaluha, 
COL.3.13	erigenyerana, neribuyirana omundu amabya ari nomwatsi oko gundi; ngoko Mukama abiribabuyira nenyu ko mwangabuyira mutya. 
COL.3.14	Neryo kwilaba ebyosi ebi mwambale olwanzo olukaboha ebyosi haguma erihikana. 
COL.3.15	Kandi muleke obuholo bwa Kristo butabale omo mitima yenyu, obo mwabirikirawamo omo mubiri muguma. Kandi mubye newasingya. 
COL.3.16	eKinywa kyaKristo kikale omwisi wenyu neriboga; omo menge gosi nerikangirirania nerihanana omo syosauma nomo nyimbo nesyonyimbo syekirimu neri imbira oMungu nolukogo omo mitima yenyu. 
COL.3.17	Nebyosi mukakola, omo kinywa kutse omo mubiri, mukole ebyosi omo rina ryoMukama Yesu, eriha ewasingya oko Mungu Tata busana naye.
COL.3.18	Abakali, mowe abibanywe, ngoko ritolere omwisi wo Mukama. 
COL.3.19	Abiba, mwanze abakali benyu, simukalihe kubo. 
COL.3.20	Abana, mowe abakababuta omo myatsi yosi, kusangwa eki kikatsemesaya oMukama. 
COL.3.21	Abise, simuhitanaye abana benyu, imobataluha. 
COL.3.22	Abakobe, mowe omo myatsi yosi abari bakama benyu omo kihugo, butsira erikola oko meso, nga bakatsemesaya abandu, nikwa omo mutima muguma, eriubaha oMukama. 
COL.3.23	Ebyosi mukakola, mukole nomutima nomuhwa, ngerikolera oMukama, butsira abandu. 
COL.3.24	Imunasi ko mwasyangirira oko Mukama omwandu ngo luhembo lwenyu; mukakolera Mukama Kristo. 
COL.3.25	Kusangwa omukola nabi asyarihwa kandi ebibi abirikola, kandi sihari erisombola ebitaga nebite bitaga.
COL.4.1	Abakama, murihe abakobe benyu ekitunganene nebihikene, nenyu imunasi ko muwite oMukama elubula.
COL.4.2	Muhatikane omwisaba, neriteya muryo neriha ewasingya; 
COL.4.3	kandi mutusabire netu, Mungu atukingulire oluyi busana nekinywa, tukanaye ekibisire kya Kristo, busana nakyo nyiri omo muliki, 
COL.4.4	inatoka erikaniakyo ngoko ritolere inabuga.
COL.4.5	Mulendere omo menge oko bari eyihya, erigula omugulu. 
COL.4.6	Eribuga ryenyu ribye omugulu gosi nolukogo, iryamabisi hibwa nomunyu, imwatoka eriminya ngoko mwangasubirya oburi mundu.
COL.4.7	Tikiko asyabaminyisya emyatsi yage yosi; iye ni mugala wetu mwanze nomwukwenda oyu tesiganiraya nomugombe musangiri wetu omwisi woMukama. 
COL.4.8	Nabiribatumiraye busana nomwatsi oyu, imwatoka eriminya ebyetu kandi ini atoka erisikya emitima yenyu, 
COL.4.9	haguma na Onesimo, omugala wetu mwanze noyu tesiganiraya, ni mundu wewenyu. Basya babwira ebyosi ebyeno.
COL.4.10	Aristarko oyu bohire haguma nage akabakeraya, na Mariko nyinyalume waBarunaba (mwabiritegekwa busana naye—amabahikako imwamukokya), 
COL.4.11	na Yesu oyu kahulawa mo Yusto. Banabo ibobene aberibana abakasangira nage oko mubiri gobwami bwoMungu, ni bandu bakanyisibikaya. 
COL.4.12	Epafra, wewenyu, omukobe waKristo Yesu, akabakeraya, akabalwira omugulu gosi omwisaba riwe, imwahangana neri hikana neriminya ndeke erisonda ryosi ryoMungu. 
COL.4.13	Ku sangwa indi mulangiri wuwe kwakakola kutsibu busana nenyu na busana nabari eLaodokia na bari eHierapoli. 
COL.4.14	Luka omusaki mwanze, na Dema bakabakeraya. 
COL.4.15	Mukeraye abalikyetu abari eLaodikia naNimfa, nekanisa eyiri omo nyumba yiwe. 
COL.4.16	Ebarua eno yamabisomwa omukati-kati kenyu, isomawe nomo kanisa ya banyaLaodokia; nenyu nibya musome ebarua ikalwa eLaodokia. 
COL.4.17	Kandi mubwire Arkipo, muti, Abuge omubiri ogo ahabawa omwisi woMukama.
COL.4.18	Ingye Paulo, ngasaka erikerya eri omo byala byage. Mwibuke amahulula wage. Olukogo lubye nenyu.
1TH.1.1	Paulo, Silvano, na Timoteo, oko kanisa ya banyaTesalonika omwisi woMungu Tata noMukama Yesu Kristo:
1TH.1.1	Olukogo lubye kwinywe nobuholo.
1TH.1.2	Tukaha ewasingya oko Mungu omugulu gosi busana ninywe bosi itukabahula omwisaba ryetu endambi yosi, 
1TH.1.3	eribuka embere syoMungu wetu na Tata omubiri wenyu weriikirirya nerikola ryenyu ryolwanzo nerisika ryenyu ryamaha omwisi woMukama wetu Yesu Kristo. 
1TH.1.4	Kusangwa tunasi, balikyetu abanzirwe noMungu, kwabiriyisoga inywe; 
1TH.1.5	kusangwa engulu yowene yetu moyitabahikako omo kinywa kisa, nikwa omo maka nomo Kirimu Kibuyirire neriminyisya ryosi. Munasi ngatwabya bandu omusindo wahi twayikanganaya omukati kati kenyu. 
1TH.1.6	Nenyu mwabya abagerererya betu naboMukama, kusangwa mwangirira eKinywa omo bulige bungi, haguma nobutseme bwahabawa neKirimu Kibuyirire; 
1TH.1.7	kyaleka imwabya ekiminyisyo oko bikirirye bosi eMakedonia nAkaya. 
1TH.1.8	Kusangwa eKinywa kyoMukama mokitetatsungana kisa eMakedonia nAkaya, nikwa erikirirya ryenyu omwisi woMungu moryatsungana ehosi, neryo sitwesonda eriswabuga eKinywa. 
1TH.1.9	Kusangwa nabo bakakanaya engulu yetu ngoko mwatukokaya; kandi ngoko mwabindukira Mungu nerisiga esisumba, erikolera Mungu oyuriho wakwenene, 
1TH.1.10	nerilinda oMugala wuwe erilwa elubula, oyo alubukaya erilwa oko baholi, ye Yesu oyu katutongolaya okwerihitana rikasyasa.
1TH.2.1	Kusangwa nenyu munasi, balikyetu, kweribabalamira ryetu siryabya busa; 
1TH.2.2	nikwa nomo twabiriagalibwa nerihemulwa eFilipi ngoko munasi, motwabana erisika omwisi woMungu wetu eribakanirya engulu yowene yoMungu omo malwa manene. 
1TH.2.3	Kusangwa erihana ryetu siryabya ryamabihi kutse ebitisirire, kutse amatebo; 
1TH.2.4	nikwa ngoko twasimawa noMungu eriligwa eriheka engulu yowene, neryo tukabuga butsira eritse mesya abandu, nikwa eritsemesya Mungu oyu kalenga emitima yetu. 
1TH.2.5	Kusangwa na kera sitwetabya nebinywa byekisehya, ngoko munasi, kutse erikoti busana neriswikira eriyikumirako, Mungu ni mulangiri; 
1TH.2.6	kutse motutasonda-sonda olukengerwa oko bandu, kutse kwinywe kutse oko bandi, nomo twangana tokire eribya nehamuli nga bakwenda baKristo. 
1TH.2.7	Nikwa motwabya neriyibombeka, ngo mulemberi oyu kalertibera abana buwe. 
1TH.2.8	Ritya motwabya nolukandu lwenyu, itunasikire eribaha butsira engulu yowene nyisa nikwa nemitima yetu nibya, kusangwa mwabiribya abanze betu. 
1TH.2.9	Kusangwa mwa mayibuka, balikyetu, omubiri wetu nerikunda ryetu: itukakola omo kiro neritungi, itutaluhya omundu nomuguma okwinywe, omugulu twabakaniraya engulu yowene yoMungu. 
1TH.2.10	Muri balangiri, noMungu nibya, ngoko eriikala ryetu omukati-kati kenyu abikirirye ryabya eribuyirire neritunganene isituri nekyangakungwa; 
1TH.2.11	kusangwa munasi ngise haguma na bana buwe, netu motwahana oburi mundu kwinywe neribasikya neribategeka 
1TH.2.12	mulendere ngoko ritolere oko Mungu, oyo wababirikira omo bwami buwe nolukengerwa luwe.
1TH.2.13	Kandi busana neki tukaha Mungu ewasingya endambi yosi, kusangwa mugulu mwangirira eKinywa kyoMungu ekyo mowa kwitwe, momwaligakyo butsira ngekinywa kyabandu nikwa ngoko kiri kwenene, eKinywa kyoMungu, ekikakola omwisi wenyu abakikiriraya. 
1TH.2.14	Kusangwa inywe, balikyetu, momwabya abagerererya besyokanisa syoMungu esiri eYudea omwisi wa Kristo Yesu: kusangwa nenyu nibya momwagalwa omo myatsi eyo oko bewenyu ngoko bagalibawa na baYuda, 
1TH.2.15	abita oMukama Yesu nabaminyereri, netu batuhiga, kandi sibetsemesaya oMungu ibakalwa na bandu bosi 
1TH.2.16	bakatuka kirya erikania neBihanda babane erilamibwa; erihikania ebibi byabo ebiro byosi: nikwa erihitana rikasirabo erihika oko nduli.
1TH.2.17	Nikwa itwe, balikyetu, kusangwa twabirilusibwa kwinywe busana nakatambi kake, omo meso masa butsira oko mutima, motwalenga kutsibu erilola oko busu bwenyu nolukando lunene: 
1TH.2.18	kusangwa twanzire eribahikako, ingye Paulo engendo nengendo; Satani moyatukakirya. 
1TH.2.19	Kusangwa amaha wetu niki, kutse obutseme, kutse embita yeriyipipa kwehi? Sinywe embere syoMukama wetu Yesu okwihika riwe kwehi? 
1TH.2.20	Ku­sangwa inywe muri olukengerwa lwetu neritsema ryetu.
1TH.3.1	Neryo omugulu twataluka eriyilinda kandi, motwalebya iryowene erisigala eAtene itwe bene, 
1TH.3.2	motwatuma Timoteo, mugala wetu nomugombe woMungu omo ngulu yowene ya Kristo eribasikya omwikirirya ryenyu neribasibikya, 
1TH.3.3	sihabye omundu oyu katundawa namalige aya. Nenyu munasi ko twahirawa busana nemyatsi eyi. 
1TH.3.4	Kusangwa omugulu twabya nenyu, motwababwira erimbere ko tukandisyagalwa; ngoko byabya, nenyu munasi. 
1TH.3.5	Kyaleka, omugulu nataluka erilinda monabatumako inatoka eriminya erikirirya ryenyu, eriubaha nyiti mbino omutebya abatebire nomubiri wetu iniabya busa.
1TH.3.6	Nikwa lino Timoteo abirituhikako akalwa ewenyu abiri tuletera engulu yowene yerikirirya ryenyu nolwanzo, nakandi mukatwibuka endeke ndambi yosi, eritukwa olukando lweri tulolako, netu ngoko tukabakwalo; 
1TH.3.7	busana nomwatsi oyu, balikyetu, motwasibikibwa busana nenyu omo bulige neri endereribwa ryetu ryosi busana nerikirirya ryenyu; 
1TH.3.8	kusangwa lino tukabyaho mwamahangana nerisika omwisi woMukama. 
1TH.3.9	Kusangwa twangaha ewasingya yahi oko Mungu busana nenyu kwehi? busana nobutseme bosi obukatuhikako busana nenyu emuliro woMungu wetu, 
1TH.3.10	itunemosaba nomuhwa omo kiro neritungi tutoke erilolanako neribana ebikisiya okwikirirya ryenyu.
1TH.3.11	Nikwa Mungu wetu na Tata iyowene, noMukama wetu Yesu, asondole enzira yetu eribahikako; 
1TH.3.12	noMukama abakanyaye neribahamya omo lwanzo omwanzana nerianza abandu bosi, ngoko netu tukabanza, 
1TH.3.13	neryo iniatoka erisikya emitima yenyu isihari ekyangakungwa omo ribuyirire embere syoMungu wetu na Tata, okwihika ryoMukama wetu Yesu haguma nababuyirire biwe bosi.
1TH.4.1	Eribuga, balikyetu, Tukabago neribahana omwisi woMukama Yesu, ngoko mwiga kwitwe ngoko mutolere erilendera neritsemesya oMungu, mokole mutya mukanyaye kandi na kandi. 
1TH.4.2	Kusangwa munasi eritegeka twabaha oko Mukama Yesu. 
1TH.4.3	Kusangwa erisonda ryo Mungu ryeri, mu higulawe: riti muleke erisingira; 
1TH.4.4	riti oburi mundu kwinywe aminye eriyihikirya omukali wuwe-wuwe omo ribuyirire neri sikya, 
1TH.4.5	butsira omo ngumbu nyibi ngeBihanda ebitasi Mungu; 
1TH.4.6	riti sihabye mundu oyu kakola nabi, neriteba mugala wabo omo mwatsi oyu, kusangwa oMukama ni mukiysa omo myatsi yosi, ngoko twabasagisaya embere kutsibu neribabwira. 
1TH.4.7	Ku sangwa Mungi siatubirikirira ebitisirire, nikwa omo ribuyirire. 
1TH.4.8	Kusangwa oyu kagana, siarigana mundu, nikwa oMungu, oyukabaha eKirimu kiwe Kibuyirire.
1TH.4.9	Nikwa busana nolwanzo oko balikyetu simuri nobwaga muti omundu abasakire, kusangwa nenyu mwabirikangiriribwa noMungu erianzana; 
1TH.4.10	kandi kwenene mukanza abalikyetu bosi abari eMakedonia hosi. Nikwa tukabahana, balikyetu, mukole mutya kwilaba kandi na kandi, 
1TH.4.11	musonde eriyikalira bolo, mukole emyatsi yenyu-yenyu, muyikolere omo byala byenyu, ngoko twabategeka; 
1TH.4.12	imwatoka eribana erisimwa na beyihya, isihari ekyo mwangakwa kobwaga.
1TH.4.13	Nikwa balikyetu, sitwanzire mukabya butaminya, busana nababiriya to, simubye nobulige nga bate namaha. 
1TH.4.14	Kusangwa twikirirye ko Yesu mwahola mwalubuka, ritya, ababiriya to omwisi wa Yesu, Mungu asyaletabo haguma naye. 
1TH.4.15	Ku sangwa eki tukabakaniraya omo kinywa kyoMukama tuti, itwe turiho tukasigala erihika okwasa ryoMukama, sitwendisyatanga ababiriya to. 
1TH.4.16	Kusangwa oMukama iyowene asyandagala erilwa elubula, nomulenge munene, neribirikira ryomulaika mukulu, nomulenge wengubi yoMungu. Na baholi omwisi waKristo basyatsuka erilubuka; 
1TH.4.17	neryo netu abariho abaki siyaho, twasyabakulwa haguma nabo omo bitu erihindana noMukama omo mwanya; ritya twasikala haguma noMukama kera na kera. 
1TH.4.18	Neryo musibikanaye omo binywa ebi.
1TH.5.1	Nikwa busana nesyondambi nebirimo, balikyetu, simurinobwaga werisakirwa omwatsi. 
1TH.5.2	Kusangwa munasi ndeke kwe kiro kyoMukama kyasyasa ngo murahi omo kiro. 
1TH.5.3	Omu­gulu bandu bakabuga bati, Hari buholo neriyisyandira, neryo erihera ryoluba ryasyahika kubo ngerikunda rikahika oko mukule, nabo sibendisyabala na hake. 
1TH.5.4	Nikwa inywe simuri mo mwirimya, balikyetu, ekiro ekyo eribaburikirania ngo murahi. 
1TH.5.5	Kusangwa inywe bosi muri abagala bekyakakala na bagala beritungi; situri bekiro kutse abomwirimya. 
1TH.5.6	Neryo situye to kwabandi bakakola, nikwa tubye itunalolire situkunde. 
1TH.5.7	Kusangwa abakaya to, bakaya to omo kiro na bakakunda baka kunda omo kiro. 
1TH.5.8	Nikwa kusangwa turi beritungi, situkunde, twambale erikirirya nolwanzo ngo bupa bwekyuma kyekikuba, nembita yamaha werilama. 
1TH.5.9	Kusangwa Mungu mwatatuhira busana nerihitana, nikwa tubane erilama, busana noMukama wetu Yesu Kristo, 
1TH.5.10	oyo watuholera itwabyaho naye ituna­lolire kutse twaya to. 
1TH.5.11	Neryo musikanaye nerihimbana, ngoko mukakola.
1TH.5.12	Nikwa tukabago, balikyetu, mukenge abakakola omukati-kati kenyu nabakulu benyu omwisi woMukama nabakabahana, 
1TH.5.13	mukengebo kutsibu omo lwanzo busana nomubiri wabo. Mubye nobuholo omukati-kati kenyu. 
1TH.5.14	Tukabahana, balikyetu, tuti mukunge abakagalaganda, mu sikaye abomutima weripisima, muwatikaye abolobolo, mubye nomutima weritindalegula oko bosi, 
1TH.5.15	Mulebaye sihabye omundu oyu kariha ekibi kyoko kibi, nikwa emigulu yosi musonde erikolerana ebibuya, noko bosi. 
1TH.5.16	Mutseme endambi yosi, 
1TH.5.17	Musabe butsira eriumbya, 
1TH.5.18	muhe ewasingya omo myatsi yosi; kusangwa eri ni sonda ryoMungu omwisi wa Kristo Yesu busana nenyu. 
1TH.5.19	Simuhumberaye eKirimu, 
1TH.5.20	simupone eriminyerera, 
1TH.5.21	nikwa mulenge ebyosi; mu hambe ndeke ebibuya, 
1TH.5.22	musage emisindo yosi yebibi.
1TH.5.23	OMungu wobuholo abahigule kwenene; nekirimu kyenyu nengebe nomubiri bitegibawe ebyosi butsira ekyangakungirwa okwihika ryoMukama wetu Yesu Kristo. 
1TH.5.24	Oyu kababirikira siarisiganiraya, naye akandisyakolakyo.
1TH.5.25	Balikyetu, mutusabire.
1TH.5.26	Mubukaye abalikyetu bosi neriryatsirira ribuyirire.
1TH.5.27	Ngabalahirisaya oko Mukama ebarua isomawe oko bali kyetu bosi.
1TH.5.28	Olukogo lwoMukama wetu Yesu Kristo lubye nenyu.
2TH.1.1	Paulo, Silvano, na Timoteo,
2TH.1.1	Oko kanisa ya banyaTesalonika omwisi wo Mungu na Tata wetu noMukama Yesu Kristo:
2TH.1.2	Olukogo okwinywe nobuholo ebikalwa oko Mungu Tata noMukama Yesu Kristo.
2TH.1.3	Ritutolere eriha oMungu ewasingya emigulu yosi busana nenyu, balikyetu, ngoko ritolere, kusangwa erikirirya ryenyu rikakula kutsibu, nolwanzo lwoburi mundu okwinywe lukaka nyirira. 
2TH.1.4	Neryo tukayipipa busana nenyu omo syokanisa syoMungu busana nerisika nerikirirya ryenyu omwendereribwa ryosi ryenyu nomo malige ayo mukasikamo.
2TH.1.5	Ebi ni biminyikalyo byeritswera ritunganene ryoMungu, imwatoleribwa obwami bwoMungu, obo mukagaribawa busana nabo— 
2TH.1.6	kusangwa kwenene Mungu akaganza ati ritunganene eririha amalige oko bakabagalaya, 
2TH.1.7	neribaha eriluhuka haguma netu itwe tukagalawa, omugulu oMukama Yesu asyabisulwa erilwa elubula haguma nabalaika buwe bamaka omo muliro owakaka, 
2TH.1.8	erikisirya oko batasi Mungu nabatiowa engulu yowene yoMukama wetu Yesu. 
2TH.1.9	Basyasuyirwa eriheribwa ryerikota erihigwa emuliro wobusu bwoMukama noko luke ngerwa lwamaka wuwe, 
2TH.1.10	omugulu asyasa oko kiro ekyo eripipwa omo babuyirire buwe neriswekerwa omukati-kati kabosi babiriikirirya, kusangwa eritulago ryetu kwinywe mori kikiriribwa oko kiro ekyo. 
2TH.1.11	Busana nomwatsi oyu tukabasabira emigulu yosi, oMungu wetu eribayira mobatolere eribirikira riwe, erihikania erisonda ryosi ryowene noburi mubiri weri kirirya busana nobutoki buwe, 
2TH.1.12	erina ryoMukama wetu Yesu ripipawe omwisi wenyu, nenyu omwisi wuwe, ngo lukogo lwoMungu wetu noMukama Yesu Kristo.
2TH.2.1	Nikwa busana neriasa ryoMukama wetu Yesu Kristo nerihindana ryetu naye, tukabago, balikyetu, 
2TH.2.2	simusukasukanibawe luba omo buringikania bwenyu kutse erihahuka, kutse busana nekirimu kutse busana nekinywa, kutse busana nebarua ngikalwa ewetu ebikabuga biti ekiro kyo Mukama kyabirihika. 
2TH.2.3	Simuleke omundu eribateba na hake; kusangwa eldro ekyo sikyendisyasa obwanise butebwatsuka eriasa, nomundu webibi ate abisulwa, yomugala werihera, 
2TH.2.4	oyu kalwa neriyihamia oko yosi eyikahulawa mo miungu kutse ekikakukamirawa, kandi akikala omo hekalu yoMungu iniakayikanganaya nga yo Mungu. 
2TH.2.5	Simuribuka omugulu nabya nyikine nenyu monababwira ebi kwehi? 
2TH.2.6	nenyu munasi ekikamukakiraya lino iniatoka eribisulwa oko mugulu wuwe. 
2TH.2.7	Kusangwa ekibisire kyepono kikakola na lino; nikwa oyu kakakirayakyo lino akandisyakola atya erihika aho asyalwi raho. 
2TH.2.8	Neryo oko mugulu oyo owepono asyabisulwa, no Mokama Yesu asyamwita nomuka wobuno buwe nerimuherya neributuka riwe nerihika riwe. 
2TH.2.9	Erihika ryoyo owepono busana nomubiri weSatani ryasyabya namaka gosi nebitikotiko byamabihi nebyeriswekera byamabihi, 
2TH.2.10	neriteba ryosi ribi busana nabo bakahera kusangwa bagana erianza ekwenene bakalamibwa. 
2TH.2.11	Kyaleka Mungu iniatumirabo eriteba rikalire ibikirirya amabihi, 
2TH.2.12	Abosi batswerawe lubi abatikiriraya ekwenene nikwa mobatsema omo bitatunganene.
2TH.2.13	Nikwa kitutolere eriha Mungu ewasingya emigulu yosi busana nenyu, abaUkyetu abanzirwe noMukama, kusangwa Mungu ayisoga nywe erilamibwa okwitsuka yerimbere busana nerihigulwa neKirimu nerikirirya ekwenene. 
2TH.2.14	Busana neki ababirikira omo ngulu yowene yetu, imwatoka eribana olu kengerwa lwoMukama wetu Yesu Kristo. 
2TH.2.15	Neryo, balikyetu, muhangane nerisika nerihamba emitsye twabakangiriraya omo kinywa kyobuno kutse omo syobarua syetu.
2TH.2.16	Nikwa oMukama wetu Yesu Kristo iyowene, noMungu Tata wetu, oyo watwanza mwatuha erisibikya ryerikota namaha mabuya busana nolukogo, 
2TH.2.17	asibikaye emitima yenyu kandi asikayeyo omo buri mubiri noburi kinywa kyowene.
2TH.3.1	Eribuga balikyetu, mutusabire, eKinywa kyoMukama kigendagende kibane olukengerwa, ngoko kyakola omu katikati kenyu, 
2TH.3.2	netu tutongolibawe oko bandu babi naba taganiraya; kusangwa abosi sibawite erikirirya. 
2TH.3.3	Nikwa oMukama siarisiganiraya; asyabasikya neribateya oko mubi. 
2TH.3.4	Netu twikirirye oMukama busana nenyu ko mukakola kandi mwasyakola emyatsi eyo twategeka. 
2TH.3.5	OMukama asondole emitima yenyu omo lwanzo lwoMungu nomwisika ryaKristo.
2TH.3.6	Lino tukabategeka, balikyetu, omo rina ryoMukama wetu Yesu Kristo, muyisolole oko buri mulikyetu oyu kagalaganda noyu kagana emitsye eyo mwimaya kwitwe. 
2TH.3.7	Kusangwa nenyu munasi ngoko mutolere eritugerererya; motutagalaganda omugulu twabya nenyu, 
2TH.3.8	motutarya obundu bwomundu bobusa, nikwa omwikola neriluha motwakola mubiri omo kiro neritungi, situritoheraye mundu kwinywe. 
2TH.3.9	Butsira ambu situri nehamuli, nikwa eribaha omo migendere yetu olulengo lweritugerererya. 
2TH.3.10	Kusangwa omugulu twabya nenyu, motwabategeka tuti, Omundu amatindakola, syarye. 
2TH.3.11	Kusangwa twamowa ko hari abandi kwinywe abakagenda nerigalaganda, neriyihira omo myatsi yabandu isibekola omubiri. 
2TH.3.12	Nikwa abandu ngabo tukategekabo nerihanabo omwisi woMukama Yesu Kristo bakole omubiri wabo gobukutu, bako lere ebyalya byabo ibobene. 
2TH.3.13	Nikwa inywe, balikyetu, simuluhe erikola ndeke. 
2TH.3.14	Kandi omundu amagana eriowa ebyo tukabuga omo barua eyi, muminye omundu oyo, simu begerana naye na hake, akwe esisoni. 
2TH.3.15	Simumuganze ngenzigu, nikwa mumukunge nga mugala wenyu.
2TH.3.16	Lino Mukama wobuholo iyowene asyabaha obuholo emigulu yosi omo myatsi yosi. OMukama abye haguma nenyu inywe bosi.
2TH.3.17	Ingye, Paulo, ngasaka erikerya eri nebyala byage. Eki ni kiminyekalo omo buri barua yage; ni musindo ngasaka. 
2TH.3.18	Olukogo lwoMukama wetu Yesu Kristo lubye ninywe bosi.
1TI.1.1	Paulo omukwenda wa Kristo Yesu busana neritegeka ryo Mungu Mulamya wetu neryaKristo Yesu amaha wetu,
1TI.1.2	Oko Timoteo, mwana wage kwenene omwikirirya: Olukogo, eriganyira, nobuholo, erilwa oko Mungu Ise nokoKristo Yesu Omukama wetu.
1TI.1.3	Ngoko nakuhatikana omugulu nabya ngaya eMakedonia, nyiti, usigale Efeso utoke erihana abandi bandu sibakangiriraye ogundi musindo werikangirirya, 
1TI.1.4	kutse esyonganu kutse esyondengo syakera esitehwa ebikaleta obuhaka sibyetondeka ebyoMungu ebyerikirirya; 
1TI.1.5	nikwa enduli yerihana ryetu ni lwanzo olukalwa omo mutima mubuya nomulenge owene womutima nerikirirya ryekwenene. 
1TI.1.6	Abandi batswa kubyo babiritala omo buhaka butyabutya, 
1TI.1.7	ibakasonda eribya abakangirirya bebihano, isibasi ebyo bakabuga kutse emyatsi eyo bakahula.
1TI.1.8	Nikwa lino tunasi ebihano binowene, omundu amakola ngoko bitolere ebihano, 
1TI.1.9	eriminya eki, ebihano mobitahabwa busana nabatunganene nikwa busana nabobwanise nabateowa, busana na batekenga oMungu nabakola nabi, busana na bata buyirire na batsumi, busana nabakita abise nabonyinya, nabiti, 
1TI.1.10	abasingiri, na balume bakatetana, abakita bandu, ababehi, nabakalahiraya na mabehi, nebindi byosi ebitaringene neri kangirirya ryakwenene, 
1TI.1.11	ngerikwama ryengulu yowene yolukengerwa loMungu womuyisa ogo nahabawa.
1TI.1.12	Ngamuha ewasingya oyu wabirimba akagala busana neki, ye Kristo Yesu oMukama wetu, kusangwa abirinyiganza ngoyu tesiganiraya erimbira oko mubiri wuwe, 
1TI.1.13	nomo nanagenda ngatsuma nerimwendererya nerimutsuma; nikwa monabana olukogo kusangwa nakola isinyasi isindinikirirya, 
1TI.1.14	nolukogo lwoMukama wetu molwanyikanyako haguma nerikirirya nolwa nzo ebiri omwisi wa Kristo Yesu. 
1TI.1.15	Eribuga eri risikire ritolere eriligwa ndeke, ko Kristo Yesu mwasa omo kihugo erilamya abakolanabi. Kandi ingye ndi mukola nabi oyu labire; 
1TI.1.16	nikwa monabana eriganyira busana nomwatsi oyu, neryo omwisi wage ngoyu werimbere, Yesu Kristo atoke eri kangya erilindirira riwe erihikene busana nolulengo kwabo abasyamwikirirya eribana engebe yerikota. 
1TI.1.17	Nikwa oko Mwami wemigulu, oyu tehola, oyu telolawako, oMungu muguma iyowene, habye erisikya nolukengerwa busana na kera na kera. Bibye bitya.
1TI.1.18	Eritegeka eri ngakuha, uwe Timoteo, mugala wage, ngeribuga ryabaminyereri abakwahula, erihanwa nabo iwalwa amalwa mabuya, 
1TI.1.19	iniuhambire erikirirya nomulenge owene womutima. Busana nerigana omulenge womutima, abandi babiriherya erikirirya ryabo ngobwato obusatikire, 
1TI.1.20	abakubo ni Himeneo na Alesanduro, abo naha eSatani bige nyiti baleka eritsuma Mungu.
1TI.2.1	Neryo ekyembere webyosi, ngahatikana nyiti, erigonga gonga, nerisaba, nerisabira, neriha ewasingya biyirawe busana nabandu bosi, 
1TI.2.2	busana na bami nabakulu bosi, itwabyaho omo lyolo nobuholo, erikenga Mungu neriyitondeka omo myatsi yosi. 
1TI.2.3	Eki ni kibuya nekyeriligwa embere syo Mungu oMulamya wetu; 
1TI.2.4	oyu wanzire abandu bosi ibala mibwa nerihika okwiminya ekwenene. 
1TI.2.5	Kusangwa hari Mungu muguma, kandi hari musangania muguma omukati kati koMungu na bandu, omundu oyo Kristo Yesu, 
1TI.2.6	oyo wayiha mo ndongolya busana na bosi, eritulago oko omugulu atolere. 
1TI.2.7	Busana neki nahirawa mo mutuli nomukwenda (Ngabuga kwenene, sindibiha), omukangirirya weBihanda omwikirirya nekwenene.
1TI.2.8	Nyanzire abalume ehosi ibasaba, ibanemosumba ebyala bibuyirire isihari erihitana nerinegena. 
1TI.2.9	Na ritya abakali bayisuge omo byambalo bitawite erikangabania, butsira esyo nzwiri esilukire kutse zahabu kutse esyolulu kutse ebyambalo byobuguri bunene 
1TI.2.10	nikwa omo mibiri yowene, ngoko ritolere abakali abakakenga Mungu. 
1TI.2.11	Omukali ige iniane bukutu haguma nerikenga ryosi. 
1TI.2.12	Sindiliga omukali akakangirirya kutse neribya nehamuli oko balume; nikwa ayibombeke. 
1TI.2.13	Kusangwa Adamu mwatsuka erihangikwa, nenyuma Eva; 
1TI.2.14	kandi Adamu mwatatebibwa, nikwa omukali yo watebibawa yowahalaya. 
1TI.2.15	Nikwa omukali asyalamibwa omwibuta abana, amakwamirira omwikirirya nolwanzo neribuyirire, haguma neritindayitendera.
1TI.3.1	eKinywa eki kisikire kiti: Omundu amabya akasonda omu biri gomulangiri, akayitsutsa omubiri owene. 
1TI.3.2	Nikwa omulangiri ritolere iniabya oyu tenekyangakungirwa, iba womu kali muguma, oyu tekunda, owamenge, oyu kayitondeka, omukokya wabageni, oyu wasi erikangirirya, 
1TI.3.3	oyu tetamira, oyu telwa nikwa omolomolo, oyu tenegena, si mwanzi wesyo faranka. 
1TI.3.4	Atolere eritegeka enyumba yiwe ndeke, neritegeka abana buwe eriowa nerikenga omo myatsi yosi; 
1TI.3.5	kusangwa omundu atasi eritegeka enyumba yiwe, angateya ati ekanisa yoMungu kwehi? 
1TI.3.6	Siabye oyu wikirirye muhyamuhya, akayihamya nerigwa omo lubanza lubi lweSatani; 
1TI.3.7	kandi atolere iniasimwa ndeke nabeyihya, siatogere omwisoni nomo kitego kyaSatani.
1TI.3.8	Abawatikya nabo batolere ibabya aberiyitondeka, abate bo tulimi tubiri, sibabye bakundirya, sibayitsutse endundi nyibi; 
1TI.3.9	ritolere ibahamba ekibisire kyerikirirya nomulenge mubuya womutima. 
1TI.3.10	Batsuke erilengwako; neryo bamayikangania ko bate nekyo bangakungirwako bakole omubiri womuwatikya. 
1TI.3.11	Ritya abakali nabo babye bakayitondeka, isibabihira abandi, abatekunda, abatesiganiraya omo myatsi yosi, 
1TI.3.12	Abawatikya babye abiba womukali mugumamuguma, abakategeka ndeke abana babo, nabomo nyumba yabo; 
1TI.3.13	kusangwa abakakola ndeke nga bawatikya bakayibanira erisimwa ndeke, nerisika rinene omwikirirya eriri omwisi wa Kristo Yesu.
1TI.3.14	Indi na maha werikuhikako luba, nikwa ngakusakira emyatsi eyi, 
1TI.3.15	neryo hamabya ekikanyusaya, iwatoka eriminya ngoko mundu angalendera omo nyumba yoMungu ye kanisa yoMungu oyuriho, endui nekikasikaya omwatsi wekwenene. 
1TI.3.16	Kandi butsira obuhaka ekibisire kyerikenga oMungu ni kinene:
1TI.3.16	Oyo waminyikala omo mubiri,
1TI.3.16	Aganzawa kwari mutunganene omo Kirimu,
1TI.3.16	Mwalolwako na balaika,
1TI.3.16	Mwakanibwa omo Bihanda,
1TI.3.16	Mwikiriribwa omo kihugo,
1TI.3.16	Mwabakulwa omo lukengerwa.
1TI.4.1	Nikwa eKirimu kikabuga ndeke kiti, oko migulu yenyuma abandi basyatswa okwikirirya erihulikirira ebirimu byeri tebya nerikangirirya ryesyombinga, 
1TI.4.2	busana neriteba ryaba behi emilenge yemitima yabo iyamabihisibwa, 
1TI.4.3	abakaganaya eriherukania, abakaganisaya ebyalya ebyo Mungu ahangika, eriimibwa newasingya nabakikiriraya neriminya omwatsi we kwenene. 
1TI.4.4	Kusangwa ebyosi Mungu ahangika byowene, sihari ekyangaguswa kyamimibwa newasingya; 
1TI.4.5	kusangwa kyabiri higulwa nekinywa kyoMungu nerisaba.
1TI.4.6	Wamahira amategeko aya embere syabalikyetu, wasyabya omugombe gowene wa Kristo Yesu, eriugutibwa omo binywa byerikirirya nerikangirirya ryowene eryo ukwamire. 
1TI.4.7	Nikwa ugane esyonganu nyityanyitya nesyabakekulu. Uyikangiriraye ebikakenga oMungu; 
1TI.4.8	kusangwa eriyikangirirya ryomubiri riwite endundi nge, naho erikenga Mungu riwite endundi omo byosi, kusangwa riwite erilaga ryengebe yasesene nakandi ryengebe ikandisyasa. 
1TI.4.9	eKinywa eki kisikire kitolere eriligwa ndeke. 
1TI.4.10	Kusangwa busana nomwatsi oyu tukakola nerilwa, kusangwa twabirihira amaha wetu oko Mungu oyuriho, yo Mulamya wabandu bosi, nikwa okwilaba owabikirirye.
1TI.4.11	Utegeke, ukangiriraye emyatsi eyi. 
1TI.4.12	Suleke mundu akapona obulwana bwawe, nikwa ubye olulengero busana nabikirirye omwibuga nerilendera, nomo lwanzo, nomwiki rirya, nomo bubuya. 
1TI.4.13	Erihika aho nasyasira, ubye nomuhwa werisoma amasako embere syabandu, utulego, nerikangirirya. 
1TI.4.14	Susiganiraye erihitya eriri omwisi wawe, eryo wahabawa neribuga ryabaminyereri omugulu abakula bakuhira kwebyala. 
1TI.4.15	Ukole emibiri eyi, uyihire kuyo ndeke, abosi batoke erila ngira kukalola embere. 
1TI.4.16	Uyitegaye nerikangirirya ryawe, usike aho, kusangwa nerikola ritya ukayilamaya haguma nabakakowa.
1TI.5.1	Suhayire omukulu nikwa umuhane ngoyu kahana ise; nabalwana nga bagala benyu, 
1TI.5.2	abakali bahumira ngabo koyo, na bakali bakiri balere kwaho nga bali benyu, omwikenga ryosi.
1TI.5.3	Usikaye abakwakali abari bakwakali kundu. 
1TI.5.4	Omukwa kali amabya awite abana kutse abitsikulu, batsuke eriiga erikenga abekitunga kyabo, nerituha ababutabo; kusangwa eki kikaligawa embere syoMungu. 
1TI.5.5	Oyuri mukwakali kundu, iniabirisiganibwa iyowene, abirihira amaha wuwe oko Mungu kandi akakwamirira erigo nerisaba omo kiro nomo mwisi; 
1TI.5.6	nikwa oyu kayibuyahirawa ni muholi nomwangabya aneho. 
1TI.5.7	Utegeke eki, ibatoka eribya butsira ekyo bangaku ngirwa, 
1TI.5.8	Omundu amatindatuga ekitunga kiwe, na kwilaba aho abenyumba yiwe, iniamagana erikirirya kandi ni mubi kwilaba oyu tikirirye.
1TI.5.9	Sihabye omukwakali ukasakawa oyuri mulere oko mituta amakumi endatu, kutse oyu wabya abirihikibwa kwilaba engendo nguma; 
1TI.5.10	atolere erisimirwa emibiri mibuya, ini abirikulya abana, iniabirikokya abageni, iniabirinabya ebisandu byababuyirire, iniabiriwatikya abakagalawa, iniabiriyihira okwi kola emibiri yowene emisindo yosi. 
1TI.5.11	Nikwa ugane erisaka abakwakali abalere; kusangwa omugulu bakakwa esyongumbu bakatswa oko Kristo ibasonda erihikibwa, 
1TI.5.12	neryo ibabana olubanza kusangwa bakasiga erilaga ryabo ryerimbere. 
1TI.5.13	Na kandi bakiga erigalaganda, ibakalendera omo buri nyumba, isi galaganda risa nikwa esyondumangania nabakayitulunganaya omo myatsi ya bandi, bakabuga emyatsi itatolere. 
1TI.5.14	Ritya ngasonda abakwakali balere bahikibawe, babute abana, bate geke esyonyumba syabo, sibahe enzigu omwanya weritutsuma. 
1TI.5.15	Kusangwa abandi babiritala bakakwama eSatani. 
1TI.5.16	Hama bya omulume kutse omukali oyu wikirirye oyu wite oko kitunga kiwe kwa bakwakali, awatikayebo; ekanisa siritoherawe, iyatoka eriwatikya abari bakwakali kundu.
1TI.5.17	Abakulu abakatabala ndeke baganzawe ngabatolere eri habwa erisikya engendo ibiri, na kwilaba aho abakakola omwi tulago nerikangirirya; 
1TI.5.18	kusangwa amasako akabuga ati, Subohe oko buno bwende omugulu ikahumba enganu, kandi ati, Omuhingi atolere obuhingi buwe. 
1TI.5.19	Sulige erihandikirira mukulu utawite abalangiri babiri kutse abasatu. 
1TI.5.20	Nikwa abakakwamirira erikola nabi, ukungirebo emuliro wabosi, abandi batoke eribya neriubaha. 
1TI.5.21	Embere syoMungu nesyaKristo Yesu nabalaika abayisogawa ngakutegeka uberere raye amategeko aya butsira eriyira ebitaga, kandi suyire erisombola abanze. 
1TI.5.22	Siwanguhe erihira ebyala oko mundu, kandi susangire oko bibi byogundi mundu; uyibike mo mubuyirire.
1TI.5.23	Suswepulaya amagetsi masa, nikwa ebinyu bike busana nenda yawe nesyondwala syawe syengendo nyingi.
1TI.5.24	Ebibi byabandi bandu biminyekere, bikalola eiri olu banza; nabandi bandu bikakwamabo enyuma. 
1TI.5.25	Ritya emibiri yowene iminyekere; nomugulu itaminyekere, siyangatoka eribiswa.
1TI.6.1	Abosi abari oko ngomo yobukobe baganze abakama babo ko batolere erisikya ryosi, neryo erina ryoMungu nerikangi­rirya sibitsumawe. 
1TI.6.2	Abawite abakama abikirirye, sibaponebo kusangwa ni bagala babo; nikwa batolere erikolerabo kwilaba kusangwa abakabana endundi busana nomubiri wabo ni berikirirya na banze.
1TI.6.2	Ukangiriraye uhane emyatsi eyi. 
1TI.6.3	Omundu amakangirirya ogundi musindo, isiariliga ebinywa bisikire byoMukama wetu Yesu Kristo, nerikangirirya erisangene nerikenga oMungu, 
1TI.6.4	ayihamirye, neriteba isihari ekyo asi; awite engumbu nyibi busana nobuhaka nerinegena omo binywa, ebikaleta eritsura, nerigabana, nebitsumi, neriganirya ibi, 
1TI.6.5	nerinegena omukati kati kabandu abatsandire omo buringikania kandi sibawite omwatsi wakwenene, bakaganiraya bati mbino erikenga Mungu ni nzira yeribana endundi. 
1TI.6.6	Hari endundi nene erikenga Mungu haguma neriyinihira; 
1TI.6.7	kusangwa motutaleta ekindu omo kihugo, kandi sitwetoka eritwala ekindu twalwamo; 
1TI.6.8	nikwa twamabya tuwite akaryo nesyongimba, haguma nebyo tukandisyabya nomuyinihire. 
1TI.6.9	Nikwa abakayitsutsa eribya nobusoki bakagwa omwilengwako, nomo kitego, nomo syo ngumbu nyingi syobukiru nesikagalaya, ebikasendaya bandu omwitsanda nerihera. 
1TI.6.10	Kusangwa olwanzo lwesyofaranka ni murihi webibi byosi; busana nengumbu eyi abandi babiritala erilwa okwikirirya neritobongola emitima yabo namalige mangi.
1TI.6.11	Nikwa uwe, mundu woMungu, usage ebi byosi; ukwame eritunganene, erikenga oMungu, erikirirya, olwanzo, erisika, obolo. 
1TI.6.12	Ulwe amalwa owene werikirirya; uhambe engebe yerikota eyo wabirikirirawa omugulu wakangaya emuliro waba langiri bangi. 
1TI.6.13	Ngakutegeka embere syoMungu, oyu kaha engebe oko byosi, nemuliro wa Kristo Yesu oyo watula erikangya ryowene embere wa Pontio Pilato, 
1TI.6.14	utegaye ekihano, butsira ekitingu, kutse ekyangakungwa, erihika okwi minyikala ryoMukama wetu Yesu Kristo; 
1TI.6.15	neki kyasya minyikalibwa oko mugulu atolere noyuri Mukulu iyowene, nowomuyisa, oMwami wabami, noMukama wabakama; 
1TI.6.16	iye iyowene awite eritindahola kandi ikere omo kyakakala ekitetoka erihikwamo, oyo sihari mundu oyu wabirimulolako na kera kutse oyo wangatoka erimulolako. Erisikya nobutoki byerikota bibye kwiye. Bibye bitya.
1TI.6.17	Uhane abebindu omo kihugo kino uti, sibayihamaye, kutse sibahire amaha wabo oko busoki obutasikire, nikwa oko Mungu oyu katuha ebindu byosi ngobusoki bweritsemeramo. 
1TI.6.18	Bakole ebibuya, babye bebindu byemibiri yowene, bahitaye, bahe abandi, 
1TI.6.19	ibakayibikira ekibanza kyowene busana nomugulu owakandisyasa, ibatoka erihamba engebe iyo ni ngebe kwenene.
1TI.6.20	Uwe Timoteo, utegaye ekyo wahabawa eribika. Usage ebinywa ebitekenga Mungu nobuhaka obukahulawa namabihi omo menge, 
1TI.6.21	kusangwa abandi abakakwamabyo babiritala okwikirirya.
1TI.6.21	Olukogo lubye haguma nenyu.
2TI.1.1	Paulo, omukwenda waKristo Yesu ngerisonda ryoMungu ngerilaga ryengebe eriri omwisi wa Kristo Yesu,
2TI.1.2	Oko Timoteo, omwana wage mwanze:
2TI.1.2	Olukogo, eriganyira, nobuholo, erilwa oko Mungu Ise noko Kristo Yesu Omukama wetu.
2TI.1.3	Ngaha Mungu yo wasingya oyo ngakolera nomulenge womutima owene, ngoko abotata wage bakola, omugulu ngabi buka emigulu yosi omwisaba ryage. 
2TI.1.4	Ngoko ngibuka emisonia yawe, ngakukwa olukando erikulolako omo kiro nomo mwisi, inatoka erisulibwa nobutseme. 
2TI.1.5	Ngibukibawa erikirirya ryawe ryakwenene, erikirirya eryatsuka uku mukaka wawe Lois nuku koyo wawe Euniki, na lino, nyasi ndeke, rikere omwisi wawe. 
2TI.1.6	Kikaleka inakwibukya erihuhania erihitya ryoMungu eriri omwisi wawe nerihirwa kwebyala byage; 
2TI.1.7	kusangwa Mungu mwatatuha eKirimu kyeriubaha nikwa ekirimu kyobutoki nolwanzo neriyiteya.
2TI.1.8	Subye nesisoni busana neritulago ryoMukama wetu, kutse busana nage mundu womuliki wuwe, nikwa usangire eriagalwa busana nengulu yowene omo butoki bwoMungu, 
2TI.1.9	oyo watulamaya atubirikira eribirikira ribuyirire, butsira busana nemibiri yetu nikwa busana nobuganirya buwe nolukogo atuha oko migulu yakera omwisi wa Kristo Yesu, 
2TI.1.10	na lino abiri minyikalyabyo busana neributuka ryoMulamya wetu Kristo Yesu, oyo walimaya oluholo mwahulukya engebe neritindahola omo kyakakala busana nengulu yowene. 
2TI.1.11	Busana nengulu yowene eyi nahirawa mo mutuli nomukwenda nomukangirirya. 
2TI.1.12	Kandi busana nekyo ngagalawa nyitya, Nikwa sindi nesisoni, kusangwa nyasi oyu nyikirirye kandi nyasi ndeke kwangatoka eriteya ebyakanyibikaya erihika oko Kiro ekyo. 
2TI.1.13	Ukwame olulengero lwebinywa bisikire ebyo wanyowako, omwikirirya nomo lwanzo ebiri omwisi wa Kristo Yesu; 
2TI.1.14	utegaye omwatsi wa kwenene owabiribikibwa kuwe busana neKirimu Kibuyirire ekikere omwisi wetu.
2TI.1.15	Unasi ko abanyaAsia bosi babirinyitswako, kandi Figelo na Herimogene ni bakubo. 
2TI.1.16	OMukama aganyire enyumba ya Onesiforo, kusangwa mwanyisikya engendo nyingi; mwa tabya nesisoni busana na mahulula wage, 
2TI.1.17	nikwa abere ahika eRoma mwanyisonda-sonda nomuhwa mwanyibana— 
2TI.1.18	oMukama amuhe eribana eriganyira oko Mukama oko Kiro ekyo—nawe unasi ndeke emibiri yosi anyikolera eEfeso.
2TI.2.1	Neryo nawe, mugala wage, ubye namaka omo lukogo oluriomwisi waKristo Yesu, 
2TI.2.2	nebyo wanyowako embere waba langiri bangi ubikayebyo oko bandu abatesiganiraya abakandi syatoka erikangirirya abandi. 
2TI.2.3	Usangire nage amalige ngo musoda gowene waKristo Yesu. 
2TI.2.4	Sihari omusoda oyu kayigobaya omo myatsi ye kihugo, kusangwa erisonda riwe ni tsemesya oyo wamuyira mo musoda. 
2TI.2.5	Oyu kasingana omo bitsange siariambala akakira amatindasingana ngeritegeka ryabyo. 
2TI.2.6	Omulimi oyu kalima yu tolere eritsuka erisangira oko biguma. 
2TI.2.7	Uganiraye ndeke ebyo ngabuga, kusangwa Mukama asyakuha amenge omo myatsi yosi.
2TI.2.8	Wibuke Yesu Kristo, oyu walubuka oko baholi, oyu walwa oko lubuto lwaDawidi, ngoko engulu yowene yage ikatulago, engulu yowene eyo ngagalawamo neribohwa omo mahulula, ngo mukola nabi. 
2TI.2.9	Nikwa eKinywa kyoMungu sikibohire omo mahulula. 
2TI.2.10	Neryo ngasika omo myatsi yosi busana naba yisogawa, nabo babane erilama eriri omwisi wa Kristo Yesu eritulungene nolukengerwa lwerikota. 
2TI.2.11	eKinywa eki sikye siganiraya kiti:
2TI.2.11	Twamabihola haguma naye, twasyabyaho haguma naye;
2TI.2.12	Twamasika, twasyatabala haguma naye;
2TI.2.12	Twamamugana, naye asyatugana;
2TI.2.13	Twamasiganirya, iye siarisiganiraya— kusangwa siangatoka eriyigana.
2TI.2.14	Wibukayebo ebi, uhanebo embere syoMukama baleke erikuba obuhaka bwebinywa, ebitawite omuga-so nikwa bika heraya abakowa. 
2TI.2.15	Uyire omuhwa erihuluka embere syo Mungu iwabirisimwa, omukoli womubiri oyu tewangakwa esisoni, iniakahamba ndeke eKinywa kyakwenene. 
2TI.2.16	Usage eribuga eritekenga Mungu ngeri, kusangwa rikandisyatwala bandu omo butakenga Mungu kwilaba, 
2TI.2.17	nekinywa kyabo kyasyatanda ngekironda kikalire. Himeneo na Fileto ni bakubo, 
2TI.2.18	mobatala erilwa omo mwatsi wakwenene bati erilubuka ryabirilaba. Bakabindula erikirirya ryabandi. 
2TI.2.19	Nikwa eki banza kyoMungu kisikire, kihangene ikinawite ekibohi eki: OMukama anasi abuwe, kandi, Oburi mundu akahula erina ryoMukama alwe oko bibi.
2TI.2.20	Nikwa omo nyumba nene sihari esyonyungu syezahabu nesyebitsipa nyisa nikwa nesyemiti nesyeribumba, esindi ni syerisikya nesindi site nerisikya. 
2TI.2.21	Neryo omundu amayerya oko site nerisikya, asyabya enyungu yomubiri werisikya, ini amabihigulwa eritolera omubiri woMukama, iniabiritolera oburi mubiri mubuya. 
2TI.2.22	Nikwa usage esyongumbu syobu lwana ukwame eritunganene, erikirirya, nolwanzo, nobuholo, haguma nabakabirikira oMukama nomutima mubuya. 
2TI.2.23	Nikwa ugane ndeke kutsibu obuhaka butyabutya bwobukiru; unasi ko bukaleta amalwa. 
2TI.2.24	Kandi omugombe siatolere eribya akanegena, nikwa abye molo oko bosi, omukangirirya oyu wasi, oyu kalindirira, 
2TI.2.25	oyu kakunga abakalwa naye nobolo. Mungu mbino angahabo eribinduka nerihika okwiminya omwatsi wakwenene, 
2TI.2.26	ibatoka eribala ekitego kyeSatani, abakahambawa naye erikola erisonda riwe batoke eribala erilwa mo kitego kyeSatani.
2TI.3.1	Nikwa uminye eki, omo biro byenyuma hasyasa emigulu yobulige. 
2TI.3.2	Kusangwa abandu basyabya bakayanza, abanzi besyofaranka, abakayipipa, abakayihalamba, abakatsuma, aba teowa ababutabo, abatesima, abatabuyirire, 
2TI.3.3	abatianza bali kyabo, abatanzire erisangana, abakalega abandi, abateyitegaya, batsibu, abakakwa ebibuya ekiniga, 
2TI.3.4	abatebya, abakaponana, abakayihamaya, abanzi beriyitsemesya butsira abanzi boMungu, 
2TI.3.5	bari nomusindo werikenga Mungu nikwa bakagana akagala kuwe. Usage bandu baringabo. 
2TI.3.6	Kusangwa kubo hari abakingira omo manyumba nerihamba abakali bikiru abarito herwe nebibi babirihekwa nesyongumbu syemisindo mingi 
2TI.3.7	abakiga emigulu yosi sibetoka erihika okwiminya eryakwenene. 
2TI.3.8	Nga Yane na Yambure abalwa na Musa, batya abandu aba bakalwa nomwatsi wakwenene, abandu boburingikania buho ndire nerikirirya ryamabihi; 
2TI.3.9	nikwa sibendisyalaba aho. Kusangwa obukiru bwabo bwabiriminyikala oko bosi ngobwa bandu babiri abo ko bwabya.
2TI.3.10	Nikwa wabirikwama erikangirirya ryage, nemigendere yage, nerisonda ryage, nerikirirya, neririndirira, nolwanzo, neritindaluha, 
2TI.3.11	neriendereribwa ryage, neriagalwa ryage, ebyanyihikako eAntiokia, na Ikonio, neListra; eriendererya na sikamo koryabya; nikwa oMukama mwanyilamya omo gosi. 
2TI.3.12	Kwenene abosi abanzire erihika okwikenga Mungu omwisi waKristo Yesu basyendereribwa, 
2TI.3.13	akandi abandu babi na batebya basyakola nabi kwilaba aho okwikola nabi, ibakateba kandi bakatebibawa. 
2TI.3.14	Nikwa uwe ukwamirire ebyo wabiriiga nebyo wabirisikamo, inunasi oyo wigira byoko; 
2TI.3.15	kandi unasi eritsuka omo bwana bwawe wabiriminya amasako abuyirire awa katoka erikwigisya amenge werilama omwikirirya omo Kristo Yesu. 
2TI.3.16	Amasako gosi akaganiribawa noMungu kandi awite endundi busana nerikangirirya, busana nerikunga, busana neritunganania, busana neriigisya omuritunganene, 
2TI.3.17	omundu woMungu ahikane, abye nebyosi ebitolere oburi mubiri owene.
2TI.4.1	Ngakutegeka emuliro woMungu nowa Kristo Yesu oyu wasyatswera abariho nabaholi okwiminyikala riwe nobwami buwe: 
2TI.4.2	ukanaye eKinywa, ubye nomuhwa oko mugulu owene noko mugulu watuwene, usingane, ukunge, uhane, nerilinda ryosi nerikangirirya. 
2TI.4.3	Kusangwa endambi ikandisyasa omu gulu batindasyaliga erikangirirya eryekwenene; nikwa basyabya namatwi owakasesa basyayisondera abakangirirya ngoko esyo ngumbu syabo siri, 
2TI.4.4	basyabindula amatwi wabo okwowa omwatsi wakwenene basyalendera omo nganu. 
2TI.4.5	Nikwa uwe, usike emigulu yosi, usike omwagalwa, ukole mubiri weritula engulu yowene, uhikanaye omubiri wawe.
2TI.4.6	Kusangwa nyiri hakuhi neriuturirwa ngobuhere; omu gulu wage werigenda abirihika. 
2TI.4.7	Nabirilwa amalwa owene, nabiribuga olugendo, nabiriteya erikirirya. 
2TI.4.8	Eritsuka lino nyibikirwe embita yeritunganene, eyo Mukama, oMutsweri utunganene, asyamba eKiro ekyo, kandi singye ingyowene nikwa oko bosi abanzire eributuka riwe.
2TI.4.9	Ubye nomuhwa eriasa aho nyiri luba. 
2TI.4.10	Kusangwa Dema abirinyisigania, kusangwa anzire e kihugo kino, abiriya eTesa lonika; Kreske naye ayire eGalatia, Tito eDalamatia. 
2TI.4.11	Luka iyowene yukine haguma nage. Wimaye Mariko umulete haguma nawe; kusangwa akanyikolera ndeke. 
2TI.4.12	Titiko nabi rimutuma yEfeso. 
2TI.4.13	Wamasa, iwaleta erikoti eryo nasigira ye Karpo eTroa, nebitabu nibya, nikwa kwilaba ebyengobi. 
2TI.4.14	Alesanduro omuhesi wemiringa mwangira nabi kutsibu; oMukama asyamutuha ngemibiri yiwe. 
2TI.4.15	Nawe uyitegaye busana naye, kusangwa akalwa kutsibu neritulago ryetu. 
2TI.4.16	Omwisubirya ryage ryerimbere sihabya omundu ukanyiha nganira; abosi mobanyisiga. Ekyosikiganzawekubo!
2TI.4.17	Nikwa oMukama mwanyimanira, mwamba akagala kerikania eKinywa ndekendeke, eBihanda bitoke eriowakyo. Ritya monalamibwa omo buno bwendale. 
2TI.4.18	OMukama asyandamya oko bibi byosi nerinyiteya busana nobwami buwe bwelubula. Olukengerwa lubye kwiye kera na kera. Bibye bitya.
2TI.4.19	Unyikereraye Pirisila na Akwila nenyumba ya Onesiforo. 
2TI.4.20	Erasto abirisigala eKorinto; nikwa Trofimo monamusiga eMuleto inialwere. 
2TI.4.21	Ubye nomuhwa weriasa emuliro weritsuku. Eubulo akakukeraya, na Pude, na Lino, na Klaudia, na balikyetu bosi.
2TI.4.22	OMukama abye haguma nekirimu kyawe. Olukogo lubye nenyu.
TIT.1.1	Paulo, omugombe woMungu nomukwenda waYesu Kristo, ngerikirirya ryabayisogawa boMungu neriminya ryabo ryo mwatsi wakwenene erikasangira nobugenge, 
TIT.1.2	omo maha wengebe yerikota eyoMungu oyu tebiha alaga oko migulu ya kerakera; 
TIT.1.3	nikwa oko mugulu atolere mwaminyikalyayo omo kinywe kiwe busana neritulago, ogo nabikibawa ngeritegeka ryoMungu Mulamya wetu;
TIT.1.4	Uku Tito, omwana wage wakwenene omwikirirya eryo tusangire:
TIT.1.4	Olukogo nobuholo ebikalwa oko Mungu Tata na Kristo Yesu Mulamya wetu.
TIT.1.5	Busana nomwatsi oyu nakusiga eKrete, iwatoka eriuwania emyatsi yasigalira itatunganene, kandi uhire abakulu oko miyi yosi ngoko nakutegeka, 
TIT.1.6	omundu amabya ate nekyeritso ngerwa, iba womukali muguma, oyu wite bana abikirirye abatetsongerawa eribya abateti kutse eritindiowa. 
TIT.1.7	Kusangwa omulangiri atolere eribya eritindatsongerwa, ngomubiki wo Mungu; siatolere eribya oyu kayihamaya, kutse oyu kahitana luba kutse omukundirya, kutse oyu kalire, kutse oyu kasonda endundi nyibi luba, 
TIT.1.8	nikwa abye mukokya wabageni, omwanzi webibuya, oyu kayihana, oyu tunganene, oyu buyirire, oyu kayibombeka; 
TIT.1.9	atolere erihamba ndeke eKinywa kyerisika ngoko igisibawa, iniatoka erihana omwikangirirya eryekwenene kandi iniasinga abo buhaka.
TIT.1.10	Kusangwa hari bandu bangi abetiowa, abakabuga buyira nabatebya, abekihanda keribana abo kwilaba; 
TIT.1.11	ritolere obuno bwabo ibwakumbwa, kusangwa bakahindula amanyumba omwikangirirya busana nendundi nyibi ebyo batatolere erika ngirirya. 
TIT.1.12	Omuguma wakubo omuminyereri wabo mwabuga ati, AbanyaKrete ni babehi ebiro byosi, esyonyama nyibi, esyondanyigata. 
TIT.1.13	Eritulago eri ni kwenene. Neryoukungebo kutsibu, ibatoka erisika omwikirirya, 
TIT.1.14	sibahulikirire esyo nganu syabaYuda kutse eritegeka ryabandu abakagana omwatsi wakwenene. 
TIT.1.15	Oko babuya ebyosi ni bibuya, nikwa oko batsandire nabatikirirye sihari kindu kibuya; amaringikania wabo nemirenge yemitima yabo itsandire. 
TIT.1.16	Bakakangaya nga basi Mungu, nikwa bakamugana omo mibiri yabo; batsandire, sibariowa, noko buri mubiri owene sibatolere.
TIT.2.1	Nikwa uwe, ukangiriraye erikangirirya eryakwenene. 
TIT.2.2	Uti, abasyakulu sibakunde, babye bolobolo, abamenge, abasikire omwikirirya, nomo lwanzo, nerisika. 
TIT.2.3	Uti, abakekulu nabo babye nerikenga omo migendere yabo, sibabye abakalega abandu kutse abakobe berikunda; babye bakakangiriraya ebi buya, 
TIT.2.4	bakangiriraye abakali balere erianza abibabo nerianza abana babo, 
TIT.2.5	babye namenge, ababuyirire, abakoli bomubiri eka, abenge, abakowa abibabo, eKinywa kyoMungu sikitsumawe. 
TIT.2.6	Ritya uhatikane abalana eriyiteya. 
TIT.2.7	Omo myatsi yosi uyikangaye mo lulengo lwemibiri yowene, omwikangirirya ryawe ukangaye kuteteba, kuri molo, 
TIT.2.8	nebinywa bisikire ebite kwa kyangakungwa, neryo enzigu ikwe esisoni, isiwite ekibi ekyo yangatwahulira. 
TIT.2.9	Uti abakobe bowe abakama babo, eritsemesyabo omo myatsi yosi; sibabye bobuhaka; 
TIT.2.10	sibibe, nikwa erikangya eriimira ndeke ryekwenene; ibatoka erisuga erikangirirya ryoMungu oMulamya wetu omo myatsi yosi.
TIT.2.11	Kusangwa olukogo lwoMungu luminyikere, lukaleta erilama oko bandu bosi, 
TIT.2.12	lukatukangiriraya, erigana eritinda kenga Mungu nesyongumbu sye kihugo, itwabya eriyikakirya, neritunganana, nerikenga Mungu omo kihugo kyalino, 
TIT.2.13	itu kalindirira amaha womuyisa, neributuka ryolukengerwa ryo Mungu wetu mukulu noMulamya wetu Yesu Kristo, 
TIT.2.14	oyo wayiha busana netu eritutongolia okwebibi byosi neriyererya abandu busana naye abakwire omuhwa wemibiri yowene. 
TIT.2.15	Utule emyatsi eyi; uhane ukunge nehamuli yosi. Suleke mundu akakupona.
TIT.3.1	Wibukayebo bayolobeke oko batabali nabehamuli, bowebo, basike busana nomubiri owene gosi, 
TIT.3.2	sibanegulire omundu, sibalwe, babye bolo, bakangaye erikenga abandu bosi. 
TIT.3.3	Ku sangwa netu twabya ebikiru kera, isituriowa, itukatalibawa, ituri abakobe besyongumbu neritsemera byemisindo mingi, itukasiba omo bwanise neritsura, itukakubawa ekiniga netu tukakwana ekiniga; 
TIT.3.4	nikwa omugulu obubuya bwoMungu Mulamya wetu nolwanzo luwe oko bandu, byaminyikala, 
TIT.3.5	butsira busana nemibiri twakola omo ritunganene, nikwa busana neriganyira riwe, mwatulamya, busana neriera ryeri butwa buhya-buhya neriyirwa bahyabahya omo Kirimu Kibuyirire, 
TIT.3.6	ekyo atutulirako kutsibu busana na Yesu Kristo oMulamya wetu; 
TIT.3.7	neryo twamabitungananibwa busana nolu kogo luwe, itwayirwa mo bari bomwandu omo maha wengebe yerikota. 
TIT.3.8	Ebinywa ebi bisikire, kandi ngasonda usikaye emyatsi eyi kutsibu neryo ababirikirirya oMungu babye nomuhwa bayihire oko mibiri yowene; Emyatsi eyi yowene iri nendundi oko bandu. 
TIT.3.9	Nikwa usage eribulya ryobukiru, nesyondengo syakera, namalwa, nerilwira ebihano; kusangwa ni byabusa sibiwite endundi. 
TIT.3.10	Nikwa busana nomundu mulwi, wama bimukunga engendo nguma neyakabiri, umugane, 
TIT.3.11	iniunasi omundu ngoyo abirihinduka nerikola nabi; abiriyitswera.
TIT.3.12	Omugulu nasyakutumira Artema kutse Tikiko, ulenge kutsibu erinyihikako eNikopoli: kusangwa aho nabiribuga nyiti nasikala oko mugulu weritsuku. 
TIT.3.13	Ulenge ndeke eritsindika Zena omwimiri na Apolo omo nzira yabo; sibayire ekyo bakabula. 
TIT.3.14	Kandi abandu betu bige eriyinira oko mibiri yowene, ibatoka eriwatikya abari nobwaga bunene, sibabye butsira ebiguma.
TIT.3.15	Abosi abari haguma nage bakakukeraya. Ukeraye aba twanzire omwikirirya.
TIT.3.15	Olukogo lubye ninywe bosi.
PHM.1.1	Paulo omundu womuliki waKristo Yesu, na Timoteo muga la wetu, Uku Filemono mwanze wetu oyu tusangire omubiri, 
PHM.1.2	na Apia mwali wetu na Arkipo omusoda oyu sangire netu, nekanisa eyiri omo nyumba yawe:
PHM.1.3	Olukogo lubye nenyu nobuholo ebikalwa oko Mungu Tata wetu noMukama Yesu Kristo.
PHM.1.4	Ngaha Mungu wage ewasingya omugulu gosi omugulu ngakwibuka omwisaba ryage, 
PHM.1.5	kusangwa ngowa engulu yolwanzo lwawe nerikirirya ryawe ebyo uwite oko Mukama Yesu nababuyirire bosi, 
PHM.1.6	kandi ngasaba nyiti erisangira ryerikirirya ryawe riwatikaye eriminya ebibuya byosi byetu omwisi wa Kristo. 
PHM.1.7	Kusangwa nabiribana obutseme bunene nerisibikya busana nolwanzo lwawe, mugala wetu, kusangwa emitima yababuyirire yabirisikasikibwa busana nawe.
PHM.1.8	Neryo, nomonangabya butubaha omwisi waKristo erikute geka ebitolere, 
PHM.1.9	nikwa busana nolwanzo ngakugo— Ingye, Paulo, omukwenda, kandi lino omundu womuliki busana na Kristo Yesu— 
PHM.1.10	ngakugo busana nomwana wage, ye Onesimo, oyo nabiributa omo muliki wage. 
PHM.1.11	Eri mbere siabya endundi kuwe, nikwa lino ni ndundi kuwe na kwingye. 
PHM.1.12	Yoyo ngamusubaya ukuwe, ngatuma omutima wage kundu. 
PHM.1.13	Nabya nyanzire iniabya haguma nage, iniatoka erinyikolera omo mwanya wawe omugulu ndi mo muliki busana nengulu yowene; 
PHM.1.14	nikwa sinabya nyanzire erikola kindu utetaliga neryo obubuya bwawe ibwabya butsira bwerihati kanwa nikwa omwanza ryawe risa. 
PHM.1.15	Mbino ekyo kyaleka inialusibwa kuwe akatambi kake, iwatoka eribya naye kera na kera, 
PHM.1.16	butsira kandi ngomukobe, nikwa kwilaba omukobe, inga mugala wenyu mwanze, okwingye kwilaba nikwa okuwe kandi kwilaba aho, omo mubiri nomwisi woMukama. 
PHM.1.17	Neryo wamanyiganza ngo oyu kasangira nawe, umukokaye ngoko wanganyikokya. 
PHM.1.18	Nikwa amabya abirikukola nabi kutse ari komwinda wawe, uganzirebyo kwingye. 
PHM.1.19	Ingye, Paulo, ngasaka omo byala byage, nasyatuhabyo—sindibuga nawe nguri komwinda wage, nikwa uwe uri mwinda wage. 
PHM.1.20	Ritya, mugala wetu, nyanzire endundi ukuwe omwisi woMukama. Usikasikaye omutima wage omwisi waKristo. 
PHM.1.21	Busana neri minya ndeke eriowa ryawe, ngakusakira, neriminya kukandikola kwilaba ekyo ngabuga. 
PHM.1.22	Kandi nekindi unyikokoteraye engonde yerigotseramo, kusangwa nyiyiketere busana nerisaba ryenyu nasyahabwa ukwinywe.
PHM.1.23	Epafra, oyu tubohirwe haguma naye omwisi wa Kristo Yesu, akabakeraya, 
PHM.1.24	na Mariko atya, na Aristarko, na Dema, na Luka, abakasangira omubiri haguma nage.
PHM.1.25	Olukogo lwoMukama wetu Yesu Kristo lubye nebirimu byenyu. Bibye bitya.
HEB.1.1	Omo syonzira nyingi nomo syonzira emisindomisindo Mungu mwabuga oko mugulu wakera ukwabotata wetu omwisi wa baminyereri; 
HEB.1.2	nikwa omo biro ebi byenyuma nyuma abiribuga netu omwisi woMugala wuwe, oyo ahira eribya muri womwandu wemyatsi yosi, naye yo wahangika e kihugo. 
HEB.1.3	Iye akakangabanaya omo lukengerwa lwoMungu kandi akaheka ekisosekanio kyomubiri wuwe ndeke, iniaka hamba ebyosi omo kinywa kyakagala kuwe. Abere abikola ekyerierya ebibi, mwikala oko byala byamali byoMwenye oBukulu endata kutsibu, 
HEB.1.4	iniabiribya omukulu oko balaika ngerina riwe eryo abiribana ni ribuya kwilaba awabo 
HEB.1.5	ku sangwa Mungu mwabuga nomulaika wahi kutse na kera kwehi? ati,
HEB.1.5	Uri Mugala wage,
HEB.1.5	Munabwire namakubuta.
HEB.1.5	Kutse akandi,
HEB.1.5	Nasyabya ise wuwe Naye asyabya mugala wage.
HEB.1.6	Nakandi, omugulu akaleta akambere omo kihugo, ati,
HEB.1.6	Abalaika bosi boMungu bamukukamire.
HEB.1.7	Busana nabalaika akabuga ati,
HEB.1.7	Oyu kayira abalaika buwe mo mahunga,
HEB.1.7	Nabagombe buwe mo birimi byomuliro.
HEB.1.8	Nikwa busana noMugala ati,
HEB.1.8	Ekitumbi kyawe kyobwami uWe Mungu, ni kyakera na kera.
HEB.1.8	Omutso atunganene ni mutso wobwami bwawe.
HEB.1.9	Wabirianza eritunganene ukakwa obusu ebikatsandaya;
HEB.1.9	Kikaleka oMungu, ye Mungu wawe, iniakuhakabya Maguta wobutseme kwilaba balikyenyu.
HEB.1.10	Na kandi,
HEB.1.10	Uwe Mukama, mowahira ekibanza kye kihugo erimbere,
HEB.1.10	Nolubula nalo ni mubiri webyala byawe;
HEB.1.11	Byasyahera, nikwa uwe wasyasigalaho;
HEB.1.11	Ebyo byosi byasyakula ngo lukimba.
HEB.1.12	Wasyalingabyo ngolukimba
HEB.1.12	Ibyahindukibwa.
HEB.1.12	Nikwa uwe inune ngoko wabya,
HEB.1.12	Nemituta yawe siyendisyayira nduli.
HEB.1.13	Nikwa na kera abiribuga nomulaika wahi kwehi? ati,
HEB.1.13	Ikala oko byala byamali byage,
HEB.1.13	Erihika aho nasyahirira esyonzigu syawe Omo kitumbi kyebisandu byawe.
HEB.1.14	Nabo abosi sibirimu byerikolera, ebyatumawa erikolera abo basyabana erilama omo mwandu kwehi?
HEB.2.1	Neryo tutolere itwateya ndeke ekyo twabiriowa, situyihe ngeke tukalwa kukyo. 
HEB.2.2	Kusangwa kumbe omwatsi atulawa na balaika mwabya kwenene nebibi byosi neritindiowa mobya bana erisuyira ritolere, 
HEB.2.3	twasyabala tuti twamaleka erilama inene ringaha kwehi? Eryatsuka eribugwa noMukama naba mowa mobatutulirago, 
HEB.2.4	Mungu inianemotula omwatsi busana nebiminyikalo nebyeriswekera nebitikotiko misindo mingi nerihitya ryeKirimu Kibuyirire eryo aha ngerisonda riwe.
HEB.2.5	Kusangwa Mungu mwataha abalaika eritabala e kihugo ekyo kikandisyasa, ekyo tukahula. 
HEB.2.6	Kyabiritulwa kiti,
HEB.2.6	Mundu nindi uti ukamuganiraya,
HEB.2.6	Kutse omugala womundu nindi, uti ukamu lembera kwehi?
HEB.2.7	Wabirimuyira mo muke oko balaika busana nakatambikake,
HEB.2.7	Wabirimuha embita yolukengerwa nerisikya,
HEB.2.7	Wabirimuhira endata oko mibiri yebyala byawe.
HEB.2.8	Nerihira emyatsi yosi erimowa omwisi webisandu biwe. Nikwa erihira emyatsi yosi erimowa, mwatasigania kindu ekite oko hamuli yiwe. Nikwa lino situritwatalangira emyatsi yosi ikamowa. 
HEB.2.9	Nikwa tukalangira Yesu oyo wayirawa mo muke oko balaika oko katambi kake, abirihabwa embita yolukengerwa nerisikya busana neriagalwa ryoluholo, ritya busana nolukogo lwoMungu iniatoka erigerya oluholo busana noburi mundu. 
HEB.2.10	Kusangwa ryabya rimutolere oyo wabumba ebindu byosi nabyo bikabyaho busana naye erileta abagala bangi oko luke ngerwa, akayira omusondoli werilama ryabo mo mubuya omo nzira yeriagalwa. 
HEB.2.11	Kusangwa oyu kahigula noyu kahigulawa batsukire haguma. Ekyo kikaleka iniatitwa esisoni eriahulabo mo bagala babo, 
HEB.2.12	ati,
HEB.2.12	Nasyakangania erina ryage oko bagala betu,
HEB.2.12	Nasyakupipa omukati kendeko.
HEB.2.13	Nakandi,
HEB.2.13	Nasyamwikirirya.
HEB.2.13	Nakandi ati,
HEB.2.13	Indi hano, na bana abo Mungu amba.
HEB.2.14	Neryo kusangwa bana bakasangira omubiri nomusasi, naye ritya mwimya oko mubiri oyo, iniatoka busana noluholo eriherya oyo wabya namaka woluholo, ye Satani, 
HEB.2.15	nerito ngolya abosi ababya omo muliki ebiro byosi busana neriubaha oluholo. 
HEB.2.16	Kusangwa kwenene si busana nerisohera abalaika nikwa busana nolubuto lwa Abrahamu. 
HEB.2.17	Kyaleka iniatolera eriyirwa nga bagala babo omu myatsi yosi, iniatoka eribya muhereri mukulu owolukogo neritindibirirwa omo mubiri woMungu, eribya embanulo yebibi byabandu. 
HEB.2.18	Kusangwa iye abiriagalwa nerilengwako, akatoka eriwatikya abakalenga wako.
HEB.3.1	Neryo, abagala betu babuyirire, abakasangira eribirikiraryelubula, Muganiraye ndeke Yesu omukwenda nomuhereri mukulu werikirirya ryetu tukakanganaya. 
HEB.3.2	Abya butsira erisiganirya okwoyo wamuhira, ngoko Musa abya butsira eri siganirya omo nyumba yosi yoMungu. 
HEB.3.3	Tse Yesu abiriganzwa kwatolere olukengerwa lunene kutsibu kwilaba Musa ngomu himbi wenyuma ari nerisikya rinene kwilaba enyumba. 
HEB.3.4	(Kusangwa amanyumba gosi akayira omuhimbi, nikwa omu handi webindu byosi ni Mungu.) 
HEB.3.5	Nikwa Musa abya butsira erisiganirya omo nyumba yoMungu yosi ngomugombe, eritu lago busana nemyatsi eyasyabugwa enyuma, 
HEB.3.6	nikwa Kristo abya butsira erisiganirya busana nenyumba yiwe ngo mugala. Netu turi nyumba yiwe twamahamba ndeke eritindiubaha ryetu neriyihalamba omo maha wetu erihika oko nduli.
HEB.3.7	Neryo ngoko eKirimu Kibuyirire kikabuga kiti,
HEB.3.7	Munabwire omugulu mukowa omulenge wuwe,
HEB.3.8	Simukalaye emitima yenyu ngo mugulu werimuhitania,
HEB.3.8	Oko kiro kyerirengwako omo mbwarara,
HEB.3.9	Ho abotata wenyu banyirengako,
HEB.3.9	Mobalangira emibiri yage emituta makumi ani.
HEB.3.10	Ekyo kyatuma inagarirwa oko lulengo olo,
HEB.3.10	Monabuga nyiti,
HEB.3.10	Bakatala ebiro byosi omo mitima yabo;
HEB.3.10	Sibetaminya esyonzira syage.
HEB.3.11	Ngoko nalahiraya omwihitana ryage nyiti,
HEB.3.11	Sibendisingira omwiluhuka ryage.
HEB.3.12	Bagala betu, mutegaye, sihabye mundu kwinywe ogo mutima mubi owatikirirye, eribasondola erilwa oko Mungu oyuriho.
HEB.3.13	Nikwa muhanane ekiro nekiro, omugulu kikanahulawa mo munabwire, sihabye muguma ukwinywe oyu kakalibawa neri tebya ryebibi. 
HEB.3.14	Kusangwa tukasangira Kristo, kumbe tukahamba ndeke erisika ryetu ryerimbere erihika oko nduli,
HEB.3.15	omugulu kikabugawa kiti,
HEB.3.15	Munabwire, omugulu mukuwa omulenge wuwe,
HEB.3.15	Simukalaye emitima yenyu ngo mugulu werimuhitania.
HEB.3.16	Nikwa ni bahi abowa baleta obwanise kwehi? Sibabalwa eMisiri bakasondolibawa na Musa kwehi? 
HEB.3.17	Ni bahi bamu hitanaya emituta amakumi ani kwehi? Sibabakola nabi, ebinda byabo byagwa omo mbwarara kwehi? 
HEB.3.18	Ni bahi alahiriraya ko batindasingira omwiluhuka riwe kwehi? Sibabagana eriowa kwehi? 
HEB.3.19	Ritya tukalangira ko bataluka eriingira busana neritindikirirya.
HEB.4.1	Neryo, omugulu erilaga ryeringira omwiluhuka riwe rikine, tubahe sihabye muguma wakwinywe oyu kabanika ngabiri bula eribanaryo. 
HEB.4.2	Kusangwa engulu yowene yatuhikako ngoko yahika kubo; nikwa engulu eyo bowa moyitetawatikyabo, kusangwa moyitetahindana nerikirirya omo bandu bowa.
HEB.4.3	Kusangwa itwe twikiriraya tukingira omwiluhuka eryo, ngoko abiribuga ati,
HEB.4.3	Ngoko nalahiriraya omwihitana ryage,
HEB.4.3	Sibendisingira omwiluhuka ryage na kera, nomo mibiri yiwe yanahwa oko mugulu wekibanza kye kihugo.
HEB.4.4	Kusangwa mwabugira handi busana nekiro kyebirinda ati, Mungu mwaluhuka oko mibiri yiwe yosi oko kiro kyebirinda.
HEB.4.5	Nakandi na hano ati,
HEB.4.5	Sibendisingira omwiluhuka ryage.
HEB.4.6	Neryo kusangwa ryabirisigalira abandi eriingira, nabandi abowa engulu yowene mobabula eriingira busana neritindiowa,
HEB.4.7	kandi abirihira ekindi kiro, Munabwire, akabuga omo buno bwa Dawidi hamahwa emigulu miri omo binywa ebyabiri bugwa erimbere, biti,
HEB.4.7	Munabwire, mwamowa omulenge wuwe,
HEB.4.7	Simukalaye emitima yenyu.
HEB.4.8	Kusangwa kumbe Yosua ahabo eriluhuka, kumbe Mungu siangaswabuga enyuma busana nekindi kiro. 
HEB.4.9	Neryo ritya, hane eriluhuka ryesabatu eribikirwe busana nabandu boMungu; 
HEB.4.10	kusangwa oyu kingira omwiluhuka ryoMungu naye ini amombia oko mibiri yiwe ngoko Mungu umbaya oko yikuwe.
HEB.4.11	Neryo tuyitsinge kutsibu eriingira omwiluhuka eryo, sihabye omundu oyu kayihinda omo musindo oyo weritindiowa. 
HEB.4.12	Kusangwa eKinywa kyoMungu kineho kandi kiwite omuhwa, ikitwire kwilaba omuyari wamoya abiri, kikatsimita nerigaba omutima nekirimu, nerigaba esyonungo nomungoso, kandi kikalebaya amaringikania nerisonda ryomutima. 
HEB.4.13	Sihari ekihangikirwe ekibisamire emuliro wuwe, nikwa ebyosi bisa nzukere kandi biri ndumbu omo meso woyo kandisyasoha emyatsi yetu.
HEB.4.14	Neryo kusangwa tuwite omuhereri mukulukulu oyo waya omo lubula, Ye Yesu, oMugala woMungu, tuhambe ndeke erikangania ryerikirya ryetu. 
HEB.4.15	Kusangwa situwite omuhereri mukulu oyu tewangatoka eriwatikya omo bolobolo bwetu, nikwa oyo wabirilengwako omo myatsi yemisindo yosi ngatwe, nikwa butsira erikola ebibi. 
HEB.4.16	Neryo tuyitunde hakuhi nekitumbi kyobwami kyolukogo butsira eriubaha, tubane eriganyira nolukogo oko mugulu wobwaga.
HEB.5.1	Kusangwa oburi muhereri mukulu oyu kayisogawa omukati kati kabandu akahirawa erikola busana nabandu embere syoMungu, eriherera erihitya namahere busana nebibi. 
HEB.5.2	Iye akatoka erikola ryolo-ryolo nabatasi nabatere, kusangwa naye akalengawako nobolobolo. 
HEB.5.3	Busana neki atolere eriha obuhere busana nebibi biwe na busana nebibi byabandu. 
HEB.5.4	Omundu siariyiha erisikya eri, nikwa akabirikirawa noMungu, ngoko Arona abirikirawa. 
HEB.5.5	Ritya Kristo mwatayisikya eriyirwa mo muhereri mukulu, nikwa ahirawa noyu wamubwira ati,
HEB.5.5	Uri Mugala wage,
HEB.5.5	Munabwire namakubuta;
HEB.5.6	Ngoko abiribuga ehandi ati,
HEB.5.6	Uri muhereri na kera na kera,
HEB.5.6	Omo musindo wa Melkisedeki.
HEB.5.7	Omo biro ebyo byomubiri wuwe, Yesu mwaherera erisaba nerigo, haguma nerilakirira nemisonia, okwoyo watoka erimulamya oko luholo, kandi mogubwa busana eri ubaha riwe ryobugenge. 
HEB.5.8	Nomwanabya Mugala, mwiga eriowa busana nebyagalawamo; 
HEB.5.9	neriyirwa mo mubuya kundu mwabya enzuko yerilama yerikota oko bosi bakamowa, 
HEB.5.10	ini abiriahulwa noMungu mo muhereri mukulu omo musindo wa Melkisedeki.
HEB.5.11	Busana neki turi nebingi byeribuga ebikalire eribindulwa, kusangwa muri batsiha eriowa. 
HEB.5.12	Kusangwa nomo mutolere lino eribya abakangirirya, muri nobwaga bwomundu weribaka ngirirya emyatsi yerimbere yekinywa kyoMungu. Muri no bwaga bwamasabu butsira akaryo kakalakalire; 
HEB.5.13	kusangwa oburi mundu oyu kapulaya amasabu siawite menge omo kinywa kyeritunganene kusangwa ni mwana. 
HEB.5.14	Nikwa akaryo kaka lakalire ni ka bakulu, ni kababiriiga eriminya erigabula ekibuya nekibi.
HEB.6.1	Busana nekyo tusige erikangirirya ryerimbere rya Kristo tulolaya emuliro erikula, butsira erihira akandi ekibanza kyeribinduka oko mibiri iholire nerikirirya oko Mungu, 
HEB.6.2	neri kangirirya busana nerinaba, nerihira kwebyala, nerilubuka ryabaholi, neritswera ryerikota. 
HEB.6.3	Tukandisyakola neki Mungu amaliga. 
HEB.6.4	Kusangwa siryetokekana erisubya okwi binduka kandi abo ababirikoleribwa kwe ekyakakala, kutse ababirigerya erihitya ryelubula kutse ababirisangira eKirimu Kibuyirire, 
HEB.6.5	kutse ababirigerya obubuya bwekinywa kyoMungu, nakagala komugulu owakandisyasa, 
HEB.6.6	bamayilusya oko Mungu, sirye tokekana erisubyabo okwibinduka kandi, kusangwa bakabamba oMugala woMungu oko muti ibakamwita esisoni embere wabandu. 
HEB.6.7	Kusangwa ekitaka ekyabiripulya embula eyikawa kukyo ngendo nyingi, eyikalasaya ebiti byowene busana naba kalimakyo, kikahabawa omuyisa noMungu. 
HEB.6.8	Nikwa kyama lasya emisaki-saki namatolu, sikiwite endundi kandi kiri hakuhi neritakirwa; nenduli ryakyo ni hisibwa.
HEB.6.9	Nomo twangabuga tutya, nikwa busana nenyu, abanze, tunasi ndeke kwemyatsi yowene kwaho ikabya okwilama. 
HEB.6.10	Kusangwa Mungu siaribya atatunganene eribirirwa oko mubiri wenyu nolwanzo mwakanganaya busana naye muka kolera ababuyirire, na lino mukinakolerabo. 
HEB.6.11	Netu tukasonda tuti oburi mundu kwinywe akanganaye omuhwa oyo omwi berererya erisika ryamaha erihika oko nduli, 
HEB.6.12	neryo ritya imutabya abagata, nikwa mubye abakagerereraya abakarya omwandu werilaga busana nerikirirya neritindaluha.
HEB.6.13	Kusangwa Mungu omugulu alaga Abrahamu, kusangwa sihari gundu umulengire owerilahirya, mwayilahirya, 
HEB.6.14	ati, Kwenene nasyakuha omuyisa nerikukanya. 
HEB.6.15	Ritya, amabisika neritindaluha, mwabana ebyalagawa. 
HEB.6.16	Kwenene abandu bakalahiraya abalengirebo, nomo buhaka bosi bwabo erilahirya rikabuga omwatsi nerisikyago. 
HEB.6.17	Kyo kyaleka Mungu omu gulu asonda erikangya abari bomwandu werilaga eritindabi nduka ryerisonda riwe, mwahiraho erilahirya, 
HEB.6.18	ritya busana nemyatsi ibiri itebinduka, Mungu siaritoka eribiha mubyo, itwe itwatoka erisika kutsibu busana neribana obusagiro, erihamba amaha awahirirwe embere syetu. 
HEB.6.19	Tuwite amaha ayo nge kindu kisikirye omutima ndeke, amaha awakingira ahabuyirire omwisi enyuma wolukimba, 
HEB.6.20	aho Yesu abiri ingira erimbere busana netu, iniabiribya omuhereri mukulu wakera na kera omo musindo wa Melkisedeki.
HEB.7.1	Kusangwa Melkisedeki oyu, omwami weSalemu, omuhereri woMungu wendata okwilaba, mwahindana na Abrahamu mwamutsumula akasubula alwa eyayita abami; 
HEB.7.2	na Abrahamu mwamuha ekihande kiguma ekyerikumi oko byosi. Eribindula erina riwe, Iye ni wembere, Omwami weritunganene, nibya ni Mwami weSalemu, kiti, Omwami wobuholo. 
HEB.7.3	Iye siawite ise kutse nyinya kutse abekitunga, kandi siawite enzuko yebiro kutse enduli yengebe, nikwa erisosa oMugala woMungu akabyaho omuhereri kera na kera.
HEB.7.4	Mulebaye ngokwari mukulu! Abrahamu mwamuha eki hande kyerikumi kyebindu ahunga. 
HEB.7.5	Na bana abo baLawi abakimaya omubiri wabahereri bawite eritegeka omo bihano riti bimaye oko bandu ekiguma kyerikumi, nabo ni bagala babo nomo bari bana baAbrahamu. 
HEB.7.6	Nikwa omundu oyu te goko kitunga kyabo mwimya ekiguma kyerikumi uku Abrahamu kandi mwamutsumula oyu wabya nerilaga. 
HEB.7.7	Sikiri ko buhaka ko mukemuke akatsumulawa nomukulu. 
HEB.7.8	Eno oko bandu bakahola bakimaya ekiguma kyerikumi; nikwa eyo kikimibawa noyo bakatulago bati aneho. 
HEB.7.9	Omundu anganabuga ati Lawi oyu kahabawa ekiguma kyerikumi, mwariha ekiguma kyerikumi busana na Abrahamu, 
HEB.7.10	kusangwa abya iniakine omo mbindi yisekulu wuwe omugulu Melkisedeki ahindana naye.
HEB.7.11	Kumbe eribererera ryatokekana busana nobuhereri bwa Lawi (kusangwa abandu bahabawa ebihano omu buhereri obo), kumbe hangabya obwaga bwogundi muhereri erihangana oko musindo wa Melkisedeki, kwilaba oyu wangahulwa omo musindo wa Arona kwehi? 
HEB.7.12	Kusangwa omugulu hakabya eribindula obuhereri, ebihano nabyo bitolere eribindulwa. 
HEB.7.13	Kusangwa oyu wahulawa omo myatsi eyi abya wekindi kihanda, ekitekyangalwamo na kera omundu wangakola omubiri weriherera. 
HEB.7.14	Kusangwa kyasibwe ndeke koMukama wetu alwa oko Yuda, na Musa mwatahula bahereri omo kihanda ekyo.
HEB.7.15	Kusangwa eki kiminyikere ndeke kwilaba omugulu ogundi muhereri akahangana oyu ringene na Melkisedeki, 
HEB.7.16	oyo wabiribya muhereri, butsira ngeritegeka omu nzira yeributwa oko mubiri nikwa busana nakagala kengebe eyitetatoka eri heribwa. 
HEB.7.17	Kusangwa kikatulawa busana naye kiti,
HEB.7.17	Uri muhereri kera na kera,
HEB.7.17	Ngo musindo wa Melkisedeki.
HEB.7.18	Nikwa, ekihano kyerimbere kikalusibawaho busana nobolo bwakyo kitawite ekyo kyangakola: 
HEB.7.19	(kusangwa ebihanomobitetakola kindu kibuya); nikwa amaha owene kwaho abiriletwa, eritukolya hakuhi noMungu. 
HEB.7.20	Nago mwatabyaho hate erilahirya.
HEB.7.21	Ababya bahereri erimbere mobakola omubiri oyo butsira erilahirya, nikwa oyu mwahulwa omwi lahirya ati,
HEB.7.21	OMukama abirilahirya
HEB.7.21	Isiendisyabinduka, ati,
HEB.7.21	Uri muhereri na kera na kera.
HEB.7.22	Eki kikatuma Yesu iniabya muwato werilagana ryowene kwilaba.
HEB.7.23	Abahereri berimbere babya bangi, kusangwa bakakiribawa eriikala omo mubiri busana noluholo; 
HEB.7.24	nikwa iye akabya oko buhereri endambi yosi butsira eriumbya, kusangwa akabyaho nakera nakera. 
HEB.7.25	Busana nekyo akatoka emigulu yosi erilamya abakasegera hakuhi noMungu busana naye, kusangwa akabyaho kera na kera erisabirabo.
HEB.7.26	Kusangwa ryabya ritolere itwabya nomuhereri mukulu womusindo oyo, oyu buyirire, oyute ko mwatsi, oyute neki tingu, oyu wabirihigulwa oko bakola nabi, oyo wahirawa endata oko butuku. 
HEB.7.27	Siabya nobwaga, nga bahereri abo bakulu, eritsuka erihera obuhere busana nebibi biwe nenyuma waho busana nebibi byabandu; mwakola ebyo engendo nguma busana nabosi omugulu ayiyira mo buhere. 
HEB.7.28	Kwenene, ebihano bikahira abandu omo bolo bwabo eribya abahereri bakulu, nikwa eKinywa kyerilahirya ekyahika enyuma oko bihano, kikahira oMugala oyo wabirihirwa mo mubuyirire erihika kera na kera.
HEB.8.1	Neryo omwatsi tukabuga woyu: tuti, tuwite omuhereri mukulu womusindo oyu, oyu wikere oko byala byamali byekitumbi kyobwami kyoMwenye oBukulu omo lubula, 
HEB.8.2	omusuyi wahabuyirire nowehema yekwenene eyabandu bata hanganaya nikwa yahanganibawa noMukama. 
HEB.8.3	Kusangwa oburi muhereri mukulu akahirawaho eriherera erihitya nobu here; neryo ritolere omuhereri oyu iniabya nekindu kyeriherera. 
HEB.8.4	Kumbe ari omo kihugo, siangabya muhereri na hake, ku sangwa hari bahereri abakaherera erihitya ngebihano ko bikategeka. 
HEB.8.5	Bakakolera ekisosekanio nekitsutsu kyahabuyirire ekyelubula; kusangwa omugulu Musa asonda erihangania ehema, Mungu mwamukangirirya ati, Lebaya uyire ebyosi mo kisosekanio ekyo wakanganibawa oko kitwa. 
HEB.8.6	Nikwa lino, Kristo abiribana obusuyi oburi bubuya kwilaba obwakera ngerilagana eryo akalagana ni ribuya kwilaba kusangwa rika hirawa okwilaga erilabire omo bubuya. 
HEB.8.7	Kusangwa kumbe erilagana ryerimbere ritaribya mo bulema, nga siharitabya omwanya busana neryakabiri. 
HEB.8.8	Kusangwa akabana obulema kubo omugulu akabuga ati:
HEB.8.8	Ebiro bikandisyasa, oMukama atya,
HEB.8.8	Nasyahira erilagana rihyarihya nenyumba ya
HEB.8.8	Israeli nenyumba yaYuda;
HEB.8.9	Eritaringene nerilagana nalagana na bise wabo
HEB.8.9	Oko kiro nahambabo oko byala Erisondolabo erilwa omo kihugo kyeMisiri;
HEB.8.9	Kusangwa mobatakwamirira omwilagana ryage,
HEB.8.9	Kyaleka inaponabo, oMukama atya.
HEB.8.10	Erilagana ryeri eryo nasyayira nenyumba yaIsraeli
HEB.8.10	Enyuma webiro ebyo oMukama atya:
HEB.8.10	Nasyahira ebihano byage omo maganiryo wabo,
HEB.8.10	Nasyasakabyo oko mitima yabo,
HEB.8.10	Kandi nasyabya oMungu wabo,
HEB.8.10	Nabo basyabya abandu bage.
HEB.8.11	Sibendisyakangiriryania oburi mundu muli kyabo,
HEB.8.11	Kutse oburi mundu mugala wabo ati,
HEB.8.11	Uminye oMukama,
HEB.8.11	Kusangwa abosi basyanyiminya,
HEB.8.11	Eritsuka oko bakebake erihika oko bakulubakulu.
HEB.8.12	Kusangwa nasyaganyira ebibi byabo,
HEB.8.12	Isindiendi syaswibuka amalolo wabo.
HEB.8.13	Omugulu akahula erilagana rihya iniakaganza eryerimbere nga ryamabya ikulu iryombya. Neryo erikabya ryakera rikakula iryahwaho.
HEB.9.1	Nerilagana eryo ryerimbere ryabya riwite ebihano byerikukamira nebyahabuyirire he kihugo. 
HEB.9.2	Kusangwa ehema yakokotibawa, olwerimbere, omwabya ekyabya kitekire kwe esyotala, nobutala, na mandu werikangania ko Mungu aneho; hakahulawa mo habuyirire. 
HEB.9.3	Enyuma wolukimba lwakabiri habya ehema iyikahulawamo Ahabuyirire ha Habuyirire, 
HEB.9.4	ihawite aheriherera ryazahabu busana nerihisya uvumba nerisanduku eryerilagana eryabiribambiribwa oko mbande syosi na zahabu, nekisya kyezahabu ekiri mwa mana, nomutso wa Arona owalasaya amasasa, nehisayi hyamabwe hyerilagana; 
HEB.9.5	nendata kuryo habya abakerubi bolukengerwa erisukurirya ekitumbi kyolukogo. Emyatsi eyi sitwangatoka eriswahula ebyosi mo kigumakiguma lino.
HEB.9.6	Erikokotya eri ryamabiyirwa ritya, abahereri bakingira ebiro byosi omwihema eluhande lweyihya, nerikola emibiri yabo yobuhereri; 
HEB.9.7	nikwa omuhereri mukulu akaya omo hema yakabiri iyowene nibya engendo nguma nyisa oko mututa isiariingira mo atahekire omusasi owakaherera busana naye na busana nebibi byabandu. 
HEB.9.8	Busana neki eKirimu Kibuyirire kikaminyisaya kwe nzira eyikaya ahabuyirire siriyalibukala omugulu ehema yoluhande lweyihya ikineho 
HEB.9.9	(eyikabya eki sosekanio kyomugulu wasesene). Omwitondeka ryomwatsi oyu, erihitya nobuhere bikahererawa ebitatoka eriyira omulenge womutima woyu kakukamira mo mubuya, 
HEB.9.10	nikwa bikahula akaryo neripulya neriyikosa yemisindo ebyo bisa, ebi ni tegeka busana nomubiri ebyategekawa erihika oko mugulu weri binduka.
HEB.9.11	Nikwa Kristo abere ahika ngo muhereri mukulu wemyatsi mibuya eyabirihika, busana nehema enene kwilaba na nyibuya kwilaba (eyitakokotibawa nebyala, eryo ni buga riti, siyeri hangika yeno) 
HEB.9.12	mwingira engendo nguma busana na kera na kera omo Habuyirire, isiaritwala omusasi wesyombene nowebyana byesyonde nikwa owuwe iyowenewene, iniama bibana eritongolya rya kera na kera. 
HEB.9.13	Kusangwa kumbe erilagalirya ryomusasi wesyombene nesyonume haguma neribu ryenyana oko bandu bebibi bikahigula busana neriera ryomu biri, 
HEB.9.14	omusasi wa Kristo, oyu wayiha oko Mungu ate nekitingu omo Kirimu kya kera na kera siendsyalaba kwaho nerierya omulenge womutima wenyu oko mibiri eyiholire erikolera oMungu oyuriho kwehi?
HEB.9.15	Neryo iye ni musangania werilagana rihyarihya, neryo abakabirikirawa ibatoka eribana omwandu werikota owalagawa, kusangwa oluholo lwabiribanika olukagula ababya omo malolo wabaketa erihana omwilagana ryakera. 
HEB.9.16	Kusangwa ahari erilaga ryomwandu oluholo loyo walaga akatsuka eriminyikala. 
HEB.9.17	Kusangwa erilaga rikabererera oko luholo, kusangwa siriri namaka oyo walagaryo akineho. 
HEB.9.18	Kikaleka erilagana ryeri mbere iritahagana hate musasi. 
HEB.9.19	Kusangwa Musa abere abikangania oko bandu bosi eritegeka ryosi ryebihano, mwimya omusasi owehyana hyesyonde nowesyombene, na magetsi nobweya bwesyombuli bwengula nehisopo, mwalagaliryago oko kitabu noko bandu bosi, 
HEB.9.20	ati, Oyu ni musasi werilagana ogo Mungu abategekera. 
HEB.9.21	Kandi omo musindo oyo mwalagalirya omusasi oko hema noko bindu byosi ebyakola omubiri weriku kamira. 
HEB.9.22	Na kwenene oko ebihano hakuhi nebindu byosi bikeribawa omo musasi, kumbe omusasi atariutika eribuyirwa ryebibi nga siriri.
HEB.9.23	Ritya ryabya ritolere ebisosekanio byebindu byelubula ibyeribwa omo musindo oyo, nikwa ebindu byelubula namahere awalabire aya. 
HEB.9.24	Kusangwa Kristo abiriingira butsira omo hema eyikakolawa nebyala, eyiri ekisosekanio kyeya kwenene, nikwa abiriingira omo lubula, lino aminyikale embere syo Mungu busana netu. 
HEB.9.25	Kandi isiariyiha ngendo nengendo ngo muhereri oyo wingira oko buri mututa ngendo nguma ahabuyirire atwala omusasi ate wuwe; 
HEB.9.26	kusangwa kumbe kibye kitya nga abya tolere eriagalwa engendo nyingi eritsuka okwihangika rye kihugo. Nikwa lino, abiriminyikala engendo nguma oko nduli yemigulu agumiraye ebibi eriyiha mo buhere. 
HEB.9.27	Neryo ngoko ryahirawa busana nabandu erihola ngendo nguma, nenyuma waho eritswerwa lubi iryahika, 
HEB.9.28	Kristo naye, amabiyiha ngo buhere ngendo nguma eriheka ebibi bya bangi, asyaminyikala engendo ya kabiri, butsira busana neri swayiha busana nebibi nikwa busana nerilamya abakamulindi rira nomuhwa.
HEB.10.1	Kusangwa ebihano biwite ekitsutsu buyira kyemyatsi yowene eyikandisyasa butsira erisosa kundukundu rye myatsi eyiriho, sibyangatoka na kera eriyira abakahika hakuhi mo babuyirire busana namahere ayo bakahera ebiro byosi oko oburi mututa. 
HEB.10.2	Bitebitya, kumbe sibetumbya eriherago kwehi? Kumbe abakukamiri beribawa engendo nguma kundu, sibangaswaminya ebibi. 
HEB.10.3	Nikwa omo mahere aya hari eribukya ryebibi oko buri mututa. 
HEB.10.4	Kusangwa siryangatokekana omu sasi wesyonume nowesyombene erilusya ebibi. 
HEB.10.5	Kyaleka, omugulu Kristo ahika omo kihugo iniabuga ati,
HEB.10.5	Amahere namatolere siwanzirebyo,
HEB.10.5	Nikwa wabirinyikokoterya omubiri;
HEB.10.6	Mutatsema omo mahere weriokya namahere busananebibi.
HEB.10.7	Neryo monabuga nyiti,
HEB.10.7	Lebaya, namasa erikola erisondaryawe uWe Mungu,
HEB.10.7	Ngoko kisakire omo mukunzo wekitabu.
HEB.10.8	Omugulu abuga endata ati, Suritasonda kutse eritsemesibwa omo mahere namatolere namahere weriokibwa namahere busana nebibi (ebi bikaherawa ngebihano ko byategeka), 
HEB.10.9	neryo mwatomeka kubyo ati, Lebaya, ngahika erikola ebyo wanzire. Akalusaya ebyerimbere iniatoka erihangania ebyakabiri. 
HEB.10.10	Na busana nerisonda eryo twabirihigulwa omo buhere bwomubiri bwa Yesu Kristo engendo nguma busana na kera na kera.
HEB.10.11	Noburi muhereri akahangana ebiro byosi oko mubiri wuwe, akahera ngendo nyingi amahere ayo, awatetoka erilusya ebibi. 
HEB.10.12	Nikwa omugulu Kristo amabihera obuhere buguma bwa kera na kera busana nebibi, mwikala oko byala byamali byoMungu, 
HEB.10.13	eririnda omugulu esyonzigu siwe syamabihirwa omo kitumbi kyebisandu biwe. 
HEB.10.14	Kusangwa busana nobuhere buguma abiriyirabo mo babuyirire ababirihigulwa busana nakera nakera. 
HEB.10.15	NeKirimu Kibuyirire nakyo kikabya omu langiri wetu; kusangwa amabibuga ati,
HEB.10.16	Erilaga ryeri nasyalagana nabo
HEB.10.16	Enyuma webiro ebyo, oMukama atya:
HEB.10.16	Nasyahira ebihano byage oko mitima yabo,
HEB.10.16	Nasyasakabyo oko maringikania wabo,
HEB.10.17	Mwaswasubira ati,
HEB.10.17	Sindindisyaswibuka ebibi byabo neritindakola ndeke ryabo kandi.
HEB.10.18	Ahari eribuyira ryebibi, sihakiri kandi eriherera ryebibi.
HEB.10.19	Neryo, bagala betu, kusangwa tuwite eriyiketera ryeri ingira ahabuyirire busana nomusasi wa Yesu, 
HEB.10.20	busana nenzira nyihya eyengebe eyo abirilibula busana netu omo lukimba, go mubiri wuwe, 
HEB.10.21	kandi kusangwa tuwite omu hereri munene busana nenyumba yoMungu, 
HEB.10.22	tusegere hakuhi nomutima wakwenene oguswire nerikirirya erisikire, nemitima yetu yamabilagaliribwa eriera oko mulenge mubi womutima nemibiri yetu yabirieribwa namagetsi mabuya. 
HEB.10.23	Tuhamba ndeke erikangania ryamaha wetu butsira eritsinga tsinga, kusangwa oyo walaga siaribirirawa; 
HEB.10.24	Tulebaya ngoko twangibukania busana nolwanzo nemibiri yowene, 
HEB.10.25	situleke erihindana haguma ngemibere yabandi, nikwa erisikania, na kwilaba ngoko mukalangira eKiro ekyo kikahika hakuhi.
HEB.10.26	Kusangwa twamaswakolelera ebibi itwamabibana eriminya ryekwenene, sihakiri obuhere busana nebibi kandi, 
HEB.10.27	nikwa hari amaha weriubaha ryerilindirira eritswerwa lubi, nobuka ngira bwomuliro obukandisyabuga esyonzigu. 
HEB.10.28	Omundu oyo wabiriketa ebihano byaMusa akahola butsira eriganyira okwitulago ryabalangiri babiri kutse abasatu. 
HEB.10.29	Si mwega niraya erisuyira erikalire kwilaba ritolere kwehi oko mundu oyu kapona oMugala woMungu, nerikamba omusasi oweri lagana owahigulawamo, nerihemula eKirimu kyolukogo? 
HEB.10.30	Kusangwa tunasi oyo wabuga ati, Erikisya ni ryage, nasya riha. Nakandi ati, oMukama asyatswera abandu buwe. 
HEB.10.31	Ni kindu kyeriubahya erigwa omo byala byoMungu oyuriho.
HEB.10.32	Nikwa mwibuke ebiro byerimbere omugulu mwakoleri bawako nekyakakala ngoko mwasika omo malwa owakalire weriagalwa, 
HEB.10.33	oko gundi mugulu imukatsumawa embere syabandu neriagalwa, noko gundi mugulu imune nabakakolawa batya. 
HEB.10.34	Kusangwa mwabya nolukogo oko bomuliki, imukaliga nobutseme erisagulwa ebindu byenyu, imunasi ko muwite ebindi bindu byowene kwaho ebikandisyabyaho. 
HEB.10.35	Neryo simuguse eriyiketera ryenyu, eriwite oluhembo lunene. 
HEB.10.36	Ku sangwa mutolere eribya nerisika imwatoka erikola erisonda ryoMungu neribana ebyalagawa.
HEB.10.37	Kusangwa hakisiya omugulu muke,
HEB.10.37	Noyu kandisyasa iniasa isiendisyalinda;
HEB.10.38	Nikwa oyu tunganene wage asyabyaho busana nerikirirya,
HEB.10.38	Kandi amasuba enyuma, omutima wage siarimutsemera.
HEB.10.39	Nikwa itwe situri kwabo bakasuba enyuma tukaheribwa, nikwa turi kwabo abawite erikirirya ibakabika erilama ryemi tima yabo.
HEB.11.1	Nikwa erikirirya ni minya kundu ryemyatsi eyo tukahira ku maha, kandi ni yisinga emyatsi iteyalolwako. 
HEB.11.2	Ku sangwa busana naryo abandu bakera mobabana erisimwa naYe. 
HEB.11.3	Busana nerikirirya tukaminya kwe kihugo kyabumbawa neki nywa kyoMungu, kyo kyaleka ekikalolawako ikyabumbwa omo bindu ebiteminyikala.
HEB.11.4	Busana nerikirirya Abeli mwaha Mungu obuhere owaligawa kwilaba obwa Kaina, na busana nabo mwabana erisimwa kwatunganene, oMungu mwaminyisya kwamaliga erihitya riwe; nomwanahola, nikwa busana nerikirirya riwe na lino akinabuga. 
HEB.11.5	Busana nerikirirya Enoka mwatwalwa endata sialole okwihola; naye mwatabanika, kusangwa Mungu iniamabimutwala. Nikwa abere ate atwalwa inianemoganzwa kwakatsemesaya Mungu. 
HEB.11.6	Kandi butsira erikirirya siryetokekana erimutsemesya. Ku sangwa oyu kayitunda hakuhi noMungu atolere erikirirya kwane nakandi kwakandisyahemba abakamusonda-sonda. 
HEB.11.7	Busana nerikirirya Noa iniamabiminyisibwa noMungu busana nemyatsi eyiteyalolwako, mwahulikirira mwabatsa obwato busana neri lamya ekitunga kiwe; busana neki mwatswera e kihugo kyo lubi kandi mwabya omuri womwandu weritunganene erikahika busana nerikirirya.
HEB.11.8	Busana nerikirirya Abrahamu mowa omugulu abirikirawa eriya aho akandisimya mo mwandu; mwalwayo, isiasi eyakaya. 
HEB.11.9	Busana nerikirirya mwabya mubunga omo kihugo kyerilaga, mwabya ngomugeni mukyo, mwabya omo mahema haguma na Isaka na Yakobo, abari bomwandu haguma naye busana neri laga eryo. 
HEB.11.10	Kusangwa mwalindirira namaha omuyi owawite ebibanza bisikire, noMungu ni muhimbi nomubumbi wago. 
HEB.11.11	Busana nerikirirya Sara mwabana amaka weriheka obukule, iniambilabya emigulu yiwe, kusangwa aganza oyo walaga ngoyu tesiganiraya. 
HEB.11.12	Neryo oko mundu muguma, naye abya ngoyu holire olubuto luwe molwabya lungana nesyongununu syelubula na kandi lungana nemisege yoko mukokoro wengetsi abatetoka eriganzwa.
HEB.11.13	Aba bosi mobahola omwikirirya, isibetahamba eryalagawa, nikwa ibabirilangirabyo neribukyabyo ibine ngerya, ibakabuga ko bari bageni na babunga omo kihugo. 
HEB.11.14	Kusangwa bandu abakabuga batya bakakanganaya ko bakasonda-sonda e kihugo kyabo. 
HEB.11.15	Kumbe baribya bakaringikania e kihugo ekyo balwamo ngababya babwene omwanya werisubayo. 
HEB.11.16	Nikwa lino bakasonda e kihugo kyowene kwaho, kye kyelubula. Neryo Mungu siari nesisoni eriahulwa mo Mungu wabo, kusangwa abirikokotya omuyi busana nabo.
HEB.11.17	Busana nerikirirya Abrahamu, omugulu alengawako, mwahera Isaka mo buhere noyo wahabawa erilaga mwasika eriha mo buhere mugala wuwe mubutwa muguma, 
HEB.11.18	oyo wahulawa ati, Busana na Isaka olubuto lwawe lwasyahulwa. 
HEB.11.19	Mwaganza ko Mungu angatoka erilubukya bandu oko baholi; neryo, mwaswamubana akandi nga mo musyo. 
HEB.11.20	Busana nerikirirya Isaka mwaha omuyisa webikandisyasa ku Yakobo na Isau. 
HEB.11.21	Busana nerikirirya Yakobo, abere asonda erihola, mwaha omuyisa oko buri mugala wa Yosefu, eri unamira oko mutwemutwe womutso wuwe akakukamira. 
HEB.11.22	Busana nerikirirya Yosefu, abere asonda ihola, mwahula erilwayo ryabaIsraeli kandi mwategeka busana nerita amakuha wuwe.
HEB.11.23	Busana nerikirirya Musa, abere abibutwa, mwabiswa emikera isatu nabamubuta, kusangwa balangira kwari mwana mubuya; mobatubaha eritegeka ryomwami. 
HEB.11.24	Busana neri kirirya Musa abere abikula, mwagana eriahulwa mo mugala wa mwali wa Farao, 
HEB.11.25	iniakayisoga erisangira erikolwa nabi haguma na bandu boMungu kwilaba eritsema omwitsemera ebibi erikalaba. 
HEB.11.26	Mwaganza eritsumwa erihingana na Kristo ko biri bindu bilabire obuteke bweMisiri kusangwa mwayike tera ebihembo. 
HEB.11.27	Busana nerikirirya mwalwa eMisiri, mwa tubaha eriagarirwa ryomwami; kusangwa mwasika nga kalebaya oyute lolawako. 
HEB.11.28	Busana nerikirirya mwahira erirya ryeriki ruka nerilagalirya omusasi, neryo oMutogotya owehimbere siatule kubo.
HEB.11.29	Busana nerikirirya abandu mobasoka engetsi yomunyama nga bari oko kitaka kyumire; nikwa abanyaMisiri, omugulu balenga erikola batya, mobasendibwa. 
HEB.11.30	Busana nerikirirya ekiyite kyeYeriko mokyaterera ahisi kyamabitimbwako ebiro birinda. 
HEB.11.31	Busana nerikirirya Rahaba omusingiri mwatahera haguma nabagana eriowa, kusangwa mwakokya abalingi nga bira.
HEB.11.32	Nangaswabuga byahi kwehi? Kusangwa ngabula endambi erigambula ebya Gideoni, nebyaBaraka, nebya Samisoni, nebya Yefuta, nebya Dawidi, nebya Samweli, nebya baminyereri— 
HEB.11.33	abakinda amami busana nerikirirya, mobakola ebitunganene, mobabana ebyalaganawa, mobakumba amuno wesyondale, 
HEB.11.34	abalimaya omuliro owakagulumira kutsibu, ababala oboya bwemiyari, ababana amaka omo bolobolo, ababya namaka omo malwa, mobahiga emilondo yabandi. 
HEB.11.35	Abakali mobakokya abaholi babo abalubukibawa. Abandi mobagalibwa neriholi bwa, ibakagana eriboholwa, ibatoka erilubuka oko ngebe yowene kwilaba. 
HEB.11.36	Abandi mobagalwa erisekereribwa neriswiribwa, namahulula neribohwa. 
HEB.11.37	Mobitwa momabwe, mobatubwa omo misumeno mo bitswe bibiri, kandi mobalengwako, mo bitwa omo miyari; mobalendera ibanambite esyongobi syembuli nesyesyombenehene, mobahungwa kwebyosi, mobagalibwa, mobakolwa nabi— 
HEB.11.38	ne kihugo sikyabya kitolerebo—ibaka timbatimba omo mbwarara noko bitwa, kandi omo masamba nomo miangalu ye kihugo.
HEB.11.39	Aba bosi nomo banabya basikire mobatangirira ebyala ganawa, 
HEB.11.40	kusangwa Mungu iniamabitubikira ekindu kyowene kwilaba aho, ebo sibaberere bate haguma netu.
HEB.12.1	Neryo kusangwa tutimbirweko nekitu kinene kitya kyabalangiri, tuyihigule kwe bitulitohere byosi, nebibi ebikamatana netu kutsibu, tutibite neritindaluha omo matangwa owabirihirwa embere syetu, 
HEB.12.2	itunemosamalira Yesu oyo watsuka noyu kandisyabererya erikirirya ryetu, oyu wasika oko musalaba busana nobutseme wahirawa emuliro wuwe, mwapona esisoni esyo, na lino ikere oko byala byamali byekitumbi kyobwami bwoMungu.
HEB.12.3	Muganiraya oyo wasika omo buyigu obwabakola nabi, na ritya imutaluha kutse erioloba omo mutima. 
HEB.12.4	Omo malwa nebibi simwetahika aho muta omusasi omo malwa ayo. 
HEB.12.5	Kandi mwabiribirirwa erihana eryo rikabahula mo bagala kwehi? riti,
HEB.12.5	Omugala wage, isiwapona erisuyira ryoMukama,
HEB.12.5	Kutse siwolobe omugulu ukakungawa naye.
HEB.12.6	Kusangwa oyo oMukama anzire yakaswiraya,
HEB.12.6	Nerisuyira oburi mugala oyo akakokaya.
HEB.12.7	Musike omwiswiribwa eryo. Mungu akabayira nga bagala; kusangwa mugala ni wahi oyo ise wuwe ateswiraya kwehi? 
HEB.12.8	Mwamabya butsira erisuyirwa nga bandi bosi, imuri basa nenyinya isimuri bagala. 
HEB.12.9	Nakandi twabya itunawite abotata wetu abe kihugo abakatusuyira netu tukakengabo. Sitwangowa kwilaba aho ise webirimu tukabyaho kwehi? 
HEB.12.10	Kusangwa ebo mobatusuyira akatambi kake ngoko ryatsemesayabo, nikwa iye akatusuyira eritukola ndeke, itwasangira obubuyirire buwe. 
HEB.12.11	Kusangwa oko katambi ako erisuyira ryosi rikabya obulige butsira eritsemesya; enyuma waho rikayira ebiguma byobuholo byeritunganene busana nabo abakiyisibawa muryo.
HEB.12.12	Neryo musumbe amaboko alerembire musikaye amatwi molomolo, 
HEB.12.13	muyire esyonzira situganene busana nebisandu byenyu, ekilema sikitsukukale, nikwa kilamibawe. 
HEB.12.14	Muyi tsinge eribya nobuholo oko bandu bosi, neribya nobubuyirire kandi buteko sihali mundu wasyalola oko Mukama. 
HEB.12.15	Mulebaye sihabye omundu oyo kabula eribana olukogo lwoMungu; sihabye omurihi owerikaliha owakalasa nerileta obulige nabangi ibatsanda busana nago; 
HEB.12.16	sihabye omusingiri kutse oyo tekenga Mungu nga Isau, owagulaya omwandu wuwe busana nekisa kiguma. 
HEB.12.17	Kusangwa munasi enyuma kwaho mwa sonda erihabwa omuyisa womwandu, mwataligirwa, kusangwa mwatabana omwanya weribinduka, nomwana asondayago neri rira ryemisoni.
HEB.12.18	Kusangwa simwetahika oko kitwa ekikatulawako, noko muliro owagulumira, noko mwirimya, nekitu kikinire, noko kanyabungu, 
HEB.12.19	noko mulenge wengubi, nomulenge webinywe abakowabyo ibagonga-gonga bati ebindi sibeswebugawa nabo. 
HEB.12.20	Kusangwa mobataluka okwowa eritegeka eryo ryahabawa riti, enyama yamatula oko kitwa ekyo iyitwa omo mabwe. 
HEB.12.21	Kandi, omwatsi oyo iniakubahaya kutsibu kyaleka Musa iniabuga ati, Namatitimana neriubaha. 
HEB.12.22	Nikwa inywe mwa birihika oko kitwa Sioni noko muyi woMungu uyuriho, ne Yerusalema yelubula, noko bamalaika abateganzika, abahindene neritsema, 
HEB.12.23	noko kanisa yehimbere abasakire elubula, noko mutsweri oyuri Mungu wabosi, noko birimu byabandu batu nganene ibabiriyirwa mo babuyirire, 
HEB.12.24	nuku Yesu, omu sangania werilaga rihya, noko musasi werilagalirya owakabuga nolukogo kwilaba omusasi wa Abele.
HEB.12.25	Mulebaye simugane oyu kabuga. Kusangwa nibya moba tabala abagana oyo wakungabo omwihana omo kihugo, kwilaba aho sitwendisyabala twamagana oyu katukunga omwihana erilwa elubula. 
HEB.12.26	Omulenge wuwe mwatitimania e kihugo ekiro ekyo; nikwa lino abirilaga ati, Hakisiya engendo nguma inatitimania butsira e kihugo kyokyene nikwa nolubula. 
HEB.12.27	Eki nywa eki kiti, Hakisiya engendo nguma, kikahula erilusibwa ryebikatitimanibawa ngekyo kyahangikawa, ebitetoka erititi manibwa ibyatoka eribyaho. 
HEB.12.28	Neryo, erihabwa obwami obutatoka eritenganibwa, tubye newasingya, na ritya tuhe oMungu erisaba erikaligawa omwikenga nerimuswekera; 
HEB.12.29	kusangwa Mungu wetu ni muliro owakakiriraya.
HEB.13.1	Olwanzo olwomusindo owabagala babo lubye. 
HEB.13.2	Simwi birirawe erikokya abageni, kusangwa ritya abandi babiri kokya abalaika isibasibo. 
HEB.13.3	Mwibuke abari omo muliki, nga muri omo muliki haguma nabo; na bakakolawa nabi, kusangwa nenyu muri omo mubiri. 
HEB.13.4	Eriherukania rikengawe nabosi, negingo yabo isiyayirawa mo nyibi; kusangwa Mungu akasya tswera abamaragane nabasingiri. 
HEB.13.5	Mubike engebe yenyu sibohawe nolwanzo lwesyofaranka, mubye nobuholo omobyo muri nabyo; kusangwa abiribuga ati, Sindiendisyakwibirirwa na kera kutse erikusigania. 
HEB.13.6	Kikaleka itwatoka eribuga nerisika tuti,
HEB.13.6	OMukama ni muwatikya wage; sindiendisiubaha;
HEB.13.6	Ko mundu anganyikolaki kwehi?
HEB.13.7	Mwibuke abasondoli benyu, ababuga nenyu eKinywa kyo Mungu; muganiraye enduli yengebe yabo, mugerereraye eri­kirirya ryabo. 
HEB.13.8	Yesu Kristo siarihinduka muligolo, na munabwire nakera nakera ikwane atya. 
HEB.13.9	Simutwalawe omwi kangirirya ryemisindo-misindo neryobugeni; kusangwa ryowene omutima iniasika omo lukogo, butsira erisika omo byalya, ebiteha endundi oko bakakwamabyo. 
HEB.13.10	Itwe tuwite aherihe rera habakakola omubiri wehema isibawite ehamuli yeririraho. 
HEB.13.11	Kusangwa emibiri yesyonyama esyo muhereri mukulu akaleta omusasi wasyo ahabuyirire mo buhere busana nebibi sikahisiribawa ekyaswa kyomuyi. 
HEB.13.12	Ritya Yesu mwagalwa enyuma weririmbo iniatoka erihigula abandu busana nomusasi wuwe. 
HEB.13.13	Neryo tumwegaye ekyaswa kyomuyi, itunahekire eritsumwa busana naye. 
HEB.13.14	Kusangwa eno situwite omuyi weribyaho, nikwa tusonde omuyi owakandisyasa. 
HEB.13.15	Neryo busana naye tuhe oko Mungu endambi yosi obuhere bweripipa, ebyo ni biguma byeminywa yetu eyikapipa erina riwe. 
HEB.13.16	Simwibirirawe erikola ebibuya nerisangira ebyo muwite nabandi, kusangwa Mungu akatsemisibawa namahere awari atya.
HEB.13.17	Mowe abakabasondola muyibombeke busana nabo; ku sangwa bakategaya emitima yenyu, nga bandu bakandisyaleta eriganza. Bakole batya nobutseme, butsira nobulige, kusangwa erikola no bulige siryebaletera endundi.
HEB.13.18	Mutusabire, kusangwa tukayiketera eribya nomulenge womutima owate nolubanza, itukasonda erikola ndeke omo myatsi yosi. 
HEB.13.19	Ngabago nomuhwa kwilaba nyiti mutusabire inatoka erisubibwa kwinywe luba.
HEB.13.20	Neryo oMungu wobuholo oyo walubukaya oko baholi Mukama wetu Yesu, oMulisya mukulu wesyombuli, busana nomusasi werilaga ryakera na kera, 
HEB.13.21	abahe eribya nebyowene byosi imwatoka erikola erisonda riwe, iniakakola omwisi wenyu ebyerisimwa embere siwe, busana na Yesu Kristo; olukengerwa lubye kwiye na kera na kera. Bibye bitya.
HEB.13.22	Ngabalembalemba, bagala betu, nyiti mowe eKinywa kyage kyeribahana, kusangwa namabasakira myatsi mike. 
HEB.13.23	Mwangaminya ko mugala wetu Timoteo abiriboholwa, amasa luba nasyabalolako ituri haguma naye. 
HEB.13.24	Mumbukiraye abasondoli bosi na babuyirire bosi. Abakalwa eItalia baka babukaya. 
HEB.13.25	Olukogo lubye ninywe bosi. Bibye bitya.
JAS.1.1	Yakobo, omugombe woMungu nowoMukama Yesu Kristo, oko bihanda erikumi nebibiri ebipanzapanzirwe:
JAS.1.1	Ngabakeraya.
JAS.1.2	Balikyetu, muganze ebyosi mo butseme omugulu muka hindana nerilengwako misindomisindo, 
JAS.1.3	kusangwa munasi erilengwako ryerikirirya ryenyu rikaletera erisika eriteluha. 
JAS.1.4	Kandi erisika riteluha rikole omubiri waryo werihikana, imwatoka eribererera nerihikana, butsira eribula kindu.
JAS.1.5	Nikwa hamabya muguma kwinywe oyu kabula amenge, asabe oMungu oyu kaha abosi butsira buhemu butsira yihania, naye asyahabwa. 
JAS.1.6	Nikwa abulaye omwikirirya, butsira ni tikatika, 
JAS.1.7	kusangwa oyu katikatika aringe bisunda ebyomo ngetsi ebika kunawa neriguswa nerihunga. 
JAS.1.8	Kusangwa omundu oyo siatolere eriganirya ati omundu wamalengekania abiri oyu tasikire omo syonzira siwe syosi, asyahabwa ekindu oko Mukama.
JAS.1.9	Nikwa omugala wetu oyu hehere ayipipe omwihamibwa riwe, 
JAS.1.10	nowebindu omwikehibwa riwe, kusangwa ngobusoyo bwebiti asyahwaho. 
JAS.1.11	Kusangwa eryuba ryahuluka nekibu hira kyerihisya ibyumya ebiti; obusoyo bwabyo ibwalagala, nobubuya bwabo ibwahera. Neryo omundu webindu asyumira atya omo syonzira siwe.
JAS.1.12	Oinuyisa ari oko mundu oyu kasika omwilengwako, kusangwa amabitoka erirengwako asyangirira embita yengebe eyo Mungu abirilaga abamwanzire. 
JAS.1.13	Omundu siabuge omugulu akarengawako ati, Mungu yukanyirengako; kusangwa Mungu siaritoka erirengwako nekibi naye siarirenga oko mundu; 
JAS.1.14	nikwa oburi mundu akarengawako omugulu akahekawa neritebibwa nesyongumbu siwe. 
JAS.1.15	Neryo engumbu yama biheka obukule ikabuta ebibi; nebibi byabikula ibyabuta oluholo. 
JAS.1.16	Simutebibawe, abagala betu banze. 
JAS.1.17	Oburi erihitya ribuya noburi erihitya erihikene bikalwa endata, bika ndagala erilwa oko Ise webyakakala oyu tehinduka kutse eriyira ekitsutsu kyeribinduka. 
JAS.1.18	Okwisonda riwe mwatubuta omo kinywa kyekwenene itwabya omusindo webiguma byerimbere ebyerihangika riwe.
JAS.1.19	Muminye eki, abagala betu banze. Oburi mundu anguhe eriowa, sianguhe okwibuga, sianguhe okwihitana, 
JAS.1.20	kusangwa erihitana ryabandu siririyira eritunganene ryoMungu. 
JAS.1.21	Neryo muhiyire hali ebitisirire ebyosi nerikanya ryebibi, mwangirire nobolo eKinywa kyabiriherwa omwisi wenyu, ekyangatoka erilamya ebirimu byenyu. 
JAS.1.22	Nikwa mubye abakoli bekinywa, butsira abowa bakyo busa, imukayiteba. 
JAS.1.23	Kusangwa omundu amabya omwowa wekinywa isimukoli, aringe omundu oyu kayileberaya omo kilolero; 
JAS.1.24	kusangwa akayilolako kandi akagenda neryo inibirirwa kwalwa sosire. 
JAS.1.25	Nikwa oyu kasa marira ebihano ebihikene, ebihano byeriyigenderya, akakwa mirirabyo nomuhwa, isimowi omwibirirwa nikwa omukoli oyu kakola, asyabana omuyisa omwikola riwe. 
JAS.1.26	Omundu ama ganirya ngani wekisomo, isiarikakiraya olulimi luwe nikwa akateba omutima wuwe, ekisomo kyomundu oyu ni busa. 
JAS.1.27	Ekisomo ekiri ibuya kite nebitisirire embere syoMungu na Tata kyeki: eriyabana esyongubi nabakwakali omo bulige bwabo, neriyiteya butsira ebitingu omo kihugo.
JAS.2.1	Abagala betu, suhambe erikirirya ryoMukama wetu Yesu Kristo owolukengerwa nerisombola bandu. 
JAS.2.2	Kusangwa hamabya omundu oyu kingira omwihindana ryenyu amabya iniambite esyombuka syezahabu nesyongimba esyowenenga, kandi omundu mwera iniambite esyongimba esitowene naye amingira, 
JAS.2.3	nenyu imukakenga oyo kambala esyongimba esyowenenga muti, Ikala ahowene hano; naho mukabwira omundu mwera muti, wimane harya, kutse wikale omwisi wekitumbi kyebisandu byage; 
JAS.2.4	simukasombola abandu omukati-kati kenyu, imukabya abatsweri bamaringikania mabi kwehi? 
JAS.2.5	Mowe, abagala betu banze. Mungu siaritayisoga abera be kihugo eribya abebindu omwikirirya nabari bomwandu bobwami obwalaga abamwanzire kwehi? 
JAS.2.6	Nikwa inywemwabirihemula omundu mwera. Si bandu bebindu bakabe ndereraya neribakurira omwibugiro kwehi? 
JAS.2.7	Sibo bakatsuma erina eryolukengerwa eryo mukahulawamo kwehi?
JAS.2.8	Mwamaberererya ebihano byobwami, ngoko amasako ati, Wanze mulikyenyu ngoko uyanzire, imwamakola ndeke. 
JAS.2.9	Nikwa mwamasombola abandu, imwamakola ekibi, mwama singwa nebihano nga bakola nabi. 
JAS.2.10	Kusangwa oyu kabika ebihano byosi nikwa amahalya omo kiguma iniabirihalya omo byosi. 
JAS.2.11	Kusangwa oyo wabuga ati, susingire, yowanabuga ati, Siwite. Neryo wamatindasingira ukita, wabirihalya omo bihano. 
JAS.2.12	Mubuge, mukole nga bakandisyatswera nebihano byeriyigenderya. 
JAS.2.13	Kusangwa oyu tegenyera siendisyage nyerwa omwitswerwa; nikwa eriganyira lusingire olubanza.
JAS.2.14	Kwe ni ndundi yahi, abagala betu, omundu amabuga ati Awite erikirirya isiawite emibiri kwehi? Erikirirya riwe ryangatoka erimulamya kwehi? 
JAS.2.15	Omugala wetu kutse mwali wetu amabya endumbu kutse amabula ebyerirya byebiro byosi, 
JAS.2.16	nikwa omuguma wakwinywe amamubwira ati, Ugende obuholo, usisimuke gugute, isiaritahabo ebyobwaga bwomubiri, endundi irihi kwehi? 
JAS.2.17	Ritya erikirirya iryoryene eritawite emibiri iriholire.
JAS.2.18	Nikwa ogundi asyabuga ati, Uwe uwite erikirirya nage ngwite emibiri. Ungangaye erikirirya ryawe eritawite emibiri, nage ngandikukangya erikirirya ryage erikaminyikala omo mibiri yage. 
JAS.2.19	Ukikiriraya uti Mungu ni muguma, ukakola ndeke. Nikwa nesyombinga sikikiriraya—sikatitimana. 
JAS.2.20	Una nzire erikangiriribwa, uwe mundu mukiru, kwerikirirya rite nemibiri ni rigumba kwehi? 
JAS.2.21	Abrahamu tata wetu mwa tayirwa mutunganene omo mibiri ekiro ahereraya mugala Isaka aheriherera kwehi? 
JAS.2.22	Kandi ukalangira erikirirya ko rya tulungana nemibiri yiwe, erikirirya riwe moryahikana omo mibiri yiwe, 
JAS.2.23	namasako mwabererera owakabuga ati, Abrahamu mwikirirya Mungu, moryaganzwa mo ritunganene; kandi mwahulwa mo mwira woMungu. 
JAS.2.24	Ulebaye ngoko mundu akatungananibawa omo mibiri butsira nerikirirya iryo ryene. 
JAS.2.25	Ritya Rahabu musingiri mwatatungananibwa nemi biri omugulu akokaya abakwenda nerikangyabo eyindi nzira kwehi? 
JAS.2.26	Kusangwa ngoko omubiri ate nekirimu iniaholire ritya erikirirya erite nemibiri iriholire.
JAS.3.1	Abagala betu, ukwinywe sihabye bangi eribya abakangirirya, kusangwa mwasi ko twasyatswerwa kwilaba. 
JAS.3.2	Kusangwa itwe bosi tukatwikala mo bingi, noyu tetwikala omo kyakabuga ni mundu ahikene, iniakatoka eritegeka omubiri gosi. 
JAS.3.3	Neryo twamahira ebyuma omo muno wesyofarasi isyatoka eritowa, tukasondola emibiri yasyo yosi. 
JAS.3.4	Mulebaye amatu nago; nomwangabya manenemanene akakunawa nerihunga erikalire, akasondolibawa nengahya ngengenge eyo omutunganania akasonda erilolyabo. 
JAS.3.5	Nolulimi ko luri lutya ni kitsuko kike lukayihalamba mo myatsi minene. Mulebaye ekisuki kinene kikahisibawa nomuliro muke! 
JAS.3.6	Kandi olulimi ni muliro. Olulimi ni kihugo kyebibi omo bitsuko byetu, lo lukaheraya omubiri gosi, lukakaya eribyaho ryosi, kandi lukakibawa nekyuna kyomuliro. 
JAS.3.7	Kusangwa emisindo yosi yesyonyama nesyonyonyu, esyonzoka nesyonyama syomo ngetsi, sikatoka eribegeribwa kandi syabiribegereribwa na bandu, 
JAS.3.8	nikwa olulimi sihari omundu wangatoka eribegeryalo—ni kibi kite luhuka, iluswire nobuti obukaholaya. 
JAS.3.9	Nalo lo tukahamo oMukama na Tata omuyisa, kandi nalo lo tukatakiramo abandu, abahangikawa omwisosa ryoMungu. 
JAS.3.10	Omo buno buguma mukalwa eritsumala neritakira. Abagala betu, omwatsi oyu siatolere eribya atya. 
JAS.3.11	Kwe eyisoko ikahulukaya amagetsi agowene nebilabu erilwa omo kyuna kiguma kwehi? 
JAS.3.12	Abagala betu, omuti womutini angatoka eributa ebiguma byezeituni, kutse omuliki webinyu angatoka eributa mutini kwehi? Ritya amagetsi womunyu siangatoka erilwamo agowene.
JAS.3.13	Ni ndi owamenge noweriminya omukati-kati kenyu kwehi? Akanganaye emibiri yiwe nemibere yiwe yowene omo bolo bwamenge. 
JAS.3.14	Nikwa mwamabya neritsura erikalihire neriyianza omo mitima yenyu, simuyihalambe neribiha omo kwenene. 
JAS.3.15	Amenge aya si musindo owakalwa endata, nikwa ni we kihugo, ni wesyongumbu, ni weSatani. 
JAS.3.16	Kusangwa ahari obuha neriyianza, hari erinegena nerikola ebibi byosi. 
JAS.3.17	Nikwa amenge owakalwa endata owene, kandi ni wobuholo, ahehere, akowa erihanwa, uswire neriganyira ne mbuto yowene, ebitatikatika kutse eriteba. 
JAS.3.18	Kandi ebiguma byeritunganene bikaherawa omo buholo nabo bakayira obuholo.
JAS.4.1	Niki kikaleta amalwa nerinegena omukati-kati kenyu kwehi? Si sye syongumbu syenyu esikalwira omo bitsuko byenyu kwehi? 
JAS.4.2	Mukasonda isimuwite; mukita. Kandi mukatsura, simwebanaki; neryo mukalwa nerihira amalwa. Simuwite kusangwa simwesaba. 
JAS.4.3	Mukasaba, simuriangirira, kusangwa mukasaba nabi, nerihityabyo omo syongumbu syenyu. 
JAS.4.4	Inywe abasingiri, simwasi obwira bwe kihugo ni buyigu bwoMungu kwehi? Neryo oyu kasonda eribya omwira we kihugo akayiyira mo nzigu yoMungu. 
JAS.4.5	Kutse mukaganiraya muti amasako akabuga buyira, kwehi? ati, Akakwa olukando lwobuha oko kirimu ekyo ahira eriikala omwisi wetu. 
JAS.4.6	Nikwa akaha olukogo olulabire kikaleka iniabuga ati, Mungu akalwa nabakayanza nikwa akaha olukogo oko bakayikehaya. 
JAS.4.7	Neryo muyihire oko Mungu. Nikwa mulwe neSatani naye asyabasaga. 
JAS.4.8	Muyilete hakuhi noMungu naye akandisegera hakuhi nenyu. Mweraye ebyala byenyu, inywe bakola nabi, mweraye emitima yenyu, inywe bandu bemitima ibiri. 
JAS.4.9	Mwagalawe, mususumane, murire. Eriseka ryenyu rihinduke isusumana nobutseme bwenyu buhinduke bulige. 
JAS.4.10	Muyikehaye embere syo Mukama naye akandisyabahamya.
JAS.4.11	Simunegulirane, abagala betu. Oyu kanegulira mugala wabo kutse akatswera omugala wabo, akanegulira ebihano kandi akatswera ebihano. Nikwa wamatswera ebihano, suri mukoli webihano nikwa omutsweri. 
JAS.4.12	Hari muguma oyu kahira ebihano yo mutsweri, yu katoka erilamya neriherya; nikwa uwe uwendi ukatswera mulikyenyu kwehi?
JAS.4.13	Mwase, inywe mukabuga muti, Munabwire kutse mungya twasyaya oko muyi murebe twasikalaho mututa, twasyatunda, neribana endundi; 
JAS.4.14	isimwasi ebikandisyabya omungyakya. Engebe yenyu niki kwehi? Kusangwa muri luhohe olukami nyikala akatambi kake nakandi ilwakikukala. 
JAS.4.15	Kumbe mutolere eribuga muti, OMukama amanza, twasyabyaho twasyakola eki kutse kirya. 
JAS.4.16	Nikwa mukayipipa omo bulumelume bwenyu. Eriyipipa eri ryosi nibi. 
JAS.4.17	Oyu wasi erikola kitunganene atekolakyo, ini kibi kwiye.
JAS.5.1	Inywe, abebindu mwase, murire mususumane busana namalige awakandisyabahikako. 
JAS.5.2	Ebindu byenyu byabiri honda nesyongimba syenyu syabiriribwa nehinyurugunzu. 
JAS.5.3	Zahabu syenyu nebitsipa byenyu byabirikwa amakenge, na makenge wabyo asyabya mulangiri busana nenyu asyarya emibiri yenyu ngomuliro. Mwabiriyibikira ebindu busana nebiro byenyuma. 
JAS.5.4	Lebaya, ebihembo byabagesi benyu aba gesa amarima wenyu, ebyo mwimabo neriteba, bikabirikira; nerilaka ryabagesi ryabirihika omo matwi woMukama wemi londo. 
JAS.5.5	Mwabiriikala omo kihugo omo bindu neriyitsemesya; mwabiriugutya emitima yenyu omo kiro kyerikera. 
JAS.5.6	Mwabi ritswera lubi, mwabiriita oyu tunganene; naye isiaritalwa nenyu.
JAS.5.7	Neryo, bagala betu, mulindirire, erihika aho oMukama asyasira. Lebaya omulimi akalinda ebiguma bye kihugo ebye nzwere nene, akalindirirabyo erihika aho asyabanira embula eyerimbere ne yenyuma. 
JAS.5.8	Nenyu mulindirire mutya. Musi kaye emitima yenyu, kusangwa erihika ryoMukama riri hakuhi. 
JAS.5.9	Abagala betu, simutongane, mukasyatswerwa lubi; lebaya, oMutsweri ahangene embere wesyonyui. 
JAS.5.10	Abagala betu, muleberaye oko baminyereri ngo lulengo lweriagalwa nerilinda ababuga omo rina ryoMukama. 
JAS.5.11	Lebaya, tukahulabo mo bomuyisa abasika. Mwabiriowa erisika eriteluha ryaYobu, kandi mwabirilangira erisonda ryoMukama, ngoko Mukama ni weriganyira nolukogo.
JAS.5.12	Nikwa kwilaba ebyosi, bagala betu, simulahiraye, kutse elubula, kutse e kihugo kutse erindi erilahirya eryosi, nikwa ega yenyu ibye ega, ne yihiyenyu ibyeyihi simubane eritswerwa lubi.
JAS.5.13	Hari mundu wa kwinywe oyu kagalawa kwehi? Asabe. Hari oyu katsema kwehi? Imbe eripipa. 
JAS.5.14	Hari omukati-kati kenyu oyu lwere kwehi? Abirikire abakulu bekanisa, bamu sabire, nerimuhakabya maguta omo rina ryoMukama; 
JAS.5.15	neri saba ryerikirirya ryasyalamya omundu ulwere, noMukama asyamuhangania; amabya arikola ebibi, asyabuyirwa. 
JAS.5.16	Neryo mukangananaye ebibi byenyu, nerisabirana, imwatoka erila mibwa. Erisaba ryomundu oyu tunganene riwite obutoki bunene omwikola ryaryo. 
JAS.5.17	Elia abya mundu womusindo wetu naye mwasaba nomuhwa ati embula siswewa, neryo mwitaswawa omo kihugo emituta isatu nemikera ndatu, 
JAS.5.18	Kandi mwaswasaba nolubula molwaleta embula, ne kihugo mokyaswabuta ebiguma byakyo.
JAS.5.19	Abagala betu, omundu wakwinywe amatala akalwa omo kwenene nogundi amamusubulya, 
JAS.5.20	aminye kwoyu ukasu bulaya omukola nabi akamulusaya okwitala ryenzira yiwe asyalamya ekirimu kiwe omo luholo kandi asyakuningira ebibi binene.
1PE.1.1	Petero, omukwenda wa Yesu Kristo, oko abasayi aBapanza panzawa ePonto, neGalatia, eKapadokia, eAsia neBitania, 
1PE.1.2	abayisogawa nerihirwa noMungu Tata nerihigulwa neKirimu busana neriowa Yesu Kristo kandi busana nerilagarirya ryo musasi wuwe: Olukogo nobuholo bikanye kwinywe.
1PE.1.3	Omuyisa abye okoMungu na Tata woMukama wetu Yesu Kristo! Busana neriganyira riwe rinene twabiributwa buhya buhya omo maha weribyaho busana nerilubuka ryaYesu Kristo oko baholi, 
1PE.1.4	kandi busana nomwandu owatehonda, owate kwesyonye, owate keha, ogo mubikirwe omo lubula, 
1PE.1.5	abaka teyibawa na kagala koMungu omwikirirya busana nerilama erisikire eribisulwa oko mugulu wenduli. 
1PE.1.6	Mukatsema mwekyo, nomo ritolere eriagalwa lino akatambi kake omwi lengwako misindomisindo, 
1PE.1.7	neryo eriminyikala ryerikirirya ryenyu, eriwite enzwere nene kwilaba zahabu eyikahera nomo yangalengwa omo muliro, ritoke eribanika okwipipa noluke ngerwa nerisikya okwibisulwa ryaYesu Kristo. 
1PE.1.8	Oyo mukanza isimwemwamulolako: nomo mutemwamulangira lino muka mwikiriraya neritsema nobutseme obutebwangahulwa obuswire nolukengerwa. 
1PE.1.9	Noko nduli yerikirirya ryenyu mukahabawa erilama ryebirimu byenyu. 
1PE.1.10	Erilama eryo abaminyereri mobasonda neribulirirya nomuhwa, abaminyerera olukogo olukasyabya lwenyu; 
1PE.1.11	mobabulya nga ni mundu wahi nomugulu wahi ebyahulawa nekirimu kyaKristo ekiri omwisi syabo eriminyerera eriagalwa ryaKristo nolukengerwa oluka ndisyakwama ebyo. 
1PE.1.12	Mobyabisulirwabo bati sibeyikolera nikwa inywe bakolera, omo myatsi eyo mwabiribwirwa naba batulira engulu yowene omo Kirimu Kibuyirire ekyatumawa erilwa elubula, emyatsi eyo abalaika basonda erilolako.
1PE.1.13	Neryo mubohe esyombindi syamaringikania wenyu, muyitegaye oko bikakundaya, muhire amaha wenyu kutsibu oko lukogo olo mukandisyaleterwa okwibisulwa ryaYesu Kristo. 
1PE.1.14	Nga bana abakowa, simubindulawe omo syongumbu syeri tindaminya ryenyu ryerimbere, 
1PE.1.15	nikwa ngoko oyo wababiri kira abuyirire; nenyu mubye babuyirire omo mibere yenyu yosi; 
1PE.1.16	kusangwa kisakire kiti, Mwasyabya ababuyirire, kusangwa nage nyibuyirire. 
1PE.1.17	Kandi mwamamubirikira nga Tata oyu katswera oburi mundu nge mibiri yiwe butsira erisombola bandu, mubuge ebiro byenyu byobubunga omu baha. 
1PE.1.18	Munasi ko mwatongolibawa butsira omo bindu bikahonda, nge bitsipa kutse zahabu, erilwa oko mibere mwiyira kwabotata wenyu; 
1PE.1.19	Nikwa omo musasi wenzwere nene owaKristo ngekyana kyembuli kite kokitingu kutse bulema. 
1PE.1.20	Oyo waminyawa embere wekibanza kye kihugo nikwa aminyikalibawa oko enduli yemigulu busana nenyu. 
1PE.1.21	Busana naye muri abikirirye oko Mungu, oyu wamulubukaya oko baholi nerimuha olukengerwa, kikaleka erikirirya ryenyu namaha wenyu ibyabya oko Mungu. 
1PE.1.22	Imwabierya emitima yenyu busana neriowa ryenyu omwatsi wakwenene busana nerianza bagala benyu butsira eriteba, mwanzane nomuhwa omo mutima.
1PE.1.23	Mwabiributwa buhya-buhya, butsira omo mbuto ikahonda nikwa omo mbuto itehonda, kye kinywa kyoMungu ekiriho ekikakota; 
1PE.1.24	kusangwa
1PE.1.24	Emibiri yosi iringe biti
1PE.1.24	Nobubuya bwayo bosi buringo busoyo bwebiti.
1PE.1.24	Ebiti bikuma, nobusoyo bwabyo ibwalagala,
1PE.1.25	Nikwa eKinywa kyoMukama kikabyaho kera na kera, eKinywa ekyo ni ngulu yowene eyo mwatulirawa.
1PE.2.1	Neryo muhige ebibi byosi nepono yosi neriteba neritsura nerilega. 
1PE.2.2	Nge syomekeke, mwanze amasabu wekirimu awate nepono, imwatoka eritsuka erihika okwilama; 
1PE.2.3	ku sangwa mwabirigerya ko Mukama ni wolukogo. 
1PE.2.4	Muhike kwiye eribwe eryo eririho, eryaganawa nabandu nikwa embere syoMungu ryayisogawa neryenzwere nene; 
1PE.2.5	nenyu ngamabwe awariho muhimbirwe omo nyumba yekirimu, eribya ekihanda kyabahereri ababuyirire, eriherera amahere wekirimu awakasi mawa noMungu busana na Yesu Kristo. 
1PE.2.6	Kusangwa kiri omo masako kiti:
1PE.2.6	Lebaya, nasyahira omo Sioni eribwe, eribwe ryengonde eryayisogawa eryenzwere nene,
1PE.2.6	Noyu kamwikiriraya siendisyitwa esisoni.
1PE.2.7	Busana ninywe mukiriraya, iye ni wobuguri bunene, nikwa busana nabatikirirye,
1PE.2.7	Eribwe eryo abahimbi bagana,
1PE.2.7	Ryabiribya omutwe wengonde,
1PE.2.8	kandi,
1PE.2.8	Eribwe ryasyatwikalya abandu, olukuka lwasyatoyabo; kusangwa bakatwikala oko kinywa kusangwa sibariowa, ngoko bahirawa erikola ritya. 
1PE.2.9	Nikwa inywe muri kihanda kyayiso gawa, abahereri bobwami, ekihanda kibuyirire, abandu bo Mungu, imwatoka erikangania emibiri yeriswekera yoyo wababirikira erilwa omo mwirimya erihika omo kyakakala kiwe kyeriswekera. 
1PE.2.10	Erimbere simwabya ekitunga nikwa lino muri kitunga kyoMungu; kera isimwetabana olukogo nikwa lino mwabiribana olukogo.
1PE.2.11	Abanze, ngabago nga babunga nabakalaba, mugane esyongumbu syomubiri, esikalwa nekirimu. 
1PE.2.12	Muyire emibere yowene omukati-kati keBihanda, nomo bangabahula nga bakolanabi, balangire emibiri yenyu mibuya ibapipa Mungu oko kiro kyeribalamirwa.
1PE.2.13	Mowe eritegeka ryosi ryabandu busana noMukama, kutse ryamabya ryomwami oyu lengire abosi, 
1PE.2.14	kutse ryabarongani abakatumawa naye erisuyira abakakola ebibi nerisima abakakola ndeke. 
1PE.2.15	Kusangwa ni sonda ryoMungu erisinga eritinda minya ryabandu bikiru omwikola ndeke ryenyu. 
1PE.2.16	Mubyeho nga bandu abakayigenderaya, nikwa simukuningire eriyigende rya ryenyu omo bibi; nikwa mubyeho nga bakobe boMungu. 
1PE.2.17	Musikaye abandu bosi. Mwanze abagala benyu. Mubahe oMungu. Musikaye omwami.
1PE.2.18	Abagombe, mowe abakama benyu nerikenga ryosi, butsira oko babuya nabakakola ndeke basa nikwa noko bakalire. 
1PE.2.19	Nikwa omundu akasimawa amasika omwagalibwa bosa iniakaganiraya oMungu. 
1PE.2.20	Mwamaswiribwa busana nerikola nabi nomo mwangasika, erisimwa ni ryahi kwehi? Nikwa mwamakola eritunganene mukagalwa busana naryo mukasika, imukasimawa noMungu. 
1PE.2.21	Kusangwa mwabirikirawa busana nebyo, kusangwa Kristo nibya mwagalwa busana nenyu, mwa basigira ekisosekanio, imwakwamirira olugobe luwe. 
1PE.2.22	Mwa takola ekibi neriyihambulya moritabanika omo buno buwe. 
1PE.2.23	Omugulu atsumawa mwataswatsuma; omugulu agalawa, mwatakangitsya; nikwa mwayiketera oyo katswera ekitunga nene. 
1PE.2.24	Iye mwaheka ebibi byetu omo mubiri wuwe oko muti, neryo itwe itwatoka erihola oko bibi neribyaho omo ritunganene. Busana nemibibu yiwe yo yabalamaya. 
1PE.2.25	Ku sangwa mwabya imukatala ngesyombuli; nikwa lino mwama bisubula oko Mulisya noMuteya webirimu byenyu.
1PE.3.1	Ritya inywe bakali, mowe abibanywe, neryo abandi, nomo batiowa eKinywa, babanike omwiliga, isihari kinywa, omo mibere yabakali babo, 
1PE.3.2	omugulu bakalebaya emitsye yenyu migenge mibuyabuya. 
1PE.3.3	Eriyisuga ryenyu siribye ryeyihya eryerihunga esyonzwiri, neriyisuga omo zahabu, kutse eri ambala esyongimba, 
1PE.3.4	nikwa ribye omundu oyu bisamire womutima, kyekirimu kitehonda kihehere kyobuholo, ni kyo buguri bunene embere syoMungu. 
1PE.3.5	Kusangwa omo musindo oyu kera abakali babuyirire abahira amaha oko Mungu moba yisuga batya neriowa abibabo, 
1PE.3.6	ngoko Sera owa Abrahamu, nerimwahula mo mukama. Nenyu lino muri bana buwe mwamakola ndeke kandi simuleke ekindu eribubahirirya.
1PE.3.7	Nenyu ritya abibabo, mwikale na bakali benyu erikangania amenge omobyo mukakolerabo, imukasikaya omukali ngoyu tenamaka manene, kusangwa muri abari bomwandu wolukogo lwengebe, erisaba ryenyu sirikakiribawe.
1PE.3.8	Eribuga, inywe bosi, mubye nekirimu kiguma, neriganyira, neribya nolwanzo lwabagala babo, nomutima ahehere, nobu ringikania bweriyikehya. 
1PE.3.9	Simukisaye ebibi busana nebibi kutse eritsuma busana neritsuma; nikwa kumbe eritsumula, kusangwa mwabirikirawa busana nebi, imwatoka eribana omuyisa. 
1PE.3.10	Kusangwa ati,
1PE.3.10	Oyu wanzire engebe,
1PE.3.10	Nerilola oko biro byowene,
1PE.3.10	Akakiraye olulimi luwe oko bibi,
1PE.3.10	Neminywa yiwe sibuge ebyeriteba;
1PE.3.11	Ahutatire ebibi akole ebyowene,
1PE.3.11	Asonde obuholo akwamebo ndeke.
1PE.3.12	Kusangwa ameso woMukama ari oko batunganene,
1PE.3.12	Namatwi wuwe ari oko byo bakasaba.
1PE.3.12	Nikwa ekitsure kyoMukama kiri oko bakakola ebibi.
1PE.3.13	Nikwa ni ndi wasyabayira nabi mwamabya nomuhwa werikola ebibuya kwehi? 
1PE.3.14	Nikwa mwamagalwa busana neritunganene, mwasyabya nomuyisa. Simubahebo, kandi simuhahukaye omutima, 
1PE.3.15	nikwa omo mitima yenyu mukenge Kristo ngoMukama. Imunasikire endambi yosi erisubirya oburi mundu oyu kababulaya busana namaha awari omwisi wenyu, nikwa mukolekyo nobolo nerikenga; 
1PE.3.16	mubye nomu lenge womutima owate nolubanza, neryo, omugulu bakabane gulira, abakatsuma emibere yenyu mibuya omwisi wa Kristo bitawe esisoni. 
1PE.3.17	Kusangwa ryowene ndeke eriagalwa busana nerikola ebibuya, ryamabya ni sonda ryoMungu, kwilaba eriagalwa busana nerikola nabi. 
1PE.3.18	Kusangwa Kristo mwahola busana nebibi engendo nguma busana nebyosi, oyu tunganene busana nabatatunganene, iniatoka erituleta oko Mungu, abiitwa omo mubiri nikwa mwayirwa mo oyuriho omo kirimu; 
1PE.3.19	mukyo mwagenda eriyakangirirya ebirimu omo nyumba yomuliki, 
1PE.3.20	abatowa erimbere, omugulu erilinda ryoMungu ryalinda oko biro byaNoa, omugulu obwato bukabatswa, mubo mohalama bake, banabandu munani, abalamibawa omo magetsi. 
1PE.3.21	Nago ni kisosekanio kyeribatisya, eribalamya lino, butsira erilusya eriku ryoko mubiri nikwa ni lagana busana nomulenge owene womutima, oko Mungu busana nerilubuka ryaYesu Kristo, 
1PE.3.22	Oyuri oko byala byamali byoMungu iniabiriya elubula, nabalaika nabehamuli nabamaka ibakamowa.
1PE.4.1	Nikwa kusangwa Kristo mwagalwa omo mubiri, nenyu mwambale oburingikania obo, kusangwa oyu kagalawa omo mubiri iniamabiombya oko bibi, 
1PE.4.2	neryo abyeho oko biro bikisiya akiri omo mubiri busana nerisonda ryoMungu butsira oko syongumbu syabandu. 
1PE.4.3	Omugulu owabirilaba abye ungaho erikola ebye Bihanda byanzire erikola, erilendera omwi singira, nesyongumbu, nerikunda, eriya lumba, neritamira, nebyamalolo awerisaba esisumba. 
1PE.4.4	Nabo bakasweka ko mutesangira nabo omo syonye esyo, kandi bakabanegulira; 
1PE.4.5	nikwa basyatulirago oyu sikire eritwa esyombanza syabariho nabaholire. 
1PE.4.6	Kusangwa eki kyalekire engulu yowene iyatulwa oko baholi, neryo nomo batswerawa omo mubiri nga bandu, ibatoka eribyaho omo kirimu ngo Mungu.
1PE.4.7	Enduli yemyatsi yosi iri hakuhi; neryo mubye noburingi kania bwamenge neriyiteya busana nerisaba. 
1PE.4.8	Kwilaba emyatsi yosi musike omo muhwa werianzana, kusangwa olwanzo lukakuningira ebibi bingi. 
1PE.4.9	Mukokanaye butsira eritongana. 
1PE.4.10	Ngoko oburi mundu abiribana erihitya, ko mwangakolerana mutya, nga babiki bolukogo misindomisindo lwoMungu; 
1PE.4.11	omundu amabuga, abuge ngakabwirawa noMungu; noyu kakola omubiri akolego ngoyu awite amaka Mungu akaha; ritya Mungu apipawe omo myatsi yosi busana na Yesu Kristo. Olukengerwa neritabala ni biwe na kera na kera. Bibye bitya.
1PE.4.12	Abanze, simusweke busana nerilengwako ryomuliro eri kabahikako eribalengako, nga kindu kitasibwe kikabahikako. 
1PE.4.13	Nikwa mutseme aho mukasangira amagali wa Kristo, imwa toka eritsema neritsanga omugulu olukengerwa luwe lwasyabi sulwa. 
1PE.4.14	Mwamatsumwa busana nerina ryaKristo, imuri nomuyisa, kusangwa ekirimu kyolukengerwa nekyoMungu kikere kwinywe. 
1PE.4.15	Nikwa sihabye omundu kwinywe oyu kagalawa ngomwiti, kutse mwibi, kutse omukoli wekibi, kutse oyu kayihira oko myatsi ite yiwe; nikwa omundu amagalwa nga muKristiano, 
1PE.4.16	siakwe esisoni, nikwa apipe Mungu omo rina eryo. 
1PE.4.17	Kusangwa endambi yabirihika eritswera ritsuke omo nyumba yoMungu; neryo ryamatsuka ukwitwe, enduli yaba teowa engulu yowene yoMungu yasyabya iti kwehi?
1PE.4.18	Kandi kyamasonda erilemana erilamya oyu tunganene, oyu tekenga Mungu na mukola nabi basyaminyikala hahi kwehi? 
1PE.4.19	Neryo abakagalawa ngerisonda ryoMungu basyakola ndeke neribika emitima yabo oko Muhangiki oyu tesiganiraya.
1PE.5.1	Neryo ngahana abakulu omukati-kati kenyu, ingye mukulu mulikenyu, nomulangiri owamagali wa Kristo, kandi ngo musangiri wolukengerwa olukandisyabisulwa. 
1PE.5.2	Mulisaye ekihyo kyoMungu ekyo muri nakyo, imwalebya butsira eriha tikanwa nikwa nerianza, ngerisonda ryoMungu; butsira eri yitsutsa ebitsipa ebyesyonye, nikwa nomuhwa; 
1PE.5.3	butsira eriyiyira mo bakama ukwabo muri nabo nikwa mubye ekiso sekanio kyekihyo. 
1PE.5.4	Kandi omugulu oMulisya mukulu asyaminyikalibwa mwasyabana embita yolukengerwa eyitehi nduka. 
1PE.5.5	Ritya abalere mukenge abakulu. Ega, inywe bosi mwambale eriyikehya busana nerikolerana, kusangwa Mungu akalwa na bakayihamaya, nikwa akaha olukogo oko bakayike haya. 
1PE.5.6	Muyikehaye nibya omwisi webyala byamaka byo Mungu, naye iniatoka eribahamya oko mugulu atolere. 
1PE.5.7	Mumuhire kwamaganiryo wenyu gosi, kusangwa akabagani raya. 
1PE.5.8	Muyitegaye, mulebaye. Enzigu yenyu Satani nge ndale eyikaruruma, nerigendagenda, nerisonda oyo yangarya. 
1PE.5.9	Mulwe nayo, imunasikire omwikirirya ryenyu, imunasi ngoko emyatsi eyo yeriagalwa kwiri oko balikyenyu omo kihugo kyosi. 
1PE.5.10	Kandi nenyu mwamabiagalwa akatambi, Mungu wolukogo losi, oyo wababirikira oko lukengerwa luwe lwerikota omwisi waKristo, asyabasubya, eribasikya, neribaha akagala. 
1PE.5.11	Eri tabala ribye kwiye kera na kera. Bibye bitya.
1PE.5.12	Omo byala byaSilvano, omugala wetu oyu tesiganiraya, ngamuganza nyitya, ngabasakira omo binywa bike, erihana neritulago nyiti olu ni lukogo lwakwenene lwoMungu; mu hangane mulo musike. 
1PE.5.13	Oyuri eBabeli oyo wayisogawa haguma nenyu akabakeraya; na Mariko mugala wage. 
1PE.5.14	Mu keranaye neriryatsirira ryolwanzo. Obuholo bubye ninywe bosi abari omwisi waKristo.
2PE.1.1	Simoni Petero, omugombe nomukwenda wa Yesu Kristo, kwabo babiribana erikirirya rye nzwere nene nge ryetu omo ritunganene ryoMungu wetu noMulamya Yesu Kristo: 
2PE.1.2	Olu kogo nobuholo bikanyibawe kwinywe omwiminya ryoMungu nerya Yesu Mukama wetu.
2PE.1.3	Akagala kuwe koMungu kabirituha emyatsi yosi eyikabya oko ngebe nerikenga Mungu, busana neriminya ryoyo watubi rikira omo lukengerwa luwe nobubuya buwe, 
2PE.1.4	ebyo byaleka iniatuha esyondagane siwe nene kutsibu syesyonzwere nene, musyo imwatoka eribala erihonda eriri omo kihugo busana nesyongumbu, imwabya abasangiri omo musindo woMungu. 
2PE.1.5	Busana nomwatsi oyu mulenge kutsibu eritomeka okwikirirya ryenyu obubuya, noko bubuya eriminya, 
2PE.1.6	nokwiminya erikakirya, nokwikakirya erisika, nokwisika erikenga Mungu, 
2PE.1.7	nokwikenga Mungu erianza abagala benyu, nerianza abagala benyu olwanzo. 
2PE.1.8	Kusangwa emyatsi eyi yamabya yenyu ikakanya, ikabayira eritendibya abagata kutse abatebuta ebi guma omwiminya ryoMukama wetu Yesu Kristo. 
2PE.1.9	Kusangwa oyu kabula emyatsi eyi ini mbumi eyikalangira ebiri hakuhi bisa kandi abiribirirwa kweribawa kwebibi biwe bya kera. 
2PE.1.10	Neryo, bagala betu, mubye nomuhwa kwilaba erisikya eribirikirwa ryenyu neriyisogwa ryenyu, kusangwa mwamakola ebi isimwendisyawa; 
2PE.1.11	Mwasyahabwa eriingira ryendeke omo bwami bwerikota bwoMukama wetu noMulamya Yesu Kristo.
2PE.1.12	Busana neki ngandisyabya ngabibukya emyatsi eyi ebiro byosi, nomo mwangabya mwasibyo imusikire omo kwenene eyo muri nayo. 
2PE.1.13	Ngaganiraya nyiti ryowene, omugulu nyikine omo hema eyi, eribabukya omo nzira yeribibukya, 
2PE.1.14	kusangwa nyinasi erilusya ryehema yage rikandisyabya luba, ngoko Mukama wetu Yesu Kristo abirinyiminyisya, 
2PE.1.15	Ega, nasya kola nomuhwa neryo enyuma woluholo lwage mutoke eribuka emyatsi eyi emigulu yosi. 
2PE.1.16	Kusangwa sitwetakwama esyo nganu esyo bakokotaya namenge omugulu twabaminyisaya akagala neriasa byoMukama wetu Yesu Kristo, nikwa twabya balangiri omo meso wetu bobukengwa buwe. 
2PE.1.17	Kusangwa omugulu abana erisikya nolukengerwa byalwa oko Mungu Tata, oLukengerwa lwoBwami molwaheka omulenge okwiye ati, Oyu ni Mugala wage mwanze, namatsemesibwa ndeke mwiye. 
2PE.1.18	Netu motowa omulenge oyo akaletwa erilwa elubula, kusangwa twabya haguma naye oko kitwa kibuyirire. 
2PE.1.19	Kandi tuwite eKinywa kyeriminyerera ekisikire kwilaba. Nenyu mukakola ndeke eriowakyo ngoluseke lukakoleraya ahari omwi rimya, erihika aho bukakera, nengununu yengyakya-ngyakya ikahangana omo mitima yenyu. 
2PE.1.20	Mutsuke eriminya eki, ko hate eriminyerera ryamasako erikabya omwatsi weribindula ryomundu iyowene, 
2PE.1.21	kusangwa sihari eriminyerera na kera eryasa omwisonda ryomundu, nikwa abandu mobabuga ebi kalwa oko Mungu ibakakunawa neKirimu Kibuyirire.
2PE.2.1	Nikwa abaminyereri bamabihi mobahangana omukati-kati kabandu, ngoko hakandisyabya abakangirirya bamabihi omukati-kati kenyu abakandisingirya erikangirirya ryeriherya, ibakagana oMukama oyo wagulabo, ibayiletera erihera ryoluba. 
2PE.2.2	Kandi abangi basyakwama emitsye yabo yerisingira, kandi busana nabo enzira yekwenene yasyatsumwa. 
2PE.2.3	Nomo ngumbu yerirumwa basyabatundya omo binywa byeriteba; eritswerwa lubi ryabo eritsuka kera siryelinda, neriheribwa ryabo siriri yato. 
2PE.2.4	Kusangwa Mungu amabya imwatabalya abalaika omugulu bakola nabi, nikwa mwagusabo omo kyuna kandi mwa hirabo omo mahya gomwirimya eribikabo busana neritswerwa; 
2PE.2.5	kandi mwatabalya e kihugo kyakera, nikwa mwateya Noa, omutuli weritunganene, haguma nabandi bandu barinda, omugulu aleta erigunga ryamagetsi oko kihugo kyabatekenga Mungu; 
2PE.2.6	kandi mwasindula emiyi yaSodoma na Gomora mwibu mwatswerayo okwihera mwayirayo mo kisosekanio busana nabo basyabya batekenga Mungu; 
2PE.2.7	Mwalamya Loti oyu tunganene, iniakakwa obulige busana nerisingira ryabakola nabi 
2PE.2.8	(kusangwa omundu utunganene oyo mwikala omukati kati kabo, busana nebyo alangira neriowa mwagalwa omo mutima wuwe ekiro nekiro busana nemibiri yabo mibi), 
2PE.2.9	kandi oMukama anasi erilamya abagenge okwilengwako neribika abatatunganene erihika aho asyasuyirabo oko kiro kyeritswera, 
2PE.2.10	nikwa okwilaba abakakwama omubiri nengu mbu yesyonye nabakapona ehamuli. Ni bobulumelume neriyipipa, sibariubaha eritsuma abolukengerwa, 
2PE.2.11	nikwa abalaika, nomo balengirebo omo maka nobutoki, sibetswerabo neritsuma embere syoMukama. 
2PE.2.12	Nikwa aba ngesyonyama esitawite oburingikania, esyahangikawa butsira menge esika butirawa eritegwa neriitwa, bakatsuma omo myatsi batasi, basyaheribwa nerihera eryo haguma nabo, 
2PE.2.13	ibakagalawa nabi busana nerikola nabi; bakaganza nga butseme erikunda omwitungi, ni bitingu nebirema, ibakatsema omwiteba ryabo, omugulu bakarira haguma nenyu. 
2PE.2.14	Bawite ameso oswire neri singira, sibariuguta ebibi. Bakateba emitima itasikire. Bawite emitima yabiribegera erirumwa. Ni bana beritakira! 
2PE.2.15	Babi rileka enzira itunganene babiritala; babirikwama enzira ya Balama, omugala waBeori, oyo wanza endundi yebibi, 
2PE.2.16	nikwa akungawa oko bibi biwe; epunda itebuga moyabuga omo mulenge womundu nerikakirya obusire bwomuminyereri. 
2PE.2.17	Ebo ni isoko site momagetsi, ni luhohe lukahekawa nekikomo kyerihunga; balindirwe nomwirimia wenyahinda. 
2PE.2.18	Ku sangwa, eribuga binywa binene byeriyianza, bakatebaya nesyo ngumbu syomubiri syerisingira abo bakabibala okwabo bikere omwitala. 
2PE.2.19	Bakalagabo eriyigenderya, nikwa ebo ni bakobe berihonda; kusangwa ekikakinda omundu, ikyamamuyira mo mukobe wakyo. 
2PE.2.20	Kusangwa, bamabibala esyonye sye kihugo busana neriminya ryoMukama noMulamya wetu Yesu Kristo, bamaswayigobya musyo isyaswakindabo, enduli yabo yabiribya enyibi kwilaba erimbere. 
2PE.2.21	Kusangwa ryowene kubo kumbe sibaminya enzira yeritunganene kwilaba eriminyayo nerisuba enyuma erilwa oko kihano kibuyirire bahabawa. 
2PE.2.22	Ryabirihika kubo ebyo musyo wekwenene ati, Embwa ikasubira ebisalo byayo, kandi ati engulube yabyeribwa iyaswayigalagalya omo londo.
2PE.3.1	Abanze, eyi ni barua ya kabiri nabiribasakira, omwibiri syosi ngabukaya oburingikania bwenyu obwekwenene eribibukya; 
2PE.3.2	mwibuke ebinywa byabugawa erimbere na baminyereri babuyirire, nekihano kyoMukama noMulamya omo bakwenda benyu. 
2PE.3.3	Mutsuke eriminya eki, ngoko ebiro byenyuma abatenyi basyasa ibakatenya nerikwama esyongumbu syabo ebobene, 
2PE.3.4	neribuga bati, Erilaga ryerihika riwe riri hahi kwehi? Kusangwa eritsuka aho abotata wetu bagotserera, emyatsi yosi ine ngoko itula okwitsuka erihangika. 
2PE.3.5	Nabo bakagana omwatsi oyu nepono, ngoko busana nekinywa kyo Mungu elubula molwabyaho kera, ne kihugo mokyalwa omo magetsi nomokatikati kamagetsi, 
2PE.3.6	kandi e kihugo kyomugulu oyo mokyalenga kwa magetsi mokyahera. 
2PE.3.7	Nikwa busana nekinywa ekyo olubula ne kihugo ebiri lino byabiribikirwa omuliro, bibikire erihika aho ekiro kyeritswera nerihera rya bandu abatekenga Mungu.
2PE.3.8	Nikwa abanze, simwibirirawe omwatsi muguma oyu, busa na noMukama ekiro kiguma kiringene nge mituta amagana iku mi, nemituta amagana ikumi iri nge kiro kiguma. 
2PE.3.9	OMukama siari nobolo busana nerilaga riwe ngoko abandi bakaganza obolo, nikwa akalindirira busana nenyu, isianzire nomuguma akahera, nikwa akasonda abosi bahike okwibinduka. 
2PE.3.10	Nikwa ekiro kyoMukama kyasyasa ngomurahi, noko mugulu oyo olubula lwasyahwaho nolukanda lunene, nebyahangikawa bya syakirira omo muliro we seke-seke ne kihugo nemibiri irimo byasyahisiriribwa. 
2PE.3.11	Kusangwa emyatsi eyi yosi yasyakirira itya, mwangabya bandu bomusindo wahi omo migendere yibuyirire nerikenga Mungu kwehi? 
2PE.3.12	erilindirira neriangu hya erihika ryekiro kyoMungu, busana nakyo olubula lwasyaka neriakirira, nebyahangikawa byasyanagukala omo muliro we seke-seke! 
2PE.3.13	Nikwa ngerilaga riwe tukalindirira olubula luhyaluhya ne kihugo kihyakihya, nomwisi wabyo mwikere eritunganene.
2PE.3.14	Neryo, abanze, kusangwa mukalindirira ebi, mubye nomuhwa eryeyibwa naye nobuholo, butsira ekitingu kutse obulema oko meso wuwe. 
2PE.3.15	Kandi muganze erilinda ryo­Mukama wetu ngerilama. Ngoko mugala wetu mwanze Paulo abasakira nga menge ahabawa, 
2PE.3.16	nomo syobarua siwe syosi akahula emyatsi eyi. Hari eyindi myatsi musyo eyikalire eriminyayo, abatasi nabatasikire bakahengemayayo ngoko baka hengemaya awandi amasako okwihera ryabo. 
2PE.3.17	Neryo inywe abanze, kusangwa munasi ebi emuliro, muyitegaye, simuhekawe omwi tala rya bakolanabi, mukawa erilwa okwisika ryenyu. 
2PE.3.18	Nikwa mukurire omo lukogo neriminya ryoMukama wetu noMulamya Yesu Kristo. Olukengerwa lubye luwe lino nerihika oko kiro kyerikota. Bibye bitya.
1JN.1.1	Ekyo ekyabya okwitsuka, ekyo towa, nekyo twabirilangira nameso wetu, ekyo twabirilebya nebyala byetu byabiritulako, ekikahula eKinywa kyengebe— 
1JN.1.2	nengebe moyaminyikalibwa, motwalola kuyo, itukatula omwatsi wayo, tukabakaniraya engebe, engebe yerikota, eyabya haguma na Tata kandi moya minyikalibwa okwitwe— 
1JN.1.3	eyo twabirilolako twabiriowatukabakaniraya, ritya imwatoka erisakana haguma netu; ega, nerisakana ryetu riri haguma na Tata na Mugala wuwe Yesu Kristo. 
1JN.1.4	Kandi tukabasakire emyatsi eyi, obutseme bwetu buhikane.
1JN.1.5	Nengulu yeyi twabirimuwako tukabakaniraya, ko Mungu ni kyakakala nomwisi wuwe sihari mwirimya na hake. 
1JN.1.6	Twa mabuga tuti twabirisakana naye itunemulendera omo mwiri mya, tukabiha isitwekwamirira omwatsi wakwenene; 
1JN.1.7	nikwa twamalendera omo kyakakala, ngoko iye ari omo kyakakala, tukasakana, nomusasi wa Yesu oMugala wuwe akatweraya kwebibi byosi. 
1JN.1.8	Twamabuga tuti situri kwebibi, tukayiteba, ekwenene siri omwisi syetu. 
1JN.1.9	Twamakangya ebibi byetu, iye siarisiganiraya kandi atunganene, asyatubugira ebibi byetu neritwerya oko bitatunganene byosi. 
1JN.1.10	Twamabuga sitweta kola ekibi, tukamuyira mo mubihi, nekinywa kiwe sikiri omwisi syetu.
1JN.2.1	Abana bage balere, ngabasakira eki isimwakola ekibi; nikwa omundu amakola ekibi, tuwite omwimiri oko Tata, Ye Yesu Kristo mutunganene; 
1JN.2.2	naye ni mbanulo yebibi byetu, kandi butsira byetu ibyobyene nikwa busana ne kihugo kyosi. 
1JN.2.3	Busana neki tukaminya ndeke ko tumwasi, twamateya ebihano biwe. 
1JN.2.4	Oyu kabuga ati, Nyimwasi, atebika ebihano biwe ni mubihi, nekwenene isiri omwisi wuwe; 
1JN.2.5	nikwa oburi mundu oyu kabika eKinywa kiwe, olwanzo lwoMungu lukahikana omwisi wuwe kwenene. Busana neki tukaminya ndeke ko turi omwisi wuwe: 
1JN.2.6	oyu kabuga ati ikere omwisi wuwe atolere erilendera omo nzira eyo alenderamo.
1JN.2.7	Abanze, sindibasakira ekihano kihyakihya, nikwa ekihano kyakera ekyo mwabya nakyo okwitsuka: ekihano ekyo kyakera kyo kinywa mwabiriowa. 
1JN.2.8	Nikwa ngabasakira ekihano kihya kihya, ekiri kwenene omwisi wuwe nomwisi wenyu, kusangwa omwirimya akahwa nekyakakala kyekwenene kyo kikakoleraya. 
1JN.2.9	Oyu kabuga ati ari omo kyakakala akakwa omugala wabo yobusu akine omo mwirimya. 
1JN.2.10	Oyu kanza mugala wabo ikere omo kyakakala, kandi sihari ekyeritwikalya omwisi wuwe. 
1JN.2.11	Nikwa oyu kakwa mugala wabo yobusu iniari omo mwirimya kandi akalendera omo mwirimya, isiasi eyo akaya, kusangwa omwirimya abirimuyira mo mbumi.
1JN.2.12	Ngabasakira, abana balere, kusangwa ebibi byenyu bya biribugirwa busana nerina riwe. 
1JN.2.13	Ngabasakira, inywe abise, kusangwa munasi oyo wabyaho okwitsuka, ngabasakira, inywe abalwana, kusangwa mwabirikinda omubi. Ngabasakira bana, kusangwa mwabiriminya Tata. 
1JN.2.14	Ngabasakira, abise, ku sangwa munasi oyu wabyaho okwitsuka. Ngabasakira, abalwana, kusangwa muri bamaka, nekinywa kyoMungu kikere omwisi wenyu, kandi mwabirikinda omubi. 
1JN.2.15	Simwanze e kihugo kutse emyatsi eyiri omo kihugo. Omundu amanza e kihugo, olwanzo lwaTata isiluri omwisi wuwe. 
1JN.2.16	Kusangwa ebyosi ebiri omo kihugo, engumbu yomubiri nengumbu yameso neriyitendera ryengebe, sibyaTata, nikwa ni bye kihugo. 
1JN.2.17	Ne kihugo kikahwaho, nengumbu yakyo; nikwa oyu kakola erisonda ryoMungu asyabyaho kera na kera. Enzigu yaKristo 
1JN.2.18	Abana, ni mugulu wenyuma; kandi ngoko mowa kwenzigu ya Kristo yasyasa, na lino esyonzigu syaKristo syabiriasa; neryo tunasi kwari mugulu wenyuma. 
1JN.2.19	Mobalwa kwitwe, nikwa sibabya betu; kusangwa kumbe babya betu, nga babiri ikala netu; nikwa bagenda, ikyaminyikala ndeke ko bate bosi betu. 
1JN.2.20	Nikwa mwabirihakabibwa noyu Buyirire, kandi mwasi ebyosi. 
1JN.2.21	Ngabasakira, butsira ngoko mutasi ekwenene, nikwa kusangwa munasikyo, kandi kwamabihi ate omo kwenene. 
1JN.2.22	Omubihi ni ndi siyoyu kagana ko Yesu ari Kristo kwehi? Enzigu ya Kristo yeyi, yoyu kagana Ise noMugala. 
1JN.2.23	Oburi mundu oyu kagana Mugala isiawite nIse. Noyu kakanganaya oMugala awite nIse. 
1JN.2.24	Muleke ekyo mowa okwitsuka ryeri mbere kikale omwisi syenyu. Ekyo mowa erimbere kyamikala omwisi syenyu, nenyu mwasikala omwisi syoMugala nomwisi wIse. 
1JN.2.25	Eki kyabiritulaga, ye ngebe yerikota. 
1JN.2.26	Ngabasakira emyatsi eyo busana nabangabatalya; 
1JN.2.27	nikwa erihakabibwa eryo mwabiribana okwiye rikere omwisi syenyu, isimuri nobwaga omundu akabakangirirya; kandi erihakabibwa riwe rikabakangiriraya emyatsi yosi, ni ryakwenene, isi mabihi, ngoko ryabiribakangirirya, mwikale omwisi siwe. 
1JN.2.28	Na lino, bana, mwikale omwisi siwe, neryo omugulu asyaminyikala twasyabya neriyiketera, itutabya nesisoni emuliro wuwe okwi hika riwe. 
1JN.2.29	Mwamaminya kwari mutunganene, imwaminya ndeke koburi mundu oyu kakola ekitunganene abutirwe naye.
1JN.3.1	Mulebaya, nga ni musindo wahi wolwanzo olo Tata abirihira kwitwe olukaleka itwabirikirwa mo bana boMungu; kandi kotune tutya. Ekikaleka e kihugo ikitatuminya ni kusangwa sikyetamuminya. 
1JN.3.2	Abanze, lino turi abana boMungu; kandi sikyekyaminyikala ko tukandisyabya, nikwa tunasi omugulu asyabutuka twasyabya ngaye, kusangwa twasyamulolako kwari. 
1JN.3.3	Noburi mundu oyu wite amaha aya omwisi wuwe akayeraya ngoko erire. 
1JN.3.4	Oburi mundu ukakola ekibi ari kulubanza lwerilolo; ekibi ni lolo. 
1JN.3.5	Munasi kwaminyikalibawa erilusya ebibi, nomwisi wuwe sihari ekibi. 
1JN.3.6	Sihari omundu oyu wikere omwisi wuwe oyu kakola ebibi; sihari omundu oyu kakola ebibi oyu wabirimulolako kutse erimuminya. 
1JN.3.7	Abana balere, simuleka mundu nomuguma eribateba. Oyu kakola ekitunga­nene atunganene, ngoko naye atunganene. 
1JN.3.8	Oyu kakola ebibi ini weSatani; kusangwa Satani abirikola ebibi okwitsuka ryerimbere kyaleka oMugala woMungu iniaminyikala ni busana neriherya emibiri yaSatani. 
1JN.3.9	Sihari omundu oyu wabutawa noMungu oyu kakola ebibi; kusangwa omusindo woMungu ikere omwisi wuwe, kandi siangatoka erikola ebibi kusangwa abutirwe noMungu. 
1JN.3.10	Umweki abana boMungu baminyikere, nabana beSatani: omundundi oyu tekola ekitunganene siwo Mungu, kutse oyu tanzire mugala wabo. 
1JN.3.11	Kusangwa engulu yeyi eyo mowa okwitsuka ryerimbere, iti twanganzana: 
1JN.3.12	butsira eribya nga Kaina oyu wabya womubi oyu wita mulumuna wuwe. Naye mwamwitiraki kwehi? Kusangwa emibiri yiwe yabya mibi neyi kuwa mugala wabo yabya itunganene.
1JN.3.13	Abagala betu, simusweke, e kihugo kyamabakwa obusu.
1JN.3.14	Tunasi ko twabirilwa omo luholo erihika omo ngebe, kusangwa twanzire abagala betu. Oyu tanza ikere omo luholo. 
1JN.3.15	Oyu kakwa mugala wabo ekiniga ini mwiti, nenyu munasi omwiti siawite engebe yerikota eriikala omwisi wuwe. 
1JN.3.16	Bu sana neki twasi olwanzo, kusangwa mwaha engebe yiwe busana netu; netu ritolere eriha esyongebe syetu busana na bagala betu. 
1JN.3.17	Nikwa omundu amabya awite ebindu bye kihugo kino, inialangira omugala wabo iniari nobwaga, nikwa iniamukakirya kweriganyira riwe, olwanzo lwoMungu lwikere omwisi wuwe luti kwehi?
1JN.3.18	Abana balere, sitwanze omo kinywa nomo lulimi; nikwa omo mubiri nomo kwenene. 
1JN.3.19	Busana neki twasyaminya ko turi bekwenene, nerisikya emitima yetu embere siwe 
1JN.3.20	omugulu emitima yetu ikatutswera lubi; nikwa Mungu ni mukulu alengire mitima yetu, kandi asi emyatsi yosi. 
1JN.3.21	Abanze, emitima yetu yamatindatutswera lubi, tuwite eritindiubaha embere syoMungu; 
1JN.3.22	kandi tuka bana ebyosi tukamusaba, kusangwa tukategaya ebihano biwe kandi tukakola ebikamutsemesaya omo meso wuwe. 
1JN.3.23	Neki ni kihano kiwe, kiti twangikirirya erina ryoMugala wuwe Yesu Kristo nerianzana, ngoko atutegeka. 
1JN.3.24	Abosi abakategaya ebihano biwe bikere omwisi wuwe, naye omwisi wabo. Kandi busana neki tukaminya kwikere omwisi wetu, busana neKirimu ekyo atuha.
1JN.4.1	Abanze, simwikiriraye oburi kirimu, nikwa mulenge ebi rimu erilebya nga ni byoMungu; kusangwa abaminyereri bangi bamabihi babirihulukira omo e kihugo. 
1JN.4.2	Busana neki twasi eKirimu kyoMungu: oburi kirimu ekikatulago ko Yesu abiriasa omo mubiri ni kyoMungu, 
1JN.4.3	noburi kirimu ekiteka nganaya Yesu sikyoMungu. Eki ni kirimu kyenzigu yaKristo, eyo mowa kwekasa, kandi lino ine omo kihugo. 
1JN.4.4	Abana balere, muri boMungu, kandi mwabirikindabo; kusangwa oyuri omwisi wenyu alengire oyuri omo kihugo. 
1JN.4.5	Ebo ni be kihugo, kikaleka ibabuga ebye kihugo ne kihugo kikowabo. 
1JN.4.6	Itwe turi boMungu. Noyu wasi Mungu akatowa, noyu te woMungu siaritowa. Busana neki tukaminya ekirimu kyekwenene nekirimu ekyeritalya.
1JN.4.7	Abanze, twanzane, kusangwa olwanzo ni lwoMungu, noyu kanza iniabutirwe noMungu kandi asi Mungu. 
1JN.4.8	Oyu tianza siariminya Mungu; kusangwa Mungu ni lwanzo. 
1JN.4.9	Omweki olwanzo lwoMungu lwaminyikalibawa omukati-kati ketu, ko Mungu mwatuma Mugala wuwe mubutwa muguma omo kihugo, itwatoka eribyaho busana naye. 
1JN.4.10	Omweki olwanzo luri, butsira ambu itwe twanza Mungu nikwa iye mwatwanza mwatuma Mugala wuwe eribya embanulo busana nebibi byetu. 
1JN.4.11	Abanze, oMungu amatwanza atya, netu tutolere itwanzana. 
1JN.4.12	Sihari mundu oyu wabirilola oko Mungu na kera; twamanza na, Mungu inikere omwisi wetu, nolwanzo luwe ilukahikana omwisi syetu. 
1JN.4.13	Busana neki tukaminyako twikere omwisi siwe naye omwisi syetu, kusangwa abirituha oko Kirimu kiwe. 
1JN.4.14	Netu twabirilangira tukatulago ko Tata abirituma Mugala wuwe eribya Mulamya we kihugo. 
1JN.4.15	Oyu wasyatulago ko Yesu ni Mugala woMungu, Mungu ikere omwisi wuwe, naye omwisi woMungu. 
1JN.4.16	Ritya tukaminya kandi tukikiriraya olwanzo lwoMungu busana netu. Mungu ni lwanzo, noyu wikere omo lwanzo inikere omwisi woMungu, noMungu inikere omwisi wuwe. 
1JN.4.17	Omweki olwanzo lukabereribawa omwisi syetu, itwatoka erisika busana nekiro kyeritswera, kusangwa ngoko ari, netu turi tutya omo kihugo kino. 
1JN.4.18	Sihari eriubaha omo lwanzo, nikwa olwanzo oluhikene lukagusa eriubaha ryeyihya. Kusangwa eriubaha riri nerisuyira, noyu kubaha isiaritahika nibwa omo lwanzo. 
1JN.4.19	Tukanza, kusangwa iye mwatsuka eritwanza. 
1JN.4.20	Omundu amabuga ati, Nyanzire Mungu, akakwa mugala wabo obusu, ni mubihi; kusangwa oyu tanzire mugala wabo oyo alolireko, siangatoka erianza Mungu oyo atalolireko. 
1JN.4.21	Kandi turi nekihano eki kyalwa kwiye, kiti, oyu kanza Mungu, anganza na mugala wabo nibya.
1JN.5.1	Oburi mundu oyu kikiriraya ko Yesu ni Kristo abutirwe noMungu, noburi mundu oyu kanza oyo wabuta akanza nomwana abuta. 
1JN.5.2	Busana neki tukaminya ko twanzire abana boMungu, omugulu tukanza oMungu nerikola ebihano biwe. 
1JN.5.3	Kusangwa olu ni lwanzo lwoMungu, tutegaye ebihano biwe. Kandi ebihano biwe sibiritohire. 
1JN.5.4	Kusangwa ebyosi ebibu tirwe noMungu bikakinda e kihugo; kandi eri ni kinda erika­kinda e kihugo, ryerikirirya ryetu. 
1JN.5.5	Ni ndi oyu kakinda e kihugo kwehi? yonoyu kikiriraya ko Yesu ni Mugala wo Mungu. 
1JN.5.6	Oyu ni Yesu Kristo oyo wasa namagetsi nomusasi, butsira na magetsi masa nikwa namagetsi nomusasi. 
1JN.5.7	Ne Kirimu ni mutuli womwatsi, kusangwa eKirimu ni kwenene. 
1JN.5.8	Abakatula omwatsi ni basatu, eKirimu, na magetsi, nomusasi; na basatu aba bakabuga kiguma. 
1JN.5.9	Twamaliga eritulago rya bandu, eritulago ryoMungu rilengire; kusangwa eri ni tulago ryoMungu, kusangwa abiritula ebyaMugala wuwe. 
1JN.5.10	Oyu kikiriraya oMugala woMungu ari neritulago omwisi wuwe. Oyu tikiriraya oMungu, abirimuyira mo mubihi kusangwa siaritikirirya eritulago eryo Mungu abiritula busana noMugala wuwe. 
1JN.5.11	Nobulangiri bobu, Mungu mwatuha engebe yerikota nengebe eyi iri omwisi woMugala wuwe. 
1JN.5.12	Oyu wite oMugala awite engebe; noyu tawite Mugala woMungu siawite engebe.
1JN.5.13	Ngabasakira ebi inywe mukikiriraya oko rina ryoMugala woMungu, imwatoka eriminya ko muwite engebe yerikota. 
1JN.5.14	Neritindiubaha eryo turi naryo omwisi wuwe ryeri, twama bulya kindu kyahi ngerisonda riwe akatowa. 
1JN.5.15	Neryo twama minya kwakatowa omo byosi tukasaba, tunasi tukabana ebyo twamamusaba. 
1JN.5.16	Omundu amalangira mulikyabo akakola ekibi ekite kyoluholo, akandisaba, noMungu akandimuha engebe busana nabo bakola ebibi ebite byoluholo. Hari ekibi kyoluholo sindibuga nyiti ikyasabirwa. 
1JN.5.17	Erikola nabi ryosi ni kibi, nikwa hari ekibi ekite kyoluholo.
1JN.5.18	Tunasi oyu kabutawa noMungu siarikola ekibi, nikwa Oyo abutawa noMungu akamutegaya, nomubi siarimutulako. 
1JN.5.19	Tunasi ko turi boMungu, ne kihugo kyosi kiri omo maka womubi. 
1JN.5.20	Kandi tunasi ko Mugala woMungu abiriasa kandi abirituha amenge, eriminya oyuri wekwenene; netu turi omwisi wuwe oyuri wekwenene, omwisi woMugala wuwe Yesu Kristo. Oyu ni Mungu wekwenene nengebe yerikota. 
1JN.5.21	Abana balere, muyitegaya oko sisumba.
2JN.1.1	Omukulu oko mukali oyo wayisogawa na bana buwe, abo nyanzire omo kwenene, kandi butsira ingye musa nikwa nabosi abasi ekwenene, 
2JN.1.2	busana nekwenene eyikere omwisi wetu kandi yasyabya netu kera na kera: 
2JN.1.3	Olukogo, eriganyira, nobuholo byasyabya netu, erilwa oko Mungu Ise, noko Yesu Kristo, oMugala wIse, omo kwenene nolwanzo.
2JN.1.4	Monatsema kutsibu eribya abandi oko bana bawe ibaka kwama ekwenene ngoko twabiritegekwa na Tata. 
2JN.1.5	Na lino ngakugo, we mukali, butsira nga ngakusakira ekihano kihyakihya, nikwa ekyo twabya nakyo okwitsuka ryerimbere, kiti, twanzane. 
2JN.1.6	Olu ni lwanzo, tukwame ebihano biwe; ekihano kyeki, ngoko mowa eritsuka erimbere, kiti, mulendere omo lwanzo. 
2JN.1.7	Kusangwa abatebya babirihulukira omo kihugo, abandu abateliga erihika ryaYesu Kristo omo mubiri; omundu ngoyo ni mutebya kandi ni nzigu yaKristo. 
2JN.1.8	Muyitegaye, simutalaye emyatsi eyo mwakolera, nikwa mutoke eriimya oluhembo oluhikene. 
2JN.1.9	Omundundi oyu kayilabiriraya isiari sika omwikangirirya ryaKristo isiawite oMungu; noyu kikala omwikangirirya ryaKristo awite Tata noMugala. 
2JN.1.10	Omu ndundi amabahikako isiarileta erikangirirya eri, simumukokaye omo nyumba kutse erimukerya; 
2JN.1.11	kusangwa oyu kamukeraya iniamabisangira emibiri yiwe mibi. 
2JN.1.12	Nomo ngwite bingi eribasakira, sinyanzire erisaka oko karatasi nomo wino, nikwa ndi namaha weriyakubana nerikania nawe ameso na wandi, neryo obutseme bwetu buhikane. 
2JN.1.13	Abana ba mwali wenyu oyo wayisogawa bakakukeraya.
3JN.1.1	Omukulu oko Gayo mwanze, oyu nyanzire omo kwene ne. 
3JN.1.2	Omwanze, ngasaba nyiti, emyatsi yawe yuwane kandi ubye inunakalire; nyinasi ko mutima wawe anikere ndeke. 
3JN.1.3	Kusangwa monatsema kutsibu omugulu abandi babagala benyu bahika neritula ekwenene yawe, ngoko ukalendera omo kwenene. 
3JN.1.4	Sinangabana obutseme obulengire obii, eriowa kwa bana bage bakalendera omo kwenene.
3JN.1.5	Omwanze, ukakola omubiri gobutasiganirya omo byosi ukakolera bagala betu na bageni nibya, 
3JN.1.6	ababirikania olwanzo lwawe embere yekanisa. Wasyakola ndeke eritsindikabo ngoko bitolere omugombe woMungu. 
3JN.1.7	Kusangwa babirihongoka busana neRina, isibetimya kindu oko Bihanda. 
3JN.1.8	Neryo twangimira bandu ngabo, itwatoka eribya bakoli berisangira omo kwenene.
3JN.1.9	Nabirisakira ekanisa eKinywa; nikwa Diotrefe, oyu wanzire eriyihira embere omukati-kati kabo siariliga ehamuli yetu. 
3JN.1.10	Neryo nasyabya nasa nasyabukya emibiri akakola, akatuha yira nebinywa bibi. Kandi butsira ebyo bisa, nikwa akagana erikokya balikyetu, kandi akakakiraya abanzire erikokyabo iniakahigabo omo kanisa.
3JN.1.11	Omwanze, sugerereraye ebibi nikwa ugerereraye ebibuya. Oyu kakola ebibuya ni woMungu; oyu kakola ebibi siaritalola okoMungu. 
3JN.1.12	Demetrio akakanibawa na bandu bosi, nekwe nene nayo; netu nibya tukamukanaya, kandi munasi eritulago ryetu ni kwenene.
3JN.1.13	Nabya nebingi erikusakira, nikwa sinyanzire erikusakira omo lukutsa nowino; 
3JN.1.14	Ndi na maha werikulolako luba, twasyakania ameso na wandi. 
3JN.1.15	Ubye nobuholo. Abira bakakukeraya. Ukeraye abira, wahulebo omo mena wabo.
JUD.1.1	Yuda, omugombe wa Yesu Kristo, omugala wabo Yako bo, kwabo bakabirikirawa, abanze omwisi woMungu Tata, na bakateyibawa busana na Yesu Kristo: 
JUD.1.2	Eriganyira nobuholo nolwanzo bikanyibawe kwinywe.
JUD.1.3	Abanze, nyiri nomuhwa eribasakira busana nerilama eryo tusangire, monalangira rinyitolere eribasakira eribagonga-gonga mulwe nomuhwa busana neriikirirya eryahabawa babuyirire engendo nguma nyisa. 
JUD.1.4	Kusangwa hari bandi babiriingira bubi-sobiso abahulawa kera eritswerwa lubi olu, abandu batekenga Mungu abakahengemaya olukogo lwo Mungu wetu omwisingira nerigana Yesu Kristo, oMukulu noMukama wetu iye musa.
JUD.1.5	Lino ngasonda eribibukya, nomo mwabya mwabiriminyi sibwa ndeke erimbere, ngoko Mukama, oyo walamaya abandu erilwa omo kihugo kyeMisiri, enyuma mwaherya abatikiriraya. 
JUD.1.6	Na balaika abatategaya obukulu bwabo nikwa mobasigania emyanya yabo abiribikabo omo mahulula werikota omo mwiri mya wenyahinda erihika okwitswera ryekiro kinene; 
JUD.1.7	ngoko Sodoma na Gomora, nemiyi ihererenye naho, nayo moyayiha okwisingira nerikwama esyongumbu esitatolere, bikabya ekimi nyikalo busana nerisuyirwa nomuliro werikota. 
JUD.1.8	Nikwa omo musindo oyo abandu aba omwilota ryabo bakatsandaya omu biri, bakapona ehamuli, kandi bakatsuma abolukengerwa. 
JUD.1.9	Nikwa omugulu Mikaeli, omulaika mukulu, alwa na Satani, iniakakuba buhaka busana nomubiri wa Musa, mwatalenga erimubwira omwitswera ryeritsuma, nikwa mwabuga ati, Mukama akukunge. 
JUD.1.10	Nikwa abandu aba bakatsuma ebyosi batasi, kandi bakaheribawa nemyatsi eyo basi omo mubiri ngesyonyama sitawite amenge. 
JUD.1.11	Obulige kubo! Kusangwa bakalendera omo nzira ya Kaina, bakayigusa omwitala rya Balama busana nendundi, kandi bakahera omo bwanise bwa Kora. 
JUD.1.12	Aba ni bitingu omwirya ryenyu ryolwanzo omugulu bakarya haguma nenyu abalisya abakayugutaya butsira eri ubaha; ebitu bite mo magetsi, ebikatwalawa nerihunga; emiti ite kobiguma komugulu wabyo, iholire kabiri, yabirikulangwa nemirihi; 
JUD.1.13	ebisunda ebitekubibawa byengetsi, abakagusa erihulo ryesisoni syabo; ni ngununu esikatambayira esyabiri bikirwa obwiragulu bwomwirimya busana na kera na kera. 
JUD.1.14	Enoka owakarinda eritsuka uku Adamu mwaminyerera busana naba ati, Langira, oMukama mwasa na mirondo mingi maelfu maelfu yababuyirire buwe, 
JUD.1.15	eritswera abosi olubanza Lubi, nerisinga abosi abatekenga oMungu busana nemibiri yabo yosi eyeritindakenga Mungu eyo bakola omo nzira yeritinda kenga Mungu, na busana nemyatsi ikalakalire yabakolanabi abatekenga Mungu erimunegulira. 
JUD.1.16	Aba ni batongi, aba tetsemera kindu, bakakwama esyongumbu syabo, aberiyihamya nolukanda, abakahalamba bandu busana neribana kubo endundi.
JUD.1.17	Nikwa inywe abanze, mwibuke ebyabugawa kera naba kwenda boMukama wetu Yesu Kristo; 
JUD.1.18	mobababwira bati, Oko mugulu wenyuma hasyabya abasekererya, abakakwama esyongumbu syabo syobutakenga Mungu. 
JUD.1.19	Aba bobakaleta erigabana, abesyongumbu, abate neKirimu. 
JUD.1.20	Nikwa inywe, abanze, muyihimbe okwikirirya ryenyu ribuyirire kutsibu; musabe omwisi weKirimu Kibuyirire; 
JUD.1.21	Muyitegaye omo lwanzo lwoMungu; mulinde eriganyira ryoMukama wetu Yesu Kristo oko ngebe yerikota. 
JUD.1.22	Uhane abandi abakatikatika; 
JUD.1.23	ulamaye abandi, eribakulabo omo muliro; uganyire abandi neriubaha, eripona olukimba olwabiribya neriku ryomubiri.
JUD.1.24	Lino kwoyu katoka eribateya okwiyihinda neribahira embere syolukengerwa luwe butsira bulema neritsema ringi, 
JUD.1.25	oko Mungu muguma musa, oMulamya wetu busana na Yesu Kristo Mukama wetu, habye olukengerwa, nobukengwa, neritabala, nobutoki, emuliro wemigulu yosi, na lino na kera na kera. Bibye bitya.
REV.1.1	Eribisurirwa rya Yesu eryo Mungu amuha erikangya oko bagombe buwe emyatsi eyitolere erisyabyaho luba; kandi mwaminyikalyayo akatuma omulaika wuwe oko mugombe wuwe Yoane; 
REV.1.2	oyo watula omwatsi oko kinywa kyoMungu neritulago rya Yesu Kristo, busana nebyosi alangira. 
REV.1.3	Ari nomuyisa oyu kasoma anemosumba omulenge ebinywa byo buminyereri, nomuyisa ari na bakowa, na bakabika ebisakire mubyo; kusangwa endambi iri hakuhi.
REV.1.4	Ingye Yoane oko syokanisa sirinda esiri eAsia: Olukogo lubye kwinywe nobuholo bikalwa kwoyuriho kandi anabyaho nakandi oyu kandisyasa, bikalwa noko birimu birinda ebiri emuliro wekitumbi kiwe kyobwami, 
REV.1.5	kandi bikalwa ku Yesu Kristo omutuli womwatsi oyu tebirirawa, akambere koko baholi, nomutabali wabami bomo kihugo.
REV.1.5	Kwoyo watwanza noyo watubohola oko bibi byetu omo musasi wuwe 
REV.1.6	mwatuyira mo bwami, abahereri oko Mungu wuwe nIse; olukengerwa neritabala bibye biwe na kera na kera. Bibye bitya. 
REV.1.7	Talangira, akasa omo bitu, noburi riso ryasya mulebya, noburi mundu oyo wamutsimita; kandi nebihanda byosi byamuna kihugo byasyasusumana busana naye. Ritya. Bibye bitya.
REV.1.8	Ingye ndi Alfa na Omega, eritsuka nenduli, oMukama Mungu atya, oyuriho, kandi oyu wabyaho, noyu kandisyasa, oWamaka gosi.
REV.1.9	Ingye Yoane, mugala wenyu, oyu kasangira nenyu amalige nobwami nerisika eriteluha, omwisi wa Yesu, nabya oko kitsira ekikahulawa mo Patemo busana nekinywa kyoMungu neritulago rya Yesu. 
REV.1.10	Oko kiro kyoMukama nabya omo kirimu, kandi monowa enyuma kwingye omulenge munene ngengubi 
REV.1.11	ati, Usake omo kitabu ekyo ukalangira utumekyo oko syokanisa sirinda, esiri Efeso na Smurna, na Pergamo, na Tuatera, na Sardi, na Filadelfia, na Laodikia.
REV.1.12	Neryo monakeba erilangira omulenge owabuga nage, nerikeba monalangira ebikahamba esiseke sirinda byezahabu, 
REV.1.13	nomokatikati kebikahamba esiseke monalangira oyu sosire omugala wo mundu, iniambite olukimba luri nobupa omo kikuba kiwe; 
REV.1.14	omutwe wuwe nesyonswiri siwe ibihenirye ngobweya bwembuli obuhenirye, obweru-bweru ngenzururu; ameso wuwe abya ngebirimi byomuliro, 
REV.1.15	nebisandu biwe byabya ngo muringa owenduku, owabirieribwa omo muliro womo luhitsa, nomulenge wuwe abya ngo mulenge wamagetsi mangi; 
REV.1.16	neryo mwahamba omo byala biwe byamali esyo ngununu sirinda, nomuyari owatwire owamoya biri mwalwa omo buno buwe, nobusu buwe bwabya ngeryuba erikakoleraya na maka waryo gosi.
REV.1.17	Nabere namulolako, monagwa ahisi oko bisandu biwe ngoyu holire. Nikwa mwambira kwebyala biwe byamali, ati, sigubahe, Ingye ndi werimbere nowenyuma, 
REV.1.18	kandi oyuriho; Nabya nyiholire, lebaya nyiriho nakera nakera, kandi ngwite ebibohori byoLuholo nebyeKurimu. 
REV.1.19	Lino usake ekyo ukalangira, ekiriho lino nebyasyakwama enyuma kwaho. 
REV.1.20	Nikwa busana nekibisamire kyesyongununu sirinda esyo walangira omo byala byage byamali, nebikahamba esiseke sirinda byazahabu, esyongununu sirinda ni bamalaika besyo kanisa sirinda nebikahamba esiseke birinda syo kanisa sirinda.
REV.2.1	Usake oko mulaika wekanisa yEfeso uti: Ni binywa byoyu hambire esyongununu sirinda omo byala biwe byamali, oyu kalendera omukati-kati kebikahamba esiseke birinda byezahabu biti,
REV.2.2	Nyinasi emibiri yawe, nenduhi yawe nerisika riteluha ryawe, nakandi ngoko suribegerana na bandu babi nikwa wabirilenga abakayahula mo bakwenda nikwa isibo, wabiri banabo mo babihi; 
REV.2.3	nyinasi ko ukasika butsira eriluha ini ukayitsinga busana nerina ryage, isuritaluha. 
REV.2.4	Nikwa ngwite eki ukuwe, nyiti wabirileka olwanzo wabya nalo erimbere. 
REV.2.5	Wibuke aho uriayihinda, ubinduke ukole emibiri wakola erimbere. Kitebya kitya, nasyakuhikako inalusya ekikahamba oluseke kyawe omo mwanya wakyo, wamatindabinduka. 
REV.2.6	Nikwa unawite eki ngakusimira, ukakwa ekiniga emibiri ya baNikolayi, nage ngakwayo ekiniga. 
REV.2.7	Oyu wite okutu owe ebye Kirimu kikabwira esyokanisa. Oyu kakinda nasyamuha erirya oko biguma ebyomuti wengebe, owari omo paradiso yoMungu.
REV.2.8	Noko mulaika wekanisa eyiri eSmurna usake uti: Ebinywa byowembere kandi ni wenyuma, oyu wabya aholire na lino abiriswabyaho, ati,
REV.2.9	Nyinasi amalige wawe nobwera bwawe (nikwa uri webindu) neritsumwa nabakayahula mo baYuda nibya isibo, nikwa ini nyumba yerihindana ya Satani. 
REV.2.10	Subahe ebyo ebiri hakuhi erikwagalya. Lebaya, Satani iri hakuhi nerihira abandi bakwi nywe omo muliki, mulengaweko, mwasyabuga ebiro ikumi omwagalwa. Ubye butsira erisiganirya erihika oko luholo, nage nasyakuha embita yengebe. 
REV.2.11	Oyu wite okutu owe ekyo eKirimu kikabuga nesyokanisa. Oyu kakinda siendisyagalwa noluholo lwakabiri.
REV.2.12	Usake oko mulaika wekanisa eyiri Pergamo uti: Oyu wite omuyari owatwire owamuyi abiri akabuga ebinywa ati,
REV.2.13	Nyasi aho wikere, ahari ekitumbi kyobwami kyeSatani; uhambire ndeke erina ryage mutagana erikirirya ryage omo biro bya Antipa omutuli womwatsi wage, mundu wage oyu tesiganiraya, oyu witirawa ewenyu, aho Satani ikere. 
REV.2.14	Nikwa ngwite emyatsi mike ukuwe yo ngapona: kusangwa uwite abandi eyo abakahamba erikangirirya ryaBalama, oyo wakangi riraya Balaka erihira ekyeritwikalya emuliro wabana baIsraeli, barye akaryo akahererawa oko sisumba nerisingira. 
REV.2.15	Ritya nawe unawite abandi abakahamba erikangirirya ryabaNikolayi. 
REV.2.16	Nibya ubinduke. Kitebya kitya nasyakuhikako luba nerilwa nabo omo muyari womo buno bwage. 
REV.2.17	Oyu wite okutu owe ebyo eKirimu kikabuga nesyokanisa. Oyu kakinda nasyamuha Mana owabisire, nasyamuha eribwe erikangabenie, erisakire kwerina rihyarihya eritasibwe nomundu iyono oyu rimayaryo.
REV.2.18	Noko mulaika wekanisa eyiri Tuatera usake uti: oMugala woMungu, oyu wite ameso asosire ebirimi byomuliro, nebisandu biwe biringene nomulinge wenduku, akabuga ebinywa ebi ati:
REV.2.19	Nyinasi emibiri yawe, nolwanzo lwawe nerikirirya nomu biri nerisika riteluha, nakandi emibiri yawe yenyuma ilengire eyerimbere. 
REV.2.20	Nikwa ngwite ekyo ngapona ukuwe, ukaliga omukali Yezebeli, oyu kayahula mo muminyereri wobukali akakangiriraya neriteba abagombe bage erikola erisingira nerirya akaryo akakahererawa oko sisumba. 
REV.2.21	Monamuha omugulu weribinduka, nikwa aganire eribinduka okwisingira riwe. 
REV.2.22	Lebaya, nasyamugusa oko ngingo yerilwala, naba kateta haguma naye nasyagusabo omo malige manene, bama tindabinduka oko mibiri yiwe; 
REV.2.23	nabana biwe nasitabo no luholo. Ne syokanisa syosi syasyaminya ko ndi ye oyu kalenga oburingikania nomutima, kandi nasyabaha oburi mundu okwi nywe nge mibiri yenyu itolere. 
REV.2.24	Nikwa kwinywe abakisiya eTuatera, abate okwikangirirya eri, abatasi emyatsi yemitobero ya Satani ngoko bakanabuga, ngabuga nenyu nyiti, sihari gundi muheke nasyabahekya; 
REV.2.25	gonoyu muhambe ndeke ebyo muwiteko, erihika aho nasyasira. 
REV.2.26	Oyu kakinda noyu kabika emibiri yage akahika oko nduli, nasyamuha obukama oko bihanda, 
REV.2.27	asyatabala kubo nomutso wekyuma, asyatulangabo ngesyonyungu syekitaka sikatulangawa mo bihandebihande, ngoko nage nabirihabwa amaka na Tata wage; 
REV.2.28	kandi nasyamuha engununu yomo ngyakyangyakya. 
REV.2.29	Oyu wite okutu, owe ebyo eKirimu kikabuga nesyokanisa.
REV.3.1	Noko mulaika wekanisa eyiri Sardi usake ebinywa byoyu wite ebirimu birinda byoMungu nesyongununu sirinda. Nyasi emibiri yawe; uwite erina nguriho, nibya iniuholire.
REV.3.2	Ubuke, usikaye ebikisiya nebiri hakuhi nerihola, kusangwa sinditabana emibiri yawe eyihikene omo meso woMungu wage. 
REV.3.3	Uyibuke ekyo wimaya nekyo wowa; ubikebyo ndeke, ubinduke. Wamatindateya, nasyasa ngomurahi, isiwendisya minya endambi nasyakuhikako. 
REV.3.4	Nikwa mukinawite amena make eSardi, abandu abatatsandirye esyongimba syabo; nabo basyalendera nage omo sihenirye, kusangwa batolere. 
REV.3.5	Oyo kakinda asyambalibwa atya esyongimba sihenirye, nage sinai endisyasangula erina riwe omo kitabu kyengebe; Nasyakangya erina riwe embere wa Tata wage nembere ya balaika buwe. 
REV.3.6	Oyu wite okutu owe ekyo eKirimu kikabuga nesyokanisa.
REV.3.7	Noko mulaika wekanisa eyiri Filadelfia usake ebinywa byoyu ubuyirire, nowekwenene, oyu wite ekiboholi kya Dawidi, oyu kakingula isihari wangaswakinga, noyu kakinga sihari wangaswakingula.
REV.3.8	Nyasi emibiri yawe. Lebaya, nabirihira emuliro wawe oluyi lukingwire, sihari wangatoka erikingalo; Nyinasi uwite amaka make, nikwa wabiribika ndeke eKinywa kyage suritagana erina ryage. 
REV.3.9	Lebaya namakuha abenyumba yerihindana ya Satani abakayahula mo baYuda nibya sibo, nikwa bakabiha— lebaya nasyaletabo neriunamyabo embere syebisandu byawe, ibaminya ko nyikwanzire. 
REV.3.10	Kusangwa wabiribika ndeke eKinywa kyerisika eriteluha ryage, nasyakubika ndeke oko ndambi eyerilengwako eyikasa omo kihugo kyosi, nerilenga abikere omo kihugo. 
REV.3.11	Nasyasa luba; uhambe ndeke ebyo uwiteko, sihabye omundu ukahunga embita yawe. 
REV.3.12	Oyu kakinda, nasyamuyira mo nduyi omo hekalu ya Mungu wage; isiendisyalwamo nakera nakera, nasyamusaka kwerina ryo Mungu wage, nerina ryomuyi woMungu wage, ye Yerusalema nyihyanyihya eyikandisyandagala ikalwa elubula oko Mungu wage, nerina ryage rihyarihya. 
REV.3.13	Oyu wite okutu, owe ekyo eKirimu kikabuga nesyokanisa.
REV.3.14	Noko mulaika wekanisa eyiri Laodikia usake ebinywa bya Iye Amina, omulangiri oyu tesiganiraya owekwenene, eritsuka ryerihangika ryoMungu.
REV.3.15	Nyinasi emibiri yawe; siwuhuhirire kutse suhuhene. Kumbe wuhuhirire kutse kumbe uhuhene! 
REV.3.16	Ritya kusangwa uri kangekange, isiwuhuhirire kutse isuhuhene, nasyakugumula omo buno bwage. 
REV.3.17	Kusangwa ukabuga uti, ngwite ebindu, ebindu byage byabirikanya, sihari kyo nyiburire; isiwasi kuri muhanya, oweriganyirwa, kandi kuri mwera, nendimatime, nendumbu. 
REV.3.18	Neryo ngakuhana ungureko ezahabu yabiri eribwa omo muliro, iwatoka eribya owebindu, nesyongimba sihenirye, eriambalasyo, esisoni syendumbu yawe sisiminyikale, nobubalya bwerisigisa oko ameso wawe, iwatoka erilangira. 
REV.3.19	Abo nganza, ngakungabo neriswiryabo; nikwa lero ubye nomuhwa, ubinduke. 
REV.3.20	Lebaya, nyimene oko luyi ngakongota; omundu amowa omulenge wage akakingula oluyi, nasingira ewuwe twasyarira haguma. 
REV.3.21	Oyu kakinda nasyamuha eriikala haguma nage oko kitumbi kyage kyobwami, ngoko nage nabirikinda monikala haguma na Tata wage oko kitumbi kiwe kyobwami. 
REV.3.22	Oyu wite okutu, owe ekyo eKirimu kikabuga nesyokanisa.
REV.4.1	A Enyuma waho monalangira, neryo lebaya omo lubula oluyi lukingukere! nomulenge weritsuka, ogo nowa akabuga nage iniaringa owengubi, ati, Wase endata eno, ngakukangaya ebito lere eribyaho enyuma weki. 
REV.4.2	Neryo-neryo monabya omo Kirimu, nibya lebaya, ekitumbi kyobwami kitekire elubula, ihari mundu oyu wikere oko kitumbi ekyo! 
REV.4.3	Noyu wabya ikereho iniasosire nge ribwe ryeyaspi na sardio, nekima ekisosire eribwe zumaridi kyabya kitimbire oko kitumbi ekyo. 
REV.4.4	Neri timba oko kitumbi ekyo habya ebindi ebitumbi byobwami makumi abiri nebini, noko bitumbi ebyo habya hikere abakulu amakumi abiri na bani, ibambite esyongimba sihenirye, nesyombita syezahabu syabya oko mitwe yabo. 
REV.4.5	Neripalya ryakagusu moryahuluka oko kitumbi ekyo kyo bwami, nemi renge neriluma ryenguba, nembere wekitumbi ekyo esiseke sirinda syomuliro sikaka, esyo ni birimu birinda byoMungu; 
REV.4.6	nembere wekitumbi kyobwami hari ekisosire engetsi yekiyo ngeribwe erilabangene mwameso.
REV.4.6	Neritimba oko kitumbi kyobwami, noko mbande sysosi syekitumbi ekyo, ihari ebihangikire ebiriho bini, ibyoswire na meso embere nenyuma: 
REV.4.7	nekihangikire ekiriho kyerimbere kisosire endale, nekihangikire ekiriho kyakabiri kisosire enume, nekihangikire ekiriho kyakasatu kiwite obusu bwomundu, nekihangikire ekiriho kyakani kisosire ngerisamba erikaguluka. 
REV.4.8	Nebihangikire bini ebyo, biwite ebipupa endatu ndatu, biswire ameso oko mbande syosi nomwisi, sibyeluhuka omwi tungi nomo kiro eriimba biti,
REV.4.8	Omubuyirire, omubuyirire, omubuyirire, ni
REV.4.8	Mukama Mungu Wamaka gosi,
REV.4.8	Oyu wabya noyuri noyukandisyasa!
REV.4.9	Nomugulu ebihangikire ebiriho bini ebyo bikaha oyo wikere oko kitumbi kyobwami olukengerwa nerisikya newasingya, uyuriho nakera nakera, 
REV.4.10	abakulu makumi abiri na bani bakagwa ahisi embere syoyo wikere oko kitumbi kyobwami ibasaba oyo uriho na kera na kera; ibagusa esyombita syabo embere wekitumbi ekyo kyobwami, ibakimba bati,
REV.4.11	OMukama wetu noMungu wetu, uwe utolere,
REV.4.11	Eriimya olukengerwa nerisikya namaka,
REV.4.11	Kusangwa wahangika ebindu byosi,
REV.4.11	Na busana nerisonda ryawe mo byabyaho kandi mobya hangikwa.
REV.5.1	Kandi monalangira omo byala byamali byoyo wabya wikere oko kitumbi kyobwami ekitabu kisakire emuliro nenyuma, ikibohire nebibohi birinda; 
REV.5.2	kandi monalangira omulaika owamaka akatulago nomulenge munene ati, Ni ndi utolere erisanzula ekitabu neritula ebibohi byakyo kwehi? 
REV.5.3	Neryo sihabya owomo lubula kutse womo kihugo kutse eyikwa oko kihugo oyo wangatoka erisanzula ekitabu kutse erisamarirakyo, 
REV.5.4	neryo monarira kutsibu kusangwa isihetabanika oyu tolere erisanzula ekitabu ekyo kutse erisamarirakyo. 
REV.5.5	Nomuguma woko bakulu mwambwira ati, Surire; langira Endale yomo kitunga kyaYuda, oMurihi waDawidi, abirikinda, angatoka erisanzula ekitabu nebibohi byakyo birinda.
REV.5.6	Neryo monalangira eKyana kyembuli nga kyabirikerwa ikimene omukati-kati kekitumbi kyobwami nebihangikire ebi riho bini naho katikati kabakulu nibya ikiwite amahembe arinda nameso arinda, byo birimu birinda byoMungu ebya tumawa omo kihugo kyosi; 
REV.5.7	naye mwayimya ekitabu omo byala byoyo wikere oko kitumbi kyobwami. 
REV.5.8	Abere abiimya ekitabu, ebihangikirwe ebiriho bini nabakulu makumi abiri na bani mobagwa emuliro weKyana kyembuli, oburi muguma wakubo inianahambire enanga, haguma nebisya byezahabu ibyuswire mo uvumba ryerisaba ryababuyirire; 
REV.5.9	nabo mobimba olwimbo luhyaluhya bati,
REV.5.9	Uwe utolere eriimya ekitabu neribohola ebibohi byakyo,
REV.5.9	Kusangwa mowakerwa kandi mowagula abandu omo musasi wawe busana noMungu
REV.5.9	Erilwa oko buri kitunga noburi mubuge noburi bandu noburi kihanda,
REV.5.10	Wabiriyirabo mo bwami nabahereri oko
REV.5.10	Mungu wetu, Nabo basyatabala omo kihugo.
REV.5.11	Neryo monalangira, monowa omulenge wabalaika bangi ibatimbire oko kitumbi kyobwami nebihangikirwe ebiriho nabakulu, eriganza ryabo ni elfu ikumi ngendo elfu ikumi nelfu ngendo elfu, 
REV.5.12	bakabuga nomulenge munene bati, Ekyana kyembuli ekyakerawa, yutolere eriimya obutoki nebindu namenge nakagala nerisikibwa nolukengerwa nomuyisa! 
REV.5.13	Kandi monowa oburi ekyahangikawa omo lubula nomo kihugo neyikwa oko kihugo nomo ngetsi, nebirimo byosi, mobyabuga biti, Omuyisa neripipwa nolukengerwa namaka bibye ukwoyo wikere oko kitumbi kyobwami ne Kyana kye mbuli nakera nakera! 
REV.5.14	Nebihangikire ebiriho bini mobyabuga biti, Bibye bitya, nabakulu mobagwa ahisi mobamukukamira.
REV.6.1	Nikwa monalangira eKyana kyembuli kyamabibohola eki guma kyokobibohi birinda, monowa ekiguma oko bihangi kirwe ebiriho bini kikabuga ngo mulenge weriluma kiti, Wase! 
REV.6.2	Neryo monalangira, talebaya, efarasi ye nyamweru nzero, noyo wikere yoko iniawite obuta naye mwahabwa embita, neryo mwahuluka nerikinda neriswakinda.
REV.6.3	Abere abohola ekibohi kyakabiri, monowa ekihangikirwe ekiriho kyakabiri kikabuga kiti, Wase! 
REV.6.4	Kandi eyindi farasi, eyihenirye ngo lukulakula; oyu wikere kuyo mwahabwa erilusya obuholo omo kihugo, abandu bitane; kandi mwahabwa omuyari munene.
REV.6.5	Naye abere abohola ekibohi kyakasatu, monowa ekihangi kirwe ekiriho kyakasatu kikabuga kiti; Wase! Neryo mona langira, talebaya, efarasi eyesine, noyu wikere kuyo iniawite olulengo omo byala biwe; 
REV.6.6	neryo monowa owaringa mulenge omukati-kati kebihangikirwe ebiriho bini ati, Akalengi kenganu busana nesyofaranka ikumi, notulengi tusatu twekisusu busana nesyofaranka ikumi; nikwa simuheraye amaguta nebinyu!
REV.6.7	Abere abibohola ekibohi kyakani, monowa omulenge wekihangikirwe ekiriho ekyebini kikabuga kiti, Wase! 
REV.6.8	Neryo monalangira, talebaya, efarasi yekibobi, noyu wikere kuyo erina riwe iyo Luholo, neKurimu moyamukwama; nabyo mobya habwa amaka kyekiguma kyebini kye kihugo, eriita omo muyari nenzala nendwala nesyonyama sikalire syomo kihugo.
REV.6.9	Abere abibohola ekibohi kyakatano, monalangira eyikwa oko hereherera ebirimu byabitawa busana nekinywa kyoMungu neritulago eryo batula; 
REV.6.10	mobabirikira nomulenge munene bati, Uwe Mukama wEndata okobosi, oyu buyirire nowekwe nene, endambi nyiri yingahi imowatswera nerikisya omusasi wetu oko bari omo kihugo kwehi? 
REV.6.11	Neryo oburi muguma wakubo mwahabwa ekanzu eyihenirye mobabwirwa baluhuke kandi katambi, okwiganza ryabagombe balikyabo na bagala babo ryasyahikana, abasitwa ngabo.
REV.6.12	Nomugulu abohola ekibohi kyendatu, monalangira, tale baya, habya omusiki munene; neryuba moryabya riragulu ngengunza yobweya, nomukera abere agoma mwabya ngomu sasi, 
REV.6.13	nesyongununu syomukyanya mosyatogongera ahisi ngomuti wemutini akatogongaya ebiguma byago omugulu weritsuku erihunga rinene ryamatenga-tenganyago; 
REV.6.14	nekya nya mokyabulirayo nga karatasi kakaringawa, noburi kitwa noburi kitsira mobyalusibwa omo mwanya wabyo. 
REV.6.15	Neryo abami bomo kihugo nabandu banenebanene nesyondwalisya nabebindu nabamaka, nabosi, abakobe nabakayigenderaya, mobabisama omo miangalu nomukati-kati kamabwe webitwa, 
REV.6.16	ibanemobirikira ebitwa nebikuka bati, Mututerereko mutu bise obusu bwoyu wikere oko kitumbi kyobwami, nerihitana ryeKyana kyembuli; 
REV.6.17	kusangwa ekiro kinene kyerihitana ryabo kikahika, kandi nindi wangatoka erihangana embere wakyo kwehi?
REV.7.1	Nenyuma waho monalangira abalaika bani banimene oko syongonde ini sye kihugo, ibahambire amahunga ani gomo kihugo, sihabye erihunga rikabuhirira oko kihugo kutse omo ngetsi kutse oko miti yosi. 
REV.7.2	Neryo monalangira ogundi mulaika akahetuka akalwa eyo eryuba rikahuluka, iniawite ekibohi kyoMungu oyuriho, neryo mwabirikira nomulenge munene oko balaika bani ababirihabwa amaka weriagalya e kihugo nengetsi, 
REV.7.3	ati, Simwagalaye e kihugo kutse engetsi kutse emiti, tutetwahira ekibohi omo masu wabagombe bo Mungu wetu. 
REV.7.4	Monowa eriganza ryabahirawako kibohi ekyo, ni maelfu erigana namakumi ani nani, oko buri kitunga kya bagala baIsraeli, 
REV.7.5	abomo kitunga kya Yuda abahirawa kwekibohi elfu ikumi nibiri, nabomo kitunga kya Rubeni elfu ikumi nibiri, nabomo kitunga kya Gadi elfu ikumi nibiri, 
REV.7.6	nabomo kitunga kya Aseri elfu ikumi nibiri, nabomo kitunga kya Nafutali elfu ikumi nibiri, nabomo kitunga kya Manase elfu ikumi nibiri, 
REV.7.7	nabomo kitunga kya Simeoni elfu ikumi nibiri, nabomo kitunga kya Lawi elfu ikumi nibiri, nabomo kitunga kya Isakari elfu ikumi nibiri, 
REV.7.8	nabomo kitunga kya Zebuluni elfu ikumi nibiri, nabomo kitunga kya Yosefu elfu ikumi nibiri, nabomo kitunga kya Benyamina elfu ikumi nibiri.
REV.7.9	Nenyuma waho monalangira, talebaya, endeko nene eyo mundu ateangatoka eriganza, oko bihanda byosi, nebitunga byosi nabandu nemibuge yosi, ibahangene embere syekitumbi kyobwami nembere yeKyana kyembuli, ibambite esyokanzu sihenirye, nemitahi yamabondo omo byala byabo, 
REV.7.10	ibanemo birikira nomulenge munene, bati, Erilamya ni ryoMungu wetu oyu wikere oko kitumbi kyobwami, noko Kyana kyembuli! 
REV.7.11	nabamalaika bosi mobimana eritimba oko kitumbi kyobwami noko bakulu noko bihangikire ebiriho bini, kandi mobagwa ahisi embere yekitumbi kyobwami mobakukamira Mungu, 
REV.7.12	bati, Bibye bitya! Omuyisa nolukengerwa namenge newa singya nerisikya namaka nobutoki bibye oko Mungu wetu nakera nakera! Bibye bitya.
REV.7.13	Neryo muguma woko bakulu mwabuga nage ati, Aba ni bahi, abambite esyongimba sihenirye, kandi bakalwahi kwehi? 
REV.7.14	Nage monabuga naye nyiti, OMukama, unasi, Naye mwa buga nage ati, Aba bakalwa omo malige manene; babirierya esyokanzu syabo babiriyirasyo mo nyeronyero omo musasi weKyana kyembuli.
REV.7.15	Kikaleka ibabya embere syekitumbi kyobwami kyoMungu,
REV.7.15	Bakamukolera omo hekalu yiwe omwitungi nomo kiro;
REV.7.15	Noyu ikere oko kitumbi kyobwami,
REV.7.15	Asyasukuriryabo omwibyaho riwe.
REV.7.16	Sibendisyaswakwa enzala, kutse enyota kandi;
REV.7.16	Eryuba siryendisyahisyabo, kutse ekihuhani ekikahisaya.
REV.7.17	Kusangwa eKyana kyembuli ekiri aho kati-kati kekitumbi kyobwami
REV.7.17	Asyabya mulisya wabo,
REV.7.17	Asyasondolabo okwisoko syamagetsi wengebe;
REV.7.17	Kandi Mungu asyasangula emisonia yosi oko meso wabo,
REV.8.1	Omugulu eKyana kyembuli kyabohola ekibohi kyakarinda, omo lubula mohabya isyerere oko katambi kake. 
REV.8.2	Neryo monalangira abalaika abo barinda abakimana embere wo Mungu, mobahabwa esyongubi sirinda. 
REV.8.3	Nogundi mulaika mwasa mwimana aheriherera nomuteho wezahabu; naye mwa habwa uvumba bunene weritulunganya haguma nerisaba ryababuyirire bosi okwiherera rye zahabu embere wekitumbi kyobwami; 
REV.8.4	nomuki wouvumba mwahetuka haguma nerisaba ryababuyirire bikalwa omo byala byomulaika embere syo Mungu, 
REV.8.5	Neryo omulaika oyo mwimya omuteho musulyago nomuliro oweriherera mwagusago omo kihugo; neryo mohabya eriluma ryenguba, nolukanda lunene, neripalya ryakagusu, nomusiki.
REV.8.6	Neryo abalaika barinda ababya nesyongubi sirinda moba sika eribuhasyo.
REV.8.7	Nomulaika owerimbere mwabuha engubi yiwe, namatwa nomuliro mobyakwama ibitulungene nomusasi, mobyagwa omo kihugo; nekihande kyekiguma kyomo bisatu kye kihugo mo kyahya, nekiguma kyebisatu kyemiti nakyo mokyahya, nebiti byosi bibisi mobyahya.
REV.8.8	Nomulaika wakabiri mwabuha engubi yiwe, nekindu ngekitwa kinene, ekikaka nomuliro, mokyaguswa omo ngetsi; 
REV.8.9	nekiguma kyakasatu kyengetsi mokyahinduka musasi, neki guma kyakasatu kyebihangikire ebiriho omo ngetsi mobyahola, nekiguma kyasatu kyamatu mwaheribwa.
REV.8.10	Nomulaika wakasatu mwabuha engubi yiwe, nengununu nene moyagwa erilwa elubula, ikagulumira ngo lumole, moyagwa oko kiguma kya kasatu kyesyonyusi nesisoko syama getsi. 
REV.8.11	Erina ryengununu eyo ni Kikarihire. Nekiguma kyebisatu kyamagetsi mwabya owakarihire, nabandu bangi mobahola busana namagetsi ayo, kusangwa abiriyirwa mwa karihire.
REV.8.12	Nomulaika wakani mwabuha engubi yiwe, nekiguma kyebisatu kyeryuba, nekiguma kyebisatu kyomukera, nekiguma kyebisatu kyesyongununu mobyaswiribwa, neryo ekiguma kyebisatu kyekyakakala kyabyo mokyabya mwirimya; nekiguma kyebisatu kyeritungi mokyakakiribwa erikolerya, na ritya ekiguma kyebisatu kyekiro.
REV.8.13	Neryo monalangira, monowa erisamba rikabirikira nomu lenge munene rikaguluka omo kyanya, riti, Obulige, obulige, obulige kwabo abikere omo kihugo, busana neyindi milenge yesyongubi syabalaika basatu abakisiya eribuha!
REV.9.1	Nomulaika wakatano mwabuha engubi yiwe, neryo mona langira engununu iyamatogera omo kihugo ikalwa elubula naye mwahabwa ekiboholi kyobuno bwekyuna ekitawite kabuno; 
REV.9.2	naye mwakingula obuno bwekyuna kitawite kabuno, nomuki mwahetuka akalwa omo buno bwakyo ngo muki weki tabiro kinene, eryuba nekyanya mobyalimibwa nomuki owalwa omo buno bwekyuna ekyo. 
REV.9.3	Neryo esyongike mosyahulukira omo kihugo omo muki oyo, nasyo mosyahabwa amaka ngamaka wesyonge syomo kihugo; 
REV.9.4	mosyabwirwa bati sisiheraye ebiti omo kihugo kutse kindu kibisi nekiguma kutse omuti nomu guma, nikwa banabandu abatawite ekibohi kyoMungu omo masu wabo; 
REV.9.5	mosyahabwa eriagalyabo emikera itano, butsira eriitabo, kandi eriagalya ryasyo riringene ngeriagalya ryenge omugulu ikatsimita omundu. 
REV.9.6	Omo biro ebyo abandu basya sonda oluholo sibendisyabanalo; basyayitsutsa erihola, noluholo lwasyasagabo.
REV.9.7	Erilolwako ryesyongike esyo ryabya risosire esyofarasi esisikire eriyalwa; oko mitwe yasyo habya ebisosire esyombita syezahabu; amasu wasyo abya nga masu wabandu, 
REV.9.8	nesyo nzwiri syasyo ngesyonzwiri syabakali, nameno wasyo abya nga wendale; 
REV.9.9	syabya siwite ebikora ebiri nge kyuma oko bikuba byasyo, nolukanda olwebipupa byasyo lwabya ngolukanda lwesyogari nyingi nesyofarasi esikatibita oko malwa; 
REV.9.10	isiwite emikira ngeyesyonge, nehisuti, namaka wasyo weriagalya abandu oko mikera itano ikere omo mikira yasyo. 
REV.9.11	Kandi isiwite omwami wasyo yomulaika wekyuna kitawite akabuno; erina riwe omo kiIbrania akahulawa mo Abadoni, nomo kiGiriki akahulawa mo Apolioni.
REV.9.12	Obulige bwerimbere bwabirilaba; talebaya, amalige abiri akisiya iniasa.
REV.9.13	Neryo omulaika wendatu mwabuha engubi yiwe, monowa omulenge akalwa oko mahembe ani wa heriherera ryezahabu embere syoMungu, 
REV.9.14	akabwira omulaika wendatu oyu wite oko ngubi ati, Bohola abamalaika bani ababohire oko lusi lunene lo Furati. 
REV.9.15	Neryo abalaika bani abo mobaboholwa, ababirihirwa erisika busana nendambi, nekiro, nomukera, nomututa, eriita ekiguma kyebisatu kyabandu. 
REV.9.16	Eriganza ryabasoda babya oko syofarasi ryabya elfu ikumi ngendo elfu ikumi kabiri; nage monowa eriganza ryabo. 
REV.9.17	Kandi mona langira esyofarasi esyo omo nzoli syage omo musindo oyu ati: Ababya bikere kusyo ibambite ebyuma oko bikuba byabo ebisosire omuliro ngamabwe wa samawi, kandi ngo busingo, nemitwe yesyofarasi yabya ngemitwe yendale, nomo muno wasyo mohahuluka omuliro nomuki namasingo. 
REV.9.18	Busana namalige asatu aya ekiguma kyebisatu kyabandu mobitwa, busana nomuliro nomuki namasingo bikalwa omo muno wasyo. 
REV.9.19	Kusangwa akagala kesyofarasi esyo ikari omo muno wasyo nomo mikira yesyo; emikira yasyo iniri ngeyesyonzoka, isiwite emitwe, busana nayo ikagalaya.
REV.9.20	Nabandi bandu basaka abatitawa namalige ayo, mobata binduka oko mibiri yebyala byabo mobataleka erisaba esyo mbinga nesisumba byezahabu nesyekitsipa nesyomulinga nesyeribwe nesyomuti, esitetoka erilebya kutse eriowa kutse erigenda; 
REV.9.21	kutse mobatabinduka okwita ryabo kutse erilagula ryabo kutse obusingiri bwabo kutse eriiba ryabo.
REV.10.1	A Neryo monalangira ogundi mulaika wakagala akandagala akalwa elubula, iniambite ekitu, nekima oko mutwe wuwe, nobusu buwe bwabya ngeryuba, ebisandu biwe ibiri ngesyondui syomuliro. 
REV.10.2	Omo byala biwe habya akatabu kasanzwire. Naye mwahira ekisandu kiwe kyamali oko ngetsi, nekyamalembe oko kitaka, 
REV.10.3	kandi mwabirikira nomulenge munene, ngoko endale ikaruruma; neryo abere abirikira, emilumo irinda moyaluma. 
REV.10.4	Nemilumo irinda yabere yamabiluma, nasonda isaka, nikwa monowa omulenge akalwa elubula ati, ubohe ebyo emilumo irinda ikabibuga, susakebyo. 
REV.10.5	Nomulaika oyo nalangira ini animene oko ngetsi noko kitaka mwasumbira okuboko kuwe kwamali elubula 
REV.10.6	mwalahirya busana noyu uriho nakera nakera, oyo wahangika olubula nebirimo byosi, ne kihugo nebirimo byosi, nengetsi nebirimo byosi, sihabye kandi eririnda, 
REV.10.7	nikwa oko biro omulaika wakarinda asyabuha omulenge wengubi, ebibisamire byoMungu byasyahikana, ebyo abwira abagombe buwe abaminyereri.
REV.10.8	Neryo omulenge ogo nowa akalwa elubula mwaswabuga nage ati, Genda wimaye akatabu kasanzwire omo byala byo mulaika oyo wimene oko ngetsi noko kitaka. 
REV.10.9	Ritya moneya omulaika oyo monamubwira nyiti ambe akatabu ako; naye mwanzubirya ati, Wimayeko uryeko; kasyakaliha omo nda yawe, nikwa omo buno bwawe kasyasihirira ngobuki. 
REV.10.10	Neryo monimya akatabu ako omo byala byomulaika monaryako; omo buno bwage mokasihirira ngobuki, nikwa nabere nabiryako omo nda yage mokakariha. 
REV.10.11	Kandi monabwirwa ati, Utolere eriminyerera kandi busana nabandu bangi nebihanda nemibuge nabami bangi.
REV.11.1	Neryo monahabwa oluseke lusosire omutso werilenga, monabwirwa ati: Hangana ulenge hekalu yoMungu neriherera na bakasabiramo, 
REV.11.2	nikwa sulenge ekiboga eyihya oko hekalu; ulekekyo, kusangwa kyabirihabwa busana ne Bihanda, basyaryatangirira omuyi abuyirire emikera amakumi ani nibiri. 
REV.11.3	Nage nasyaha abalangiri bage babiri amaka werikumburirabo ebiro elfu nguma namagana abiri namakumi ndatu, ibanambite emitole.
REV.11.4	Aba ni miti ibiri ya Mizeituni nebitekire kwesiseke bibiri abimene embere syoMukama we kihugo. 
REV.11.5	Nomundu ama sonda erikolabo nabi, omuliro akalwa omo buno bwabo neri hisya esyonzigu syabo; omundu amasonda eriyirabo nabi kwa akatswerawa eriitwa atya. 
REV.11.6	Nabo bawite amaka weriliba elubula, embula initawa oko biro byerikumbula ryabo, kandi bawite amaka erihindukya amagetsi mo musasi, neriita e kihugo omo malige gosi, omo migulu yosi banzire. 
REV.11.7	Nomugulu bamabibuga eritulago ryabo, enyama eyikahetuka erilwa omo kyuna ekitawite akabuno yasyalwa nabo nerikindabo neriitabo, 
REV.11.8	nemibiri yabo yasyagotsera omo nzira yomuyi munene oyo owakahulawa omo musindo wekirimu Sodomo ne Misiri, eyo Mukama wabo abambawa. 
REV.11.9	Abandu nebitunga nemibuge nebihanda basyasamarira ebinda byabo ebiro bisatu nekitswe neryo sibendisyalige bakahirabo omwisinda, 
REV.11.10	nabikere omo kihugo basyatsemerabo basyatsanga busana nabo nerihana erihitya, kusangwa abaminyereri aba babiri babya ibakagalaya abikere omo kihugo. 
REV.11.11	Nikwa enyuma webiro bisatu nekitswe byabere byahwa omuka wengebe erilwa oko Mungu mwingira omwisi syabo, mobahangana oko bisandu byabo, neriubaha inene moryahika oko balangirabo. 
REV.11.12	Neryo mobowa omulenge munene akalwa elubula akabwirabo ati, Mwase endata eno! Nesyonzigu syabo mosyalangira bahetukira elubula omo kitu. 
REV.11.13	Noko ndambi eyo mohabya omusiki munene, nikitswe kiguma kyerikumi kyomuyi oyo mokyagwa; nomusiki oyo mwita abandu elfu irinda, nabasaka mobakwa obuba mobapipa Mungu welubula.
REV.11.14	Obulige bwakabiri bwamalaba; ulangire, obulige bwaka satu bukasa luba.
REV.11.15	Neryo omulaika wakaUnda mwabuha engubi yiwe, kandi mohabya emilenge minene elubula iti, Obwami bwe kihugo bwamabibya bwoMukama wetu nobwaKristo wuwe, asyatabala kera na kera. 
REV.11.16	Nabakulu makumi abiri na bani abakikala oko bitumbi byabo byobwami embere syoMungu mobagwa ahisi oko masu wabo mobakukamira Mungu, 
REV.11.17	bati,
REV.11.17	Tukakuha ewasingya we Mukama Mungu wamaka gosi, uwe uriho kandi wabyaho,
REV.11.17	Wabiriimya amaka wawe manene wabiritsuka erisinga.
REV.11.18	Ebihanda mobyahitana, nikwa erihitana ryawe moryahika,
REV.11.18	Nomugulu weritswera abaholi mwahika,
REV.11.18	Nerihemba abagombe bawe, abaminyereri nababuyirire,
REV.11.18	Nabakubaha erina ryawe, abakebake nabakulu,
REV.11.18	Neritogotya abakatogotaya e kihugo.
REV.11.19	Nehekalu yoMungu omo lubula moyakingulwa, neri sanduku ryerilaga riwe moryalolwako omwisi wehekalu yiwe; mohabya eripalya ryakagusu, nolukanda lunene, neriluma ryenguba, nomusiki, namatwa manene.
REV.12.1	Nekitikotiko kinene mokyahuluka elubula, omukali ini ambite eryuba, omukera iniane omwisi syebisandu biwe, noko mutwe wuwe habya embita yesyongununu erikumi nemibiri; 
REV.12.2	naye abya mukule, neryo mwalaka nerikunda, iniakagalawa akabuta. 
REV.12.3	Nekindi kitikotiko mokyahuluka elubula; talebaya, ekiyoka kinene kyengula, ikiwite emitwe irinda namahembe ikumi, nesyombita sirinda oko mitwe yakyo. 
REV.12.4	Omukira wakyo mwakumula ekiguma kyebisatu kyesyongunu syomo lubula, mwagusasyo omo kihugo. Nekiyoka ekyo mokyahangana emuliro womukali oyu kasonda eributa omwana, ikyatoka erirya omwana wuwe abimubuta; 
REV.12.5	naye mwabuta mwana wobulume oyo wasyasinga oko bihanda nomutso we kyuma, nikwa omwana wuwe mwabatulwa endata oko Mungu noko kitumbi kiwe kyobwami, 
REV.12.6	nomukali oyo mwasagira omo mbwarara, eyo awite ahakokoteribawa noMungu, ahasyaherwa akaryo ebiro elfu nguma namagana abiri namakumi endatu.
REV.12.7	Neryo amalwa mwahuluka elubula, Mikaeli nabalaika buwe bakalwa nekiyoka; nekiyoka ekyo nabalaika bakyo mobalwa, 
REV.12.8	nikwa mobakindwa mohata swabanika omwanya busana nabo elubula. 
REV.12.9	Nekiyoka kinene ekyo mokyaguswa ahisi, ekiyoka kyakera, kikahulawa mo Diabolo, na Satani, omutebya weki hugo kyosi—mokyaguswa ahisi omo kihugo, nabalaika bakyo mobaguswa ahisi haguma nakyo. 
REV.12.10	Nage monowa omulenge munene omo lubula, ati, Lino erilama namaka nobwami bwoMungu wetu nehamuli ya Kristo wuwe byabirihika, kusangwa omutsongeri wabagala betu amabiguswa ahisi, oyu katsongerabo omwitungi nomo kiro embere syoMungu wetu. 
REV.12.11	Babirimukinda omo musasi weKyana kyembuli nekinywa kyeritulago ryabo, kusangwa mobatalanda oko ngebe yabo erihika okwihola. 
REV.12.12	Neryo uwe lubula ninywe mwikeremo mutseme! Nikwa obulige kwinywe, uwe kihugo nengetsi, kusangwa Diabolo abiribandagalirako iniari nerihitana rinene, kusangwa anasi mugulu wuwe ni mukuhi!
REV.12.13	Nekiyoka ekyo kyabere kyalangira kyaguswa omo kihugo, mokyatibita oko mukali oyo wabuta omwana wobulume. 
REV.12.14	Nikwa omukali mwahabwa ebipupa bibiri byerisamba inene iniatoka erigulukira omo mbwarara erilwa oko kiyoka ekyo, ahakandiherwa karyo omugulu nemigulu nakahindi komugulu. 
REV.12.15	Nekiyoka ekyo mokyuta amagetsi owaringene nolusi erilwa omo buno bwakyo omukali oyo asendibawe omwigunga eryo. 
REV.12.16	Nikwa e kihugo mokyawatikya omukali, ne kihugo mokya tanda obuno bwakyo mokyamera olusi olo ekiyoka kyutula omo buno bwakyo. 
REV.12.17	Nekiyoka mokyahitana oko mukali, mokya yalwa nolubuto luwe abakisiya, abakabika ebihano byoMungu nabakaheka eritulago rya Yesu. 
REV.12.18	Naye mwahangana oko misege yengetsi.
REV.13.1	Monalangira enyama ikahuluka erilwa omo ngetsi, iniwite amahembe ikumi nemitwe irinda, nesyombita ikumi oko mahembe wayo nerina ryeritsuma oko mitwe yayo. 
REV.13.2	Nenyama eyo nalangira yabya ngesoro, ebisandu byayo byabya ngebye dubu, nobuno bwayo ngo bwendale. Nekiyoka ekyo mokyahayo akagala kakyo nekitumbi kyakyo kyobwami nehamuli nene. 
REV.13.3	Omutwe muguma wayo abya ngakwire ekironda kyeriholyayo, nikwa ekironda kyeriholyayo mokyabala, ne kihugo kyosi mo kyakwama enyama eyo nerisweka. 
REV.13.4	Abandu mobakukamira ekiyoka ekyo, kusangwa mokyaha enyama eyo ehamuli yakyo, mobakukamira enyama eyo, bati Nindi aringene nenyama eyo, kandi nindi wangalwa nayo kwehi?
REV.13.5	Nenyama eyo moyahabwa obuno bukabuga ebyepono nebyeritsuma, kandi moyahabwa ehamuli yerikola emibiri yayo emikera amakumi ani nibiri; 
REV.13.6	moyakumbula obuno bwayo eritsuma Mungu, neritsuma erina riwe neheriikala riwe, nabikere elubula. 
REV.13.7	Kandi moyahabwa ehamuli yerilwa naba buyirire nerikindabo. Kandi moyahabwa ehamuli oko buri kihanda nabandu nemibuge nekitunga, 
REV.13.8	nabosi abikere omo kihugo basyakukamirayo, oburi mundu oyo tawite erina riwe erisakire embere wekibanza kye kihugo omo kitabu kyengebe kyeKyana kyembuli ekyakerawa. 
REV.13.9	Omundu amabya awite okutu, owe:
REV.13.10	Omundu amahambwa eritwalwa mo muliki, akaya mo muUki;
REV.13.10	Omundu amita omo muyari, naye atolere eriitwa omo muyari.
REV.13.10	Eri ni birikara busana nerisika nerikirirya ryababuyirire.
REV.13.11	Nibya monalangira eyindi enyama eyahangana erilwa omo kihugo; yabya iwite amahembe abiri ngekyana kyembuli kandi moyabuga ngekiyoka. 
REV.13.12	Ikakola nehamuli yosi yenyama yerimbere omo meso wayo, ikaleka e kihugo nabikeremo ibaku kamira enyama yerimbere eyalama ekironda kyeriholya. 
REV.13.13	Ikakola ebitikotiko binene, nibya ikandagalaya omuliro erilwa elubula akagwa omo kihugo oko meso wabandu; 
REV.13.14	ikateba abandu abikere omo kihugo busana nebitikotiko ebyo yahabawa erikola embere wenyama eyo, ikabwirabo iti bakokotaye olusumba busana nenyama eyahutala ekironda kyomuyari moyabyaho; 
REV.13.15	moyahabwa eriha omuka omo lusumba olo lwenyama iti lubuge, kandi moyaleka abosi abagana erikukamira olusumba lwenyama eyo ibitwa. 
REV.13.16	Kandi ikaleka abosi abakebake nabanenebanene, abebindu nabera, abakayigenderaya nabakobe, basakawe oko byala byamali kutse omo busu, 
REV.13.17	kyaleka hatabya omundu akatoka erigula kutse erigulya ate nekiminyikalo, rye ni rina ryenyama eyo kutse eriganza ryerina ryayo. 
REV.13.18	Eki kikasonda amenge: Oyu awite amenge aganze eriganza eryo ryenyama eyo, kusangwa ni ganza ryomundu, eriganza ryayo ni magana ndatu namakumi ndatu nendatu.
REV.14.1	Neryo monalangira, talebaya, eKyana kyembuli mokya hangana oko kitwa kya Sioni, ihahangene haguma nakyo abandu elfu erigana namakumi ani nani ibawite erina riwe nerina ryise risakire omo masu wabo. 
REV.14.2	Monowa omulenge akalwa elubula ngerihuha ryamagetsi mangi kandi ngomulenge womulumo munene; omulenge nowa abya ngomulenge waba wati bakawata esyonanga syabo, 
REV.14.3	ibakimba olwimbo luhya luhya embere wekitumbi kyobwami nembere yebihangikire bine nembere wabakulu. Sihari mundu wangiga olwimbo olo bana maelfu erigana namukumi ani nani abatongolibawa omo kihugo. 
REV.14.4	Aba babatayitsandaya haguma na bakali, kusangwa ni bakondo; aba banabo bakakwama eKyana kyembuli ehosi kikaya; aba babiritongolibwa omukati-kati kabandu ngebiguma byerimbere busana noMungu neKyana kyembuli, 
REV.14.5	neribiha moritabanika omo buno bwabo, kusangwa sibari ko bulema.
REV.14.6	Neryo monalangira ogundi omulaika akaguluka omo kyanya, iniawite oko ngulu yakera nakera eritulirago abikere omo kihugo, oko buri kihanda noburi kitunga noburi mubuge noburi bandu; 
REV.14.7	kandi mwabuga nomulenge munene ati, Mubahe Mungu mumuhe olukengerwa, kusangwa endambi yeritswera riwe yamabihika; mukukamire oyo wahangika olubula ne kihugo, nengetsi nesisoko syamagetsi.
REV.14.8	Nogundi mulaika, owakabiri, mwakwama ati, Aterire, aterire, Babeli munene, oyo waleka ebihanda byosi ibyapulya ebinyo byesyongumbu syerisingira ryago.
REV.14.9	Nogundi mulaika, owakasatu, mwakwama, mwabuga nomulenge munene ati, Omundu amakukamira enyama eyo nolusumba lwayo, amanirwa kwekiminyikalo kyayo omo busu buwe kutse oko byala, 
REV.14.10	asyapulya nibya oko binyo byeri hitana ryoMungu, ebyabiriutwa omo lutehi lweriagalirwa riwe ebitatulungene omo bindi, kandi asyagalwa nomuliro nobu singo embere wabalaika ababuyirire nembere weKyana kye mbuli. 
REV.14.11	Omuki weriagalwa ryabo rikahetuka kera na kera; isibeluhuka omwitungi nomo kiro, abakakukamira enyama eyo nolusumba lwayo, noburi mundu oyu kimaya ekiminyikalo kyerina ryayo.
REV.14.12	Hano ho hari Erisika ryababuyirire, abakabika ebihano byoMungu nerikirirya rya Yesu.
REV.14.13	Monowa omulenge akalwa elubula ati, Usake eki: Omu yisa ari nabaholi bakahola omwisi woMukama eritsuka lino. EKirimu kiti, Omuyisa kundu, ibatoka eriluhuka oko mibiri yabo, nemibiri yabo ikakwamabo!
REV.14.14	Neryo monalangira, talebaya, ekitu kyerokyero, noyu sosire omugala womundu inianikere oko kitu ekyo, iniambite embita ye zahabu oko mutwe wuwe, iniawite oko mutemi omo byala biwe. 
REV.14.15	Nogundi mulaika mwalwa omo hekalu, akabiri kira nomulenge munene kwoyo wikere oko kitu ati, Hira mutemi wawe, ugese, kusangwa endambi yerigesa yamahika, kusangwa erihulula rye kihugo ryamera kundu. 
REV.14.16	Neryo oyu wikere oko kitu mwatema e kihugo nomutemi wuwe, ne kihugo mokyageswa.
REV.14.17	Nogundi mulaika mwalwa omo hekalu omo lubula, naye iniawite omutemi atalirye. 
REV.14.18	Neryo ogundi mulaika mwalwa aheriherera, omulaika oyu wite obutoki busana nomuliro, naye mwabirikira nomulenge munene kwoyo wite omutemi owatalirye ati, Uhire omutemi wawe, utwe ebiguma byebinyo bye kihugo, kusangwa ebiguma ebyo byerire. 
REV.14.19	Neryo omu laika mwatema e kihugo nomutemi wuwe mwakumakuma ebiguma bye kihugo, mwagusabyo omo muhe munene werihi tana ryoMungu; 
REV.14.20	Nomuhe mwakamirwamo ekyaswa kyomuyi, nomusasi mwasenda erilwa mo muhe, erihika oko mikoba eyomobikya byesyofarasi, ngolugendo lwa kilometres amagana asatu namakumi abiri.
REV.15.1	Neryo monalangira ekindi kitikotiko omo lubula, ekinene nekyeriswekera, abalaika barinda namalige alinda, awe nyumanyuma, kusangwa Mungu akabugira mugo erihitana riwe.
REV.15.2	Kandi monalangira ekisosire engetsi yekiyo ikitulungene nomuliro, nabakinda enyama eyo nolusumba lwayo neriganza ryerina ryayo, ibanimene hakuhi nengetsi yekiyo ibanawite esyonanga syoMungu omo byala byabo. 
REV.15.3	Mobimba olwimbo lwa Musa mugombe woMungu, nolwimbo lweKyana kye mbuli, bati,
REV.15.3	Uwe Mukama Mungu waMaka gosi,
REV.15.3	Emibiri yawe ni mineneminene neyeriswekera!
REV.15.3	Uwe Mwami wemigulu,
REV.15.3	Esyonzira syawe situnganene ni syekundu!
REV.15.4	Uwe Mukama,
REV.15.4	Nindi utesyakubaha nerikenga erina ryawe kwehi?
REV.15.4	Kusangwa wowene ubuyirire.
REV.15.4	Ebihanda byosi byasyasa nerikukukamira,
REV.15.4	Kusangwa eritswera ryawe ryabiribisulwa.
REV.15.5	Nenyuma waho monalangira, ehekalu yehema yeritulago omo lubula yabya ininakingwire, 
REV.15.6	nabalaika barinda mobalwa omo hekalu ibanawite oko malige alinda, ibambite esyongimba sihenirye ndeke, esikangire, namupa wesyozahabu iniabohire omo bikuba byabo. 
REV.15.7	Nekiguma kyebihangikirwe ebiriho bini mokyaha abalaika barinda bebisya birinda byesyozahabu ibyo swire nerihitana ryoMungu oyuriho nakera nakera; 
REV.15.8	nehekalu moyusula nomuki akalwa oko lukengerwa lwoMungu nomo kagala kuwe, isihari mundu ukatoka eriingira omo hekalu amalige arinda wabalaika barinda atariahwa.
REV.16.1	Neryo monowa omulenge munene akalwa omo hekalu akabwira abalaika barinda ati, Mugende mute oko kihugo ebisya birinda byerihitana ryoMungu.
REV.16.2	Neryo omulaika owerimbere mwayuturia ekisya kiwe omo kihugo, nabandu ababya bawite ekiminyikalo kyenyama abakakukamira olusumba lwayo, mobakwa ebironda ebitandire ini bibi.
REV.16.3	Omulaika wakabiri muta ekisya kiwe omo ngetsi neryo moyahinduka musasi ngo womundu uholire, nebyosi ebiwite engebe omo ngetsi mobyahola.
REV.16.4	Nomulaika wa kasatu muta ekisya kiwe omo syonyusi nomwisoko syamagetsi, nasyo mosyahinduka musasi. 
REV.16.5	Neryo monowa omulaika wamagetsi akabuga ati,
REV.16.5	Uwe utunganene omwitswera ryawe eri,
REV.16.5	Uwe oyuri kandi oyo wabya, Uwe Oyu Buyirire.
REV.16.6	Kusangwa bandu babiriuta omusasi
REV.16.6	Wababuyirire nabaminyereri,
REV.16.6	Wabirihabo omusasi eripulyago
REV.16.6	Nabo batolerego!
REV.16.7	Neryo monowa aheriherera hakabirikira, hati,
REV.16.7	Ega, oMukama Mungu waMaka gosi,
REV.16.7	Eritswera ryawe ni ryekwenene neritunganene!
REV.16.8	Omulaika wakani muta ekisya kiwe oko ryuba, naryo moryahabwa erihisya bandu nomuliro; 
REV.16.9	nabandu mobahisi bwa omo bukangira bunene, mobatsuma erina ryoMungu oyo wabya namaka busana na malige aya, mobatabinduka nerimuha olukengerwa.
REV.16.10	Nomulaika wakatanu muta ekisya kiwe oko kitumbi kyo bwami kyenyama, nobwami bwayo mobusula omwirimya; na bandu mobatakunya esyondimi syabo omwagalwa. 
REV.16.11	Moba tsuma Mungu welubula busana neriagalwa nebironda, moba tabinduka oko mibiri yabo.
REV.16.12	Nomulaika wendatu muta ekisya kiwe omo lusi lunene Furati, na magetsi walo moma, erikokotya enzira busana nabami abakahuluka eyo eryuba rikahuluka. 
REV.16.13	Monalangira ebirimu bibi bisatu biringe bikere, bikalwa omo buno bwe kiyoka nomo buno bwenyama nomo buno bwomuminyereri wamabihi; 
REV.16.14	kusangwa ni birimu byesyombinga, bikakola ebitikotiko, ebikalendera oko bami be kihugo kyosi, erihindanyabo oko malwa oko kiro kinene kyoMungu waMaka gosi, 
REV.16.15	(Langira, nasyasa ngomurahi! Omuyisa ari kwoyu kabuka, akateya esyongimba siwe iniatagenda ndumbu nerilolwako atambite!) 
REV.16.16	Mobahindanyabo ahakahulawa omo kiEbrania mo Harima gedoni.
REV.16.17	Omulaika wakarinda muta ekisya kiwe omo kyanya, nomulenge munene mwalwa omo hekalu, oko kitumbi kyo bwami, ati, Kyamabikoleka! 
REV.16.18	Mohabya eripalya ryakagusu, nolukanda lunene, neriluma ryenguba, nomusiki munene owataheretabya okwitsuka ryabandu eribya omo kihugo, omu siki munene owari atya. 
REV.16.19	Nomuyi munene oyo mwatulwa mo bihande bisatu, nemiyi yebihanda moyatera, noMungu mwibuka Babeli oyo munene, mwapulisyago neribugirira ebiri omo lutehi lwerikarama ryerihitana riwe.
REV.16.20	Noburi kitsira mokyasagira erya, nebitwa mobitaswaba nika; 
REV.16.21	namatwa manenemanene, obulito bweriguma ni kilo makumi abiri nebitanu, mwatogongera oko bandu erilwa elubula, kyaleka bandu ibatsuma oMungu busana nobulige bwamatwa, kusangwa obulige obo bwabya bweriubahya butya.
REV.17.1	Neryo muguma woko wabalaika ababya bawite ebisya birinda mwasa mwambwira ati, Wase ngandikukangya eritswera ryomusingiri munene oyu wikere oko magetsi mangi, 
REV.17.2	abami be kihugo babirimusingira nabikere omo kihugo babiri kunda nebinyo byerisingira riwe. 
REV.17.3	Neryo mwandwala omo mbwarara inandi omo Kirimu, monalebya omukali inianikere oko nyama eyolukulakula iyeswire amena aweritsuma iniwite emitwe irinda namahembe ikumi. 
REV.17.4	Nomukali abya ambite olukima lwomunyama nolukulakula, iniambite zahabu nama bwe wobuguri bunene nesyolulu, iniahambire omo byala biwe olutehi lwezahabu oluswire ebitowene nebitisirire byobusingiri buwe; 
REV.17.5	nomo busu buwe ihasakire erina eribisamire riti: Babeli munene, nyinya wabasingiri kandi nyinya webitowene bye kihugo. 
REV.17.6	Kandi monalangira omukali oyu iniakundire omusasi wababuyirire nomusasi wabahingana na Yesu.
REV.17.6	Nabere namulolako monasweka kundu. 
REV.17.7	Nikwa omulaika mwabuga nage ati, Wamaswekeraki kwehi? ngandikubwira ekibisamire kyomukali oyo, nekyenyama eyimuhekire eyiwite emitwe irinda namahembe ikumi. 
REV.17.8	Enyama eyo walangira eyabya, eyiteho lino, neyikandisyahetuka erilwa omo kyuna kitawite akabuno kandi ikaya aheritogota; nabikere omo kihugo amena wabo atasakire omo kitabu kyengebe eritsuka ryekibanza kye kihugo, basyasweka balola oko nyama eyo, kusangwa yabyaho itakiriho kandi yasyabyaho. 
REV.17.9	Hano hakasonda oburingikania bwamenge: emitwe irinda ni bitwa birinda ebyo mukali ikereko; 
REV.17.10	kandi ni bami barinda, abatanu bakubo babiritera, nomuguma ane, nogundi siariahika, kandi asyabya ahika asikala akatambi kake kasa. 
REV.17.11	Nenyama eyo yabya kandi iteho, oyo ni womunane nikwa ni muguma woko balinda, kandi ikaya okwitogota. 
REV.17.12	Na mahembe ikumi ago walangira ni bami ikumi abatebasinga, nikwa basimya ehamuli ngabami busana nendambi nguma, haguma nenyama eyo. 
REV.17.13	Aba ni boburingi kania buguma bakaha enyama eyo akagala nehamuli yabo; 
REV.17.14	basyalwa neKyana kyembuli, kandi eKyana kyembuli kyasya kindabo, kusangwa iye ni Mukama wabakama noMwami wabami, nabari haguma naye babirikirawa abayisogawa abatesiganiraya.
REV.17.15	Neryo mwabuga nage ati, Amagetsi ago walangira ago mukali musingiri abya ikereko, ni bandu nesyondeko nebihanda nemibuge. 
REV.17.16	Namahembe ikumi walolako, ayo nenyama eyo basyakwa omukali musingiri oyo ekiniga; basyamututula erimuyira mo ndumbu, basyarya omubiri wuwe basyamuhisi rirya omo muliro, 
REV.17.17	kusangwa Mungu abirihira omo mitima yabo eribererya erisonda riwe eribya oko buringikania buguma neriha enyama eyo erisinga, erihika oko mugulu ebinywa byoMungu byasyahikana. 
REV.17.18	Nomukali oyo walolako go muyi munene owakatabala oko bami be kihugo.
REV.18.1	Nenyuma waho monalangira ogundi mulaika akandagala akalwa elubula, iniawite ehamuli nene; ne kihugo mokya kangabania busana nobubuya buwe. 
REV.18.2	Naye mwabirikira nomulenge wamaka, ati,
REV.18.2	Amatera, amatera Babeli munene!
REV.18.2	Abiribya aheriikala ryesyombinga,
REV.18.2	Aherisiba ryoburi kirimu kitowene,
REV.18.2	Aherisiba ryoburi nyonyu itowene syo bakakwa ekiniga;
REV.18.3	Kusangwa ebihanda byosi byabiripulya
REV.18.3	Ebinyu byesyongumbu syerisingira ryago,
REV.18.3	Nabami be kihugo babirimusingira,
REV.18.3	Nabatundi be kihugo
REV.18.3	Babiribya abateke,
REV.18.3	Busana nobusoki bwesyongumbu syago.
REV.18.4	Neryo monowa ogundi mulenge akalwa elubula ati,
REV.18.4	Abandu bage, mulwe mugo,
REV.18.4	Mukasyasangira ebibi byago,
REV.18.4	Mukasyasangira amalige wago;
REV.18.5	Kusangwa ebibi byago byabirilundwa
REV.18.5	Ngerihika oko lubula,
REV.18.5	Kandi Mungu abiribuka ebibi byago.
REV.18.6	Mumurihe ngoko ariha,
REV.18.6	Mumurihe engendo ibiri busana nemibiri yago;
REV.18.6	Omo lutehi abiritulunganiamo Mutuluganaye mulo mo kabiri busana naye.
REV.18.7	Ngoko ayipipa nerikwama engumbu nyibi,
REV.18.7	Mumuhe olulengo olo lweriagalwa Neririra.
REV.18.7	Kusangwa akabuga omo mutima wuwe, ati
REV.18.7	Nyikere ngo mugole womwami,
REV.18.7	Sindi mukwakali,
REV.18.7	Sindiendisyalola okwirira na kera,
REV.18.8	Ritya amalige wuwe akahika omo kiro kiguma,
REV.18.8	Endwala nyibi neririra nenzala,
REV.18.8	Asyahisibwa nomuliro kundu;
REV.18.8	Kusangwa Mukama Mungu oyu kamutswera
REV.18.8	Ni wa maka.
REV.18.9	Nabami be kihugo, abamusingira nabakwa esyongumbu haguma naye, basyaririrago basyasusumana busana nago omu gulu basyalangira omuki werihya ryago; 
REV.18.10	basyahangana hali, eriubaha eriagalwa ryago, bati,
REV.18.10	Ilolo! Ilolo uwe muyi munene,
REV.18.10	Uwe muyi wamaka, Babeli!
REV.18.10	Oko ndambi nguma eritswera ryawe ryamahika.
REV.18.11	Nabatundi be kihugo basyaririrago basyasusumanirago, kusangwa sihari mundu oyu kaswagula ebindu byabo, 
REV.18.12	ebindu byezahabu, nebyekitsipa, namabwe wobuguri bunene nesyolulu, nesyongimba esyowenenga, lwomunyama, nehariri nolukula kula, emisindo yosi yemiti ikabeha ndeke, nebindu byosi bikabatsawa omo meno wesyonzogu, ebyomo miti yobuguri bunene, emiringa, nebyuma, namabwe ahenirye ndeke, 
REV.18.13	dala sini, na karafuu, na manukato, na uvumba, na ubani, na binyu, na maguta, neyisyano, nengano, esyonde, nesyombuli, esyofarasi nesyogari, nabakobe, ne mitima yabandu.
REV.18.14	Ebiguma ebyo mutima wawe ayitsutsa byabirikulwako
REV.18.14	Nebindu byosi byowenenga bikasiha ndeke
REV.18.14	Nobubuya bwawe byabirikutalako,
REV.18.14	Isibyendi swabanika na kera!
REV.18.15	Abatundi bebindu ebi, ababana endundi busana nago, basimana hali bakubaha eriagalwa ryago, bakarira nerisusu mana, bati,
REV.18.16	Ilolo, Ilolo, busana nomuyi munene oyo
REV.18.16	Owabya ambite olukimba luhenirye,
REV.18.16	Nolo lwemunyama nolukulakula,
REV.18.16	Iniambite zahabu, namabwe wobuguri bunene
REV.18.16	Nesyolulu!
REV.18.17	Oko ndambi nguma ebindu bingaha ebi byosi byamahera. Nabasoki bamatu bosi nabandu abakalendera oko ngetsi, nabawatikya bomo bwato nabosi abakagurilaya oko ngetsi mobahangana hali 
REV.18.18	mobalaka omugulu balangira eyihya ryago bati,
REV.18.18	Omuyi wahi abya munene ngomuyi munene oyu kwehi? 
REV.18.19	Mobagusa olututu oko mitwe yabo, bakarira nerisusumana, ibakalaka bati,
REV.18.19	Iyoo, Iyoo, omuyi munene oyu
REV.18.19	Owabya akatundisya ababya bawite amato oko ngetsi
REV.18.19	Busana nebindu byago!
REV.18.19	Amahera oko ndambi nguma.
REV.18.20	Uwe lubula, nababuyirire
REV.18.20	Nabakwenda nabaminyereri,
REV.18.20	Mutseme busana naye, kusangwa Mungu
REV.18.20	Abiritswerago busana nenyu!
REV.18.21	Neryo omulaika wamaka mwimya eribwe ngoluso lunene mwagusaryo omo ngetsi, ati,
REV.18.21	Ritya omuyi oyo munene Babeli
REV.18.21	Asyaguswa ahisi kutsibu,
REV.18.21	Isiendisya swabanika;
REV.18.22	Nomulenge wabawati na bimbi besyonyimbo,
REV.18.22	Nababuhi bamalenga nababuhi Besyongubi,
REV.18.22	Sibendisyogubwa kandi omwisi wawe;
REV.18.22	Nabakoli bemibiri yosi Sibendisyaswabanika omwisi wawe kandi;
REV.18.22	Nomulenge woluso,
REV.18.22	Siendisyaswogubwa kandi omwisi wawe;
REV.18.23	Nekyakakala kyoluseke
REV.18.23	Sikyendisyaswakolerya kandi omwisi wawe;
REV.18.23	Nomulenge wiba womuheruki nowomuheruki
REV.18.23	Siendisyaswogubwa omwisi wawe;
REV.18.23	Kusangwa batundi bawe babya bandu
REV.18.23	Bakulu be kihugo,
REV.18.23	Nebihanda byosi byatebibawa omo
REV.18.23	Busaki bwawe.
REV.18.24	Kandi mugo momwabanika omusasi
REV.18.24	Wabaminyereri nowababuyirire,
REV.18.24	Nowabosi abitawa mona kihugo.
REV.19.1	Enyuma waho monowa owabya ngomulenge munene wolukuko lwabandu bangi omo lubula akabirikira ati, Haleluya! Erilamya nolukengerwa Namaka ni byoMungu wetu,
REV.19.2	Kusangwa eritswera riwe ni ryakwenene neritunganene;
REV.19.2	Abiritswera omusingiri wobukali munene
REV.19.2	Oyo watsandaya e kihugo Omwisingira riwe,
REV.19.2	Kandi abirikisirya okwiye Omusasi wabagombe buwe.
REV.19.3	Eyindi ngendo mobabirikira bati,
REV.19.3	Haleluya! omuki wuwe akahetuka Kera na kera.
REV.19.4	Nabakulu makumi abiri nabani nebihangikire ebiriho bini mobagwa ahisi mobakukamira oMungu oyo wikere oko kitumbi kyobwami, bati, Bibye bitya. Haleluya!
REV.19.5	Nomulenge mwalwa oko kitumbi kyobwami akabirikira ati,
REV.19.5	Mupipe oMungu wetu, inywe abagombe buwe bosi,
REV.19.5	Inywe mukamubaha, abakebake nabanenebanene.
REV.19.6	Neryo monowa owabya ngo mulenge wolukuko lwabandu bangi, ngerihuha ryamagetsi mangi kandi ngo mulenge weri luma ryenguba ryamaka, ati,
REV.19.6	Haleluya! Kusangwa Mukama Mungu wetu waMaka gosi akasinga.
REV.19.7	Tutseme tusime, tumuhe olukengerwa,
REV.19.7	Kusangwa eriherukya ryeKyana kyembuli ryamabihika,
REV.19.7	NoMuheruki wuwe abirisika;
REV.19.8	Abirihabwa eriambalibwa olukimba lomusohe oluwenenga, lukangabenie olubuyabuya—
REV.19.8	Kusangwa olukimba lomusohe lubuya olo yemibiri itu nganene yababuyirire.
REV.19.9	Nomulaika mwabuga nage ati, Saka ebi: uti, Omuyisa ari oko bakabirikirawa okwirya ryeriherukya ryeKyana kyembuli. Kandi mwabuga nage ati, Ebi ni binywa byekwenene byo Mungu. 
REV.19.10	Neryo monagwa embere syebisandu biwe erimu kukamira, nikwa mwabuga nage ati, Siwangakola utya! ndi mugombe mulikyenyu haguma nawe na bagala benyu abawite eritulago ryaYesu. Kukamire Mungu. Kusangwa eritulago ryaYesu ni kirimu kyobuminyereri.
REV.19.11	Neryo monalangira elubula ilukingukere, talebaya, efarasi nyeronyero! Noyo wikere kuyo iniakahulawa oYutesiganiraya noWekwenene, omo ritunganene akatswera inialwa namalwa. 
REV.19.12	Ameso wuwe ni kirimi kyomuliro, noko mutwe wuwe hari esyombita nyingi; iniawite erina risakire ritasibwe nomundu ini naye iyowene. 
REV.19.13	Ambite ekanzu eyinigire omo musasi, nerina eryo akahulawamo ni Kinywa kyoMungu. 
REV.19.14	Nemilondo yerilwa yelubula ibambite esyongimba syemisohe mibuyabuya, esihenirye nyibuyabuya ibanamukwamire oko syofarasi esihe nirye. 
REV.19.15	Nomuyari owatwire akalwa omo buno buwe busana neriswirya ebihanda, kandi asyasinga nomutso wekyuma; asyalyatangirira aherikamira ebinyu byerikarama ryeriagarirwa ryoMungu waMaka gosi. 
REV.19.16	Noko kanzu yiwe noko kihinga kiwe iniawite erina erisakire riti, OMwami wabami noMukama wabakama.
REV.19.17	Neryo monalangira omulaika inianimene omo ryuba, mwabirikira nomulenge munene oko syonyonyu syosi esikagu luka omo kyanya ati, Mwase, muhindane busana nerirya inene ryoMungu, 
REV.19.18	erirya esiswi syemibiri yabami, nesyasyondwa lisya syemilondo, nesyabandu bamaka, nesyesyofarasi nesyaba hekirwe nasyo, nesyabandu bosi, abakayigenderaya nabakobe, abakebake nabanenebanene. 
REV.19.19	Kandi monalangira enyama eyo nabami abo muna kihugo nemilondo yabo ibahindene nerilwa noyo wikere oko farasi nemilondo yiwe. 
REV.19.20	Nenyama eyo moyahambwa, nomuminyereri wamabihi haguma nayo oyo wabya akakola ebitikotiko embere syayo ebyateba abahirawako ekiminyikalo kyenyama nabakukamira olusumba lwayo. Ababiri aba mobaguswa omo ngetsi yomuliro owakagulumira nobusingo ibaneho. 
REV.19.21	Nabasaka mobitwa nomuyari woyo wikere oko farasi, omo muyari owakalwa omo buno buwe; nesyonyonyu mosyuguta esiswi syabo.
REV.20.1	Neryo monalangira omulaika akandagala akalwa elubula, iniahambire omo byala biwe ekiboholi kyekyuna ekitawite kabuno nobuhulula bunene. 
REV.20.2	Neryo mwatsimba ekiyoka, enzoka eyo yakera, oyo ni Diabolo na Satani, kandi mwamuboha busana nemituta elfu nguma, 
REV.20.3	mwamugusa omo kyuna ekyo, kandi mwakingakyo mwahira kukyo kwekibohi, siatebe ebi handa kandi, erihika aho emituta elfu nguma yasyahwera. Nenyuma waho atolere eriboholwa akatambi kake.
REV.20.4	Neryo monalangira ebitumbi byobwami, nabikere kubyo mobahabwa eritswera esyombanza. Kandi monalangira ebirimu byabatubawa kwemitwe busana neritulago rya Yesu na busana nekinywa kyoMungu abatakukamira enyama kutse olusumba lwayo nabatahirawa kwekiminyikalo kyayo oko masu wabo kutse oko byala byabo. Mobabyaho mobasinga haguma na Kristo emituta elfu nguma. 
REV.20.5	Nabaholi basaka mobataswabyaho emituta elfu nguma iteyahwa. Eri ni lubuka ryerimbere. 
REV.20.6	Ari nomuyisa neribuyirire oyu kasangira erilubuka ryerimbere! Oluholo lwakabiri siluri namaka oko bari batya, nikwa basyabya bahereri boMungu nabaKristo, kandi basyasinga haguma naye emituta elfu nguma.
REV.20.7	Nemituta elfu nguma yasyabya yahwa, Satani asyaboholwa erilwa omo nyumba yiwe yomuliki 
REV.20.8	asyahuluka eriteba ebihanda ebiri omo ngonde ini sye kihugo, Gogi na Magogi, erihindaniabo oko malwa eriganza ryabo riri ngomusege woko ngetsi. 
REV.20.9	Mobahetuka omo kihugo omo bugali bwakyo moba timba oko kilaririto kya babuyirire noko muyi owanzirwe; nikwa omuliro mwandagala akalwa elubula mwabugabo, 
REV.20.10	na diabolo oyo watebabo mwaguswa omo ngetsi yomuliro nobu singo aho enyama eyo nomuminyereri wamabihi babya, basyagalwa omwitungi nomo kiro kera na kera.
REV.20.11	Neryo monalangira ekitumbi kyobwami kinene kihenirye noyu wabya ikere kukyo, e kihugo nolubula mobyasaga eribyaho riwe, nomwanya mwatabanika busana nabyo. 
REV.20.12	Nage mona langira abaholi, abanenebanene nabakebake, ibanimene emu liro wekitumbi kyobwami, nebitabu mobyasanzulwa. Nekindi kitabu mokyasanzulwa, kyekitabu kyengebe. Nabaholi moba tswerwa busana nebisakirwe omo bitabu, busana nebyo bakola. 
REV.20.13	Nengetsi moyahulukya abaholi bamuyo, oLuholo neKurimu mobyahulukya abaholi bamubyo, nabosi mobatswerwa busana nebyo bakola. 
REV.20.14	Neryo oLuholo neKurimu mobyaguswa omo ngetsi yomuliro. Engetsi yomuliro, lo luholo lwakabiri; 
REV.20.15	noburi mundu erina riwe ryamatindabanika ko risakire omo kitabu kyengebe, mwaguswa omo ngetsi yomuliro.
REV.21.1	Neryo monalangira olubula luhyaluhya ne kihugo kihya kihya; kusangwa olubula lwerimbere ne kihugo kyerimbere byamabilaba, nengetsi isikiri kandi. 
REV.21.2	Nage monalangira omuyi abuyirire, Yerusalema nyihyanyihya, ikandagala ikalwa elubula oko Mungu iyabirikokotibwa ngomuheruki kwakambalibawa busana niba wuwe; 
REV.21.3	monowa omulenge munene akalwa oko kitumbi kyobwami ati, Lebaya, aheriikala hoMungu hari haguma nabandu, asikala nabo, nabo basyabya abandu buwe, noMungu iyowene asyabya nabo, 
REV.21.4	asyabya Mungu wabo; asyasangula emisonia yosi oko meso wabo, kandi oluholo silwendisyabyaho kandi, kutse eririra kutse erisusumana kutse eriagalwa sibyendisyabyaho kandi, kusangwa emyatsi yerimbere yabirilaba.
REV.21.5	Noyu wikere oko kitumbi kyobwami mwabuga ati, Lebaya, Ngayira emyatsi yosi mo mihyamihya. Kandi ati, Usake ebi, kusangwa ebinywa ebi ni byeriikiriribwa nebyekwenene. 
REV.21.6	Kandi mwabuga nage ati, Byamabikolwa! Indi Alfa na Omega, Eritsuka nenduli. Oyu kwire enyota nasyamuha ama getsi butsira erigula akalwa omo ngununuko yamagetsi wengebe. 
REV.21.7	Oyu kakinda asyabya nomwandu oyu, nasyabya Mungu wuwe naye asyabya mugala wage. 
REV.21.8	Nikwa abakubaha nabatikirirye, nabatsandire, nabiti, nabasingiri, nabakumu, nabakasaba esi sumba, nababihi bosi, omwanya wabo asyabya omo ngetsi eyikaka nomuliro namasingo, lo luholo lwakabiri.
REV.21.9	Neryo muguma woko balaika barinda ababya bawite ebisya birinda ebyoswire amalige arinda owenduli mwasa mwabuga nage ati, Wase ngandikukangya omuheruki, omukali weKyana kyembuli. 
REV.21.10	Neryo mwanyiheka omo kirimu oko kitwa kinene, kirikiri, mwanyikangya omuyi abuyirire Yerusalema akandagala erilwa elubula oko Mungu, 
REV.21.11	iniawite olukengerwa lwoMungu, erikanga ryago riringene neribwe ryobuguri bunene eritebanika lityalitya, nga yaspi, nge ribwe erikalabangana mwameso. 
REV.21.12	Abya awite ekiyite kinene, kiri, namalimbo ikumi nabiri, noko malimbo abalaika ikumi nababiri, kandi ihasakire amena webihanda erikumi nebibiri byabagala baIsraeli; 
REV.21.13	eyo eryuba rikahuluka amalimbo asatu, nelutambi amalimbo asatu, noko lundi lutambi amalimbo asatu, neyo eryuba rikalengera amalimbo asatu. 
REV.21.14	Nekiyite kyomuyi oyo kyabya nemikuro ikumi nibiri iyisakire kwamena ikumi nabiri wabakwenda ikumi nababiri beKyana kyembuli. 
REV.21.15	Noyu wakanaya nage abya awite olulengero lwomutso wezahabu werilenga omuyi namalimbo wago nebiyite. 
REV.21.16	Omuyi oyo iniaringirirene oko mbande syosi, oburiburi bwago iburingirirene nobugali bwago; naye mwalenga omuyi nomutso wuwe, kilometres elfu ibiri namagana ani; obuli bwago nobugali noburi bwendata ibiringirene. 
REV.21.17	Nibya mwalenga ekiyite kyago, ebikango erigana namakumi ani nebini omo lulengo lwomundu, lo lwomulaika. 
REV.21.18	Ekiyite kyayitawa omo yaspi, nikwa omuyi abya wezahabu nyibuya, ahenirye ngekiyo. 
REV.21.19	Nemikuro yekiyite kyomuyi yabya ibambire kwamabwe misindo yosi wobuguri bunene; owerimbere abya wa yaspi; owakabiri wa safira; owakasatu wa kaledoni, owakani wa zumaridi; 
REV.21.20	owakatanu wa sadoniki; owendatu wa sardio; owakarinda wa krisolito; owa munani wa berilo; owa mwenda watopazio; oweikumi wa krisopuraso; oweikumi nomuguma wa waikinto; owa erikumi nibiri wa amazisito. 
REV.21.21	Namalimbo ikumi nabiri abya esyolulu ikumi nibiri, oburi irimbo ryakoko tibawa omo lulu nguma, nenzira yomuyi yabya yezahabu nyibuyabuya, ngekiyo ekikalabangana mwa meso.
REV.21.22	Nage mondalangira ehekalu omo muyi oyo, kusangwa oMukama Mungu owaMaka gosi neKyana kyembuli ibo hekalu yago. 
REV.21.23	Nomuyi oyo siari nobwaga bweryuba kutse omukera erikolerya kugo, kusangwa olukengerwa lwoMungu ni kya kakala kyago, noluseke lwago ni Kyana kyembuli. 
REV.21.24	Nebi­handa byasyalendera omo kyakakala kyago; nabami be kihugo basyaleta olukengerwa lwabo mugo, 
REV.21.25	namalimbo wago siendsyakingwa na kera na kera omwitungi—neyo sibwendisya hombera; 
REV.21.26	nabo basyaleta olukengerwa nerisikya ryebihanda mugo. 
REV.21.27	Nikwa sihendisingira mugo ekindu kibi, kutse oyo kakola ebitsandire kutse amabihi, nikwa banabasakirwe omo kitabu kyengebe kyeKyana kyembuli.
REV.22.1	Neryo mwanyikangya olusi lwamagetsi wengebe, olu kangabenie ngekiyo, olukasenda lukalwa oko kitumbi kyobwami kyoMungu neKyana kyembuli 
REV.22.2	lukalaba omo katikati kenzira yomuyi; kandi, oko misirya ibiri yolusi hari omuti wengebe nemisindo yebiguma ikumi na bibiri, akaheta kwebiguma oburi mukera; nebikoma byomuti oyo byabya busana nerilamya ebihanda. 
REV.22.3	Sihendisyaswabya kandi ekindu ekitakire, nikwa ekitumbi kyoMungu kyobwami nekyeKyana kyembuli kyasyabya mugo, nabagombe buwe basyamukuka mira; 
REV.22.4	basyalola oko busu buwe, nerina riwe ryasyabua oko masu wabo. 
REV.22.5	Kandi sibwendisyahombera; neryo sibari nobwaga bwekyakakala kyoluseke kutse eryuba, kusangwa oMukama Mungu asyabya kyakakala kyabo, basyasinga kera na kera.
REV.22.6	Neryo mwabuga nage ati, Ebinywa ebi ni byerikiriribwa nebyekwenene. NoMukama Mungu webirimu byabaminyereri, abirituma omulaika wuwe erikangya abagombe buwe ebitolere erihika luba. 
REV.22.7	Kandi lebaya, ngasa luba.
REV.22.7	Omuyisa ari nabakabika ebinywa byeriminyerera ryekitabu eki.
REV.22.8	Ingye Yoane oyo wowa nerilangira emyatsi eyi. Neryo nabere nabiowa nerilangirayo, monagwa ahisi erikukamira oko bisandu byomulaika oyo wanyikangayayo; 
REV.22.9	nikwa mwabuga nage ati, Siwangakola utya! ingye ndi mugombe mulikyenyu noko bagala benyu baminyereri, noko bakabika ebinywa byekitabu eki. OMungu iyo wakukamira.
REV.22.10	Neryo mwabuga nage ati, Subohe ebinywa byeriminyerera ryekitabu eki, kusangwa endambi iri hakuhi. 
REV.22.11	Omukola nabi akwamirire erikola nabi, nabatisirire babye batisirire, naba tunganene bakwamirire erikola ebitunganene, nababuyirire bakwamirire eribya babuyirire.
REV.22.12	Lebaya, ngasa luba, ngaleta ebihembo, eririha oburi mundu busana nekyo abirikola. 
REV.22.13	Ingye indi Alfa na Omega, owerimbere nowenyuma, eritsuka nenduli.
REV.22.14	Omuyisa ari kwabo abakeraya esyokanzu syabo, ibatoka eribya nehamuli yokomuti wengebe ibatoka eriingira omo muyi erilaba omo marimbo. 
REV.22.15	Eyihya iri syombwa nabakumu nabasingiri nabiti nabakasaba esisumba, noburi mundu oyu kanza eribiha nerikola amabihi.
REV.22.16	Ingye Yesu nabiribatumira omulaika wage neritulago eri busana nesyokanisa, Ingye ndi ndina nolubuto byaDawidi, engununu yengyakya eyikakanga.
REV.22.17	EKirimu noMuheruki bati, Mwase. Noyu kowa naye akabuga ati, Mwase. Noyu kwire enyota ase, noyu kasonda imaye amagetsi wengebe butsira obuguri.
REV.22.18	Ngasagisaya oburi mundu oyu kowa ebinywa byerimi nyerera ryekitabu eki; omundu amatomeka kubyo, Mungu asyamutomekako amalige owakahulawa omo kitabu eki, 
REV.22.19	nomundu amalusya oko binywa byekitabu kyeriminyerera eri, Mungu asyamulusya okwisangira oko muti wengebe noko muyi abuyirire, ebikahulawa omo kitabu eki.
REV.22.20	Oyo katulago oko myatsi eyi ati, Kwenene ngasa luba. Bibye bitya. Wase, oMukama Yesu!
REV.22.21	Olukogo lwoMukama Yesu lubye nababuyirire bosi. Bibye bitya.
