GEN.1.1	Mulimu a kala ku bupa lihalimu ni lifasi ni ze ku zona kaufela. 
GEN.1.2	Lifasi ne li si na sibupeho. Lififi ne li kwahezi liwate le lituna, mi moya o maata n'o fuka fahalimw'a mezi. 
GEN.1.3	 Cwale Mulimu a laela, a li, “Liseli a li be teñi.” Mi kwa ba ni liseli. 
GEN.1.4	A li talima, mi la mu tabisa. Kiha s'a kauhanya liseli ni lififi. 
GEN.1.5	Liseli a li biza Musihali, mi lififi a li biza Busihu. Manzibwana a fela, mi kwa taha kakusasana. Leo la ba lizazi la pili.
GEN.1.6	 Mulimu a laela hape, a li, “Ku be ni mbyumbyulu ye ka kauhanya mezi, kuli a be mwa libaka ze peli ze kauhani.” Mi kwa ezahala cwalo. 
GEN.1.7	Cwale Mulimu a eza mbyumbyulu ku kauhanya mezi a kwatas'a yona ni mezi a fahalimw'a yona. 
GEN.1.8	Mbyumbyulu a i biza Lihalimu. Manzibwana a fela, mi kwa taha kakusasana. Leo la ba lizazi la bubeli. 
GEN.1.9	Mulimu hape a laela, a li, “Mezi a mwatas'a lihalimu a kubukane mwa sibaka si li siñwi kuli ku bonahale mubu o omile.” Mi kwa ezahala cwalo. 
GEN.1.10	A biza mubu Lifasi, mi mezi a n'a kubukani mwa sibaka si li siñwi, a li ki Liwate. A talima z'a ezize, mi za mu tabisa. 
GEN.1.11	A laela hape, a li, “Mubu u melise mishobo kaufela ya limela, ze beya bubeke ni ze beya miselo. Mi kwa ezahala cwalo. 
GEN.1.12	Cwale mubu wa melisa limela kaufela ka mifuta ya zona, ze beya bubeke ni ze beya miselo. Mulimu a talima z'a ezize, mi za mu tabisa. 
GEN.1.13	Manzibwana a fela, mi kwa taha kakusasana. Leo la ba lizazi la bulalu.”
GEN.1.14	Cwale Mulimu a laela, a li, “Ku be ni maseli kwahalimu, ku kauhanya musihali kwa busihu, ili ku bonisa mazazi, lilimo, ni linako za miyaha fo li kalela. 
GEN.1.15	Li ta benya kwahalimu ku tisa liseli fafasi.” Mi kwa ezahala cwalo. 
GEN.1.16	Cwale Mulimu a eza maseli a mabeli a matuna, ili lizazi kuli li buse musihali ni kweli kuli i buse busihu. Mi a eza hape ni linaleli. 
GEN.1.17	A beya maseli ao kwahalimu ku bonisa fafasi. 
GEN.1.18	A a beya hape ku busa musihali ni busihu, ni ku kauhanya liseli kwa lififi. A talima z'a ezize, mi za mu tabisa. 
GEN.1.19	Manzibwana a fela, mi kwa taha kakusasana. Leo la ba lizazi la bune. 
GEN.1.20	Mulimu cwale a laela, a li, “Mezi a tise ze pila ka mifuta ya zona kaufela, ni linyunywani ze fufa mwa mbuyumbyulu.” Mi kwa ezahala cwalo. 
GEN.1.21	Mulimu kih'a eza libilimita ni libupiwa ze zamaya ka mba ni mifuta-futa ya ze pila mwa mezi kaufela ni linyunywani kamukana ka mifuta ya zona. A talima z'a ezize, mi za mu tabisa. 
GEN.1.22	Kih'a li tohonolofaza ka taelo ye, a li, “Ze pila mwa mezi kaufela li te li ate, li taze liwate, ni palo ya linyunywani i ekezehe.” 
GEN.1.23	Manzibwana a fela, mi kwa taha kakusasana. Leo la ba lizazi la buketalizoho.
GEN.1.24	Cwale Mulimu a laela, a li, “Lifasi li tahise limunanu ka mifuta ya zona kaufela ni lifolofolo za mifuta-futa, ni libupiwa kaufela ze zamaya ka mba.” Mi kwa ezahala cwalo. 
GEN.1.25	Mulimu a eza limunanu ka mifuta ya zona, ni lifolofolo za mifuta-futa, ni libupiwa ze zamaya ka mba. A talima z'a ezize, mi za mu tabisa.
GEN.1.26	 Mulimu kih'a li, “Cwale, lu eze mutu ka siswaniso sa luna ni ka ku swana ni luna. A be ni maata fahalimw'a litapi, linyunywani, limunanu, lifolofolo ni libupiwa ze zamaya ka mba kaufela.” 
GEN.1.27	 Cwalehe, Mulimu a bupa mutu ka siswaniso sa hae. A bupa munna ni musali. 
GEN.1.28	A ba tohonolofaza ka taelo ye, a li, “Mu pepe, mu ate, mi mu taze lifasi kaufela. Mu be ni maata fahalimw'a litapi ze mwa mezi, linyunywani, ni ze pila fafasi kamukana.” 
GEN.1.29	Mi Mulimu a li, “Bona, ni ku fa limela kaufela ze beya bubeke, ni miselo, kuli u li ce. 
GEN.1.30	Haili kwa lifolofolo ze tuna ni ze nyinyani ni kwa linyunywani kamukana, ni libupiwa ze zamaya ka mba, ni li fa bucwañi bo butala kuli i be lico za zona.” Mi kwa ezahala cwalo. 
GEN.1.31	Mulimu kih'a talima z'a ezize, mi kwa mu tabisa hahulu. Manzibwana a fela, mi kwa taha kakusasana. Leo la ba lizazi la busilela.
GEN.2.1	Cwale lihalimu ni lifasi ni ze ku zona kaufela za felelezwa cwalo. 
GEN.2.2	 Mulimu ha s'a felize z'a n'a eza kamukana, a pumula ka lizazi la busupa. 
GEN.2.3	A tohonolofaza lizazi leo la busupa, mi a li keta ku a mañwi. A li fapanya ni ona kaufela, kakuli n'a pumuzi ku lona ha s'a felize musebezi wa hae ku bupa ni ku eza lika kamukana. 
GEN.2.4	Lihalimu ni lifasi ni ze ku zona kamukana ne li ezizwe ka ona mukwa wo.
GEN.2.4	Mulimu Muñ'a Bupilo s'a ezize lifasi ni lika kaufela ze kwahalimu. 
GEN.2.5	Mwa lifasi ne ku si na simela, mi ne ku si na peu ye n'e melile, kakuli n'a si ka lumela kale pula fafasi, mi hape ne ku si na mutu ya n'a lima masimu. 
GEN.2.6	Mezi a eza muzwetela, mi a kolobisa mubu.
GEN.2.7	 Mulimu Muñ'a Bupilo kih'a nga kwa mubu fafasi, mi a bupa mutu. A bululela mwa lingo za hae moya wa bupilo, mi mutu a ba sibupiwa se si pila.
GEN.2.8	Mulimu Mun'a Bupilo kih'a cala simu mwa Edeni, kwa Upa, mi a beya mwateñi mutu y'a n'a bupile. 
GEN.2.9	 A melisa likota za mifuta-futa, ili likota ze buheha ha li talimwa, mi za beya miselo. Fahal'a simu, ne ku na ni kota ye fa bupilo, ni kota ya bunde ni bumaswe.
GEN.2.10	Nuka ye zwa mwa Edeni ne i bubela mwa simu ku t'o i kolobisa, mi ya ba ni maalo a linuka ze ne. 
GEN.2.11	Libizo la nuka ya pili ki Pishoni. Ki yona ye buba ku potoloha naha ya Havila kaufela. 
GEN.2.12	Moo, ki mona mo ku fumaneha luli gauda ye nde, ni njilela cwalo, ni licwe la butokwa le li bizwa onikisi. 
GEN.2.13	Libizo la nuka ya bubeli ki Gihoni. Yona i buba ku potoloha naha ya Kushi kaufela. 
GEN.2.14	Nuka ya bulalu ki Tigrisi. I bubela kwa upa wa naha ya Asiria. Nuka ya bune ki Yuferati.
GEN.2.15	Cwale Mulimu Muñ'a Bupilo a nga mutu, mi a mu beya mwa simu ya Edeni kuli a i lime ni ku i libelela. 
GEN.2.16	A mu laela, a li, “U ka icela miselo ya likota kamukana ze mwa simu. 
GEN.2.17	Kono u si ke wa icela miselo ya kota ye fa zibo ya bunde ni bumaswe. U si ke wa ca miselo ya yona. Haiba u i ca, luli u ta shwa.”
GEN.2.18	Mulimu Muñ'a Bupilo kiha s'a li, “Ha si nto ye nde kuli munna a pile a nosi. Ni ta mu ezeza mulikani ya ta mu tusa.” 
GEN.2.19	Cwale a nga mubu fafasi, mi a bupa lifolofolo ni linyunywani kaufela ka mishobo ya zona. Kih'a li tisa ku mutu kuli a li beye mabizo, mi libizo l'a n'a file ye ñwi ni ye ñwi, la ba libizo la yona. 
GEN.2.20	Mutu a beya cwalo mabizo kwa limunanu, linyunywani, ni lifolofolo kaufela za mwa naheñi. Kono n'a si ka fumanelwa kale mulikani ya ka mu tusa.
GEN.2.21	Mulimu Muñ'a Bupilo kiha s'a lobaza mutu buloko bo butuna, mi ha s'a lobezi cwalo, Muñ'a Bupilo a nga le liñwi la makupo a hae, mi mwa sibaka seo a tiba mwateñi ka nama. 
GEN.2.22	A eza musali fa likupo l'a n'a zwisize ku munna, mi a mu tisa ku yena. 
GEN.2.23	Cwale munna a li,
GEN.2.23	“Yo, ki yena lisapo la masapo a ka, ni nama ya nama ya ka.
GEN.2.23	Libizo la hae ki Musali kakuli u zwisizwe ku munna.”
GEN.2.24	 Kikabakaelo munna h'a siya ndat'ahe ni m'ahe ku kumalela musal'a hae, kuli ba fetuhe mubili u li muñwi.
GEN.2.25	Bubeli bwa bona ne ba inzi mapunu, kono ne ku si na ya n'a na ni maswabi.
GEN.3.1	 Noha i ne i fita lifolofolo z'a n'a ezize Mulimu Muñ'a Bupilo kwa butali. Noha yeo kiha i buza musali, ya li, “Kana ki niti luli kuli Mulimu u mi bulelezi kuli mu si ke mwa ca muselo wa kota ifi ni ifi ye mwa simu mo?”
GEN.3.2	Musali a alaba, a li, “Lu ka ca muselo wa kota ifi ni ifi mwa simu mo. 
GEN.3.3	Kono ha lu koni ku ca muselo wa kota ye mwahal'a simu. Mulimu u ize lu si ke lwa ca muselo wa kota yeo, nihaiba ku i swala feela, kakuli ha lu ka eza cwalo, lu ka shwa.”
GEN.3.4	Noha ya alaba, ya li, “Ku shwa! Batili, yeo ha si niti! Ha mu na ku shwa. 
GEN.3.5	Mulimu u bulezi cwalo kakuli wa ziba kuli ha mu ka i ca, mu ta ba ni kutwisiso, inge yena, mi mu ka ziba ze nde ni ze maswe.”
GEN.3.6	Musali a bona bunde bwa kota yeo, a lemuha ku lakazeha kwa miselo ya yona, mi a hupula kuli ne i ka ba hande ku ba ni butali. Cwale, kiha s'a nga ye miñwi ya miselo yeo, mi a i ca. Ye miñwi a fa munn'a hae, mi ni yena a ca. 
GEN.3.7	Ha ba se ba cile, ba ba ni kutwisiso, mi ba ipona kuli ba mapunu. Cwale ba ngungahanya matali a kota ya feiga, mi ba itama ona.
GEN.3.8	Manzibwana a lona lizazi leo, ba utwa Mulimu Muñ'a Bupilo a zamaya-zamaya mwa simu, kiha ba ipata mwa likota. 
GEN.3.9	Kono Mulimu Muñ'a Bupilo a biza munna, a li, “U inzi kai?”
GEN.3.10	Munna a alaba, a li, “Ni ku utwile ha n'o li mwa simu, mi ne ni saba kakuli ne ni li mapunu. Kihona ha ne ni ipatile.”
GEN.3.11	Mulimu Muñ'a Bupilo a mu buza, a li, “Ki mañi ya ku bulelezi kuli u inzi mapunu? Kana, kikuli u cile muselo wa kota ye ne ni ize u si ke wa u ca, nji?”
GEN.3.12	Munna a alaba, a li, “Musali y'o ni ezelize, ki yena ya ni file kuli ni ce, kiha se ni ca.”
GEN.3.13	 Mulimu Muñ'a Bupilo a buza musali, a li, “Kiñi ha u ezize cwalo?”
GEN.3.13	Yena a alaba, a li, “Ni pumilwe ki noha, mi ki yona ye ize ni ce.”
GEN.3.14	Cwale Mulimu Muñ'a Bupilo a li kwa noha,
GEN.3.14	“Ka s'o ezize, u ta fiwa mulatu.
GEN.3.14	U kutilwe mwahal'a lifolofolo kaufela.
GEN.3.14	Ku zwa hona fa, u ta hohoba ka mba,
GEN.3.14	mi liluli i ta ba sona sico s'o ta ca.
GEN.3.15	 Wena ni musali mu ta toyana.
GEN.3.15	Peu ya hae ni ya hao ba ka toyana.
GEN.3.15	U ta pyata toho ya hao,
GEN.3.15	mi wena u ta mu luma kwa lisito.”
GEN.3.16	Kih'a li ku musali,
GEN.3.16	“U ta nyanda ha u itwezi,
GEN.3.16	mi u ta utwa butuku hahulu ha u pepa.
GEN.3.16	Kono u ta lakaza hape munn'a hao,
GEN.3.16	mi u ta ku busa.”
GEN.3.17	 Cwale a li ku Adama,
GEN.3.17	“Wena u teelelize musal'a hao,
GEN.3.17	mi u cile muselo o ne ni ize
GEN.3.17	u si ke wa u ca.
GEN.3.17	Kabakala s'o ezize, lifasi li kutilwe!
GEN.3.17	U ta sebeza ka tata mwa bupilo
GEN.3.17	bwa hao kaufela
GEN.3.17	kuli lifasi li ku meliseze lico
GEN.3.17	ze likana.
GEN.3.18	Li ta ku meliseza macacani
GEN.3.18	a miutwa ni liseto,
GEN.3.18	ha u nze u ca miselo ya mwa naheñi.
GEN.3.19	U ta fufulelwa ni ku sebeza ka tata
GEN.3.19	kuli u fumane lico,
GEN.3.19	ku fitela f'o ta kutela mwa mubu
GEN.3.19	mo n'o zwisizwe.
GEN.3.19	N'o ezizwe ka mubu,
GEN.3.19	mi u ta kutela mwateñi hape!”
GEN.3.20	Munna a beya musal'a hae libizo la Eva, kakuli ki yena m'ahe batu kaufela. 
GEN.3.21	Mi Mulimu Muñ'a Bupilo a ezeza bo Adama ni musal'a hae Eva liapalo za matalo a lifolofolo, mi a ba apesa.
GEN.3.22	 Mulimu Muñ'a Bupilo kih'a li, “Mutu cwale s'a swana ni luna, kakuli s'a ziba bunde ni bumaswe. A si ke a lumelelwa ku ca miselo kwa kota ya bupilo, kuli a pile kuya kuile.” 
GEN.3.23	Kabakaleo, Mulimu Muñ'a Bupilo a mu leleka mwa simu ya Edeni, mi a mu luma ku y'o lima mubu mw'a n'a zwisizwe. 
GEN.3.24	Mulimu a leleka mutu cwalo, mi fa munyako wa simu ya Edeni a beya kerubime ni sabule ye tuka mulilo, o n'o fetaulelwa mwa maneku kaufela, ku sabisa ufi ni ufi ku taha kwa kota ya bupilo.
GEN.4.1	Adama a zibana ni musal'a hae Eva, mi a itwala. A pepa mwana wa mushimani, mi a li, “Ka tuso ya Muñ'a Bupilo ni fumani mwana wa mushimani.” Cwale a mu beya libizo la Kaine. 
GEN.4.2	Mwamulahonyana, a pepa munyan'a hae Abele. Abele a ba mulisana. Haili Kaine, yena, a ba mulimi. 
GEN.4.3	Ha ku se ku fitile nako, Kaine a nga kwa lico z'a n'a kutuzi ku tiseza Muñ'a Bupilo mpo. 
GEN.4.4	 Hamulaho, Abele a tisa lifolofolo za maizibulo mwa mulaka wa hae, a li bulaya, a nga lisuzo, mi a eza mpo ka lona. Muñ'a Bupilo a tabela Abele ni mpo ya hae. 
GEN.4.5	Kono h'a si ka amuhela Kaine ni mpo ya hae. Kaine a halifa, mi pata ya hae ya tala mañonde kabakala ku nyema. 
GEN.4.6	Muñ'a Bupilo kih'a li ku Kaine, “U nyemeziñi? Kiñi ha u na ni mañonde mwa pata? 
GEN.4.7	Kambe n'o ezize hande, kambe wa menya. Kono kakuli u ezize ze maswe, sibi si swana ni sibatana se si ku bubamezi, si litezi ku ku tula. Si bata ku ku busa, kono u swanezi ku si tula.”
GEN.4.8	 Kaine kih'a li ku munyan'a hae Abele, “A lu yema-yeme.” Ha ba se ba li kwa naheñi, Kaine a fetuhela munyan'a hae mi a mu bulaya.
GEN.4.9	Muñ'a Bupilo a buza Kaine, a li, “Munyan'a hao Abele u kai?”
GEN.4.9	Yena a alaba, a li, “Ha ni zibi. Kana ki na ya lukela ku tokomela munyan'a ka, nji?”
GEN.4.10	 Cwale Muñ'a Bupilo a li, “Kiñi ha u ezize nto ye maswe cwana? Ni lilelwa ki mali a munyan'a hao fafasi. 
GEN.4.11	U se u kutilwe, mi u ta lelekwa mwa lifasi le li atamisize mulomo ili ku nwa mali a munyan'a hao a zwa mwa lizoho la hao. 
GEN.4.12	Ha u ta lima lico, lifasi ha li na ku ku meliseza zona hande. Ha u na ku ba ni munzi sakata. U ta ba feela muyambaeli fafasi.”
GEN.4.13	Kaine a li ku Muñ'a Bupilo, “Mulatu wo u tata hahulu. 
GEN.4.14	Cwale wa ni leleka mwa sibaka se, ni fapil'a hao. Ha ni na ku ba ni munzi sakata, ni ta yambaela feela mwa naha, mi ya ta ni fumana kaufela u ta ni bulaya.”
GEN.4.15	Kono Muñ'a Bupilo a mu alaba, a li, “Batili. Mañi ni mañi ya ta bulaya Kaine u ta fiwa mulatu o ekelizwe hasupile kwa butuna.” Cwalehe Muñ'a Bupilo a beya liswayo fa pata ya Kaine, kuli mañi ni mañi ya ta katana ni yena a si ke a mu bulaya. 
GEN.4.16	Cwale Kaine a zwa ku Muñ'a Bupilo mi a y'o pila mwa naha ye bizwa Node, kwa upa wa Edeni.
GEN.4.17	Kaine a kopana ni musal'a hae, mi musali a itwala. A pepa mwana wa mushimani, mi a bizwa Enoke. Kaine kih'a yaha munzi, mi a u beya libizo la mwan'a hae Enoke. 
GEN.4.18	Enoke a pepa Iradi. Iradi a pepa Mehujaele, Mehujaele a pepa Metusaele mi Metusaele a pepa Lameke. 
GEN.4.19	Lameke a nyala libali. Wa pili n'a bizwa Ada, mi wa bubeli n'a bizwa Zila. 
GEN.4.20	Ada a pepa Jabali, yena kukw'a ba ba inanga mwa litende ha ba nze ba lisa likomu. 
GEN.4.21	Libizo la munyan'a hae ne li Jubali, yena kukw'a baopeli ba ba liza lipala ni lihalepa. 
GEN.4.22	Zila a pepa Tubali-Kaine, yena kukw'a mambuti ba ba tula lisipi za mishobo-shobo ku eza lika za mifuta-futa. Kaizel'a Tubali-Kaine ne li Naama. 
GEN.4.23	Lameke a li kwa basali ba hae,
GEN.4.23	“Ada ni wena Zila, basali ba ka,
GEN.4.23	mu ni teeleze.
GEN.4.23	Ni bulaile mutu kakuli u ni natile,
GEN.4.23	mi ni bulaile mushimani
GEN.4.23	kakuli u ni utwisize butuku.
GEN.4.24	 Mañi ni mañi ya ka nata Kaine
GEN.4.24	mulatu wa hae u ta ekezwa hasupile,
GEN.4.24	kwa butuna,
GEN.4.24	kono ya ka ni nata,
GEN.4.24	u ta ekelezwa hamashumi a supile
GEN.4.24	ka a supile kwa butuna.”
GEN.4.25	Adama a kopana ni musal'a hae hape, mi a pepa mushimani. Eva kih'a li,
GEN.4.25	“Mulimu u ni file mwana wa mushimani ku yolisa Abele, ya bulailwe ki Kaine.” Mi a mu beya libizo la Seta. 
GEN.4.26	Seta a pepa mwana wa mushimani mi a mu beya libizo la Enoshi. I n'e li ka yona nako yeo batu ha ba kala ku lapela libizo la Muñ'a Bupilo.
GEN.5.1	 Ki wo mukoloko wa lusika lwa Adama. Mulimu ha n'a bupile Adama, n'a mu bupile ka siswaniso sa hae. 
GEN.5.2	 A bupa munna ni musali. A ba tohonolofaza, mi a ba biza Mutu, ha ba se ba bupilwe. 
GEN.5.3	Adama ha n'a s'a na ni lilimo ze mwanda ni mashumi a malalu, a ba ni mwana ya n'a swana ni yena, mi a mu biza Seta. 
GEN.5.4	Mwamulaho a fo, Adama a pila hape lilimo ze mianda ye supile ka u li muñwi. A ba ni bana ba bañwi ba bashimani ni basizana. 
GEN.5.5	A shwa a nz'a na ni lilimo ze mianda ye supile ka ye mibeli, ni mashumi a malalu.
GEN.5.6	Seta ha n'a na ni lilimo ze mwanda u li muñwi ni ze ketalizoho, a ba ni mwana wa mushimani ya bizwa Enoshi. 
GEN.5.7	A pila hape lilimo ze mianda ye supile ka u li muñwi ni ze supile. A ba ni bana ba bañwi ba bashimani ni basizana. 
GEN.5.8	A shwa ha s'a na ni lilimo ze mianda ye supile ka ye mibeli ni lishumi ka ze peli.
GEN.5.9	Enoshi ha s'a na ni lilimo ze mashumi a supile ni a mabeli, a ba ni mwana wa mushimani ya bizwa Kenani. 
GEN.5.10	A pila hape lilimo ze mianda ye supile ka u li muñwi ni lishumi ka ze ketalizoho. A ba ni bana ba bañwi ba bashimani ni basizana. 
GEN.5.11	A shwa a nz'a na ni lilimo ze mianda ye supile ka ye mibeli ni ze ketalizoho.
GEN.5.12	Kenani ha s'a na ni lilimo ze mashumi a supile, a pepa mushimani ya bizwa Mahalalele. 
GEN.5.13	A pila hape lilimo ze mianda ye supile ka u li muñwi ni mashumi a mane. A ba ni bana ba bañwi ba bashimani ni basizana. 
GEN.5.14	A shwa a nz'a na ni lilimo ze mianda ye supile ka ye mibeli ni ze lishumi.
GEN.5.15	Mahalalele ha s'a na ni lilimo ze silezi ka ze ketalizoho, a pepa mushimani ya bizwa Jaredi. 
GEN.5.16	A pila hape lilimo ze mianda ye supile ka u li muñwi ni mashumi a malalu. A ba ni bana ba bañwi ba bashimani ni basizana. 
GEN.5.17	A shwa a nz'a na ni lilimo ze mianda ye supile ka u li muñwi ka mashumi a supile ni a mabeli ka ze ketalizoho.
GEN.5.18	Jaredi ha s'a na ni lilimo ze mwanda ni mashumi a silezi ni ze peli, a pepa mushimani ya bizwa Enoke. 
GEN.5.19	A pila hape lilimo ze mianda ye supile ka u li muñwi. A ba ni bana ba bañwi ba bashimani ni basizana. 
GEN.5.20	A shwa a nz'a na ni lilimo ze mianda ye supile ka ye mibeli ni mashumi a silezi ni ze peli.
GEN.5.21	Enoke ha s'a li wa lilimo ze mashumi a silezi ka ze ketalizoho, a pepa mushimani ya bizwa Metusela. 
GEN.5.22	A pila ka ku ipeya ku Mulimu lilimo ze mianda ye milalu, mi a ba ni bana ba bañwi ba bashimani ni basizana. 
GEN.5.23	A pila hape ku fitela ha s'a na ni lilimo ze mianda ye milalu ni mashumi a silezi ni ze ketalizoho. 
GEN.5.24	 Enoke a pila a nz'a sebeleza Mulimu mwa bupilo bwa hae kaufela, mi n'a si ka bonahala hape kakuli n'a ngilwe ki Mulimu.
GEN.5.25	Metusela ha s'a na ni lilimo ze mwanda ni mashumi a supile ka li li liñwi ni ze supile, a pepa mushimani ya bizwa Lameke. 
GEN.5.26	A pila hape lilimo ze mianda ye supile ni mashumi a supile ka li li liñwi ni ze peli. A ba ni bana ba bañwi ba bashimani ni basizana. 
GEN.5.27	A shwa a nz'a na ni lilimo ze mianda ye supile ni ye mibeli ni mashumi a silezi ni ze supile ka ze peli.
GEN.5.28	Lameke ha s'a na ni lilimo ze mwanda ni mashumi a supile ka li li liñwi ni ze peli, a pepa mushimani. 
GEN.5.29	A li, “Mbututu yo, u ta lu pumulisa kwa misebezi ya luna ye tata mwa lifasi le, le li kutilwe ki Muñ'a Bupilo.” Kiha s'a mu biza Nuwe. 
GEN.5.30	Lameke a pila hape lilimo ze mianda i ketalizoho ni mashumi a supile ka a mabeli ni ze ketalizoho. A ba ni bana ba bañwi ba bashimani ni basizana. 
GEN.5.31	A shwa a nz'a na ni lilimo ze mianda ye supile ka mashumi a supile ni ze supile.
GEN.5.32	Nuwe ha s'a na ni lilimo ze mianda i ketalizoho, a pepa bashimani ba balalu, ili bo Sema, Kama ni Jafeta.
GEN.6.1	 Ka yona nako yeo, ne ku se ku na ni batu ba bañata mwa lifasi kamukana, mi ni basizana ne ba pepiwa. 
GEN.6.2	Bana ba Mulimu ba bañwi ba bona kuli basali bao n'e li ba bande hahulu. Cwale ba nyala be ne ba latile. 
GEN.6.3	Cwale Muñ'a Bupilo a bulela, a li, “Ha ni na ku lumelela batu ku pila kuya kuile. Ki batu feela mi ba lukela ku shwa. Ku zwa fa, ha ba sa na ku pila lilimo ze fitelela mwanda u li muñwi ni mashumi a mabeli.” 
GEN.6.4	 Ku ona mazazi ao, ni a kwamulaho, ne ku na ni batu ba batelele ba bakima mwa lifasi, ili bana ba ba pepilwe ki basali ni bana ba Mulimu bani. Kale ne li bona lindume ba ba ne ba tumile.
GEN.6.5	 Muñ'a Bupilo a bona kuli batu se ba li ba ba maswe hahulu kai ni kai, ni minahano ya bona kamita ne i tezi mihupulo ye maswe. 
GEN.6.6	A swaba ni ku inyaza h'a hupula kuli n'a ezize batu ni ku ba beya mwa lifasi. 
GEN.6.7	Kih'a li, “Ni ta felisa batu kamukana be ni bupile, kai ni kai ko ba li teñi. Ni ta sinya cwalo lifolofolo ni linyunywani kaufela, kakuli na inyaza ha ni li ezize.” 
GEN.6.8	Kono Muñ'a Bupilo a tabiswa ki Nuwe.
GEN.6.9	 Nuwe ne li mutu ya lukile, ili yena feela a nosi ya n'a lumbiwa ki Muñ'a Bupilo ka nako yeo, a sebeleza Mulimu cwalo mwa bupilo bwa hae kaufela. 
GEN.6.10	Lo, ki lona lusika lwa Nuwe. N'a na ni bashimani ba balalu, ili bo Sema, Kama ni Jafeta 
GEN.6.11	Kono haili batu ba bañwi kamukana, ne li ba ba maswe fapil'a Mulimu, mi bumaswe bwa bona ne bu se bu hasanezi mwa lifasi kamukana. 
GEN.6.12	Mulimu a talima lifasi, mi a bona kuli li sinyehile, kakuli batu ne ba se ba li ba ba maswe ka ku fitisisa.
GEN.6.13	Mulimu kih'a li ku Nuwe, “Ni se ni hupuzi ku felisa batu kaufela. Ni ta ba feza mbuu, kakuli lifasi kamukana li se li tezi bumaswe bwa likezo za sibi sa bona. 
GEN.6.14	Wena u ikezeze Aleka, ili sisepe se situna sa kota ye nde ya gofele. U pumake mizuzu mwa sisepe seo, mi u si lile mwahali ni kwande ka tala. 
GEN.6.15	Butelele bwa sona i be mapeka a mwanda ni mashumi a ketalizoho, mwa mba i be mapeka a mashumi a mabeli ni a ketalizoho, mi ku ya mwahalimu i be mapeka a lishumi ka a ketalizoho. 
GEN.6.16	U si beye situwa, mi u siye sibaka sa lihaulo le linyinyani feela le li likana ni licika la lipeka fa limota ku ya kwa situwa. Mizuzu ya sona i lundatamane halalu, mi u siye munyako kwa tuko. 
GEN.6.17	Ni ta tisa muunda o mutuna mwa lifasi ku t'o sinya ze pila kaufela. Lika kamukana ze mwa lifasi li ta shwa. 
GEN.6.18	Kono ni ta iswala bulikani ni wena. U kene mwa sisepe, wena ni musal'a hao, hamohocwalo ni bana ba hao ni basali ba bona. 
GEN.6.19	U nge kwa mifuta kaufela ya lifolofolo, ya poho ni ye sihali, kuli li pile. 
GEN.6.20	Kwa mishobo kamukana ya linyunywani, mifuta ya lifolofo kaufela, ni libupiwa kamukana ze zamaya ka mba, u nge ze peli ili ya munna ni ya musali, li ta kena mwa sisepe kuli li pile. 
GEN.6.21	U nge ni mifuta ya lico kaufela, za hao ni za zona.” 
GEN.6.22	 Mi Nuwe a eza sina mw'a n'a laelezwi ki Mulimu.
GEN.7.1	Muñ'a Bupilo a li ku Nuwe, “Kena mwa sisepe, wena ni lubasi lwa hao kaufela. Ni fumani kuli ki wena feela mwa batu kamukana ya lumelezwi ki na. 
GEN.7.2	Kwa lifolofolo kamukana ze kenile, u nge ze supile za banna ni ze supile za basali. Kwa lifolofolo ze si ka kena, u nge ka bubeli, ye tunanyana ni ye sihali. 
GEN.7.3	Ni kwa linyunwani u nge ze supile ze tunanyana ni ze sihali. Buluka cwalo mifuta kaufela ya lifolofolo ni linyunywani kuli li pile, mi li te li y'o zwala hape mwa lifasi. 
GEN.7.4	Ku siyezi feela mazazi a supile kuli ni tise pula ye ka t'o nela mazazi a mashumi a mane ni masihu a teñi, ili kuli ni sinye ze pila kamukana ze ni ezize.” 
GEN.7.5	Cwale Nuwe a eza lika kaufela z'a n'a mu laezi Muñ'a Bupilo.
GEN.7.6	Muunda ha u tibisa lifasi, Nuwe n'a na ni lilimo ze mianda ye silezi. 
GEN.7.7	 Yena ni musal'a hae hamoho ni bana ni basali ba bona, ba kena mwa sisepe ku sabela mwateñi muunda. 
GEN.7.8	Ya poho ni ye sihali mwa mifuta kaufela ya lifolofolo ze ciwa, ni ze sa ciwi, linyunywani, ni libupiwa kaufela ze zamaya ka mba za kena mwa sisepe. 
GEN.7.9	Ka bubeli ye tunanyana ni ye sihali za kena mwa sisepe ni Nuwe, sina mw'a n'a laelezi Mulimu. 
GEN.7.10	Mwamulaho a mazazi a supile, muunda wa ba teñi mwa lifasi.
GEN.7.11	 Mwa kweli ya bubeli ha se i na ni mazazi a lishumi ni a supile, Nuwe ha s'a na ni lilimo ze mianda ye silezi, mawelu-welu kamukana a mawate a matuna a kwatas'a lifasi a punyeha, ni masuba kaufela a kwahalimu a sulula mezi. 
GEN.7.12	Mi pula ya nela mazazi a mashumi a mane ni masihu a teñi cwalo. 
GEN.7.13	Ka lona lizazi leo, Nuwe ni musal'a hae ni bana ba hae ba balalu, bo Sema, Kama ni Jafeta, ni basali ba bona, ba longana mwa sisepe. 
GEN.7.14	Ba longana hamohocwalo ni mishobo kamukana ya lifolofolo za mwa naheñi ni ze pila kwa batu, libupiwa kaufela ze zamaya ka mba, ni mifuta ya linyunywani kamukana. 
GEN.7.15	Ku ze pila kaufela kwa ngiwa ye sihali ni ye tunanyana, mi za kena mwa sisepe ni Nuwe. 
GEN.7.16	Ka bubeli cwalo, ili za sinna ni ze sihali, za kena sina mw'a n'a laelezi Mulimu. Mi Nuwe ha s'a keni, Muñ'a Bupilo a kwala sikwalo.
GEN.7.17	Mwa mazazi a mashumi a mane muunda wa ekezeha, mezi a ba a mañata, mane sisepe sa cimbauka. 
GEN.7.18	Buliba ha bu nze bu ekezeha, ni sona sisepe si nze si cimbauka. 
GEN.7.19	Kwa tunga hahulu mane kwa tiba ni malundu a matelele kaufela. 
GEN.7.20	Fahalimw'a malundu a matelele mezi a ekezeha ka butelele bwa mapeka a lishumi ku zwa fa lingo za malundu. 
GEN.7.21	Ze pila fafasi kamukana za shwa: linyunywani, lifolofolo ni libupiwa ze zamaya ka mba kaufela hamoho ni batu cwalo. 
GEN.7.22	Ze pila fafasi kaufela za shwa. 
GEN.7.23	Muñ'a Bupilo a felisa ze pila mwa lifasi kamukana, ku kopanyeleza ni batu, lifolofolo ni libupiwa ze zamaya ka mba, ni linyunywani cwalo. Ba ba si ka shwa feela ki Nuwe ni b'a n'a keni ni bona mwa sisepe. 
GEN.7.24	Mezi a ekezeha cwalo fafasi ka mazazi a mwanda ni mazazi a mashumi a ketalizoho.
GEN.8.1	Kono Mulimu a hupula Nuwe ni lifolofolo kaufela ni limunanu z'a n'a inzi ni zona mwa sisepe. Kih'a fukisa moya fafasi, mi mezi a kala ku wa. 
GEN.8.2	Mawelu-welu a mwa buliba bwa mawate ni masuba a kwahalimu a kwaleha. Pula ya yema kwahalimu. 
GEN.8.3	Mi mezi a zwelapili ku kala. A kalelela mwamulaho a mazazi a mwanda ka a mashumi a ketalizoho. 
GEN.8.4	Ka la bulishumi ka a supile mwa kweli ya busupa, sisepe sa t'o fuama fa Lilundu la Ararati. 
GEN.8.5	Mezi h'a nz'a kala, cwale ka lizazi la pili la kweli ya bulishumi, lingo za malundu za kala ku bonahala.
GEN.8.6	Hamulaho a mazazi a mashumi a mane, Nuwe a kwalula lihaulo. 
GEN.8.7	A zwisa liñwalala. La zwa mi la fufa-fufa li nze li potoloha ku fitela lifasi li oma. 
GEN.8.8	Cwale Nuwe a zwisa liiba kuli a bone kamba mezi s'a kalile. 
GEN.8.9	Kono kakuli mezi n'a si ka kalelela, liiba ha li si ka fumana hande malulelo. Cwale Nuwe a li swala, mi a li kutiseza mwa sisepe. 
GEN.8.10	A litela sunda mutumbi, kih'a li zwisa hape mwa sisepe. 
GEN.8.11	La y'o kuta manzibwana, mi Nuwe a fumana kuli li na ni litali le linca la kota ya olive mwa mulomo wa lona. Cwale a ziba kuli mezi n'a s'a kala. 
GEN.8.12	Nuwe a ina sunda hape, mi a zwisa liiba. Cwale foo la yelela.
GEN.8.13	Ka lizazi la pili la kweli ya pili, Nuwe ha s'a na ni lilimo ze mianda ye silezi ka si li siñwi, naha ne i se i omile. Ha s'a zwisize situwa fa sisepe, Nuwe a talima kwande, mi a bona kuli lifasi li omile. 
GEN.8.14	La bumashumi a mabeli ni a supile, kweli ya bubeli, naha i ne i se i omile luli.
GEN.8.15	Mulimu a li ku Nuwe: 
GEN.8.16	“U zwe mwa sisepe, wena ni musal'a hao, hamohocwalo ni bana ba hao ni basali ba bona. 
GEN.8.17	U kwalulele lifolofolo z'o na ni zona, linyunywani, limunanu ni libupiwa ze zamaya ka mba kamukana kuli li kone ku y'o zwala mi li tale lifasi kaufela.” 
GEN.8.18	Cwale Nuwe a zwa mwa sisepe ni musal'a hae, ni bana ba hae, ni basali ba bona. 
GEN.8.19	Lifolofolo kaufela, limunanu, linyunywani ni libupiwa ze zamaya ka mba kamukana, ni zona za zwa mwa sisepe ka mishobo ya zona.
GEN.8.20	Nuwe a yahela Muñ'a Bupilo katala. A nga i liñwi kwa lifolofolo ze kenile za mifuta-futa, ni kwa linyunywani, mi a li fitisa ku Mulimu ili mpo ye ciselizwe fa katala. 
GEN.8.21	Muñ'a Bupilo ha s'a utwile muunko o munde, kih'a ipulelela, a li, “Ha ni sa tola ni kuta lifasi hape kabakala likezo za mutu. Ni ziba kuli ku zwa nako y'a s'a li mwanana mihupulo ya hae i maswe. Ha ni sa tola ni sinya ze pila kaufela, sina mo ni ezelize ka nako ye.
GEN.8.22	“Lifasi ha li sa nze li li teñi,
GEN.8.22	ku ta ba ni nako ya ku cala ni nako
GEN.8.22	ya ku kutula,
GEN.8.22	nako ya ku bata ni nako ya ku
GEN.8.22	futumala,
GEN.8.22	nako ya mbumbi ni nako ya litabula,
GEN.8.22	busihu ni musihali.
GEN.8.22	Ze, ha li na ku fela.”
GEN.9.1	 Mulimu a tohonolofaza Nuwe ni bana ba hae, mi a ba bulelela, a li, “Mu be ni bana ba bañata, kuli masika a mina a be kai ni kai mwa lifasi. 
GEN.9.2	Lifolofolo kaufela za fafasi, hamoho ni linyunywani, ni libupiwa kaufela ze zamaya ka mba, ni litapi, li ta mi saba. Kaufel'a zona li mwatas'a mina. 
GEN.9.3	Mu ce lifolofolo kaufela, hamohocwalo ni miloho. Zeo kamukana, ki zona lico za mina ze ni mi fa. 
GEN.9.4	 Kono ku na ni nto i liñwi ye mu sa lukeli ku ca. Ki nama ye sa na ni mali, kakuli ki mwa mali mo ku na ni bupilo. 
GEN.9.5	Haiba mutu a bulaya mutu yo muñwi, mutu yo ni ka mu atulela lifu. Ni ta bulaya folofolo ifi ni ifi ye ka mi bulaya, mi ni ta fa mulatu ku mutu ufi ni ufi ya ka bulaya mwanahabo. 
GEN.9.6	 Ya bulaya mutu kaufela ni yena u ta bulaiwa ki wahabo, kakuli mutu n'a ezizwe ka siswaniso sa Mulimu.
GEN.9.7	 “Cwale mu be ni bana ba bañata, kuli baikulu ba mina ba be ba bañata mi ba pile kai ni kai mwa lifasi.”
GEN.9.8	Mi Mulimu a li ku Nuwe ni kwa bana ba bae, 
GEN.9.9	“Utwa! Cwale ni iswala bulikani ni mina ni bana ba bana ba mina. 
GEN.9.10	Mi ni iswala bulikani hamohocwalo ni ze pila kaufela ze ne li inzi ni mina, ili linyunywani, limunanu, ni lifolofolo ze ne li zwile kaufela mwa sisepe. 
GEN.9.11	Ni iswala bulikani ni mina ka manzwi a. Ni sepisa kuli ha ni sa tola ni sinya hape ze pila kaufela ka muunda. Ha u sa na ku ba teñi o ta sinya lifasi.” 
GEN.9.12	Mi Mulimu a ekeza, a li, “Sisupo sa bulikani bo bu si na ku fela, bo ni iswala ni mina ni lifolofolo ze pila kamukana, ki se. 
GEN.9.13	Ni beya nambwamutalati wa ka mwa malu. U ta ba sisupo sa bulikani bwa ka ni lifasi. 
GEN.9.14	Ka nako ni nako malu a ka kwahela lifasi, mi kwa bonahala nambwamutalati ku ona. 
GEN.9.15	Ka linako zeo ni ta hupula se ni mi sepisize, mina ni lifolofolo kaufela, kuli muunda ha u sa na ku ba teñi o ka bulaya ze pila kamukana. 
GEN.9.16	Nambwamutalati h'a ta bonahala mwa malu, ni ta mu bona, mi ni ta hupula bulikani bo bu sa feli, bo ni isweli ni ze pila kaufela mwa lifasi.” 
GEN.9.17	Mi Mulimu a li ku Nuwe, “Se, ki sisupo sa sepiso ye ni eza ku ze pila mwa lifasi kamukana.”
GEN.9.18	Bana ba Nuwe ba ba zwile mwa sisepe ne li bo Sema, Kama ni Jafeta. Kama ki yena ndat'ahe Kanana. 
GEN.9.19	Batu ba balalu ba, ki bona bana ba Nuwe mi ki ku bona fo ku simuluhile batu ba ba talize lifasi kaufela.
GEN.9.20	Nuwe n'e li mulimi, mi ki yena mutu wa pili wa ku cala simu ya likota za veine. 
GEN.9.21	Ha s'a nwile waine, a kolwa, a tubula liapalo za hae kamukana, mi a lobala situtu mwa tende ya hae. 
GEN.9.22	Cwale Kama, ndat'ahe Kanana, h'a bona kuli ndat'ahe u inzi mapunu, a ya mi a y'o bulelela banabahabo ba babeli. 
GEN.9.23	Bo Sema ni Jafeta kiha ba nga kubo, ba ikwahela yona fa maheta mi ba y'o apesa ndat'a bona. Ne ba nze ba fulalezi hona cwalo kuli ba si ke ba mu bona a li mapunu. 
GEN.9.24	Nuwe ha s'a zwile mwa mandingwe a waine, a lemuha s'a mu ezize mwan'a hae wa ñomba. 
GEN.9.25	A li,
GEN.9.25	“Ku kutiwe Kanana.
GEN.9.25	U ta ba mutanga wa banabahabo.”
GEN.9.26	Mi hape a li,
GEN.9.26	“Ku lumbekwe Muñ'a Bupilo,
GEN.9.26	Mulimu wa Sema.
GEN.9.26	Mi haili Kanana,
GEN.9.26	yena a be mutang'a hae.
GEN.9.27	Mulimu a atise Jafeta
GEN.9.27	mi lusika lwa hae lu pile ni batu
GEN.9.27	ba Sema.
GEN.9.27	Kanana, yena a be mutang'a hae.”
GEN.9.28	Nuwe a pila lilimo ze mianda ye milalu ni mashumi a ketalizoho mwamulaho a muunda. 
GEN.9.29	Cwale a shwa a na ni lilimo ze mianda ye supile ka ye mibeli ni mashumi a ketalizoho.
GEN.10.1	Masika a bana ba Nuwe, bo Sema, Kama ni Jafeta, ili ba ba pepilwe mwamulaho wa muunda ki a.
GEN.10.2	Bana ba Jafeta ne li Gomere, Magogo, Madai, Javani, Tubali, Mesheki ni Tirasi. 
GEN.10.3	Bana ba Gomere ne li Ashikenazi, Rifati ni Togarema. 
GEN.10.4	Bana ba Javani ne li Elisha, Tareshishi, Kitimi ni Dodanimi. 
GEN.10.5	Ki ku bona ko ku simuluhile masika a n'a yahile fa minanga ni mwa lioli za mawate. Bao, ki bona ba lusika lwa Jafeta ba ba ne ba pila mwa mishobo i sili ni manaha a fapani, mi sitopa ni sitopa ne si bulela puo ya sona.
GEN.10.6	Bana ba Kama n'e li Kushi, Miziraimi, Puti ni Kanana. 
GEN.10.7	Bana ba Kushi ne li Seba, Havila, Sabita, Raama ni Sabiteka. Bana ba Raama ne li Sheba ni Dedani. 
GEN.10.8	Kushi n'a na ni mwana, ya n'a bizwa Nimirodi, ya bile ndwalume yo mutuna wa pili mwa lifasi. 
GEN.10.9	Hape ne li sizumi se situna hahulu fapil'a Mulimu, mi kikabakaleo batu ha ba ize, “Sizumi se situna ike Nimirodi.” 
GEN.10.10	U kalezi ku busa kwa Babele, ni Ereki, ni Akadi ili mabaka a mwa naha ya Shinari kaufel'a ona. 
GEN.10.11	H'a tuta mwa naha yeo ku ya mwa Siria a y'o yaha minzi ya Ninive ni Rehoboto ni Kala. 
GEN.10.12	A yaha ni Reseni o mwahal'a Ninive ni munzi o mutuna wa Kala.
GEN.10.13	Miziraimi a pepa batu ba Maludini, Maanamimi, Malehabimi, Manafutuhimi, 
GEN.10.14	Maputurusimi, Makafitorimi, ni Makasuluhimi, mi ki ku bona bao ko ku simuluhile Mafilisita.
GEN.10.15	Kanana a pepa mweli wa hae, yena Sidoni, ni Heti. 
GEN.10.16	A simulula Majebusi, Maamori, Magiregashi, 
GEN.10.17	Mahivi, Maariki, Masini, 
GEN.10.18	Maarevadi, Masemari ni Mahamati. Mwamulaho a bao kihona mishobo ya Makanana i hasana. 
GEN.10.19	I hasani ku fitela milulwani ya Makanana ye simuluha fa Sidoni ku liba kwa Gerari ku y'o fita kwa Gaza ni ku liba kwa Sodoma ni Gomora ni Adima ni Seboimi, mane ku y'o fita kwa Lasha. 
GEN.10.20	Ba, ki bona bana ba Kama, ba mishobo ni manaha a sili, ba ba bulela lipuo ze fapahana.
GEN.10.21	Sema, ya n'a li mushemi wa bana kaufela ba Hebere, mi hape ya n'a li muhulwan'a Jafeta, ni yena a pepa bana. 
GEN.10.22	Bana ba Sema n'e li Elami, Ashuri, Aripakasadi, Laudi ni Arami. 
GEN.10.23	Bana ba Arami n'e li Uzi, Huli, Geteri ni Masha. 
GEN.10.24	Aripakasadi a pepa Shela, mi Shela yena a pepa Hebere. 
GEN.10.25	Hebere a pepa bana ba babeli. Yo muñwi n'a bizwa Pelegi, kakuli ka nako ya hae batu ba lifasi ne ba kauhani. Libizo la munyan'a hae n'e li Joketani. 
GEN.10.26	Joketani a pepa Alimodadi, Shelefe, Hazaramaveti, Jera, 
GEN.10.27	Hadorami, Uzali, Dikali, 
GEN.10.28	Obali, Abimaele, Sheba, 
GEN.10.29	Ofire, Havilani, ni Jobabi. Bao kaufela n'e li bana ba Joketani. 
GEN.10.30	Naha mo ne ba yahile ne i kalela kwa Mesha, mane i y'o fita kwa malundu a Sefari a li kwa upa. 
GEN.10.31	Lo, ki lona lusika lwa Sema, lo lu ne lu pila ka limba ni manaha a fapani, ni lipuo li sili.
GEN.10.32	Ao kaufela ki ona masika a simuluhile ku Nuwe, ka limba ze kauhani, ni ka mishobo. Mwamulaho a muunda, mishobo kaufela ye li teñi mwa lifasi i simuluhile ku bona bana ba Nuwe bao.
GEN.11.1	Kwa simuluho, batu mwa lifasi kaufela ne ba bulela puo i liñwi, ni ku itusisa manzwi a swana. 
GEN.11.2	Ha ne ba nze ba ya kwa upa, ba t'o fita mwa libala le li mwa naha ya Shinari, mo ba til'o yaha. 
GEN.11.3	Kiha ba bulelisana, ba li, “A mu tahe! Lu lube litina, lu li cise hande.” Cwale ba eza litina, ze ba ka yaha ka zona, ni mufuta wa samende wa ku li kopanya hamoho. 
GEN.11.4	Mi ba li, “A lu ikaheleñi munzi o ta ba ni tawa ye telele, mane i y'o fita kwa lihalimu. Lu ikezeze libizo kuli lu si ke lwa hasanela mwa naha kamukana.”
GEN.11.5	Cwale Muñ'a Bupilo kih'a taha fafasi ku t'o bona munzi ni tawa ye ba yahile batu. 
GEN.11.6	A li, “Batu ba, ki batu ba li bañwi. Ba bulela puo i liñwi. A, ki ona makalelo feela a ze ba ta eza. Mwamulahonyana ba ka kona ku ikezeza sifi ni sifi se ba bata ku si eza. 
GEN.11.7	A lu ye kwateñi, lu y'o fapanya puo ya bona kuli ba si ke ba utwana.” 
GEN.11.8	Cwale Muñ'a Bupilo a ba hasanyeza mwa lifasi kaufela, mi ba tuhela ku yaha munzi. 
GEN.11.9	Munzi wo n'o bizwa Babele, kakuli ki fona f'a n'a fapahanyelize Muñ'a Bupilo lipuo za batu, mi a ba hasanyeza mwa lifasi kamukana.
GEN.11.10	Ba, ki bona ba lusika lwa Sema. Lilimo ze peli mwamulaho a muunda, Sema ha s'a na ni lilimo ze mwanda, a pepa mwana ya bizwa Aripakasadi. 
GEN.11.11	Mwamulaho a foo, a pila hape lilimo ze mianda i ketalizoho, mi a pepa bana ba bañwi ba bashimani ni basizana.
GEN.11.12	Aripakasadi ha s'a na ni lilimo ze mashumi a malalu ni ze ketalizoho, a pepa mwana ya bizwa Shela. 
GEN.11.13	Mwamulaho a foo, a pila hape lilimo ze mianda ye mine ni ze talu, mi a pepa ba bañwi bana ba bashimani ni basizana.
GEN.11.14	Shela ha s'a na ni lilimo ze mashumi a malalu, a pepa Hebere. 
GEN.11.15	Mwamulaho a foo, a pila lilimo ze mianda ye mine ni ze talu, mi a pepa bana ba bañwi ba bashimani ni basizana hape.
GEN.11.16	Hebere ha s'a na ni lilimo ze mashumi a malalu ni ze ne, a pepa Pelegi. 
GEN.11.17	Mwamulaho a foo, a pila hape lilimo ze mianda ye mine ni mashumi a malalu, mi a ba ni bana ba bañwi ba basizana ni bashimani.
GEN.11.18	Pelegi ha s'a na ni lilimo ze mashumi a malalu, a pepa Reu. 
GEN.11.19	Mwamulaho a foo, a pila hape lilimo ze mianda ye mibeli ni ze supile ka ze peli, mi a ba ni ba bañwi bana ba bashimani ni basizana.
GEN.11.20	Reu ha s'a na ni lilimo ze mashumi a malalu ka ze peli, a pepa Serugi. 
GEN.11.21	Mwamulaho a foo, a pila hape lilimo ze mianda ye mibeli ka ze supile, mi a ba ni bana ba bañwi ba bashimani ni basizana.
GEN.11.22	Serugi ha s'a na ni lilimo ze mashumi a malalu, a pepa Nakori. 
GEN.11.23	Mwamulaho a foo, a pila hape lilimo ze mianda ye mibeli, mi a ba ni bana ba bañwi ba bashimani ni basizana.
GEN.11.24	Nakori ha s'a na ni lilimo ze mashumi a mabeli ni ze supile ka ze peli, a pepa Tera. 
GEN.11.25	Mwamulaho a foo, a pila hape lilimo ze mwanda ni lishumi ka ze supile ni ze peli, mi a ba ni bana ba bañwi ba bashimani ni basizana.
GEN.11.26	Tera ha s'a na ni lilimo ze mashumi a supile, a pepa Abrame, Nakori ni Harani.
GEN.11.27	Lo, ki lona lusika lwa Tera. Tera ki yena ya n'a pepile Abrame, Nakori ni Harani. Harani yena a pepa Lota. 
GEN.11.28	A shwela mwa munzi wa habo, ili Ure wa mwa naha ya Kaladeya, ndat'ahe a nz'a sa pila. 
GEN.11.29	Abrame a nyala Sarai, mi Nakori a nyala Milika mwan'a Harani ya n'a li ndat'ahe Jisika. 
GEN.11.30	Sarai n'a si ka ba ni bana. N'e li muumba.
GEN.11.31	Tera a nga mwan'a hae Abrame, ni Lota muikulyae, ya n'a li mwan'a Harani, ni mukwenyan'a hae Sarai, musal'a Abrame. A zwa ni bona mwa Ure wa mwa Kaladeya, ku ya mwa naha ya Kanana. Ba ya, mane ba y'o fita mwa Harani, mi ba yaha mwateñi. 
GEN.11.32	Tera a shwela hona moo, a nz'a na ni lilimo ze mianda ye mibeli ni ze ketalizoho.
GEN.12.1	 Cwale Muñ'a Bupilo a li ku Abrame, “U tute mwa naha ya henu, u siye banabahenu, ni munzi wa ndat'aho, mi u ye mwa naha ye ni ta ku supeza yona. 
GEN.12.2	Ni ta atisa lusika lwa hao, mi lu ta ba sicaba se situna. Ni ta ku tohonolofaza, mi libizo la hao li ta tuma, mane li sebeliswe ha ku tohonolofazwa.
GEN.12.3	 “Ni ka tohonolofaza
GEN.12.3	ba ba ku tohonolofaza,
GEN.12.3	kono ni ta kuta ba ba ku kuta.
GEN.12.3	Macaba kamukana a lifasi a ta ni kupa
GEN.12.3	kuli ni a tohonolofaze
GEN.12.3	sina mo ni ku tohonolofalelize.”
GEN.12.4	Abrame ha s'a na ni lilimo ze mashumi a supile ka ze ketalizoho, a tuta mwa Harani mi a ya ni Lota sina Muñ'a Bupilo ha n'a mu bulelezi. 
GEN.12.5	Abrame a nga musal'a hae Sarai ni Lota mwan'a munyan'a hae, ni liluwo la bona kaufela hamohocwalo ni batanga ba bona kamukana ni ze ne ba na ni zona mwa Harani, mi ba funduka ku ya kwa naha ya Kanana.
GEN.12.5	Ba fitile mwa Kanana. 
GEN.12.6	Cwale Abrame a zamaya naha yeo mane a ba a t'o fita fa sibaka se si kenile sa munzi wa Sikemi, kwa kota ya oke ya More. Ka yona nako yeo, Makanana ne ba sa pila mwateñi. 
GEN.12.7	 Muñ'a Bupilo a iponahaza ku Abrame, mi a li ku yena, “Ye ki yona naha ye ni ka fa lusika lwa hao.” Hona foo, Abrame a yaha katala. A yahela Muñ'a Bupilo ya n'a iponahalize ku yena. 
GEN.12.8	Mwamulaho a zeo, a tutela kwa mboela kwa lilundu le li li kwa upa wa munzi wa Betele mi a y'o toma mafulo a hae mwahal'a Betele kwa wiko, ni Ai kwa upa. Ni hona fa sibaka seo, a yaha katala mi a lapela Muñ'a Bupilo. 
GEN.12.9	Kih'a tutela kwa mboela. A zamaya a nz'a toma mafulo, a libile kwa sibaka sa Negebe.
GEN.12.10	Kono ne ku si na lico mwa naha yeo, mi kakuli tala n'e li ye tuna, Abrame a zwelapili a ya kwa mboela, kwa Egepita, ku y'o pila kwateñi nakonyana. 
GEN.12.11	Ha n'a sa bata ku tula museto kuli a kene mwa Egepita, a li ku musal'a hae Sarai, “Bona, wena u musali yo munde. 
GEN.12.12	Ha ba ta ku bona, Maegepita ba ta li, ‘Ki musal'a Abrame yo.’ Ibehe ba ta ni bulaya kuli ba ikungele wena. 
GEN.12.13	 Cwalehe, u ba bulelele kuli u kaizel'a ka, mi kabakala hao, ba ta ni pilisa hande.” 
GEN.12.14	Ha s'a tulile museto ku kena mwa Egepita, Maegepita ba bona kuli musal'a hae n'e li yo munde hahulu. 
GEN.12.15	Manduna ba mu bona, mi ba y'o bulelela Faro ka za bunde bwa hae, mi Sarai a iswa kwa ndu ya hae. 
GEN.12.16	Kabakala hae, Faro a pilisa hande Abrame, mane a mu fa batanga ba banna ni ba basali, limbongolo za banna ni za basali, ni likamele.
GEN.12.17	Kono kakuli Faro n'a ngile Sarai, Muñ'a Bupilo a kenyeza Faro ni ba ndu ya hae matuku a maswe. 
GEN.12.18	Kiha s'a biza Abrame, mi a t'o mu buza, a li, “Kiñi s'o ni ezelize cwalo? Kikabakalañi ha n'o si ka ni bulelela kuli yo ki musal'a hao? 
GEN.12.19	Kiñi ha n'o ize ki kaizel'a hao, mane na ba na mu nga ku mu nyala? Ki yo musal'a hao. U mu nge, mi u zwe fa!” 
GEN.12.20	Faro kiha s'a laela batu ba hae ku nga Abrame ni musal'a hae ni za bona kamukana, mi ba ba zwisa mwa naha ya hae.
GEN.13.1	Abrame h'a zwa mwa Egepita a liba kwa mutulo, kwa sibaka sa Negebe, ni musal'a hae ni ze ba na ni zona kaufela. Lota a ya ni yena. 
GEN.13.2	Abrame n'e li mutu ya n'a fumile hahulu lingu, lipuli ni likomu, hamohocwalo ni silivela ni gauda. 
GEN.13.3	A tuta-tuta cwalo mwa mafulo. A zwa kwa Negebe ku sutelela kwa Betele, mwa mafulo a hae a pili, mwahal'a Betele ni Ai. 
GEN.13.4	Kih'a ya mwa sibaka kw'a n'a yahile katala, mi koo a y'o lapela Muñ'a Bupilo.
GEN.13.5	Lota, ya n'a zamaya ni Abrame, ni yena n'a na ni lingu, lipuli ni likomu, hamohocwalo ni batu b'a n'a zamaya ni bona. 
GEN.13.6	Ne ku si na mafulisezo hande ko ne ba ka fuliseza hamoho likomu za bona. Bubeli bwa bona ne ba na ni limunanu ze ñata hahulu. 
GEN.13.7	Cwale kwa ba ni lindwa mwahal'a balisana ba Abrame ni balisana ba Lota. Ka yona nako yeo, Makanana ni Maperizi ne ba sa yahile mwa naha moo.
GEN.13.8	Cwale Abrame kih'a li ku Lota, “Luna, lu mba i liñwi. Ha ku lukeli kuli lifapahano li n'o banga teñi mwahal'a balisana ba hao ni ba ka. 
GEN.13.9	A lu kauhane. Mwanesu, u iketelele sibaka s'o lata kaufela mwa naha mo. U ni siye. Ha u ya ka fa, na, ni ka ya kwale.”
GEN.13.10	 Lota cwale a talima kafa ni kafa, mi a bona kuli libala la Nuka ya Jordani, mane ku y'o fita kwa Zoari, sibaka seo kamukana ne si na ni mezi a mañata, sina simu ya Muñ'a Bupilo, kamba sina naha ya Egepita. Foo, Muñ'a Bupilo n'a si ka sinya kale minzi ya Sodoma ni Gomora. 
GEN.13.11	Lota kiha s'a iketela libala kaufela la Nuka ya Jordani, mi a tutela kwa neku la kwa upa. Batu ba babeli bao ba kauhana cwalo. 
GEN.13.12	Abrame a siyala mwa naha ya Kanana, mi Lota a y'o ina mwahal'a minzi ye mwa libala, a yaha mafulo kwatuko a Sodoma. 
GEN.13.13	A ina mwahal'a batu ba ba maswe, ba ba ne ba foseza Muñ'a Bupilo ka sibi sa bona.
GEN.13.14	Lota ha s'a ile, Muñ'a Bupilo a li ku Abrame, “Ku zwa hona f'o yemi foo, u talime ka tokomelo mwa maneku kaufela. 
GEN.13.15	 Ni ta ku fa, wena ni baikulu ba hao, naha y'o bona yeo kaufela, mi i ta ba ya hao kuya kuile. 
GEN.13.16	Ni ka ku fa baikulu ba bañata. I ta ba buñata bo bu si ke bwa kona ku baliwa ki mutu konji ya kona ku bala liluli la lifasi. 
GEN.13.17	Cwale u itukise, mi u potolohe naha yeo kaufela, kakuli ni ta ku fa yona kamukana.” 
GEN.13.18	Abrame kiha s'a tuta foo, mi a y'o yaha fakaufi ni likota za Mamare kwa Heberoni, mi koo a y'o yahela Muñ'a Bupilo katala.
GEN.14.1	Amarafele n'a li mulena wa Shinari, Arioki mulena wa Elasari, Kedorelaomere mulena wa Elami, ni Tidali mulena wa Goimi. 
GEN.14.2	Malena bao ba lumelelana ku y'o lwanisa malena ba ketalizoho, ili Bera mulena wa Sodoma, Birisha mulena wa Gomora, Shinabi mulena wa Adima, Shemebere mulena wa Zeboimi ni mulena wa Bela kamba Zoari. 
GEN.14.3	Malena bao ba ketalizoho ba lumelelana ku kopanya limpi za bona mwa Libala la Sidimi, le li se li fetuhile Liwate la Lizwai kacenu. 
GEN.14.4	Ne ba zamaisizwe ki Kedorelaomere ka lilimo ze lishumi ka ze peli, kono mwahal'a silimo sa bulishumi ka ze talu ba mu fetuhela. 
GEN.14.5	Ka silimo sa bulishumi ka ze ne, Kedorelaomere ni ba ba ne ba lumelelani ni yena ba tisa limpi za bona, mi ba tula Marefaimi mwa Ashiteroti-Karnaimi ni Mazusini mwa Hami, ni Maemimi mwa Shave-Kiryataimi. 
GEN.14.6	Ba tula ni Mahori mwa malundu a Seiri, mane ku y'o fita kwa Parani kwa makalelo a lihalaupa. 
GEN.14.7	Cwale ba kuta, mi ba t'o fita kwa Kadeshi kapa Liwelu-welu la Katulo, mi ba tula naha kaufela ya Maameleke, hamohocwalo ni ya Maamori ba ba ne ba pila mwa Hazazoni-Tamare.
GEN.14.8	Cwale malena ba Sodoma, Gomora, Adima, Zeboimi ni Bela ba tisa limpi za bona ku t'o lwanela mwa Libala la Sidimi. 
GEN.14.9	Ba t'o lwanisa Kedorelaomere wa kwa Elami, Tidali wa kwa Goimi, Amarafele wa kwa Shinari, ni Arioki wa kwa Elasari. Cwale malena ba bane ba lwanisa ba ketalizoho. 
GEN.14.10	Libala la Sidimi kaufela ne li tezi misima ya tala, mi malena ba Sodoma ni Gomora, ha ba lika ku saba ndwa, ba wela mwateñi. Ba bañwi ba y'o pilela mwa malundu. 
GEN.14.11	Malena ba bane bao, ba nga lika kamukana ze n'e li mwa Sodoma ni Gomora, hamohocwalo ni lico, mi ba ikela. 
GEN.14.12	Ba ngelela ni Lota, mwan'a munyan'a Abrame, ni z'a n'a na ni zona kamukana, kakuli n'a pila mwa Sodoma.
GEN.14.13	Kono mutu ya n'a bandukile a taha, mi a t'o bulelela Abrame wa Muheberu taba yeo. N'a pila fakaufi ni likota za Mamare wa Muamori, ya n'a li mwanahabo Eshikoli ni Anere. Bao n'e li balikani ba Abrame. 
GEN.14.14	Abrame ha s'a utwile kuli mwanahabo u swelwi, a biza batu ba hae ba ba sepahala, ili ba mianda ye milalu ni ba lishumi ka ba supile ni a li muñwi hamoho, mi ba latelela malena bao, mane ba y'o fita kwa Dani. 
GEN.14.15	Koo, Abrame ni batu ba hae ba kauhanya mwa litopa, ba ba lwanisa busihu, mi ba ba tula. Ba ba lelekisa, mane ba y'o ba fitisa kwa Hoba, ili kwa mutulo wa Damaseka. 
GEN.14.16	Ba amuha lika za bona ze ne hapilwe kaufela. Abrame kih'a kuta ni Lota ni za hae kamukana, hamohocwalo ni basali ni batu ba bañwi.
GEN.14.17	Abrame ha s'a kutile, a sin'o tula Kedorelaomere ni malena b'a n'a kopani ni bona, mulena wa Sodoma a y'o mu katanyeza mwa Libala la Shave le li bizwa hape Libala la Mulena. 
GEN.14.18	 Melekisedeke ya n'a li mulena wa Salema ni muprisita wa Mulimu, Muambakani ya Pahami, a tiseza Abrame buhobe ni waine. 
GEN.14.19	A mu tohonolofaza ka manzwi a, a li,
GEN.14.19	“Mulimu, Muambakani ya Pahami
GEN.14.19	ya ezize lihalimu ni lifasi,
GEN.14.19	a tohonolofaze Abrame!
GEN.14.20	Ku lumbekwe Mulimu,
GEN.14.20	Muambakani ya Pahami,
GEN.14.20	ya ku konisize ku tula lila za hao!”
GEN.14.20	Mi Abrame a mu fa kalulo ya bulishumi ya z'a n'a hapile kaufela.
GEN.14.21	Cwale, mulena wa Sodoma a li ku Abrame, “U ipulukele z'o il'o hapa kaufela, kono u ni kutiseze batu ba ka, kamukan'a bona.” 
GEN.14.22	Abrame kiha s'a mu alaba, a li, “Ni konka ka Muñ'a Bupilo, Mulimu Muambakani ya Pahami, ya ezize lihalimu ni lifasi! 
GEN.14.23	Ha ni na ku nga sifi ni sifi s'e li sa hao, nihaili bwanda, kamba kahala ka ku tamisa makatulo a hao, kuli u si ke wa bulela ni kamuta kuli, ‘Ki na ya fumisize Abrame.’ 
GEN.14.24	Ha ku na se ni ka ikungela. Ni ta amuhela feela se ba itusisize batu ba ka, ni kabelo ya balikani ba ka. Bo Anere, Eshikoli ni Mamare, bao, bona ba ta nga kabelo ya bona.”
GEN.15.1	Zeo ha li se li felile, Abrame a bona pono, mi a utwa Muñ'a Bupilo a bulela ni yena, a li,
GEN.15.1	“Abrame, u si ke wa saba.
GEN.15.1	Na, ni tebe ya hao ye ta ku sileleza.
GEN.15.1	Mupuzo wa hao u ta ba o mutuna luli.”
GEN.15.2	Kono Abrame a li, “Muñ'a Bupilo, Mulimu wa ka, na, ha ni na bana. Cwalehe, u ta ni fa cwañi mupuzo? Shwana wa ka feela ki Eliezere wa mwa Damaseka. 
GEN.15.3	Ha u si ka ni fa bana, mi yo muñwi wa batanga ba ka ki yena ya ka ca lifa la ka.”
GEN.15.4	Kih'a utwa Muñ'a Bupilo a bulela hape, a li, “Mutanga yo, h'a na ku ca lifa la hao. Mwan'a hao kasibili ki yena ya ta ba shwana wa hao.” 
GEN.15.5	 Mun'a Bupilo a mu isa fande, mi a li, “Talima kwahalimu, mi u bale linaleli haiba u ka kona. Lusika lwa hao lu ta swana ni zona kwa buñata.”
GEN.15.6	 Abrame a lumela kuli s'a n'a bulezi Muñ'a Bupilo ki niti, mi Muñ'a Bupilo a mu nga kuli u lukile kabakala tumelo ya hae.
GEN.15.7	Cwale Muñ'a Bupilo a li ku yena, “Ki na ya ku zwisize mwa Ure wa Kaladeya, ili kuli ni t'o ku fa naha ye, i be ya hao.”
GEN.15.8	Kono Abrame a li, “Muñ'a Bupilo, Mulimu wa ka, ni ta ziba cwañi kuli i ta ba ya ka?”
GEN.15.9	A mu alaba, a li, “U ni tiseze nkomwana ya sitole ya lilimo ze talu, ni puli ya lilimo ze talu, ni poho ya ngu ya lilimo ze talu, liiba ni nkwilimba.” 
GEN.15.10	Abrame a tisa limunanu zeo kaufela ku Mulimu, a li puma fahali, mi a beya likalulo zeo mwa mikoloko ye mibeli ka ku likanelela. Kono linyunywani h'a si ka li puma. 
GEN.15.11	Manoñu a taha fa nama, kono a a leleka.
GEN.15.12	 Lizazi ha li se li likela, Abrame a lobala, mi a tahelwa ki sabo ye tuna kwa buloko. 
GEN.15.13	 Muñ'a Bupilo a li ku yena, “U zibe kuli lusika lwa hao lu ta y'o ba baenyi mwa naha i sili, mi koo ba ka y'o luiwa ni ku nyandiswa lilimo ze mianda ye mine. 
GEN.15.14	 Kono sicaba se si ka ba eza cwalo ni ka si fa mulatu, mi bona ba ta nga tutu ye ñata ha ba ka zwa mwa naha yeo. 
GEN.15.15	Haili wena, u ta pila nako ye telele hahulu. U s'o supezi hahulu kihona u ta shwa ka kozo, ni ku bulukiwa. 
GEN.15.16	Ku ta fela masika a malalu, mi mwa lusika lwa bune baikulu ba hao ba ta kutela kwanu, kakuli ni ta leleka Maamori, feela bumaswe bwa bona ha bu se bu ekezehile, mi se ba lukela ku utwiswa butuku.”
GEN.15.17	Lizazi ha li se li likezi, mi ku se ku na ni lififi, honafo kwa bonahala mulilo o ye tunya musi ni lumonyi lo lu tuka, ze fita mwahal'a libindi za lifolofolo zeo. 
GEN.15.18	 Ka lona lizazi leo Muñ'a Bupilo a iswala bulikani ni Abrame, a li, “Ni sepisa ku fa lusika lwa hao naha ye, ku kalela kwa nuka ye eza museto ni Egepita, mane ku y'o fita kwa nuka ye tuna ya Yuferati, 
GEN.15.19	ili linaha za Makeni, Makenizi ni Makadamoni, 
GEN.15.20	Mahiti, Maperizi, ni ya Marefaimi 
GEN.15.21	hamohocwalo ni naha ya Maamori, ya Makanana, ya Magiriashi ni ya Majebusi.”
GEN.16.1	Sarai, musal'a Abrame, n'a si ka pepa bana. Kono na na ni mutanga wa musali wa Muegepita, ya n'a bizwa Hagare. 
GEN.16.2	Sarai kih'a li ku Abrame, munn'a hae, “Bona, Muñ'a Bupilo h'a si ka ni fa lupepo. Kiñi ha u sa kopani ni mutang'a ka yo? Mwendi n'a ka ni pepela mwana.” Abrame a lumela. 
GEN.16.3	Cwale Sarai a nga Hagare, mutang'a hae wa Muegepita, mi a mu fa Abrame kuli a mu nyale. Taba ye ya ezahala Abrame ha s'a pilile lilimo ze lishumi mwa Kanana. 
GEN.16.4	Abrame ha s'a zibile Hagare, mutanga yo a itwala. Mi Hagare ha s'a boni kuli u itwezi, a kala ku ikuhumusa ni ku nyaziseza Sarai.
GEN.16.5	Sarai kiha s'a li ku Abrame, “Ki mulatu wa hao Hagare h'a ni nyaziseza. Na kasibili ni ku file mutang'a ka, mi haisali a bona kuli u s'a itwezi, s'a kala ku ni nyaziseza. Cwalehe, Muñ'a Bupilo a ikatulele ya fosize mwahal'a luna kuli ki mañi?”
GEN.16.6	Abrame a alaba, a li, “Ku lukile, ki mutang'a hao, mi hape u laulwa ki wena. U ikezeze m'o latela ku yena.” Cwale Sarai a mu nyandisa, mane Hagare a ba a toba.
GEN.16.7	Lingeloi la Muñ'a Bupilo la katana ni yena mwa lihalaupa, kwatuko a lisima le li mwa nzila ye liba kwa Shuri. 
GEN.16.8	La li ku yena, “Hagare, mutang'a Sarai, u zwa kai mi hape u ya kai?”
GEN.16.8	Yena a alaba, a li, “Ni sabile Sarai.”
GEN.16.9	Lingeloi la li, “Kutela ku yena, mi u y'o ipeya kwatas'a hae.” 
GEN.16.10	Cwale la zwelapili, la li, “Ni ta ku fa baikulu ba bañata ba ba si ke ba konwa ku balwa. 
GEN.16.11	U tuha u pepa mwana wa mushimani ya ta bizwa Ishimaele, kakuli Muñ'a Bupilo u utwile sililo sa manyando a hao. 
GEN.16.12	Kono mwan'a hao u ta pila sina mbongolo ye si ka tapiswa. U ka toyana ni batu kamukana, mi ni bona batu ba ka mu toya. U ta pila kwahule ni banabahabo kaufela.”
GEN.16.13	Hagare a ipuza, a li, “Kana luli ye ni boni fa, ki ya ni bona, nji?” Cwale kih'a biza Muñ'a Bupilo ka libizo, a li, “Wena, u Mulimu ya ni bona.” 
GEN.16.14	Kikabakaleo batu ha ba biza lisima le li mwahal'a Kadeshi ni Beredi, Lisima la Ya Pila ya ni bona.
GEN.16.15	 Hagare a pepela Abrame mwana wa mushimani, mi a mu biza Ishimaele. 
GEN.16.16	Abrame n'a s'a na ni lilimo ze mashumi a supile ka li li liñwi ni ze silezi.
GEN.17.1	Abrame ha n'a s'a na ni lilimo ze mashumi a supile ka a mabeli ni ze supile ka ze peli, Mun'a Bupilo a iponahaza ku yena, mi a li, “Ki na Mulimu ya Maata Kaufela. U be ya lukile mwa bupilo bwa bao kamukana kuli u si ke wa nyazahala. 
GEN.17.2	Ni ta iswala bulikani ni wena, mi ni ta atisa baikulu ba hao.” 
GEN.17.3	Abrame kih'a kubama, a inamezi fafasi, mi Mulimu a li, 
GEN.17.4	“Bulikani bo ni ka iswala ni wena ki bo. Ni sepisa kuli u ta ba mushemi wa mishobo ye miñata. 
GEN.17.5	 Ha u sa li Abrame, kono u ta bizwa Abrahama. Libizo le, ki lona le li ta ba la hao, kakuli ni ku eza mushemi wa mishobo ye miñata. 
GEN.17.6	Ni ta ku fa lusika lo luñata mi ba bañwi ku bona i ta ba malena. Lusika lwa hao lu ta ata mane ba be mishobo-shobo.
GEN.17.7	 “Ni ta buluka sepiso ya ka ku wena ni kwa baikulu ba hao mwa masika a sa taha, ili bulikani bo bu si na ku fela. Ni ta ba Mulimu wa hao ni Mulimu wa baikulu ba hao. 
GEN.17.8	 Ni ta ku fa, wena ni baikulu ba hao, naha ye y'o li muenyi ku yona nako ye. Naha kaufela ya Kanana i ta ba ya mina kuya kuile, mi ni ta ba Mulimu wa mina.”
GEN.17.9	Mulimu hape a li ku Abrahama, “Ni wena hape u swanezi ku lumela ku buluka bulikani bwa ka, wena ni baikulu ba hao mwa masika a sa taha. 
GEN.17.10	 Se mu swanezi ku itama ka sona, wena ni baikulu ba hao, ki se. Munna kamukana ku mina u swanezi ku ya kwa mupato. 
GEN.17.11	Ku ya kwa mupato i ta ba poniso ya kuli ku na ni bulikani mwahal'a mina ni na. 
GEN.17.12	Ku zwa cwale ni kuya kuile mu swanezi ku sehulula matalo a bana ba mina ba bashimani kamukana, ha ba se ba na ni mazazi a supile ka li li liñwi a ku pepwa. Ku ta ba cwalo ni kwa batanga ba ba pepezwi ku mina, kapa be mu lekile kwa bazwahule. 
GEN.17.13	Yo muñwi ni yo muñwi u swanezi ku ya kwa mupato, mi seo i ta ba sona sisupo fa mibili ya mina, ku bonisa kuli bulikani bwa ka ni mina ha bu na ku fela. 
GEN.17.14	Munna ya si ka ya kwa mupato, u ta zwiswa kwa batu bahabo, kakuli h'a si ka buluka bulikani ni na.”
GEN.17.15	Mi Mulimu a li ku Abrahama, “Cwale ni musal'a hao, u si ke wa mu biza Sarai. Libizo la hae cwale ki Sara. 
GEN.17.16	Ni ta mu tohonolofaza, mi u ta ku pepela mwana wa mushimani. Ni ta mu fuyaula, mi u ta ba m'ahe macaba, mi kwa baikulu ba hae ku ta ba ni malena.”
GEN.17.17	Abrahama a kubama, a inamezi fafasi, kono h'a hupula, a kala ku seha, a li, “Kana mutu a ka pepa mwana ha s'a fitile fa lilimo ze mwanda? Ni yena Sara, kana a ka ba ni mwana a nz'a na ni lilimo ze mashumi a supile ka a mabeli?” 
GEN.17.18	Kih'a li ku Mulimu, “Ni kupa kuli u sileleze Ishimaele, mi u mu buluke, a pile hande.”
GEN.17.19	Kono Mulimu a li, “U fosize. Musal'a hao Sara u ta ku pepela mushimani, mi u ta mu biza Isaka. Ni ta buluka bulikani bwa ka ni yena ni baikulu ba hae. Ki bulikani bo bu si na ku fela. 
GEN.17.20	U ni kupile ku babalela Ishimaele, mi se ni ta eza ki se. Ni ta mu tohonolofaza ni ku mu fa bana ni baikulu ba bañata. U ta pepa bana ba malena ba lishumi ka ba babeli, mi ni ta atisa baikulu ba hae. 
GEN.17.21	Ni ta buluka bulikani bwa ka ni mwan'a hao Isaka, ya ta pepwa ki Sara isaho, ka yona nako ye.” 
GEN.17.22	Mulimu ha s'a felize ku bulela ni Abrahama, a mu siya mi a kutela kwa lihalimu.
GEN.17.23	Ka lona lizazi leo, Abrahama a isa mwan'a hae Ishimaele kwa mupato hamoho ni batanga ba hae kamukana, ba ba ne ba pepezwi ku yena ni b'a n'a sa z'o leka. Banna kaufela mwa munzi wa hae ba ya, sina mw'a n'a mu bulelezi Mulimu. 
GEN.17.24	Abrahama h'a ya kwa mupato n'a na ni lilimo ze mashumi a supile ka a mabeli ni ze supile ka ze peli. 
GEN.17.25	Mwan'a hae Ishimaele n'a na ni ze lishumi ka ze talu. 
GEN.17.26	Ba ya hamoho. Bubeli bwa bona ba ya kwa mupato zazi li li liñwi. 
GEN.17.27	Ba ya hamohocwalo ni batanga ba hae kamukana.
GEN.18.1	Muñ'a Bupilo a iponahaza ku Abrahama kwa likota za Mamare. Ka nako ya ku cisa hahulu kwa lizazi, Abrahama n'a inzi kwatuko a munyako wa tende ya hae. 
GEN.18.2	 H'a inuka, a bona batu ba balalu ba yemi hona foo. A sa ba bona feela, a nanuha fa munyako wa tende, mi a matela ku bona ku y'o ba katanyeza. H'a nz'a kubami, a inamezi fafasi. 
GEN.18.3	A li ku bona, “Malen'a ka, haiba mu ni utwela butuku, mu si ke mwa fitelela mu si ka pumula hanyinyani. Na, ni mutang'a mina. 
GEN.18.4	Ni sa mi tiseza mezi a ku tapa kwa mahutu. Mu pumule hanyinyani mwatas'a kota ye. 
GEN.18.5	Ni ka mi tiseza lico ze ka mi tiisa ha mu zwelapili mwa musipili wa mina. Mu tile ku na, cwale ni itukiselize ku mi tusa.”
GEN.18.5	Ba mu alaba, ba li, “Ku lukile. Eza m'o bulelezi.”
GEN.18.6	Abrahama kih'a akufela mwa tende, mi a y'o li ku Sara, “Akufa, u nge bupi bo bunde, bo buñatanyana, bo bu nekile hande, mi u lukise buhobe.” 
GEN.18.7	Cwale a matela kwa mulaka, a y'o taba nkomwana ye nunile, mi a i fa mutanga kuli a i apehe kapili. 
GEN.18.8	Kiha s'a nga mafi, muzilili ni nama, mi a li tiseza baenyi. Ha ne ba sa ca, a t'o yema kwatuko a bona, kwatas'a kota.
GEN.18.9	Kiha ba mu buza, ba li, “Musal'a hao Sara u kai?”
GEN.18.9	A ba alaba, a li, “U mwa tende mwani.”
GEN.18.10	 Yo muñwi wa baenyi a li, “Ni ku sepisa kuli ka yona nako ye silimo se si taha, musal'a hao Sara u ta ba ni mwana wa mushimani, mi ni ta kutela kwanu ka yona nako yeo.”
GEN.18.10	Sara n'a teelelize, a li kwa munyako wa tende ye kwamulaho wa hae. 
GEN.18.11	Abrahama ni Sara ne ba se ba supezi hahulu, mane Sara n'a s'a fulile kale. 
GEN.18.12	 Hona fo Sara a sehela mwa pilu, a li, “Cwale na kuli ni pepe mwa bucembele bwa ka bo! Kana ni sa nahanelwa ku tabela ze cwalo, nji? Hape ni mun'a ka s'a supezi!”
GEN.18.13	Cwale Muñ'a Bupilo a buza Abrahama, a li, “Sara u sehiswa kiñi, hape u bulela cwañi, ha li, ‘Kana luli ni ka ba ni mwana, na, mucembele ya cwana?’ 
GEN.18.14	 Kana ku Muñ'a Bupilo ku na ni se si pala, na? Ka nako ye lukela, ili mwa kweli ya busupa ni ze peli, ni ta kutela ku wena, mi ka yona nako yeo, Sara u ta ba ni mwana.”
GEN.18.15	Kakuli Sara n'a saba, kiha sa latula, a li, “Ha ni si ka seha.”
GEN.18.15	Kono yena a alaba, a li, “Ee, u sehile!”
GEN.18.16	Batu bao kiha ba funduka, mi ba ya mwa sibaka mo ne ba ka bona hande munzi wa Sodoma, mi Abrahama a ba sindeketa. 
GEN.18.17	Cwale Muñ'a Bupilo a hupula mwa pilu, a li, “Ha ni na ku patela Abrahama se ni y'o eza. 
GEN.18.18	Lusika lwa hae, lu ta ba sicaba se situna, se si maata, mi mafasi kamukana a ta kupa ku fuyaulwa sina yena. 
GEN.18.19	Ni mu ketezi kuli a kone ku laela bana ba hae ni lusika lwa hae lo lu sa taha, kuli ba mamele milao ya ka, ba eze likezo ze nde ze lukile. Cwalehe, kihona ni ka mu ezeza ze ni mu sepisize kaufela.”
GEN.18.20	Muñ'a Bupilo kih'a li, “Ku na ni milatu ye maswe hahulu ye tamelezwa Sodoma ni Gomora, mi sibi sa yona ki se situna hahulu. 
GEN.18.21	Ni swanezi ku ya kwateñi ni y'o bona haiba ze ni utwa ki niti. Ni ta y'o iponela zona.”
GEN.18.22	Cwale batu bao ba zwelapili ba libile kwa Sodoma, kono Muñ'a Bupilo a siyala ni Abrahama. 
GEN.18.23	Abrahama a sutelela ku yena mi a mu buza, a li, “Kikuli luli u hupula ku bulaelela ba ba si na mulatu hamoho ni ba ba fosize, nji? 
GEN.18.24	Haiba ku na ni batu ba mashumi a ketalizoho ba ba lukile mwa munzi mo, kikuli u ta u sinya, na? Kana ha u na ku u tuhela ili ku pilisa ba mashumi a ketalizoho bao? 
GEN.18.25	Kaniti ha u na ku bulaya batu ba ba lukile hamoho ni ba ba maswe. Fo ha ku konahali! Ha u na ku eza taba ye cwalo! Ha ku ka ba cwalo, ba ba lukile se ba ka atulwa sina ba ba maswe. Cwalo hape ha ku konahali. Muatuli wa lifasi kaufela u na ni ku eza ka ku luka.”
GEN.18.26	Muñ'a Bupilo a alaba, a li, “Haiba ni ka fumana ba mashumi a ketalizoho ba ba lukile mwa Sodoma, ni ta swalela munzi kaufela kabakala bona bao.”
GEN.18.27	Abrahama a bulela hape, a li, “Muñ'a ka, u ni swalele ka toho-tata ya ka ha ni sa zwelapili ku bulela ni wena. Na, ni mutu feela, mi ha ni na tukelo ya ku bulela se siñwi. 
GEN.18.28	Kono haiba ku ka ba ni batu ba mashumi a mane ni ba ketalizoho feela ba ba lukile bo? Kana u ta sinya munzi kaufela kakuli ku tokwahala ba ketalizoho ku eza mashumi a ketalizoho?”
GEN.18.28	Muñ'a Bupilo a mu alaba, a li, “Ha ni na ku sinya munzi haiba ni ka fumana ba mashumi a mane ni ba ketalizoho ba ba lukile.”
GEN.18.29	Abrahama a bulela hape, a li, “Ha ku ka ba ni ba mashumi a mane feela bo?”
GEN.18.29	A alaba, a li, “Haiba ku ka ba ni ba mashumi a mane, ha ni na ku u sinya.”
GEN.18.30	Abrahama a li, “Mulen'a ka, u si ke wa nyema, ni sa bulela hape. Ku ka ba cwañi haiba ku na ni ba mashumi a malalu feela?”
GEN.18.30	A li, “Ha ni na ku eza cwalo ha ni ka fumana ba mashumi a malalu.”
GEN.18.31	Abrahama a li, “Muñ'a ka, u ni swalele ka litahatata la ka ha ni sa zwelapili cwalo ni nze ni bulela ni wena, Mulena. Ha ne ku ka fumaneha feela ba mashumi a mabeli, bo?”
GEN.18.31	A li, “Ha ni ka fumana ba mashumi a mabeli, ha ni na ku sinya munzi.”
GEN.18.32	Abrahama a li, “Muñ'a ka, u si ke wa ni nyemela, ni sa bulela hañwi feela. Haiba ku fumaneha ba lishumi feela, bo?”
GEN.18.32	“Ha ni na ku u sinya haiba ni fumana ba lishumi.” 
GEN.18.33	Ha s'a felize ku bulela ni Abrahama, Mun'a Bupilo a ikela, mi ni yena Abrahama a kutela kwa ndu ya hae.
GEN.19.1	Mangeloi a mabeli ao h'a t'o kena mwa Sodoma ka swalala, Lota n'a inzi kwa munyako wa munzi, ko ne ba kopanelanga batu. A s'a ba bona feela, Lota a yema, mi a y'o ba katanyeza. A kubama fapil'a bona, a nz'a inamezi fafasi. 
GEN.19.2	A li, “Malen'a ka, a mu fapuhele kwa ndu ya ka, na mutang'a mina, mu y'o tapa kwa mahutu ni ku y'o pumulela kwateñi busihu bo. Mu ta zwelapili mwa musipili wa mina ha bu se bu sile.”
GEN.19.2	Kono ba alaba, ba li, “Batili, lu ta lobala hona fa patelo ya munzi fa.”
GEN.19.3	Kono a tundamena ku ba kupa, mane kwa mafelelezo ba lumela ku ya ni yena kwa ndu ya hae. Lota a ba lukiseza sinkwa se si si na mumela, mi ba lalela.
GEN.19.4	Baenyi ba si ka lobala kale, batu ba mwa Sodoma ba taha, ba t'o potoloha ndu ya Lota. Batu ba mwa hae kaufela ne ba li teñi, ba bahulu ni ba banyinyani. 
GEN.19.5	 Ba bizeza Lota fande, mi ba mu buza, ba li, “Ba kai banna ba ba tibelezi ku wena busihu bo? Ba zwiseze kwanu kuli lu t'o lobala ni bona.”
GEN.19.6	Lota a zwela kwande mi ha s'a zwile, a kwala. 
GEN.19.7	A li ku bona, “Balikani, na mi kupa, mu si ke mwa eza nto ye maswe cwalo! 
GEN.19.8	A mu bone, ni na ni bana ba babeli mo, ba balyanjo. Ni mi zwiseze bona, mi mu eze mo mu latela ku bona. Kono haili ka banna ba, mu si ke mwa eza se siñwi ku bona, kakuli ki baenyi ba ka, mi ni swanezi ku ba sileleza.”
GEN.19.9	Kono ba li, “Zwa mwa nzila, muzwahule-tuwe! U mañi, wena, kuli u lu bulelele se lu swanezi ku eza? Zwa mwa nzila! Lu ka swana lwa ku eza maswe ku fita mo ne lu ka ba ezeza.” Ba kasheza Lota kwamulaho, mi ba sutelela kuli ba t'o loba sikwalo. 
GEN.19.10	Kono banna bao ba babeli ba ba mwahali ba zwela fande, mi ba hohela Lota mwa ndu. Kiha ba kwala kwa munyako. 
GEN.19.11	 Cwale ba foufaza batu kaufela ba ba ne ba li fande, mane ba palelwa nihaili ku fumana munyako.
GEN.19.12	Banna ba babeli bao ba buza Lota, ba li, “Kikuli u sa na ni bahenu mwa hae mo, nji? U nge bana ba hao ba bashimani ni ba basizana, ni bahenu kaufela ba ba mwa munzi mo, mi u ba zwise mwateñi. 
GEN.19.13	Lu til'o sinya sibaka se. Muñ'a Bupilo u boni bumaswe bo ba tamelezwa batu ba, kih'a lu lumile ku t'o sinya munzi wa Sodoma.”
GEN.19.14	Cwale Lota a ya kwa makwenyan'a hae, ba ba ne ba bata ku nyala bana ba hae, mi a li, “Mu akufe, mu zwe mwa hae mo, kakuli Muñ'a Bupilo u bata ku sinya sibaka se.” Kono ba hupula kuli n'a eza lishea feela.
GEN.19.15	Ha ku patalala, mangeloi a lika ku pakisisa Lota ka ku mu bulelela kuli, “Akufa! U nge musal'a hao ni bana ba hao ba basizana ba babeli, mi mu zwe, kuli mu si ke mwa shwa ha ku sinyeha munzi wo.” 
GEN.19.16	 Lota a lika-lika. Kono nihakulicwalo Muñ'a Bupilo a mu shwela makeke. Kabakaleo batu ba babeli bao, ba mu nga ni musal'a hae ni bana ba bona ba babeli ba basizana, ba ba swala kwa mazoho ku ba zwiseza kwa mandamino ko ba il'o ba siya. 
GEN.19.17	Ha ba se ba ba zwisize mwa munzi, le liñwi la mangeloi la li ku bona, “Mu ipilise ka lubilo! Mu si ke mwa itemuna. Hape mu si ke mwa yema mwa libala. Mu matele feela kwa malundu, kuli mu si ke mwa shwa.”
GEN.19.18	Kono Lota a alaba, a li, “Batili, ku si ke kwa ba cwalo, malen'a ka. 
GEN.19.19	Mwa bona, mu ni ezize ka sishemo se situna, mi ki ka musa wa mina ha mu ni pilisize. Kono cwale kwa malundu ki kwahule hahulu. Ziezi i ta ni fumana, mi ni ta shwa ni si ka y'o fita kale kwateñi. 
GEN.19.20	Mwa bona kanzinyana kale? Ka fakaufi, mi na kona ku y'o fita kale kwateñi. Ni ye kwateñi. Ni mina mwa ka bona kuli ki ka kanyinyani. Mi koo ni ta pila.”
GEN.19.21	Lingeloi la alaba, la li, “Fo na lumela. Ha ni na ku sinya munzi wani. 
GEN.19.22	Akufa! U mate! Ha ni na ku eza se siñwi, konji ha u s'o fitile kwateñi.”
GEN.19.22	Cwale, kakuli Lota n'a ize ki munzi o munyinyani, kiha u beiwa libizo la Zoari.
GEN.19.23	Lizazi ha li pazula, Lota n'a s'a fitile kwa Zoari. 
GEN.19.24	 Muñ'a Bupilo kih'a nelisa mufuse o cisa mwa Sodoma ni Gomora. 
GEN.19.25	A sinya minzi yeo ni libala kaufela hamohocwalo ni batu ba mwateñi, ni limela kamukana. 
GEN.19.26	 Kono musal'a Lota a itemuna, mi kiha s'a fetuha nalumbwa wa lizwai.
GEN.19.27	Habusa, i sa li kakusasana, Abrahama a akufela kwa sibaka kw'a n'a yemi fapil'a Muñ'a Bupilo. 
GEN.19.28	A talima kwa Sodoma ni Gomora, ni libala kamukana, mi a bona musi feela o zwa fafasi, inge musi o zwa fa liyonga le lituna. 
GEN.19.29	Kono Mulimu h'a sinya minzi ye mwa libala, a hupula Abrahama, mi a lumelela Lota ku banduka kwa kozi yeo.
GEN.19.30	Kakuli Lota n'a saba ku ina mwa Zoari, yena ni bana ba bae ba basizana ba babeli ba tutela kwa malundu, mi ba y'o pila mwa misima ya mwa macwe. 
GEN.19.31	Mwan'a Lota yo muhulu wa kalibe a li ku munyan'a hae, “Wa bona, ndat'a luna s'a supala, mi ha ku na munna ya siyezi mwa lifasi kaufela ya ka lu nyala, kuli lu fumane bana ka ona mukwa wo wa kamita. 
GEN.19.32	A lu mu nwise waine, a kolwe, mi ha s'a kozwi lu kopane ni yena kuli lu fumane bana ka ndat'a luna.” 
GEN.19.33	Lona lizazi leo busihu, ba mu nwisa waine. Yo muhulu a y'o kopana ni ndat'ahe, yena a sa zibi se siñwi kakuli n'a kozwi.
GEN.19.34	Habusa, yo muhulu a li ku munyan'a hae, “Busihu bwa maabani ni kopani ni ndat'a luna. Cwale ni kacenu hape lu mu nwise kuli ni wena u eze sina na, ili kuli bubeli bwa luna lu fumane bana ka ndat'a luna.” 
GEN.19.35	Cwale, bona busihu bo hape ba mu nwisa, mi yo munyinyani a y'o kopana ni yena. Ni hona hape h'a na s'a zibile kakuli n'a kozwi. 
GEN.19.36	Kamukwaocwalo, bana ba Lota mwa bubeli bwa bona ba itwaliswa ki ndat'a bona. 
GEN.19.37	Yo muhulu a pepa mushimani, mi a mu beya libizo la Moabi. Ki yena ya simuluzi Mamoabi ba kacenu. 
GEN.19.38	Yo munyinyani ni yena a pepa mushimani, mi a mu beya libizo la Beni-Ami, mi ki ku yena fo ku simuluha Maamoni ba kacenu.
GEN.20.1	Abrahama a zwa mwa Mamare, mi a tutela mwa naha ya Negebe, mi a y'o yaha mwahal'a Kadeshi ni Shuri. N'a pila mwa Gerari. 
GEN.20.2	 Mwateñi n'a ize musal'a hae Sara ki kaizel'a hae. Cwalehe, Abimeleke mulena wa Gerari a y'o nga Sara, a mu tisa ku yena. 
GEN.20.3	Ka bona busihu bo, Mulimu a iponahaza ku yena kwa buloko, mi a li, “U ta shwa kakuli Sara ki musali ya nyezwi.”
GEN.20.4	Kono Abimeleke n'a si ka kena kwa likubo za hae kale. Kih'a li, “Mulena, kana u ta bulaya mutu ya si ka fosa? 
GEN.20.5	Abrahama u ize, ‘Ki kaizel'a ka,’ mi ni yena kasibili u ize, ‘Ki muhulwan'a ka.’ Ni ezize cwalo ka lizwalo le li lukuluhile, mi ha ni si ka fosa.”
GEN.20.6	Mulimu a mu alaba, i sa li kwa buloko, a li, “Ee, na ziba kuli u ezize cwalo u nz'o lukuluhile mwa pilu. Kikabakaleo ha ni ku silelelize kwa ku ni fozeza ka ku sa mu swala. 
GEN.20.7	Kono cwale, kutiseza musali yo ku munn'a hae. Ki mupolofita. U ta ku lapelela kuli u si ke wa shwa. Kono, ha u sa mu kutisi, na ku lemusa kuli u ta shwa, wena ni lubasi lwa hao kaufela.”
GEN.20.8	Habusa, i sa li kakusasa, Abimeleke a biza batanga ba hae kamukana, a ba taluseza lika zeo kaufela, mi ba saba hahulu. 
GEN.20.9	Abimeleke kiha s'a biza Abrahama mi a mu buza, a li, “U lu ezize cwañi? Kanti se ni ku foselize ki sika mañi kuli mane u be u ni kenye mwa ziezi-tuna yeo, na, ni mubuso wa ka? Ha ku na mutu ni yo mukana ya n'a ka eza s'o ezize wena. 
GEN.20.10	Kiñi ha u ezize cwalo?”
GEN.20.11	Abrahama a alaba, a li, “Ne ni hupula kuli kwanu ha ku na ya saba katulo ya Mulimu, ni kuli ba ka ni bulaya, mi ba ikungele musal'a ka. 
GEN.20.12	Ki kaizel'a ka luli. Ki mwan'a bo ndate, kono bo m'ahe ki ba sili. Kiha ni mu nyezi. 
GEN.20.13	Cwale Mulimu ha s'a ni zwisa haesu ku ni lumela mwa manaha a sili, ni mu bulelezi, ni ize, ‘U kona ku bonahalisa busepahali bwa hao ku na ka ku n'o bulelanga ko lu ka ya kaufela, kuli ni muhulwan'a hao.’ ”
GEN.20.14	Cwale Abimeleke kiha s'a kutiseza Sara ku Abrahama munn'a hae, mi i sa li hona fo, a mu fa hape ni lingu, likomu ni batanga. 
GEN.20.15	A li ku Abrahama, “Naha ya ka kamukana ki ye. U ikahele k'o lata kaufela.” 
GEN.20.16	Ku Sara a li, “Ni fa muhulwan'a hao muwaya-waya wa silivela o eza sikiti, ili sisupo ku b'o ina ni bona kaufela kuli ha u na mulatu. Mutu kamukana u ta ziba kuli ha ku na s'o fosize.”
GEN.20.17	Cwale Abrahama a lapelela Abimeleke, mi Mulimu a mu folisa. A folisa cwalo ni musal'a hae, hamoho ni batanga ba hae ba basali, mi ba kala ku pepa. 
GEN.20.18	Mulena n'a kwalile lupepo lwa basali kamukana ba ba mwa ndu ya Abimeleke, kabakala se ne si ezahalile ku Sara, musal'a Abrahama.
GEN.21.1	Muñ'a Bupilo a tusa Sara, sina mw'a n'a sepiselize. 
GEN.21.2	 A itwala, mi a pepela Abrahama mwana wa mushimani niha n'a s'a supezi. Mushimani a pepwa ka nako y'a n'a bulezi Mulimu. 
GEN.21.3	Abrahama a mu beya libizo la Isaka. 
GEN.21.4	 Mushimani ha s'a na ni mazazi a supile ni li li liñwi, Abrahama a mu isa kwa mupato, sina mw'a n'a mu laelezi Mulimu. 
GEN.21.5	Isaka h'a pepwa, Abrahama n'a s'a na ni lilimo ze mwanda. 
GEN.21.6	Sara a li, “Mulimu u ni tiselize tabo ni liseho. Mutu kamukana ya ka utwa, u ta seha ni na cwalo.” 
GEN.21.7	Mi a ekeza, a li, “Ki mañi ya n'a ka bulelela Abrahama kuli Sara u ka lela banana? Kono nikahulicwalo, ni mu pepezi mushimani mwa bucembele bwa hae.”
GEN.21.8	Mwanana a hula, mi ka lona lizazi la ku kwiswa kwa hae, Abrahama a eza mukiti o mutuna.
GEN.21.9	Zazi le liñwi Ishimaele, mwan'a Abrahama ya n'a pepilwe ki Hagare wa Muegepita, n'a nz'a sheununa Isaka mwan'a Sara. 
GEN.21.10	 Sara a bona taba yeo, mi kih'a li ku Abrahama, “Leleka musali yo wa mutanga, ni mwan'a hae. Mwan'a mutanga yo a si ke a fumana kabelo kwa bufumu bwa hao, bo bu ka yoliwa ki mwan'a ka Isaka.” 
GEN.21.11	Taba ye ya kataza hahulu Abrahama, kakuli ni yena Ishimaele n'e li mwan'a hae. 
GEN.21.12	 Kono Mulimu a li ku Abrahama, “U si ke wa ikataza ka mushimani ni mutang'a hao Hagare. Eza s'a ka ku bulelela Sara kamukana, kakuli lusika lo ni ku sepisize lu ka simuluha ku Isaka. 
GEN.21.13	Ni yena mwan'a mutanga yo, ni ta mu fa lusika lo luñata, kuli ni bona ba be sicaba, kakuli ni yena cwalo ki mwan'a hao.”
GEN.21.14	Habusa i sa li kakusasa Abrahama a fa Hagare lico ni swaki ya mezi ni mwana cwalo. Kiha s'a ba fundula. Ba funduka, mi ba yambaela mwa lihalaupa la Beeresheba. 
GEN.21.15	Mezi ha s'a felile, Hagare a siya mwana mwa sicacani. 
GEN.21.16	A y'o ina kwahulenyana, fo ku bata ku eza mihato ye mwanda. Kih'a bulela mwa pilu, a li, “Ha ni koni ku talimela mwan'a ka a nz'a shwa.” Ha n'a sa inzi fo, mwan'a a kala ku lila.
GEN.21.17	Mulimu a utwa mwana ha n'a lila, mi lingeloi la Mulimu li li kwa lihalimu la bulelela Hagare, la li, “Hagare, u katazwa kiñi? U si ke wa saba. Mulimu u utwile mushimani ha n'a lila. 
GEN.21.18	Nanuha, u y'o mu nga. U mu kuzise, kakuli ni ta eza sicaba se situna ka lusika lwa hae.” 
GEN.21.19	Cwale Mulimu a mu yaula fa meeto, mi a bona siliba. A ya, mi a y'o taza swaki ya hae ka mezi. Kiha s'a nwisa mwan'a hae a mañwi. 
GEN.21.20	Mulimu a babalela mushimani h'a nz'a hula. A pila mwa naheñi, mwa naha ya Parani, mi a ba muzumi yo mutuna. 
GEN.21.21	M'ahe a mu batela musali kwa Egepita.
GEN.21.22	 Ka nako yeo Abimeleke a ya ni Pikoli, muzamaisi wa mpi ya hae, ku Abrahama, mi a li, “Mulimu u na ni wena ku z'o eza kaufela. 
GEN.21.23	Cwalehe, u itame honafa, fapil'a Mulimu, kuli ha u na ku ni puma, na, bana ba ka, kamba baikulu ba ka. Na ni ku ezize hande. Cwale u ni sepise ni wena kuli u ta ni eza hande, hamohocwalo ni naha y'o pila ku yona ye.”
GEN.21.24	Abrahama a li, “Ni sepisa cwalo.”
GEN.21.25	Abrahama kiha s'a bilaela ku Abimeleke ka siliba se ne ba ngile batanga ba hae ka mañañazwana. 
GEN.21.26	Abimeleke a li, “Taba yeo ne ni sa i zibi. N'o si ka ni bulelela yona, mi lo ki lona lwa pili ni i utwa.” 
GEN.21.27	Abrahama kih'a fa Abimeleke lingu ni likomu, mi bubeli bwa bona ba eza tumelelano. 
GEN.21.28	Abrahama a zwisa lingunyana ze supile mwa mutapi wa hae. 
GEN.21.29	Abimeleke a mu buza, a li, “Kiñi ha u ezize cwalo?”
GEN.21.30	Abrahama a alaba, a li, “U swanezi ku amuhela lingunyana ze supile ze. Ka ku eza cwalo, u lumela kuli ki na ya yepile siliba seo.” 
GEN.21.31	Kabakaleo, sibaka seo sa bizwa Beeresheba, kakuli ki fona fo ne ba tamezi litumelelano za bona, ba babeli bao.
GEN.21.32	Ha ba se ba ezize tumelelano yeo fa Beeresheba, Abimeleke ni Pikoli, muzamaisi wa mpi ya hae, ba kutela kwa naha ya Mafilisita. 
GEN.21.33	Cwale Abrahama a cala kota mwa Beeresheba, mi a lapela Muñ'a Bupilo, Mulimu wa Kamita. 
GEN.21.34	Abrahama a pila mwa naha ya Mafilisita nako ye telele.
GEN.22.1	 Mwamulahonyana, Mulimu a lika Abrahama. A li ku yena, “Abrahama!” Yena a alaba, a li, “Mulena, ki na yo, ni teelelize.”
GEN.22.2	 Mulimu a li ku yena, “U nge Isaka, mwan'a hao wa libanda y'o lata hahulu, mi u ye ni yena kwa naha ya Moria. Hona ko, u y'o mu eza sitabelo, mi u mu ciseze fa lilundu le ni ka ku bonisa.”
GEN.22.3	Habusa, i sa li kakusasa, Abrahama a beya sale fa mbongolo ya hae, mi a nga Isaka ni batanga ba hae ba babeli. A lwalela likota za sitabelo, mi a funduka ku ya kwa sibaka s'a n'a mu bulelezi Muñ'a Bupilo. 
GEN.22.4	Ka lizazi la bulalu, Abrahama a bona sibaka seo si li kwahulenyana. 
GEN.22.5	Kih'a li kwa batanga ba hae, “Mu ine fa ni mbongolo. Na, ni mushimani, lu ka ya kwale ku y'o lapela mi lu ta kutela ku mina hape.”
GEN.22.6	Abrahama a lwalisa Isaka likota za sitabelo, haili yena, n'a lwezi mashala a mulilo ni tipa. Cwale ba funduka bubeli bwa bona. 
GEN.22.7	Isaka kiha s'a bulela, a li, “Tate!”
GEN.22.7	Ndat'ahe a li, “Kiñi, mwan'a ka?”
GEN.22.7	Isaka a buza, a li, “Ni bona kuli u na ni mashala ni likota, kanti yona ngunyana ya sitabelo i kai?”
GEN.22.8	Abrahama a mu alaba, a li, “Mwan'a ka, Mulimu u ka lu bonela s'a ka lu fa ili yena.” Mi bubeli bwa bona ba zwelapili hamoho.
GEN.22.9	 Ha ba t'o fita fa sibaka f'a n'a mu bulelezi Mulimu, Abrahama a yaha katala mi a lukisa likota fateñi. Kiha s'a tama mwan'a hae, mi a mu beya fa katala, fahalimw'a likota. 
GEN.22.10	Cwale a comola tipa kuli a mu bulaye. 
GEN.22.11	Kono lingeloi la Muñ'a Bupilo la mu biza, li li kwa lihalimu, la li, “Abrahama, Abrahama!”
GEN.22.11	A alaba, a li, “Mulena, ki na yo.”
GEN.22.12	Lingeloi la li, “U si ke wa holofaza mushimani, kapa ku eza sifi ni sifi ku yena.” Mi la zwelapili, la li, “Cwale ni ziba hande kuli u saba Mulimu, kakuli ha u si ka ni hanisa mwan'a hao wa libanda.” 
GEN.22.13	Abrahama a talima-talima, mi a bona poho ya ngu i swasizwe kwa manaka mwa sicacani. A ya, a y'o i nga ku eza sitabelo, mi a i cisa mwa sibaka sa mwan'a hae. 
GEN.22.14	Abrahama a beya sibaka seo libizo la Jehova-Jire. Mane ni kacenu batu ba sa bulela kuli, “Fa Lilundu la Muñ'a Bupilo kwa iponelwa.”
GEN.22.15	Lingeloi la Muñ'a Bupilo la biza Abrahama lwa bubeli, li nze li li kwa lihalimu, la li, 
GEN.22.16	 “Ni ikonka ka libizo la ka, ku bulela Muñ'a Bupilo. Ni ka atisa hahulu limbuyoti za hao, kakuli u ezize cwalo, mi ha u si ka ni tima mwan'a hao wa libanda. 
GEN.22.17	 Ni ku sepisa kuli ni ta atisa lusika lwa hao, lu be lo lutuna sina linaleli ze kwahalimu, kamba sina mushabati wa kwa liwate. Lusika lwa hao lu ka fenya lila za lona. 
GEN.22.18	 Mi macaba a lifasi kaufela a ta ni kupa kuli ni a fuyaule sina mo ni fuyaulezi lusika lwa hao, kakuli u utwile litaelo za ka.” 
GEN.22.19	Abrahama a ya kwa batanga ba hae, mi hamoho ba kutela kwa Beeresheba kw'a n'a yahile.
GEN.22.20	Mwamulahonyana Abrahama a utwa kuli Milika u pepile bana ni munyan'a hae Nakori. 
GEN.22.21	Uzi ne li yena mweli, mi n'a tatamwa ki Buzi ni Kemuele, yena ndat'ahe Arami. 
GEN.22.22	Yo a latelelwa ki Kesedi, Hazo, Pilidashi, Jidilafi ni Betuele. 
GEN.22.23	Betuele ne li ndat'ahe Rebeka. Milika a pepa bashimani bao ba supile ka a li muñwi ku Nakori, munyan'a Abrahama. 
GEN.22.24	Musal'a Nakori wa bubeli, ya n'a bizwa Reumi, a pepa Teba, Gahami, Tahashi ni Maaka.
GEN.23.1	Sara u pilile lilimo ze mwanda ka mashumi a mabeli ni ze supile. 
GEN.23.2	A tokwahalela mwa Kiryati-Ariba kamba Heberoni, ili mwa naha ya Kanana. Abrahama a eza litukiso za kepelo, mi a silisa.
GEN.23.3	Cwale a siya situpu sa musal'a hae, mi a li kwa batu ba Heti, 
GEN.23.4	 “Na, ni muzwahule ya fitezi feela mo. A mu ni lekise sibaka fo ni ka eza mayumbelo, kuli ni kone ku buluka musal'a ka.”
GEN.23.5	Ba mu alaba, ba li, 
GEN.23.6	“Mwanesu, u lu teeleze hande. Wena u nduna ye tuna mwahal'a luna. Buluka musal'a hao mwa libita le linde ku fita a mañwi a mabita ao lu na ni ona. Ha ku na, nihaili a li muñwi ku luna ya ka ku tima libita l'a na ni lona, ku ku hanisa ku buluka musal'a hao.”
GEN.23.7	Abrahama kih'a yema, a kandelela fapil'a bona. 
GEN.23.8	A li, “Haiba mu lata kuli ni buluke musal'a ka mo, banabahesu, mu ni ambolele ni Eferoni wa Muhiti, mwan'a Zohari. 
GEN.23.9	Mu mu kupe kuli a ni lekise sikoti sa Makapela s'a na ni sona. Si kwa munjewela wa simu ya hae. Mu mu kupe kuli a ni lekise sona, ka teko ya teñi fapil'a mina, i be sibaka sa ka sa mayumbelo.”
GEN.23.10	Eferoni kasibili n'a inzi ni Mahiti mwa sibaka sa mikopano, kwatuko a munyako wa munzi. A alaba, batu kaufela ba nze ba utwa, a li, 
GEN.23.11	“Batili, isiñi cwalo, muñ'a ka. Ni ta ku fa simu kaufela, ni sikoti sa yona cwalo. Fapil'a banabahesu fa, ni li, ‘Ni ta ku fa yona kuli u buluke musal'a hao mwateñi.’ ”
GEN.23.12	Abrahama a kandelela fapil'a batu. 
GEN.23.13	Kiha s'a bulela ku Eferoni, ba nze ba ikutwela kaufela, a li, “Haiba mu lata, mu ni teeleze. Ni ta lekelela tifo ya ka, mi ni ta buluka musal'a ka mwateñi.”
GEN.23.14	Eferoni a alaba, a li, 
GEN.23.15	“Muñ'a ka, shangwe, mubu wo u likana mali a eza mianda ye mine ya muwaya-waya wa silivela feela. Cwale, seo ki sika mañi ku luna? Buluka musal'a hao mwateñi.” 
GEN.23.16	Abrahama a lumela. Kih'a zwisa mali a n'a bulezwi ki Eferoni batu ba Heti ba nze ba ikutwela, ili yona mianda ye mine ya muwaya-waya wa silivela, sina mo ba likanyezanga balekisi fa sikala.
GEN.23.17	Ki mo li zwezi liluwo la Eferoni wa mwa Makapela, kwa upa wa Mamare, ku ba la Abrahama. I n'e li ku kopanyeleza ni simu, sikoti se ne si li ku yona, ni likota ze mwateñi kaufela ku be ku y'o fita kwa minjewela ya yona. 
GEN.23.18	Mahiti kamukana ba ba ne ba li teñi fa kopano yeo, ba ziba kuli cwale ki liluwo la Abrahama.
GEN.23.19	Abrahama kih'a buluka musal'a hae Sara mwa sikoti seo, ili mwa naha ya Kanana. 
GEN.23.20	Cwale simu ye n'e li ya Mahiti ni sikoti sa yona ya ba mubu wa Abrahama wa mayumbelo.
GEN.24.1	Abrahama n'a s'a supezi luli, mi Muñ'a Bupilo n'a mu fuyauzi mwa lika kamukana. 
GEN.24.2	A bulelela mutang'a hae yo muhulu, ya n'a babalela liluwo la hae kaufela, a li, “Beya lizoho la hao mwahal'a lilupi za ka mi u itame ka luci. 
GEN.24.3	Ni bata kuli u ni sepise, ka ku konka fapil'a Muñ'a Bupilo, Mulimu wa lihalimu ni lifasi, kuli ha u na ku batela mwan'a ka musali mo, mwa Kanana, mo ni pila. 
GEN.24.4	U swanezi ku kutela haesu, u y'o batela mwan'a ka Isaka musali kwa banabahesu.”
GEN.24.5	Kono mutanga yo a buza, a li, “Cwale haiba musali yo a ka hana ku taha ni na kwanu, bo? Ha ku ka ba cwalo, na, ni kutiseze mwan'a hao kwa naha k'o zwa nji?”
GEN.24.6	Abrahama a alaba, a li, “U bone kuli u si ke wa kutiseza hape mwan'a ka kwateñi! 
GEN.24.7	Muñ'a Bupilo, Mulimu wa lihalimu, u ni zwisize mwa munzi wa bo ndate ni mwa naha ya banabahesu mi u ni sepisize, ka ku itama, kuli u ta fa lusika lwa ka naha ye. U ta tangeta lingeloi la hae fapil'a hao, mi u ta y'o fumanela mwan'a ka musali hona koo. 
GEN.24.8	Kono haiba musali a sa lumeli ku taha ni wena, fohe wena u lukuluhile mwa buitamo bwa hao ku na. Kono ku be cwañi ni cwañi, u si ke wa kutiseza mwan'a ka kwateñi hape.” 
GEN.24.9	Cwale mutanga yo a beya lizoho la hae mwahal'a lilupi za Abrahama, mulen'a hae, mi a itama ku eza mw'a n'a kupezi.
GEN.24.10	Mutanga yo a nga likamele za mulen'a hae ze lishumi ni limpo ze ñata za butokwa. A itukisa, mi a funduka ku ya kwa munzi o bizwa Nakori mwa naha ya Mesopotamia. 
GEN.24.11	Ha s'a fitile, a butisa likamele kwa siliba se si ne si li kwand'a munzi. N'e s'e li manzibwana, basali ha ba taha ku t'o ka mezi. 
GEN.24.12	Kih'a lapela, a li, “Muñ'a Bupilo, Mulimu wa muñ'a ka Abrahama, u ni kondiseze ze ni ta eza kacenu, mi u taleleze sepiso ya hao ku muñ'a ka. 
GEN.24.13	Ki na yo fa siliba fo ba ka t'o ka mezi likalibe za munzi. 
GEN.24.14	Ni ka li ku yo muñwi, ‘A ku sikeke piza ya hao, mi u ni fe mezi ni nwe!’ Haiba a ka li, ‘Nwa, mi ni ta nwisa ni likamele za hao,’ i be yena y'o ketezi mutang'a hao Isaka. Haiba ku ka ezahala cwalo, ni ta ziba kuli u bulukile s'o n'o sepisize muñ'a ka.”
GEN.24.15	A si ka feza kale ku lapela, Rebeka a fita ni piza ya hae fa liheta. I n'e li mwan'a Betuele, ya n'a pepilwe ki Milika, musal'a Nakori, munyan'a Abrahama. 
GEN.24.16	N'e li mwalanjo yo munde ya n'a si ka ziba munna, wa sibupeho se sinde hahulu. A shetumukela kwa siliba, a taza piza ya hae, mi a kuta. 
GEN.24.17	Mutanga a mu matela ku y'o mu katanyeza, mi a li ku yena, “Ni kupa mezi a ku nwa.”
GEN.24.18	Rebeka a li, “Ki a, u nwe muñ'a ka,” mi a lula kapili piza ya hae y'a n'a lwezi fa liheta, mi a i sikamisa kuli a nwe. 
GEN.24.19	Ha s'a felize ku nwa, Rebeka a li, “Ni ta fa ni likamele za hao kuli li nwe mo li konela kaufela.” 
GEN.24.20	Cwale a sela mezi mwa sikungu, mo li nwela lifolofolo, mi a kutela kapili kwa siliba ku y'o ka a mañwi, ku fitela likamele kamukana li kolwa. 
GEN.24.21	Mutu yo, n'a nz'a mu kelyekile a kuzize, ku bona kapa Muñ'a Bupilo n'a s'a kondisize za hae.
GEN.24.22	Ha s'a felize ku nwisa likamele, mutu yo a nga lisale la gauda, le li tula, mi a li beya fa ngo ya musizana. A mu beya hape ni maseka a mabeli a matuna a gauda kwa mazoho. 
GEN.24.23	Mi a mu buza, a li, “Ndat'aho ki mañi? A ku ni bulelele, mwanesu. Kana na, ni batu ba ka, lu ka fumana malobalo haenu, nji?”
GEN.24.24	Musizana a alaba, a li, “Na, ni mwan'a Betuele ya pepwa ki Nakori ni Milika. 
GEN.24.25	Mawawayi ni bucwañi ki ze ñata hahulu haesu, mi ni mina mu ka fumana malobalo.”
GEN.24.26	Cwale mutu yo a kubama mi a lapela Muñ'a Bupilo. 
GEN.24.27	A li, “Ku lumbwe Muñ'a Bupilo, Mulimu wa muñ'a ka Abrahama, ya bulukile ka ku sepahala sepiso ya hae ku muñ'a ka. Muñ'a Bupilo u ni tisize mwa ndu ya munyan'a muñ'a ka.”
GEN.24.28	Mwalyanjo a matela kwa ndu ya bo m'ahe, mi a y'o ba bulelela litaba kaufela. 
GEN.24.29	Labani, kaizel'a Rebeka, a matela kwa siliba kw'a n'a inzi mutu yo. 
GEN.24.30	A bona lisale ni maseka a kwa mazoho a kaizel'a hae, mi a utwa z'a n'a mu bulelezi munna yo. Cwale a ya kw'a n'a yemi mutang'a Abrahama ni likamele za hae, ili hona koo kwa siliba. 
GEN.24.31	Kih'a li, “Taha! Wena u mutu ya fuyauzwi ki Muñ'a Bupilo. Kiñi s'o yemezi kwande, kanti ni se ni ku lukiselize matibelelo mwa ndu ni sibaka sa likamele za hao?”
GEN.24.32	Cwale munna yo kih'a kena mwa ndu. Labani, yena, a tulula libyana fa likamele, mi a li fa mawakushu ni bucwañi. Cwale a tiseza mutang'a Abrahama ni batu ba hae mezi a ku tapa kwa mahutu. 
GEN.24.33	Lico ha li se li tisizwe, mutu yo a li, “Ha ni na ku ca, konji ha ni se ni bulezi ze ni na ni ku li bulela.”
GEN.24.33	Labani a li, “Bulela z'o bata ku bulela.”
GEN.24.34	Kiha s'a li, “Na, ni mutang'a Abrahama. 
GEN.24.35	Muñ'a Bupilo u tohonolofalize hahulu muñ'a ka, mi u mu ezize mutu yo mutuna. U mu file mitapi ya likomu, ya lingu ni lipuli, silivela ni gauda, batanga ba banna ni basali, likamele ni limbongolo. 
GEN.24.36	Sara, musal'a hae, u mu pepezi mwana wa mushimani mwa bucembele. Muñ'a ka u file mwanana yo liluwo la hae kaufela. 
GEN.24.37	U ni bulelezi kuli ni sepise ka ku itama kuli ni ta eza taelo ya hae, mi a li, ‘U si ke wa batela mwan'a ka musali kwa basizana ba ba mwa Kanana mo, mo ni yahile. 
GEN.24.38	Ha u sa kuteli kwa banabahesu ku y'o batela mwan'a ka musali, u kutiwe.’ 
GEN.24.39	Cwale kiha ni ize ku muñ'a ka, ‘Haiba musali a hana ku taha ni na bo?’ 
GEN.24.40	Yena a alaba, a li, ‘Muñ'a Bupilo, ye ni zamaile ka litaelo za hae kamita, u ta luma lingeloi la hae le li ta ya ni wena ku kondisa za musipili wa hao. Cwale wena u ta fumanela mwan'a ka musali kwa batu bahesu, mwa lusika lwa ndate. 
GEN.24.41	Haiba u ka eza cwalo, u ta be u lukuluhile kwa sikuto sa ka. Mi haiba u ya kwa lusika lwa hesu, mi ba ku tima musali, ni hona ha u na ku kutiwa.’
GEN.24.42	“Kacenu, ha ni t'o fita fa siliba, ni lapezi, ni ize, ‘Muñ'a Bupilo, Mulimu wa muñ'a ka Abrahama, na ku lapela, u ni tuse ku ze ni eza ze. 
GEN.24.43	Ki na yo fa siliba. Ha ku ka taha mwalyanjo ku t'o ka mezi, ni ta mu bulelela cwana, ni li, A ku ni nwise kwateñi mezi mwa piza ya hao. 
GEN.24.44	Haiba a ka li, Nwa, mi ni ta nwisa ni likamele za hao, ki yena yo ya ketilwe ki Muñ'a Bupilo ku ba musal'a mwan'a muñ'a ka.’ 
GEN.24.45	Honafo, ni si ka feza tapelo ya ka, Rebeka kih'a taha ni piza ya mezi fa liheta la hae, mi a shetumuka ku y'o ka mezi. Kiha ni li ku yena, ‘Ni kupa mezi a ku nwa.’ 
GEN.24.46	A lula piza ya hae kapili, mi a li, ‘Nwa, mi ni ta nwisa ni likamele za hao.’ Cwalehe na nwa, mi a nwisa ni likamele. 
GEN.24.47	Na mu buza, na li, ‘Ndat'aho ki mañi?’ A ni alaba, a li, ‘Ni mwan'a Betuele ya pepwa ki Nakori ni Milika.’ Cwale na mu beya lisale fa ngo ni maseka mwa mazoho. 
GEN.24.48	Na kubama, mi na lapela Muñ'a Bupilo. Na lumba Muñ'a Bupilo, Mulimu wa muñ'a ka, mo ni til'o fumanela mwan'a hae musali. 
GEN.24.49	Cwale, ha ni zibi kamba mu ka tabela ku eza muñ'a ka ka musa ni ka busepahali, mu ni bulelele. Ha mu sa lati, ni hona hape mu bulele, mi ni ta nahana se ni ta eza.”
GEN.24.50	Labani ni Betuele ba alaba, ba li, “Haili ka mo taba ye i zwa ku Muñ'a Bupilo, ha si luna ba ba lukela ku i feza. 
GEN.24.51	Rebeka ki yo. U mu nge, u zamaye ni yena. A y'o ba musal'a mwan'a muñ'a hao, sina yena Mun'a Bupilo kasibili h'a bulezi cwalo.” 
GEN.24.52	Mutang'a Abrahama h'a utwa manzwi ao, a inamela fafasi, mi a lapela Muñ'a Bupilo. 
GEN.24.53	Cwale a zwisa mikabo ya silivela ni gauda, ni liapalo cwalo, mi a li fa Rebeka. Bo m'ahe ni kaizel'a hae, ni bona ba fiwa limpo za mali a mañata.
GEN.24.54	Cwale mutang'a Abrahama ni batu ba hae kihona ba ca ni ku nwa, mi ba lobala hona mo. Ha ba zuha kakusasa, a li, “Mu ni lukulule ni kutele ku muñ'a ka.”
GEN.24.55	Kono kaizel'a Rebeka ni m'ahe ba li, “U tuhele kalibe a ine ni luna sunda kamba mazazi a lishumi. Kihona a ka zamaya.”
GEN.24.56	Kono yena a li, “Mu si ke mwa ni liyehisa. Muñ'a Bupilo s'a kondisize musipili wa ka. Mu ni tuhele ni kutele ku muñ'a ka.”
GEN.24.57	Ba alaba, ba li, “A lu bizeñi yena musizana lu t'o utwa mwa mulomo wa hae.” 
GEN.24.58	Cwale ba biza Rebeka, mi ba mu buza, ba li, “Kikuli u bata ku ya ni mutu yo hona fa, nji?”
GEN.24.58	Rebeka a alaba, a li, “Eni, na ya.”
GEN.24.59	Cwale ba tuhela kaizel'a bona Rebeka ni mubeleki wa hae wa musizana, ba ya ni mutang'a Abrahama ni batu ba hae. 
GEN.24.60	Kiha ba tohonolofaza Rebeka ka manzwi a, ba li, “Kaizel'a luna, lu ku lakaleza ku y'o ba mushemi wa likiti-kiti za batu. Lu lakaza kuli lusika lwa hao lu tule minzi ya lila za bona.” 
GEN.24.61	Rebeka ni basizana ba hae ba itukisa, mi ba pahama fa likamele ku ya ni mutu yo. Mutanga yo a mu nga cwalo, mi ba funduka.
GEN.24.62	Isaka n'a ile mwa naheñi kwa siliba sa Ya Pila ya ni bona, mi n'a inzi mwa sibaka sa Negebe. 
GEN.24.63	Ha n'a nz'a zamaya-zamaya mwa masimu manzibwana, a bona ku taha likamele. 
GEN.24.64	Rebeka a bona Isaka. Kiha s'a tuluka fa kamele ya hae. 
GEN.24.65	A buza mutanga, a li, “Munna yani, ya mwa masimu, ya t'o lu katanyeza, ki mañi?”
GEN.24.65	Yena a alaba, a li, “Ki muñ'a ka.” Kiha s'a nga lisila, mi a ikwahela kwa pata.
GEN.24.66	Mutanga a bulelela Isaka lika kaufela z'a n'a ezize. 
GEN.24.67	Cwale Isaka a isa Rebeka mwa tende ya hae, mi a ba musal'a hae. Isaka a lata hahulu Rebeka, mi kamukwaocwalo a omba-ombiwa hande mwamulaho a lifu la bo m'ahe.
GEN.25.1	Abrahama a nyala musali yo muñwi ya n'a bizwa Ketura. 
GEN.25.2	Yena a mu pepela Zimerani, Jokeshani, Medani, Midiani, Ishibaki ni Shua. 
GEN.25.3	Jokeshani a pepa Seba ni Dedani, mi Dedani a pepa Maashurimi, Maletushimi ni Maleumimi. 
GEN.25.4	Bana ba Midiani n'e li Efa, Efere, Hanoki, Abida ni Elida. Bao kamukana n'e li baikulu ba Ketura.
GEN.25.5	Abrahama a siyela Isaka liluwo la hae kaufela. 
GEN.25.6	Kono a si ka shwa kale, a aba limpo ku fa bana ba hae b'a n'a pepile kwa basali ba bañwi, mi a ba lumelela kwa naha ya kwa upa, ili kwahule ni mwan'a hae Isaka.
GEN.25.7	Abrahama u pilile lilimo ze mwanda ka mashumi a supile ni ze ketalizoho. 
GEN.25.8	A shwa a li mucembele luli, wa lilimo ze ñata ze nde, mi a y'o kopana cwalo ni bafu bahabo. 
GEN.25.9	Bana ba hae, bo Isaka ni Ishimaele, ba mu buluka mwa sikoti sa licwe sa Makapela, mwa simu ye n'e li ya Eferoni mwan'a Zohari wa Muhiti, kwa upa wa Mamare. 
GEN.25.10	 Ki yona simu y'a n'a lekile Abrahama kwa Mahiti, mi bubeli bwa bona, Abrahama ni musal'a hae Sara, ba bulukilwe hona mo. 
GEN.25.11	Mwamulaho wa lifu la Abrahama, Mulimu a fuyaula Isaka mwan'a hae, ya n'a yahile fakaufi ni siliba sa Ya Pila ya ni bona.
GEN.25.12	Ki lo lusika lwa Ishimaele, mwan'a Abrahama ya pepilwe ki Hagare wa Muegepita mutang'a Sara. 
GEN.25.13	A, ki ona mabizo a bana ba Ishimaele ka ku tatamana kwa bona. Mweli wa Ishimaele n'e li Nebajoti. Yena a tatamwa ki Kedare, Abideela, Mibisamu, 
GEN.25.14	Mishima, Duma, Masa, 
GEN.25.15	Hadadi, Tema, Jeturi, Nafishi, ni Kedema. 
GEN.25.16	Bao ki bona bana ba Ishimaele, mi ao ki ona mabizo a bona, a minzi ni mafulo a bona cwalo. Hamoho ki malena ba lishumi ka ba babeli, ni masika a bona. 
GEN.25.17	Ishimaele a tokwahala a na ni lilimo ze mwanda ka mashumi a malalu ni ze supile, mi a y'o kopana ni bafu bahabo. 
GEN.25.18	Lusika lwa Ishimaele ne lu yahile mwa naha ye mwahal'a Havila ni Shuri, kwa upa wa Egepita mwa nzila ye ya kwa Asiria. Ba ne ba kauhani ni bahabo bona.
GEN.25.19	Ye ki yona taba ya Isaka, mwan'a Abrahama. 
GEN.25.20	Isaka n'a na ni lilimo ze mashumi a mane h'a nyala Rebeka, mwan'a Betuele wa Muarami wa kwa Mesopotamia, ili kaizel'a Labani wa Muarami. 
GEN.25.21	Kakuli musal'a hae n'a si na bana, Isaka a mu lapelela ku Muñ'a Bupilo. Muñ'a Bupilo a alaba tapelo ya hae, mi Rebeka a itwala. 
GEN.25.22	Cwale mambile ao a sundana mwa mba ya hae, mi a li, “Haiba ki mona mo ku ta inela, kanti cwale tuso ya ku pila ki ifi?” Kih'a y'o lapela ku Muñ'a Bupilo, a kupa kalabo.
GEN.25.23	 Muñ'a Bupilo a li ku yena,
GEN.25.23	“Mwa mba ya hao ku na ni macaba
GEN.25.23	a mabeli.
GEN.25.23	U ta pepa batu ba babeli ba ba toyani.
GEN.25.23	Yo muñwi u ta ba ni maata ku fita
GEN.25.23	yo muñwi,
GEN.25.23	mi yo muhulu u ta ba mutang'a
GEN.25.23	yo munyinyani.”
GEN.25.24	Nako ya hae ya ku puluha ya fita, mi a pepa mambile. 
GEN.25.25	Wa pili kwa ku pepwa n'e li yo mufubelu, mi mubili wa hae n'o na ni buambo sina siapalo sa boya, kih'a beiwa libizo la Isau. 
GEN.25.26	Munyan'a hae h'a pepwa, n'a swalelezi ka tata lisito la Isau, mi a bizwa Jakobo. Bana bao ha ba pepiwa Isaka n'a s'a na ni lilimo ze mashumi a silezi.
GEN.25.27	Bashimani ba hula, mi Isau a ba muzumi yo mutuna, mutu wa mwa naheñi, kanti haili yena Jakobo n'a kuzize, n'a itolelanga feela mwa hae. 
GEN.25.28	Isaka n'a olisa Isau, kakuli n'a ikolanga ku ca lifolofolo z'a n'a bulayanga, kono haili Rebeka, yena n'a olisa Jakobo.
GEN.25.29	Zazi le liñwi Jakobo n'a apeha lico, mi Isau a fita a zwa kwa ku zuma mwa naheñi. 
GEN.25.30	N'a shwile tala. Kiha s'a li ku Jakobo, “Ni lapile. A ku ni fe kwa lico zeo, ze eza ike ki ze fubelu.” Kikabakaleo h'a bizwa Edomo.
GEN.25.31	Kono Jakobo a alaba, a li, “Ni ta ku fa kwateñi, haiba wena u ni fa litukelo za hao za mweli.”
GEN.25.32	Isau a li, “Ku lukile! Ni na, ni tuha ni shwa. Cwale litukelo zeo li ta ni tusa sika mañi?”
GEN.25.33	 Jakobo a alaba, a li, “U konke pili kuli u ni fa litukelo za hao.”
GEN.25.33	Isau a konka, mi a lekisa litukelo za hae za mweli ku Jakobo. 
GEN.25.34	Cwale Jakobo a mu fa buhobe ni busunso. A ca ni ku nwa. Kiha s'a yema, a zwa. Isau ki mw'a n'a nyaziselize cwalo litukelo za hae za ku ba mweli.
GEN.26.1	Kwa ba ni tala hape mwa naha, kwand'a tala ya nako ya Abrahama. Isaka a ya kwa Gerari ku Abimeleke, mulena wa Mafilisita. 
GEN.26.2	Muñ'a Bupilo n'a iponahalize ku Isaka, mi n'a ize, “U si ke wa ya kwa Egepita. U ine mwa naha, ye ni ta ku bulelela kuli u ine mwateñi. 
GEN.26.3	 U ine hona mo nakonyana, ni ta ba ni wena, mi ni ta ku tohonolofaza, kakuli ni ta ku fa manaha a kaufela, wena ni lusika lwa hao. Ni ta buluka buitamo bo ne ni itamile ku ndat'aho Abrahama. 
GEN.26.4	Ni ta ku fa lusika lo luñata sina linaleli za kwahalimu, mi ni ta ba fa manaha kamukana. Macaba kaufela a lifasi a ta ni kupa kuli ni a fuyaule sina mo ni fuyaulezi lusika lwa hao. 
GEN.26.5	Ni ta ku fuyaula, kakuli Abrahama u ni utwile mi u bulukile litaelo za ka kamukana.”
GEN.26.6	Isaka a yaha cwalo mwa Gerari. 
GEN.26.7	 Banna ba mwa naha mo, ha ba mu buza ka musal'a hae, a li, “Ki kaizel'a ka,” kakuli n'a saba ku bulela kuli, “Ki musal'a ka.” N'a saba kuli mwendi banna bao ba ka swana ba mu bulaya ku ikungela Rebeka, kakuli n'e li yo munde hahulu. 
GEN.26.8	Cwale, Isaka ha s'a ngile nakonyana mo, Abimeleke mulena wa Mafilisita, h'a talima mwa lihaulo la ndu ya hae, a bona Isaka a nz'a yongelani ni Rebeka, ba bapala. 
GEN.26.9	Abimeleke kiha sa lumela Isaka, mi a li ku yena, “Bona, luli ki musal'a hao. Cwale kiñi ha n'o li ki kaizel'a hao?”
GEN.26.9	Isaka a alaba, a li, “Ne ni hupula kuli, ha ni ka li ki musal'a ka, ni ka swana na bulaiwa.”
GEN.26.10	Abimeleke a mu buza, a li, “Kiñi se si ku ezisize cwalo ku luna? Kabe yo muñwi wa batu ba ka, n'a fosize ni musal'a hao bo, ha si fo mulatu n'o ka ba wa hao, nji?” 
GEN.26.11	Abimeleke a laela batu ba hae kamukana, a li, “Ku si ke kwa ba ni mutu ya ka kataza munna yo ni musal'a hae. Haiba yo muñwi a ka eza cwalo, u ta bulaiwa.”
GEN.26.12	Isaka a lima mwa naha yeo, mi sona silimo seo a ba ni kutulo ye tuna hahulu. A kutula hahulu luli ku fita mw'a n'a calezi, kakuli n'a tohonolofalizwe ki Muñ'a Bupilo. 
GEN.26.13	A zwelapili ku fuma, mane a ba mufumi yo mutuna hahulu. 
GEN.26.14	Mafilisita ba mu shwela muna, kakuli n'a na ni mitapi ye miñata ya lingu ni likomu, ni batanga ba bañata. 
GEN.26.15	Cwale ba taza matakala mwa liliba ze ne yepilwe ki ndat'ahe Abrahama ha n'a sa pila.
GEN.26.16	Abimeleke kih'a li ku Isaka, “Zwa mwa naha ya luna kakuli u s'o lu fita kwa maata.” 
GEN.26.17	Isaka kih'a tuta, mi a y'o tibelela mwa Libala la Gerari mw'a il'o yaha. 
GEN.26.18	A yepulula liliba ze ne yepilwe ka nako ya ndat'ahe Abrahama, ze ne hanisizwe ki Mafilislisita mwamulaho wa lifu la hae. Mane Isaka a zusa ona mabizo kasibili a n'a li file ndat'ahe.
GEN.26.19	Batanga ba Isaka ba yepa lisima mwa libala, mi ba fumana liwelu-welu la mezi a shelauka. 
GEN.26.20	Balisana ba mwa Gerari ba kananisana ni balisana ba Isaka, ba li, “Mezi a ki a luna.” Isaka kih'a beya siliba seo libizo la Likañi, kikuli ne ba kananile ni yena.
GEN.26.21	Batanga ba Isaka ba yepa hape siliba se siñwi, ni ku sona seo hape kwa ba ni likañi ka sona, mi a si biza Toyano. 
GEN.26.22	A ishimbululela kwahule, mi a y'o yepa se siñwi siliba. Seo ha si si ka ba ni likañi, mi kabakaleo sona a si biza Tukuluho. A li, “Cwale Muñ'a Bupilo u lu file tukuluho mwa naha, mi kwanu lu ka t'o pila hande ka buiketo.”
GEN.26.23	Isaka a zwa, mi a ya kwa Beeresheba. 
GEN.26.24	Ka bona busihu bo Muñ'a Bupilo a iponahaza ku yena, a li, “Ki na Mulimu wa ndat'aho Abrahama. U si ke wa saba. Ni na ni wena. Ni ta ku tohonolofaza ni ku ku fa lusika lo luñata, kabakala mutang'a ka Abrahama.” 
GEN.26.25	Isaka a yaha katala hona mwa sibaka seo, mi a lapela Muñ'a Bupilo. Cwale a toma tende ya hae, mi batanga ba hae ba yepa siliba.
GEN.26.26	 Abimeleke a zwa kwa Gerari ku t'o bona Isaka, a zamaya ni Akuzati muelezi wa hae, ni Pikoli muzamaisi wa mpi ya hae. 
GEN.26.27	Isaka a mu buza, a li, “Cwale u teziñi, kanti pili n'o sa utwani ni na, mane wa ba wa ni leleka mwa naha ya hao?”
GEN.26.28	Ba alaba, ba li, “Cwale lu se lu lemuhile kuli kanti Muñ'a Bupilo, u na ni wena, mi lu hupula kuli i ne ka ba hande ha ne lu ka eza tumelelano ye tiile mwahal'a luna. A lu eze tumelelano. 
GEN.26.29	U sepise kuli ha u na ku lu swenya, sina luna ha lu si ka ku eza maswe. Lu bile ni musa ku wena. Lwa ku tuhela mane wa ikela ka kozo. Cwale u na ni limbuyoti za Muñ'a Bupilo.” 
GEN.26.30	Isaka kiha s'a ba ezeza mukiti, mi ba ca ni ku nwa. 
GEN.26.31	Habusa kakusasa, yo muñwi ni yo muñwi wa batu bao a sepisa ka ku itama. Isaka a laezana ni bona, mi ba funduka ka kozo.
GEN.26.32	Ka lona lizazi leo, batanga ba Isaka ba taha ku t'o mu bulelela ka siliba se ne ba yepile, ba li, “Lu fumani mezi.” 
GEN.26.33	Siliba seo a si biza Sheba. Kikabakaleo munzi ha u sa bizwa ni kacenu Beeresheba.
GEN.26.34	Isau n'a na ni lilimo ze mashumi a mane, h'a nyala Judisi, mwan'a Beeri wa Muhiti. Hape a nyala Basemati, mwan'a Eloni wa Muhiti. 
GEN.26.35	Bao, ba filikanya hahulu Isaka ni Rebeka.
GEN.27.1	Isaka n'a s'a li mucembele, mi ne s'e li sibofu. A biza Isau mwan'a hae yo muhulu, mi a li ku yena, “Mwan'a ka!”
GEN.27.1	Isau a alaba, a li, “Shangwe.”
GEN.27.2	Isaka a li, “Wa bona kuli ni se ni hulile, mi mwendi ni ka tuha ni shwa. 
GEN.27.3	Cwalehe, u nge lizumiso za hao, buta ni masho, u ye mwa naheñi, u y'o ni bulaela folofolo. 
GEN.27.4	Ha u se u i bulaile, u i apehe hande mo ni latela, mi u ni tiseze yona. Cwale ha ni se ni i cile, kihona ni ta ku fa limbuyoti za mafelelezo ni si ka shwa kale.”
GEN.27.5	Rebeka n'a nz'a teelelize Isaka ha n'a bulela ni mwan'a hae Isau. Isau a ya mwa naheñi ku y'o zumela ndat'ahe folofolo. 
GEN.27.6	Rebeka a li ku Jakobo, “Ni utwile cwanoñu fa ndat'aho h'a bulelela Isau, a li, 
GEN.27.7	‘Ni tiseze nama ya folofolo, mi u ni apehele yona. Ha ni se ni cile, ni ta ku fa limbuyoti za mafelelezo ni si ka shwa kale.’ 
GEN.27.8	Cwalehe mwan'a ka, u ni teeleze, mi u eze se ni ka ku bulelela. 
GEN.27.9	Ya kwa mulaka, u y'o nga tupuli twa mankomwana to tubeli to tu nunile mi u ni tiseze tona, kuli ni tu apehe ka mukwa w'a lata ndat'aho. 
GEN.27.10	Kihona u ta iseza ndat'aho kuli a y'o ca, mi a ku siyele limbuyoti za hae a si ka shwa kale.”
GEN.27.11	Kono Jakobo a li ku m'ahe, “Wa ziba kuli Isau u na ni buambo fa mubili kanti na, ha ni na. Litalo la ka la telela. 
GEN.27.12	Mwendi bo ndate ba ka ni swala-swala, mi ba bone kuli na ba puma. Cwale ni ka itiseza sikuto bakeñisa mbuyoti.”
GEN.27.13	M'ahe a alaba, a li, “Mwan'a ka, sikuto seo si tahe fahalimw'a ka. Eza feela mo ni ku bulelela. Zamaya, u y'o ni ngela lipuli zeo.” 
GEN.27.14	A ya ku y'o li nga, mi a mu tiseza zona. M'ahe kih'a apeha lico ze ne latwa ki ndat'ahe. 
GEN.27.15	Cwale Rebeka a nga liapalo ze nde za Isau, z'a n'a bulukile mwa ndu, mi a li apesa Jakobo. 
GEN.27.16	A beya matalo a lipuli fa miambo ya hae ni mwa mulala mo ku si na buambo. 
GEN.27.17	Kiha s'a mu fa lico ze munati ni buhobe bw'a n'a apeile.
GEN.27.18	Cwale Jakobo a ya ku ndat'ahe, mi a li, “Ndate!”
GEN.27.18	Ndat'ahe a alaba, a li, “Ki na yo, wena u mañi kwa bana ba ka?”
GEN.27.19	Jakobo a alaba, a li, “Ki na Isau mweli wa hao. Ni se ni ezize m'o n'o ni bulelezi. Cwale u ine hande, mi u ce kwa nama ye ni ku tiselize, kuli u ni fuyaule.”
GEN.27.20	Isaka a li, “U i fumani cwañi kapili, mwan'a ka?”
GEN.27.20	Jakobo a alaba, a li, “Muñ'a Bupilo, Mulimu wa hao, u ni tusize ku i fumana kapili.”
GEN.27.21	Isaka kih'a li ku Jakobo, “Mwan'a ka, sutelela ni ku swala-swale. Kana luli ki wena mwan'a ka Isau, kamba cwañi?” 
GEN.27.22	Jakobo a sutelela ku ndat'ahe, mi yena a mu swala-swala. Kih'a li, “Linzwi li utwahala inge la Jakobo, kono miambo ya hao i swana sina ya Isau.” 
GEN.27.23	H'a si ka lemuha kuli ki Jakobo, kakuli miambo ya hae ne i na ni buambo sina ya Isau. Kiha s'a kala ku mu fuyaula. 
GEN.27.24	Kono a buza, a li, “Kana luli ki wena mwan'a ka Isau?”
GEN.27.24	Yena a alaba, a li, “Ki na luli.”
GEN.27.25	Isaka a li, “Ni tiseze kwa nama ya hao yeo. Ni ce, kihona ni ta ku fuyaula.” Jakobo a mu tiseza yona, mi a mu tiseza ni waine cwalo kuli a nwe. 
GEN.27.26	Cwale ndat'ahe a li ku yena, “Mwan'a ka, sutelela fakaufi, u t'o ni tubeta.” 
GEN.27.27	 H'a sutelela ku t'o mu tubeta, Isaka a nunka liapalo za hae, cwale a mu tohonolofaza, a li,
GEN.27.27	“Muunko wo o munde wa mwan'a ka
GEN.27.27	u swana ni muunko wa simu
GEN.27.27	ye tohonolofalizwe ki Muñ'a Bupilo.
GEN.27.28	Mulimu a ku fe puka ya kwahalimu,
GEN.27.28	mi a nunise masimu a hao.
GEN.27.28	A ku fe kutulo ye ñata ni waine cwalo.
GEN.27.29	 Macaba kamukana a be batanga ba hao,
GEN.27.29	mi mishobo ya batu i ku showelele.
GEN.27.29	U be muzamaisi wa banabahenu,
GEN.27.29	ni lusika lwa bo m'aho lu ku showelele.
GEN.27.29	Ba ba ku kuta ba kutelwe ki sikuto
GEN.27.29	sa bona,
GEN.27.29	mi ba ba ku fuyaula ba tohonolofazwe.”
GEN.27.30	Isaka a feza ku fa limbuyoti za hae, mi Jakobo a zwa. I sa li hona fo, muhulwan'a hae Isau a kuta kwa ku zuma kw'a n'a ile. 
GEN.27.31	Ni yena hape a apeha lico ze munati mi a li isa ku ndat'ahe. H'a fita, a li, “Ndate, u ine hande, u ce nama ye ni ku tiselize, na mwan'a hao, kuli u ni fuyaule.”
GEN.27.32	Ndat'ahe a mu buza, a li, “Ki wena mañi hape?”
GEN.27.32	Mucaha a alaba, a li, “Ki na mweli wa hao Isau.”
GEN.27.33	Isaka a ikomokela a nz'a njanja, a buza, a li, “Kanti ki mañi, ya bulaile folofolo ni ku ni tiseza yona? Ha u kena fa kihona ni sa z'o feza ku ca. Ni mu file limbuyoti za ka za mafelelezo, mi cwale li ta ba za hae kuya kuile!”
GEN.27.34	Isau h'a utwa cwalo, a bokolola hahulu, mi a li, “Ndate, a ku ni tohonolofaze ni na, cwalo!”
GEN.27.35	Isaka a alaba, a li, “Munyan'a hao u tile fa, a t'o ni puma, mi cwale u ikungezi limbuyoti za hao.”
GEN.27.36	 Isau a li, “Lo, i se li lwa bubeli a nz'a ni puma. Ha ku komokisi h'a bizwa Jakobo. U ngile litukelo za ka za mwana wa mweli, mi nako ye hape u ikungezi limbuyoti za ka. Ndate, kikuli ha u sa na kambuyoti k'o ni siyezi, nji?”
GEN.27.37	Isaka a alaba Isau, a li, “Ni se ni mu ezize mulen'a hao. Ni banabahabo kamukana ni ba ezize batanga ba hae. Ni mu file lico ni waine. Cwale mwan'a ka, se si siyezi, se ni ka ku ezeza sona, ki sifi?”
GEN.27.38	 Isau a zwelapili ku itapelela ku ndat'ahe a nz'a li, “Au ndate, kikuli ha u na nihaili kambuyoti ka li kañwi feela ka ka siyezi, nji? U ni fuyaule ni na, ndate.” Mi a kala hape ku lila ka tata.
GEN.27.39	 Isaka kiha s'a li ku yena,
GEN.27.39	“Bona, u ta pila kwahule ni bufumu
GEN.27.39	bwa lifasi,
GEN.27.39	kwahule cwalo ni puka ya lihalimu.
GEN.27.40	 U ta pila ka lilumo la hao,
GEN.27.40	mi u ta ba mutang'a munyan'a hao.
GEN.27.40	Kono ha u ka tatafala,
GEN.27.40	nako ya ku ikulula mwa joko ya hae
GEN.27.40	i ta ba teñi”
GEN.27.41	Isau a toya Jakobo, kakuli ndat'ahe n'a mu file limbuyoti za hae, mi a hupula, a li, “Nako ya ku silisa lifu la bo ndate i fakaufi. Sililo si sa fela feela, luli ni ta bulaya Jakobo.”
GEN.27.42	 Kono Rebeka a utwa mulelo wa Isau. A biza Jakobo, mi a li, “Yela, utwa mulelo wa muhulwan'a hao Isau. U bata ku ku kutiseza bumaswe ka ku ku bulaya. 
GEN.27.43	Cwalehe, mwan'a ka, eza se ni ku bulelela. U itukise, mi u sabele ku kaizel'a ka Labani kwa Harani. 
GEN.27.44	U y'o ina ni yena nakonyana, ku fitela mwanahenu a wa pilu. 
GEN.27.45	U y'o libelela ku fitela a ta libala. Fohe, ni ta luma mutu ku y'o ku nga. Ni ka shwelwa cwañi ki bana ba ka ba babeli mwa lizazi li li liñwi?”
GEN.27.46	Rebeka a li ku Isaka, “Basali ba Isau ba Mahiti ba, ba ni swenya luli. Mane ni se ni katezi. Haiba Jakobo ni yena a ka nyala bona Mahiti ba, bunde kiha ne ni ka shwa feela.”
GEN.28.1	Isaka a biza Jakobo, mi ha s'a mu lumelisize, a mu laela, a li, “U si ke wa nyala musali wa Mukanana. 
GEN.28.2	U itukise mi u ye kwa Mesopotamia, kwa lusika lwa Betuele, kukw'a hao ya pepa m'aho. U y'o nyala kwa bana ba malum'aho Labani. 
GEN.28.3	Mulimu ya Maata Kaufela a fuyaule linyalo la hao, mi a ku fe bana ba bañata kuli u be mushemi wa mishobo ye miñata. 
GEN.28.4	 A ku fuyaule, wena ni baikulu ba hao, sina mw'a fuyaulezi Abrahama, mi u luwe lifasi le, mo u pilile, ili lifasi l'a filwe Abrahama ki Mulimu.” 
GEN.28.5	Cwale Isaka a lumelela Jakobo kwa Mesopotamia, ku Labani mwan'a Betuele wa Muarami. Labani n'e li kaizel'a Rebeka, m'ahe Jakobo ni Isau.
GEN.28.6	Isau a lemuha kuli Isaka n'a fuyauzi Jakobo ni ku mu lumela kwa Mesopotamia ku y'o nyalela kwateñi. Hape a lemuha kuli ha s'a mu tohonolofalize, a mu laela kuli a si ke a nyala musali wa Mukanana. 
GEN.28.7	A bona kuli Jakobo n'a utwile ndat'ahe ni m'ahe, mi n'a s'a ile kwa Mesopotamia. 
GEN.28.8	Isau cwale a utwisisa kuli Isaka, ndat'ahe, n'a sa lati basali ba Makanana. 
GEN.28.9	Cwale kiha s'a ya ku Ishimaele, mwan'a Abrahama, mi a y'o nyala musali kwateñi, yena Mahalata, mwan'a Ishimaele ili kaizel'a Nebajoti.
GEN.28.10	 Jakobo a funduka mwa Beeresheba ku ya kwa Harani. 
GEN.28.11	A y'o fita mwa sibaka se siñwi, mi a tibelela kakuli lizazi ne li se li likezi. A lobala, a samile fa licwe. 
GEN.28.12	 Kih'a lola mi a bona pahamelo ye zwa fafasi, i y'o kena mwa lihalimu. Mangeloi a Mulimu n'a nz'a kambama ni ku shetumuka ka yona. 
GEN.28.13	 Cwale kih'a bona Muñ'a Bupilo a mu yemelezi, a li, “Ki na Muñ'a Bupilo, Mulimu wa Abrahama ni wa Isaka. Ni ta ku fa sibaka s'o lobezi ku sona, wena ni baikulu ba hao. 
GEN.28.14	 Baikulu ba hao ba ta ba ba bañata sina liluli la lifasi. Ba ta ekeza naha ya bona mwa maneku kamukana, mi macaba a lifasi kaufela a ta ni kupa kuli ni a tohonolofaze sina mo ni fuyaulezi wena ni lusika lwa hao. 
GEN.28.15	U zibe kuli ni ta ba ni wena, ni ku sileleze k'o ya kamukana, mi ni ta ku kutiseza hona mwa naha ye. Ha ni na ku ku siya, ni si ka eza ze ni ku bulelezi kaufela.”
GEN.28.16	Jakobo a zuha, mi a li, “Bati, ne ni sa zibi, kaniti Muñ'a Bupilo u teñi mwa sibaka mo!” 
GEN.28.17	A saba, mi a li, “Sibaka se, si sabisa cwañi! Kaniti ki ndu ya Mulimu ni munyako wa lihalimu.”
GEN.28.18	Jakobo a zuha i sa li kakusasa. A nga licwe l'a n'a samile, mi a li yemisa sina la kupuzo. Cwale a li sela mafula fahalimu, a li sumekela Mulimu. 
GEN.28.19	Sibaka seo a si biza Betele. Munzi wo, n'o bizwa Luzi pili. 
GEN.28.20	Jakobo a itama ka maci ku Muñ'a Bupilo, a li, “Haiba u ka ni tokomela ni ku ni sileleza mwa musipili o ni sweli wo, mi wa ni fa lico ni liapalo, 
GEN.28.21	mane ni be ni kutele hande kwa munzi wa ndate, u ta ba Mulimu wa ka. 
GEN.28.22	Licwe le, le ni yemisize ike la kupuzo, li ta ba ndu ya hao, mi ni ta ku fa kalulo ya bulishumi ya z'o ni fa kamukana.”
GEN.29.1	Jakobo a zwelapili mwa musipili wa hae, wa ku ya kwa naha ya batu ba kwa Upa. 
GEN.29.2	Honafo a bona siliba mwa masimu ni mitapi ye milalu ya lingu i butile kwatukw'a sona. Mitapi yeo, i ne i nwiswa hona mwa siliba seo, se ne si kwahezwi ka licwe le lituna. 
GEN.29.3	Mitapi ha i ne i t'o kopananga fo kaufela, balisana kihona ha ne ba pikulusanga licwe fa mulomo wa lisima, mi cwale ba kale ku li nwisa. Ha ne ba felize, ne ba li kutisezanga fateñi.
GEN.29.4	Jakobo a ba buza, a li, “Balikani, mu zwa kai?”
GEN.29.4	Ba mu alaba, ba li, “Lu zwa mwa Harani.”
GEN.29.5	A zwelapili, a li, “Labani mwan'a Nakori mwa mu ziba, nji?”
GEN.29.5	Ba alaba, ba li, “Eni lwa mu ziba.”
GEN.29.6	A buza hape, a li, “U zuha cwañi?”
GEN.29.6	Bona ba li, “Wa zuha hande, mane ni mwan'a hae Rahele ki yo, u tisa mutapi wa habo.”
GEN.29.7	Jakobo a li, “I sa li musihali, mi ha si yona nako ya ku holosa lingu, kiñi ha mu sa li nwisi kuli li y'o fula hape?”
GEN.29.8	Ba alaba, ba li, “Ha lu koni ku eza cwalo, konji mitapi kamukana ha i se i fitile ni licwe se li sutisizwe. Kihona lu ka nwisa mitapi.”
GEN.29.9	Jakobo ha s'a bulela ni bona, Rahele a fita ni mutapi wa ndat'ahe. Ki yena ya n'a babalela mutapi wa hae. 
GEN.29.10	Cwale Jakobo h'a bona Rahele ni mutapi wa Labani malum'ahe, a ya kwa siliba, a zwisa licwe fateñi, mi a nwisa lingu. 
GEN.29.11	Kiha s'a mu tubeta, mi a kala ku lila. 
GEN.29.12	A bulelela musizana, a li, “Na, ni mwan'a Rebeka, mwanahabo ndat'aho.”
GEN.29.12	Kiha s'a mata ku y'o bulelela ndat'ahe. 
GEN.29.13	H'a utwa litaba za Jakobo, mwan'a kaizel'a hae, a mata ku y'o mu katanyeza, a mu humalela, a mu tubeta, mi a mu isa mwa ndu. Jakobo kih'a bulelela Labani ze ezahalile kamukana. 
GEN.29.14	Labani a li ku yena, “Ee, kaniti u nama ya nama ya ka ni mali a mali a ka.” Jakobo a ina moo kweli mutumbi.
GEN.29.15	Labani a bulelela Jakobo, a li, “U si ke wa ni belekela feela kakuli u wahesu. U bata ku lifiwa bukai?” 
GEN.29.16	Labani n'a na ni likalibe ze peli. Yo muhulu n'a bizwa Lea, mi yo munyinyani ne li Rahele. 
GEN.29.17	Lea ne si yo munde hahulu. Kono Rahele yena n'a yemi hande, ili yo munde luli.
GEN.29.18	Jakobo n'a latana ni Rahele, kiha s'a li, “Ni ta ku belekela lilimo ze supile kuli u ni fe mwan'a hao yo munyinyani Rahele.”
GEN.29.19	Labani a li, “I ne i ka ba hande ha ne ni ka ku fa yena, ku fita ku mu fa mutu u sili. Ina ni na.” 
GEN.29.20	Jakobo a sebeleza Rahele lilimo ze supile, mi lilimo zeo ku yena za bonahala inge mazazinyana feela, kakuli n'a mu lata hahulu.
GEN.29.21	Jakobo a li ku Labani, “Ni fe musal'a ka, ni nyale, kakuli ni se ni felize mazazi a ka.” 
GEN.29.22	Cwale Labani a lukisa mukiti wa linyalo, mi a mema batu kamukana ba mwa sibaka seo. 
GEN.29.23	Kono bona busihu bo, a isa Lea ku Jakobo bakeñisa Rahele, mi a ba musal'a hae. 
GEN.29.24	Labani a fa Lea musizana wa mutanga ya bizwa Zilipa. 
GEN.29.25	Habusa Jakobo kihona a lemuha kuli kanti ne li Lea. Kiha s'a li ku Labani, “Kanti u ni ezize taba ya mufuta mañi? Na, ni belekezi Rahele. Kikabakalañi, ha u ni pumile ku ni tiseza Lea?”
GEN.29.26	Labani a alaba, a li, “Wo, ha si ona mukwa wa luna kwanu wa ku nyalisa yo munyinyani pili, ku siya yo muhulu. 
GEN.29.27	Litela pili, ku fele sunda ye ya mukiti, mi kihona ni ta ku fa Rahele haiba u ka sebeza hape lilimo ze supile.”
GEN.29.28	Jakobo a lumela, mi sunda ya mukiti ha i se i felile, Labani a mu fa Rahele mwan'a hae kuli a be musal'a hae. 
GEN.29.29	Labani a fa Rahele musizana wa mutanga ya bizwa Biliha. 
GEN.29.30	Cwale Jakobo a kopana ni Rahele, mi a mu lata hahulu ku fita Lea. A belekela Labani lilimo ze supile hape.
GEN.29.31	Muñ'a Bupilo ha s'a boni kuli Lea u ca mulinda, a mu fa lupepo, kanti Rahele yena a ina a si na bana. 
GEN.29.32	Lea a itwala, mi a pepa mushimani. Kih'a li, “Muñ'a Bupilo u boni manyando a ka, mi cwale munn'a ka u ka ni lata.” A mu beya libizo la Rubeni. 
GEN.29.33	A itwala hape, mi ni hona a pepa mushimani. Lea a li, “Muñ'a Bupilo hape u ni file mushimani yo, kakuli u utwile kuli ni ca mulinda.” Cwale a mu beya libizo la Simioni. 
GEN.29.34	A itwala hape, mi a pepa mushimani. Kih'a li, “Cwale munn'a ka u tamehile ku kumalela ku na, kakuli ni se ni pepile ni yena bashimani ba balalu.” Kih'a mu biza Livi. 
GEN.29.35	Hape a itwala mi a pepa mushimani. Kiha s'a li, “Cwale ni ta lumba Muñ'a Bupilo.” Kabakaleo a mu biza Juda. Mi lupepo lwa yema.
GEN.30.1	Rahele h'a bona kuli n'a si na bana ni Jakobo, a kala ku shwela muhulwan'a hae muna, mi a li ku Jakobo, “Ni fe bana! Hakusicwalo na shwa.”
GEN.30.2	Jakobo a halifela Rahele, a li, “Ha ni koni ku nga sibaka sa Mulimu! Ki yena ya ku timile lupepo.”
GEN.30.3	Rahele a li, “Mutang'a ka wa musizana Biliha ki yo. U mu nyale, kuli a ni pepele bana. Kamukwaocwalo ni ka ba ni mwana ka yena.” 
GEN.30.4	Cwale a fa munn'a hae mutang'a yo Biliha, mi a mu nyala. 
GEN.30.5	Biliha a itwala, mi a pepa mushimani. 
GEN.30.6	Rahele a li, “Mulimu u ni atulezi hande. U utwile tapelo ya ka, mi cwale u ni file mushimani.” Kih'a mu beya libizo la Dani. 
GEN.30.7	Mutang'a Rahele, yena Biliha, a itwala hape mi a pepela Jakobo mwana wa bubeli wa mushimani. 
GEN.30.8	Rahele a li, “Ni lwanile ndwa ye tata ni muhulwan'a ka, kono ni mu komile.” Kih'a mu beya libizo la Nafetali.
GEN.30.9	Lea h'a bona kuli h'a sa pepa, a fa Jakobo mutang'a hae Zilipa kuli a mu nyale. 
GEN.30.10	Cwale Zilipa a pepa mushimani. 
GEN.30.11	Lea a li, “Litohonolo ki leo hee!” Cwale kiha sa mu biza Gadi. 
GEN.30.12	Zilipa, mutang'a Lea, a pepela Jakobo mushimani wa bubeli. 
GEN.30.13	Lea a li, “Ni tabile, mi cwale basali ba ta ni biza Ya Tabile.” Kih'a mu biza Asere.
GEN.30.14	Ka nako ya kutulo, Rubeni a ya kwa masimu. A y'o fumana malaka, mi a tiseza Lea m'ahe. Rahele kiha s'a li ku Lea, “A ku ni fe kwa malaka a mwan'a hao.”
GEN.30.15	Lea a mu alaba, a li, “Kana ha u itumeli ka ku ni amuha munn'a ka, nji? Hape u sa bata ku ni amuha ni ona malaka a mwan'a ka!”
GEN.30.15	Rahele a li, “Haiba u ka ni fa kwa malaka a mwan'a hao, fohe Jakobo u ka t'o lobala ku wena kacenu.”
GEN.30.16	Manzibwana, Jakobo h'a y'o kuta kwa masimu, Lea a mu katanyeza, mi a li ku yena, “Kacenu u lukela ku t'o lobala ku na, kakuli ni ku lekile ka malaka a mwan'a ka.” Cwale a y'o kopana ni yena busihu bo.
GEN.30.17	Mulimu a alaba tapelo ya Lea, mi a itwala, a pepa mushimani wa buketalizoho. 
GEN.30.18	Lea a li, “Mulimu u ni file mupuzo wa ka, kakuli ni lumelezi Zilipa ku kena mwa ndu ya ka.” Cwale a beya mwan'a hae libizo la Isakare. 
GEN.30.19	Lea a itwala hape, mi a pepa mushmani wa busilela. 
GEN.30.20	A li, “Mulimu u ni file mpo ye nde. Cwale munn'a ka u ta ni amuhela, kakuli ni mu pepezi bashimani ba silezi.” Kih'a mu biza Zebuloni. 
GEN.30.21	Mwamulahonyana a pepa musizana mi a mu biza Dina.
GEN.30.22	Cwale Mulimu a hupula Rahele. A alaba tapelo ya hae, mi a mu fa lupepo. 
GEN.30.23	Kiha s'a itwala, mi a pepa mushimani. A li, “Mulimu u ni zwisize maswabi a ku sa pepa.” 
GEN.30.24	A mu beya libizo la Josefa, mi a li, “Muñ'a Bupilo kabe a ni fa mushimani yo muñwi hape!”
GEN.30.25	Josefa ha s'a pepilwe, Jakobo a li ku Labani, “U ni lukulule ni kutele haesu. 
GEN.30.26	U ni fe basali ba ka, be ni belekezi ku wena, ni bana ba ka cwalo, kuli ni funduke. Wa ziba kuli ni ku belekezi hande.”
GEN.30.27	Labani a li ku yena, “U ni lumelele pili kuli ni ku bulelele se. Ni lemuhile ka ku nuha kuli Muñ'a Bupilo u ni fuyauzi kabakala hao. Cwalehe, u si ke wa ni siya. 
GEN.30.28	Bala tuelo ya hao, mi ni ta ku lifa.”
GEN.30.29	Jakobo a mu alaba, a li, “Wa ziba mo ni belekezi ku wena, ni mitapi ya hao mo i atezi mwa pabalelo ya ka. 
GEN.30.30	To tunyinyani, t'o n'o na ni tona pili ni si ka taha, tu atile ni ku hula, mi Muñ'a Bupilo u ku tohonolofalize kabakala ka. Cwale, ki nako ya ka kuli ni belekele ndu ya ka.”
GEN.30.31	Labani a buza, a li, “Cwale ni ta ku lifañihe?”
GEN.30.31	Jakobo a alaba, a li, “Ha ni bati mupuzo. Ni ta zwelapili ni nze ni babalela cwalo mitapi ya hao, haiba u ka eza se ni bulela. 
GEN.30.32	Kacenu, ni ka potela mitapi ya hao kaufela. U kete lingu ze swana, kwa lipuli ki ze tuluzana ni ze sasana. Yeo ki yona feela tifo ye ni bata. 
GEN.30.33	U ta bona kwapilinyana haiba ni sepahalile. Ha u ka t'o tatuba tuelo ya ka, haiba ni ka ba ni puli ye si ye sasana kamba ye tuluzana kapa ngu ye si ye nsu, fo u ta ziba kuli yeo i uzwizwe.”
GEN.30.34	Labani a alaba, a li, “Ku lukile. Lu ta eza ka m'o bulelezi.” 
GEN.30.35	Kono lona lizazi leo, Labani a zwisa lipoho za lipuli ze ne li na ni mibala, ni lipuli za litole ze na ni mibala kaufela kamba ze na ni mubala o musweu. A zwisa cwalo ni lingu ze nsu. A li fa bana ba hae kuli ba li babalele. 
GEN.30.36	Cwale Labani a siya Jakobo, mi a ya ni mitapi yeo. A nga musipili wa mazazi a malalu. Haili Jakobo yena, a lisa mitapi ya Labani ye siyezi.
GEN.30.37	Jakobo a nga mitai ye mitala ya mipulanga ni ya likota ze ñwi, mi a kwankumuna ze ñwi makwati, kuli mitai i be ni mibala-bala ye misweu. 
GEN.30.38	A toma mitai yeo fapil'a likungu, mo li nwelanga lingu mezi. A i beya hona fo, kakuli li atisa ku pahama ha li t'o nwa. 
GEN.30.39	Cwale, lipuli ha li se li ba mafuta fapil'a mitai yeo, za zwala ze sasana, ni ze tuluzana ni za mibala-bala.
GEN.30.40	Jakobo a kauhanya lingunyana, za mibala-bala ni ze nsu kaufela ze mwa mutapi wa Labani, mi a li libisa ku wa hae. Ka ona mukwa wo a hulisa mutapi wa hae, mi h'a si ka u kopanya ni wa Labani.
GEN.30.41	Lifolofolo ze ne li pila hande ha ne li pahamwa, Jakobo n'a beyanga mitai fapil'a zona kwa likungu ko ne li t'o nwelanga kuli li zwalele mwahal'a mitai yeo. 
GEN.30.42	Kono n'a sa beyi mitai ku ze fokola. Kabakaleo ze fokola za ba za Labani, kanti haili ze tiile hande za ba za Jakobo. 
GEN.30.43	Cwalehe, a fuma kapili. A ba ni mitapi ye miñata, ni batanga ba banna ni basali, ni likamele, ni limbongolo.
GEN.31.1	Jakobo a utwa kuli bana ba Labani ne ba bulela cwana, ba li, “Jakobo u ngile lika kamukana ze ne li za ndat'a luna. U fumisizwe ki lika ze ne li za ndat'a luna.” 
GEN.31.2	A bona hape kuli ni yena Labani kasibili n'a sa swani ni mw'a n'a inezi pili. 
GEN.31.3	Cwale Muñ'a Bupilo a li ku yena, “Kutela kwa naha ya bo ndat'aho ni kwa banabahenu. Ni ta ku babalela.”
GEN.31.4	Jakobo kiha s'a zibisa Rahele ni Lea kuli ba y'o kopana ni yena mwa simu mo ne ku inzi mitapi ya hae. 
GEN.31.5	A li ku bona, “Ni se ni lemuhile kuli ndat'a mina h'a sa ni tabela sina pili. Kono Mulimu wa bo ndate u ni babalezi. 
GEN.31.6	Mwa bubeli bwa mina mwa ziba hande kuli ni belekezi ndat'a mina ka maata a ka kaufela. 
GEN.31.7	Kono nihakulicwalo u ni pumile, mi u fukulize mupuzo wa ka halishumi. Kono Mulimu h'a si ka mu lumelela ku ni holofaza. 
GEN.31.8	Labani ha n'a bulezi kuli, ‘Lipuli ze sasana li ta ba mupuzo wa hao,’ mitapi kaufela ya zwala manamani a masasana. Ha n'a ize, ‘Lipuli ze tuluzana li ka ba tuelo ya hao,’ mitapi kamukana ya zwala butuluzana. 
GEN.31.9	Mulimu u ngile mitapi kaufela ku ndat'a mina mi u ni file yona.
GEN.31.10	“Ka nako ya zona ya ku pahama, na lola, mi na bona lipoho za lipuli ze ne pahama kuli n'e li ze sasa, ni ze tululi, mi ze paswa. 
GEN.31.11	Lingeloi la Mulimu la ni bulelela kwa buloko, la li, ‘Jakobo.’ Na alaba, na li, ‘Shangwe.’ 
GEN.31.12	La zwelapili, la li, ‘Wa bona kuli lipoho ze pahamwa kaufela ki ze sasa, ni ze tululi, ni ze paswa. Ni eza cwalo kakuli ni boni s'a eza kaufela ku wena, yena Labani. 
GEN.31.13	 Ki na Mulimu ya iponahalize ku wena kwa Betele, f'o ni sumekezi licwe la kupuzo ka ku li sela mafula, ni f'o itamezi ka maci. Cwalehe, itukise, u zwe mwa naha ye, mi u kutele kwa naha ya henu.’ ”
GEN.31.14	Bo Rahele ni Lea ba alaba Jakobo, ba li, “Luna, ha lu na lifa le li lu siyalezi le lu ka yola ku ndat'a luna. 
GEN.31.15	H'a lu talimi sina bazwahule, nji? U lu lekisize, mi cwale mali a n'a fumani ka luna kamukana u a sinyize. 
GEN.31.16	Bufumu kaufela bw'a ngile Mulimu ku ndat'a luna, i s'e li bwa luna ni bana ba luna. Eza feela s'a ku bulelezi Mulimu.”
GEN.31.17	Cwale Jakobo a paheka bana ni basali ba hae fa likamele. 
GEN.31.18	A itukiseza ku kutela ku ndat'ahe mwa naha ya Kanana, a soteza mitapi ya hae kamukana, mi a nga ni z'a n'a ipumanezi kwa Mesopotamia. 
GEN.31.19	Labani n'a il'o kuta lingu za hae, mi ka yona nako yeo ha n'a li siyo, Rahele a uzwa milimu ya maswaniso ya ndat'ahe ye ne li mwa ndu. 
GEN.31.20	Jakobo a puma Labani wa Muarami ka ku sa mu bulelela kuli s'a funduka. 
GEN.31.21	A nga liluwo la hae kamukana, mi a toba. A zamaya, a sila Nuka ya Yuferati, mi a liba kwa Lilundu la Giliadi.
GEN.31.22	Mwamulaho a mazazi a malalu, Labani kihona a bulelelwa kuli Jakobo u tobile. 
GEN.31.23	Kiha s'a nga batu ba hae, mi a latelela Jakobo ka mazazi a supile, mane a y'o mu swalela kwa Lilundu la Giliadi. 
GEN.31.24	Kono bona busihu bo, Mulimu a taha ku Labani wa Muarami kwa buloko, mi a li ku yena, “Tokomela, u si ke wa bemba Jakobo ka mukwa ufi kamba ufi.” 
GEN.31.25	Labani a t'o fumana Jakobo ya n'a tibelezi fa malundu a mañwi. Yena a tibelela fa Lilundu la Giliadi.
GEN.31.26	Labani a li ku Jakobo, “Kikabakalañi ha u ni pumile, mane ni ku ikungela bana ba ka inge basali ba ba hapilwe mwa ndwa? 
GEN.31.27	U ni pumeziñi mane u pundumuka feela u si ka ni zibisa, kiñi? Kambe n'o ni bulelezi, kambe ni ku funduzi ka tabo mwa musipili wa hao, ku nze ku opelwa, ku lizwa milupa ni lihalepa. 
GEN.31.28	Mane ha u si ka ni fa sibaka sa ku tubeta baikulyange ni bana ba ka. U ezize kezo ya bukuba luli! 
GEN.31.29	Ni na ni maata a ku ku eza maswe, kono busihu bo bu felile bo, Mulimu wa ndat'aho u ni bulelezi, a li, ‘Tokomela, u si ke wa bemba Jakobo ka mukwa ufi kamba ufi.’ 
GEN.31.30	Na ziba kuli u fundukile kakuli u tukufalezwi ku kutela kwa hae, kono kikabakalañi ha u uzwize milimu ya ka?”
GEN.31.31	Jakobo a mu alaba, a li, “Ne ni saba, kuli mwendi u ka ni amuha bana ba hao. 
GEN.31.32	Kono haiba u ka fumana kuli ku na ni ya ngile milimu ya hao, ku bona batu ba ka ba, yo u ta bulaiwa. Taha, u t'o bata, u nge s'e li sa hao kamukana, mi batu ba luna ba ta ba lipaki.” Jakobo n'a sa zibi kuli milimu n'e uzwizwe ki Rahele.
GEN.31.33	Labani a kena mwa tende ya Jakobo mi a bata. Kih'a y'o kena mwa tende ya Lea, ni mwa tende ya basali ba babeli ba batanga, kono h'a si ka fumana milimu ya hae. Cwale a ya mwa tende ya Rahele. 
GEN.31.34	Rahele n'a ngile milimu yeo, a i beya mwa mukotana wa sale ya kamele, mi n'a inzi fahalimw'a yona. Labani a batisisa mwa tende kaufela, kono h'a si ka i fumana. 
GEN.31.35	Rahele a li ku ndat'ahe, “U si ke wa ni nyemela, muñ'a ka, ha ni palelwa ku yema fapil'a hao. Libaka kikuli ha ni yo kwa miseme.” Labani a batisisa hape kono a i tokwa.
GEN.31.36	Cwale, Jakobo a nyema, mi a bulela ka buhali ku Labani, a li, “Kanti luli mulatu o ni ezize ki ufi, mulao o ni tuzi ki ufi, o ku fa tukelo ya ku ni zuma cwalo? 
GEN.31.37	Cwalehe, ha u s'o batile cwalo mwa lika za ka kamukana, sa hao s'o fumani mwa ndu ya ka si kai? Si beye fafasi fa, kuli batu ba hao ni ba ka ba si bone, mi ba bulele ya foselizwe mwahal'a luna. 
GEN.31.38	Ni se ni pilile ni wena lilimo ze mashumi a mabeli. Lingu ni lipuli za hao ha li si ka palelwa ku zwala, mi ha ni si ka ca nihaili poho i liñwi mwa mutapi wa hao. 
GEN.31.39	Kamita ngu ha ne i bulailwe ki sibatana, ne ni sa i tisi ku wena ku t'o ku bonisa kuli ne si mulatu wa ka, kono ki na ya n'a lwezi lisinyehelo zeo. N'o bulezi kuli ni life se si uzwizwe musihali kamba busihu. 
GEN.31.40	Ki hañata ni ciswa ki lizazi musihali ni ku bulaiwa ki silami busihu. Ne ni sa koni ku lobala. 
GEN.31.41	Ne ku li cwalo lilimo kaufela ze mashumi a mabeli ha ne ni inzi ni wena. Ni ku belekezi lilimo ze lishumi ka ze ne ku feza lionda za bana ba hao, ni lilimo ze silezi ni nze ni lisa mitapi ya hao. Nihakulicwalo u picaukisize mupuzo wa ka halishumi. 
GEN.31.42	Kambe Mulimu wa ndate, Mulimu wa Abrahama, Mulimu ya n'a lapelwa ki Isaka, n'a si ka ni tusa, kambe u ni lelekile ni si na se siñwi. Kono Mulimu u boni manyando a ka ni musebezi o ni ezize, mi busihu bo bu felile bo, u file katulo ya hae.”
GEN.31.43	Labani a alaba Jakobo, a li, “Basizana ba ki bana ba ka, baikulu ba ki ba ka, ni mitapi ye ki ya ka. Z'o bona kamukana ki za ka. Kono cwale se ni ka ezeza bana ba ka ni baikulyange kiñi? 
GEN.31.44	Ku lukile! A lu eze tumelelano, mi libunda la macwe li ta lu tusa ku lu hupulisa yona.”
GEN.31.45	Jakobo kih'a yemisa licwe la kupuzo. 
GEN.31.46	A bulelela batu ba hae ku tuta macwe a ba til'o kubukanya. Cwale ba cela lico kwatukw'a lona libunda leo la macwe. 
GEN.31.47	Labani a li biza Sahaduta, mi Jakobo, yena, a li biza Galedi. 
GEN.31.48	Labani a li, “Libunda le la macwe, li ta ba kupuzo ku wena ni ku na.” Ka libaka leo sibaka se sa bizwa Galedi. 
GEN.31.49	Labani a ekeza, a li, “Muñ'a Bupilo a be paki ya luna ha lu se lu kauhani.” Cwale sibaka seo sa bizwa Mizipa. 
GEN.31.50	Labani a zwelapili, a li, “Haiba u ka nyandisa bana ba ka, kamba u nyala basali ba bañwi, niha ni sa zibi se siñwi, u hupule kuli Mulimu u lu talimezi.” 
GEN.31.51	Cwale Labani a li ku Jakobo, “Ki a macwe a ni kubukanyize mwahal'a luna, ni licwe la kupuzo ki le. 
GEN.31.52	Zeo mwa bubeli bwa zona, libunda la macwe ni lona licwe la kupuzo ki za ku lu hupulisa. Ha ni na ku fitelela libunda le la macwe ku t'o ku lwanisa, mi ni wena ha u na ku fitelela libunda le ni licwe la kupuzo ku t'o ni lwanisa. 
GEN.31.53	Mulimu wa Abrahama ni Mulimu wa Nakori u ta lu atula.” Cwale Jakobo a itama ka libizo la Mulimu y'a n'a lapelwa ki Isaka ndat'ahe. 
GEN.31.54	A bulaya folofolo, mi a i eza sitabelo fa lilundu. Kih'a memela batu ba hae kwa lico. Ha ba se ba cile, ba ina fa lilundu busihu bo. 
GEN.31.55	Habusa i sa li kakusasa, Labani a tubeta baikulyaye, a laeza bana ba hae, mi a kutela kwa hae.
GEN.32.1	Jakobo a zwelapili mwa musipili wa hae, mi a katanyezwa ki mangeloi a Mulimu. 
GEN.32.2	H'a bona, a bulela, a li, “Ye ki mpi ya Mulimu,” mi a biza sibaka seo Mahanaimi.
GEN.32.3	Jakobo a luma batu ku muhulwan'a hae Isau kwa Seiri mwa naha ya Edomo. 
GEN.32.4	A ba taluseza cwana, a li, “Ha mu ka fita, mu bulelele Isau, mu li, ‘Jakobo, mutang'a hao ya ikokobeza, n'a inzi ku malum'ahe Labani, mi kabakala ku pateha, kihona h'a liyehile mane ku t'o fita nako ye. 
GEN.32.5	U na ni limbongolo, lingu, lipuli ni batanga ba banna ni basizana. Wa ipiha ku wena, muñ'a hae, ka sepo ya kuli mwendi u ka mu amuhela ka musa.’ ”
GEN.32.6	Balumiwa ha ba kutela ku Jakobo, ba li, “Lu il'o fita ku muhulwan'a hao Isau, mi s'a li mwa nzila ni yena ku t'o ku katanyeza. U taha ni batu ba mianda ye mine.” 
GEN.32.7	Jakobo a saba hahulu ni ku zieleha. A kauhanya batu b'a n'a zamaya ni bona, ni lingu za hae, lipuli, likomu ni likamele cwalo ka likalulo ze peli. 
GEN.32.8	A hupula, a li, “Haiba Isau u tela ku t'o ni lwanisa, u ta kala ka kalulo ya pili, mi ya bubeli i ta banduka.”
GEN.32.9	Jakobo kih'a lapela, a li, “Oho, wena Mulimu wa kuku Abrahama, ni Mulimu wa ndate Isaka, a ku ni utwe! Wena Muñ'a Bupilo ya ize ku na, ‘Kutela mwa naha ya henu ni kwa banabahenu. Na, ni ta ku lukiseza hande lika kaufela!’ 
GEN.32.10	Luli ha ni swanelwi ki musa ni busepahali b'o ni bonisize, na, mutang'a hao. Ha ku na se ni silile ni sona fa Nuka ya Jordani. Ni fitile feela haisi ona mulamu wa ka, mi cwale ni kutile ni litopa ze, ze peli. 
GEN.32.11	Na lapela, u ni tuse kwa maata a muhulwan'a ka Isau. Na saba mwendi u tela ku t'o lu lwanisa ni ku lu bulaya kaufel'a luna, mane ni bona basali ni bana cwalo. 
GEN.32.12	 U hupule sepiso ya hao, ha u ize, ‘Ni ta ku lukiseza lika kaufela, mi ni ta atisa lusika lwa hao kuli lu si ke lwa konwa ku balwa. Ba ta ba ba bañata sina mushabati wa liwate.’ ”
GEN.32.13	Ha s'a inzi busihu kaufela fo, kiha s'a ketela muhulwan'a hae Isau limpo kwa lika z'a n'a na ni zona: 
GEN.32.14	lipuli za litole ze mianda ye mibeli ni lipoho za zona ze mashumi a mabeli, lingu za litole ze mianda ye mibeli ni lipoho ze mashumi a mabeli, 
GEN.32.15	likamele za mabisi ze mashumi a malalu ni bana ba zona, litole ze mashumi a mane ni lipoho ze lishumi, limbongolo ze mashumi a mabeli ze sihali ni ze tunanyana ze lishumi. 
GEN.32.16	Mutapi o muñwi ni o muñwi a u beya mwa pabalelo ya yo muñwi wa batanga ba hae, mi a li ku bona, “Mu ni etelele, mi mu siye sibaka mwahal'a mitapi.” 
GEN.32.17	A laela mutanga wa pili, a li, “Ha u katana muhulwan'a ka Isau, mi a buza kuli, ‘Muñ'a hao ki mañi? Wena u ya kai? Ki mañi muñ'a limunanu z'o soteza ze?’ 
GEN.32.18	U alabe cwana, u li, ‘Ki za mutang'a hao Jakobo. Ki mpo y'a lumelela muñ'a ka Isau. Yena Jakobo kasibili wa taha mwamulaho a luna.’ ” 
GEN.32.19	A fa taelo ye swana ku wa bubeli, ku wa bulalu, ni ku bona kamukana ba ba ne ba soteza mitapi, a li, “Se ki sona se mu swanezi ku bulela ku Isau ha mu katana ni yena. 
GEN.32.20	Mu bulele cwana, mu li, ‘Eeni, mutang'a hao Jakobo wa ta mwamulaho a luna.’ ” Jakobo a li, “Ni ta mu wisa pilu ka limpo ze ni tangeta, mi ha ni ta katana ni yena mwendi u ta ni swalela.” 
GEN.32.21	Limpo za itangeta, mi yena a lobala hona mwa mafulo mo.
GEN.32.22	Bona busihu bo Jakobo a zuha, a nga basali ba hae ba babeli, ni batanga ba bona ba basali ba babeli ni bana ba hae ba lishumi ka a li muñwi, mi ba sila Nuka ya Jaboki fa mupao. 
GEN.32.23	 Ha s'a ba silisize, a silisa cwalo ni liluwo la hae kamukana. 
GEN.32.24	 A siyala a li nosi.
GEN.32.24	Cwale, a t'o manganiswa ki mutu ku fitela ha ku patalala. 
GEN.32.25	Mutu yo h'a bona kuli Jakobo wa mu palelwa, a mu nata mwa noka, mi ya leya ha ba nze ba mangana. 
GEN.32.26	Mutu yo a li, “Ni tuhele ni zamaye, kakuli li tuha li pazula.”
GEN.32.26	Kono Jakobo a mu alaba, a li, “Ha ni na ku ku tuhela konji ha u ta ni fuyaula pili.”
GEN.32.27	Mutu yo a buza, a li, “Ki wena mañi libizo la hao?”
GEN.32.27	Yena a mu alaba, a li “Ki na Jakobo.”
GEN.32.28	 Mutu yo a li, “Ha u sa na ku bizwa Jakobo. U ta bizwa Isilaele, kakuli u lwanile ni Mulimu ni batu, mi u tuzi.”
GEN.32.29	 Jakobo a li, “A ku ni bulelele libizo la hao.”
GEN.32.29	Kono a alaba, a li, “U ni buzezañi libizo la ka?” Kiha s'a fuyaula Jakobo.
GEN.32.30	Jakobo a li, “Ni boni Mulimu ka meeto, mi ni sa pila!” Kiha s'a biza sibaka seo Peniele. 
GEN.32.31	Lizazi la pazula Jakobo h'a funduka mwa Peniele, mi n'a cuñuta kabakala noka ya hae. 
GEN.32.32	Kikabakaleo bana ba Isilaele ha ba sa ci nama ya noka ni kacenu. I n'e li hona fa silama fo, f'a n'a natilwe Jakobo.
GEN.33.1	Jakobo a bona Isau a taha ni batu ba hae ba mianda ye mine, mi cwale a kauhanya bana. Ba bañwi ba ya ku Lea, ba bañwi ku Rahele, mi ba bañwi a ba abela batanga ba basali ba babeli. 
GEN.33.2	Kwa etelela batanga bao ni bana ba bona, kihona ku tatama Lea ni bana ba hae, mi bao ba latelelwa ki Rahele ni Josefa kwamulaho. 
GEN.33.3	Jakobo, yena, a ba fitelela, mi a y'o kubama fafasi a nz'a inama ni ku zusa toho, inge ya showelela, hasupile ku fitela a t'o fita ku muhulwan'a hae. 
GEN.33.4	Kono Isau a mata ku y'o mu katanyeza, a mu swala, toho ya hae ili fa mulala wa Jakobo, mi a mu tubeta. Ba lila mwa bubeli bwa bona. 
GEN.33.5	Isau h'a talima-talima, a bona basali ni bana. Kih'a buza, a li, “Ki bo mañi ba, b'o zamaya ni bona?”
GEN.33.5	Jakobo a alaba, a li, “Muñ'a ka, ba ki bana b'a ni file Mulimu ka lilato la hae.” 
GEN.33.6	Cwale basali ba batanga ba taha ni bana ba bona, ba t'o kandelela. 
GEN.33.7	Ba tatamwa ki Lea ni bana ba hae mi kwa mafelelezo, kwa taha Josefa ni Rahele. Ni bona cwalo ba t'o kandelela.
GEN.33.8	Isau a buza, a li, “Sitopa sani bo, se ni katani?”
GEN.33.8	Jakobo a alaba, a li, “I n'e li sa ku itapelela ku wena, muñ'a ka.”
GEN.33.9	Kono Isau a li, “Munyan'a ka, ni na ni ze ñata ni na. U ipulukele s'o na ni sona.”
GEN.33.10	Jakobo kih'a li, “Batili, haiba ni amuhezwi ka tabo, a ku amuhele ni wena mpo ye ni ku fa. Ha ni bona pata ya hao, mi sihulu ha u ni amuhezi ka tabo cwana, ku na, ku swana inge ni bona sifateho sa Mulimu kasibili. 
GEN.33.11	Muñ'a ka, amuhela mpo ye ni ku tiselize. Mulimu u ni shemubile ka ku ni fa ze ni tokwa kamukana.” A tundamena ku mu susueza cwalo ku fitela a i amuhela.
GEN.33.12	Isau a li, “A lu itukise, lu funduke. Na, ni ta itangeta.”
GEN.33.13	Jakobo a alaba, a li, “Muñ'a ka, wa ziba kuli banana ba fokola, mi hape ni hupula lingu ni likomu hamohocwalo ni manamani a zona. Haiba li ka zamaiswa ka tata niha i ka ba zazi li li liñwi feela, mutapi kaufela u ta shwa. 
GEN.33.14	Muñ'a ka, u itangete. Na, ni ka latelela ka bunya, kono ni nze ni lika mo ni konela kaufela ku akufa ni likomu ni banana, ku fitela ni y'o ku fumana kwa Seiri.”
GEN.33.15	Isau a li, “Cwalehe, ni ku siyele ba bañwi kwa batu ba ka.”
GEN.33.15	Kono Jakobo a alaba, a li, “Batu ba ha ni ba tokwi. Se ni bata feela ki ku utwana ni wena.” 
GEN.33.16	Cwale, ka lona lizazi leo, Isau a funduka ku kutela kwa Seiri. 
GEN.33.17	Kono Jakobo a ya kwa Sukoti, kw'a il'o ikahela ndu ni litebule za likomu za hae. Kikabakaleo sibaka seo ha si bizwa Sukoti.
GEN.33.18	Jakobo a y'o fita hande mwa munzi wa Sikemi, mwa naha ya Kanana, h'a kuta ku zwa kwa Mesopotamia. A yaha mafulo a hae mwa simu ye ne li fapil'a munzi. 
GEN.33.19	 A leka kalulo ya simu yeo ku ba lusika lwa Hamori, ndat'ahe Sikemi, ka mwanda wa muwaya-waya wa silivela. 
GEN.33.20	A yaha katala hona foo, mi a ka biza El-elohe.
GEN.34.1	Ka lizazi le liñwi Dina, mwan'a Jakobo ni Lea, a y'o potela basali ba bañwi ba mwa naha yeo. 
GEN.34.2	Sikemi, mwan'a Hamori wa Muhiti ya n'a li mulena wa sibaka seo, h'a bona musizana yo a mu swala likalala. 
GEN.34.3	Kono niha s'a mu sweli cwalo a ikutwa kuli u mu lata ka pilu ya hae kaufela. Kih'a lika ku mu omba-omba. 
GEN.34.4	Cwale kih'a kupa ndat'ahe, a li, “Ni batele musizana yo, ni mu nyale.”
GEN.34.5	Jakobo a utwa kuli mwan'a hae n'a tompolozwi ki mutu kono, kakuli bana ba hae ba bashimani ne ba sa li mwa naheñi kwa ku lisa, h'a si ka eza se siñwi ku fitela ha ba kuta. 
GEN.34.6	Hamori ndat'ahe Sikemi a y'o bulela ni Jakobo. 
GEN.34.7	Bana ba hae ba sa fita feela ku zwa ku lisa mi ba utwa litaba zeo, ba utwa butuku. Ba halifiswa hahulu ki kezo ya Sikemi, ili nto ye maswe ye ne shwaula batu ba Isilaele ka ku swala mwan'a Jakobo likalala cwalo. 
GEN.34.8	Hamori a li ku bona, “Mwan'a ka, yena Sikemi, u lata hahulu mwan'a mina. Cwalehe, na mi kupa bahesu, mu mu lumelele a mu nyale. 
GEN.34.9	A lu kopanyiwe ki manyalo. Lu mi nyalele, mi ni mina mu lu nyalele. 
GEN.34.10	Fohe mu ta ina ni luna mo, mwa naha ya luna. Mu ka na mwa ikahela ko mu lata, mu itekiseze mu nze mu lukuluhile mi mu be ni liluwo.”
GEN.34.11	Cwale Sikemi a li ku ndat'ahe Dina ni kwa likaizeli za hae, “Ni kupa kuli mu ni lumelele ka musa, mi ni ta mi fa se mu bata kaufela. 
GEN.34.12	Mu ni bulelele limpo ze mu bata, mi mu pahamise lionda mo mu latela. Ni ta mi fa se mu bata kamukana, haiba mu ni lumelela ku mu nyala.”
GEN.34.13	Bana ba Jakobo ba alaba Sikemi, ni Hamori ndat'ahe, ka mukwa o n'o ka ba puma kakuli Sikemi n'a tompolozi Dina kaizel'a bona. 
GEN.34.14	Ba li, “Ha lu lumeleli kaizel'a luna ku nyalwa ki mutu ya si ka ya kwa mupato. Kezo yeo n'e ta ba tompololo ku luna. 
GEN.34.15	Lu ka lumela feela ha mu ka swana ni luna, ka ku isa banna kaufela kwa mupato. 
GEN.34.16	Fohe, lu ta mi lumelela ku nyala bana ba luna, ni luna lu nyale ba mina. Lu ta yaha mwahal'a mina. 
GEN.34.17	Kono ha mu sa lumeli kelezo yeo, mi mu sa yi kwa mupato, lu ta mu nga, lu ikele.”
GEN.34.18	Manzwi ao a utwahala hande ku Hamori ni ku mwan'a hae Sikemi. 
GEN.34.19	Mutangana h'a si ka sinya nako, mi kapili a eza se ne si hupuzwi, kakuli n'a lata hahulu mwan'a Jakobo. I n'e li yena ya n'a kutekeha hahulu mwa mba ya bona kaufela.
GEN.34.20	Hamori ni Sikemi, mwan'a hae, ba ya kwa munyako wa munzi ko ne ba kopanelanga batu, mi ba y'o bulela ni ba munzi wa bona. 
GEN.34.21	Ba li, “Batu ba ba twaeleha. Mu ba tuhele ba pile mwa naha ya luna, mi ba izamaele mo ba latela. Naha ki ye tuna. Ya lu likana luna ni bona cwalo. Lu inyalele bana ba bona, mi ni luna lu ba fe bana ba luna ba inyalelwe. 
GEN.34.22	Kono batu ba, ba ta lumela ku pila ni ku ba sicaba si li siñwi ni luna ha lu ka lumela feela ku isa banna kamukana kwa mupato, sina bona ha ba ile kwa mupato. 
GEN.34.23	Kana limunanu za bona, tutu ya bona ni likomu za bona ha li na ku ba za luna ha lu ka ba lumelela ku pila mwahal'a luna, nji?” 
GEN.34.24	Batu ba munzi kaufela ba lumela muhupulo wa Hamori ni mwan'a hae Sikemi, mi banna kaufela ba isiwa kwa mupato.
GEN.34.25	Mwamulaho a mazazi a malalu, banna ba sa kuliswa ki ku ya kwa mupato, bana ba Jakobo ba babeli, bo Simioni ni Livi, likaizeli za Dina, ba nga mikwale ya bona, ba kena mwa hae ba si ka lemuhiwa, mi ba bulaya banna kamukana. 
GEN.34.26	Ba bulaya Hamori ni mwan'a hae Sikemi. Kihona ba nga Dina mwa ndu ya Sikemi, mi ba ikela. 
GEN.34.27	Bana ba Jakobo ba bañwi ba lwanisa ba ba holofezi, mi ba ikungela za butokwa kamukana mwa hae, kakuli kaizel'a bona n'a shwauzwi. 
GEN.34.28	Ba nga mitapi ya lingu ni lipuli. Ba nga likomu, limbongolo ni ze ñwi kamukana ze mwa hae ni mwa masimu. 
GEN.34.29	Ba nga bufumu kaufela, ba hapa basali ni bana, mi ba lwala lika kamukana ze ne li mwa mandu.
GEN.34.30	Jakobo a li ku Simioni ni Livi, “Mwa bona, mu ni kenyize mwa ziezi. Ka nako ye, batu ba mwa naha ye kamukana, ili Makanana ni Maperizi, ba ni toile. Ha ni na batu ba bañata. Haiba ba ni kubukanela, mi ba ni lwanisa, ni ta bulaiwa hamoho ni lubasi lwa ka cwalo.”
GEN.34.31	Kono bona ba alaba, ba li, “Ha lu na ku lumela kaizel'a luna ku eziwa inge lihule.”
GEN.35.1	 Mulimu a li ku Jakobo, “U itukiseze ku ya kwa Betele, mi u y'o yaha kwateñi. U y'o yahela Mulimu katala, yena Mulimu ya n'a iponahalize ku wena ha n'o saba muhulwan'a hao Isau.”
GEN.35.2	Jakobo kiha s'a bulelela lubasi lwa hae ni ba ba ne ba inzi ni bona kaufela, a li, “Mu zwise milimu ya bazwahule ye mwa mandu a mina. Mu ikenise, mi mu apale liapalo ze kenile. 
GEN.35.3	Lwa tuta mo, lu ya kwa Betele, ko ni ka y'o yahela Mulimu katala, yena Mulimu ya ni tusize mwa liziezi, mi ya ni babalezi kai ni kai ko ne ni ile.” 
GEN.35.4	Kiha ba se ba fa Jakobo milimu kamukana ya bazwahule ye ne ba na ni yona, ni macoco a ba ne ba apezi. Zeo a li pumbeka kwatas'a kota ya oke ye n'e li fakaufi ni Sikemi.
GEN.35.5	Jakobo ni bana ba hae ha ba se ba funduka, batu ba mwa minzi ye fakaufi ba kenelwa ki sabo ye tuna hahulu, mi ha ba si ka ba lelekisa. 
GEN.35.6	Jakobo ni batu ba hae kamukana ba t'o fita mwa Luzi, ili ona Betele, mwa naha ya Kanana. 
GEN.35.7	A yaha mwateñi katala, mi sibaka seo a si biza El Betele, kakuli Mulimu n'a iponahalisize ku yena hona foo ha n'a saba muhulwan'a hae. 
GEN.35.8	Debora ya n'a uta Rebeka a shwa, mi a bulukwa kwa kota ya oke kwatuko a Betele. Cwale kota ye ya bizwa Oke ya Sililo.
GEN.35.9	Jakobo h'a zwa kwa Mesopotamia, Mulimu a iponahaza ku yena hape, mi a mu fuyaula. 
GEN.35.10	 Mulimu a li ku yena, “Libizo la hao ki Jakobo, kono ku zwa nako ye, u ta bizwa Isilaele kuya kuile.” Cwale a bizwa Isilaele. 
GEN.35.11	 Mulimu kih'a li ku yena, “Ki na Mulimu ya Maata Kaufela. U be ni bana ba bañata. Ku wena ku ta zwa macaba a mañata, mane ni malena ba ta fumaneha ku ona. 
GEN.35.12	Ni ta ku fa naha ye ne ni file Abrahama ni Isaka, mi ki yona ye ni ka fa ni lusika lwa hao mwamulaho a hao.” 
GEN.35.13	Cwale Mulimu a mu siya hona fo f'a n'a bulelela ni yena, mi a kutela kwa lihalimu. 
GEN.35.14	 Jakobo a yemisa licwe la kupuzo mwa sibaka seo. A sela ku lona mpo ya ze nwiwa. Kihona a sela ni oli. 
GEN.35.15	Sibaka seo a si biza Betele, kakuli Mulumu n'a bulezi ku yena moo.
GEN.35.16	Ba zwa mwa Betele, mi ha ku se ku siyezi sibakanyana sa ku y'o fita kwa Eferata, mulwalo wa Rahele wa zuha, mi a pepa ka tata. 
GEN.35.17	Mba ha i se i zuhile ka maata, ya n'a mu pepisa a li, “U si ke wa saba. I sa li mushimani hape.” 
GEN.35.18	N'a s'a shwa, mi ha s'a felelwa ki moya, a li, “Ki yena Benoni,” kono ndat'ahe a mu beya la Benjamine.
GEN.35.19	Rahele ha s'a shwile, a bulukwa mwa nzila ye ya kwa Eferata, ona Betelehema kacenu. 
GEN.35.20	Jakobo a yemisa licwe la kupuzo fa libita la hae, mi lona Licwe la Rahele leo li sa li teñi ni kacenu. 
GEN.35.21	Isilaele a zwelapili, mi a y'o tibelela kwabuse bwa tawa ya Edere.
GEN.35.22	 Isilaele ha n'a sa pila mwa naha yeo, Rubeni a kopana ni Biliha, yo muñwi wa basali ba ndat'ahe. Isilaele a utwa taba yeo, mi a nyema hahulu.
GEN.35.22	Jakobo n'a na ni bana ba lishumi ka ba babeli. 
GEN.35.23	Bana ba Lea n'e li Rubeni, mweli wa Jakobo, Simioni, Livi, Juda, Isakare ni Zebuloni. 
GEN.35.24	Bana ba Rahele n'e li Josefa ni Benjamine. 
GEN.35.25	Bana ba Biliha, mutang'a Rahele, n'e li Dani ni Nafetali. 
GEN.35.26	Bana ba Zilipa, mutang'a Lea, n'e li Gadi ni Asere. Ba, i n'e li bona bana ba Jakobo b'a n'a pepile ha n'a li mwa Mesopotamia.
GEN.35.27	 Jakobo a taha ku ndat'ahe mwa Mamare, o bizwa Kiryati-Ariba kamba Heberoni, ko ne ba yahile bo Abrahama ni Isaka. 
GEN.35.28	Isaka n'a s'a na ni lilimo ze mwanda ka mashumi a supile ni li li liñwi h'a shwa. 
GEN.35.29	A y'o kopana ni bahabo ba ba shwile ha n'a s'a li mucembele luli, mi bana ba hae bo Isau ni Jakobo ba mu buluka.
GEN.36.1	Lo ki lona lusika lwa Isau, yena Edomo. 
GEN.36.2	 Isau n'a nyezi basali ba Makanana, ili bo Ada mwan'a Eloni wa Muhiti, Oholibama mwan'a Ana ya n'a pepilwe ki Zibioni wa Muhivi, 
GEN.36.3	 ni Basemati mwan'a Ishimaele kaizel'a Nebajoti. 
GEN.36.4	Ada, a pepa Elifazi ku Isau. Basemati a pepa Reuele. 
GEN.36.5	Mi Oholibama a pepa Jeushu, Jalamu ni Kora. Bao, ki bona bana b'a n'a pepile Isau mwa naha ya Kanana.
GEN.36.6	Cwale Isau a nga basali ba hae, bana ba bashimani ni ba basizana, ni batu ba hae kamukana, ni likomu za hae kaufela, ni liluwo la hae l'a n'a luile mwa naha ya Kanana. A zwa ku munyan'a hae Jakobo, mi a ya kwa naha i sili. 
GEN.36.7	A tuta kakuli fo ne ba inzi ni Jakobo ne ku sa ba likani. Ne ba na ni likomu ze ñata hahulu, mi ba palelwa ku ina hamoho. 
GEN.36.8	Isau, kapa Edomo, kih'a y'o ina mwa naha ya malundu a Seiri.
GEN.36.9	Lo, ki lona lusika lwa Isau, ndat'ahe Maedomo, mwa naha ya malundu a Seiri. 
GEN.36.10	A, ki ona mabizo a bana ba Isau. Ki Elifazi ya pepiwa ki Ada, ni Reuele ya pepiwa ki Basemati musal'a Isau. 
GEN.36.11	Bana ba Elifazi n'e li Temani, Omare, Zefo, Gatamo ni Kenazi. 
GEN.36.12	Timina n'e li yo muñwi wa basali ba mwan'a Isau, yena Elifazi, kw'a n'a pepile Amaleke. Bao, ki bona bana ba Ada musal'a Isau.
GEN.36.13	Ba, ki bona bana ba Reuele. Ki Nahati, Zera, Shamaha ni Miza. Ki bona bana ba Basemati musal'a Isau.
GEN.36.14	Oholibama, mwan'a Ana ya n'a pepilwe ki Zibioni, a t'o pepa Jeushu, Jalamu ni Kora ku Isau.
GEN.36.15	Ba, ki bona manduna mwa lusika lwa Isau. Ki bana ba mweli wa Isau yena Elifazi. Ki nduna Temani, Omare, Zefo, Kenazi, 
GEN.36.16	Kora, Gatamo, ni Amaleke. Bao, i n'e li bona manduna ba Elifazi mwa naha ya Edomo. N'e li bana ba Ada.
GEN.36.17	Ba, ki bona bana ba Reuele mwan'a Isau. Ki nduna Nahati, Zera, Shama ni Miza. Bao n'e li manduna ba Reuele mwa naha ya Edomo. N'e li bana ba Isau ku Basemati musal'a hae.
GEN.36.18	Ba, ki bana musal'a Isau yena Oholibama. Ki nduna Jeushu, Jalamu ni Kora. Bao ki bona manduna ba ba pepilwe ki musal'a Isau yena Oholibama, mwan'a Ana. 
GEN.36.19	Lo, ki lona lusika lwa Isau kamba Edomo, mi bao ki bona mandun'a bona.
GEN.36.20	Ba, ki bona bana ba Seiri wa Muhori, bañi ba naha. Ki bo Lotani, Shobali, Zibioni, Ana, 
GEN.36.21	Dishoni, Ezeri ni Dishani. Kwa bana ba Seiri, ba ki bona manduna ba Mahori mwa naha ya Edomo.
GEN.36.22	Bana ba Lotani n'e li Hori ni Hemami. Timina ne li kaizel'a Lotani.
GEN.36.23	Ba, ki bona bana ba Shobali. Ki Alevani, Manahati, Ebali, Shefo ni Onamu.
GEN.36.24	Bana ba Zibioni ki Aiya ni Ana. Ana, ki yena ya kile a fumana mawelu-welu a mezi a cisa mwa naheñi ha n'a lisa limbongolo za ndat'ahe Zibioni. 
GEN.36.25	Bana ba Ana ki ba. Ki Dishoni ni kaizel'a hae Oholibama. 
GEN.36.26	Bana ba Dishoni ki Hemedani, Eshebami, Jitirani ni Kerani.
GEN.36.27	Bana ba Ezere ki Bilihani, Zaavani ni Akani.
GEN.36.28	Bana ba Dishani ki Uza ni Arani.
GEN.36.29	Manduna ba Mahori ki bo Lotani, Shobali, Zibioni, Ana, 
GEN.36.30	Dishoni, Ezere, ni Dishani. Bao, ki bona manduna ba Mahori ka ku latelela masika a bona, mwa naha ya Seiri.
GEN.36.31	Ba, ki bona malena ba ba busize naha ya Edomo, malena ba Maisilaele ba si ka busa kale. 
GEN.36.32	Bela mwan'a Beori a busa mwa Edomo. Libizo la munzi wa hae ne li Dinaba. 
GEN.36.33	Bela ha s'a shwile, Jobabi, mwan'a Zera wa kwa Bozira, a mu yola. 
GEN.36.34	Jobabi h'a shwa, Hushamu, wa mwa naha ya Matemana, a mu yola. 
GEN.36.35	Hushamu h'a shwa, Hadadi, mwan'a Bedadi, a mu yola. Ki yena ya tuzi Mamidiani mwa naha ya Moabi. Libizo la munzi wa hae n'e li Aviti. 
GEN.36.36	Hadadi ha s'a shwile, Samila wa kwa Masareka a nga sibaka sa hae. 
GEN.36.37	Samila h'a shwa, Shaule wa kwa Rehoboto, kwa Nuka ya Yuferati, a busa mwa sibaka sa hae. 
GEN.36.38	Shaule h'a shwa, Baale Hanani, mwan'a Akibore, a mu yola. 
GEN.36.39	Baale Hanani mwan'a Akibore h'a shwa, kwa yola Hadare mwa sibaka sa hae. Libizo la munzi wa hae n'e li Pau. Musal'a hae n'a bizwa Mehetabele mwan'a Mataredi ya n'a pepilwe ki musali ya n'a bizwa Mezahaba.
GEN.36.40	A, ki ona mabizo a manduna ba Isau ha ba kolokisizwe ka limba, ni libaka mw'a n'a yahile yo muñwi ni yo muñwi wa bona. Ki nduna Timina, Aleya, Jetete, 
GEN.36.41	Oholibama, Ela, Pinoni, 
GEN.36.42	Kenari, Temani, Mibizari, 
GEN.36.43	Magadiele ni Irami. Bao, ki bona manduna ba Edomo ka ku ya ka libaka mo ne ba pila mwa naha ya bona. Isau ki yena ndat'ahe Maedomo.
GEN.37.1	Jakobo a ina hona mo mwa naha ya Kanana, mw'a n'a yahile ndat'ahe. 
GEN.37.2	Ze, ki zona litaba za Jakobo.
GEN.37.2	Josefa, a sa li mushimani wa lilimo ze lishumi ka ze supile, n'a nz'a lisanga lingu ni lipuli ni bahulwani ba hae, bana ba Biliha ni ba Zilipa, basali ba ndat'ahe. A bulelela ndat'ahe likezo ze maswe ze ne ba bulelwa ka zona bahulwani ba hae.
GEN.37.3	Isilaele n'a lata hahulu Josefa ku fita bahulwani ba hae kamukana, kakuli n'a mu pepezi mwa bucembele. A mu ezeza baki ye telele ye na ni mazoho. 
GEN.37.4	Bahulwani ba hae ha ba bona kuli ndat'a bona n'a lata hahulu Josefa ku fita bona, ba toya munyan'a bona hahulu, mane ne ba palelwa ku bulela ni yena ka likute.
GEN.37.5	Zazi le liñwi Josefa a lola, mi a bulelela bahulwani ba hae ka tolo yeo. Kiha ba mu toya hahulu ku fita pili. 
GEN.37.6	A li, “A mu utwe mo ni lolezi. 
GEN.37.7	Kamukan'a luna ne lu li mwa simu lu nze lu tamaka mañata a mabele. Cwale ñata ya ka ya zuha, ya ikemela hande. Mañata a mina a t'o i beya mwa sikwenda, a eza inge a showelela ñata ya ka.”
GEN.37.8	Banabahabo ba mu buza, ba li, “Kana luli u hupula kuli u ta ba mulen'a luna, wena? Kana u hupula kuli u ta lu busa, wena?” Cwale sitoyo sa bona sa ekezeha ku fita pili, kabakala tolo y'a n'a ba bulelezi.
GEN.37.9	Josefa a lola hape, mi a bulelela bahulwani ba hae, a li, “Ni lolile tolo ye ñwi hape, mi ni boni lizazi ni kweli ni linaleli ze lishumi ka i liñwi li nze li ni showelela.”
GEN.37.10	Tolo yeo a i bulelela bo ndat'ahe ni bahulwani ba hae, mi ndat'ahe a mu omanya, a li, “Ki tolo mañi y'o lolile? Kana u hupula kuli bo m'aho ni bahulwani ba hao, mane ni na kasibili, lu ka taha ku t'o ku showelela, wena?” 
GEN.37.11	 Bahulwani ba Josefa ba mu shwela muna, kono ndat'ahe yena, n'a nz'a hupula ka taba yeo.
GEN.37.12	Bahulwani ba Josefa ne ba il'o liseza mitapi ya ndat'a bona kwa Sikemi. 
GEN.37.13	Cwale Isilaele kih'a li ku Josefa, “Bahulwani ba hao ba il'o liseza mitapi kwa Sikemi. U itukise, mi ni ta ku luma ku bona.”
GEN.37.13	Josefa a alaba, a li, “Se ni itukisize.”
GEN.37.14	Ndat'ahe a li ku yena, “Zamaya, u y'o lekula bahulwani ba hao, ni mitapi haiba i iketile hande. Mi u kute, u t'o ni zibisa.” Ndat'ahe a mu fundula cwalo mwa Musindi wa Heberoni.
GEN.37.14	Josefa a y'o fita kwa Sikemi. 
GEN.37.15	A fumanwa ki mutu a nz'a lika-lika mwa naheñi. Mutu yo kiha s'a mu buza, a li, “Kanti u bata sika mañi?”
GEN.37.16	Josefa a alaba, a li, “Ni bata bahulwani ba ka. Muñ'a ka, u ni supeze ko ba liseza mitapi ya bona.”
GEN.37.17	Mutu yo a li, “Ba se ba tutile kale, mi ne ni utwile hande ha ba li ba ya kwa Dotani.” Cwale Josefa a ba latelela, mi a y'o ba fumana kwa Dotani.
GEN.37.18	Ba mu bona a sa li kwahulenyana, a si ka ba sutelela kale. Ba lelisana ka yena, mi ba lumelelana ka ku mu bulaya. 
GEN.37.19	Ba nze ba bulelisana, ba li, “Ki kao kaloli, ka taha! 
GEN.37.20	A mu itukise, lu mu bulaye, mi lu nepele situpu sa hae ku se siñwi sa liliba ze. Lu ka bulela kuli u bulailwe ki sibatana. Cwale lu ta bona ko li ta felela litolo za hae.”
GEN.37.21	Rubeni h'a utwa cwalo, a lika ku pilisa Josefa, a li, “Lu si ke lwa mu bulaya.” 
GEN.37.22	A ekeza, a li, “Mu si ke mwa sulula mali. Mu mu nepele feela mwa siliba se, se si mwa naheñi, kono mu si ke mwa mu holofaza.” N'a bulela cwalo ka mulelo wa ku mu pilisa ni ku mu kutiseza ku ndat'ahe. 
GEN.37.23	Josefa h'a t'o fita kwa bahulwani ba hae, ba mu tubula baki ya hae ye telele ye na ni mazoho. 
GEN.37.24	Ba mu swala, mi ba mu nepela mwa siliba se si kalile. 
GEN.37.25	Ha ba nze ba ca, ba bona sitopa sa Maishimaele ba ba zwa kwa Giliadi. Likamele za bona ne li lwezi mifuta-futa ya milyani ni sende ye nunka hande, ze ne ba isa kwa Egepita. 
GEN.37.26	Juda kiha s'a li kwa banabahabo, “Lu ka kutelwa kiñi ka ku bulaya munyan'a luna ni ku pata pulao? 
GEN.37.27	A lu mu lekiseñi kwa Maishimaele ba. Haiba lu eza cwalo, lu ka ba lu si ka mu holofaza. Hande-nde, ki munyan'a luna, nama ya nama ya luna ni mali a mali a luna.” Banabahabo ba lumela. 
GEN.37.28	 Balekisi ba Mamidiani ha ba fita, bahulwani ba Josefa ba y'o mu zwisa mwa siliba, mi ba mu lekisa kwa Maishimaele muwaya-waya wa silivela o eza mashumi a mabeli. Mi Maishimaele bao ba ya ni yena kwa Egepita.
GEN.37.29	Rubeni h'a kutela kwa siliba, mi a y'o fumana kuli Josefa n'a siyo mwateñi, a pazula liapalo za hae ili ku bonisa maswabi. 
GEN.37.30	A kutela kwa banabahabo, a li, “Mushimani h'a sa li yo mwani! Ni ta eza cwañi?”
GEN.37.31	Kiha ba bulaya puli, mi ba cimbeka baki ye telele ya Josefa mwa mali. 
GEN.37.32	Ba isa baki ku ndat'a bona, ba li, “Lu fumani siapalo se. Bona haiba ki sona sa mwan'a hao.”
GEN.37.33	A si ziba, mi a li, “Ee, ki sona sa hae. U bulailwe ki sibatana! Josefa u pumakilwe bubindi-bindi!” 
GEN.37.34	Jakobo a pazula liapalo za hae, mi a itama ze nsu mwa teka ku bonisa maswabi. A silisa mwan'a hae nako ye telele. 
GEN.37.35	Bana ba hae ba bashimani ni ba basizana ba taha ku t'o mu omba-omba, kono a hana ku omba-ombiwa, a li, “Ni ta lila mwan'a ka ku fitela ni y'o kopana ni yena mwa lifasi la ba ba shwile.” Cwale a zwelapili ku silisa mwan'a hae Josefa.
GEN.37.36	Ka yona nako yeo, ha ba li mwa Egepita, Mamidiani ba lekisa Josefa ku Potifaro, yo muñwi wa manduna ba Faro, ya n'a li yo muhulu wa mapolisa ba lapa la mulena.
GEN.38.1	Ka yona nako yeo, Juda a siya banabahabo mi a y'o yaha ni Hira wa mwa munzi o bizwa Adulami. 
GEN.38.2	Hona ko, Juda a y'o bona musizana, ya n'a pepilwe ki munna ya n'a bizwa Shua wa Mukanana, mi a mu nyala. 
GEN.38.3	Kih'a itwala, mi a pepa mwana wa mushimani, mi a mu beya libizo la Eri. 
GEN.38.4	A itwala hape, a pepa mushimani, mi a mu fa libizo la Onani. 
GEN.38.5	Hape a pepa mushimani, mi a li ki Shela. Ha ku pepwa Shela, Juda n'a sa li kwa Kezibi.
GEN.38.6	Juda a batela Eri, mwan'a hae wa mweli, musali. Libizo la hae ne li Tamare. 
GEN.38.7	Mikwa ye maswe ya Eri ya nyemisa Muñ'a Bupilo, mi a mu bulaya. 
GEN.38.8	Cwale Juda kiha s'a li ku Onani, “U kutise ndu ya muhulwan'a hao. U mu ezeze liswanelo za munna sina ha u li munyan'a mufu, kuli muhulwan'a hao a be ni lusika.” 
GEN.38.9	Kono Onani n'a ziba kuli bana ha ba na ku ba ba hae. Cwalehe, nako kaufela ha n'a kopana ni mbelwa yo, n'a nz'a ezezanga fafasi, kuli muhulwan'a hae a si ke a ba ni lusika. 
GEN.38.10	S'a n'a ezanga seo, Muñ'a Bupilo n'a sa si tabeli, mi ni yena a mu bulaya. 
GEN.38.11	Cwale Juda a li ku mukwenyan'a hae Tamare, “Kutela haenu ku ndat'aho. U nz'o li mbelwa cwalo, ku fitela mwan'a ka Shela a hula.” N'a bulela cwalo ka ku saba kuli Shela ni yena mwendi u ka shwa sina bahulwani ba hae. Tamare kiha s'a kutela ku ndat'ahe.
GEN.38.12	Ha ku se ku felile mazazi a mañatanyana, musal'a Juda, yena mwan'a Shua, a shwa. Juda ha s'a felize sililo, yena ni mulikan'a hae Hira wa Adulami ba ya kwa Timina, ko ne ku kutelwa lingu za hae. 
GEN.38.13	Mutu yo muñwi a bulelela Tamare, a li, “Mukwenyan'a hao u ya kwa Timina ku y'o kuta lingu za hae.” 
GEN.38.14	Cwale a tubula liapalo za sililo z'a n'a apezi, a ikapesa lisila kwa pata, kih'a t'o ina kwa makenelo a nzila ya Enaimi, munzi o kwa mukwakwa o ya kwa Timina. N'a ziba kuli cwale Shela n'a s'a hulile, kono n'a si ka mu fiwa kale kuli a mu nyale.
GEN.38.15	Juda h'a mu bona, a hupula kuli ki lihule kakuli n'a ikwahezi kwa pata. 
GEN.38.16	A ya ku yena kwatuko a mukwakwa, a li, “Taha kwanu, ni bata ku kopana ni wena.” N'a sa zibi kuli ne li mukwenyan'a hae.
GEN.38.16	Musali yo a li, “U ta ni fa sika mañi?”
GEN.38.17	A alaba, a li, “Ni ta ku lumela nkomwana ya puli mwa mutapi wa ka.”
GEN.38.17	A li, “Ku lukile, haiba u ka ni fa swalelele ku fitela u ni lumela yona.”
GEN.38.18	A mu buza, a li, “Cwalehe, ni ta ku fa swalelele ya sika mañi?”
GEN.38.18	Yena a alaba, a li, “Liswayo la hao ni muhala wa lona ni mulamu o zamaela ku ona.” A mu fa zona. Cwale ba kopana mi a itwala. 
GEN.38.19	Cwale Tamare a zuha, mi a ikela. A zwisa lisila l'a n'a ikapezise, mi a apala liapalo za hae za ku silisa.
GEN.38.20	Juda a luma mulikan'a hae wa kwa Adulami ni pulinyana kuli a y'o nga swalelele ya hae ku musali yo, kono h'a si ka mu fumana. 
GEN.38.21	A buza batu ba fa sibaka seo, a li, “Lihule le ne li inzi kwatuko a mukwakwa wa Enaimi li kai?”
GEN.38.21	Ba alaba, ba li, “Ha ku na lihule kwanu.”
GEN.38.22	A kutela ku Juda, mi a li, “Ha ni si ka mu fumana. Batu ba mwateñi ba li ha ku na lihule ku bona.”
GEN.38.23	Juda a li, “U si ke wa lika ku kutisa linto zani. Batu ba ka lu seha. Ne ni mu lumelezi pulinyana ye, nihaike ha u si ka mu fumana.”
GEN.38.24	Mwamulaho a likweli ze talu, mutu yo muñwi a t'o bulelela Juda cwana, a li, “Mukwenyan'a hao Tamare n'a kopani ni munna, mi ka nako ye u itwezi.”
GEN.38.24	Juda a laela, a li, “A mu mu zwiseze kwand'a munzi, mu mu cise, mane a be a shwe.”
GEN.38.25	Ha ba mu zwisa cwalo, a lumelela linzwi ku mukwenyan'a hae, a li, “Ni filwe mba ki muñ'a lika ze. Mu li talimisise, mi mu bate muñ'a zona. Ki liswayo le, ni muhala wa lona, ni mulamu wo.”
GEN.38.26	Juda a li ziba, mi a li, “Ki niti. Ki na ya fosize. Ne ni swanezi ku mu nyalisa ku mwan'a ka Shela.” H'a si ka kutela ku kopana ni yena hape.
GEN.38.27	Nako ya hae ya ku puluha ha i se i fitile, kwa bonahala kuli u itwezi mambile. 
GEN.38.28	Ha s'a puluha, yo muñwi a zwisa lizoho. Mupepisi a li swala, a li tama ka bwanda ka kafubelu, mi a li, “Yo ki yena ya pepilwe pili.” 
GEN.38.29	Kono a kutisa lizoho la hae, mi mwanahabo a pepiwa pili. Mupepisi a li, “Wo ki ona mukwa o' fumani ka ona nzila ya ku zwa!” Kih'a mu biza Perezi. 
GEN.38.30	Cwale mwanahabo a pepwa ni bwanda bo bufubelu kwa lizoho. Yena a bizwa Zera.
GEN.39.1	Josefa n'a isizwe kwa Egepita, ko Potifaro wa Muegepita, nduna ya Faro ni muzamaisi wa mapolisa ba lapa la mulena, a y'o mu leka kwa Maishimaele ba ba ne ba mu tisize mwa Egepita. 
GEN.39.2	 Muñ'a Bupilo n'a babalela Josefa, a nz'a mu lukiseza lika kamukana. N'a ina mwa ndu ya mulen'a hae wa Muegepita. 
GEN.39.3	Mulen'a hae a lemuha kuli n'a babalelwa ki Muñ'a Bupilo, ni kuli Muñ'a Bupilo n'a kondisa z'a n'a eza kaufela. 
GEN.39.4	Potifaro n'a lata Josefa, mi n'a tabiswa ki mukwa w'a n'a mu sebeleza ka ona. Kiha s'a mu eza sikombwa se situna sa ndu ya hae ni z'a n'a na ni zona kamukana. 
GEN.39.5	Ku zwa nako yeo, Muñ'a Bupilo a tohonolofaza ndu ya Muegepita kabakala Josefa. Muñ'a Bupilo a fuyaula z'a n'a na ni zona kaufela mwa ndu ya hae ni mwa masimu a hae. 
GEN.39.6	Potifaro a beya lika za hae kamukana mwa pabalelo ya Josefa, mi n'a si na taba ni zona konji lico z'a n'a ca.
GEN.39.6	Josefa n'a na ni siyemo se sinde, mi n'a li yo munde ni ka sifateho. 
GEN.39.7	Mwamulaho a nakonyana, musal'a mulen'a hae a kala ku talima Josefa ka takazo. A li, “Taha, u t'o fosa ni na.” 
GEN.39.8	A hana, mi a li ku yena, “Mulen'a ka u itatuzi mwa lika kamukana ze mwa ndu, kakuli na, ni teñi. U ni file maata a ku zamaisa z'a na ni zona kaufela. 
GEN.39.9	Ni na ni buikalabelo bo butuna mwa ndu mo, sina yena, mi ha ku na s'a ni hanisa, kwand'a hao, wena musal'a hae. Cwale se si ka ni ezisa nto ye maswe cwalo ki sifi, kuli ni be ni foseza Mulimu?” 
GEN.39.10	Niha n'a bizanga Josefa ka zazi ni zazi, yena n'a sa teelezi, kakuli n'a sa lati ku fosa ni yena.
GEN.39.11	Kono zazi le liñwi, Josefa h'a kena mwa ndu ku y'o sebeza, ne ku si na mutu ku ba ba ne ba sebezanga mwateñi. 
GEN.39.12	Musali yo kih'a t'o mu swala kwa baki, a li, “Taha, u t'o fosa ni na.” Kono a mu bolomoka, mi a matela kwande, a mu siya a nz'a swalelezi baki mwa mazoho. 
GEN.39.13	A bona kuli u siile baki, mi u zwile mwa ndu ka lubilo. 
GEN.39.14	Kiha s'a biza batu ba hae, a li, “A mu bone! Munn'a ka u tisize Muheberu yo mwa ndu ya luna, mi cwale wa lu tompolola. U ni kenezi mwa ndu ya ka ku t'o ni kupa kuli ni fose ni yena, kono na huwa mo ne ni konela kaufela. 
GEN.39.15	Ha s'a ni utwa ni huwa, s'a matela kwande, ku siya baki ya hae kwatuko a ka.”
GEN.39.16	A buluka baki yeo ku fitela muñ'a Josefa a fita. 
GEN.39.17	Kih'a mu kandekela yona taba yeo, a li, “Mutanga yo wa Muheberu, y'o lu tiselize, n'a tile mwa ndu ya ka ku t'o ni tompolola. 
GEN.39.18	Kono ha ni se ni huwa, s'a matela kwande, mane s'a siya baki ya hae kwatuko a ka.”
GEN.39.19	Mulen'a Josefa a halifa hahulu h'a utwa z'a mu bulelela musal'a hae, h'a li, “Kihona mw'a ni ezelize mutang'a hao cwalo.” 
GEN.39.20	Kiha s'a tamisa Josefa ni ku mu kenya mwa tolongo ko ne ba inanga mapantiti ba mulena, mi a ina moo. 
GEN.39.21	 Kono Muñ'a Bupilo a babalela Josefa ka sishemo, mane mupolisa wa tolongo a ba a tabela Josefa hahulu. 
GEN.39.22	A mu eza muzamaisi wa mapantiti ba bañwi kaufela. A ba yena ya n'a na ni buikalabelo fa lika kamukana ze ne eziwa mwa tolongo. 
GEN.39.23	Mupolisa yo n'a sa talimi lika kaufela ze ne babalelwa ki Josefa, kakuli Muñ'a Bupilo n'a li fakaufi ni Josefa, mi n'a mu kondiseza z'a n'a eza kamukana.
GEN.40.1	Ha ku se ku fitile nako, ndun'a maweta ba mulena ni ndun'a ba lienga la mulena wa Egepita ba foseza muñ'a bona. 
GEN.40.2	Faro a nyemela manduna ba hae bao ba babeli. 
GEN.40.3	Cwale a ba kenya mwa tolongo, mwa ndu ya muzamaisi wa mupolisa, ili ndu i liñwi ni mw'a n'a beilwe Josefa. 
GEN.40.4	Muzamaisi yo a ba beya mwa pabalelo ya Josefa. Ba ina nako ye telele mwa tolongo.
GEN.40.5	Zazi le liñwi, busihu hona mo mwa tolongo, ndun'a maweta ni ndun'a ba lienga la mulena wa Egepita ba lola mwa bubeli bwa bona. Yo muñwi ni yo muñwi n'a na ni tolo ya hae ni taluso ya yona. 
GEN.40.6	Josefa h'a taha ku bona kakusasana, a bona kuli ne ba filikani. 
GEN.40.7	A ba buza, a li, “Kiñi ha mu swabile cwana kacenu?”
GEN.40.8	Ba alaba, ba li, “Yo muñwi ni yo muñwi wa luna u bile ni tolo, mi mo ha ku na ya ka lu bulelela ze li talusa.”
GEN.40.8	Josefa a li, “Ki Mulimu ya fa litaluso. A mu ni bulelele litolo za mina.”
GEN.40.9	Cwale ndun'a maweta a bulela tolo ya hae, a li, “Na, ni lolile ni nze ni bona kota ya veine fapil'a ka. 
GEN.40.10	Kota i na ni mitai ye milalu. Matali a sa shoshela feela, lipalisa ni zona za bonahala i sa li hona fo, mi miselo ya buzwa. 
GEN.40.11	Ne ni swalelezi sinwiso sa Faro. Kiha se ni koyaula miselo, na i hamulela ku sona, mi na y'o fa Faro.”
GEN.40.12	Josefa a li, “Taluso ki ye. Mitai ye milalu ki mazazi a malalu. 
GEN.40.13	Mwamulaho a mazazi a malalu Faro u ta ku zwisa, a ku swalele, mi a ku kutiseze mwa situlo sa hao. U ta y'o fanga Faro sinwiso sa hae sina pili, ha n'o sa li nduna wa waine. 
GEN.40.14	Kono u ni hupule ha u s'o iketile hande mi, mwanesu, u be ni musa wa ku y'o ni biha ku Faro kuli ni zwe mwa tolongo mo. 
GEN.40.15	Ne ni uzwizwe mwa naha ya Maheberu, mi ni kwanu ni til'o kenyiwa feela mwa tolongo ni si ka fosa se siñwi.”
GEN.40.16	Ndun'a wa ba lienga, h'a utwa kuli taluso ya tolo ne li ye nde, a li ku Josefa, “Ni na, ni lolile cwana. Ne ni lwezi lizuma ze talu za mahobe fa toho. 
GEN.40.17	Mwa sizuma se si fahalimu, ne ku na ni mifuta-futa ya lico ze ne apehezwi Faro, kono ne li ciwa ki linyunywani.”
GEN.40.18	Josefa a alaba, a li, “Taluso ki ye. Lizuma ze talu ki mazazi a malalu. 
GEN.40.19	Mwamulaho a mazazi a malalu, Faro u ta ku zwisa, mi u y'o pumiwa toho. Kihona a ta lepeleza mubili wa hao kwa kota, mi u ciwe ki linyunywani.”
GEN.40.20	Ka lizazi la bulalu, ili la kupuzo ya ku pepwa kwa Faro, a ezeza manduna ba hae kaufela mukiti. A tisa ndun'a maweta ni ndun'a ba lienga fa pil'a manduna kamukana. 
GEN.40.21	A kutiseza ndun'a maweta mwa sibaka sa hae. 
GEN.40.22	Kono ndun'a ba lienga, yena, a bulaiwa, ili hona cwalo mw'a n'a taluselize Josefa litolo za bona. 
GEN.40.23	Kono ndun'a maweta h'a si ka hupula Josefa. N'a mu libezi.
GEN.41.1	Lilimo ze peli ha li se li felile, Faro a lola. Mwa tolo ya hae n'a yemi kwa Nuka ya Nile. 
GEN.41.2	N'a bona ku omboka likomu ze nde ze nunile ze supile, mi za kala ku fula mutaka. 
GEN.41.3	Cwale, likomu ze ñwi ze supile hape za omboka, ili ze maswe, ze otile. Za t'o yema kwatuko a za pili fa munanga wa nuka. 
GEN.41.4	Likomu ze otile zeo za ca likomu ze supile ze nunile, mi hona fo Faro a zuha. 
GEN.41.5	A lobala, mi a lola hape. Mwa tolo yeo, a bona lutaka lwa libele fo ku melile makunka a supile, a tezi hande, a buzwize. 
GEN.41.6	Cwale makunka a mañwi a supile a mela, ili a manyinyani a nyanine, a cinelizwe ki moya o cisa. 
GEN.41.7	Tukunka to tu supile, to tunyanine, twa miza a matuna a beile hande. Faro a pasumuka, mi a bona kuli n'a lola. 
GEN.41.8	 Habusa a zuha a filikani. Kiha s'a lumela balauli kaufela ba mwa Egepita. A ba bulelela litolo za hae, kono ha ku na ya konile ku mu taluseza zona.
GEN.41.9	Ndun'a maweta kih'a li ku Faro, “Na itumelela kacenu kuli ni fosize. 
GEN.41.10	U n'o nyemezi batanga ba hao, mi wa beya ndun'a ba lienga ni na mwa tolongo, mwa ndu ya muzamaisi wa mapolisa. 
GEN.41.11	Zazi le liñwi lwa lola. Yo muñwi ni yo muñwi a ba ni tolo ni taluso ya yona. 
GEN.41.12	Ne lu inzi ni mucaha wa Muheberu, ili mutang'a muzamaisi wa mapolisa, mi lwa mu bulelela litolo za luna. A lu taluseza zona, mi a bulelela yo muñwi ni yo muñwi taluso ya tolo ya hae. 
GEN.41.13	Kwa ezahala hande-nde sina mw'a n'a taluselize. Na, na kutisezwa mwa situlo sa ka, mi ndun'a ba lienga a bulaiwa.”
GEN.41.14	Faro a lumelela Josefa, mi kapili-pili ba mu zwisa mwa tolongo. Ha s'a ipeuzi ni ku apala liapalo li sili, a taha fapil'a Faro. 
GEN.41.15	Faro a li ku Josefa, “Ne ni lolile, mi ha ku na ya konile ku talusa tolo ya ka. Cwale ni bulelezwi kuli ha u ka utwa tolo, wa kona ku i talusa.”
GEN.41.16	Josefa a alaba, a li, “Isiñi na, muñ'a ka! Mulimu ki yena ya ta fa Faro kalabo ye nde.”
GEN.41.17	Faro a li, “Ni lolile ni nze ni yemi fa munanga wa Nuka ya Nile. 
GEN.41.18	Na bona ku omboka likomu ze nde ze nunile ze supile, mi za kala ku fula mutaka. 
GEN.41.19	Kiha se ku omboka ze ñwi hape ze supile ze otile, ze maswe, ili mufuta o maswe ka ku fitisisa wa likomu ze ni boni mwa Egepita kaufela. 
GEN.41.20	Likomu ze otile zeo za ca likomu ze nunile. 
GEN.41.21	Kono niha li li cile, ne ku si na mutu ya n'a ka ziba, kakuli ne li sa li hona mo ne li inezi pili kwa bumaswe ni ku ota. Kiha ni zuha. 
GEN.41.22	Na lola hape, ni nze ni bona makunka a supile a mabele, ili a matuna, a na ni mabele a makima, a s'a buzwize, a melile fa lutaka lu lu luñwi. 
GEN.41.23	Cwale kwa mela hape makunka a supile a manyinyani, a nyanisizwe ki moya o cisa. 
GEN.41.24	Tukunka to, to tu supile, to tunyanine, twa miza makunka a supile a matuna. Litolo za ka zeo ni li bulelezi balauli, kono ha ku na nihaili a li muñwi ya ni taluselize zona.”
GEN.41.25	Josefa a li ku Faro, “Litolo ze peli zeo li talusa nto i liñwi. Mulimu u ku bulelezi s'a ta eza. 
GEN.41.26	Likomu ze nunile ze supile ki lilimo ze supile, mi ni makunka a matuna a supile i sa li lilimo ze supile. Taluso ya zona ki i liñwi. 
GEN.41.27	Likomu ze otile ze supile ze tile mwamulaho, ni tukunka to tu nyanisizwe ki moya o cisa, ki lilimo ze supile za tala. 
GEN.41.28	Ki sona se ni ku bulelezi kuli Mulimu u ku bonisize s'a ta eza. 
GEN.41.29	Ku ta ba ni lilimo ze supile za kutulo ye tuna hahulu mwa naha ya Egepita kaufela. 
GEN.41.30	Mwamulaho a zeo, ku ta ba ni lilimo ze supile za tala, mi lilimo za lico ze ñata li ta libalwa mwa naha ya Egepita. Tala i ka t'o sinya lifasi. 
GEN.41.31	Linako za kutulo li ta libalwa, kakuli tala ye ka taha mwamulaho i ka ba ye tuna hahulu, ye sabisa. 
GEN.41.32	Tolo ya hao ha i tile habeli, Mulena Faro, kikuli litaba li lukisizwe ki Mulimu, mi u ta eza cwalo hona cwanoñu fa.
GEN.41.33	“Cwalehe, muñ'a ka, u kete mutu ya na ni kutwisiso, ya butali, a zamaise Egepita. 
GEN.41.34	U kete ni manduna ba ba ta talima ka za njimo mwa naha, mi ba nge kalulo ya buketalizoho ya lico ze ta kutulwa ka zona lilimo ze supile zeo za kutulo ye ñata. 
GEN.41.35	Ba swanezi ku kubukanya lico kamukana mwa lilimo zeo za kutulo ze taha. Ba beleke ka taelo ya hao, mi ba buluke lico zeo mwa minzi, li babalelwe. 
GEN.41.36	Lico zeo li ka bulukelwa ku tusa naha mwa lilimo ze supile ze taha, ili za tala ye ka ba teñi mwa Egepita, kuli batu ba si ke ba shwa ka nako ya lukupwe.”
GEN.41.37	Faro ni manduna ba hae ba lumela muhupulo wo. 
GEN.41.38	Yena Faro a li ku bona, “Mutu ya swana ni yo, lu ka mu fumana kai, ya na ni moya wa Mulimu?” 
GEN.41.39	Faro kiha s'a li ku Josefa, “Sina ha ku bonahala kuli Mulimu u ku bonisize zeo kamukana, ha ku na yo muñwi ya na ni kutwisiso kamba ya ku fita kwa butali. 
GEN.41.40	 Ni ta ku eza muzamaisi wa naha ya ka, mi batu ba ka kaufela ba ta eza z'o ta ba laela. Na, ki na feela ya ka ku fita, kakuli ni Mulena.” 
GEN.41.41	Faro kih'a li ku Josefa, “Wa bona, cwale ni ku beya muzamaisi wa Egepita kaufela.” 
GEN.41.42	 Faro a zwisa liseka le li kwa munwana wa hae, le li na ni liswayo la bulena, mi a li beya kwa munwana wa Josefa. A mu apesa liapalo ze nde, mi a mu tama sifaha sa gauda mwa mulala. 
GEN.41.43	A mu inisa mwa koloi ya bubeli ya bulena mi mapolisa ba ba ne ba zamaya fapil'a hae ne ba li, “A mu kubame!” Kamukwaocwalo Josefa a ketelwa buzamaisi bwa Egepita kamukana. 
GEN.41.44	Faro a li ku yena, “Ki na Mulena. Ha ku na mutu mwa Egepita kaufela ya ka nanula lihutu kamba lizoho a si ka lumelelwa ki wena.” 
GEN.41.45	Kiha s'a beya Josefa libizo la Zafenati-Panea. A mu fa musali ya bizwa Asenati, mwan'a Potifera muprisita wa munzi wa Onu. Cwale Josefa a kala ku zamaya naha ya Egepita kamukana.
GEN.41.46	Josefa n'a na ni lilimo ze mashumi a malalu h'a kala ku sebeleza Faro, mulena wa Egepita. A funduka mi a zamaya mwa naha kamukana. 
GEN.41.47	Mwa lilimo ze supile za lico ze ñata, naha ya ba ni kutulo ye tuna. 
GEN.41.48	Josefa a kubukanya lico kaufela mwa lilimo zeo ze supile za kutulo mwa naha ya Egepita, mi a li buluka mwa minzi. Mwa munzi ni munzi, n'a kubukanya lico ze zwa mwa masimu a fakaufi ni ona. 
GEN.41.49	A kubukanya lico ze ñata hahulu mane za swana inge mushabati wa kwa liwate ka buñata bwa zona. Lico za ba ze ñata hahulu luli, mane a ba a tuhela ku li likanya, kakuli ne ku sa konahali kuli li likanyiwe.
GEN.41.50	Lilimo za tala li si ka fita kale, Josefa a pepa ni Asenati, mwan'a Potifera muprisita wa Onu, bana ba babeli ba bashimani. 
GEN.41.51	Josefa a li, “Mulimu u ni libalize manyando a ka kaufela ni lubasi lwa ndate kamukana.” Cwale a beya mweli wa hae libizo la Manase. 
GEN.41.52	Hape a li, “Mulimu u ni file bana mwa naha mo ni til'o nyandela.” Kih'a beya wa bubeli libizo la Eferaimi.
GEN.41.53	Cwale lilimo ze supile za kutulo ye nde, ye ne ba ikola ba Egepita, za fela. 
GEN.41.54	 Lilimo ze supile za tala za kala, sina mw'a n'a bulelezi Josefa. Kwa ba ni tala ni mwa manaha a mañwi kamukana. Kono mwa naha ya Egepita kaufela ne ku na ni lico. 
GEN.41.55	 Naha ha i se i kenelwa ki tala, batu ba t'o kupa lico ku Faro. Yena a bulelela Maegepita kamukana, a li, “Mu ye ku Josefa, mu y'o eza s'a ka mi bulelela.” 
GEN.41.56	Tala ha i se i keni naha kaufela, Josefa a kwalula matuli a lico kamukana, mi a lekiseza Maegepita lico, kakuli cwale tala n'e se li ye tuna mwa naha ya Egepita. 
GEN.41.57	Batu ne ba zwa mwa lifasi kaufela ku t'o leka lico ku Josefa, kakuli tala ne li ye tuna mwa lifasi kamukana.
GEN.42.1	Jakobo ha s'a utwile kuli ku na ni lico mwa Egepita, a li kwa bana ba hae, “Kiñi ha mu nze mu talimana feela kwa meeto, mu si na se mu eza? 
GEN.42.2	 Ni utwile kuli ku na ni mabele mwa Egepita. A mu ye kwateñi, mu y'o leka lico kuli lu si ke lwa bulaiwa ki tala.” 
GEN.42.3	Cwale bahulwani ba Josefa ba lishumi ba ya kwa Egepita ku y'o leka mabele. 
GEN.42.4	Jakobo n'a si ka luma Benjamine munyan'a Josefa, kakuli n'a saba kuli mwendi a ka swana a tahelwa ki ziezi.
GEN.42.5	Bana ba Isilaele ba y'o leka mabele, hamoho ni ba bañwi, kakuli ne ku na ni tala mwa naha ya Kanana. 
GEN.42.6	Josefa, ili muzamaisi wa naha ya Egepita, n'a lekisa mabele kwa batu ba lifasi kamukana. Cwale bahulwani ba Josefa ba taha, ba t'o kubama fapil'a hae ba nze ba inamezi fafasi. 
GEN.42.7	Josefa a sa bona feela bahulwani ba hae, a ba ziba, kono a ikezisa inge ya sa ba zibi. A bulela ni bona ka buhali, a li, “Mu zwa kai?”
GEN.42.7	Bona ba alaba, ba li, “Lu zwa kwa Kanana. Lu til'o leka lico.”
GEN.42.8	Josefa n'a zibile bahulwani ba hae, kono bona ne ba si ka mu ziba. 
GEN.42.9	 Kiha s'a hupula litolo z'a n'a nz'a lolanga ka bona, mi a li, “Mu matwela mina. Mu til'o bona naha ya luna fo ku ka kenelwa ka bunolo.”
GEN.42.10	Ba alaba, ba li, “Batili, mulen'a luna. Lu tile feela ku t'o leka lico, luna batanga ba hao. 
GEN.42.11	Kaufel'a luna lu bana ba mutu a li muñwi. Ha lu matwela, muñ'a ka. Lu batu ba ba sepahala.”
GEN.42.12	Josefa a li ku bona, “Batili! Mu til'o bata feela makenelo a mwa naha ya luna.”
GEN.42.13	Ba li, “Kaufel'a luna lu ba lishumi ka ba babeli, muñ'a ka. Lu bana ba munna a li muñwi mwa naha ya Kanana. Ñomba ku luna u siyezi ni ndat'a luna, mi munyan'a luna yo muñwi u shwile.”
GEN.42.14	Josefa a li, “Kihona mo ne ni bulelezi cwalo. Mu matwela. 
GEN.42.15	Mu ta likiwa ka mukwa wo. Ni konka ka libizo la Faro kuli ha mu na ku kuta, konji f'a ka tahela munyan'a mina kwanu. 
GEN.42.16	Mu lume yo muñwi wa mina, a y'o mu nga. Ba ba siyezi ba ka libelelwa ku fitela ku bonahala niti ya ze mu bulela. Hakusicwalo, ka Faro ya pila, mu matwela luli.” 
GEN.42.17	Ha s'a bulezi cwalo a ba buluka mwa tolongo mazazi a malalu.
GEN.42.18	Ka lizazi la bulalu, Josefa a li ku bona, “Na, ni mutu ya saba Mulimu. Hakulicwalo, mu ka kona ku ipilisa ha mu lumela ku eza se. 
GEN.42.19	Haiba mwa sepahala luli, ku ta siyala a li muñwi feela wa ku mina mwa tolongo, mwa ndu mo ne mu bulukilwe, mi ba ba siyezi ba iseze mabasi a mina lico ze mu lekile. 
GEN.42.20	Mu tise ñomba wa mina kwanu ku na, ku t'o ni kolwisa kuli ze mu bulela ki niti, mi ha mu na ku bulaiwa.”
GEN.42.20	Ba lumela. 
GEN.42.21	Ba ambolisana, ba li, “Ee, kaniti lu na ni mulatu ka kezo ye lu ezize ku munyan'a luna. Lu boni manyando a matuna a n'a keni ku ona ha n'a lu kupa tuso, kono ne lu si ka isa pilu. Kikabakaleo ni luna ha lu nyandiswa.”
GEN.42.22	 Rubeni a li, “Ne ni mi bulelezi kuli mu si ke mwa utwisa mushimani butuku, kono ha mu si ka utwa. Kifohe cwale lu lifiswa lifu la hae.” 
GEN.42.23	Josefa n'a utwa ze ne ba bulela, kono bona ne ba sa zibi kuli wa utwa, kakuli ne ba tolokelwanga ha ne ba bulelanga ni yena. 
GEN.42.24	Josefa a ba siya, mi a y'o lila. Ha s'a kona ku bulela ni bona hape, a kuta, a t'o supa Simioni, mi yena a tamwa ba nze ba bona.
GEN.42.25	Josefa a laela kuli masaka a bona a taziwe ka mabele, ni kuli ba kutisezwe mali a bona yo muñwi ni yo muñwi mwa saka ya hae, mi ba fiwe lico za mufaho. Zeo kaufela ba li ezezwa. 
GEN.42.26	Mitangana ba paheka masaka a ba lekile fa limbongolo, mi ba funduka. 
GEN.42.27	Fo ne ba til'o tibelela, yo muñwi wa bona a kwalula saka ya hae kuli a fe mbongolo ya hae lico. Kiha s'a fumana mali fa mulomo wa saka. 
GEN.42.28	A biza ba bañwi, a li, “Mu bone, bati ba ni kutiselize mali a ka! Ki a, mwa saka.” Ba tula lipilu. Ba talimana-talimana ka sabo ye tuna hahulu, mi ba buza, ba li, “Kanti Mulimu u lu ezize cwañi?”
GEN.42.29	Ha ba t'o fita mwa Kanana ku ndat'a bona Jakobo, ba mu kandekela ze ne ba tahezi kamukana. 
GEN.42.30	Ba li, “Muzamaisi wa naha yani u bulezi ni luna ka buhali, mane a ba a lu zekisa kuli lu til'o twela naha ya hae. 
GEN.42.31	Lu mu bulelezi, lwa li, ‘Luna lu batu ba ba sepahala, ha lu matwela. 
GEN.42.32	Lu ne lu li ba lishumi ka ba babeli ku ndat'a luna. Yo muñwi wa luna u tokwahalile, haili yo munyinyani u siyezi ni ndat'a luna mwa Kanana.’ 
GEN.42.33	Yena a alaba, a li, ‘Ni ta kolwa kuli mwa sepahala ka mukwa wo. Yo muñwi wa mina u ta siyala ni na kwanu. Ba bañwi ba ta iseza mabasi a mina a shwa tala lico. Ku felile. Mu funduke! 
GEN.42.34	Mu y'o nga ñomba wa mina, a tahe kwanu ku na. Fohe, ni ta ziba kuli ha mu matwela, kono mu batu ba ba sepahala. Ni ta mi kutiseza munyan'a mina, mi mu ta fiwa tukelo ya ku leka ni ku lekisa mwa naha mo.’ ”
GEN.42.35	Cwale ha ba sulula masaka a bona, mukotana wa mali wa yo muñwi ni yo muñwi n'o li mwa saka ya hae. Ha ba bona mikotana ya mali yeo, ba saba hahulu hamohocwalo ni ndat'a bona. 
GEN.42.36	Ndat'a bona, yena Jakobo, a li ku bona, “Cwale mu bata ku ni siya ni si na bana. Josefa h'a yo. Simioni h'a yo. Cwale se mu bata ku iseleza ni Benjamine! Na, ni zielehile luli!”
GEN.42.37	Rubeni a li ku ndat'ahe, “Haiba ni sa ku kutisezi Benjamine, u bulaye bana ba ka ba babeli. U mu beye feela mwa mazoho a ka, mi ni ta kuta ni yena.”
GEN.42.38	Kono Jakobo a li, “Mwan'a ka h'a na ku ya ni mina. Muhulwan'a hae u shwile, mi ki yena feela ya siyezi. A ka swana a shwela mwa nzila. Na, ni se ni supezi hahulu mi ha ni sa kona ku kena mwa maswabi a mu bata ku ni tiseza ona ka bomu. A ka ni bulaya feela.”
GEN.43.1	Tala ya hula hahulu mwa Kanana. 
GEN.43.2	Lubasi lwa Jakobo ne lu se lu felize lico ze ne ba il'o leka kwa Egepita. Jakobo kiha sa li kwa bana ba hae. “A mu kute, mu y'o lu lekela liconyana.”
GEN.43.3	Juda a li ku yena, “Mutu yani u lu latulezi hande-nde kuli ha lu na ku lumelelwa ku bonana ni yena, konji ha lu ka ya ni munyan'a luna. 
GEN.43.4	Haiba u lumela kuli lu ye ni munyan'a luna, fo, lu ka ya, lu y'o ku lekela lico. 
GEN.43.5	Haiba wa hana, ha lu na ku ya, kakuli mutu yo u ize, ‘Ha mu na ku lumelelwa ku bonana ni na, konji ha mu ka taha ni munyan'a mina.’ ”
GEN.43.6	Jakobo a li, “Kiñi ha mu ni tatafalelize lika cwalo ka ku bulelela mutu yo kuli mu na ni munyan'a mina yo muñwi?”
GEN.43.7	Ba alaba, ba li, “Mutu yo n'a tundamezi ku lu buza, mane ni ka mba ya luna, a li, ‘Kikuli ndat'a mina u sa pila, nji? Mu na ni yo muñwi munyan'a mina kamba cwañi?’ Ne lu swanezi ku alaba lipuzo za hae. Ne lu sa zibi kuli u ta li, ‘Mu y'o tisa munyan'a mina.’ ”
GEN.43.8	Juda a li ku ndat'ahe Isilaele, “Lumela mushimani a zamaye ni na, mi lu itukiseze ku funduka. Cwale kaufel'a luna, wena, bana ba luna, ni luna ha lu na ku shwa tala. 
GEN.43.9	Ni ta toboha bupilo bwa ka kabakala hae. Ni ta ba ni buikalabelo fahalimw'a hae. Haiba ni sa mu kutisezi ku wena a iketile, a pila hande, ni ta ba ni mulatu ku wena mwa bupilo bwa ka kamukana. 
GEN.43.10	Kambe lu si ka liyeha, kambe se lu kutile misipili ye mibeli nako ye.”
GEN.43.11	Ndat'a bona, Jakobo, a li ku bona, “Haiba ki ona mo ku lukela ku ezezwa, mu eze cwanahe. Mu lwale limpo za butokwa ze mwa naha ya luna, mi mu y'o li fa mutu yo, ze cwaleka: mafulanyana ni linosinyana, miinko ni tulyani-lyani, tundongo ni ze ñwi cwalo. 
GEN.43.12	Hape mu ekeze ni kwa mali a mina habeli, kakuli mu swanezi ku y'o lifa mali ani a n'a kutiselizwe mwa masaka a mina. Mwendi n'a kutiselizwe mwateñi ka foso. 
GEN.43.13	Mu itukiseze ku kutela ku mutu yo, mi mu nge munyan'a mina. 
GEN.43.14	Mulimu ya Maata Kaufela a mi fumanise sishemo ku mutu yo, kuli a y'o mi lukululela mwanahabo mina ni Benjamine cwalo. Haili ka na, haiba ni swanezi ku shwelwa ki bana ba ka, ni shwezwi ku felile.”
GEN.43.15	Batu bao kiha ba nga limpo ni mali a ekelizwe habeli. Ba nga ni yena Benjamine cwalo. Ba itukisa, mi ba ya kwa Egepita ko ba il'o ipiha ku Josefa. 
GEN.43.16	Josefa h'a bona Benjamine mwahal'a bona, a bulelela mutanga ya n'a bababela ndu ya hae, a li, “Isa batu bao mwa ndu. U bulaye folofolo, u i apehe, kakuli ba ka t'o ca ni na musihali.” 
GEN.43.17	Sikombwa seo sa eza mw'a n'a bulelezi Josefa, mi s'a ba tisa mwa ndu.
GEN.43.18	Batu bao ba saba ha ba isiwa mwa ndu ya hae, mi ba hupula, ba li, “Lu tisizwe mo kabakala mali a n'a kutiselizwe mwa masaka a luna. Ba ta lu lwanisa, ba lu hape, ba nge ni limbongolo za luna.” 
GEN.43.19	Kiha ba se ba taha ku sikombwa sa Josefa mi ba li ku yena ha ba li fa munyako wa ndu, 
GEN.43.20	“Muñ'a ka, ha si ne lu tile fa pili ku t'o leka lico! 
GEN.43.21	Cwale ha lu y'o fita fo ne lu tibelezi, lwa tamulula masaka a luna, mi yo muñwi ni yo muñwi wa luna a fumana mali a hae fa mulomo wa saka. Lu fumani mali a luna kaufela a likani hande-nde, mane lu kutile ni ona. 
GEN.43.22	Hape lu tile ni mali a mañata a ku t'o leka lico ze ñata. Ha lu zibi ya n'a kutiselize mali mwa masaka a luna.”
GEN.43.23	Sikombwa seo sa li, “Mu si ke mwa bilaela! Mu si ke mwa saba! Mulimu wa mina, Mulimu wa ndat'a mina, ki yena ya kutiselize liluwo leo mwa masaka a mina. Haili mali a mina a pili, ne ni a amuhezi hande.” Cwale a tisa Simioni ku bona.
GEN.43.24	Mutanga yo a ba isa mwa ndu ya Josefa. A ba fa mezi a ku tapa kwa mahutu, mi a y'o fa limbongolo za bona lico. 
GEN.43.25	Ba lukisa limpo za bona za ku t'o fa Josefa h'a ka taha musihali. Ne ba se ba utwile kuli ba ka ca hona koo. 
GEN.43.26	Josefa h'a fita kwa hae, ba tisa limpo ku yena mwa ndu, mi ba inama fapil'a hae. 
GEN.43.27	A ba buza mo ba zuhela, mi hape a li, “Ndat'a mina wa mucembele, ye ne mu bulezi kuli u teñi, u zuha cwañi? Kana u sa pila ni ku iketa hande, nji?”
GEN.43.28	Ba alaba, ba li, “Ndat'a luna, mutang'a hao, u sa pila mi wa zuha hande.” Kiha se ba kubama ni ku inama fapil'a hae.
GEN.43.29	Josefa h'a bona Benjamine, munyan'a hae luli, a li, “Yo ki yena ñomba ye ne mu ni bulelezi, nji? Mulimu a ku fuyaule, mwan'a ka.” 
GEN.43.30	Josefa kih'a zwa kapili, kakuli n'a shwela munyan'a hae makeke. N'a s'a bata ku lila, cwale a ya kwa musiyo wa hae, a y'o lilela kwateñi. 
GEN.43.31	Ha s'a tapile kwa pata, a zwa, a itiisa, mi a laela kuli ba tise lico. 
GEN.43.32	Josefa a fiwa a li nosi, mi bahulwani ba hae ba felwa fa tafule i sili. Haili Maegepita ba ba ne ba ca ni yena ba felwa ku ye ñwi tafule ba li nosi, kakuli ne ba hupula kuli kwa swabisa ku ca ni Maheberu. 
GEN.43.33	Banabahabo Josefa ne ba inzi fa tafule ye talimani ni ya hae, ba ina ka ku tatamana kwa bona, ku kala ka yo muhulu mane ku t'o fita ku yo munyinyani. Ha ba bona mo ne ba inezi, ba talimana ba komokile. 
GEN.43.34	Lico ne li abelwa fa tafule ya Josefa, mi Benjamine a fiwa haketalizoho ku fita ba bañwi. Cwale ba nwa ni yena, mi ba taba hamoho.
GEN.44.1	Josefa a laela sikombwa sa mwa ndu ya hae, a li, “U taze masaka a batu bao ka lico ze ba ka kona ku lwala kaufela, mi mali a yo muñwi ni yo muñwi wa bona u a kutiseze mwa saka fahalimw'a lico za hae. 
GEN.44.2	U beye sinwiso sa ka sa silivela fahalimu, mwa saka ya munyan'a bona, hamohocwalo ni mali a hae a lico.” Yo a eza mw'a n'a bulelezwi. 
GEN.44.3	Habusa, kakusasa, batu bao ba funduka ni limbongolo za bona. 
GEN.44.4	Ha ba se ba siile munzi kwahulenyana, Josefa a li ku sikombwa sa hae, “Itukise, u latelele batu bani. Ha u ta ba swala, u li ku bona. ‘Kiñi ha mu kutiselize bunde bo ne mu ezelizwe ka bumaswe cwalo? 
GEN.44.5	Kiñi ha mu uzwize sinwiso sa mulen'a ka sa silivela? Ki sona s'a nwelanga muñ'a ka, mi i sa li sona s'a itusisa h'a bata ku ziba ze taha. Mu ezize nto ye maswe hahulu.’ ”
GEN.44.6	Sikombwa seo ha si y'o ba swala, sa bulela ona manzwi ao. 
GEN.44.7	Bona ba alaba, ba li, “Kanti u liñi, muñ'a ka, ha u bulela cwana? Ne lu si ke lwa hupula ku eza nto ye cwalo. 
GEN.44.8	Ha si u boni kuli lu ku kutiselize mali a ne lu fumani mwa masaka a luna ha lu zwa kwa Kanana? Cwale lu ka uzwa cwañi silivela kamba gauda mwa ndu ya muñ'a hao? 
GEN.44.9	Muñ'a ka, haiba u ka i fumana ku yo muñwi wa luna, yena yo a bulaiwe, mi luna kaufela lu ta ba batanga ba mulena.”
GEN.44.10	A li, “Na lumela. Kono haiba ni ka i fumana ku yo muñwi wa mina, yena yo u ta ba mutang'a luna, mi mina kamukana mu ka ikela mu lukuluhile.” 
GEN.44.11	Kiha ba pahulula milwalo ya bona kapili, yo muñwi ni yo muñwi a tamulula saka ya hae. 
GEN.44.12	Sikombwa sa Josefa sa batisisa ka tokomelo, ku kalela ku muhulwan'a bona, mane ku t'o feleleza ku munyan'a bona, mi sinwiso sa t'o fumaneha mwa saka ya Benjamine. 
GEN.44.13	Kabakala ku swaba hahulu ba pazula liapalo za bona, ba paheka milwalo ya bona fa limbongolo, mi ba kutela ko ne ba zwa.
GEN.44.14	Juda ni banabahabo ha ba t'o fita kwa ndu ya Josefa, ni yena n'a sa li teñi. Ba kandelela. 
GEN.44.15	Mi Josefa a li, “Mu ezizeñi? Ne mu sa zibi kuli mutu ya swana sina na, wa kona ku ziba lika ka ku laula, nji?”
GEN.44.16	Juda a li, “Lu ka bulela sifi ku wena, muñ'a ka? Lu ka piha cwañi? Lu ka itatula ka mukwa ufi? Mulimu u patuluzi lifoso za luna! Kamukan'a luna lu se lu li batanga ba hao, muñ'a ka, isiñi yena feela ya fumanwi ni sinwiso.”
GEN.44.17	Josefa a li, “Batili! Ha ni na ku eza cwalo. Haisi yena feela ya fumanehile ni sinwiso, ki yena ya ka ba mutang'a ka. Haili mina kaufela, mu ikele ka kozo ku ndat'a mina.”
GEN.44.18	Juda a sutelela ku Josefa, mi a li, “Muñ'a ka, ni lumelele ku bulela ni wena kwa mukunda. U si ke wa ni halifela, muñ'a ka, wena ya swana ni Faro kasibili. 
GEN.44.19	Muñ'a ka, u lu buzize, wa li, ‘Mu sa na ni ndat'a mina kamba munyan'a mina, nji?’ 
GEN.44.20	Lwa ku alaba kuli ndat'a luna u teñi mi s'a supezi, mi hape lu na ni munyan'a luna ya pepilwe ki ndat'a luna ha s'a cembalile. Muhulwan'a hae u shwile, mi cwale ki yena feela ya siyezi mwa mba ya m'ahe ya sa pila, mi ndat'ahe u mu lata hahulu. 
GEN.44.21	Muñ'a ka kih'a li, ‘Mu mu tise kwanu, kuli ni t'o mu bona.’ 
GEN.44.22	Mi lwa alaba, muñ'a ka, lwa li, ‘Mushimani yo h'a koni ku kauhana ni ndat'ahe. H'a ka zwa, ndat'ahe u ka shwa.’ 
GEN.44.23	Honafo, muñ'a ka wa li, ‘Ha mu sa na ku lumelelwa ku bonana ni na hape, konji munyan'a mina h'a ka taha ni mina.’
GEN.44.24	“Ha lu se lu kutezi ku ndat'a luna, yena mutang'a hao, lu mu taluselize z'o n'o bulezi. 
GEN.44.25	Cwale a li, ‘A mu kute hape, mu y'o lu lekela liconyana.’ 
GEN.44.26	Lu mu alabile, lwa li, ‘Ha lu koni ku ya, kakuli ha lu na ku lumelelwa ku bonana ni yena, konji ha lu ka ya ni munyan'a luna. Lwa kona ku ya feela ha lu zamaya ni yena.’ 
GEN.44.27	Ndat'a luna a lu bulelela, a li, ‘Mwa ziba kuli m'ahe u pepile feela bana ba babeli. 
GEN.44.28	Yo muñwi wa bona u s'a ni siile. Ni hupula kuli u ipulaezwi ki libatana, kakuli ha ni si ka mu bona ku tuha hona foo. 
GEN.44.29	Cwale, haiba mu ni amuha yo, mi a y'o shwa, mu ta ni tiseza maswabi a ta ni bulaya mwa bucembele bwa ka.’
GEN.44.30	“Cwalehe, muñ'a ka, haiba ni ka kutela ku ndate ni si na mwanana yo, ndate a sa bona feela kuli mushimani h'a yo, u shwile luli! Bupilo bwa hae bu iputezi mwa bupilo bwa mushimani yo. 
GEN.44.31	Luna, muñ'a ka, lu ta be lu tiselize ndat'a luna maswabi a ta mu bulaya mwa bucembele bwa hae. 
GEN.44.32	Hape, muñ'a ka, ni itamile ka bupilo bwa mwanana yo. Ni bulelezi ndate kuli, haiba ni sa kuti ni yena, ki na ya ta swanela ku nyaziwa fapil'a hae mwa bupilo bwa ka kaufela. 
GEN.44.33	Cwalehe muñ'a ka, na, ni ta ina kwanu, ni be mutang'a hao mwa sibaka sa mushimani. Yena a kute ni banabahabo. 
GEN.44.34	Ni ta kutela cwañi ku ndate haiba mushimani yo a li siyo? Ha ni koni ku bona ndate a tahelwa ki ziezi ye cwalo!”
GEN.45.1	 Josefa a palelwa ku iswala fapil'a bao kaufela ba ba ne ba inzi ni yena. Cwale a huweleza, a li, “Mu zwise batu kamukana.” Kamukwaocwalo ne ku si na mutu ya n'a inzi ni yena h'a izibahaza kwa bahulwani ba hae. 
GEN.45.2	A bulela a nz'a sikauka hahulu, mane Maegepita ba utwa, mi litaba za ba za y'o fita ku mulena. 
GEN.45.3	Josefa a li kwa bahulwani ba hae, “Ki na Josefa. Bo ndate kikuli ba sa pila, nji?” Kono bahulwani ba hae ne ba mu saba hahulu, mane ne ba palelwa ku alaba. 
GEN.45.4	Josefa kih'a li ku bona, “A mu sutelele kwanu.” Ba sutelela, mi a li, “Ki na munyan'a mina Josefa, ye ne mu lekisize kuli a isiwe mwa Egepita. 
GEN.45.5	Cwale mu si ke mwa bilaela kamba ku inyaza kakuli ne mu ni lekisize, batili! I n'e li Mulimu ya n'a ni tangetile ku t'o mi pilisa. 
GEN.45.6	Se, ki sona silimo sa bubeli feela sa tala mwa naha. Ku sa siyezi li ketalizoho fo ku si ke kwa limiwa kamba ku kutulwa. 
GEN.45.7	Mulimu u ni tangetile ku t'o kondisa lika, ni ku bonisa kuli mu ta ba ni baikulu. Ni tangetilwe ili kuli ni t'o pilisa ba bañata ba ku mina. 
GEN.45.8	Kono, ha si mina kasibili ba ba ni tisize kwanu, kono ki yena Mulimu luli. U til'o ni eza inge ki na ndat'ahe Faro mi ki na muzamaisi wa naha ya hae kaufela, ni mubusisi wa Egepita kamukana.
GEN.45.9	 “Cwale mu kutele kapili ku ndate, mu y'o mu bulelela, mu li, ‘S'a bulela Josefa mwan'a hao ki se, u li, Mulimu u ni ezize mubusisi wa naha ya Egepita kaufela. A ku tahe. U si ke wa liyeha. 
GEN.45.10	U ka t'o yaha mwa sibaka sa Gosheni, mo u ta ba fakaufi ni na, wena ni bana ba hao ni baikulu ba hao, lingu ni lipuli, likomu ni z'o luile kamukana. 
GEN.45.11	Haiba u yaha mwa Gosheni ni ta kona ku ku babalela. Ku ta ba ni lilimo li ketalizoho hape za tala, mi ha ni lati kuli wena, ni lubasi lwa hao ni ze mu na ni zona kamukana mu nyande.’
GEN.45.12	“Cwalehe kaufel'a mina, bahulwani ba ka ni munyan'a ka Benjamine, mwa bona hande-nde kuli ki na luli ya bulela ni mina. 
GEN.45.13	Mu y'o bulelela ndate kuli ni na ni maata a matuna mwa Egepita. Mu y'o mu taluseza ka ze mu boni kamukana. Cwale mu akufe, mi mu y'o mu tisa kwanu.”
GEN.45.14	Kiha s'a wela munyan'a hae Benjamine mwa mulala, mi a kala ku lila. Ni yena Benjamine a kala ku lila a nz'a nyangamezi mwa mulala wa hae. 
GEN.45.15	Kasamulaho, kihona bahulwani ba hae ba kala ku ambola ni yena cwale. A lila a nz'a ba humalela mwa milala.
GEN.45.16	Litaba ha li y'o utwahala ku mulena Faro kuli bahulwani ba Josefa ba tile, Faro ni manduna ba hae ba taba. 
GEN.45.17	Faro a li ku Josefa, “Bulelela bahulwani ba hao kuli ba paheke lico za bona fa limbongolo, mi ba kutele kwa naha ya Kanana. 
GEN.45.18	Ba y'o nga ndat'a bona ni mabasi a bona, mi a tahe kwanu ku na. Ni ta ba fa naha ye nde ka ku fitisisa mwa Egepita mo, mi ba ta ca ze nde za mwa naha ye. 
GEN.45.19	U ba bulelele hape kuli ba ye ni likoloi ze ñwi za mwa Egepita mo, za ku y'o longa basali ni bana ba bona. U ba bulelele kuli ba y'o nga feela ndat'a bona, mi ba kutele kwanu. 
GEN.45.20	Ba si ke ba bilaela ka za bona ze ba ka siya. Naha ye fita manaha a mañwi kwa bunde, hona mwa Egepita mo, i ta ba ya bona.”
GEN.45.21	Bana ba Jakobo ba eza cwalo. Josefa a ba fa likoloi, sina mw'a n'a bulelezi Faro, mi a ba fa ni mifaho. 
GEN.45.22	Hape, a fa yo muñwi ni yo muñwi wa bona siapalo sa bubeli, kono Benjamine yena a fiwa muwaya-waya wa silivela o eza mianda ye milalu ni liapalo li ketalizoho. 
GEN.45.23	A lumelela ndat'ahe limbongolo ze lishumi ze lwezi ze nde kamukana ze fumanwa mwa Egepita, ni ze lishumi ze lwezi lico za bukeke, mahobe ni lico za mufaho wa ndat'ahe. 
GEN.45.24	Cwale a fundula bahulwani ba hae, mi ha ba funduka, a li ku bona, “Mu be ni kutwano ha mu ya cwalo.”
GEN.45.25	Ba zwa mwa Egepita, mi ba t'o fita mwa Kanana ku ndat'a bona Jakobo. 
GEN.45.26	Ha ba fita, ba li, “Ndate! Kanti Josefa u sa pila! Mane ki yena mubusisi wa naha ya Egepita, kaufel'a yona!” Kono Jakobo a eza inge ya mwa mandingwe, a sa kolwi.
GEN.45.27	Kono ha ba se ba mu kandekezi litaba kamukana z'a n'a ba bulelezi Josefa, mi h'a bona likoloi ze lumelezwi ki Josefa za ku t'o mu isa kwa Egepita a nyakalala. 
GEN.45.28	Kiha s'a li, “Ku lukile! Josefa, mwan'a ka, u sa pila! Ni swanezi ku y'o mu bona ni si ka shwa kale!”
GEN.46.1	Jakobo a tama-tama za hae kamukana mi a ya kwa Beeresheba, kw'a il'o ezeza Mulimu wa Isaka ndat'ahe sitabelo. 
GEN.46.2	Mulimu a bulela ni yena mwa pono busihu, a li, “Jakobo, Jakobo.”
GEN.46.2	Jakobo a li, “Shangwe, n'a utwa.”
GEN.46.3	Yena a li, “Ki na Mulimu, Mulimu wa ndat'aho. U si ke wa saba ku ya kwa Egepita, kakuli ni ta y'o atisa lusika lwa hao hona koo. 
GEN.46.4	Ni ta ya ni wena kwa Egepita, mi ni ta kutiseza lusika lwa hao hona kwanu hape. Zazi l'o ta shwa, Josefa ki yena ya ta ku kwahela meeto.”
GEN.46.5	Jakobo a funduka mwa Beeresheba. Bana ba Isilaele ba longa ndat'a bona Jakobo, ni bana ba bona ba banyinyani ni basali ba bona mwa likoloi z'a n'a lumelezi Faro ku t'o ba nga. 
GEN.46.6	 Ba nga limunanu za bona ni liluwo le ne ba fumani mwa Kanana, mi ba ya kwa Egepita. Jakobo a nga lubasi lwa hae kamukana. 
GEN.46.7	Bana ba hae, baikulyaye, bana ba basizana ni baikulyaye ba basizana.
GEN.46.8	A, ki ona mabizo a lusika lwa Isilaele ba ba ne ba ile kwa Egepita, ili Jakobo ni bana ba hae. I n'e li mweli wa Jakobo yena Rubeni, 
GEN.46.9	ni bana ba Rubeni, bo Hanoki, Palu, Hezironi ni Karimi. 
GEN.46.10	I n'e li bana ba Simioni, bo Jemuele, Jemini, Ohadi, Jakini, Zohari ni Shaule mwan'a musali wa Mukanana. 
GEN.46.11	I n'e li bana ba Livi, bo Gerishoni, Kohati ni Merari. 
GEN.46.12	I n'e li bana ba Juda, bo Eri, Onani, Shela, Perezi ni Zera, kono Eri ni Onani ne ba shwezi mwa Kanana. I n'e li bana ba Perezi, bo Herizoni ni Hamule. 
GEN.46.13	I n'e li bana ba Isakare, bo Rola, Puva, Jobo ni Shimironi. 
GEN.46.14	I n'e li bana ba Zebuloni, bo Seredi, Eloni ni Jaleele. 
GEN.46.15	Bao, ki bona bana ba bashimani b'a n'a pepile Jakobo ku Lea mwa Mesopotamia, kwand'a Dina wa musizana. Baikulyaye ni Lea ne ba eza mashumi a malalu ni ba balalu, kaufel'a bona.
GEN.46.16	I n'e li bana ba Gadi, bo Zifioni, Hagi, Shuni, Eziboni, Eri, Arodi ni Areli. 
GEN.46.17	I n'e li bana ba Asere, bo Jimina, Ishiba, Ishibi, Beria ni Sera kaizel'a bona. I n'e li bana ba Beria, bo Hebere ni Malakiele. 
GEN.46.18	Bao ba lishumi ka silezi, ki lona lubasi lwa Jakobo ku Zilipa ya n'a filwe Lea ki ndat'ahe Labani.
GEN.46.19	I n'e li bana ba Rahele, musal'a Jakobo, bo Josefa ni Benjamine. 
GEN.46.20	 Josefa yena a t'o pepa Manase ni Eferaimi mwa Egepita ku Asinati, mwan'a Potifera muprisita wa kwa Onu. 
GEN.46.21	I n'e li bana ba Benjamine, bo Bela, Bekeri, Ashibele, Gera, Naamani, Ehi, Roshi, Mupimi, Hupimi ni Areda. 
GEN.46.22	Bao ba lishumi ka ba bane, ki lona lubasi lwa Jakobo ku Rahele.
GEN.46.23	I n'e li mwan'a Dani, bo Hushimi. 
GEN.46.24	I n'e li bana ba Nafetali, bo Jazeele, Guni, Jezeri ni Shilemi. 
GEN.46.25	Bao ba supile, ki lona lusika lwa Jakobo ku Biliha ya n'a filwe Rahele ki ndat'ahe Labani.
GEN.46.26	Palo ya lusika lwa Jakobo kaufela lo lu ile kwa Egepita n'e li mashumi a silezi ka ba silezi, ku sa balwi basali ba bana ba hae. 
GEN.46.27	 Josefa a y'o pepa bana ba babeli mwa Egepita, mi palo ya taha fa mashumi a supile ya lubasi lwa Jakobo ba ba ne ba ile koo.
GEN.46.28	Jakobo a tangeta Juda ku y'o kupa Josefa kuli a t'o bonana ni yena mwa Gosheni. Bao kaufela, ba t'o fita mwa naha ya Gosheni. 
GEN.46.29	Cwale Josefa a lumela koloi ya hae, mi a ya kwa Gosheni ku y'o katanyeza Isilaele ndat'ahe. A sa mu bona feela, a mu yongela mwa mulala, mi a lila nako ye telele a nz'a mu swalelezi cwalo. 
GEN.46.30	Jakobo a li ku Josefa, “Cwale niha ni ka shwa ha ku sa na pilaelo, kakuli ni ku boni, mi ni ziba kuli u sa pila.”
GEN.46.31	Josefa kih'a li kwa bahulwani ba hae ni lubasi lwa ndat'ahe kaufela, “Ni swanezi ku y'o bulelela Faro kuli, ‘Bahulwani ba ka ni lubasi lwa ndate, ba ba ne ba pila mwa Kanana, ba fitile. 
GEN.46.32	Batu bao ki balisana ba lingu ni likomu, mi ba tile ni mitapi ya bona ya lingu ni likomu, ni ze ba na ni zona kamukana.’ 
GEN.46.33	Faro u ta mi biza, mi a mi buza, a li, ‘Mu ziba musebezi mañi?’ 
GEN.46.34	Mu alabe cwana, mu li, ‘Muñ'a ka, luna lu balisana ba likomu ku zwa fo lu pepezwi, sina bo ndat'a luna.’ Mu swanezi ku bulela cwalo ha mu lata ku pila mwa naha ya Gosheni, kakuli balisana ba lingu ba toilwe ki Maegepita.”
GEN.47.1	Josefa kih'a y'o bulelela Faro, a li, “Bo ndate ni bahulwani ba ka ba tile ku zwa kwa Kanana ni mitapi ya bona ya lingu ni likomu, ni ze ba luile kaufela. Ka nako ye ba mwa naha ya Gosheni.” 
GEN.47.2	Cwale a fitisa ku Faro bahulwani ba hae ba ketalizoho b'a n'a zamaile ni bona. 
GEN.47.3	Faro a ba buza, a li, “Mu ziba musebezi mañi?”
GEN.47.3	Ba mu alaba, ba li, “Luna lu balisana, muñ'a ka, sina bo ndat'a luna. 
GEN.47.4	Lu til'o yaha mwa naha mo kakuli tala ki ye tuna hahulu mwa Kanana, mi ha ku na mafulisezo a mande a limunanu za luna. Cwalehe, muñ'a ka, u lu lumelele ku yaha mwa naha ya Gosheni.” 
GEN.47.5	Mulena a li ku Josefa. “Cwale bo ndat'aho ni bahulwani ba hao se ba tile ku wena. 
GEN.47.6	Naha kaufela ya Egepita i mwa mazoho a hao. U ba batele sibaka se sinde ka ku fitisisa mwa naha ko ba ka yaha. Ba ine mwa naha ya Gosheni, mi haiba ku na ni ba ba na ni butali mwahal'a bona, u ba fe mitapi ya ka, ba i babalele.”
GEN.47.7	Cwale Josefa a isa ndat'ahe ku Faro. Jakobo a fuyaula Faro. 
GEN.47.8	Faro kih'a mu buza, a li, “U s'o na ni lilimo ze kai?”
GEN.47.9	Jakobo a mu alaba, a li, “Bupilo bwa ka bwa ku yambaela mwa lifasi i s'e li bwa lilimo ze mwanda ni mashumi a malalu. Lilimo zeo ki ze nyinyani mi hape li bile ze tata. Ha li swani ni lilimo ze ne ba nze ba yambaela bo ndate.” 
GEN.47.10	Jakobo a laeza Faro, mi a zamaya. 
GEN.47.11	Josefa a inisa cwalo bo ndat'ahe ni bahulwani ba hae mwa naha ya Egepita, mi a ba fa sibaka se sinde mwa naha ya Ramisese, ka taelo ya Faro. 
GEN.47.12	Josefa a fa ndat'ahe ni bahulwani ba hae lico. A fa ni lubasi lwa ndat'ahe, hamohocwalo ni ba banyinyani.
GEN.47.13	Tala n'e li ye tuna hahulu. Ne ku si na lico mwa lifasi kamukana, mi batu ba mwa Egepita ni Kanana ba fokoliswa ki tala. 
GEN.47.14	Josefa a kubukanya mali kaufela a ba ne ba leka lico ka ona, batu ba mwa Egepita ni ba mwa Kanana cwalo. A tisa mali ao ku Faro. 
GEN.47.15	Mali a mwa Egepita ni Kanana ha s'a felile, Maegepita kamukana ba taha ku Josefa, ba li, “Lu fe lico! Eza ka mukwa o muñwi! U si ke wa lu tuhela lu nze lu shwa! Mali a luna kaufela a felile.”
GEN.47.16	Josefa a alaba, a li, “Mu tise limunanu za mina. Ni ta mi cinceza lico ka zona, haiba mu felezwi ki mali.” 
GEN.47.17	Cwale ba tisa limunanu za bona ku Josefa, mi yena a ba fa lico ka lipizi za bona, lingu, lipuli, likomu ni limbongolo. Silimo seo a ba fa lico ka ku cincana ni limunanu za bona.
GEN.47.18	Silimo se si tatama, ba taha ku yena, ba li, “Ha lu koni ku ku patela niti, muñ'a ka, kuli mali a luna a felile. Hape ni zona limunanu za luna i s'e li za hao. Ha ku sa na se lu ka ku fa, muñ'a ka, kwand'a mibili ya luna ni mibu ya luna. 
GEN.47.19	Eza ka mukwa o muñwi! U si ke wa lu tuhela lu nze lu shwa! Lu si ke lwa sinyehelwa ki mibu ya luna. U lu leke ni masimu a luna, kuli lu fumane lico. Lu ta ba batanga ba Faro, mi u ta luwa mibu ya luna. U lu fe peu kuli lu si ke lwa bulaiwa ki tala, mi masimu a luna a si ke a fetuha litite.”
GEN.47.20	Josefa a lekela Faro naha kamukana ya Egepita. Muegepita kaufela a lekisa mubu wa hae, kakuli tala n'e li ye tuna. Naha kamukana ya ba ya Faro. 
GEN.47.21	Haili batu, bona, Josefa a ba eza batanga ku zwa kwa makalelo a naha mane ku y'o fita kwa mafelelezo a yona. 
GEN.47.22	Mubu w'a n'a si ka leka, n'e li wa baprisita feela. Bona ne ba sa tokwi ku lekisa mibu ya bona, kakuli Faro n'a ba fanga lico ze ne ba pila. 
GEN.47.23	Josefa a li kwa batu, “Mwa bona, ni mi lekile kacenu, mina ni mibu ya mina. Se mu li batanga ba Faro. Peu ya mina ki yeo, ye mu swanezi ku y'o cala mwa masimu a mina. 
GEN.47.24	Ka nako ya kutulo, mu swanezi ku fa Faro kalulo ya buketalizoho. Lico ze ta siyala ki za mina. Mu itusise zona kwa peu, kwa lico za mina ni bana ba mina.”
GEN.47.25	Ba alaba, ba li, “U lu pilisize. U mutu yo munde hahulu, muñ'a ka. Lu ta ba batanga ba Faro.” 
GEN.47.26	Kamukwaocwalo, Josefa a eza mulao ka mibu ya mwa Egepita kuli kalulo ya buketalizoho ya kutulo ki ya Faro. Mulao wo u sa tiile mwa Egepita ni la kacenu le. Konji mibu ya baprisita feela ki yona ye si ka ya ku Faro.
GEN.47.27	Maisilaele ba ina mwa Egepita mwa naha ya Gosheni. Ba fuma, mi ba ba ni bana ba bañata. 
GEN.47.28	Jakobo a pila lilimo ze lishumi ka ze supile mwa Egepita, mi a shwa s'a na ni lilimo ze mwanda ni mashumi a mane ka ze supile. 
GEN.47.29	 Nako ya ku shwa kwa Jakobo ha i s'e li fakaufi, a biza mwan'a hae Josefa, mi a li ku yena, “U ni sepise mwan'a ka. U beye lizoho la hao mwatas'a lilupi za ka mi u itame kuli u ta sepahala ni ku ba ni musa ku na, ni kuli ha u na ku ni buluka mwa Egepita mo muta ni shwa. 
GEN.47.30	Ni bata ku y'o bulukwa ko ba lobezi bo ndate. U ni zwise mwa Egepita, u y'o ni buluka mwa mayumbelo a bona.”
GEN.47.30	Josefa a alaba, a li, “Ni ta eza m'o bulelela.”
GEN.47.31	Jakobo a li, “Konka kuli u ta eza cwalo.” Josefa a konka, mi Jakobo a inamela kwa litoho za mumbeta wa hae.
GEN.48.1	Mwamulahonyana, Josefa a zibiswa cwana, kuli, “Ndat'aho wa kula.” Kiha s'a nga bana ba hae ba babeli, bo Manase ni Eferaimi, mi a y'o bona Jakobo. 
GEN.48.2	Ba y'o bulelela Jakobo, mi ha ba li, “Mwan'a hao Josefa ki yo, u til'o ku lekula,” a itiisa, mane a ba a ina mwa mumbeta. 
GEN.48.3	 Jakobo a li ku Josefa, “Mulimu ya Maata Kaufela u n'a iponahalize ku na kwa Luzi mwa naha ya Kanana, mi a ni tohonolofaza.” 
GEN.48.4	A li ku na, “Ni ta ku fa bana ba bañata, kuli mane baikulu ba hao ba fetuhe licaba ze ñata. Ni ta fa naha ye kwa baikulyowe kuli i be ya bona kuya kuile.”
GEN.48.5	Bana ba hao ba babeli, ba ba pepezwi mwa Egepita ni si ka taha kale ku wena kwanu, ni bona ki ba ka. Eferaimi ni Manase ba ta swana feela ni Rubeni ni Simioni. 
GEN.48.6	Kono bana b'o ta pepa mwamulaho a ba, bona ki bana ba hao. Ba ta fumana lifa la bona ka ku balelwa ni bahulwani ba bona. 
GEN.48.7	 Ni eza cwalo, kakuli ha ni se ni kutile kwa Mesopotamia, m'aho Rahele, ka maswabi a matuna, a tokwahala mwa naha ya Kanana, ha ne lu sa li kwahulenyana ni Eferata. Na mu buluka hona mo, kwatuko a nzila ye ya kwa Eferata. Eferata ki ona Betelehema.
GEN.48.8	Jakobo h'a bona bana ba Josefa, a li, “Bashimani ba, ki bo mañi?”
GEN.48.9	Josefa a li, “Ba ki bana ba ka b'a ni file Mulimu mo mwa Egepita.”
GEN.48.9	Jakobo a li, “Ba suteleze kwanu ni ba fuyaule.” 
GEN.48.10	Jakobo n'a sa boni hande kabakala bucembele, mi n'a palelwa ku bona. Josefa a mu tiseza bashimani. Kih'a ba ambeka, a ba tubeta. 
GEN.48.11	Jakobo a li ku Josefa, “Ne ni si na sepo ya ku ku bona hape, kono ki fohe Mulimu mane u s'a ni bonisize ni bana ba hao.” 
GEN.48.12	Cwale Josefa a ba zwisa fa mahutu a kukw'a bona, mi a inamela fafasi.
GEN.48.13	Josefa a ba swala ka lizoho, bubeli bwa bona, Eferaimi ku la bulyo kuli a be kwa nzohoto ya Jakobo ni Manase ku la nzohoto, kuli a be ku la bulyo la Jakobo, mi a ba tisa ku yena. 
GEN.48.14	Kono Jakobo a fapanya mazoho a hae, mi a beya lizoho la hae la silyo fa toho ya Eferaimi, ya n'a li yo munyinyani, ni la nzohoto fa toho ya Manase yo muhulu. 
GEN.48.15	Cwale a fuyaula Josefa, a li,
GEN.48.15	“Mulimu a fuyaule bashimani ba,
GEN.48.15	Mulimu ya zamailwe ki ndate
GEN.48.15	Abrahama ni Isaka fapili.
GEN.48.15	Mulimu ya ni bulukile ku t'o fita
GEN.48.15	ku lona lizazi la kacenu le,
GEN.48.15	a ba fuyaule.
GEN.48.16	Lingeloi le li ni pilisize
GEN.48.16	mwa likozi kaufela, li ba fuyaule.
GEN.48.16	Libizo la ka, ni libizo la ndate
GEN.48.16	Abrahama ni Isaka,
GEN.48.16	li pile cwalo ku bona.
GEN.48.16	Ba hule mi ba ate mwa lifasi.”
GEN.48.17	Josefa n'a filikanyizwe ki ku bona ndat'ahe a beya lizoho la hae la silyo fa toho ya Eferaimi. Cwale a zwisa lizoho la ndat'ahe, a li shimbululela fa toho ya Manase ku li zwisa ku ya Eferaimi. 
GEN.48.18	A li ku ndat'ahe, “Isiñi ka mukwa wo, ndate! Yo ki yena yo muhulu. Beya lizoho la hao la silyo fa toho ya hae.”
GEN.48.19	Ndat'ahe a hana, a li, “Na ziba, mwan'a ka! Na ziba! Lusika lwa Manase lu ta ba ni batu ba bañata. Kono lwa munyan'a hae ki lona lo lu ta ba ni ba bañata ku fita lwa yo muhulu. Mi lusika lwa hae lu ta fetuha macaba a matuna.”
GEN.48.20	 Cwale a ba fuyaula lona lizazi leo, a li,
GEN.48.20	“Mu fumanise Isilaele mbuyoti ye tuna.
GEN.48.20	Batu ba te ba li,
GEN.48.20	‘Mulimu a mi eze ba ba swana
GEN.48.20	sina Eferaimi ni Manase!’ ”
GEN.48.20	Kamukwaocwalo a beya Eferaimi fapil'a Manase.
GEN.48.21	Cwale Jakobo a li ku Josefa, “Wa bona, ni tuha ni shwa, kono Mulimu u ta ba ni wena, mi u ta ku kutiseza mwa naha ya ndat'aho. 
GEN.48.22	Ni ku ekeleza Shekemi fahalimw'a se ni file banabahenu, ili naha ye nde, ye ni hapile kwa Maamori ka sabule ya ka ni ka buta bwa ka.”
GEN.49.1	Jakobo a biza bana ba hae, a li, “Mu kopane hamoho, mi ni ta mi bulelela ze ka mi tahela kwapili.
GEN.49.2	“Bana ba Jakobo, a mu sutelele,
GEN.49.2	mu t'o teeleza.
GEN.49.2	Mu teeleze s'a bulela ndat'a mina
GEN.49.2	Isilaele.
GEN.49.3	“Rubeni, mweli wa ka, ki wena maata
GEN.49.3	a ka,
GEN.49.3	ni mwan'a ka wa mwa bunca bwa ka,
GEN.49.3	mwan'a ka ya ikutwisisa,
GEN.49.3	ya maata ku fita bana ba ka kaufela.
GEN.49.4	U sibangoki ya swana ni mezi
GEN.49.4	a sibuba sa macwe,
GEN.49.4	mi ha u na ku bubana,
GEN.49.4	kakuli u kile wa fosa ni yo muñwi
GEN.49.4	wa basali ba ndat'aho.
GEN.49.4	U silafalize bulobalo bwa ka
GEN.49.4	ka ku kena mwateñi!
GEN.49.5	“Simioni ni Livi ki bana hamoho.
GEN.49.5	Malumo a bona ki lilwaniso ze situhu.
GEN.49.6	Ha ni na ku kopana ni bona
GEN.49.6	mwa lingambolo za bona za kwa mukunda.
GEN.49.6	Ha ni na ku ba yo muñwi wa ba siango
GEN.49.6	sa bona,
GEN.49.6	kakuli ba bulaile batu ha ba nyemile,
GEN.49.6	ni ka bukebenga bwa bona ba pumaka
GEN.49.6	lipoho misifa.
GEN.49.7	Buhali bwa bona bu kutiwe
GEN.49.7	kakuli bwa sabisa.
GEN.49.7	Ni bunyemi bwa bona,
GEN.49.7	bu kutiwe ni bona,
GEN.49.7	kakuli bu na ni lunya.
GEN.49.7	Ni ta ba hasanyeza mwa naha ya Jakobo
GEN.49.7	kamukana.
GEN.49.7	Ni ta ba zwaka ni Maisilaele.
GEN.49.8	“Juda, banabahenu ba ta ku lumba.
GEN.49.8	U swala lila za hao fa ngele.
GEN.49.8	Banabahenu ba ta ku kandelela.
GEN.49.9	 Juda u mwan'a tau!
GEN.49.9	U bulaya z'a lelekisa,
GEN.49.9	mi kihona a kutela f'a ipatanga.
GEN.49.9	Juda ki tau.
GEN.49.9	Wa ikotolola, mi ha lobezi
GEN.49.9	ha ku na ya kona ku lika ku mu zusa.
GEN.49.10	U swalelezi sisupo sa bulena,
GEN.49.10	mi u si beile mwahal'a mahutu a hae.
GEN.49.10	U ta ina cwalo ku fitela
GEN.49.10	muñ'a ona luli h'a ka taha,
GEN.49.10	a t'o busa batu kamukana.
GEN.49.11	U fungezi mbongolo ya hae kwa kota
GEN.49.11	ya veine,
GEN.49.11	ku ye ñwi ya likota ze nde hahulu.
GEN.49.11	Liapalo za hae u li tapisize ka waine,
GEN.49.11	mwa waine ye fubelu sina mali.
GEN.49.12	Meeto a hae a pazima
GEN.49.12	inge waine ye fubelu ye munati.
GEN.49.12	Meeno a hae ki a muzilili.
GEN.49.13	“Zebuloni u ta pila kwatuko a liwate.
GEN.49.13	Lisepe li ka t'o fwamanga fa makamba
GEN.49.13	a hae.
GEN.49.13	Naha ya hae i ta y'o fita kwa Sidoni.
GEN.49.14	“Isakare ki mbongolo ye maata.
GEN.49.14	U butile mwahal'a milaka.
GEN.49.15	Ha s'a boni bunde bwa mapumulelo ao,
GEN.49.15	mi s'a lemuhile ku tabisa kwa naha,
GEN.49.15	wa minyalala kuli a lwale mulwalo
GEN.49.15	wa hae,
GEN.49.15	a be mutanga ya eza misebezi ye tata.
GEN.49.16	“Dani u busa hande batu ba hae.
GEN.49.16	Ba ta swana ni mishobo ye miñwi
GEN.49.16	ya Maisilaele.
GEN.49.17	Dani u ta swana ni noha ye kwatuko
GEN.49.17	a nzila,
GEN.49.17	mbumbe ye na ni buhazo kwatuko
GEN.49.17	a mukwakwa,
GEN.49.17	ye luma kwa taku ya pizi
GEN.49.17	kuli ya i pahami a we ngalamena.
GEN.49.18	“Ni litezi ku pilisa kwa hao,
GEN.49.18	Muñ'a Bupilo.
GEN.49.19	“Gadi u ta tasezwa ki masholi,
GEN.49.19	kono u ta ba lwanisa
GEN.49.19	ni ku ba lelekisa.
GEN.49.20	“Ashere, yena, naha ya hae
GEN.49.20	i ta tahisa lico ze ñata.
GEN.49.20	U ta ba ni lico ze swanela mulena.
GEN.49.21	“Nafetali ki lizwii le li imatela
GEN.49.21	li lukuluhile.
GEN.49.21	Kwa buheha tuzwii twa yona!
GEN.49.22	“Josefa ki kota ya veine
GEN.49.22	ye beya hahulu kwatuko a liwelu-welu.
GEN.49.22	Mitai ya yona i pahama limota.
GEN.49.23	Bazumi ba til'o mu lwanisa
GEN.49.23	ka situhu.
GEN.49.23	Ba mu lelekisize ka buta ni masho
GEN.49.23	a bona.
GEN.49.24	Kono buta bwa bona bwa lobeha,
GEN.49.24	mi misifa ya mazoho a bona ya pumiwa
GEN.49.24	ki maata a Mulimu ya Maata wa Jakobo,
GEN.49.24	yena mulisana, Licwe la Isilaele.
GEN.49.25	Mulimu wa ndat'aho
GEN.49.25	ya nz'a ku tusa,
GEN.49.25	Mulimu ya Maata Kaufela
GEN.49.25	ya nz'a ku fuyaula,
GEN.49.25	pula ya litohonolo ye zwa kwahalimu,
GEN.49.25	mezi a buliba a kwatas'a mubu,
GEN.49.25	limbuyoti za mazwele ni mba,
GEN.49.26	limbuyoti za lico ni lipalisa,
GEN.49.26	litohonolo za malundu a kale,
GEN.49.26	lika ze tabisa za kuya kuile,
GEN.49.26	li ine fa toho ya Josefa.
GEN.49.26	Li be fa pata ya ya ketilwe
GEN.49.26	mwahal'a banabahabo.
GEN.49.27	“Benjamine ki lyakanyani
GEN.49.27	le li bulaya.
GEN.49.27	Kakusasa u ca s'a bulaile,
GEN.49.27	mi manzibwana u sa nz'a lunguta
GEN.49.27	z'a hapile.”
GEN.49.28	Ao, ki ona masika a lishumi ni a mabeli a Isilaele, mi se ki sona s'a ba bulelezi ndat'a bona. A ba fuyaula a nz'a fa yo muñwi ni yo muñwi mbuyoti ye mu swanela h'a nz'a itaeza ni bona.
GEN.49.29	Jakobo cwale a ba laela, a li, “Ni tuha ni y'o kopana ni bahesu ba ba shwile. Mu ni buluke ni bo ndate mwa sikoti se si mwa simu ya Eferoni wa Muhiti. 
GEN.49.30	 Liñope le li kwa upa wa Mamare mwa naha ya Kanana li lekilwe ki Abrahama, hamohocwalo ni simu, ku Eferoni wa Muhiti ku eza mayumbelo.
GEN.49.31	 “Ki mona mw'a bulukilwe Abrahama ni musal'a hae Sara. Ki mona mw'a bulukilwe Isaka ni musal'a hae Rebeka. Mi ki mona mo ni bulukile Lea. 
GEN.49.32	Simu ni sikoti se si mwateñi ne li lekilwe kwa Mahiti.” 
GEN.49.33	 Jakobo ha s'a felize ku fa litaelo zeo kwa bana ba hae, a kutiseza mahutu a hae fa mumbeta, a timela, mi a y'o kopana ni bahabo ba ba shwile.
GEN.50.1	Josefa a itatela fahalimw'a ndat'ahe, a lila a nz'a mu tubeta kwa pata. 
GEN.50.2	Cwale Josefa a laela liñaka za hae kuli li omise situpu sa ndat'ahe. Liñaka za eza cwalo. 
GEN.50.3	Kwa ba nga mazazi a mashumi a mane, ili yona nako ya ku omisa litupu. Maegepita kiha ba mu silisa mazazi a mashumi a supile.
GEN.50.4	Mazazi a sililo sa ndat'ahe ha s'a felile, Josefa a li kwa manduna ba Faro, “A mu ni tuse. Mu y'o bulelela Faro manzwi a, mu li, 
GEN.50.5	 ‘Ndate ha n'a s'a li fakaufi ni ku shwa, a li ni mu sepise kuli ni ta mu buluka mwa libita l'a n'a s'a ikepezi lona mwa naha ya Kanana. Cwalehe, u ni lumelele ku y'o buluka ndate pili, kihona ni ta kuta.’ ”
GEN.50.6	Faro a alaba, a li, “Zamaya, u y'o buluka ndat'aho, sina ha n'o mu sepisize kuli u ta eza cwalo.”
GEN.50.7	Cwale Josefa a y'o buluka ndat'ahe. Manduna kamukana ba Faro, bahulu mwa likuta, ni baeteleli ba mwa Egepita kaufela ba ya ni yena. 
GEN.50.8	Ni lubasi lwa Josefa, bahulwani ba hae ni lubasi lwa ndat'ahe, bona kaufela ba ya. Konji bana ba bona, ba banyinyani, ni lingu za bona, lipuli ni likomu, ki zona ze ne siyezi mwa naha ya Gosheni. 
GEN.50.9	Likoloi ni batu ba ba pahami fa lipizi ba ya ni yena. I n'e li sitopa se situna hahulu.
GEN.50.10	Ha ba t'o fita fa sihoto sa Atadi, kwa upa wa Nuka ya Jordani, sililo sa ba se situna hahulu, ka maswabi ba bokolola, mi Josefa a silisa ndat'ahe mazazi a supile. 
GEN.50.11	Makanana ha ba bona sililo sa kwa Atadi, ba li, “Sililo sa Maegepita se, ki se situna luli!” Ki lona libaka sibaka seo ha si bizizwe Abele Miziraimi. Ki kwa upa wa Jordani.
GEN.50.12	Bana ba Jakobo ba eza sina mw'a n'a ba bulelezi. 
GEN.50.13	 Ba mu isa kwa Kanana, mi ba y'o mu buluka mwa liñope le li mwa simu kwa Makapela, kwa upa wa Mamare. Liñope leo ne li lekelezwi ni simu ki Abrahama, ku Eferoni wa Muhiti, kuli i be mayumbelo. 
GEN.50.14	Josefa ha s'a bulukile ndat'ahe, a kutela kwa Egepita ni bahulwani ba hae ni b'a n'a ile ni bona kamukana kwa kepelo.
GEN.50.15	Mwamulaho a lifu la ndat'a bona, bahulwani ba Josefa ba li, “Cwale, haiba Josefa u sa lu toile, mi u lela ku lu kutiseza bumaswe ka kezo ye butuku ye ne lu mu ezize yona, fo lu ta eza cwañi?” 
GEN.50.16	Kiha ba se ba lumela linzwi ku Josefa, ba li, “Ndat'aho n'a lu bulelezi cwana, a si ka shwa kale, a li, 
GEN.50.17	‘Na mi kupa, mu bulelele Josefa, a mi swalele ka mulatu ni sibi se si maswe se mu mu ezize mina bahulwani ba hae.’ Cwalehe, u lu swalele ka foso ye lu ezize, luna batanga ba Mulimu wa ndat'aho.” Ha ba mu bulelela cwalo Josefa a kala ku lila.
GEN.50.18	Bahulwani ba hae kasibili kiha ba taha, ba t'o kandelela, ba li, “Ki luna ba, lu tile lu ikutwa lu li batanga ba hao.”
GEN.50.19	Kono Josefa a li ku bona, “Mu si ke mwa saba. Ha ni koni ku ipeya mwa sibaka sa Mulimu. 
GEN.50.20	Ne mu lelile ku ni eza maswe, kono bumaswe bo Mulimu u bu fetuzi bunde, kuli ku piliswe batu ba bañata ba ba sa pila ni kacenu le kabakala bona bunde bo. 
GEN.50.21	Cwale mu si ke mwa saba. Ni ka mi babalela hamoho ni bana ba mina ba banyinyani.” A ba wisa pilu cwalo ka manzwi a musa, mi a ba sisimuzi lipilu.
GEN.50.22	Josefa a ina mwa Egepita ni lubasi lwa ndat'ahe. U shwile a nz'a na ni lilimo ze mwanda ni lishumi. 
GEN.50.23	A pila mane a ba a bona bana ba Eferaimi ni baikulu ba hae. Bana ba Makiri, mwan'a Manase, ha ba pepwa, ki Josefa ya n'a ba amuhezi. 
GEN.50.24	A li kwa bahulwani ba hae, “Ni tuha ni shwa, kono Mulimu u ta mi babalela, ni ku mi zwisa mwa naha ye ku mi kutiseza mwa naha ye ne sepisizwe Abrahama ni Isaka ni Jakobo.” 
GEN.50.25	 Josefa kih'a kupa bana ba Isilaele ku sepisa ka ku itama, a li, “Mu ni sepise kuli Mulimu h'a ka bonisa pabalelo ya hae ku mina, mu ta lwala masapo a ka ku a zwisa mwa sibaka se.” 
GEN.50.26	Josefa a shwa a nz'a na ni lilimo ze mwanda ni lishumi. Ba mu omisa mwa Egepita, mi ba mu beya mwa likwati.
EXO.1.1	 Mabizo a bana ba Jakobo, b'a n'a ile ni bona kwa Egepita hamoho ni mabasi a bona, ki a. 
EXO.1.2	Ki Rubeni, Simioni, Livi, Juda, 
EXO.1.3	Isakare, Zebuloni, Benjamine, 
EXO.1.4	Dani, Nafetali, Gadi ni Asere. 
EXO.1.5	Palo ya batu ba ba simuluhile ku Jakobo n'e li ba mashumi a supile. Josefa, yena n'a s'a ile kale mwa Egepita. 
EXO.1.6	Josefa ni banabahabo kaufela ba shwa, hamohocwalo ni ba ba ne ba li teñi ka nako yeo. 
EXO.1.7	 Kono Maisilaele ne ba na ni bana ba bañata. Ba ata hahulu, ba ba ni maata, mi ba tala naha kaufela.
EXO.1.8	 Kwa yola mulena yo munca mwa Egepita, ya n'a sa zibi se siñwi ka Josefa. 
EXO.1.9	Cwale a li kwa batu ba hae, “Mwa bona batu ba, Maisilaele, ki ba bañata hahulu, mi hape ba na ni maata. Lu mwa kozi kabakala bona. 
EXO.1.10	 Cwalehe, mu ni teeleze! Lu swanezi ku ba eza ka butali kuli ba si ke ba ata hahulu ni ku fita. Ka nako ya ndwa, mwendi ba ka swana ba y'o kopana ni lila za luna ku lu lwanisa, kuli ba buse naha ya luna.” 
EXO.1.11	Cwale kiha ba beelwa bazamaisi kuli ba ba nyandise ka ku ba hapeleza ku eza misebezi ye tata. Maisilaele ba yahela Faro munzi wa Pitomi ni wa Ramisese, kuli i be mabulukelo a lico. 
EXO.1.12	Kono Maegepita niha ba ba nyandisa cwalo, bona Maisilaele kihona ba ata hahulu. Maegepita ba saba Maisilaele ni ku ba toya. 
EXO.1.13	Ba ba hapeleza mwa manyando a butanga. 
EXO.1.14	Bupilo bwa bona ba bu eza bo bu maswe ka misebezi ye tata ya lizupa ni sitina, ni ya mwa masimu. Ba ba hapeleza ku eza misebezi ye bukiti kamukana.
EXO.1.15	Cwale mulena wa Egepita a bulela ni basali ba ba pepisa, ba ba ne ba tusa basali ba Maheberu. Yo muñwi wa bona n'a bizwa Shifira, mi yo muñwi n'e li Pua. 
EXO.1.16	A li ku bona, “Ha mu pepisa basali ba Maheberu, haiba mwana ki mushimani, mu mu bulaye, kono haiba ki musizana, mu mu tuhele a pile.” 
EXO.1.17	Kono bapepisi bao ne ba saba Mulimu, mi ha ba si ka eza mw'a n'a batela mulena, mane ba tuhela ni bashimani ba pila. 
EXO.1.18	Mulena a biza bapepisi, mi a ba buza, a li, “Kiñi ha mu ezize cwalo, ku pilisa ni bashimani?”
EXO.1.19	Ba alaba, ba li, “Basali ba Maheberu ha ba swani ni basali ba Maegepita. Ba pepa kapili, mane mupepisi a si ka fita kale, bona ki kale ba pepa.” 
EXO.1.20	Mulimu a eza bapepisi hande, mi Maisilaele ba zwelapili ku ata ni ku ba ni maata. 
EXO.1.21	Kakuli bapepisi ne ba saba Mulimu, yena kiha s'a ba fa lusika. 
EXO.1.22	 Cwale Faro a laela batu ba hae kamukana, a li, “Bana ba Maheberu ba bashimani kaufela ba nepelwe mwa nuka, ku pile feela basizana.”
EXO.2.1	Munna wa lusika lwa Livi a nyala musali wa lona lusika lo. 
EXO.2.2	 Musali yo a itwala, mi a pepa mushimani. Ha s'a boni bunde bwa mbututu yo, a mu pata likweli ze talu. 
EXO.2.3	Kono ha s'a palelwa ku mu pata, a nga sizuma se si lukilwe ka mataka, mi a si lila kwande ka lingongwe. Kiha s'a lobaza mbututu mwateñi, mi a y'o mu beya mwahal'a bucwañi bo butelele kwa munanga wa nuka. 
EXO.2.4	Kaizel'a hae n'a inzi kwahulenyana, a libelezi ku bona se si ka tahela mbututu.
EXO.2.5	Mwan'a Faro wa musizana a taha kwa nuka ku t'o tapa, basizana ba hae ba nze ba zamaya-zamaya fa munanga. A bona sizuma mwa bucwañi, mi a luma mutang'a hae ku y'o si nga. 
EXO.2.6	Mukwae yo a si kwahulula, mi a fumana mbututu wa mushimani mwateñi, a nz'a lila. A mu shwela makeke, a li, “Yo, ki yo muñwi wa bana ba Maheberu.”
EXO.2.7	Kaizel'a mbututu kiha s'a buza mukwae yo, a li, “Kana ni ka y'o ku bizeza musali wa Muheberu a t'o ku lelela mwana yo, nji?”
EXO.2.8	A li, “Ee, akufa.” Musizana a zamaya mi a y'o biza m'a mbututu. 
EXO.2.9	Mukwae a li ku yena, “U nge mwanana yo, u y'o ni utela yena, mi ni ka ku holisanga ha u ka eza cwalo” Cwale musali a nga mbututu, mi a y'o mu lelela yena. 
EXO.2.10	 Mwana ha s'a hula-hulile, a mu isa ku mwan'a Faro, mi yo a mu eza mwan'a hae. A li, “Ni mu zwisize mwa mezi,” kih'a mu beya libizo la Mushe.
EXO.2.11	 Mushe ha s'a hulile, a y'o potela bahabo, mi a bona mo ne ba hapelelezwa ku sebeza ka tata. A bona Muegepita h'a nata Muheberu, yo muñwi wa bahabo. 
EXO.2.12	A talima kafa ni kafa, mi ha s'a boni kuli ne ku si na mutu, a bulaya Muegepita yo, mi a pumbeka situpu sa hae mwa mushabati. 
EXO.2.13	Habusa a kuta, mi a bona banna ba Maheberu ba babeli ba lwana. Kiha s'a bulelela ya fosize, a li, “Kiñi s'o natela mwanahenu?”
EXO.2.14	Yena a mu alaba, a li, “Wena, ya ku ezize mubusi ni muatuli wa luna ki mañi? Kikuli u bata ku ni bulaya sina m'o bulaezi Muegepita yani, nji?” Mushe a saba, mi a nahana, a li, “Kanti batu ba ziba se ni ezize!”
EXO.2.15	 Faro ha s'a utwile taba yeo, a lika ku bulaya Mushe, kono Mushe a saba, mi a y'o ina mwa naha ya Midiani. H'a il'o fita mwateñi, a y'o pumulela kwa siliba.
EXO.2.16	Muprisita wa mwa Midiani n'a na ni bana ba supile ba basizana. Basizana bao ba t'o ka mezi, mi ba taza likungu mo ne li nwelanga lingu ni lipuli za ndat'a bona. 
EXO.2.17	Kono balisana ba taha mi ba ba lelekisa. Mushe kiha s'a t'o ba tusa, mi a nwisa limunanu za bona. 
EXO.2.18	Ha ba kutela ku ndat'a bona Reuwele, a ba buza, a li, “Kiñi kacenu ha mu kutile kapili cwalo?”
EXO.2.19	Ba alaba, ba li, “Lu tusizwe ki Muegepita kwa balisana ba ba lu hanisanga ku nwisa, mane u lu kezi mezi ni ku nwisa limunanu za luna.”
EXO.2.20	Ndat'a bona a ba buza, a li, “U kai? Mu siyeziñi mutu yo koo? A mu zamaye, mu y'o mu biza, a t'o ca ni luna.”
EXO.2.21	Mushe a lata ku ina hona mo, mi Reuwele a mu fa mwan'a hae ya bizwa Zipora kuli a be musal'a hae. 
EXO.2.22	Zipora a pepa mwana wa mushimani. Mushe a nahana, a li, “Na, ni muzwahule mwa naha i sili,” kiha s'a mu beya libizo la Gerishomi.
EXO.2.23	Mwamulaho a nako ye telele, mulena wa Egepita a shwa. Maisilaele, bona, ba bilaela hahulu mwa butanga bwa bona, mi ba lilela tuso. Sililo sa bona sa y'o fita ku Mulimu. 
EXO.2.24	 A utwa pilaelo ya bona, kih'a hupula bulikani bwa hae ni Abrahama, Isaka ni Jakobo. 
EXO.2.25	A bona butanga bwa Maisilaele, mi a ba utwela butuku.
EXO.3.1	Mushe n'a lisa lingu ni lipuli za mukwenyan'a hae Jetero, muprisita wa Midiani. A isa mutapi mwa naheñi, mane a y'o fita kwa Lilundu la Mulimu le li bizwa Horebe. 
EXO.3.2	 Lingeloi la Muñ'a Bupilo la iponahaza ku yena ka sibupeho sa lulimi lwa mulilo lo lu zwa mwahal'a sicacani. Mushe a talima, mi a bona kuli sicacani sa tuka, kono ha si ci. 
EXO.3.3	Kih'a hupula, a li, “Ni ta sutelela, ni bone hande pono ye komokisa ye. Kikabakalañi sicacani ha si sa ci?”
EXO.3.4	Muñ'a Bupilo h'a bona kuli n'a sutelela, a mu biza a nz'a li mwahal'a sicacani, a li, “Mushe! Mushe!”
EXO.3.4	Yena a alaba, a li, “Ki na yo, shangwe.”
EXO.3.5	Mulimu a li, “U si ke wa sutelela hape. Tubula likatulo za hao, kakuli u yemi fa sibaka se si kenile. 
EXO.3.6	Ki na Mulimu wa ndat'aho, Mulimu wa Abrahama, Mulimu wa Isaka ni Mulimu wa Jakobo.” Mushe a kwahela pata ya hae, kakuli n'a saba ku talima Mulimu.
EXO.3.7	Cwale Mulena a li, “Ni se ni boni hande mo ba nyandisezwa batu ba ka mwa Egepita. Ni ba utwile ha ba lilela tuso kabakala banyandisi ba bona. Ee, ni lemuhile hande manyando a bona. 
EXO.3.8	Ni til'o ba lukulula kwa Maegepita, ni ku ba zwisa mwa naha yeo, ku ba isa mwa naha ye tuna ye nunile. Ki ye nde ye nunile luli, mi ka nako ye ku inzi Makanana, Mahiti, Maamori, Maperizi, Mahivi ni Majebusi. 
EXO.3.9	Ni utwile sililo sa Maisilaele, mi ni boni mo ba nyandisezwa ki Maegepita. 
EXO.3.10	Mi cwale, ni ta ku luma ku Faro ku y'o zwisa sicaba sa ka, bona Maisilaele, mwa Egepita.”
EXO.3.11	Mushe a li ku Mulimu, “Ki na mañi, kuli ni ye ku Faro ku y'o zwisa Maisilaele mwa Egepita?”
EXO.3.12	Mulimu a alaba, a li, “Ni ta ba ni wena, mi se si ta bonisa kuli ni ku lumile ki se. Ha u ta zwisa sicaba sa ka mwa Egepita, mu ka t'o ni lapela kaufela hona fa lilundu le.”
EXO.3.13	 Mushe a li ku Mulimu, “Cwale ha ni ka ya kwa Maisilaele ni y'o ba bulelela, ni li, ‘Ni lumilwe ki Mulimu wa bo kukw'a mina,’ ba ta ni buza kuli, ‘Libizo la hae ki mañi?’ Cwale na, ni ka ba bulelela cwañi?”
EXO.3.14	 Mulimu a li ku Mushe, “Ki na Ya li teñi, Muñ'a Bupilo. S'o swanezi ku bulelela Maisilaele ki se, u li, ‘Ya li teñi, Muñ'a Bupilo, u ni lumile ku mina.’ ” 
EXO.3.15	Mulimu a bulelela Mushe hape, a li, “S'o swanezi ku bulelela Maisilaele ki se, u li, ‘Muñ'a Bupilo, Mulimu wa bo kukw'a mina, Mulimu wa Abrahama, Mulimu wa Isaka ni Mulimu wa Jakobo u ni lumile ku mina.’ Le, ki lona libizo la ka kuya kuile. Ki lona mw'a ka ni bizeza masika kamukana a sa taha. 
EXO.3.16	Zamaya, u y'o kopanya bahulu ba Isilaele hamoho, mi u ba bulelele, u li, ‘Muñ'a Bupilo, Mulimu wa bo kukw'a mina, Mulimu wa Abrahama, Isaka ni Jakobo, u iponahalize ku na, mi a ni laela ku t'o mi bulelela cwana, kuli, Ni tile ku mina kakuli ni boni mo ba mi ezeza Maegepita. 
EXO.3.17	Ni se ni lelile kuli ni mi zwise mwa Egepita, mo ba mi nyandisa, ni mi ise kwa naha ya Makanana, ya Mahiti, ya Maamori, ya Maperizi, ya Mahivi ni ya Majebusi. Ki naha ye nde ye nunile.’ ”
EXO.3.18	“Ba ta utwa z'o ta ba bulelela. Ku zwa fo, u ye ku mulena wa Maegepita, wena ni bahulu ba Isilaele, u y'o li ku yena, ‘Muñ'a Bupilo, Mulimu wa Maheberu, u tile ku luna. Cwale lu kupa ku ya mwa naheñi, mazazi a malalu, lu y'o ezeza Muñ'a Bupilo Mulimu wa luna litabelo.’ 
EXO.3.19	Na ziba hande-nde kuli mulena wa Egepita h'a na ku mi lumelela ku ya, konji h'a ka hapelezwa ku eza cwalo. 
EXO.3.20	Kihona ni ta bonisa maata a ka, ni utwise Egepita butuku ka limakazo ze ni ta eza mwateñi. Mi mwamulaho, Faro u ta mi tuhela mu zamaye.
EXO.3.21	 “Ni ta eza kuli Maegepita ba kuteke sicaba sa ka, kuli ha mu ya, mu si ke mwa ya mazoho-zoho. 
EXO.3.22	Musali kaufela u ta kupa ku musali ya ina ni yena mwa ndu, kamba ya bapani ni yena, liapalo ni lika za silivela kamba za gauda. Mu ta apesa bana ba mina ba bashimani kapa ba basizana lika zeo, mi kamukwaocwalo, mu ta uzweza Maegepita.”
EXO.4.1	Mushe a alaba, a li, “Kono haiba Maisilaele ba sa kolwi, mi ba sa lumeli ze ni ba bulelela, mi ba li, ‘Muñ'a Bupilo h'a si ka iponahaza ku wena,’ fo ni ka eza cwañi?”
EXO.4.2	Muñ'a Bupilo a mu buza, a li, “U sweliñi mwa lizoho?”
EXO.4.2	Yena a li, “Ni sweli mulamu.”
EXO.4.3	Muñ'a Bupilo a li, “U latele fafasi.” Mushe ha s'a u latezi fafasi, mulamu wa fetuha noha, mi a i saba. 
EXO.4.4	Cwale Muñ'a Bupilo a li ku Mushe, “Inama, u i swale kwa muhata.” Mushe a inama, a i swala, mi hape ya fetuha mulamu mwa lizoho la hae. 
EXO.4.5	Muñ'a Bupilo a li, “U ke u eze cwalo, kuli ba lumele kuli Muñ'a Bupilo, Mulimu wa bo kukw'a bona, yena Mulimu wa Abrahama, Mulimu wa Isaka ni Mulimu wa Jakobo, u iponahalize ku wena.”
EXO.4.6	Muñ'a Bupilo a bulelela Mushe hape, a li, “Beya lizoho fa sifuba sa hao.” A eza cwalo, mi h'a y'o li zwisa fateñi, ne li tezi mibala-bala ye misweu sina muzilili ili mbingwa kaufela. 
EXO.4.7	Muñ'a Bupilo a li, “Kutiseza lizoho la hao fa sifuba hape.” A eza cwalo, mi h'a li zwisa fateñi, ne li iketile hande, li folile, li swana ni mubili wa hae kaufela. 
EXO.4.8	Muñ'a Bupilo a li, “Haiba ba sa lumeli kamba ku kolwiswa ki poniso ya pili, ba ta lumela kabakala poniso ya bubeli. 
EXO.4.9	Mi haiba ba sa lumeli ka liponiso zeo ze peli, mi ba sa kolwi z'o bulela, u y'o ka mezi kwa nuka, mi u a sulelele fafasi. Mezi ao a ta fetuha mali.”
EXO.4.10	Mushe a li ku Muñ'a Bupilo, “Ni swalele Mulen'a ka. Ha ni sikwala se si kona ku bulela mwa nyangela, mi ha ni si ka ba cwalo ha u sa li u kalela ku bulela ni na, Muñ'a ka. Ni lisafa kwa ku bulela, mane ni bulela ka moombela.”
EXO.4.11	Muñ'a Bupilo a li ku yena, “Ki mañi ya ezize mulomo wa mutu? Ya mu ezize susu kamba simumu? Ya mu bonisa kamba ya mu eza sibofu? Ki na, na, Muñ'a Bupilo. 
EXO.4.12	Cwalehe, zamaya. Ni ta ku tusa kwa bu bulela, mi ni ta ku zibisa z'o ta bulela.”
EXO.4.13	Kono Mushe a li, “U ni swalele Mulena. Shangwe, ni kupa kuli u lume u sili y'o ta keta.”
EXO.4.14	Muñ'a Bupilo a nyemela Mushe, mi a li, “Muhulwan'a hao bo, Aruni wa Mulivi? Ni ziba kuli u kona ku bulela hande hahulu. Mane u s'a li mwa nzila ku t'o ku katanyeza. U ka taba hahulu h'a ta ku bona. 
EXO.4.15	U bulele ni yena, u mu taluseze z'a swanezi ku bulela. Ni ta mi tusa sibeli sa mina kwa ku bulela, ni mi lemuse ze mu ta eza. 
EXO.4.16	I ka ba yena ya ta bulela ni batu, i be yena mutoloki wa hao. Mi wena, u ta eza sina Mulimu, u nz'o mu taluseza z'a ta bulela. 
EXO.4.17	U nge mulamu wo kakuli u ta eza limakazo ka ona.”
EXO.4.18	Mushe a kutela ku Jetero, mukwenyan'a hae, mi a li ku yena. “U ni lumelele ku kutela kwa banabahesu kwa Egepita, ni y'o bona kamba ba sa pila.” Jetero a mu laeza.
EXO.4.19	Muñ'a Bupilo a li ku Mushe, h'a li mwa Midiani, “Kutela kwa Egepita cwale, kakuli ba ba ne ba bata ku ku bulaya kaufela ba shwile.” 
EXO.4.20	Mushe kiha s'a nga musal'a hae ni bana, a ba pahamisa fa mbongolo, mi a kutela kwa Egepita. A lwala ni ona mulamu w'a n'a filwe ki Mulimu.
EXO.4.21	Muñ'a Bupilo a li ku Mushe, “Ha u s'o kutela kwa Egepita cwana, u be ni niti ya ku y'o ezeza fapil'a Faro limakazo kamukana ze ni ku file maata a ku eza. Ni ta mu eza mahañi, mi h'a na ku lumelela batu kuli ba zamaye. 
EXO.4.22	Cwale u y'o li ku Faro, ‘S'a bulela Muñ'a Bupilo ki se. Isilaele ki mwan'a ka wa mweli. 
EXO.4.23	 Ni ku bulelezi kuli u lumelele mwan'a ka, a zamaye a y'o ni lapela, kono u hanile. Cwalehe, ni ta bulaya mwan'a hao wa mweli.’ ”
EXO.4.24	Ha ba li mwa nzila, mwa mafulo, Muñ'a Bupilo a katana Mushe, mi a bata ku mu bulaya. 
EXO.4.25	Zipora a nga licwe le li buhali, mi a isa mwan'a hae kwa mupato ka lona. Kih'a nga litalo, mi a li nepela mwa mahutu a Mushe, a li, “Wena cwale u s'o li munn'a ka, ka mali.” 
EXO.4.26	Muñ'a Bupilo kih'a sa pilisa Mushe. Kihona fo Zipora ha n'a ize, “Munn'a ka, ka mali” kabakala mupato.
EXO.4.27	Muñ'a Bupilo a li ku Aruni, “Zamaya mwa naheñi, u y'o katanyeza Mushe.” Kih'a y'o mu katanyeza kwa Lilundu la Mulimu, mi h'a t'o kopana ni yena, a mu tubeta. 
EXO.4.28	Mushe a taluseza Aruni z'a n'a bulelezwi kaufela ki Muñ'a Bupilo, h'a mu luma, ni limakazo kamukana z'a n'a laezwi ku eza. 
EXO.4.29	Mushe ni Aruni ba y'o kopanya bahulu ba Isilaele kaufela hamoho. 
EXO.4.30	Aruni a ba taluseza litaba kamukana z'a n'a bulelezwi Mushe ki Muñ'a Bupilo, mi a eza limakazo kaufela fapil'a batu. 
EXO.4.31	Ba kolwa, mi ha ba utwa kuli Muñ'a Bupilo u tile ku bona, ni kuli u boni mo ba nyandisezwa, ba kubama mi ba lapela.
EXO.5.1	Cwale Mushe ni Aruni ba ya ku Faro, ba li, “Se, ki sona s'a bulela Muñ'a Bupilo, Mulimu wa Isilaele, u li, ‘Lukulula sicaba sa ka, si y'o ni ezeza mukiti mwa lihalaupa.’ ”
EXO.5.2	Faro a alaba, a li, “Muñ'a Bupilo ki mañi ye ni ka teeleza, mane ni lumelele Maisilaele ku ya? Ha ni mu zibi, Muñ'a Bupilo yo, mi ha ni na ku lumelela Maisilaele ku ya.”
EXO.5.3	Ba li, “Mulimu wa Maheberu u iponahalize ku luna. Cwale, u lu lumelele ku ya mwa lihalaupa mazazi a malalu, lu y'o ezeza Muñ'a Bupilo, Mulimu wa luna, sitabelo. Haiba lu sa yi, u ta lu bulaya ka butuku kamba ka ndwa.”
EXO.5.4	Mulena wa Egepita a li ku Mushe ni Aruni, “Kiñi ha mu tuhelisa batu misebezi ya bona? A mu zwe, mu kutele kwa misebezi ya mina, batanga-tunyi.” 
EXO.5.5	Faro a zwelapili, a li, “Batu ba, se ba atile hahulu ku fita bañi ba naha. Cwale mu bata ku ba siisa misebezi ya bona, nji?”
EXO.5.6	Ka lona lizazi leo, Faro a laela bazamaisi ba batanga, ni manduna ba Maisilaele mwa misebezi, a li, 
EXO.5.7	“Ku zwa hona fa, mu si ke mwa fanga batu bucwañi bwa ku ezeza litina, sina mo ne mu ezezanga. Mu ba tuhele ba y'o ikungela bona. 
EXO.5.8	Kono nihakulicwalo, ba eze yona palo ya litina ye ne ba ezanga pili. Mu si ke mwa i fukuza ni hanyinyani. Ba buzwa, kikabakaleo ha ba lila, ba li, ‘U lu lukulule, lu y'o ezeza Mulimu wa luna sitabelo!’ 
EXO.5.9	Mu sebelise batu ba ka tata hahulu, mi ba patehiswe ki musebezi, ili kuli ba si ke ba teeleza kwa litaba za buhata feela.”
EXO.5.10	Bazamaisi ba batanga ni manduna ba Maisilaele ba ya kwa sicaba, mi ba y'o li ku bona, “Faro u bulela cwana, a li, ‘Ha ni sa tola ni mi fa bucwañi. 
EXO.5.11	Mu swanezi ku y'o ikungela bona ili mina, ko mu ta bu fumana kaufela, kono mu eze yona palo ya litina ye ne mu ezanga pili.’ ” 
EXO.5.12	Cwale batu ba hasanela mwa naha ya Egepita kamukana ku y'o bata bucwañi. 
EXO.5.13	Bazamaisi ba ba akufisa, ba li, “Ka zazi ni zazi mu swanezi ku eza palo ya litina ye ne mu eza ha ne mu sa fiwanga bucwañi.” 
EXO.5.14	Bazamaisi ba batanga bao ba nataka baeteleli ba Maisilaele, ba ba ne ba beilwe ku zamaisa musebezi, mi ba ba buza, ba li, “Kiñi ha mu si ka eza litina ze likana ni ze ne mu ezanga pili?”
EXO.5.15	Cwale baeteleli ba Maisilaele ba y'o bilaela ku Faro, ba li, “Muñ'a ka, kiñi ha u lu eza cwana? 
EXO.5.16	Ha lu sa fiwa bucwañi, kono nihakulicwalo lu sa bulelelwa kuli lu eze litina! Lwa titikiwa, muñ'a ka, mi mulatu ki wa batu ba hao.”
EXO.5.17	Faro a ba alaba, a li, “Mu na ni buzwa, mu buzwa hahulu, mi kikabakaleo ha mu li, ‘U lu lumelele, lu y'o ezeza Muñ'a Bupilo sitabelo.’ 
EXO.5.18	Cwale, mu kutele kwa misebezi ya mina. Ha ku na bucwañi bo mu ta fiwa, kono mu swanezi ku eza yona palo yeo ya kamita ya litina.” 
EXO.5.19	Baeteleli ba Maisilaele ba bona kuli ba zielehile, ha ba bulelelwa kuli, “Mu si ke mwa fukuza palo ya litina ze mu swanezi ku eza ka zazi ni zazi.”
EXO.5.20	Ha ba zwa ku Faro, ba katana Mushe ni Aruni ba ba ne ba ba litezi. 
EXO.5.21	Ba li ku bona, “Muñ'a Bupilo a bone se mu ezize ku luna, mi a mi utwise butuku ka ku lu toyisa Faro ni manduna ba hae. Mu ba file sabule ya ku lu bulaisa.”
EXO.5.22	Cwale Mushe a kutela hape ku Muñ'a Bupilo, mi a li, “Mulena, u nyandisezañi sicaba se? U ni lumeziñi kwanu? 
EXO.5.23	Haisali ni taha ku Faro ku t'o bulela ka libizo la hao, ki peto yena s'a kala ku nyandisa hahulu sicaba sa hao. Mi ha ku na tuso y'o si ezelize!”
EXO.6.1	Muñ'a Bupilo kiha s'a li ku Mushe, “Cwalehe, u ta bona se ni ka eza ku Faro. Ni ta mu hapeleza ku ba lukulula, mi ba ta ya. Hande-nde u ta hapelezwa ku ba lumelela ku zwa mwa naha ya hae.”
EXO.6.2	 Mulimu a bulelela Mushe, a li, “Ki na Muñ'a Bupilo. 
EXO.6.3	Ni iponahalize ku Abrahama, ku Isaka ni ku Jakobo, ni li Mulimu ya Maata Kaufela. Ha ni si ka izibahaza ku bona ka libizo la ka la Muñ'a Bupilo. 
EXO.6.4	Hape, ni isweli bulikani ni bona, ni nze ni ba sepisa kuli ni ta ba fa naha ya Kanana, ili naha mo ne ba pilile ba li bazwahule. 
EXO.6.5	Cwale ni utwile sitongo sa Maisilaele, ba ba ezizwe batanga ki Maegepita, mi ni se ni hupuzi bulikani bwa ka. 
EXO.6.6	Kabakaleo, u y'o bulelela Maisilaele, u li, ‘Ki na Muñ'a Bupilo. Ni ta mi lukulula mwa misebezi ya ku hatelelwa ki Maegepita, ye ba mi hapeleza ku eza. Ni ta mi pilisa kwa butanga bwa bona. Ka lizoho la ka le li maata, le li se li nanulezwi ku utwisa butuku, mina ni ta mi pilisa. 
EXO.6.7	Ni ta mi eza sicaba sa ka, na, ni be Mulimu wa mina. Mu ta ziba kuli ki na Muñ'a Bupilo, Mulimu wa mina, ya mi lukulula mwa misebezi ye tata ye mu hapelezwa ki Maegepita. 
EXO.6.8	Ni ta mi tisa mwa naha ye ni kile na sepisa ku i fa Abrahama, Isaka ni Jakobo. Ni ta mi fa yona, i be ya mina luli. Ki na Muñ'a Bupilo.’ ” 
EXO.6.9	Mushe a bulelela Maisilaele cwalo, kono ba hana ku teeleza, kabakala ku zwafiswa ki butanga.
EXO.6.10	Muñ'a Bupilo kih'a li ku Mushe, 
EXO.6.11	“Zamaya, u y'o bulelela Faro, mulena wa Egepita, kuli a lumelele Maisilaele ku zwa mwa naha ya hae.”
EXO.6.12	Kono Mushe a li ku Muñ'a Bupilo, “Cwale bona, Maisilaele kasibili ha ba sa ni kolwi, Faro bo, yena u ka ni kolwa cwañi, na, ni li lisafa kwa ku bulela?”
EXO.6.13	Muñ'a Bupilo a laela Mushe ni Aruni ku y'o bulelela Maisilaele ni Faro, mulena wa Egepita, kuli ba laezwi ku zwisa Maisilaele mwa naha ya Egepita.
EXO.6.14	Ze ki zona litoho za masika a bona. Bana ba Rubeni, mweli wa Isilaele, ki Hanoki, Palu, Hezironi ni Kami. Masika a Rubeni ki ona ao. 
EXO.6.15	Bana ba Simioni ki Jemuele, Jamini, Ohadi, Jakini ni Zohare, ku t'o feleleza ka Saule ya n'a pepilwe ki musali wa Mukanana. Lo ki lona lusika lwa Simioni. 
EXO.6.16	 Mabizo a bana ba Livi ni baikulu ba bona ki a. Ki Gerishoni, Kohati ni Merari. Livi yena a pila lilimo ze mwanda ni mashumi a malalu ka ze supile. 
EXO.6.17	Bana ba Gerishoni ki Libini ni Shimei, hamoho ni masika a bona. 
EXO.6.18	Bana ba Kohati ki Amirami, Izihari, Heberoni ni Uziele. Kohati a pila lilimo ze mwanda ni mashumi a malalu ka ze talu. 
EXO.6.19	Bana ba Merari ki Mahali ni Mushi. Ao, ki ona masika a Livi ni baikulu ba bona.
EXO.6.20	Amirami a nyala Jokebedi, ndat'ahe wa musali, ya n'a pepile Aruni ni Mushe. Amirami a pila lilimo ze mwanda ni mashumi a malalu ka ze supile. 
EXO.6.21	Bana ba Izihari ki Kora, Nefegi ni Zikiri. 
EXO.6.22	Bana ba Uziele ki Mishaele, Elizafani ni Sitiri.
EXO.6.23	Aruni a nyala Elisheba mwan'a Aminadabi, kaizel'a Nashoni. Yena a mu pepela Nadabi, Abihu, Eliazare ni Itamare. 
EXO.6.24	Bana ba Kora ki Asiri, Elikana ni Abiasafi. Ao ki ona masika a bana ba Kora. 
EXO.6.25	Eliazare, mwan'a Aruni, a nyala yo muñwi wa bana ba Putiele, mi a mu pepela Finehasi. Ze ki zona litoho za masika a Livi ka ku ya ka limba za bona.
EXO.6.26	Bao, ki bona bo Aruni ni Mushe, b'a n'a ize ku bona Muñ'a Bupilo, “Mu y'o zwisa Maisilaele mwa naha ya Egepita, sitopa ka sitopa.” 
EXO.6.27	Ki bona ba ba bulelezi Faro, mulena wa Egepita, ku lukulula Maisilaele. Ki bona bo Mushe ni Aruni bao ba ba ezize cwalo.
EXO.6.28	Muñ'a Bupilo a bulela ni Mushe mwa naha ya Egepita. 
EXO.6.29	A li, “Ki na Muñ'a Bupilo. U y'o bulelela Faro, mulena wa Egepita, ze ni ku bulelela kamukana.”
EXO.6.30	Kono Mushe a li ku Muñ'a Bupilo, “Wa ziba kuli, na, ha ni sikwala kwa ku bulela. Cwale Faro u ka ni utwa cwañi?”
EXO.7.1	Muñ'a Bupilo a li ku Mushe, “Bona, ni ta ku fa maata mi Faro u ta ku talima inge mulimu. Muhulwan'a hao Aruni u ta bulela ni yena inge mupolofita wa hao. 
EXO.7.2	U ta taluseza Aruni ze ni ku laela kamukana, mi yena u ta bulelela Faro kuli a lumelele Maisilaele ku zwa mwa naha ya hae. 
EXO.7.3	 Kono ni ta mu eza mahañi. Ni ka eza limakazo ze ñata ze komokisa mwa Egepita. 
EXO.7.4	Nihakulicwalo, Faro h'a na ku mi utwa. Cwale ni ta nata naha, ni utwise Maegepita butuku, ni etelele limpi za ka, ili sicaba sa ka sa Isilaele, ku si zwisa mwa Egepita. 
EXO.7.5	Maegepita kihona ba ta ziba kuli ki na Muñ'a Bupilo, ha ni ka ba nanulela lizoho, ni ku zwisa Maisilaele mwa naha ya bona.” 
EXO.7.6	Mushe ni Aruni ba eza mw'a n'a ba laelezi Muñ'a Bupilo. 
EXO.7.7	Mushe n'a na lilimo ze mashumi a supile ka li li liñwi, mi Aruni n'a na ni ze mashumi a supile ka li li liñwi ka ze talu ha ba y'o bulela ni Faro.
EXO.7.8	Muñ'a Bupilo a li ku Mushe ni Aruni, 
EXO.7.9	“Haiba Faro a ka li ku mina, ‘Mu lu bonise niti ka ku eza makazo,’ u bulelele Aruni, u li, ‘Latela mulamu wa hao fafasi, fa pil'a Faro, u fetuhe noha.’ ” 
EXO.7.10	Mushe ni Aruni ba ya ku Faro, mi ba y'o eza mw'a n'a ba laelezi Muñ'a Bupilo. Aruni a latela mulamu wa hae fapil'a Faro ni manduna ba hae, mi wa fetuha noha. 
EXO.7.11	Cwale Faro a biza batu ba hae ba ba butali ni ba mabibo, mi ka mabibo a bona ba eza cwalo ni bona. 
EXO.7.12	Ba latela milamu ya bona fafasi, mi ni yona ya fetuha linoha. Kono mulamu wa Aruni wa miza ya bona. 
EXO.7.13	Faro a itatafaza pilu, mi a hana ku lumela, sina mw'a n'a bulelezi Muñ'a Bupilo.
EXO.7.14	 Muñ'a Bupilo kih'a bulelela Mushe, a li, “Faro u na ni mahañi hahulu. U hana ku lukulula sicaba. 
EXO.7.15	Zamaya, u y'o bonana ni yena kakusasana, h'a ya kwa Nuka ya Nile. U y'o mu litela fa munanga wa nuka. U lwale ni ona mulamu o n'o fetuhile noha. 
EXO.7.16	Mi u y'o li ku Faro, ‘Mulena, Mulimu wa Maheberu, u ni lumile ku t'o ku bulelela cwana, u li, Tuhela sicaba sa ka, si zamaye, si y'o ni lapela mwa lihalaupa. Kono ni ka nako ye ha u si ka lumela. 
EXO.7.17	 Cwale s'a bulela Muñ'a Bupilo ki se. U ta ziba kuli luli ki na Muñ'a Bupilo ka se ni ka eza. Bona, ni ka nata mezi a mwa Nile ka ona mulamu wo, mi a ta fetuha mali. 
EXO.7.18	Litapi li ta shwa, mi Nile i ta nunka maswe hahulu kuli mane Maegepita ba palelwe ku nwa mwateñi.’ ”
EXO.7.19	Muñ'a Bupilo a li ku Mushe, “Bulelela Aruni, u li, ‘Nanulela mulamu wa hao fahalimw'a mezi kaufela a mwa Egepita, ili linuka, maabwa, ni masanyana. Mezi a ta fetuha mali, mi naha kamukana i ta ba mali feela, mane ni mwa litubana ni mwa linkwana za batu.’ ”
EXO.7.20	Mushe ni Aruni ba eza mw'a n'a ba laelezi Muñ'a Bupilo. Mwa meeto a Faro ni manduna ba hae, Aruni a nanula mulamu wa hae, a nata fa Nile, mi mezi a yona kamukana a fetuha mali. 
EXO.7.21	Litapi za shwa mwa Nile mi mezi a nunka maswe mane Maegepita ba palelwa ku a nwa. Kwa ba ni mali kai ni kai mwa Egepita. 
EXO.7.22	Ba mabibo ba mwa Egepita ba eza cwalo ni bona ka mabibo a bona, mi Faro a itatafaza pilu ku fita pili. H'a si ka teeleza bo Mushe ni Aruni, sina mw'a n'a bulelezi Muñ'a Bupilo. 
EXO.7.23	Faro a kutela mwa Kwandu a sa li zoteli ni hanyinyani. 
EXO.7.24	Maegepita kaufela ba yepa liliba fa munanga wa Nile kuli ba fumane mezi a ku nwa, kakuli ne ba sa koni ku nwa mezi a mwa nuka.
EXO.7.25	Kwa fela mazazi a supile Muñ'a Bupilo ha s'a natile Nile. 
EXO.8.1	Cwale Muñ'a Bupilo a li ku Mushe, “Zamaya ku Faro, u y'o li, ‘S'a bulela Muñ'a Bupilo ki se, u li, Tuhela sicaba sa ka si zamaye, si y'o ni lapela. 
EXO.8.2	Utwa, haiba u si hanisa ku ya, ni ta bakisa naha ya hao kamukana ka limbotwe. 
EXO.8.3	Nile i ka tala ya zona. Li ta omboka mwateñi, li kene mwa ndu ya hao, kwa musiyo, mane li fite ni fa mumbeta wa hao. Li ta kena cwalo ni mwa mandu a manduna ni a batu ba hao, mwa maiso a mina ni mwa lipiza cwalo. 
EXO.8.4	Mane li ta ku pahama, wena, batu ni manduna ba hao kamukana.’ ”
EXO.8.5	Muñ'a Bupilo a li ku Mushe, “Bulelela Aruni kuli a nanulele mulamu wa hae fahalimw'a linuka, maabwa ni masa, mi a eze kuli limbotwe li tahe mwa naha ya Egepita.” 
EXO.8.6	Aruni a otolola lizoho la hae fa mezi, mi limbotwe za zwa, za tala naha kamukana. 
EXO.8.7	Kono ni bona ba mabibo ba zwisa limbotwe ka mabibo a bona mi za taha mwa naha.
EXO.8.8	Faro kih'a biza Mushe ni Aruni, a li, “Mu lapele ku Muñ'a Bupilo kuli a zwise limbotwe ze ku na, ni kwa batu ba ka, mi ni ta lumelela sicaba sa mina kuli si ye, si y'o ezeza Muñ'a Bupilo litabelo.”
EXO.8.9	Mushe a li ku Faro, “Ni tuse ka ku ni bulelela nako fo lu ta ku lapelela wena, manduna ni batu ba hao kaufela, kuli limbotwe li zwe ku mina, ni mwa mandu a mina, mi li siyale feela mwa Nile.”
EXO.8.10	Faro a alaba, a li, “Kamuso.”
EXO.8.10	Mushe a li, “Ku ta ezahala ka m'o bulelela, kuli u zibe hande kuli ha ku na mulimu yo muñwi ya swana ni Muñ'a Bupilo, Mulimu wa luna. 
EXO.8.11	Limbotwe li ta zwa ku wena, ni mwa mandu a hao. Li ta zwa kwa manduna ni kwa batu ba hao, mi se li ta fumaneha mwa Nile feela.” 
EXO.8.12	Mushe ni Aruni ba zwa ku Faro, mi Mushe a lapela Muñ'a Bupilo ka ku tiiseza kabakala limbotwe z'a n'a tisize ku Faro. 
EXO.8.13	Muñ'a Bupilo a eza mw'a n'a kupezi Mushe, mi limbotwe ze mwa mandu, mwa malapa ni mwa masimu, za shwa. 
EXO.8.14	Maegepita ba li kubukanya ka mabunda a matuna, mi naha kamukana ya nunka zona feela. 
EXO.8.15	Kono Faro h'a bona kuli se ku bata ku luka, a itatafaza pilu hape, mi h'a si ka isa pilu kwa kupo ya Mushe ni Aruni, sina mw'a n'a bulelezi Muñ'a Bupilo.
EXO.8.16	Muñ'a Bupilo a li ku Mushe, “Bulelela Aruni kuli a nate fafasi ka mulamu wa hae, mi liluli li ta fetuha tumbulu-mbulu mwa naha ya Egepita kamukana.” 
EXO.8.17	Aruni a nanula mulamu, mi a nata fafasi. Liluli la fetuha tumbulu-mbulu, mi twa t'o kataza batu ni lifolofolo. Mwa Egepita kaufela liluli la fetuha tumbulu-mbulu. 
EXO.8.18	Kamukwaoswana ba mabibo ni bona ba lika ku tisa tumbulu-mbulu ka mabibo a bona, kono ba palelwa. Batu ba katazwa ki tumbulu-mbulu hamohocwalo ni lifolofolo. 
EXO.8.19	 Ba mabibo ba li ku Faro, “Ye ki kezo ya Mulimu.” Kono Faro a itatafaza pilu, mi a hana ku mamela ze ne bulelwa ki Mushe ni Aruni, sina mw'a n'a bulelezi Muñ'a Bupilo.
EXO.8.20	Muñ'a Bupilo a li ku Mushe, “Kamuso i sa li kakusasa, u y'o katanyeza Faro h'a ya kwa nuka, mi u li ku yena, ‘S'a bulela Muñ'a Bupilo ki se, u li, Lukulula sicaba sa ka, si y'o ni lapela. 
EXO.8.21	Haiba u si hanisa ku zamaya, ni ku lemusa kuli ni ta lumelela linzi ku wena, kwa manduna, kwa batu ba hao ni mwa mandu a hao. Mwa mandu a Maegepita, mane ni fafasi fo ba ta yema, ku ka tala linzi feela. 
EXO.8.22	Ka lizazi leo, ni ta babalela sibaka sa Gosheni mo ba pila batu ba ka. Kwateñi ku si ke kwa ba ni linzi, ili kuli mu zibe kuli na, Muñ'a Bupilo, na sebeza mwa naha mo. 
EXO.8.23	Ni ta beya fapahano mwahal'a sicaba sa ka ni sicaba sa hao. Makazo yeo i ta ezehala kamuso.’ ” 
EXO.8.24	Muñ'a Bupilo a eza cwalo, mi linzi ze ñata-ñata za kena mwa ndu ya Faro, mwa mandu a manduna ba hae ni mwa naha kaufela ya Egepita. Naha ya sinyiwa ki linzi.
EXO.8.25	Cwale Faro a biza Mushe ni Aruni, a li, “Mu zamaye, mu y'o ezeza Mulimu wa mina litabelo hona mwa naha mo.”
EXO.8.26	Mushe a alaba, a li, “Ha ku swaneli ku ezwa cwalo, kakuli lifolofolo ze lu tabelanga Muñ'a Bupilo, Mulimu wa luna, Maegepita ba li ki mulatu o mutuna ku li bulaya. Haiba lu eza fapil'a Maegepita litabelo ze ba li ha li lukeli, ba ta lu pobaula ka macwe ba lu bulaye. 
EXO.8.27	Lu swanezi ku nga musipili wa mazazi a malalu mwa naheñi ku y'o ezeza Muñ'a Bupilo wa luna sitabelo sina mw'a lu laelezi.”
EXO.8.28	Faro a li, “Ni ta mi lumelela ku y'o ezeza Muñ'a Bupilo wa mina litabelo mwa naheñi, haiba mu sa yi kwahule. Mu ni lapelele ni na.”
EXO.8.29	Mushe a alaba, a li, “Ni sa ya feela, ni ta lapela ku Muñ'a Bupilo kuli kamuso linzi li ku siye, wena, manduna ni batu ba hao. Kono u si ke wa lu puma hape, mi wa hanisa batu ku y'o ezeza Muñ'a Bupilo litabelo.”
EXO.8.30	Mushe a zwa ku Faro, a y'o lapela Muñ'a Bupilo. 
EXO.8.31	Mi Muñ'a Bupilo a eza ka mw'a n'a kupela Mushe. Linzi za fela ku Faro, kwa manduna ni kwa batu ba hae. Za fela ku tokwa nihaiba i liñwi. 
EXO.8.32	Kono ni ka yona nako yeo, Faro a tatafala, mi h'a si ka lumelela sicaba ku ya.
EXO.9.1	Muñ'a Bupilo a li ku Mushe, “U ye ku Faro, mi u y'o li ku yena, ‘S'a bulela Muñ'a Bupilo, Mulimu wa Maheberu, ki se, u li, Lukulula sicaba sa ka, si y'o ni lapela. 
EXO.9.2	Mwendi u ka si hanisa hape ku zamaya, ni ku si tibela. 
EXO.9.3	Ha mu ta eza cwalo, ni ta ku utwisa butuku ka ku kulisa lifolofolo za hao, ili lipizi, limbongolo, likamele, likomu, lingu ni lipuli. 
EXO.9.4	Ni ta kauhanya mwahal'a lifolofolo za Maisilaele ni za Maegepita, mi ha ku na simunanu sa Maisilaele se si ta shwa. 
EXO.9.5	Muñ'a Bupilo u tomile nako. U ize, u ka eza cwalo kamuso.’ ”
EXO.9.6	Habuso Muñ'a Bupilo a eza mw'a n'a bulelezi, mi limunanu za Maegepita kamukana za shwa, kono ne ku si na nihaili i liñwi feela ye ne shwile ku za Maisilaele. 
EXO.9.7	Faro a buza se si ezahalile, mi a utwa kuli kwa limunanu za Maisilaele ha ku si ka shwa nihaiba i liñwi feela. Kono Faro a itatafaza pilu, mi a hana ku lukulula sicaba.
EXO.9.8	Muñ'a Bupilo a li ku Mushe ni Aruni, “Mu ñwate mulola fa liyonga ka mazoho, mi Mushe a y'o u nepela mwahalimu fapil'a Faro. 
EXO.9.9	U ta hasana sina lilulinyana feela mwa naha kamukana ya Egepita, mi u ka tahisa litombo ze ta ba mambongola kai ni kai, kwa batu ni kwa lifolofolo.” 
EXO.9.10	 Cwale ba nga mulola fa liyonga, mi ba y'o yema fapil'a Faro. Mushe a u nepela mwahalimu, mi wa tisa litombo kwa batu ni kwa lifolofolo. 
EXO.9.11	Ba mabibo ba palelwa ku taha fapil'a Mushe kakuli ne ba tezi litombo sina Maegepita ba bañwi kaufela. 
EXO.9.12	Kono Muñ'a Bupilo a tatafaza pilu ya Faro, mi yena a hana ku ba lukulula, sina yena Muñ'a Bupilo mw'a n'a bulelezi Mushe.
EXO.9.13	Muñ'a Bupilo a li ku Mushe, “Kamuso i sa li kakusasa, u pakelele ku Faro, mi u y'o li ku yena, ‘S'a bulela Muñ'a Bupilo, Mulimu wa Maheberu, ki se, u li, Lukulula sicaba sa ka, si zamaye, si y'o ni lapela. 
EXO.9.14	Hakusicwalo, butata kaufela ni ta bu libisa ku wena kasibili, kwa manduna ni batu ba hao, ili kuli mu zibe kuli ha ku na ya swana ni na mwa lifasi kamukana. 
EXO.9.15	Kambe ne ni nanuzi lizoho la ka ku ku nata ka butuku, wena ni batu ba hao, kambe mu felile mbuu kaufel'a mina. 
EXO.9.16	 Kono ni sa mi pilisize kuli mu bone maata a ka, mi butumo bwa ka bu hasane mwa lifasi kamukana. 
EXO.9.17	Kono nihakulicwalo, u sa ikuhumusa ka sicaba sa ka, mi u hana ku si lukulula. 
EXO.9.18	Utwahe, kamuso ka yona nako ye, ni ta nelisa simbwewewe, se si si ka bonwa kale mwa Egepita haisali naha i tomwa. 
EXO.9.19	Cwale u fe taelo ya kuli limunanu, ni ze mu na ni zona fande li beiwe mwa mukunda. Simbwewewe si ta wela batu ni lifolofolo kaufela ze si ka silelezwa, mi li ta shwa kamukana.’ ” 
EXO.9.20	Manduna ba bañwi ba Faro ba saba kabakala s'a n'a bulezi Muñ'a Bupilo, mi ba kenya batanga ba bona ni limunanu za bona mwa mandu. 
EXO.9.21	Nihakulicwalo, ba bañwi ha ba si ka isa pilu ku ze ne bulezwi ki Muñ'a Bupilo, mi ba tuhela batanga ba bona ni limunanu fande.
EXO.9.22	Muñ'a Bupilo kih'a li ku Mushe, “Nanulela lizoho la hao kwahalimu, mi simbwewewe si ta wela mwa naha kamukana ya Egepita, fa batu, lifolofolo ni fa licalo kaufela ze mwa masimu.” 
EXO.9.23	Cwale Mushe a nanulela mulamu wa hae mwahalimu, mi Muñ'a Bupilo a lumela mishika ni simbwewewe, mi lumonyi lwa pula lwa t'o fita fafasi. Muñ'a Bupilo a nelisa simbwewewe mwa Egepita. 
EXO.9.24	 Kwa ba ni liñungwa le lituna ni simbwewewe, mi mamonyi a benya kafa ni kafa. Ya ba liñungwa le li maswe le li si ka bonwa kale mwa Egepita haisali i ba sicaba. 
EXO.9.25	Simbwewewe sa bulaya lika kamukana ze ne li li fande mwa Egepita kaufela, i ka ba batu kamba lifolofolo. Sa wisa licalo kamukana mwa masimu, mi sa yendula likota kaufela. 
EXO.9.26	Mwa sibaka sa Gosheni, mo ne ba pila Maisilaele, ki mona feela mo ne ku si na simbwewewe.
EXO.9.27	Faro a biza Mushe ni Aruni, mi a li, “Nako ye ni ikutwa kuli ni fosize. Muñ'a Bupilo u lukisize. Haili na, ni batu ba ka, lu fosize. 
EXO.9.28	Mu lapele ku Muñ'a Bupilo! Ku likani, lu se lu katezi ka mishika ye ni simbwewewe. Ni sepisa ku mi lukulula. Mu zamaye. Mu si ke mwa sinya nako.”
EXO.9.29	Mushe a li ku yena, “Ni sa zwa feela mwa hae, ni ta nanulela mazoho a ka ku Muñ'a Bupilo. Mishika i ta kuza, mi ha ku sa na ku ba ni simbwewewe. Kihona u ta ziba kuli lifasi ki la Muñ'a Bupilo. 
EXO.9.30	Kono ni ziba kuli wena, ni manduna ba hao, ha mu si ka saba kale Mulimu Muñ'a Bupilo.”
EXO.9.31	Makuku ni lico ze buzwa kapili za sinyeha, kakuli lico zeo ne li se li buzwize, mi makuku n'a s'a tubuzi. 
EXO.9.32	Kono buloto ni mabele zona, ha li si ka sinyeha, kakuli ne li si ka buzwa kale.
EXO.9.33	Mushe a siya Faro, mi a zwela kwa mandamino. Ka tapelo a nanulela mazoho a hae kwahalimu ku Muñ'a Bupilo, mi mishika ni simbwewewe za fela, mane ni yona pula ya sa. 
EXO.9.34	Faro h'a bona kuli pula, simbwewewe ni mishika li felile, a fosa hape, mi a ina cwalo ni manduna ba hae. 
EXO.9.35	Ka mahañi a hae, h'a si ka lumelela Maisilaele ku ya, sina mw'a n'a bulelezi Muñ'a Bupilo ka Mushe.
EXO.10.1	Muñ'a Bupilo a li ku Mushe, “U ye ku Faro. Ni tatafalize pilu ya hae ni lipilu za manduna ba hae ka bomu, kuli ni eze limakazo za ka ku bona. 
EXO.10.2	Hape ni ezize cwalo kuli u kone ku taluseza bana ba hao ni baikulyowe ka mo ni ezelize Maegepita bukuba ha ne ni eza limakazo mwahal'a bona. Kaufel'a mina mu ta ziba kuli ki na Muñ'a Bupilo.”
EXO.10.3	Mushe ni Aruni ba ya ku Faro, mi ba li ku yena, “S'a bulela Muñ'a Bupilo, Mulimu wa Maheberu, ki se, u li, ‘U ta ina nako ye kuma kai u nz'o hana ku ipeya kwatas'a ka? Lukulula sicaba sa ka, si zamaye, si y'o ni lapela. 
EXO.10.4	Haiba u tundamena ku si hanisa ku ya, kamuso luli ni ka tisa nzie mwa naha ya hao. 
EXO.10.5	I ta kwahela mubu kaufela, mane u si ke wa bonwa. I ta ca ze si ka sinyiwa ki simbwewewe kamukana, ni ku ca likota za hao kaufela. 
EXO.10.6	I ka tala mwa ndu ya hao ni mwa mandu a manduna ni a batu ba hao kamukana. I ta ba nto ye maswe hahulu ku fita ze bonwi ki bo ndat'aho kamba bo kukw'a hao, fo ba sa li ba fitela mwa naha mo.’ ” Cwale a zwa ku Faro, mi a kuta.
EXO.10.7	Manduna ba Faro ba li ku yena, “Mutu yo u ka lu kataza nako ye kuma kai? Tuhela batu bao ba zamaye, ba y'o lapela Mulena, Mulimu wa bona. Kikuli ha u boni kuli Egepita i se i sinyehile, nji?”
EXO.10.8	Cwale Mushe ni Aruni ba kutiswa ku Faro, mi yena a li ku bona, “Mu ka na mwa ya ku y'o lapela Mulena Mulimu wa mina. Kono ya ka ya, ki mañi?”
EXO.10.9	Mushe a alaba, a li, “Lu ta ya kaufel'a luna hamohocwalo ni banana ni macembele. Lu ta ya ni bana ba luna ba bashimani ni ba basizana, lingu za luna ni lipuli, ni likomu za luna, kakuli lu ta y'o ezeza Muñ'a Bupilo mukiti wa silumeli.”
EXO.10.10	Faro a li ku bona, “Muñ'a Bupilo a be ni mina haiba ni ka mi lukulula ni mabasi a mina! Ha mu boni kuli mu na ni muhupulo o maswe, nji? Mu shamezwi ki manyando. 
EXO.10.11	Hakulicwalo ku ta ya mina banna feela ku y'o lapela Muñ'a Bupilo, haiba ki sona se mu bata.” Kiha ba se ba lelekwa fapil'a Faro.
EXO.10.12	Muñ'a Bupilo a li ku Mushe, “Nanulela lizoho la hao fahalimw'a naha ya Egepita, u tise nzie. I ta t'o ca ze mela kamukana ze siilwe ki simbwewewe.” 
EXO.10.13	Mushe kih'a nanula mulamu wa hae, mi Muñ'a Bupilo a fukisa moya wa kwa upa mwa naha lizazi kaufela, musihali ni busihu. Kakusasa, wa tisa nzie. 
EXO.10.14	 Ya tala mwa naha kamukana mi ya ina mwateñi, ili nzie ye ñata hahulu, ye si ka ba ya bonwa, mi ye si ke ya bonwa hape. 
EXO.10.15	Ya kwahela lifasi kaufela, mane naha ya unsufazwa ki yona. Ya ca ze mela fafasi, ni miselo ya kwa likota ye siilwe ki simbwewewe. Ne ku si na butala bo bu ne bu siyezi kwa kota kapa kwa simela mwa naha ya Egepita kamukana.
EXO.10.16	Faro kih'a biza kapili Mushe ni Aruni, mi a li, “Ni foselize Muñ'a Bupilo, Mulimu wa mina, ni mina cwalo. 
EXO.10.17	Cwalehe, u ni swalele mulatu wa ka yona nako ye feela, mi mu lapele ku Muñ'a Bupilo, Mulimu wa mina, kuli a zwise butata bo, bo bu zieza, ku na.” 
EXO.10.18	Mushe a siya Faro, mi a y'o lapela ku Muñ'a Bupilo. 
EXO.10.19	Yena Muñ'a Bupilo a fetula moya, wa zwa mwa wiko ka maata, mi wa t'o fefulela nzie mwa Liwate le Lifubelu mi ha ku siyala nihaiba nzie i liñwi. 
EXO.10.20	Kono Muñ'a Bupilo a tatafaza pilu ya Faro, mi a hanisa Maisilaele ku zamaya.
EXO.10.21	 Muñ'a Bupilo a li ku Mushe, “Nanulela lizoho la hao kwahalimu, kuli ku tahe lififi le lituna mwa naha ya Egepita.” 
EXO.10.22	 Mushe a nanulela lizoho la hae kwahalimu, mi kwa taha lififi le lituna mazazi a malalu mwa naha ya Egepita. 
EXO.10.23	Maegepita ne ba pupuleza mwa lififi ba sa bonani, mi ha ku na ya n'a zwile mwa ndu ya hae mwa mazazi ao a malalu. Haili Maisilaele, kamukan'a bona, ne ba inzi mwa liseli ko ne ba pila.
EXO.10.24	Faro a biza Mushe, mi a li, “Mu ka na mwa ya ku y'o lapela Muñ'a Bupilo, mane basali ni bana ba mina ba ta ya ni mina. Konji lingu, lipuli ni likomu za mina, ki zona ze ka siyala kwanu.”
EXO.10.25	Mushe a alaba, a li, “Kana u ta lu fa limunanu ze lu ta y'o cisa ku ezeza Muñ'a Bupilo, Mulimu wa luna, litabelo nji? 
EXO.10.26	Lu swanezi ku ya ni limunanu za luna ku si na ni ye ka siyala. Lu swanezi ku y'o keta lifolofolo ze lu ka lapela Muñ'a Bupilo, Mulimu wa luna, ka zona. Konji ha lu se lu li koo, kihona lu ka ziba ze lu ka sebelisa ha lu lapela Muñ'a Bupilo.”
EXO.10.27	Ni teñi Muñ'a Bupilo a tatafaza pilu ya Faro, mi a ba hanisa ku ya. 
EXO.10.28	A li ku Mushe, “Zwa fapil'a ka! U tokomele kuli u si ke wa taha ku na hape, kakuli zazi l'o ka eza cwalo, u ta bulaiwa.”
EXO.10.29	Mushe a alaba, a li, “Sina m'o bulelela, ha ni sa tola ni ku bona hape.”
EXO.11.1	Muñ'a Bupilo a li ku Mushe, “Ni sa utwisa Faro ni Maegepita butuku ka koto i liñwi feela. Kihona a ka mi lumelela ku zamaya, mi u ta mi leleka mo kaufel'a mina. 
EXO.11.2	Cwale bulelela batu kamukana, munna ni musali, ba kupe ku ba ba yahelani ni bona lika ze ezizwe ka silivela ni gauda.” 
EXO.11.3	Muñ'a Bupilo a eza Maegepita kuli ba kuteke Maisilaele. Mi kaniti manduna ni sicaba ba lemuha kuli Mushe n'a li mutu yo mutuna hahulu.
EXO.11.4	Mushe a li ku Faro, “S'a bulela Muñ'a Bupilo ki se, u li, ‘Malungasiku ni ta zamaya mwahal'a Maegepita. 
EXO.11.5	Mwana wa mweli kaufela mwa Egepita u ta shwa, ku kalela ku mwan'a Faro wa mweli, yena ya ka mu yola, ku y'o feleleza ka mwan'a mutanga wa mweli, ili ya sita lico. Ni likomu kamukana za maizibulo li ta shwa ni zona. 
EXO.11.6	Ku ta ba ni sililo se situna mwa Egepita kaufela. Sililo se si cwalo ha si si ka utwahala kale, mi ha si sa na ku ba teñi ni kwapili. 
EXO.11.7	Kono mwahal'a Maisilaele, ha ku na ku ba ni nja ye ka huhula batu kamba lifolofolo, kuli mu zibe kuli Muñ'a Bupilo u bonisa fapahano mwahal'a Maegepita ni Maisilaele.’ 
EXO.11.8	Manduna ba hao kamukana ba ka taha ku na ku t'o ni kandelela, ba nze ba li, ‘Zamaya, wena ni sicaba sa hao kaufela!’ Mwamulaho a zeo, ni ta funduka.” Cwale Mushe a zwa ku Faro a nz'a nyemile luli.
EXO.11.9	Muñ'a Bupilo n'a ize ku Mushe, “Faro h'a na ku ku teeleza, ili kuli ni kone ku eza limakazo ze ñwi ze ñata mwa naha ya Egepita.” 
EXO.11.10	Mushe ni Aruni ba eza limakazo zeo kaufela fapil'a Faro, kono Muñ'a Bupilo a tatafaza pilu ya hae, mi h'a si ka lumelela Maisilaele ku zwa mwa naha ya hae.
EXO.12.1	 Muñ'a Bupilo a bulelela Mushe ni Aruni mwa naha ya Egepita, a li, 
EXO.12.2	“Kweli ye ki yona kweli ye ka ba ya pili ya silimo ku mina. 
EXO.12.3	Mu zibise sicaba kaufela sa Isilaele, mu li, ‘Yona kweli ye ha i ka eza mazazi a lishumi, mutu ni mutu a ketele lubasi lwa hae ngunyana kamba pulinyana. Ku ketwe i liñwi mwa ndu ni ndu. 
EXO.12.4	Haiba lubasi ki lo lunyinyani, mi ha lu koni ku celela folofolo yeo, batu ba kona ku ikopanela ni ba ba bapani ni bona. Mu swanezi ku lela ka palo ya batu ba ba ka ca folofolo yeo ka mw'a konela mutu ku ca. 
EXO.12.5	I swanezi ku ba folofolo ye sa cuñuti, kamba ye si ka holofala. Hape, i be ye tunanyana ya silimo si li siñwi. Mu ka na mwa keta ngu kamba puli. 
EXO.12.6	Mu i beye kwatuko cwalo ku fitela kweli ha i eza mazazi a lishumi ka a mane, sicaba sa Maisilaele kamukana ha si ta bulaya lifolofolo manzibwana ka swalala. 
EXO.12.7	Kiha ba ta nga mali a mañwi, ba a toze fa likota ze kwa munyako ni fahalimw'a ona munyako wa mandu mo li ka celwa lifolofolo zeo. 
EXO.12.8	Bona busihu bo, nama i ta beswa fa mulilo, mi i shomekiswe ka linkwa ze si ka beiwa mumela, ni miloho ye baba. 
EXO.12.9	Mu si ke mwa i ca butala kamba ku i apeha, kono i beswe kaufel'a yona ni toho, mahutu ni za mwa mba cwalo. 
EXO.12.10	Mu si ke mwa buluka nama ye ñwi ku fitela kakusasa, mi haiba i palile kaufela, i swanezi ku ciswa ka mulilo. 
EXO.12.11	Mu ka i ca ka mukwa wo. Mu ka tama liapalo za mina mwa teka, ni makatulo kwa mahutu, mu nze mu sweli milamu mwa mazoho, mi mu i ce ka ku akufa. Ki Mukiti wa Paseka ya Muñ'a Bupilo.
EXO.12.12	“‘Ka bona busihu bo, ni ta zamaya mwa naha ya Egepita, ni bulaye baeli ba batu ni maizibulo a lifolofolo mwa naha kaufela. Ni ta utwisa milimu ya Egepita kamukana butuku. Ki na Muñ'a Bupilo. 
EXO.12.13	Mali a ta ba poniso fa mandu mo mu pila. Ha ni ta bona mali, ni ta mi fitelela, mi sinyehelo ha i na ku t'o fita ku mina ha ni nata Egepita. 
EXO.12.14	 Le, i ta ba lizazi la kupuzo ku mina. Mu swanezi ku ezeza Muñ'a Bupilo mukiti ka lona. I be mukiti o ta eziwa ki masika a mina kuya kuile.’
EXO.12.15	“Mu si ke mwa ca lico ze umezwi mwa mazazi a supile. Ka lizazi la pili, mu zwise mumela kaufela mwa mandu a mina, kakuli haiba yo muñwi wa mina a ca lico ze umezwi, ku kala ka lizazi la pili mane ku y'o fita ku la busupa, u ta kauhanywa kwa Maisilaele. 
EXO.12.16	Ka lizazi la pili, mi hape ka la busupa, mu kopanele ku sebeleza Muñ'a Bupilo. Mu si ke mwa sebeza ku ona mazazi ao, konji feela ku lukiseza yo muñwi ni yo muñwi lico. 
EXO.12.17	Mu buluke mukiti wo wa lico ze si na mumela, kakuli ki ka lona lizazi leo, le ni zwisize limpi za mina mwa naha ya Egepita. Masika a mina kamukana a buluke lizazi leo la mukiti kuya kuile. 
EXO.12.18	Mu swanezi ku ca lico ze si ka umelwa ku kala manzibwana kweli ha i eza mazazi a lishumi ka a mane, mane ku y'o fita manzibwana kweli ha i eza mazazi a mashumi a mabeli ka li li liñwi. 
EXO.12.19	Ku si ke kwa fumaneha mumela mwa mandu a mina ku ona mazazi ao a supile, kakuli yo muñwi wa mina h'a ka ca lico ze umezwi u ta kauhanywa kwa sicaba sa Maisilaele, niha i ka ba muzwahule kamba wahabo mina. 
EXO.12.20	Mu si ke mwa ca lico ze na ni mumela. Mu ce feela lico ze si ka umelwa mwa mandu a mina kamukana.
EXO.12.21	Mushe a biza bahulu ba Isilaele kaufela, mi a li ku bona, “Mu y'o ketela mabasi a mina ngunyana kamba pulinyana, mi mu i bulaele Paseka. 
EXO.12.22	Mu nge katainyana ka sicacani sa hisopa, mu ka cupwe mwa mali a mwa mukeke, mi mu sase likota ze kwa muyako ni fa libala le li fahalimw'a sikwalo. Ku si ke kwa ba ni ya ka zwela kwande busihu, konji kakusasa. 
EXO.12.23	 Muñ'a Bupilo h'a ka zamaya mwa naha ku bulaya Maegepita, u ta bona mali a fa libala la sikwalo ni a fa likota za kwa munyako, mi h'a na ku tuhela mubulai a kena mwa mandu a mina ku t'o mi bulaya. 
EXO.12.24	Mu buluke milao yeo. Ki taelo ku mina ni kwa bana ba mina kuya kuile. 
EXO.12.25	Mi ha mu ta y'o fita mwa naha y'a ka mi fa Muñ'a Bupilo, sina mw'a sepiselize, mu buluke sebelezo yeo. 
EXO.12.26	Bana ba mina ha ba ka mi buza, ba li, ‘Kanti sebelezo ye i talusañi?’ 
EXO.12.27	Mu ba alabe, mu li, “Ki sitabelo sa Paseka se si ezezwa Muñ'a Bupilo, kakuli u fitelezi mandu a Maisilaele, ba ba ne ba li mwa Egepita, h'a bulaya Maegepita kono a siya mandu a luna.”
EXO.12.27	“Batu kiha ba kubama, mi ba lapela. 
EXO.12.28	Maisilaele ba ya, mi ba eza sina mo ne be laelezwi bo Mushe ni Aruni ki Muñ'a Bupilo.
EXO.12.29	 Malungasiku, Muñ'a Bupilo a bulaya baeli ba bashimani kaufela mwa Egepita, ku kala ka mweli wa Faro, yena ya n'a ta ba shwana, ku y'o fita ku mweli wa mupantiti ya mwa tolongo. Ni lifolofolo za maizibulo kaufela za bulaiwa. 
EXO.12.30	Faro, manduna ba hae kaufela, ni Maegepita kamukana ba zuha bona busihu bo, mi kwa ba ni sililo se situna mwa Egepita, kakuli ne ku si na ndu mo ne ku si ka shwa mwana. 
EXO.12.31	I sa li ka bona busihu bo, Faro a biza Mushe ni Aruni, a li, “Mina ni Maisilaele, mu eze kapili, mu zwe, mu siye batu ba ka. Mu zamaye mi mu y'o lapela Muñ'a Bupilo sina mo mu kupezi. 
EXO.12.32	Mu nge lingu, lipuli ni likomu za mina, sina mo mu kupezi, mu funduke. Mu y'o ni kupela limbuyoti ni na cwalo.”
EXO.12.33	Maegepita ba hapeleza batu ku akufa ni ku zwa mwa naha, ba li, “Lu ta shwelela kamukan'a luna haiba mu sa funduki kapili.” 
EXO.12.34	Cwale batu ba nga sitipwi-tipwi sa bona se si butala, se si si ka ya mumela, ba si lwala fa maheta a bona, si beilwe mwa mikeke ye tamezwi mwa masila. 
EXO.12.35	 Maisilaele ba eza mw'a n'a ba bulelezi Mushe, mi ba kupa lika za silivela, gauda ni liapalo kwa Maegepita. 
EXO.12.36	Muñ'a Bupilo n'a ezize cwalo kuli Maegepita ba kuteke Maisilaele, mi ba ba fa ze ne ba kupa kaufela. Batu bao ba putelela cwalo Maegepita bufumu.
EXO.12.37	Maisilaele ba zwa mwa Ramisese ku ya kwa Sukoti. Banna ba ba ne ba zamaya ka mahutu ne ba eza likiti ze mianda ye silezi ku sa balwi basali ni banana. 
EXO.12.38	Batu ba bañwi ba bañata, hamoho ni lingu ze ñata, lipuli ni likomu, ba zamaya ni bona. 
EXO.12.39	Ba besa mañende a si na mumela a sitipwi-tipwi sa lico ze ne ba lwezi ha ba zwa mwa Egepita. Ne li si ka umelwa, kakuli ne ba lelekilwe ka sipundumukela mwa Egepita. Ne ba si ka fumana nako ya ku itukiseza mifaho.
EXO.12.40	 Maisilaele ba pilile mwa Egepita lilimo ze mianda ye mine ka mashumi a malalu. 
EXO.12.41	Ka lona lizazi le li feleleza silimo sa mianda ye mine ka mashumi a malalu, sicaba kaufela sa Muñ'a Bupilo sa zwa mwa Egepita. 
EXO.12.42	Busihu bo, bu swanezi ku bulukelwa Muñ'a Bupilo kakuli u zwisize sicaba sa hae mwa naha ya Egepita. Ki busihu bo bu swanezi ku bulukelwa Muñ'a Bupilo ki masika kaufela a Isilaele kuya kuile!
EXO.12.43	Muñ'a Bupilo a li ku Mushe ni Aruni, “Ki ye milao ya Paseka. Ha i na ku ciwa ki bazwahule. 
EXO.12.44	Kono mutanga kaufela ya lekilwe a ka na a i ca, ha mu se mu mu isize kwa mupato. 
EXO.12.45	Mutu ya til'o ina nakonyana ni mina, kamba ya tezi feela peleko a si ke a i ca. 
EXO.12.46	 I swanezi ku celwa mwa ndu i liñwi. Mu si ke mwa zwiseza nama kwande, mi mu si ke mwa lobaka ni masapo a folofolo. 
EXO.12.47	Sicaba kamukana sa Isilaele si swanezi ku ezanga mukiti wo. 
EXO.12.48	Haiba mu inzi ni muzwahule, mi u bata ku ezeza Muñ'a Bupilo mukiti, pili mu swanezi ku isa batu ba hae ba bashimani kwa mupato, mi fohe u ta kopana ni mina mwa mukiti. A ngiwe inge mutu ya pepezwi mwa Isilaele. Kono munna kaufela ya si ka ya kwa mupato a si ke a eza mukiti. 
EXO.12.49	Ona mulao wo, u sebeza ni kwa batu ba ba pepezwi mwa Isilaele ni bazwahule ba ba til'o yaha ni mina.” 
EXO.12.50	Maisilaele kamukana ba utwa, mi ba eza ka mw'a n'a laelezi Muñ'a Bupilo ka Mushe ni Aruni. 
EXO.12.51	Ka lona lizazi leo Muñ'a Bupilo a zwisa sicaba sa Isilaele kaufela mwa Egepita ka makolo a sona.
EXO.13.1	Muñ'a Bupilo a li ku Mushe, 
EXO.13.2	 “U ni ketele baeli ni maizibulo kaufela. Mweli ufi ni ufi wa Maisilaele wa mushimani ki wa ka. I ka ba mutu kamba folofolo ki ya ka.”
EXO.13.3	Mushe a li kwa batu, “Mu hupule lizazi le mu zwile ka lona mwa naha ya Egepita, mwa ndu ya butanga, kakuli Muñ'a Bupilo u mi zwisize mwateñi ka maata a matuna. Ku si ke kwa ciwa lico ze umezwi. 
EXO.13.4	Kacenu le, ili ka kweli ya Abibi, mwa zwa mwa Egepita. 
EXO.13.5	Muñ'a Bupilo u sepisize bo kukw'a mina, ka ku itama, kuli u ta mi fa naha ya Makanana, Mahiti, Maamori, Mahivi ni Majebusi. Ki naha ye nde ye nunile. H'a ta mi fitisa mwa naha yeo, mu swanezi ku eza sebelezo ya kupuzo yeo ka yona kweli ye. 
EXO.13.6	Mu swanezi ku ca lico ze si ka umelwa ka mazazi a supile, mi ka la busupa mu ezeze Muñ'a Bupilo mukiti. 
EXO.13.7	Lico ze si ka umelwa li ta ciwa ka mazazi a supile. Ku si ke kwa ba ni lico ze na ni mumela, kamba ona mumela kasibili, mwa naha ya mina kaufela. 
EXO.13.8	Ka lona lizazi leo, wena Muisilaele u taluseze mwan'a hao, u li, ‘Zeo kamukana li ezahala kabakala z'a ni ezelize Muñ'a Bupilo ha ni zwa mwa Egepita.’ 
EXO.13.9	Sebelezo ye, i ta ba sina poniso fa lizoho la hao, kamba liswayo fa pata ya hao, ku ku hupulisa kuli u zwelepili ku bulela ka za Mulao wa Muñ'a Bupilo, kakuli yena u ku zwisize mwa Egepita ka maata a matuna. 
EXO.13.10	U ezange sebelezo yeo ka nako ye tomilwe ka silimo ni silimo.”
EXO.13.11	Muñ'a Bupilo u ta ku tisa mwa naha ya Makanana, y'a n'a sepisize bo kukw'a hao. U ta ku fa yona. 
EXO.13.12	 Mwateñi u swanezi ku itumela ku Muñ'a Bupilo ka mwana wa pili wa mushimani ni ka folofolo ya hao ya maizibulo, ili ye tunanyana. Ni yona i ta ba ya Muñ'a Bupilo. 
EXO.13.13	Kono haiba ki mbongolo, u ka i cinca ka ngunyana. Ha u sa lati ku i cinca, u i lobe mulala. U swanezi ku liulula mwan'a hao wa mushimani wa mweli. 
EXO.13.14	Haiba mwan'a hao a ka ku buza ka nako ye taha, a li, “Se kanti si talusañi?” u mu alabe, u li, ‘Muñ'a Bupilo u lu zwisize mwa Egepita, mwa ndu ya butanga, ka maata a matuna. 
EXO.13.15	Faro ha n'a itatafalize pilu, mi a lu hanisa ku zamaya, Muñ'a Bupilo a bulaya baeli ni maizibulo kamukana mwa Egepita, ili ba batu ni limunanu cwalo. Ki lona libaka ha ni fitisa mwana wa mweli wa mushimani ku Muñ'a Bupilo, kono na mu liulula.’ 
EXO.13.16	Sebelezo ye i ta ba kupuzo ye swana sina poniso ye fa lizoho la hao kamba liswayo fa pata ya hao, kakuli Muñ'a Bupilo u lu zwisize mwa Egepita ka maata a matuna.”
EXO.13.17	Faro ha s'a lukuluzi batu, Mulimu h'a si ka ba isa ka nzila ye ya kwa Mafilisita, nihaike ne i puma hahulu. Mulimu a hupula, a li, “Ha ni lati kuli batu ba cince mihupulo ya bona, mi ba kutele kwa Egepita ha ba ta bona ndwa ye ba ka y'o lwana.” 
EXO.13.18	Kono a ba zamaisa ka nzila ye potoloha mwa lihalaupa, ku y'o fita kwa Liwate le Lifubelu. Maisilaele ne ba lwezi lilwaniso.
EXO.13.19	 Mushe a lwala masapo a Josefa, sina Josefa ha n'a kupile Maisilaele ku sepisa kuli ba ta eza cwalo. Josefa n'a ize, “Kaniti Mulimu u ta mi tusa. Cwalehe ha mu zwa mo, mu lwale ni masapo a ka.”
EXO.13.20	Ba zwa mwa Sukoti, mi ba y'o tibelela mwa Etami, ili kwa makalelo a lihalaupa. 
EXO.13.21	Musihali, Muñ'a Bupilo n'a ba etelela, a li mwa lilu, ku ba bonisa nzila. Mi busihu n'a ba etelela, a li mwa malimi a mulilo ku ba monyehela, kuli ba kone ku zamaya busihu ni musihali. 
EXO.13.22	 Kamita lilu le li yemi nonga ne li li fapil'a sicaba musihali, mi mulilo o yemi nonga n'o ba etelela busihu.
EXO.14.1	Muñ'a Bupilo a li ku Mushe, 
EXO.14.2	“Bulelela Maisilaele kuli ba kutele kwamulaho, ba y'o tibelela fapil'a Pihahiroti, mwahal'a Migidoli ni liwate fapil'a Baale-Zefoni. Mu tibelele fapil'a munzi wo kwatuko a liwate. 
EXO.14.3	Faro u ka nahana kuli, ‘Maisilaele ba potoloha-potoloha mwa naha, ba kwalezwi ki lihalaupa.’ 
EXO.14.4	Ni ka tatafaza pilu ya Faro. U ta ba latelela, mi ni ta lumbwa ka ku tula Faro ni mpi ya hae kaufela. Maegepita ba ta ziba kuli ki na Muñ'a Bupilo.” Maisilaele kiha ba eza ka mo ne ba bulelezwi.
EXO.14.5	Faro, mulena wa Egepita, h'a t'o bulelewa kuli sicaba si tobile, yena ni manduna ba hae ba cinca mihupulo ya bona, ba li, “Kanti lu ezizeñi? Lu tuhelezi batu ba Isilaele ba tobela butanga bwa bona.” 
EXO.14.6	Faro a lukisa koloi ya hae ya ndwa, mi a longana ni batu ba hae. 
EXO.14.7	Kih'a nga likoloi ze nde ze mianda ye silezi ni ze ñwi cwalo, za ya, li longile balwani kaufel'a zona. 
EXO.14.8	Muñ'a Bupilo a tatafaza pilu ya Faro, mi a lelekisa Maisilaele ba ba ne ba inzi mwa pabalelo ya Muñ'a Bupilo. 
EXO.14.9	Maegepita ni lipizi za bona kamukana, likoloi za Faro, bazamaisi ba zona, ni mpi ya hae, ba ba matela mane ba y'o ba swala fo ne ba tibelezi, ili kwatuko a liwate, fakaufi ni Pihahiroti fapil'a Baale-Zefoni.
EXO.14.10	Faro a sutelela. Maisilaele ha ba y'o kumbuluka, ba bona Maegepita ba taha ku bona ba nze ba caula. Ba saba hahulu, mi ba huwa ku kupa tuso ku Muñ'a Bupilo. 
EXO.14.11	Ba li ku Mushe, “Kana ki kabakala ku tokwa mabita mwa Egepita ha u lu tisize mwa lihalaupa mo, kuli lu t'o shwela mwateñi, nji? Bona s'o ezize ka ku lu zwisa mwa Egepita! 
EXO.14.12	Kana ne lu si ka ku bulelela, pili lu si ka funduka, kuli ku ta ba cwalo? Lu ize, ‘U lu tuhele, lu be batanga ba Maegepita.’ Ku ne ku lukile ku ba batanga, ku fita ku t'o shwela mwa naheñi mo.”
EXO.14.13	Mushe a alaba sicaba, a li, “Mu si ke mwa saba! Mu tiye lipilu, mi mu talimele mw'a ka mi piliseza kacenu Muñ'a Bupilo. Ha mu sa tola mu bona hape Maegepita bao be mu bona kacenu. 
EXO.14.14	Muñ'a Bupilo u ta mi lwanela. Mina mu itulele feela.”
EXO.14.15	Muñ'a Bupilo a li ku Mushe, “Kiñi ha mu huweleza ku na cwalo? Bulelela Maisilaele kuli ba zamaye. 
EXO.14.16	Nanula mulamu wa hao, mi u otololele lizoho la hao fahalimw'a liwate kuli li kauhane, mi Maisilaele ba kone ku zamaya mwahal'a lona fa mubu o omile. 
EXO.14.17	Maegepita ni ta ba eza mahañi kuli ba ba latelele, mi ni ta lumbwa ka ku tula Faro, mpi ya hae kamukana, likoloi za hae, ni bazamaisi ba zona. 
EXO.14.18	Ha ni ka ba tula, kihona Maegepita ba ta ziba kuli ki na Muñ'a Bupilo.”
EXO.14.19	Lingeloi la Mulimu, le ne li zamaya sicaba sa Isilaele fapili, la kutela kwamulaho a bona. Lilu le ne li ba etelela la tutela kwamulahw'a bona. 
EXO.14.20	La taha mwahal'a mpi ya Maegepita ni ya Maisilaele. Lilu la ba mwahali, mi la tisa lififi le lituna, mane limpi ze peli zeo za palelwa ku sutelelana busihu kaufela, mane kwa ba kwa sa.
EXO.14.21	Mushe a otololela lizoho la hae fahalimw'a liwate, mi Muñ'a Bupilo a kauhanya liwate ka moya o mutuna wa kwa upa, o' fukile busihu kaufela, mi liwate la ba la fetuha mwa lundandala. Mezi n'a kauhanyizwe. 
EXO.14.22	 Maisilaele ba zamaya mwa lundandala, mwahal'a mamota a mezi kafa ni kafa. 
EXO.14.23	Maegepita ba ba lelekisa, mi ni bona ba kena mwa liwate ni lipizi za Faro kamukana, likoloi ni bazamaisi ba zona. 
EXO.14.24	Ku si ka patalala kale, Muñ'a Bupilo a talima mpi ya Maegepita a nz'a li mwa mulilo ni mwa lilu, mi a ba lyanganisa. 
EXO.14.25	A shokola mahutu a likoloi za bona, kuli li zamaye ka tata, mi Maegepita ba li, “A lu sabeñi Maisilaele, kakuli ba lwanelwa ki Muñ'a Bupilo ya lu hasanya.”
EXO.14.26	Muñ'a Bupilo a li ku Mushe, “Otololela lizoho la hao fahalimw'a liwate, mi mezi a ta kwahela Maegepita, likoloi za bona, ni bazamaisi cwalo.” 
EXO.14.27	Mushe kih'a otololela lizoho la hae fahalimw'a liwate, mi lizazi ha li pazula mezi a kutela mw'a n'a inezi. Maegepita, ha ba li ba like ku saba mezi, kihona ba matela mwateñi, mi Muñ'a Bupilo a ba kasheza mwa liwate. 
EXO.14.28	Mezi a kuta, a kwahela likoloi, bazamaisi ba zona, ni mpi ya Faro kaufela ye ne ba latelezi mwa liwate, mane ku tokwisa ni wa lubandangoti. 
EXO.14.29	Maisilaele bona ba zamaya fa mubu o omile, mwahal'a mamota a mezi kafa ni kafa.
EXO.14.30	Ka lona lizazi leo Muñ'a Bupilo a pilisa Maisilaele kwa Maegepita, mi Maisilaele ba ba bona ba nze ba tunumani fa munanga wa liwate, ba shwile. 
EXO.14.31	Ba bona ni maata a Muñ'a Bupilo mw'a ezelize kwa Maegepita, mi ba saba Muñ'a Bupilo. Ba ba ni sepo ku yena ni ku mutang'a hae Mushe.
EXO.15.1	 Mushe ni Maisilaele kiha ba opelela Muñ'a Bupilo pina ye, ba li,
EXO.15.1	“Ni ta opelela Muñ'a Bupilo
EXO.15.1	kakuli u tuzi ka bulena.
EXO.15.1	U wiselize lipizi ni bapahami ba zona
EXO.15.1	mwa liwate.
EXO.15.2	 Muñ'a Bupilo wa ni tiisa
EXO.15.2	ni ku ni matafaza.
EXO.15.2	Ki yena ya ni pilisize.
EXO.15.2	Ki Mulimu wa ka,
EXO.15.2	mi ni ta mu lumba,
EXO.15.2	Mulimu wa bo ndate, mi ni ta opela
EXO.15.2	butuna bwa hae.
EXO.15.3	Muñ'a Bupilo ki mutabani.
EXO.15.3	Muñ'a Bupilo ki lona libizo la hae.
EXO.15.4	“U nepezi likoloi ni mpi ya Faro
EXO.15.4	mwa liwate.
EXO.15.4	Manduna ba hae ba ba sepahala
EXO.15.4	ba minile mwa Liwate le Lifubelu.
EXO.15.5	Ba apesizwe ki liwate le li tungile.
EXO.15.5	Ba tibile sina licwe.
EXO.15.6	“Maata a lizoho la hao la silyo,
EXO.15.6	Muñ'a Bupilo, a komokisa!
EXO.15.6	Maata a lizoho la hao a lobaka sila
EXO.15.6	bubindi-bindi.
EXO.15.7	Ka butuna bwa maata a hao u fenyize
EXO.15.7	lila za hao.
EXO.15.7	Buhali bwa hao bwa tuka,
EXO.15.7	mi bu ba cisa sina bucwañi.
EXO.15.8	U futile, mi moya wa hao
EXO.15.8	u kubukanyize mezi.
EXO.15.8	Mezi a buba a yemi sina limota,
EXO.15.8	mi liwate le li tungile la tiya
EXO.15.8	mane ku y'o fita fa lilaho.
EXO.15.9	Sila sa li,
EXO.15.9	‘Ni ta ba lelekisa, mi ni ta ba swala.
EXO.15.9	Ni ta aba liluwo la bona,
EXO.15.9	ni ba amuhe ze ni lata kaufela.
EXO.15.9	Ni ta zwisa sabule ya ka,
EXO.15.9	mi ka maata a ka, ni ta nga
EXO.15.9	ze ba na ni zona kamukana.’
EXO.15.10	U futile hape, mi ba kwahezwi
EXO.15.10	ki liwate.
EXO.15.10	Ba tibile sina loto mwa mezi a sabisa.
EXO.15.11	“Muñ'a Bupilo, ki mañi mwahal'a
EXO.15.11	milimu kaufela ya swana ni wena
EXO.15.11	kwa ku kena ko ku komokisa?
EXO.15.11	Ki mañi ya swana ni wena
EXO.15.11	kwa ku eza limakazo
EXO.15.11	ni likezo ze maata a sabisa?
EXO.15.12	U nanuzi lizoho la hao la silyo,
EXO.15.12	mi lifasi li ba mizize.
EXO.15.13	U etelezi ka lilato sicaba
EXO.15.13	s'o pilisize.
EXO.15.13	Ka maata a hao u si isize
EXO.15.13	mwa sibaka sa hao se si kenile.
EXO.15.14	Macaba a utwile, mi a njanjiswa
EXO.15.14	ki sabo.
EXO.15.14	Ñalelwa ye swana ni ya butuku
EXO.15.14	bwa ku pepa i sweli Mafilisita.
EXO.15.15	Cwale manduna ba Edomo
EXO.15.15	ba kalelilwe.
EXO.15.15	Banna ba Moabi ba ba maata
EXO.15.15	se ba kala ku ngangama.
EXO.15.15	Ya inzi mwa Kanana kaufela
EXO.15.15	u tula pilu.
EXO.15.16	Sabo ni luwewe li ba wezi halimu.
EXO.15.16	Kabakala butuna bwa maata a hao,
EXO.15.16	ba se ba yemi ba kuzize sina macwe,
EXO.15.16	ku fitela batu ba hao ba fitelela,
EXO.15.16	Muñ'a Bapilo,
EXO.15.16	ku fitela bona batu ba hao luli ba
EXO.15.16	fitelela.
EXO.15.17	U ta ba kenya ni ku t'o ba toma
EXO.15.17	fa Lilundu la hao,
EXO.15.17	fa sibaka s'o lukisize ku ba munzi
EXO.15.17	wa hao, Muñ'a Bupilo,
EXO.15.17	Tempele y'o ikahezi ka mazoho a hao,
EXO.15.17	Muñ'a Bupilo.
EXO.15.18	Muñ'a Bupilo u ta busa kuya kuile!”
EXO.15.19	Lipizi za Faro, likoloi za hae ni bazamaisi ba zona, ba keni mwa liwate, mi Muñ'a Bupilo a kutisa mezi, mi a ba kwahela. Haili Maisilaele, bona, ba sila liwate ba izamaela mwa mungulundu.
EXO.15.20	Mupolofita wa musali, ya n'a bizwa Miriame, kaizel'a Aruni, a nga kalupa, mi basali kaufela ba t'o mu yema kwamulaho ba nze ba liza tulupa ni ku bina. 
EXO.15.21	Miriame a ba opelela, a li,
EXO.15.21	“Mu opelele Muñ'a Bupilo
EXO.15.21	kakuli u fenyize ka bulena.
EXO.15.21	U kashelize pizi ni mupahami
EXO.15.21	wa yona mwa liwate.”
EXO.15.22	Mushe a fundula sicaba sa Isilaele ku zwa kwa Liwate le Lifubelu mi ba liba kwa Lihalaupa la Shuri. Ba zamaya mwa naheñi mazazi a malalu, ba sa fumani mezi. 
EXO.15.23	Cwale kiha ba t'o fita fa mawelu-welu a mezi a baba, kono ba palelwa ku a nwa kabakala ku baba kwa ona. Kikabakaleo ha n'a beilwe libizo la Mara. 
EXO.15.24	Batu ba bilaela ku Mushe, ba buza, ba li, “Cwale lu ta nwañi?” 
EXO.15.25	 Mushe a lapela ku Muñ'a Bupilo, mi yena a mu bonisa kakota. A ka nepela mwa mezi, mi mezi s'a fela ku baba.
EXO.15.25	Honafo Muñ'a Bupilo a ba fa mulao o tiile, mi hape i sa li honafo, a ba lika. 
EXO.15.26	A li, “Haiba mu ka ni utwa hande, na, Muñ'a Bupilo Mulimu wa mina, mi mu eza se ni bona kuli si lukile, mu mamela litaelo za ka ni ku buluka milao ya ka kamukana, ha ni na ku mi tiseza liziezi ze ne ni tiselize Maegepita, kakuli ki na Muñ'a Bupilo ya mi folisa.”
EXO.15.27	Habusa ba t'o fita fa Elimi, fo ne ku na ni mawelu-welu a lishumi ka a mabeli ni linzalu ze mashumi a supile. Ba tibelela honafo, kwatuko a mezi.
EXO.16.1	Sicaba kamukana sa Maisilaele sa funduka mwa Elimi, mi kweli ya bubeli ha i eza mazazi a lishumi ka a ketalizoho, ha ba se ba zwile mwa Egepita, ba t'o fita mwa naha ye omile ya Sini, ye li mwahal'a Elimi ni Lilundu la Sinai. 
EXO.16.2	Mwa naheñi mo, ba bilaela ku Mushe ni Aruni. 
EXO.16.3	Ba li ku bona, “Kiñi Muñ'a Bupilo h'a si ka lu bulaela mwa Egepita. Koo, ne lu itulezi kwatuko a lipiza ze tezi nama, mi ne lu ca lico mo ne lu latela. Kono mu lu tisize mwa naheñi mo, ku t'o lu bulaiseza mwateñi tala kaufel'a luna.”
EXO.16.4	 Muñ'a Bupilo a li ku Mushe, “Cwale ni ta mi neliseza kaufel'a mina buhobe bo bu zwa kwa lihalimu. Batu ba swanezi ku zwelanga kwande ku y'o itopelanga bo bu likani ka zazi ni zazi. Ka mukwa wo, ni ta lika ku bona kamba ba ta latelela likelezo za ka. 
EXO.16.5	Ka lizazi la busilela, ba ta nopa buhobe bo bu likana mazazi a mabeli, ba bu lukise.”
EXO.16.6	Cwale Mushe ni Aruni ba bulelela Maisilaele kamukana, ba li, “Kacenu le, manzibwana, mu ta ziba kuli i n'e li Muñ'a Bupilo ya n'a mi zwisize mwa naha ya Egepita. 
EXO.16.7	Kakusasa mu ta bona maata a Muñ'a Bupilo. U utwile lipilaelo za mina, mo mu mu tongokela. Mina ha mu tongokeli luna. Luna lu bo mañi ha mu ka t'o bilaela ku luna?” 
EXO.16.8	Mushe kiha s'a li, “Muñ'a Bupilo ki yena ya ka mi fa nama ye mu ka ca manzibwana, mi kakusasa mu ta ca buhobe mo mu konela kaufela, kakuli u utwile mo mu bilaelezi ku yena. Luna lu bo mañi? Lipilaelo za mina ha li si ka liba ku luna, kono li libile ku Muñ'a Bupilo.”
EXO.16.9	Mushe a li ku Aruni, “U bulelele sicaba kaufela, u li, ‘Mu tahe, mu t'o yema fapil'a Muñ'a Bupilo, kakuli u utwile lipilaelo za mina.’ ” 
EXO.16.10	Aruni h'a nz'a bulela kwa sicaba kaufela, ba fetuha, ba talima mwa naheñi, mi kapili-pili kanya ya Muñ'a Bupilo ya bonahala mwa lilu. 
EXO.16.11	Muñ'a Bupilo a li ku Mushe, 
EXO.16.12	“Ni utwile lipilaelo za Maisilaele. U ba bulelele cwana, u li, ‘Ka swalala mu ta fumana nama, mi kakusasa mu ta fumana buhobe bo mu bata kamukana. Cwale mu ta ziba kuli na, Muñ'a Bupilo, ni Mulimu wa mina.’ ” 
EXO.16.13	Ka swalala makwali a t'o tala mwa mafulo kamukana, mi kakusasa kwa ba ni puka ye potolohile mafulo kaufela. 
EXO.16.14	Puka ha i se i fufile, fafasi kwa ba ni nto ye swana ni mase a masisani inge silami ha si andile. 
EXO.16.15	 Maisilaele ha ba a bona, ne ba sa zibi kuli ki nto mañi, mane ne ba nze ba buzana, ba li, “Se kiñi?”
EXO.16.15	Mushe a li ku bona, “Ze ki zona lico z'a mi file Muñ'a Bupilo kuli mu ce. 
EXO.16.16	Muñ'a Bupilo u laezi cwana, u ize, ‘Yo muñwi ni yo muñwi u ta nga ka palo ya batu ba ba mwa tende ya hae kaufela.’ ”
EXO.16.17	Maisilaele ba eza cwalo, ba bañwi ba ñwata lico ze ñata, ba bañwi ze nyinyani. 
EXO.16.18	 Ha ba se ba y'o likanya, ba ba ne ba ñwatile ze ñata, ne ba si ka fiteleza tikanyo hahulu, mi ni ba ba ne ba ñwatile ze nyinyani ne ba si ka taelelwa hahulu. Yo muñwi ni yo muñwi n'a ñwatile z'a n'a tokwa. 
EXO.16.19	Mushe a li ku bona, “Ku si ke kwa ba ni mutu ya ka ipulukela za kamuso.” 
EXO.16.20	Kono ba bañwi ha ba si ka eza s'a n'a laezi Mushe, mi ba ipulukela mikushuko ya kamuso. Ha bu y'o sa, lico ne li se li sinyehile, mane li tezi mabuku. Mushe a ba nyemela. 
EXO.16.21	Ne ba ñwatanga cwalo ka zazi ni zazi kakusasa, mutu ni mutu mw'a n'a tokwela. Mi ha ne ku se ku cisa, ne li shengunukanga.
EXO.16.22	Ka lizazi la busilela ba ñwata lico za mazazi a mabeli, ili likomoki ze ne ku mutu ni mutu. Bahulu ba sicaba kamukana kih'a ba t'o biha litaba ku Mushe. 
EXO.16.23	 Mi yena a li ku bona, “S'a laezi Muñ'a Bupilo ki se, ‘Kamuso ki lizazi la ku pumula, lizazi le li kenile la pumulo le li ketezwi Muñ'a Bupilo. Mu bese ze mu bata ku besa, mi mu apehe ze mu bata ku apeha. Se si ta siyala kamukana mu si bulukele la kamuso.’ ” 
EXO.16.24	Ba bulukela la kamuso ze siyezi kaufela sina mw'a n'a bulelezi Mushe. Ha li si ka sinyeha, mane ne ku si na mabuku ku zona. 
EXO.16.25	Mushe a li, “Mu ce ze kacenu, kakuli kacenu ki lizazi la pumulo le li ketezwi Muñ'a Bupilo, mi ha mu na ku fumana lico mwa naheñi. 
EXO.16.26	Mu swanezi ku li ñwatanga ka mazazi a silezi, kono ka la busupa, ili lizazi la pumulo, ha li na ku fumaneha.”
EXO.16.27	Ka lizazi la busupa ba bañwi ba ya ku y'o ñwata lico, kono ha ku na se ba fumani. 
EXO.16.28	Muñ'a Bupilo kih'a li ku Mushe, “Ku ta mi nga nako ye kuma kai, mina batu-tunyi, mu nze mu hana litaelo ni milao ya ka? 
EXO.16.29	Mu hupule kuli na, Muñ'a Bupilo, ki na ya mi file lizazi la Pumulo. Kabakaleo ka lizazi la busilela ni mi fa lico ze likana mazazi a mabeli. Mutu ni mutu a ine mwa sibaka sa hae ka lizazi la busupa. Ku si ke kwa ba ni ya ka ya ku sili.” 
EXO.16.30	Kabakaleo sicaba sa pumula ka lizazi la busupa.
EXO.16.31	 Batu ba Isilaele ba biza lico zeo manna. Ne i swana ni mase a masisani. N'e li ye sweu, mi ne i swana sina mañende a lubilwe ka linosi. 
EXO.16.32	Mushe a li, “Taelo ya Muñ'a Bupilo ki ye, u li, ‘Mu i taze mwa sibulukelo, mi mu i bulukele baikulyenu, ba bone lico ze ne ni mi file, ili ze ne mu canga mwa lihalaupa ha ni mi zwisa mwa Egepita.’ ” 
EXO.16.33	 Mushe a li ku Aruni, “U nge piza, u beye mwateñi likomoki ze peli za manna, mi u t'o i beya fapil'a Muñ'a Bupilo kuli i bulukelwe baikulu ba luna.” 
EXO.16.34	Aruni kih'a i beya fapil'a Likwati la Bulikani, kuli i bulukwe cwalo sina Muñ'a Bupilo mw'a n'a lalezi Mushe. 
EXO.16.35	 Maisilaele ba pila manna lilimo ze mashumi a mane, ku fitela ba fita mwa naha mo ne ku pila batu. Ba ca manna cwalo mane ba y'o fita kwa museto wa naha ya Kanana. 
EXO.16.36	Likomoki ze peli li likana ni tikanyo ya bulishumi ya sikala sa ze omile.
EXO.17.1	 Sicaba sa Maisilaele kamukana sa zwa mwa naha ye omile ya Sini, ba zamaya ba nze ba yaha mafulo ka mo ne ba laelelwa ki Muñ'a Bupilo. Ba y'o tibelela mwa Refidimi, kono moo, batu ne ba si na mezi a ku nwa. 
EXO.17.2	Ba omana ni Mushe, ba li, “U lu fe mezi a ku nwa.”
EXO.17.2	Mushe a ba alaba, a li, “Kiñi se mu ni omaniseza? Kikabakalañi ha mu lika Muñ'a Bupilo?”
EXO.17.3	Kono batu ne ba nyolilwe hahulu, mi ba bilaela ku Mushe. Ba li, “U lu zwiselizeñi mwa Egepita? Kanti i n'e li ku t'o lu bulaya ni bana ba luna, ni limunanu za luna ka linyolwa, nji?”
EXO.17.4	Mushe a lapela ku Muñ'a Bupilo, a li, “Ni ka eza cwañi ka batu ba? Ba se ba itukiselize ku ni pobaula ka macwe.”
EXO.17.5	Muñ'a Bupilo a li ku Mushe, “U nge bahulu ba bañwi ba Isilaele, mi u etelele sicaba. U nge ni mulamu wa hao o n'o natile ka ona fa nuka, mi u zamaye. 
EXO.17.6	Ni ta yema fapil'a hao kwale, kwa licwe lani le li kwa Horebe. U nate licwe, mi li ta zwiseza batu mezi a ku nwa.” Mushe a eza cwalo mwa meeto a ba bahulu ba Isilaele.
EXO.17.7	Sibaka seo sa bizwa Masa ni Meriba, kakuli Maisilaele ba omana ni ku lika Muñ'a Bupilo ha ba buza, ba li, “Kana Muñ'a Bupilo u sa inzi ni luna, kamba cwañi?”
EXO.17.8	Ba Amaleke ba taha ku t'o lwanisa Maisilaele kwa Refidimi. 
EXO.17.9	Mushe a li ku Joshua, “U lu ketele banna, kuli kamuso lu y'o lwana ni ba Amaleke. Na, ni ta yema fahalimw'a lilundu ni nze ni swalelezi mulamu o ni filwe ki Mulimu.” 
EXO.17.10	Joshua a eza ka mw'a n'a mu laelezi Mushe, mi a y'o lwana ni ba Amaleke, kanti haili Mushe, Aruni ni Huri bona ba kambamela fahalimw'a lilundu. 
EXO.17.11	Mushe h'a nanulela mazoho a hae mwahalimu, Maisilaele ba kona, kono a sa wisa feela mazoho a hae, ba Amaleke ba kala ku ba koma. 
EXO.17.12	Mazoho a Mushe ha s'a katala, Aruni ni Huri ba nga licwe, ba t'o li beya kwatas'a hae, mi a ina ku lona, bona ba nze ba mu beile mwahali ba swalelezi mazoho a hae. Ba a swalelela cwalo mane la ba la likela. 
EXO.17.13	Mi Joshua a fenyeleza Amaleke ni sicaba sa hae.
EXO.17.14	 Muñ'a Bupilo kih'a li ku Mushe, “Ñola taba ye mwa buka, kuli i hupulwe. Hape, u bulelele Joshua kuli ni ta feleleza ba Amaleke mi ha ba sa na ku hupulwa hape.” 
EXO.17.15	Mushe a yaha katala, a ka biza Muñ'a Bupilo ki ndembela ya ka. 
EXO.17.16	Mi a li, “Muñ'a Bupilo u ta zwelapili a nz'a lwanisa ba Amaleke kuya kuile.”
EXO.18.1	Jetero muprisita wa Midiani, ya n'a li mukwenyan'a Mushe, a utwa seo Mulimu n'a si ezelize Mushe ni sicaba sa hae sa Isilaele, ni mw'a n'a ba zwiselize Muñ'a Bupilo mwa Egepita. 
EXO.18.2	 Cwale a tisa musal'a Mushe, yena Zipora, ya n'a kutiselizwe kwa hae. 
EXO.18.3	 Jetero a tisa cwalo ni bana ba hae ba babeli, bo Gerishomi ni Eliezere. Mushe n'a ize, “Ni kile na ba muzwahule mwa naha i sili.” Kih'a beya mwan'a hae yo muñwi libizo la Gerishomi. 
EXO.18.4	Mi hape n'a ize, “Mulimu wa bo ndate u kile a ba mutusi wa ka, mi a ni pilisa kwa sabule ya Faro.” Kih'a beya yo muñwi libizo la Eliezere. 
EXO.18.5	Jetero a taha ni musali ni bana ba Mushe mwa naheñi, mw'a n'a tibelezi Mushe, kwa Lilundu la Mulimu. 
EXO.18.6	N'a s'a zibisize Mushe, a li, “Na, Jetero, mukwenyan'a hao, na taha ni musal'a hao ni bana ba hae ba babeli.” 
EXO.18.7	Mushe a y'o mu katanyeza, a inama fapil'a hae, mi a mu tubeta. Ba buzana ka mw'a zuhela yo muñwi ni yo muñwi, kiha ba kena mwa tende. 
EXO.18.8	Mushe a mu taluseza lika kaufela z'a n'a ezize Muñ'a Bupilo ku Faro ni kwa Maegepita ku tusa Maisilaele. A mu bulelela ka butata bo ne ba fumani mwa nzila, ni mw'a n'a ba piliselize Muñ'a Bupilo. 
EXO.18.9	Jetero n'a tabile hahulu kabakala bunde bw'a n'a ezize Muñ'a Bupilo ka ku ba pilisa kwa Maegepita. 
EXO.18.10	A li, “Ku lumbwe Muñ'a Bupilo, ya mi pilisize kwa Maegepita ni ku Faro. Ku lumbwe Muñ'a Bupilo ya pilisize sicaba sa hae kwa butanga bwa Maegepita. 
EXO.18.11	Cwale na ziba hande kuli Muñ'a Bupilo ki yo mutuna kwa milimu kaufela, kakuli u ezize cwalo kanti Maegepita bona ne ba nyandisa Maisilaele ka sitoyo feela.” 
EXO.18.12	Jetero kih'a tiseza Mulimu limpo ni sitabelo sa ku cisa. Aruni ni bahulu ba Isilaele kamukana ba taha ni mukwenyan'a Mushe ku t'o cela lico fapil'a Mulimu.
EXO.18.13	Habusa, Mushe a inela ku atula batu, mi fapil'a hae kwa ba ni batu ku zwa kakusasa mane ku y'o fita busihu. 
EXO.18.14	Jetero, mukwenyan'a Mushe, ha s'a boni ze ne swanezi ku eziwa ki Mushe kaufela, a buza, a li, “Zeo kaufela z'o ezeza batu ki lika mañi? Kiñi s'o inezi u nosi fa, u nz'o yemelezwi ki batu kamukana ku zwa kakusasa mane li y'o likela?”
EXO.18.15	Mushe a alaba, a li, “Ni swanezi ku eza cwalo kakuli batu ba nze ba taha ku t'o ni buza ze batiwa ki Mulimu. 
EXO.18.16	Batu ba babeli ha ba kananisana, ba taha ku na, ni batisisa ya foselizwe, mi ni ba bulelela litaelo ni milao ya Mulimu.”
EXO.18.17	Jetero kih'a mu bulelela, a li, “Ha u ezi hande. 
EXO.18.18	U ta ikatalisa wena ni b'o inzi ni bona. U ikimelisa musebezi. Ha u koni ku u eza u li nosi. 
EXO.18.19	Cwale, u ni teeleze, ni ku fe kelezo ye nde, mi Mulimu u ka ku tusa. I ne ka ba hande ha u ka yemela batu ku Mulimu, ni ku fitisa lipilaelo za bona ku yena. 
EXO.18.20	Wena u swanezi ku ba luta litaelo ni milao, ni ku ba taluseza mo ba swanela ku pilela ni ze ba lukela ku eza. 
EXO.18.21	Kono u kete batu ba ba butali, mi u ba eze bahulu ba sicaba, ili bazamaisi ba batu ba likiti, ba mianda, ba mashumi a ketalizoho ni ba lishumi cwalo. Ba swanezi ku ba batu ba ba saba Mulimu, ba ba sepahala, ba ba si na ketululo ni ba ba sa lekiwi. 
EXO.18.22	Ba be baatuli ba batu nako kaufela. Ba tisanga feela litaba ze tata ku wena, kono haili bona, ba ta fezanga litaba ze nyinyani. Ku ta ku nolofalela, ha ba ka ikabela mulwalo ni wena. 
EXO.18.23	Haiba u ka eza cwalo, ka mw'a laelela Mulimu, ha u na ku imelwa hahulu, mi batu ba, ba ka kona ku kutela kwa mandu a bona, litaba za bona ha li se li felile.”
EXO.18.24	Mushe a utwa kelezo ya Jetero, mi a eza mw'a n'a mu bulelezi. 
EXO.18.25	Kiha s'a keta batu ba ba butali mwahal'a Maisilaele, mi a ba eza bahulu ba sicaba, bahulu ba likiti, mianda, mashumi a ketalizoho ni mashumi a batu. 
EXO.18.26	Ba ba baatuli ba batu nako kaufela. Ba tisa feela litaba ze tata ku Mushe, bona ba nze ba felelezanga ze bunolo, ze nyinyani.
EXO.18.27	Mushe a laezana ni yena, mi Jetero a kutela kwa naha ya habo.
EXO.19.1	Ka lizazi la pili la kweli ya bulalu, Maisilaele ha ne ba se ba zwile mwa Egepita, ba t'o fita mwa Lihalaupa la Sinai. 
EXO.19.2	Ba zwa mwa Refidimi, mi ba t'o fita mwa Lihalaupa la Sinai, mo ba til'o tibelela fakaufi ni lilundu. 
EXO.19.3	Mushe a kambamela fa lilundu ku y'o kopana ni Mulimu.
EXO.19.3	Muñ'a Bupilo a nz'a li fa lilundu a mu biza, a li, “S'o swanezi ku taluseza lusika lwa Jakobo, bona Maisilaele, ki se, u li, 
EXO.19.4	‘Mu boni se ni ezize kwa Maegepita, ni mo ni mi lwalezi sina mbande ha i lwezi bana fa mafufa a yona, ni ku mi tisa ku na. 
EXO.19.5	 Cwale haiba mu ka ni utwa ni ku buluka bulikani bwa ka, mu ta ba sicaba sa ka luli. Lifasi kaufela ki la ka, kono mina mu ta ba sicaba sa ka se si ketilwe. 
EXO.19.6	 Mu ta ba sicaba sa batu ba ba ka ni sebeleza ka ku ba baprisita, batu ba ba ineezi na feela ni li nosi.’ Ki sona s'o swanezi ku si bulelela Maisilaele seo.” 
EXO.19.7	Cwale Mushe a y'o biza bahulu ba sicaba, mi a ba bulelela lika kamukana z'a n'a laezwi ki Muñ'a Bupilo. 
EXO.19.8	Batu kiha ba alaba hamoho, ba li, “Lu ta eza lika kaufela z'a bulezi Muñ'a Bupilo.” Mushe kih'a bihela Muñ'a Bupilo mo ne ba alabezi batu.
EXO.19.9	Muñ'a Bupilo a li ku Mushe, “Ni ka taha ku wena mwa lilu le lituna, kuli sicaba si ni utwe ha ni bulela ni wena, mi si ku kolwe kamita.”
EXO.19.9	Mushe a bulelela Muñ'a Bupilo mo ne ba alabezi batu. 
EXO.19.10	Muñ'a Bupilo a li ku Mushe, “Zamaya, u y'o bulelela batu kuli ba itukiseze ku lapela kacenu ni kamuso. Ba swanezi ku tapisa liapalo za bona. 
EXO.19.11	Ba itukiseze la kamusomuñwi. Ka lona lizazi leo, na, Muñ'a Bupilo, ni ka taha fa Lilundu la Sinai, ko ba ta ni bona batu kamukana. 
EXO.19.12	 U beele batu milulwani ku potoloha lilundu, mi u ba bulelele, u li, ‘Mu tokomele kuli mu si ke mwa kambama fa lilundu kamba ku swala fo li kalela. Haiba mutu a ka swala fateñi, u ta bulaiwa. 
EXO.19.13	U swanezi ku pobaulwa ka macwe kamba ku kunupiwa ka masho, ku si na ya ka mu swala. Fo, i ka ba mutu kamba folofolo, li swanezi ku bulaiwa.’ Kono ha ku ta lizwa tolombita, batu ba ta kambama fa lilundu.”
EXO.19.14	Mushe a zwa fa lilundu ku taha kwa batu, mi a ba taluseza kuli ba itukiseze ku y'o lapela. Ba tapisa liapalo za bona. 
EXO.19.15	Mushe a li ku bona, “Kamusomuñwi mu itukise. Basali ni banna ba si ke ba y'o kopanela likubo.”
EXO.19.16	 Ka la bulalu kakusasa kwa ba ni mishika ni mamonyi fa lilundu, lilu le lituna ni mulumo wa tolombita. Batu kamukana mwa mafulo ba njanjiswa ki sabo. 
EXO.19.17	Mushe a etelela batu ku ba zwisa mwa mafulo ku y'o katanyeza Mulimu, mi ba t'o yema kwatas'a lilundu. 
EXO.19.18	Lilundu la Sinai kaufela ne li tezi musi, kakuli Muñ'a Bupilo n'a shetumukezi ku lona mwa mulilo. Musi wa tunya inge musi o zwa mwa liyonga, mi batu kamukana ba ngangama hahulu. 
EXO.19.19	Mulumo wa tolombita wa utwahala ku hula. Mushe a bulela, mi Mulimu a mu alaba ka mushika. 
EXO.19.20	Muñ'a Bupilo a shetumukela fahalimw'a Lilundu la Sinai. A bizeza Mushe fahalimw'a lilundu, mi Mushe a kambama. 
EXO.19.21	Muñ'a Bupilo a li ku Mushe, “Zamaya, u y'o kalimela batu. Ba si ke ba tula milulwani ku t'o ni bona, hakusicwalo ku ta shwa ba bañata ku bona. 
EXO.19.22	Nihaili baprisita ba ba ka sutelela ku na, ba swanezi ku ikenisa pili, hakusicwalo ni ta ba utwisa butuku.”
EXO.19.23	Mushe a li ku Muñ'a Bupilo, “Batu ha ba na ku kambamela kwanu, kakuli u lu kalimezi, u ize, ‘Beya milulwani kwa lilundu, mi li be le li kenile.’ ”
EXO.19.24	Muñ'a Bupilo a li ku yena, “Sheumuka, mi u y'o nga Aruni, a tahe ni wena. Kono baprisita ni sicaba ba si ke ba tula milulwani ku kambamela ku na, ni ka swana na ba utwisa butuku.” 
EXO.19.25	Mushe a shetumukela kwa sicaba, mi a y'o si bulelela litaba zeo.
EXO.20.1	Mulimu a bulela manzwi a kaufela, a li, 
EXO.20.2	“Ki na Muñ'a Bupilo, Mulimu wa hao, ya ku zwisize mwa naha ya Egepita, mwa ndu ya butanga.
EXO.20.3	“U si ke wa ba ni milimu i sili. U sebeleze na feela.
EXO.20.4	 “U si ke wa ikezeza siswaniso se si betilwe kamba siswaniso sifi ni sifi sa libupiwa ze kwahalimu, kamba ze fafasi, kamba ze mwa mezi kwatas'a lifasi. 
EXO.20.5	 U si ke wa kubamela siswaniso sifi ni sifi kamba ku si lapela, kakuli na, Muñ'a Bupilo, ni Mulimu wa hao, mi ni Mulimu ya na ni lifufa. Ba ba ni toya, ni nata bana ba bona mane ku y'o fita kwa lusika lwa bulalu kamba lwa bune. 
EXO.20.6	Kono ba ba ni lata, mi ba buluka milao ya ka, ni ba bonisa lilato la ka ka nako ni nako, mane ku be ku y'o fita kwa masika a eza likiti.
EXO.20.7	 “U si ke wa sebelisa libizo la Muñ'a Bupilo Mulimu wa hao ka mafosisa, kakuli ni ta fa mulatu mañi ni mañi ya bapalisa libizo la ka.
EXO.20.8	 “U hupule Lizazi la Pumulo, mi u li bulukele Muñ'a Bupilo. 
EXO.20.9	 U ta eza misebezi ya hao kamukana mwa mazazi a silezi. 
EXO.20.10	Kono lizazi la busupa ki lizazi la pumulo, le li bulukezwi Muñ'a Bupilo, Mulimu wa hao. U si ke wa sebeza ka lona lizazi leo, i ka ba wena, kamba bana ba hao, kamba batanga ba hao kamba limunanu za hao, nihaili muzwahule ya yahile ni wena. 
EXO.20.11	 Muñ'a Bupilo u ezize lihalimu, lifasi, mawate ni ze ku zona kamukana mwa mazazi a silezi, kono ka la busupa a pumula. Ki lona libaka Muñ'a Bupilo h'a fuyauzi Lizazi la Pumulo, mi a li eza la hae.
EXO.20.12	 “Kuteka ndat'aho mi m'aho, kuli u pile nako ye telele mwa naha y'a ku file Muñ'a Bupilo, Mulimu wa hao.
EXO.20.13	 “U si ke wa bulaya mutu.
EXO.20.14	 “U si ke wa buka.
EXO.20.15	 “U si ke wa uzwa.
EXO.20.16	 “U si ke wa tameleza mutu za buhata.
EXO.20.17	 “U si ke wa lakaza ndu ya yo muñwi. U si ke wa lakaza musal'a hae, kamba batanga ba hae, kamba pulu ya hae, kamba mbongolo ya hae, kamba sifi ni sifi s'a na ni sona.”
EXO.20.18	 Batu ha ba utwa mushika ni mulumo wa tolombita, mi ba bona lumonyi ni musi fa lilundu, ba njanjiswa ki sabo, mi ba y'o yema kwahule. 
EXO.20.19	Ba li ku Mushe, “Wena u bulele ni luna, mi lu ta utwa. Kono haiba Mulimu a bulela ni luna, lu ta shwa.”
EXO.20.20	Mushe a li kwa sicaba, “Mu si ke mwa saba. Mulimu u til'o mi lika feela, kuli mu mu sabange, mi mu si ke mwa fosa.” 
EXO.20.21	Kono batu ba zwelapili ku yemela kwahule. Mushe, ki yena feela ya n'a tile fakaufi ni lilu le linsu mw'a n'a inzi Mulimu.
EXO.20.22	Muñ'a Bupilo a li ku Mushe, “S'o swanezi ku bulelela Maisilaele ki se, u li, ‘Mu se mu boni ha ni bulela ni mina ni li kwa lihalimu! 
EXO.20.23	Mu si ke mwa ikezeza milimu ya silivela kamba ya gauda ni ku i lapela sina mo mu ni lapelela. 
EXO.20.24	U ka ni ezeza katala ka mubu, mi u ta ezezanga ku kona litabelo za hao za ku cisa ni za buitumelo, ili lingu za hao ni likomu cwalo. Mwa libaka kamukana mo ni ta ku bulelela kuli u ni lapele, ni ka taha ni t'o ku fuyaula. 
EXO.20.25	 Haiba u ni yahela katala ka macwe u si ke wa ka yaha ka macwe a betilwe, kakuli ha u sebelisa sipumiso sa sipi ku kona ha ka sa na tuso ku na. 
EXO.20.26	U si ke wa yaha katala ka ka na ni lipahamelo, kuli mapunu a hao a si ke a bonahala fateñi.’
EXO.21.1	“Milao y'o ka fa Maisilaele ki ye. 
EXO.21.2	 Ha u leka mutanga wa Muheberu, u ta sebeza lilimo ze silezi. Ka silimo sa busupa u ta lukululwa a sa lifi se siñwi. 
EXO.21.3	Haiba u tile a li likwasha, a kute a li likwasha cwalo. Kono haiba u tile a nyezi, u ta zamaya ni musal'a hae. 
EXO.21.4	Haiba muñ'a hae u mu file musali, mi a pepa ni yena bashimani kamba basizana, musali yo ni bana ba hae ki ba muñ'a hae. Ku ta lukuluha munna feela. 
EXO.21.5	Kono mutanga a ka swana a alaba, a li, ‘Ni lata muñ'a ka, musal'a ka ni bana ba ka. Ha ni lati ku lukuluha.’ 
EXO.21.6	Fohe, muñ'a hae u ta mu tisa ku Mulimu, a mu tise kwa munyako kamba kwa mitiyo ya kwa munyako, mi a mu punye lisuba kwa zebe ka limao. Cwale i ta ba mutang'a hae ku isa lifu.
EXO.21.7	“Mutu h'a ka lekisa mwan'a hae wa musizana ku y'o ba mutanga, h'a na ku lukuluha, sina batanga ba banna. 
EXO.21.8	Haiba a sa tabisi muñ'a hae, ya n'a hupula ku mu eza yo muñwi wa basali ba hae, a ka na a lumela kuli bahabo ba mu lukulule ka tifo. H'a na ku ba ni tukelo ya ku mu lekisa kwa bazwahule kakuli fo i ta ba ku mu foseza. 
EXO.21.9	Haiba a lela ku mu fa mwan'a hae wa mushimani, u lukela ku mu eza sina mwan'a hae wa musizana. 
EXO.21.10	Haiba a nyala musali yo muñwi hape, u swanezi ku zwelapili mwa ku fa musali wa pili lico ni liapalo ze likani, hamohocwalo ni litukelo za musali yo muhulu. 
EXO.21.11	H'a sa mu fi litukelo za hae zeo, u lukela ku mu lukulula, kono ku si na mali a' ka amuhela.
EXO.21.12	 “Mutu kaufela ya ka nata yo muñwi mi a mu bulaya, ni yena u ta bulaiwa. 
EXO.21.13	 Kono haiba pulao i tahile ka kozi, mutu a sa leli ku bulaya, yo a ka na a sabela mwa sibaka se ni ta mi lukiseza. 
EXO.21.14	Kono haiba mutu a nyema, mi a lela ni ku bulaya yo muñwi ka mabomu, niha mu ka mu zwisa kwa katala ka ka kuli a y'o bulaiwa, ku lukile.
EXO.21.15	“Mutu kaufela ya nata ndat'ahe kamba m'ahe u ta bulaiwa.
EXO.21.16	 “Ya ka eza ka tata ku uzwa mutu yo muñwi, i ka ba ka muhupulo wa ku mu lekisa kamba ku mu luwa feela, u ta bulaiwa.
EXO.21.17	 “Ya tapaula ndat'ahe kamba m'ahe u ta bulaiwa.
EXO.21.18	“Mwendi batu ba ka lwana, mi yo muñwi a nata yo muñwi ka licwe kamba ka ñondo, kono a sa mu bulayi. H'a na ku fiwa mulatu, haiba ya natilwe a y'o kula feela, 
EXO.21.19	mi mwamulaho a kona ku zuha ni ku zamaya-zamaya fande, nihaikaba ka ku sebelisa lutaa. Ya mu natile u ta mu lifela bakeñisa ku mu sinyeza nako, mi u ta mu babalela ku fitela a fola.
EXO.21.20	“Mutu h'a ka nata mutang'a hae, wa munna kamba wa musali, ka mulamu, mi mutanga yo a shwa hona fo, u ta fiwa mulatu. 
EXO.21.21	Kono haiba mutanga a ka pila lizazi mutumbi kamba mazazi a mabeli, muñ'a hae h'a na ku fiwa mulatu. Mutanga ki liluwo la hae.
EXO.21.22	“Banna ha ba lwana, mi ba holofaza musali ya itwezi kuli mane a sinyehelwe ki mulwalo wa hae, nih'a ka pila yena mutu yo ya mu holofalize u ta lifiswa ka mw'a ta batela kaufela muñ'a musali, mi u ta lifa ka mo ba ta lelela baatuli. 
EXO.21.23	Kono h'a ka shwa, fohe u ta lifiswa bupilo ka bupilo, 
EXO.21.24	 mi ni liito ka liito, liino ka liino, lizoho ka lizoho, lihutu ka lihutu, 
EXO.21.25	sitombo sa mulilo ka sitombo sa mulilo, liñiba ka liñiba, muupa ka muupa.
EXO.21.26	“Mutu h'a ka nata mutang'a hae wa munna kamba wa musali fa liito, mi a li punya, u ta lukulula mutanga yo, i be tifo ya liito la hae. 
EXO.21.27	Haiba a mu loba liino, ni teñi u ta mu lukulula, i be tifo ya liino la hae.
EXO.21.28	“Komu ha i ka bulaya munna kamba musali ka ku mu taba ka manaka, i ta pobaulwa ka macwe, mi nama ya yona ha i na ku ciwa. Kono muñ'a yona h'a na ku beiwa mulatu. 
EXO.21.29	Kono haiba komu ne i se i na ni mukwa wa ku pumba, mi muñ'a yona n'a s'a zibisizwe, kono a i tuhela i sa kwalelwi mwa mulaka, ha i ka bulaya munna kamba musali, i ta pobaulwa ka macwe, mi ni yena muñ'a yona u ta bulaiwa. 
EXO.21.30	Nihakulicwalo, haiba ku ka tomwa tifo ya ku mu pilisa, u ta lifelela tifo ye tomilwe kuli a ipilise. 
EXO.21.31	Haiba komu i bulaya mushimani kamba musizana, ku sa itusiswa ona mulao wo. 
EXO.21.32	Haiba komu i bulaya mutanga wa munna kamba wa musali, muñ'a komu u swanezi ku lifela muñ'a mutanga muwaya-waya wa mali a silivela a eza mashumi a malalu. Haili komu yona i pobaulwe ka macwe.
EXO.21.33	“Mwendi mutu a ka siya musima u nz'o atami, kamba h'a sin'o yepa, a u tuhela a sa u seleli, mi kwa t'o wela mwateñi komu kamba mbongolo. 
EXO.21.34	U swanezi ku lifa simunanu seo, mi mali ao u ta a fa muñ'a yona. Haili folofolo ye shwile, yona, i ta ba ya hae. 
EXO.21.35	Komu ya mutu ha i ka bulaya komu ya yo muñwi, batu ba babeli bao ba ta lekisa komu ye pila, mi ba ta ikabela mali. Ba ikabele cwalo ni nama ya ye shwile. 
EXO.21.36	Kono haiba ne ku zibahala kuli komu ne i pumba, mi muñ'a yona h'a si ka i kwalela mwa mulaka, u swanezi ku lifa. A life komu ye pila bakeñisa ye shwile, mi ye shwile yeo i be ya hae.
EXO.22.1	“Haiba mutu a uzwa komu kamba ngu, mi a i bulaya kamba ku i lekisa, u swanezi ku lifiswa likomu li ketalizoho fa komu i liñwi, ni lingu ze ne fa ngu i liñwi. 
EXO.22.2	U swanezi ku i lifa. H'a si na se siñwi, u ta lekiswa ku lifa s'a uzwize. 
EXO.22.3	Haiba folofolo y'a uzwize, i ka ba komu, mbongolo, kamba ngu, i fumaneha ku yena i sa pila, u ta lifiswa habeli.
EXO.22.4	“Haiba lisholi a swalwa a nz'a kena mwa ndu busihu mi a bulaiwa, ya mu bulaile h'a na mulatu wa bubulai. Kono zeo ha li ka ezahala lizazi ha li se li pazuzi, u ta ba ni mulatu wa bubulai.
EXO.22.5	“Haiba mutu a tuhela limunanu za hae li fula mwa simu kamba mwa simu ya veine, mi za punya lukwakwa ku y'o cela mutu, u swanezi ku mu lifa ka lico ze nde z'a hupuzi ku kutula ni miselo ye minde ya mwa simu ya hae ya veine.
EXO.22.6	“Haiba mulilo u ca, wa yanduka, mane wa swala kwa bucwañi mi wa cisa lico ze kubukanyizwe, ze sa yemi kamba ze cezwi, yena ya cisize mulilo u swanezi ku lifa lisinyehelo.
EXO.22.7	“Haiba mutu a ka bulukisa mali kamba lika ze ñwi za butokwa ku yo muñwi, mi za uzwiwa mwa ndu ya hae, lisholi u ta kutisa habeli teko ya lika z'a uzwize haiba wa fumanwa. 
EXO.22.8	Haiba lisholi h'a si ka funaneha, muñ'a ndu u ka itatula fapil'a Mulimu ku bonisa kuli h'a si ka nga liluwo la mutu.
EXO.22.9	“Mwa muzeko ufi ni ufi bakeñisa liluwo, i ka ba komu, mbongolo, ngu, liapalo, kamba sika sifi ni sifi se si latehile, mi yo muñwi u li ki sa hae, batu bao ba ba zeka mwa bubeli bwa bona ba swanezi ku tiswa fapil'a Mulimu. Ya ka atulwa ki Mulimu kuli u mulatu, u ta lifela yo muñwi habeli.
EXO.22.10	“Mutu wa kona ku isa mbongolo, kamba komu, kamba ngu, kamba simunanu sifi ni sifi mafisa ku mutu yo muñwi ku y'o mu liseza, mi sa shwa, kamba ku holofala, kamba ku ngiwa ki mutu ku si na paki. 
EXO.22.11	Ya n'a tiselizwe simunanu u swanezi ku konka ka libizo la Muñ'a Bupilo kuli h'a na mulatu ka siluwo sa yo muñwi. Haiba ne ku si na busholi, muñ'a sika u lukela ku utwisisa ka za sinyehelo yeo, mi h'a na ku lifiwa se siñwi. 
EXO.22.12	Kono haiba simunanu seo ne si uzwizwe, muñ'a sona u ta lifelwa ki muñ'a mulaka. 
EXO.22.13	Haiba ne si bulailwe ki sibatana, u lukela ku tisa silama se si siyezi kuli i be bupaki. H'a na ku lifa se si bulailwe ki sibatana.
EXO.22.14	“Haiba mutu a kalima simunanu ku yo muñwi, mi sa holofala kamba ku shwa, muñ'a sona a siyo, ya kalimile u swanezi ku lifa. 
EXO.22.15	Kono haiba muñi u teñi, mukalimi foo h'a lifi. Haiba ki simunanu se si lifiwa, sinyehelo i lifilwe ki yona tuelo yeo.
EXO.22.16	 “Haiba mutu a ka shemba mwalyanjo ya si ka beelezwa, mane a ba a kopana ni yena, u lukela ku lifiswa lionda, mi a mu nyalelele. 
EXO.22.17	Kono haiba ndat'ahe musizana a hana kuli a mu nyale, u swanezi ku lifiswa mali a likana ni lionda za mwalyanjo.
EXO.22.18	 “U si ke wa lumelela musali wa muloi kuli a pile.
EXO.22.19	 “Mutu kaufela ya ka lobala ni folofolo u swanezi ku bulaiwa.
EXO.22.20	 “Mutu ya ka ezeza mulimu ufi kamba ufi litabelo, kwand'a Muñ'a Bupilo feela a nosi, u ta atulelwa lifu.
EXO.22.21	 “U si ke wa nyandisa kamba ku hatelela muzwahule, kakuli ne mu li bazwahule ni mina mwa naha ya Egepita. 
EXO.22.22	Mu si ke mwa nyandisa mbelwa kamba ndiala. 
EXO.22.23	Haiba mu ba nyandisa, ni ta ba alaba ha ba ka ni kupa tuso. 
EXO.22.24	Ni ta mi nyemela hahulu, ni mi bulaye mwa ndwa. Basali ba mina ba ta ba limbelwa, mi bana ba mina ba be lindiala.
EXO.22.25	 “Haiba u kalima yo muñwi wa batu ba ka mali, kamba mutu ufi ni ufi ya li mubotana mwahal'a mina, u si ke wa eza inge mukolotisi wa mali ya bata fateñi ñambeko. 
EXO.22.26	 Haiba u ka nga kubo ya yo muñwi kuli i be swalelele, u mu kutiseze yona lizazi li si ka likela kale. 
EXO.22.27	Ki yona feela kubo y'a na ni yona, cwale u ta apala sika mañi? Ya cwalo h'a ka ni kupa tuso, ni ta mu alaba, kakuli na, ni na ni makeke.
EXO.22.28	 “U si ke wa bulela se si maswe ka Mulimu, mi u si ke wa kuta mueteleli wa sicaba sa henu.
EXO.22.29	“U si ke wa hana ku ni fa limpo kwa lico za hao, ili mabele, waine ni oli ya hao cwalo.
EXO.22.29	“U ta ni fa mweli kwa bana ba hao ba bashimani. 
EXO.22.30	Mi u ta ni fa cwalo ni maizibulo a likomu ni lingu za hao. A ta ina ni bo m'a ona mazazi a supile, mi ka la busupa ni li li liñwi u ta ni fa ona.
EXO.22.31	 “Mu ta ba batu ba ba ipeile ku na. Ha mu na ku ca nama ya folofolo ye bulaezwi ki libatana mwa naheñi. Mu ta i fa linja.
EXO.23.1	 “U si ke wa fitisa piho ya buhata. U si ke wa tusa mutu ya fosize ka ku fa bupaki bwa buhata. 
EXO.23.2	U si ke wa lumelelana ni ba bañata ku eza ze maswe, mi mwa mizeko u si ke wa fa bupaki bo bu ta hanisa katulo ye lukile, ili ku tabisa feela ba bañata. 
EXO.23.3	 U si ke wa bonisa sobozi ha ku zekiswa mubotana.
EXO.23.4	 “Haiba u ka bona komu kamba mbongolo ya sila sa hao i mata-mata i nze i latehile, u i kutiseze ku yena. 
EXO.23.5	Haiba mbongolo ya hae i limbilwe ki mulwalo wa yona, u si ke wa mu fitelela feela cwalo. U mu tuse ku i limbutula ona.
EXO.23.6	 “Ha ku zekiswa mubotana wa ku mina, u mu atule ka swanelo. 
EXO.23.7	U si ke wa tameleza mutu za buhata. Ya si na mulatu u si ke wa mu atulela lifu, kakuli mutu ya eza kezo ya maswe cwalo ni ta mu fa mulatu. 
EXO.23.8	U si ke wa lumela ku pumiwa ka mali, kakuli ku lekiwa ku eza mutu sibofu ku ze lukile, mi ku sinya mabaka a ba ba si na mulatu.
EXO.23.9	 “U si ke wa nyandisa muzwahule. Wa ziba mw'a ikutwela muzwahule mwa pilu, kakuli ni wena n'o li muzwahule mwa Egepita.
EXO.23.10	 “U ka na u cala masimu a hao ka lilimo ze silezi ni ku kutula ze cezwi. 
EXO.23.11	Kono ka silimo sa busupa u ta a tuhela a lobale, mi ha u na ku kutula sifi ni sifi se si ka mela ku ona. Babotana ba ba mwahal'a mina ba ka na ba ca se si ka mela mwateñi, ni zona lifolofolo li ka ca se si siyezi. Mi hape, u ta eza cwalo ni ka simu ya hao ya likota za veine ni za olive.
EXO.23.12	 “U ta sebeza mazazi a silezi, kono ka la busupa ha u na ku sebeza, kuli likomu ni limbongolo za hao li pumule, mi batanga ba hao ni bazwahule ba ikatuluse.
EXO.23.13	Mu utwe ze ni mi bulelezi kaufela. Mu si ke mwa lapela milimu i sili. Nihaili mabizo a yona mu si ke mw'a bulela.
EXO.23.14	“U ka ni ezezanga mukiti halalu ka silimo. 
EXO.23.15	 U ta ni ezeza Mukiti wa Lico ze si ka Umelwa. Ka mo ni ku laelezi, u ta ca lico ze si ka umelwa mazazi a supile, ka nako ye tomilwe mwa kweli ya Abibi, kakuli ki yona kweli ye ne mu zwile ka yona mwa Egepita. Ha ku na ya ka taha fapil'a ka a si na mpo.
EXO.23.16	 U ta eza Mukiti wa Kutulo, ha u ta kala ku kutula ze cezwi mwa masimu a hao.
EXO.23.16	U eze ni Mukiti wa Minganda kwa mafelelezo a silimo, ha u kulumuna miselo mwa simu ya hao ya veine ni ya olive. 
EXO.23.17	Banna ba hao kaufela ba ta bonahala fapil'a ka halalu ka silimo, na, Mulena Muñ'a Bupilo.
EXO.23.18	“U si ke wa sebelisa lico ze umezwi ha u ni fa folofolo ya sitabelo. Lisuzo la folofolo le li ka sebeliswa mwa mukiti wa ka li si ke la lobala mane bu se.
EXO.23.19	 “U ta tisa kwa ndu ya Muñ'a Bupilo, Mulimu wa hao, kutulo ye nde ya pili ya masimu a hao.
EXO.23.19	“U si ke wa apeha ngunyana mwa mabisi a m'a yona.
EXO.23.20	“Ni ta tangeta lingeloi fapil'a hao ku ku babalela mwa nzila, mane li y'o ku fitisa mwa sibaka se ni lukisize. 
EXO.23.21	U li teeleze, mi u eze ze li bulela. U si ke wa li fetuhela, kakuli li sebeza ka libizo la ka, mi milatu ye cwalo ha li i swaleli. 
EXO.23.22	Kono, ha u ka li utwa, ni ku eza ze ni ta ku bulelela kaufela, fohe ni ta ba sila sa lila za hao, mi ni ta lwanisa ba ba ku lwanisa. 
EXO.23.23	Lingeloi la ka li ta ku zamaya kwapili, mane li y'o ku fitisa mwa naha ya Maamori, ya Mahiti, ya Maperizi, ya Makanana, ya Mahivi ni ya Majebusi, mi ni ta ba yundiseleza. 
EXO.23.24	U si ke wa kubamela milimu ya bona ku i lapela. U si ke wa eza ze ba eza bona. U ta feleleza milimu ya bona ni ku pyataka maswaniso a bona. 
EXO.23.25	U ta sebeleza feela Muñ'a Bupilo, Mulimu wa hao, mi ni ta ku tohonolofaza ka ku ku fa lico ni mezi. Ni ka ku folisa mwa matuku a hao kamukana. 
EXO.23.26	Mwa naha ya hao, ha ku na musali ya ka sinyehelwa ki mba, mi ha ku na ya si ke a ba ni bana. Ni ta ku pilisa nako ye telele.
EXO.23.27	“Ni ta sabisa batu ba ba ku hanyeza. Ni ta filikanya ba ba ku lwanisa. Ni ta eza lila za hao kaufela kuli li ku fulalele, li ku sabe. 
EXO.23.28	Ni ta luma makanganjamba a sabisa, a ku zamaye kwapili, mi a ta lelekisa Mahivi, Makanana ni Mahiti fapil'a hao. 
EXO.23.29	Ha ni na ku ba lundula kamukan'a bona mwa silimo si li siñwi, ili kuli naha i si ke ya ba litota, mi u atelwe ki libatana. 
EXO.23.30	Ni ta na ni ba zwisa hanyinyani-hanyinyani, ku fitela u ba ni bana ba bañata, mi u kona ku ikungela naha kaufela. 
EXO.23.31	Ni ta pazula mieto ya naha ya hao ku kalela kwa Liwate le Lifubelu mane ku y'o fita kwa Liwate la Mediteranea, ni ku zwa kwa lihalaupa mane ku y'o fita kwa Nuka ya Yuferati. Ni ta ku fa maata fahalimw'a ba ba yahile mwa naha yeo mi u ta ba leleka. 
EXO.23.32	U si ke wa eza litumelelano ni bona kamba ni milimu ya bona. 
EXO.23.33	Ba si ke ba pila mwa naha ya hao, kuli ba si ke ba ku isa mwa bumaswe, mi wa ni foseza. Haiba u lapela milimu ya bona, luli ki yona ye ta ku zieza.”
EXO.24.1	Cwale Muñ'a Bupilo a li ku Mushe, “Kambama fa lilundu, u tahe ku na hamoho ni Aruni, Nadabi, Abihu ni bahulu ba Isilaele ba mashumi a supile. Mu t'o kubama kwahulenyana, mu lapele. 
EXO.24.2	Ki Mushe feela ya ka sutelela ku na. Ba bañwi ba si ke ba sutelela fakaufi, hape ni sona sicaba si si ke sa taha ni yena.”
EXO.24.3	Mushe a y'o bulelela sicaba litaelo za Muñ'a Bupilo kamukana, ni milao ya hae kaufela. Batu ba alaba hamoho, ba li, “Lu ta eza lika kaufela z'a bulezi Muñ'a Bupilo.” 
EXO.24.4	Mushe a ñola litaelo za Muñ'a Bupilo kamukana. Habusa, i sa li kakusasa, a yaha katala kwatas'a lilundu, mi a toma macwe a kupuzo a lishumi ka a mabeli, ka masika a lishumi ka a mabeli a ba Isilaele. 
EXO.24.5	Cwale a luma micaha ya Maisilaele ku y'o eza litabelo za ku cisa, mi a bulaya lipoho ku ezeza Muñ'a Bupilo sitabelo sa buitumelo. 
EXO.24.6	Mushe a nga kalulo ye ñwi ya mali, mi a' beya mwa mikeke. Haili a siyezi, a' hasa fa katala. 
EXO.24.7	Kiha s'a nga Buka ya Bulikani, a i balela sicaba ka ku tiisa, mi batu ba li, “Lu ta eza lika kaufela z'a laezi Muñ'a Bupilo. Lu ta mu utwa.”
EXO.24.8	 Cwale Mushe a nga mali a mwa mikeke, mi a' hasa batu a nz'a li, “A, ki mali a tiisa bulikani bw'a isweli Muñ'a Bupilo ni mina, ka ku mi fa litaelo zeo kamukana.”
EXO.24.9	Mushe, Aruni, Nadabi, Abihu ni bahulu ba mashumi a supile ba kambama fa lilundu. 
EXO.24.10	Ba bona Mulimu wa Isilaele. Kwatas'a mahutu a hae ne ku na ni se ne si bonahala inge bulilo bwa macwe a butokwa a safiro, bo bu ne bu benya sina lihalimu. 
EXO.24.11	H'a si ka utwisa bazamaisi bao ba Isilaele butuku. Ba sin'o bona Mulimu, kihona ba ca, ba nwa.
EXO.24.12	Muñ'a Bupilo a li ku Mushe, “Kambamela ku na fa lilundu, u t'o ina kwanu. Ni ta ku fa matapa a macwe, a na ni milao ni litaelo ze ni ñozi kuli u lute sicaba.” 
EXO.24.13	Mushe a itukisa ni mutang'a hae Joshua, mi ba kambama fa Lilundu la Mulimu. 
EXO.24.14	Mushe a li kwa bahulu, “Mu lu litele fa, ku fitela lu kuta. Bo Aruni ni Huri ki ba, ba inzi ni mina. Ya na ni pilaelo kaufela a ye ku bona, ba y'o i talima.”
EXO.24.15	Mushe a kambamela fa lilundu, mi la kwahelwa ki lilu. 
EXO.24.16	Kanya ni maata a Muñ'a Bupilo a taha fa Lilundu la Sinai, mi la kwahelwa ki lilu mazazi a silezi. Ka lizazi la busupa, Muñ'a Bupilo a nz'a li mwahal'a lilu, a biza Mushe. 
EXO.24.17	Kwa Maisilaele, kanya ya Muñ'a Bupilo n'e bonahala inge mulilo o n'o ca fahalimw'a lilundu. 
EXO.24.18	 Mushe a kena mwa lilu, mi a kambama fa lilundu. A y'o ina kwateñi mazazi a mashumi a mane ni masihu a teñi.
EXO.25.1	Muñ'a Bupilo a li ku Mushe, 
EXO.25.2	“U bulelele Maisilaele kuli ba ni fe limpo. Wena u ta ni amuhelela zona ku mutu ufi ni ufi y'a ta lata ku ni fa. 
EXO.25.3	Limpo z'o ka amuhela ki gauda, silivela, kopa, 
EXO.25.4	lisila la boya bwa ngu le li basizwe butala, bupuzwa ni bufubelu cwalo, lisila le linde la line ni masila a ezizwe ka boya bwa puli, 
EXO.25.5	litalo la poho ya ngu le li basizwe bufubelu, ni matalo a mande ni likota za akeshya, 
EXO.25.6	mafula a mwa lilampi, lukumba lwa ku nunkisa mafula a ku toza ni miinko ye minde cwalo, 
EXO.25.7	macwe a butokwa a onikisi ni likabisa ze nde za butokwa za ku beya fa liapalo za muprisita yo muhulu. 
EXO.25.8	Ba ta ni ezeza Tabelenakele, ili sibaka se si kenile, kuli ni kone ku pila mwahal'a bona. 
EXO.25.9	Mu ta eza Tabelenakele ni za mwateñi kaufela ka ku latelela mihupulo ye ni ta mi zibisa.
EXO.25.10	“Hape, ba ta eza likwati ka likota za akeshya. Mwa butelele i be lipeka ni licika, mwa bupala i be ku fitelela hanyinyani licika la lipeka, mi i be tikanyo ye swana ni ku ya mwahalimu. 
EXO.25.11	Kwande ni mwahali u i apese ka gauda ye nde. U i potolose ka likabisa za gauda ze bupilwe hande. 
EXO.25.12	U i beye miswalelo ye mine ya gauda kwa malulu, ili ya ku i nanulisa, ye mibeli kafa ni ye mibeli kafa. 
EXO.25.13	U ta eza likota za akeshya, mi ni zona li kwahelwe ka gauda. 
EXO.25.14	Likota zeo li comekwe mwa miswalelo ye kwa matuko a likwati, kuli li nanulwe. 
EXO.25.15	Likota li siyale cwalo mwa miswalelo, li si ke za comolwa mwateñi. 
EXO.25.16	U ta beya mwa likwati matapa a mabeli a kupuzo a ni ta ku fa.
EXO.25.17	 “U ta eza sikwahelo sa gauda ye nde. Mwa butelele si be lipeka ni licika ni mwa bupala si fitelele hanyinyani licika la lipeka. 
EXO.25.18	Mwa maneku a mabeli a sikwahelo u eze likerubimi ze peli za gauda ye tulilwe. 
EXO.25.19	U eze se siñwi kafa ni se siñwi kafa. U li eze kuli li be nto i liñwi ni sikwahelo. 
EXO.25.20	Likerubimi li pakulele mafufa a zona fahalimw'a zona, kuli a sileleze sikwahelo. Li swanezi ku talimana, ye ñwi ni ye ñwi i nze i lubukezi fa sikwahelo. 
EXO.25.21	U ta beya sikwahelo fa likwati, mi mwa likwati u ta beya matapa a mabeli a kupuzo a ni ta ku fa. 
EXO.25.22	Ni ta kopananga ni wena hona mo. Fahalimw'a sikwahelo ni mwahal'a likerubimi ze fahalimw'a likwati, ni ta ku fa milao ya ka kamukana bakeñisa sicaba sa Isilaele.
EXO.25.23	“U ka eza tafule ka kota ya akeshya. Mwa butelele i be lipeka, mwa bupala licika la lipeka, ni ku ya mwahalimu i be ku fitelela hanyinyani licika la lipeka. 
EXO.25.24	U i kwahele ka gauda ye nde, mi u i potolose ka likabisa za gauda ze bupilwe hande. 
EXO.25.25	U i potolose ka kabala ka ka likana ni singandi, mi ni kona kabala u ka potolose ka mufunga wa gauda. 
EXO.25.26	U i ezeze miswalelo ye mine ya gauda ya ku i lwalisa, mi u i beele kwa malulu ko ku na ni mahutu a yona. 
EXO.25.27	Miswalelo mo ku comekwa mitiyo ya ku lwalisa tafule i beelwe fakaufi ni libala. 
EXO.25.28	U eze mitiyo ya akeshya, mi u i kwahele ka gauda. 
EXO.25.29	U eze mikeke, likomoki, lijaki ni mikeke ya kwiti ye ka sebeliswa ha ku fiwa limpo ze nwiwa. Mi zeo kamukana li eziwe ka gauda ye nde. 
EXO.25.30	 Fa tafule ye fapil'a ka, mu swanezi ku ni beelanga kamita linkwa ze mu ni fa.”
EXO.25.31	“U eze sipahekelo sa lilampi ka gauda ye nde. U eze lilaho la sona ni musumo ka gauda ye tulilwe. Lipalisa ze si kabisa, hamoho ni makoto ni tukomoki, i be nto i liñwi ni ona musumo. 
EXO.25.32	Ku be ni mitai ye silezi ye ka banguka kwa musumo, ye milalu kafa ni kafa. 
EXO.25.33	O muñwi ni o muñwi wa mitai ye silezi yeo u ta ba ni lipalisa ze talu za bukabali ze bupehile sina lipalisa za alumondi ze na ni makoto ni tukomoki cwalo. 
EXO.25.34	Musumo wa sipahekelo u be ni lipalisa ze ne ze u kabisa, ze bupehile sina lipalisa za alumondi ze na ni makoto ni tukomoki cwalo. 
EXO.25.35	Ku be ni kakoto mwatas'a mutai o muñwi ni o muñwi ku ye milalu ye kafa ni kafa. 
EXO.25.36	Makoto a mitai i be nto i liñwi ni sipahekelo sa lilampi. I be nto i liñwi ya gauda ye nde ye tulilwe. 
EXO.25.37	U eze lilampi ze supile z'o ka paheka fa sipahekelo, mi li talime kwahalimu kuli li monyehe fapil'a zona. 
EXO.25.38	U eze mamangato ni tukeke twa mulola wa fa liiso ka gauda ye nde. 
EXO.25.39	U sebelise gauda ye eza bukiti bo bu likana ni likilo ze mashumi a mane ni ze ketalizoho ku panga sipahekelo sa lilampi ni ze ku sona kamukana. 
EXO.25.40	 U tokomele, mi u li eze ka ku latelela mutala o' bonisizwe fa lilundu. 
EXO.26.1	“U ta eza Tabelenakele, mw'a ta ina Mulimu, ka masila a litende a line ye nde, ye otilwe, ni ka bwanda bwa boya bwa ngu bo butala, bo bupuzwa ni bo bufubelu. Fa masila ao, u luke ka bukwala maswaniso a likerubimi. 
EXO.26.2	Lisila le liñwi ni le liñwi li swanezi ku ba mapeka a lishumi ka a mane mwa butelele ni mapeka a mabeli mwa bupala, a likanelele kaufel'a ona. 
EXO.26.3	Ku ngunganyiwange a ketalizoho ka a ketalizoho. 
EXO.26.4	Ku eziwe lipiki fande, ka lisila le litala, kwa mafelelezo a masila a ngungahanyizwe kamukana. 
EXO.26.5	U eze lipiki ze mashumi a ketalizoho kwa lisila la pili, ni lipiki ze mashumi a ketalizoho kwa mungundo wa lisila le li tatama. Li talimane ni lipiki ze ku le liñwi. 
EXO.26.6	U eze liñomeliso za gauda ze mashumi a ketalizoho, ze kopami sina tushuto, ze ta kopanya masila ao, kuli Tabelenakele i be nto i liñwi cwalo.
EXO.26.7	“U ta eza masila a lishumi ka li li liñwi ka boya bwa lipuli, ku eza tende ye ka kwahela Tabelenakele. 
EXO.26.8	Le liñwi ni le liñwi li be la mapeka a lishumi ka a ketalizoho mwa butelele ni a mabeli mwa bupala, a likanelele kaufel'a ona. 
EXO.26.9	U ta ngunganya a ketalizoho ku a eza li li liñwi, mi a silezi a siyezi a kopanyiwe ni ona ku eza le liñwi. U ta puta la busilela, li tatahanele fahalimw'a munyako wa Tabelenakele. 
EXO.26.10	U beye lipiki ze mashumi a ketalizoho kwa mafelelezo a lisila le liñwi ni le liñwi l'a ngungekilwe. 
EXO.26.11	U eze liñomeliso za kopa ze mashumi a ketalizoho, ze kopami sina tushuto, mi u li kenye mwa lipiki mo, ku kopanya masila a mabeli ao ku eza tende i liñwi. 
EXO.26.12	Kalulo ye ñwi ya lisila le li lepelela kwa tende li ta lepelela kwamulaho a Tabelenakele. 
EXO.26.13	Mi kalulo ya lipeka ye siyezi kafa ni kafa mwa butelele kwa tende i ta lepelela cwalo mwa matuko ku kwahela Tabelenakele.
EXO.26.14	“U ta kwahela tende pili ka matalo a lipoho za lingu a' pendilwe bufubelu, kihona u ta apesa ao ka matalo a mande fahalimu.
EXO.26.15	“U ta eza mabala a Tabelenakele ka likota za akeshya. 
EXO.26.16	Butelele bwa mabala ao i be bwa mapeka a ketalizoho, ni bupala bo bu fitelela licika la lipeka. 
EXO.26.17	Ku eziwe mishengela ye mibeli ye ta ngunganya mabala hamoho. U ta eza mabala kaufela a Tabelenakele cwalo. 
EXO.26.18	Ha u lukisa mabala, u beye a mashumi a mabeli kwa neku la mboela. 
EXO.26.19	U eze matomelo a mashumi a mane a silivela a ka swala mishengela ye mibeli ya libala le liñwi ni le liñwi. 
EXO.26.20	Ni kwa mutulo wa Tabelenakele, u eze mabala a mashumi a mabeli. 
EXO.26.21	U eze ni matomelo a mashumi a mane a silivela, a mabeli kwa libala li li liñwi. 
EXO.26.22	Kwa mulaho a Tabelenakele, kwa wiko, u eze mabala a silezi. 
EXO.26.23	U eze ni mabala a mabeli a mwa malulu a mabeli a kwamulaho. 
EXO.26.24	Mabala a mwa malulu a ta kopanyiwa kwatasi, mane a swalane cwalo ku y'o fita kwahalimu, ka liseka la pili. Mabala a mabeli a eza malulu a mabeli a ta eziwa ka mukwa wo. 
EXO.26.25	Cwale ku ta ba ni mabala a supile ka li li liñwi a na ni matomelo a lishumi ka a silezi a silivela, a mabeli kwatas'a libala le liñwi ni le liñwi.
EXO.26.26	“U eze mabalelo a ketalizoho a kota ya akeshya, a ku beya kwa mabala a neku le liñwi ni le liñwi la Tabelenakele. 
EXO.26.27	Mi hape u eze a ketalizoho a ku beya fa mabala a kwa wiko, kwamulaho. 
EXO.26.28	Lubalelo lwa fahali, lu ta fitelela ku zwa kwa makalelo ku y'o fita kwa mafelelezo. 
EXO.26.29	Mabala a kwahelwe ka gauda, mi a beiwe lioka za gauda ze ka swala mabalelo. Hape, ni ona mabalelo a apeswe ka gauda. 
EXO.26.30	Cwale u ta yaha Tabelenakele ka ona mukwa o n'o bonisizwe fa lilundu.
EXO.26.31	“U ta eza lisila la ku sileleza ka bwanda bwa boya bwa ngu, bo butala, bo bupuzwa ni bo bufubelu ni ka line ye nde ye otilwe. Fa lisila leo u luke ka bukwala maswaniso a likerubimi. 
EXO.26.32	U li paheke fa mitiyo ye mine ya kota ya akeshya ye kwahezwi ka gauda, ye beilwe liñomeliso za gauda, mi ye tomile fa matomelo a mane a silivela. 
EXO.26.33	 U paheke lisila kwa liñomeliso, mi u beye likwati le li na ni matapa a kupuzo kwabuse bwa lisila. Lisila li ta kauhanya Sibaka se si Kenile ni Sibaka se si Kenile Hahulu. 
EXO.26.34	U beye sikwahelo fa likwati mwa Sibaka se si Kenile Hahulu. 
EXO.26.35	Tafule yona u i beye kwand'a lisila. U beye sipahekelo sa lilampi kwa mboela wa Tabelenakele, i talimane ni tafule ye kwa mutulo.
EXO.26.36	“Kwa munyako wa tende u beye lisila le li kabisizwe, l'o ta eza ka bwanda bwa boya bwa ngu bo butala, bo bupuzwa ni bo bufubelu ni ka line ye nde ye otilwe. 
EXO.26.37	U ezeze lisila leo mitiyo ye ketalizoho ya likota za akeshya, ye kabisizwe ka gauda, mi ye beilwe liñomeliso za gauda. Misumo yeo u i ezeze matomelo a kopa.
EXO.27.1	“U ta eza katala ka kota ya akeshya. Ka swanezi ku likana mwa butelele ni mwa bupala. I be mapeka a mabeli mwa butelele ni mwa bupala. Ku ya mwahalimu i be lipeka ni licika. 
EXO.27.2	U eze mishengela mwa malulu a kona a mane. I be nto i liñwi ni katala. Kaufel'a kona ka apeswe ka kopa. 
EXO.27.3	U eze ni mikeke ya ku olelisa mulola, ni mafocolo, ni lipiza, ni lipahekiso ni mañetana a mulilo. Lisebeliso kaufela za katala li eziwe ka kopa. 
EXO.27.4	U ezeze katala lukwakwa ka mawaile a indilwe a kopa. Mwa maneku a mane a lona u beye miswalelo ya kopa ya ku lu lwalisa. 
EXO.27.5	U lu beye fakaufi ni katala, kuli lu cikimane katala. 
EXO.27.6	U ezeze katala mitiyo ya likota za akeshya, ya ku ka lwalisa, ye apesizwe ka kopa. 
EXO.27.7	I ta comekiwa mwa miswalelo yeo ye kwa matuko a katala, ha ka lwaliwa. 
EXO.27.8	Katala kao ka be ni sikisi mwahali, ili se si ezizwe ka mabala. U ka eze ka mukwa o n'o bonisizwe fa lilundu.
EXO.27.9	“U ezeze Tabelenakele lapa. Kwa neku la mboela, u eze masila a line ye otilwe, ili masila a eza mapeka a mashumi a ketalizoho neku li li liñwi. 
EXO.27.10	A swelwi ki mitiyo ye mashumi a mabeli ya kopa, ili mitiyo ye ka tomwa mwa matomelo a mashumi a mabeli a ezizwe ka kopa, ni liñomeliso kwa mitiyo ni litupa za yona za silivela. 
EXO.27.11	Kamukwaoswana, kwa mutulo, ku be ni masila a eza mapeka a mashumi a ketalizoho mwa butelele, a swelwi ki mitiyo ye mashumi a mabeli ya kopa ye tomilwe mwa matomelo a mashumi a mabeli a kopa, ni liñomeliso kwa mitiyo ni litupa za yona za silivela. 
EXO.27.12	Kwa neku la wiko, ku be ni masila a eza mapeka a mashumi a mabeli ni a ketalizoho mwa butelele, a swelwi ki mitiyo ye lishumi ye tomilwe mwa matomelo a lishumi. 
EXO.27.13	Kwa neku la upa, ko ku na ni munyako, lapa li be la mapeka a mashumi a mabeli ni a ketalizoho hape. 
EXO.27.14	Neku le liñwi la munyako ku be ni lisila le li eza mapeka a supile ni licika le li swelwi ki mitiyo ye milalu ye tomilwe mwa matomelo a malalu. 
EXO.27.15	Kwa neku le liñwi ni kona ku be ni lisila la mapeka a supile ni licika ni mitiyo ye milalu ni matomelo a malalu. 
EXO.27.16	Haili fa munyako kasibili, ku be ni lisila la mapeka a lishumi, le li ezizwe ka bwanda bwa boya bwa ngu bo butala, bo bupuzwa ni bo bufubelu ni ka line ye nde ye otilwe. Hape i be lisila le li kabisizwe ka bukwala. Lona li swaliswe ka mitiyo ye mine ye tomilwe mwa matomelo a mane hape. 
EXO.27.17	Misumo kaufela ye potolohile lapa, i ta ngunganyiwa ka litupa za silivela. Liñomeliso za mitiyo li ta ba za silivela, ni matomelo a yona a kopa. 
EXO.27.18	Butelele bwa lapa i ta ba bwa mapeka a mashumi a ketalizoho ni bupala bwa mapeka a mashumi a mabeli ni a ketalizoho. Butelele bwa ku ya mwahalimu bona bu be bwa mapeka a mabeli ni licika. Masila a teñi a ezwe ka line ye nde, ye otilwe. Matomelo, ona, i be a kopa. 
EXO.27.19	Lisebeliso kamukana ze ka sebeliswa mwa Tabelenakele, ni mwahal'a lisebelezo, ni limapo za Tabelenakele kaufela ni za lapa li eziwe ka kopa.
EXO.27.20	“U bulelele batu ba Isilaele kamukana ba ku tiseze mafula a olive a mande a kenile a ku tumbulisa lampi, kuli i ne i nze i tuka. 
EXO.27.21	Aruni ni bana ba hae ki bona ba ba ka beya lampi ye mwa tende, mw'a ta kopanelanga Mulimu ni batu ba hae, kwand'a lisila, fapil'a matapa. Honafo, fapil'a Mulimu, i ta tuka ku zwa manzibwana ku fitela kakusasa. Taelo ye i swanezi ku bulukiwa ki Maisilaele ni lusika lwa bona kuya kuile.”
EXO.28.1	“Mwa sicaba sa Isilaele ku ketwe muhulwan'a hao Aruni ni bana ba hae, ili bo Nadabi, Abihu, Eliazare ni Itamare. Ba tiswe ku wena ku t'o ba baprisita ba ka. 
EXO.28.2	U ezeze Aruni, muhulwan'a hao, liapalo ze kenile, kuli a kutekehe, mi a swanelwe. 
EXO.28.3	U laele likwala kaufela be ni file butali, kuli ba ezeze Aruni liapalo ze ta mu kenisa h'a ni ezeza musebezi wa baprisita. 
EXO.28.4	Liapalo ze ba ta eza ki ze, ili siapalo sa fa sifuba, efoda, siapalo se sitelele, hembe ye kabisizwe ka bukwala, tukwe ni lukanda. Ba ezeze muhulwan'a hao Aruni, ni bana ba hae cwalo, liapalo ze kenile, kuli ba ni sebeleze ba li baprisita. 
EXO.28.5	Likwala ba sebelise gauda, ni lisila le li ezizwe ka bwanda bwa boya bwa ngu bo butala, bo bupuzwa ni bo bufubelu, mi ba sebelise ni lisila la line ye nde.
EXO.28.6	“Ba eze efoda ya gauda ni ya lisila le li ezizwe ka boya bwa ngu bo butala, bo bupuzwa ni bo bufubelu ni ka lisila la line ye nde, ili lisila le li kabisizwe ka bukwala. 
EXO.28.7	Efoda yeo i be ni tusila to tubeli fa maheta, kafa ni kafa, fo i ta kopanyezwa. 
EXO.28.8	Ni lukanda lo lunde lo lu lukilwe lu kopanywe ku yona ku eza nto i liñwi, i be mulukelo o swana, o ezizwe ka gauda ni lisila la boya bwa ngu la mibala ye mitala, ye mipuzwa ni ye mifubelu ni lisila la bwanda bo bu otilwe bwa line ye nde. 
EXO.28.9	U nge macwe a mabeli a butokwa mi u cakule fateñi mabizo a bana ba Isilaele. 
EXO.28.10	U cakule mabizo a silezi fa licwe le liñwi, ni a silezi a siyezi ku la bubeli, ka mo ba tatamanela. 
EXO.28.11	Ka bukwala bwa mubeti wa macwe, ni bwa mucakuli wa maswayo, u cakule fa macwe a mabeli ao mabizo a bana ba Isilaele, mi u beye macwe ao mwa tukwati twa gauda. 
EXO.28.12	U tu beye fa tusila to tu fa maheta a efoda, i be kupuzo ya bana ba Isilaele. Kamukwaocwalo, Aruni u ta lwala mabizo a bona fa maheta a hae, kuli Muñ'a Bupilo a ba hupule. 
EXO.28.13	U ta eza hape tukwati to tubeli twa gauda. 
EXO.28.14	U ta eza ni mawenge a gauda a mabeli a bondilwe sina muhala, o' ta nguneka kwa tukwati to.
EXO.28.15	“U ta eza fa sifuba Poniso ya Katulo. I ta kabiswa hande, sina musebezi wa fa efoda. I eziwa ka gauda ni lisila la boya bwa ngu le li tala, le li puzwa ni le lifubelu, ni ka lisila la bwanda bwa line ye nde ye otilwe. 
EXO.28.16	I likanelele mwa butelele ni mwa bukuswani, mi i tatahanyiwe habeli ku eza butelele bwa singandi kafa ni kafa. 
EXO.28.17	U beye fateñi macwe ka mibamba ye mine. Mwa mubamba wa pili, u beye licwe la rubi, la topazo ni la kalabunkele. 
EXO.28.18	Mwa mubamba wa bubeli, i be licwe la emeralda, la safiro ni la daimani. 
EXO.28.19	Mwa mubamba wa bulalu, i be la yasinto, la agata ni la ametisto. 
EXO.28.20	Mwa mubamba wa bune, i be la berilo, la onikisi ni la jaspe. Ao a kweswe fahalimw'a tukwati twa gauda. 
EXO.28.21	Ku be ni macwe a lishumi ka a mabeli fo ku ta cakulwa mabizo a bana ba Isilaele. A ta cakulwa inge maswayo, le liñwi ni le liñwi li be ni libizo la lo luñwi lwa masika a lishumi ka a mabeli. 
EXO.28.22	U eze liñetwani za gauda luli, ze bondilwe sina mihala, za ku beya fa Poniso ya Katulo. 
EXO.28.23	Hape u beye maseka a mabeli a gauda, mi u a tame kwahalimu a lisila la fa sifuba kafa ni kafa. 
EXO.28.24	U tame liñetwani za gauda ze peli kwa maseka ao. 
EXO.28.25	U tamelele mafelelezo a liñetwani zeo kwa tukwati, mi ka mukwa wo, u a kopanyeze fapil'a tusila twa fa maheta a efoda. 
EXO.28.26	Cwale u eze hape maseka a mabeli a gauda, mi u a tame kwatas'a lisila la fa sifuba, kafa ni kafa mwahali, kwatuko a efoda. 
EXO.28.27	U eze hape maseka a mabeli a gauda, mi u a tame fapili, kwatas'a tusila twa fa maheta a efoda, fakaufi ni muluko, ili fahalimw'a lukanda lo lu lukilwe ka bukwala. 
EXO.28.28	Maseka a fa lisila la fa sifuba a ka tamiwa kwa maseka a efoda ka muhala o mutala, kuli lisila la fa sifuba li fite fahalimw'a lukanda li si ke la comoha.
EXO.28.29	“Cwalo, Aruni h'a ta kena mwa Sibaka se si Kenile, u ka lwala mabizo a bana ba Isilaele fa lisila la Poniso ya Katulo, fa sifuba sa hae, kuli ka nako kaufela Muñ'a Bupilo a ba hupule. 
EXO.28.30	 Mwa Poniso ya Katulo ya fa sifuba u beye Urimi ni Tumimi kuli li be fa sifuba sa Aruni h'a ya fapil'a Muñ'a Bupilo. H'a li fapil'a Muñ'a Bupilo, kamita u ta na lwala cwalo fa sifuba sa hae ze ka tusa ku bonisa sicaba sa Isilaele tato ya Muñ'a Bupilo.
EXO.28.31	“U ta eza siapalo se sitelele sa kwatas'a efoda ka lisila le litala la boya bwa ngu. 
EXO.28.32	Fahal'a sona, si be ni mulala mo ku zwela toho. Mulala wo u ta beiwa lisila le li lukilwe, le li u potoloha, sina wa siapalo sa litalo, kuli si si ke sa pazuha. 
EXO.28.33	 Kwa mungundo wa sona u ta si potolosa ka manjobo a swana sina likobe, ili a matala, a mapuzwa ni a mafubelu a ezizwe ka boya bwa ngu, mi hape u ta beya tulangu twa gauda mwahal'a ona. 
EXO.28.34	Kamukwaocwalo, ku ta ba ni mubamba wa tulangu twa gauda ni manjobo o' si potolohile kwatas'a mungundo. 
EXO.28.35	Aruni u ta si apala h'a eza musebezi wa hae wa buprisita. H'a ka ya mwa Sibaka se si Kenile, fapil'a Muñ'a Bupilo, kamba h'a ka zwa ku sona, tulangu tu ta utwahala ha tu lila, mi cwalo h'a na ku bulaiwa.
EXO.28.36	“U ta eza kabiso ya gauda ye nde mi u ta falaula fateñi manzwi a li, ‘Ku sumekezwi Muñ'a Bupilo’. 
EXO.28.37	U i tamelele fapil'a tukwe ka muhala o mutala. 
EXO.28.38	Aruni u ka i apalanga fa pata ya hae, mi ka mukwa wo u ka lwala bumaswe kamukana bo bu ka be bu ezizwe ki sicaba sa Isilaele ha si fa Muñ'a Bupilo limpo za sona. Aruni u ka na a i apalanga fa pata ya hae kamita, kuli Muñ'a Bupilo a te a tabele limpo.
EXO.28.39	“U ta luka hembe fa lisila le linde la line, mi u ta eza tukwe ni lukanda fa lisila le li swana le li kabisizwe ka bukwala.
EXO.28.40	“Haili bana ba Aruni u ba ezeze lihembe, makanda, ni likepesi kuli ba kutekehe, ba be ba bande. 
EXO.28.41	U ta apesa muhulwan'a hao Aruni ni bana ba hae liapalo zeo. Kiha u ta ba toza mafula, mi u ta ba beya mazoho, ba ni sebeleze kuli ba be baprisita. 
EXO.28.42	U ba ezeze tuputula, to tu zwa mwa teka ku t'o yema mwa lilupi, kuli ba si ke ba ba njenje. 
EXO.28.43	Aruni ni bana ba hae ba ka na ba li apala nako kaufela ha ba kena mwa Tende ya Kopano, kamba ha ba sutelela kwa katala ku t'o eza musebezi wa buprisita mwa Sibaka se si Kenile, kuli ba si ke ba ba mapunu, mi ba bulaiwe. Wo ki mulao wa kuya kuile ku Aruni ni bana ba baikulu ba hae.
EXO.29.1	“S'o ka eza ku kenisa Aruni ni bana ba hae kuli ba ni sebeleze mwa sebelezo ya buprisita ki se. U nge nkomwana ya poho ni lipoho za lingu ze peli, ze si ka holofala. 
EXO.29.2	U nge ni lico ze si ka umelwa, linkwa ze lubilwe ka oli ze si ka umelwa, ni linkwa za sipapati ze si ka umelwa ze selilwe mafula. Linkwa zeo, li eziwe ka bupi bo bu nekile bwa buloto. 
EXO.29.3	U li beye mwa sizuma, mi u t'o ni fela zona mwa sizuma ha u tisa pohwana ni lipoho za lingu ze peli.
EXO.29.4	“Kiha u ta tahisa Aruni ni bana ba hae kwa munyako wa Tende ya Kopano, ba tape. 
EXO.29.5	Cwale u nge liapalo, u apese Aruni hembe, ni siapalo se sitelele se si ya kwatas'a efoda, ni efoda ni lisila la fa sifuba, mi u mu tame lukanda. 
EXO.29.6	U mu apese tukwe kwa toho, mi fa tukwe u tame poniso ya ku itahisa ka ku kena. 
EXO.29.7	Cwale u nge mafula a ku mu tozisa, mi u mu toze ona kwa toho.
EXO.29.8	“U tahise ni bana ba hae, mi u ba apese lihembe. 
EXO.29.9	U ba tame makanda mwa liteka, ni likepesi kwa litoho za bona. Ba ta ba baprisita ka taelo ya ka ya kamita. Ki ona mukwa o' ta beya Aruni ni bana ba hae fa musebezi wa buprisita.
EXO.29.10	“U tise nkomwana ya poho fapil'a Tende ya Kopano. Aruni ni bana ba hae ba beye mazoho a bona fa toho ya yona. 
EXO.29.11	U bulaele poho hona fo fapil'a Muñ'a Bupilo, kwa munyako wa Tende ya Kopano. 
EXO.29.12	Cwale u nge mali a poho, mi u a sase ka munwana wa hao fa manaka a katala. Kihona u ta sulelela mali kamukana kwatas'a katala. 
EXO.29.13	Ku zwa fo, u nge muteto, sikoto sa lisuzo la kwa sibiti ni lipio ze peli ni lisuzo la zona. Zeo u li ciseze fa katala ka limpo. 
EXO.29.14	Kono u cise nama ya yona, litalo la yona ni za mwa mba kwand'a mafulo. Se, ki sona sitabelo se si zwisa sibi.
EXO.29.15	“U nge ye ñwi ya lipoho za lingu, mi Aruni ni bana ba hae ba ta beya mazoho a bona fa toho ya yona. 
EXO.29.16	U i bulaye, u nge mali a yona, mi u a hase mwa maneku kaufela a katala. 
EXO.29.17	U pumake poho yeo lisuma-suma. U tapise mala ni mahutu a yona, mi u li beye fahalimw'a litunula ze ñwi ni toho ya yona. 
EXO.29.18	 Kihona u ta cisa ngu yeo kamukana fa katala. Se, ki sona sitabelo se si cisezwa Muñ'a Bupilo. Ki mpo ye eziwa ka mulilo, ya muunko o tabisa Muñ'a Bupilo.
EXO.29.19	“Hape u nge poho ya ngu ye siyezi. Ku yona Aruni ni bana ba hae ba ta beya mazoho a bona fa toho ya yona. 
EXO.29.20	U i bulaye, mi u nge mali a yona a mañwi. U a toze kwa ngo ya zebe ya Aruni ni bana ba hae kwa bulyo, ni fa minwana ye mituna ya kwa bulyo, ni fa minwana ye mituna ya kwa mahutu, ili kwa liutu la silyo. Ki hona u ta hasa mali mwa maneku kaufela a katala. 
EXO.29.21	U nge mali a mañwi a fa katala ni mafula a ku tozisa, mi u hase Aruni ni liapalo za hae, hamohocwalo ni bana ba hae ni liapalo za bona. Kamukwaocwalo, yena ni bana ba hae ni liapalo za bona ba ta sumekelwa sebelezo ya ka.
EXO.29.22	“U nge lisuzo la poho ya ngu, lisuzo la kwa muhata, muteto, lisuzo la kwa sibiti, lipiyo ze peli ni lisuzo la zona, ni silupi sa bulyo, kakuli ye ki poho ye itusiswa kwa ku tahisa baprisita. 
EXO.29.23	Kwa linkwa ze si ka umelwa, mwa sizuma fapil'a Muñ'a Bupilo, u nge sinkwa si li siñwi ili se si lubilwe ka mafula, ni sinkwa si li siñwi sa sipapati. 
EXO.29.24	U beye lico zeo kamukana mwa mazoho a Aruni ni a bana ba hae, mi li tahiswe sina limpo ka ku nanulelwa Muñ'a Bupilo. 
EXO.29.25	Cwale u nge lico zeo, u li ciseze fa katala fahalimw'a limpo ze cisizwe, ku tahiseza Muñ'a Bupilo muunko o tabisa. Ki mpo ye ezezwa Muñ'a Bupilo ka mulilo.
EXO.29.26	“U nge sifuba sa poho ya ngu ye itusisizwe kwa ku beya Aruni mwa musebezi wa buprisita, mi u si tahise ka ku si nanulela mwahalimu sina sitabelo ku Muñ'a Bupilo. Ye ki yona kabelo ya hao ku yona folofolo yeo.
EXO.29.27	“Kwa poho yeo ye itusisizwe kwa ku beya Aruni ni bana ba hae mwa musebezi wa buprisita, u tahise sifuba ka ku si nanulela mwahalimu sina sitabelo hamohocwalo ni silupi se si beezwi baprisita. 
EXO.29.28	Ka taelo ya ka ye si na ku fela, lilama zeo li ta ba za Aruni ni bana ba hae, ili mpo ye zwa kwa sicaba sa Isilaele. Ki silama se si ketezwi baprisita seo ba sicaba sa Isilaele ba si fananga kwa limpo za bona za buitumelo. Ki mpo ya bona ku Muñ'a Bupilo.
EXO.29.29	“Liapalo ze kenile za Aruni li ta fiwa bana ba hae ha s'a shwile, kuli ba toziwe ni ku tiiswa ba nze ba li apezi. 
EXO.29.30	Mwan'a Aruni ya ka mu yola ku ba muprisita, u ta li apala mazazi a supile h'a ka ya mwa Tende ya Kopano ku y'o sebeza mwa Sibaka se si Kenile.
EXO.29.31	“Hape u ta nga poho ya ngu ye itusiswa ha ku tiiswa baprisita, mi u ta i apehela mwa sibaka se si kutekeha. 
EXO.29.32	Aruni ni bana ba hae ba ka cela nama yeo ni linkwa ze mwa sizuma kwa munyako wa Tende ya Kopano. 
EXO.29.33	Ba ta ca ze sebelisizwe ku ba tiseza swalelo ha ne ba tiiswa ni ku keniswa. Ki baprisita feela ba ba lukela ku ca lico zeo, kakuli li kenile. 
EXO.29.34	Haiba nama ye ñwi, kamba linkwa li si ka ciwa i sa li kakusasa, li swanezi ku ciswa. Ha li sa na ku ciwa, kakuli li kenile.
EXO.29.35	“U eze Aruni ni bana ba hae ka mo ni ku laelezi. Mukiti wa ku ba beya mwa musebezi wa buprisita u ta nga mazazi a supile. 
EXO.29.36	Ka zazi ni zazi u tise poho kuli i be sitabelo sa libi, sa swalelo ya libi. Ha u eza sitabelo sa swalelo, u zwisa sibi fa katala. Cwale u toze katala ka oli, mi u ka sumekele Muñ'a Bupilo. 
EXO.29.37	U ka ezeza katala litabelo za swalelo ka mazazi a supile, mi u ka sumekele Muñ'a Bupilo. Mi cwale katala ka ta be ka kenile ka ku fitisisa, mi se si ta ka ngunyuta kaufela si ta kena.
EXO.29.38	“Ao, ki ona litabelo ze u ta ni ezeza fa katala. Ka zazi ni zazi, kuya kuile, u swanezi ku taba lingunyana ze peli za silimo si li siñwi. 
EXO.29.39	U swanezi ku taba ngu ye ñwi kakusasa ni ye ñwi ka swalala. 
EXO.29.40	Hamoho ni ngu ya pili, u swanezi ku tisa likomoki ze ne za bupi bo bu nekile bwa buloto bo bu lubilwe ka mafula a mande a likana likomoki ze talu ze nyinyani. Hape, u swanezi ku sela likomoki ze talu ze nyinyani za waine, ili mpo ya ze nwiwa. 
EXO.29.41	U lukela ku taba ngu ya bubeli ka swalala ni ku i tahisa ka mukwa o swana ni wa kakusasa, hamoho ni mpo ya lico ni ya ze nwiwa, ku eza muunko o tabisa, ili mpo ye ezezwa Muñ'a Bupilo ka mulilo. 
EXO.29.42	Mpo ye, ye ciswa, i swanezi ku eziwa ki masika kamukana kwa munyako wa Tende ya Kopano fapil'a ka, na, Muñ'a Bupilo, kuya kuile. Ki fona fo ni ta kopanelanga ni batu ba ka ni ku bulela ni wena. 
EXO.29.43	Ni ta kopana ni sicaba sa Isilaele hona moo, mi sibaka seo si ta eziwa se si kenile ka maata ni butuna bwa ka. 
EXO.29.44	Ni ta kenisa Tende ya Kopano, hamoho ni katala cwalo, mi ni ta tahisa Aruni ni bana ba hae ku ba baprisita ba ka. 
EXO.29.45	Ni ta pila mwahal'a sicaba sa Isilaele, mi ni ta ba Mulimu wa sona. 
EXO.29.46	Ba ta ziba kuli ki na Muñ'a Bupilo, Mulimu wa bona, ya ba zwisize mwa Egepita ku t'o pila mwahal'a bona. Ki na Muñ'a Bupilo, Mulimu wa bona. 
EXO.30.1	“U ta eza katala fo ku ta cisezwa insense. U ka eze ka likota za akeshya. 
EXO.30.2	Ka likane mwa butelele ni mwa bukuswani, ili licika la lipeka kafa ni kafa, mi ku ya mwahalimu ka likane ni lipeka li li liñwi. Manaka a kona a be nto i liñwi ni kona. 
EXO.30.3	U ka kwahele fahalimu mwa maneku a kona a mane kaufela ni manaka a kona cwalo ka gauda ye nde, mi u ka potolose ka lutingo lwa gauda. 
EXO.30.4	U ka ezeze miswalelo ye mibeli ya gauda ya ku ka lwalisa, mi u i beye kwatas'a lutingo, mwa maneku a mibeli. Ki yona ye ka swala mitiyo ya ku ka lwalisa. 
EXO.30.5	U eze mitiyo yeo fa kota ya akeshya, mi u i apese ka gauda. 
EXO.30.6	Katala kao u ka beye fapil'a lisila le li lepelela fapil'a likwati le li na ni matapa a kupuzo, le li kwahezwi ka sikwahelo sa lona. Se ki sona sibaka ko ni ta kopanelanga ni wena. 
EXO.30.7	Aruni u ka na cisezanga fateñi insense ye na ni muunko o munde, ka zazi ni zazi kakusasa, h'a t'o lukisa lilampi. 
EXO.30.8	U swanezi ku i cisa hape h'a t'o tumbula lilampi ka swalala. Mpo ye ya insense i swanezi ku zwelapili cwalo mwa masika kaufela ku si na se si ka i cinca. 
EXO.30.9	U si ke wa ciseza fateñi insense ye hanisizwe, kamba sitabelo sa folofolo ye ka ciswa, kamba mpo ya lico, mi u si ke wa sululela ku yona mpo ya ze nwiwa. 
EXO.30.10	Aruni u ka ezezanga sebelezo ya tifo ni swalelo ya libi fa manaka a kona hañwi ka silimo ni silimo. Hañwi ka silimo, ka mali a folofolo ye tabiwa bakeñisa sibi ni swalelo, u ta peta kutisano ya sicaba ni Mulimu wa sona. Ku eziwange cwalo ni mwa masika a taha. I ta ba katala ka ka kenile ka ku fitisisa ka ka sumekezwi Muñ'a Bupulo.”
EXO.30.11	Muñ'a Bupilo a li ku Mushe, 
EXO.30.12	“Ha u ta bala batu ba sicaba sa Isilaele, mutu ni mutu u ta lifela Muñ'a Bupilo tifo ya bupilo bwa hae, kuli ba si ke ba tahelwa ki kozi ha ku nze ku sa baliwa batu. 
EXO.30.13	 Mutu ni mutu ya baliwa u swanezi ku lifa tifo ye batahala, ye likanyizwe ka tikanyo ya sikala sa Tempele. Mutu ni mutu u swanezi ku zwiseza Muñ'a Bupilo mpo yeo. 
EXO.30.14	Mutu ni mutu ya ta balwa mwa sipalo seo, i be munna ya na ni lilimo ze mashumi a mabeli kapa ku fita, u ta lifela Muñ'a Bupilo mali ao. 
EXO.30.15	Mufumi h'a na ku lifa mali a mañata kamba mubotana ku lifa a manyinyani ku fita se si tomilwe, ha mu t'o lifela Muñ'a Bupilo tifo ya bupilo bwa mina. 
EXO.30.16	U ta amuhela mali ao kwa sicaba sa Isilaele, mi u ta a sebelisa kwa lisebelezo za mwa Tende ya Kopano. Ku ta hupulisa Muñ'a Bupilo sicaba sa Isilaele, mi i ta ba tifo ya bupilo bwa mina.”
EXO.30.17	Muñ'a Bupilo a li ku Mushe, 
EXO.30.18	 “U ta eza mukeke wa kopa wa ku tapela, ni lilaho la teñi li be la kopa. U u beye mwahal'a Tende ya Kopano ni katala mi u sele mezi mwateñi. 
EXO.30.19	Mezi ao a ta sebeliswa ki Aruni ni bana ba hae ku tapa kwa mazoho ni kwa mahutu. 
EXO.30.20	Ha ba ya mwa Tende ya Kopano, kamba ku sutelela kwa katala, ku t'o eza musebezi wa bona wa buprisita, ili ku t'o fa Muñ'a Bupilo mpo ye ciswa ka mulilo, ha ba na ku bulaiwa haiba ba tapile ka mezi ao. 
EXO.30.21	Ba swanezi ku tapa kwa mazoho ni mahutu, kuli ba si ke ba shwa. Wo ki mulao o ba swanezi ku tokomela, bona ni bana ba bana ba bona kuya kuile.”
EXO.30.22	 Muñ'a Bupilo a li ku Mushe, 
EXO.30.23	“U nge miinko ye nunka hande hahulu, ya bukiti bwa likilo ze lishumi za mira ya mezi, ze ketalizoho za sinamone ye nunka hande, ze ketalizoho za likota ze nunka hande. 
EXO.30.24	U nge hape likilo ze lishumi za kasiya. Kamukana zona li likanyizwe ka tikanyo ya sikala sa Tempele. U nga ni likomoki ze tuna ze ketalizoho za mafula a olive. 
EXO.30.25	Ka zona ze, u eze mafula a kenile a ku toza, sina mafula a ezwa ki mutu wa sikwala. I be mafula a kenisizwe. 
EXO.30.26	Ka ona, u toze Tende ya Kopano, ni likwati la matapa a kupuzo. 
EXO.30.27	U toze tafule ni ze ku yona kamukana, sipahekelo sa lilampi ni ze ku sona kaufela, ni katala fo ku cisezwa insense. 
EXO.30.28	U toze ni katala fo ku cisezwa litabelo ni lisebeliso za kona kamukana, mukeke wa ku tapela ni lilaho la ona cwalo. 
EXO.30.29	Ka mukwaocwalo u ta be u kenisize lika ze, mi li ta ba ze kenile ka ku fitisisa. Se si ta li ngunyuta kaufela si ta ba se si kenile. 
EXO.30.30	Ki hona u ta toza Aruni ni bana ba hae, mi u ta ba sumekela sebelezo ya ka ya buprisita. 
EXO.30.31	U ta bulelela sicaba sa Isilaele, u li, ‘Mafula ao a kenile, a ku toza, i ta ba a kenile cwalo, kuya kuile, ku mina ni kwa masika a mina kamukana. 
EXO.30.32	A si ke a toziwa mutu feela, mi mu si ke mwa zwaka ka mukwa o swana ku eza mafula a bata ku swana ni ona. A kenile, mi mu swanezi ku a nga kuli a kenile. 
EXO.30.33	Mutu ufi ni ufi ya ka eza mafula a swana ni ona, kamba ku a sebelisa ku mutu ya si muprisita, u ta kauhanywa kwa banabahabo.’ ”
EXO.30.34	Muñ'a Bupilo a li ku Mushe, “U nge tikanyo ye swana kwa miinko ye minde ye, ili sitakati, liketa ze nunka hande, galabano, miinko ye miñwi ye minde, ni libano le linde. 
EXO.30.35	Ka zona, u eze insense ye swana ni y'a ka eza mutu wa sikwala. I lungiwe ka lizwai, mi i be nto ye nde, ye kenile. 
EXO.30.36	U sile kalulo ye ñwi ya yona ku eza bupi bo bu nekile hande, mi u i sebelise fapil'a likwati le li na ni matapa a kupuzo, mwa Tende ya Kopano, mwa sibaka mo ni ta kopanelanga ni wena. Insense yeo, mu i nge ku ba ye kenile ka fu fitisisa. 
EXO.30.37	Mu si ke mwa zwaka ka mukwa o swana ku ikezeza insense ya mina. Mu i nge kuli i kenile ku Mulena. 
EXO.30.38	Haiba mutu a ka ikezeza insense ye swana ni yona, mi a i sebelisa sina sende, u ta kauhanyiwa kwa banabahabo.”
EXO.31.1	Muñ'a Bupilo a li ku Mushe, 
EXO.31.2	“Ni ketile Bezaleele, mwan'a Uri, mwan'a Huri, wa lusika lwa Juda. 
EXO.31.3	Ni mu talize moya wa Mulimu, ili kuli a be sikwala, a be ni zibo ni kutwisiso mwa misebezi kamukana. 
EXO.31.4	A zibe ku swanisa ni ku eza za bukwala ka gauda, silivela ni kopa. 
EXO.31.5	A zibe ku beta macwe a butokwa ni ku a kwesa, ku beta likota, ni ku eza misebezi ye miñwi kamukana ya bukwala. 
EXO.31.6	Hape, ni ketile Oholiabi, mwan'a Akisamaki wa lusika lwa Dani, kuli a sebelisane ni yena. Kwa likwala ze ñwi kaufela za misebezi ya mazoho ni ba file zibo ye tuna, kuli ba kone ku eza ze ni ku laezi kamukana, 
EXO.31.7	ili Tende ya Kopano, likwati le li na ni matapa a kupuzo ni sikwahelo fahalimw'a lona, ni libyana ze mwa tende kamukana, 
EXO.31.8	tafule ni lika ze fateñi kaufela, sipahekelo sa lilampi ili sa gauda ye nde ni lika za sona kamukana, katala fo ku cisezwa insense, 
EXO.31.9	katala fo ku cisezwa litabelo ni lika za yona kaufela, mukeke wa ku tapela ni lilaho la ona, 
EXO.31.10	liapalo za bukabali ze kenile za muprisita Aruni ni bana ba hae, ili ze ba ka sebelisa mwa musebezi wa bona wa buprisita, 
EXO.31.11	mafula a ku toza, ni insense ya muunko o munde ya mwa Sibaka se si Kenile. Ha ku eziwa lika ze kaufela, ba ta eza hande ka mo ni ku laelezi.”
EXO.31.12	Muñ'a Bupilo a li ku Mushe, 
EXO.31.13	“U bulelele sicaba sa Isilaele, u li, ‘Mu swanezi ku buluka Lizazi la ka la Pumulo, kakuli ki sisupo mwahal'a mina ni na, ni masika a mina kamukana, ku bonisa kuli na, Muñ'a Bupilo, ni mi ezize batu ba ka luli. 
EXO.31.14	Kabakaleo, mu swanezi ku buluka Lizazi la Pumulo, kakuli ni li ezize le li kenile kabakala mina. Mutu ufi ni ufi ya si ke a li buluka li li le li kenile, u ta bulaiwa. Ufi ni ufi ya ka eza musebezi ka Lizazi la Pumulo u ta kauhanywa ni banabahabo. 
EXO.31.15	 Mu ta eza misebezi ya mina mwa mazazi a silezi, kono la busupa, ki lizazi le li kenile le li swanezi ku bulukelwa Muñ'a Bupilo. Mutu kaufela ya ka sebeza ka lona lizazi leo u ta bulaiwa. 
EXO.31.16	Sicaba sa Isilaele si buluke Lizazi la Pumulo. Ni masika a sa taha kamukana a li buluke. I be bulikani bo bu sa feli. 
EXO.31.17	 Ki sisupo sa kamita mwahal'a sicaba sa Isilaele ni na, kakuli na, Muñ'a Bupilo, ni ezize lihalimu ni lifasi mwa mazazi a silezi, mi ka la busupa na tuhela musebezi, na pumula.’ ”
EXO.31.18	Muñ'a Bupilo ha s'a felize ku bulela ni Mushe fa Lilundu la Sinai, a mu fa matapa a mabeli a kupuzo, ili matapa a macwe fo ne ku ñozwi ka munwana wa Mulimu.
EXO.32.1	 Batu ha ba bona kuli Mushe n'a inzi nako ye telele fa lilundu a sa kuti, ba t'o kubukana ku Aruni, mi ba li ku yena, “Taha, u lu ezeze mulimu ya ka lu etelela, kakuli ha lu zibi se si tahezi Mushe, mutu yo ya lu zwisize mwa Egepita.”
EXO.32.2	Aruni a li ku bona, “Mu zwise maseka a gauda a kwa lizebe za basali ba mina ni bana ba mina ba bashimani ni ba basizana, mu ni tiseze ona.” 
EXO.32.3	Cwale batu kaufela ba zwisa maseka a bona a gauda kwa lizebe, mi ba a tisa ku Aruni. 
EXO.32.4	 Kih'a nga maseka ao, a' shengunukisa mi a sululela gauda mwa sibupelo, a eza namani.
EXO.32.4	Batu ba li, “Maisilaele, mulimu wa Isilaele ki yo, ya mi zwisize mwa Egepita.”
EXO.32.5	Aruni h'a bona cwalo, a yaha katala fapil'a namani ya gauda. Kihona a zibisa batu, a li, “Kamuso ku ta ba ni mukiti wa ku hupula Muñ'a Bupilo.” 
EXO.32.6	 Habusa kakusasa, ba eza litabelo za ku cisa, mi ba tisa limunanu za mpo ya buitumelo. Batu ba ina fafasi, ba ca, ba nwa, mi cwale ba yema ba bina.
EXO.32.7	Muñ'a Bupilo a li ku Mushe, “Akufa, u shetumuke kapili, kakuli batu ba hao, b'o etelezi ku ba zwisa mwa Egepita, ba itompolozi. 
EXO.32.8	Ki kale ba zwa mwa nzila ye ni ba laezi kuli ba zamaye ka yona. Ba se ba ikezelize namani ye shengunukisizwe, ya gauda, mane se ba i lapela ni ku i ezeza litabelo. Ba ize, ‘Maisilaele, mulimu wa mina ki yo, ya mi zwisize mwa Egepita.’ ” 
EXO.32.9	Muñ'a Bupilo a li ku Mushe, “Ni ziba batu ba. Ba na ni mahañi. 
EXO.32.10	Mu ni siye! Ni ta ba bulaya ka buhali bo bu cisa sina mulilo. Ku zwa fo, ni ta ku eza sicaba se situna, wena ni lusika lwa hao.”
EXO.32.11	 Kono Mushe a lapela hahulu Muñ'a Bupilo, Mulimu wa hae, a li, “Muñ'a Bupilo, kikabakalañi ha u ka nyemela cwalo batu ba hao, b'o zwisize mwa Egepita ka maata a matuna-tuna? 
EXO.32.12	Ku ka ba cwañi Maegepita ha ba ka itumba, ba li, ‘U ba zwisize mwa Egepita ka mulelo o maswe wa ku y'o ba bulaela mwa malundu, ku y'o ba yundiseleza.’ Itetulule mwa bunyemi bwa hao, u kutise pilu ya hao, mi u si ke wa sinya sicaba sa hao. 
EXO.32.13	 U hupule batanga ba hao Abrahama, Isaka ni Isilaele, ni m'o n'o ba sepiselize, mane wa ba wa ikonka ka libizo la hao, wa li ku bona, ‘Ni ta mi fa masika a mañata. Baikulu ba mina ba ta swana sina linaleli za kwahalimu. Naha ye kaufela, ye ni mi sepisize, ni ta i fa bana ba bana ba mina. I ta ba ya bona kuya kuile.’ ” 
EXO.32.14	Kamukwaocwalo Muñ'a Bupilo a kutisa pilu ya hae, mi h'a si ka eza ka mw'a n'a hupulezi pili.
EXO.32.15	Mushe kih'a nanuha, mi a shetumuka fa lilundu, a nz'a lwezi matapa a mabeli a kupuzo, a n'a ñozi kafa ni kafa. 
EXO.32.16	I n'e li musebezi wa Mulimu, ni muñolo o n'o ñozwi fateñi n'e li muñolo wa Mulimu, o n'o cakuzwi fa matapa fo.
EXO.32.17	Joshua a utwa batu ha ba nze ba huwa. Kiha s'a li ku Mushe, “Ni utwa lilata la ndwa mwa mafulo.”
EXO.32.18	Mushe a li, “Wo ha si mulumo wa pina ya ku tula, kamba mulumo wa sililo sa ku tulwa. Ki mulumo wa lipina za ku bina o ni utwa.”
EXO.32.19	Mushe ha s'a sutelezi kwa mafulo kuli mane a bone namani ni batu ba ba bina, a nyema hahulu. A latela fafasi matapa a n'a lwezi, mi a' tubehela kwa njetumuko ya lilundu. 
EXO.32.20	A nga namani ye ne ba ezize, a i cisa, a i sila-sila, mane ya ba bupi bo bu nekile. Kiha s'a hasa bupi bo mwa mezi, mi a nwisa sicaba sa Isilaele mezi ao. 
EXO.32.21	A li ku Aruni, “Batu ba, ba ku ezize cwañi kuli u ba kenye mwa sibi se si maswe cwana?”
EXO.32.22	Aruni a alaba, a li, “U si ke wa ni nyemela, muñ'a ka. Wa ziba toho-tata ya batu ba ha ba kena mwa bumaswe. 
EXO.32.23	Ba ize ku na, ‘U lu ezeze mulimu o ka lu etelela, kakuli ha lu zibi se si tahezi Mushe, mutu yo ya lu zwisize mwa Egepita.’ 
EXO.32.24	Ni ba buzize, na li, ‘Ya na ni gauda ki mañi?’ Ba ba ne ba na ni mikabo ya gauda ba i zwisa, mi ba ni fa yona. Kiha ni i nepela mwa mulilo, mi kwa zwa namani ye.”
EXO.32.25	Mushe a bona kuli sicaba ne si se si eza mufili-fili, kakuli Aruni n'a s'a si lukululezi ku kena mwa bulapeli bwa sihedeni, niha ne ba li mwa kozi ya ku potolohiwa ki lila za bona. 
EXO.32.26	Cwale Mushe a t'o yema kwa munyako wa mafulo, mi a huweleza, a li, “Ya li wa Mulena ki mañi? A tahe ku na!” Malivi kamukana ba t'o kubukana ku yena. 
EXO.32.27	Mushe a li ku bona, “S'a bulela Muñ'a Bupilo Mulimu wa Isilaele ki se, u li, ‘Yo muñwi ni yo muñwi wa mina a nge sabule ya hae. Mu kene mwa mafulo ku kalela hona fa munyako wo, mane ku y'o fita ku wa mwabuse bwa mafulo. Mu bulaye banabahabo mina, balikani ba mina, ni be mu bapani ni bona.’ ” 
EXO.32.28	Malivi ba eza ka mw'a n'a laelezi Mushe, mi ka lona lizazi leo kwa bulaiwa batu ba ba ne ba bata ku eza likiti ze talu. 
EXO.32.29	Mushe a li kwa Malivi, “Kacenu mu ipeile mwa ku sebeleza Muñ'a Bupilo mu li baprisita ka ku bulaya bana ba mina ni bahulwani ba mina. Kacenu, Muñ'a Bupilo u mi file limbuyoti za hae.”
EXO.32.30	Habusa Mushe a li kwa sicaba, “Mu ezize sibi se si maswe. Kono cwale, ni ta kambama fa lilundu, ni ye ku Muñ'a Bupilo. Mwendi ni ka mi fumanela swalelo ya sibi sa mina.” 
EXO.32.31	Mushe a kutela ku Muñ'a Bupilo, mi a li, “Oho! Sicaba se, si ezize sibi se situna cwañi! Ba ikezelize mulimu wa gauda. 
EXO.32.32	 Nihakulicwalo, na ku lapela, Muñ'a ka, u ba swalele sibi sa bona. Ha ku sa konahali, u takule libizo la ka mwa buka y'o s'o ñozi.”
EXO.32.33	Muñ'a Bupilo a li ku Mushe, “Ki feela libizo la ya ni foselize le ni ta zwisa mwa buka ya ka. 
EXO.32.34	Cwalehe zamaya, u y'o isa sicaba kwa sibaka se ni ku bulelezi. U hupule kuli lingeloi la ka li ta ku etelela, kono lizazi li ta ba teñi, leo ni ta ba fa mulatu ka sibi sa bona.”
EXO.32.35	Muñ'a Bupilo a kenyeza batu butuku, kakuli ne ba hapelelize Aruni ku eza namani.
EXO.33.1	 Muñ'a Bupilo a li ku Mushe, “U funduke mwa sibaka mo, ni batu b'o zwisize mwa Egepita, mu ye mwa naha ye ni sepisize ku i fa Abrahama, Isaka ni Jakobo, ha ni ize ku bona, ‘Ni ta fa naha ye kwa baikulu ba mina.’ 
EXO.33.2	Ni ta tangeta lingeloi. Ni ta leleka Makanana, Maamori, Mahiti, Maperizi, Mahivi ni Majebusi. 
EXO.33.3	Mu ya mwa naha ye nde ye nunile. Kono na, ha ni na ku ya ni mina, kakuli mu sicaba se si omelezi litoho, mi ni ka swana na mi bulaela mwa nzila.”
EXO.33.4	Batu ha ba utwa litaba ze maswe zeo, ba kala ku lila, mi ha ku na ni yo mukana ku bona ya n'a apezi za mikabo hape. 
EXO.33.5	Muñ'a Bupilo a kile a bulela ku Mushe, a li, “U bulelele sicaba sa Isilaele, u li, ‘Mu sicaba se si toho-tata. Ha ne ni ka ya ni mina, nihaili nakonyana feela, ne ni ka mi feza kaufel'a mina. Cwale, a mu tubule mikabo ya mina, mi ni ta ziba se ni ka eza ku mina.’ ” 
EXO.33.6	Cwalehe, ku zwa fa Lilundu la Horebe, sicaba sa Isilaele ha si si ka apala mikabo hape.
EXO.33.7	Mushe n'a twaezi ku bapulelanga tende kwand'a mafulo, ili kwahulenyana. Kih'a i biza Tende ya Kopano. Mutu ufi ni ufi ya n'a lakaza ku buza Muñ'a Bupilo n'a zwelanga kwande ku ya kwa Tende ya Kopano. 
EXO.33.8	Mw'a n'a yelanga Mushe kaufela kwa tende, batu kamukana ne ba yema, yo muñwi ni yo muñwi mwa munyako wa tende ya hae ku talimela Mushe mane a be a y'o kena mwa tende. 
EXO.33.9	Mushe ha n'a s'a keni mwahali, ne ku tahanga lilu le ne li t'o yema kwa munyako wa tende, mi Muñ'a Bupilo n'a bulelanga ni Mushe a li mwa lilu mo. 
EXO.33.10	Mi batu kamukana ha ne ba bona lilu kwa munyako wa tende, ne ba yemanga, mi yo muñwi ni yo muñwi n'a inamanga ku kandelela ka likute a li fa munyako wa tende ya hae. 
EXO.33.11	Muñ'a Bupilo n'a nz'a bulelanga ni Mushe ba nze ba talimani, sina mutu ni mulikan'a hae. I be Mushe n'a kutela kwa mafulo. Kono mutangana ya n'a li mutusi wa hae, ili Joshua mwan'a Nuni, yena, n'a sa zwangi mwa tende.
EXO.33.12	Mushe a li ku Muñ'a Bupilo, “Ki niti kuli u ni bulelezi kuli ni etelele sicaba se, kono ha u si ka ni bulelela y'o ni ta zamaya ni yena. Nihakulicwalo u ize, ‘Ni ku ziba hande hahulu, mi wa ni tabisa.’ 
EXO.33.13	Cwalehe, haiba na ku tabisa, ni kupa kuli u ni bulelele milelo ya hao kuli ni ku zibe, mi ni zwelepili ni nze ni ku tabisa. Hape, u hupule kuli sicaba se ki sicaba sa hao.”
EXO.33.14	Muñ'a Bupilo a li, “Ni ta ya ni mina, mi mu ta ba ni buiketo.”
EXO.33.15	Mushe a li ku yena, “Haiba u sa yi ni luna, u si ke wa lu siisa sibaka se. 
EXO.33.16	Hakulicwalo, mutu a ka ziba cwañi kuli u lata sicaba sa hao, ni na cwalo, haiba u sa yi ni luna? Ha u ka ya ni luna, batu ba hao hamoho ni na cwalo, lu ta ikutwa lu shemubilwe mwahal'a mishobo ye mwa lifasi kamukana.”
EXO.33.17	Muñ'a Bupilo a li ku Mushe, “Ni ta eza hona m'o bulelezi, kakuli ni ku ziba hande hahulu, mi wa ni tabisa.”
EXO.33.18	Mushe a buza, a li, “Na lapela, Muñ'a ka, a ku ni bonise kanya ya hao.”
EXO.33.19	 Muñ'a Bupilo a alaba, a li, “Ni ta fitisa bunde bwa ka kaufela fapil'a hao, mi ni ta bulela libizo la ka fapil'a hao, ili Muñ'a Bupilo. Ni ta bonisa makeke ni sishemo ku ye ni lata.” 
EXO.33.20	Muñ'a Bupilo a zwelapili, a li, “Ha u na ku bona pata ya ka, kakuli ha ku na mutu ya ka bona pata ya ka, mi hape a pila.” 
EXO.33.21	A zwelapili, a li, “Bona, sibaka ki se, kwatuko a ka, f'o ka yema fa licwe. 
EXO.33.22	Kanya ya ka ha i fita, ni ta ku beya mwa lwandala lwa licwe, mi ni ta ku kwahela ka lizoho la ka, mane ni be ni ku fitelele. 
EXO.33.23	Kiha ni ta zwisa lizoho la ka, mi u ta ni bona kwamulaho, isiñi kwa pata ya ka.”
EXO.34.1	Muñ'a Bupilo a li ku Mushe, “U bete matapa a mabeli a macwe a swana ni a pili, mi ni ta ñola fateñi ze ne ni ñozi fa matapa a pili a n'o tubile. 
EXO.34.2	U itukise kamuso kakusasa, mi u kambame fa Lilundu la Sinai, u t'o kopana ni na fa ngo ya lona. 
EXO.34.3	U si ke wa taha ni mutu. Ku si ke kwa bonahala mutu mwa maneku a lilundu kamukana. Ku si ke kwa ba ni komu kamba ngu ye ta fulela fakaufi ni lilundu.” 
EXO.34.4	Cwale Mushe a beta matapa a mabeli a macwe a swana ni a pili, mi habusa kakusasa a kambama fa Lilundu la Sinai, a nz'a lwezi matapa ao a mabeli sina mw'a n'a mu laelezi Muñ'a Bupilo.
EXO.34.5	Muñ'a Bupilo a shetumuka ka lilu, a t'o yema ni yena hona fo, mi a bulela libizo la hae, la Muñ'a Bupilo. 
EXO.34.6	 Muñ'a Bupilo a fita fapil'a hae, mi a bulela libizo la hae, a li, “Muñ'a Bupilo, Muñ'a Bupilo ki Mulimu ya tezi sishemo ni makeke, ya liyeha ku halifa, mi ya bonisa lilato le li sa fetuhi ni busepahali. 
EXO.34.7	U bulukela batu ba likiti lisepiso za hae, mi u swalela bumaswe, ku sa luka, ni sibi. Kono h'a na ku libala kapa ku palelwa ku fa mulatu kwa bana ni baikulu ku isa kwa lusika lwa bulalu ni lwa bune kabakala libi za bashemi ba bona.”
EXO.34.8	Mushe kapili a inamela fafasi, a kandelela mi a lapela. 
EXO.34.9	A li, “Haiba wa ni tabela luli, na ku kupa kuli u ye ni luna, Muñ'a Bupilo. Batu ba, ba na ni litoho-tata, kono u lu swalele bumaswe bwa luna ni sibi sa luna, mi u lu amuhele lu be liluwo la hao.”
EXO.34.10	Muñ'a Bupilo a li, “Ni tuha ni iswala bulikani ni mina. Ni ta eza likezo ze tuna fapil'a batu ba hao kaufela, ili likezo ze si ka eziwa kale mwa lifasi kamukana, ni mwahal'a mishobo ifi kamba ifi. Batu kaufela ba ba inzi ni wena ba ta bona s'a ta eza Muñ'a Bupilo, kakuli ni tuha ni mi ezeza kezo ye komokisa. 
EXO.34.11	U utwe milao ye ni ta ku fa yona kacenu. Pili u si ka fita, ni ta leleka Maamori, Makanana, Mahiti, Maperizi, Mahivi ni Majebusi. 
EXO.34.12	U tokomele kuli u si ke wa eza litumelelano ni batu ba naha ye u kena ku yona, kakuli ka ku eza cwalo u ka ipizeza bumai. 
EXO.34.13	 Kono se mu swanezi ku eza, ki ku tataula tutala twa bona, ku tubaka macwe a bona a kenile ni ku lemaka likota za bona ze kenile.
EXO.34.14	“U si ke wa lapela mulimu u sili, kakuli libizo la Muñ'a Bupilo ki Lifufa. Ni Mulimu ya na ni lifufa. 
EXO.34.15	U si ke wa eza tumelelano ifi kamba ifi ni batu ba mwa naha mo, kakuli ha ba eza sina mahule mwa ku lapela milimu ya bona ni ku i ezeza litabelo, ba ka ku mema, mi u ka swana u ca kwa lico ze ba tabezi milimu ya bona. 
EXO.34.16	U ka swana wa nga bana ba bona kuli ba nyalwe ki bana ba hao ba bashimani, mi basali ba bazwahule bao ba ka eza likezo za buhule mwa ku sebeleza milimu ya bona. Ba ta kelusa bana ba hao kuli ba si ke ba sepahala ku na, mi ba sebeleze milimu ya habo basali ba bona.
EXO.34.17	 “U si ke wa ikezeza milimu ya ku sulula fa sipi ye shengunukisizwe.
EXO.34.18	 “U buluke Mukiti wa Linkwa ze si ka Umelwa. Sina ha ni ku laezi, u ka ca lico ze si ka umelwa ka mazazi a supile mwa kweli ya Abibi, kakuli u zwile ka yona kweli yeo mwa Egepita.
EXO.34.19	 “Mweli wa mushimani kaufela kamba mwan'a folofolo wa maizibulo ki wa ka. Mweli wa mushimani kaufela, ni namani ya siina ya maizibulo kwa likomu kamba lingu za mutapi wa hao kamukana ki za ka. 
EXO.34.20	 Kono wa kona ku cinca mbongolo ya hao ya maizibulo ka ngu. Haiba u sa i lekululi, u i lobe mulala. U ta lekulula cwalo ni mweli wa hao wa mushimani.
EXO.34.20	“Ku si ke kwa ba ni mutu ya ka taha fapil'a ka a si na mpo.
EXO.34.21	 “U ta sebeza mazazi a silezi, kono u si ke wa sebeza ka lizazi la busupa, nihaikaba ka nako ya ku lima kamba ya kutulo.
EXO.34.22	 “U ta buluka Mukiti wa Kutulo ha u nze u ca lico za pili za kutulo ya buloto. Mi u ta buluka ni Mukiti wa Minganda wa kutulo ya miselo kwa mafelelezo a silimo.
EXO.34.23	“Batu ba mina ba banna kamukana ba ka tahanga halalu ka silimo fapil'a ka, na, Mulimu wa Isilaele. 
EXO.34.24	Ha ni se ni lelekisize macaba, wena u si ka fita kale, ni ku ekeza kwa naha ya hao, ha ku na ya ka lika ku tula naha ya hao haiba ka zona linako ze talu zeo za silimo u t'o iponahaza fapil'a ka, na, Muñ'a Bupilo, Mulimu wa hao.
EXO.34.25	 “U si ke wa sebelisa lico ze umezwi ha u ni tiseza mpo ya folofolo y'o t'o ni tabela. Hape, u si ke wa lobaza folofolo ifi kamba ifi ye tabezwi Mukiti wa Paseka.
EXO.34.26	 “U ka tisa mwa ndu ya Muñ'a Bupilo mutamu o munde ka ku fitisisa wa mwa masimu a hao.
EXO.34.26	“U si ke wa apehisa ngunyana ka mabisi a m'a yona.”
EXO.34.27	Muñ'a Bupilo a li ku Mushe, “U ñole manzwi a, kakuli ka ona manzwi a ni eza bulikani ni wena hamoho ni Isilaele.” 
EXO.34.28	Mushe a ina foo ni Muñ'a Bupilo mazazi ni masihu a mashumi a mane, a si na sa ku ca kamba ku nwa. A ñola fa matapa manzwi a bulikani ili milao ye lishumi.
EXO.34.29	 Mushe h'a shetumuka fa Lilundu la Sinai, a lwezi matapa a mabeli a kupuzo, n'a sa zibi kuli pata ya hae ne i benya kakuli n'a bulezi ni Muñ'a Bupilo. 
EXO.34.30	Aruni ni batu kamukana ba talima Mushe, mi ba bona kuli pata ya hae ne i benya, mi ne ba saba ku mu sutelela. 
EXO.34.31	Kono Mushe a ba biza, mi Aruni ni bahulu ba sicaba ba kutela ku yena. Mushe kih'a bulela ni bona. 
EXO.34.32	Mwamulaho a fo, batu kamukana ba Isilaele ba sutelela, mi Mushe a ba fa litaelo kaufela z'a n'a mu bulelezi Muñ'a Bupilo fa Lilundu la Sinai. 
EXO.34.33	Mushe ha s'a felize ku bulela ni bona, a kwahela pata ya hae ka kasila. 
EXO.34.34	Nako kaufela Mushe ha n'a ya mwa tende fapil'a Muñ'a Bupilo ku y'o bulela ni yena, n'a zwisanga kasila ka ka kwahezi pata ya hae ku fitela a zwa mwateñi. Ha n'a zwa, n'a bulelela sicaba sa Isilaele z'a n'a laezwi ku li bulela kamukana. 
EXO.34.35	Mi ne ba bona kuli pata ya hae n'e benya. Cwale n'a kwahela hape pata ya hae ku fitela nako ye ñwi h'a ka ya ku y'o bulela ni Muñ'a Bupilo.
EXO.35.1	Mushe a biza batu kamukana ba sicaba sa Isilaele, mi a li ku bona, “S'a ni laezi Muñ'a Bupilo kuli mu si eze ki se. 
EXO.35.2	 Mu ta eza misebezi ya mina mwa mazazi a silezi, kono la busupa mu ta li eza le li kenile, lizazi la pumulo le li ketezwi Mulimu. Ufi ni ufi ya ka sebeza ka lona lizazi leo u ta bulaiwa. 
EXO.35.3	Mu si ke mwa tumbula nihaili mulilo mwa mandu a mina ka lona lizazi leo la pumulo.”
EXO.35.4	Mushe a li kwa batu kamukana ba sicaba sa Isilaele, “S'a laezi Muñ'a Bupilo ki se. 
EXO.35.5	Mu fe Muñ'a Bupilo mpo. Mutu kaufela ya tabela ku eza cwalo a tise limpo za gauda, silivela ni kopa, 
EXO.35.6	lisila la boya bwa ngu le litala, le lipuzwa ni le lifubelu, lisila le linde la line, lisila la boya bwa puli, 
EXO.35.7	litalo la poho ya ngu le li basizwe bufubelu, matalo a mande, likota za akeshya, 
EXO.35.8	mafula a mwa lampi, miinko ya mafula a ku toza ni a ku eza insense ye nunka hande, 
EXO.35.9	macwe a onikisi, ni macwe a butokwa a ta beiwa mwa efoda ni fa lisila la fa sifuba sa muprisita yo muhulu.”
EXO.35.10	“Banna ba likwala kamukana mwahal'a mina ba tahe, ba t'o eza lika kaufela z'a laezi Muñ'a Bupilo, ili 
EXO.35.11	tabelenakele, tende ya teñi ni lisila la fahalimu, liñomeliso za yona, mabala, mabalelo, mitiyo ni matomelo a yona, 
EXO.35.12	likwati ni mitiyo ya lona, ni sikwahelo sa fa likwati, ni lisila le li li sileleza, 
EXO.35.13	tafule ni mitiyo ya yona ni lisebeliso za teñi kamukana, ni linkwa ze filwe Mulimu, 
EXO.35.14	sipahekelo sa lilampi hamoho ni za teñi ili lilampi ni mafula a zona, 
EXO.35.15	katala fo ku cisezwa insense ni mitiyo ya kona, mafula a ku toza, insense ya muunko o munde, ni lisila la fa munyako wa tabelenakele, 
EXO.35.16	katala ka limpo ze ciswa, ni lukwakwa lwa lisipi za kopa ze indilwe, mitiyo ya ku ka lwalela hamoho ni ze belekiswa ku kona kamukana, mukeke wa ku tapela ni lilaho la ona, 
EXO.35.17	masila a lapa, mitiyo ni matomelo a yona ni lisila le li kwala kwa munyako wa lapa, 
EXO.35.18	likonkwani za tende ni mihala ya tende ni ya lapa cwalo, 
EXO.35.19	liapalo za mikabo za baprisita, ze ba sebelisa mwa Sibaka se si Kenile, ni liapalo ze kenile za muprisita Aruni ni za bana ba hae ze ba sebelisa mwa musebezi wa bona wa buprisita.”
EXO.35.20	Batu ba sicaba sa Isilaele kamukana ba siya Mushe. 
EXO.35.21	Mutu kaufela ya n'a lata ku eza cwalo a tisa ku Muñ'a Bupilo mpo ya ku t'o yahisa Tabelenakele, ili lika kamukana ze ne tokwahala mwa lisebelezo za yona, ni za ku ezisa liapalo ze kenile. 
EXO.35.22	Banna ni basali ba taha. Mañi ni mañi ya n'a lata cwalo a tisa lipini ze kabisizwe, masale a kwa lizebe ni a kwa minwana, lifaha ni lika za mifuta-futa ze ezizwe ka gauda. Mutu ni mutu a tisa za butokwa za gauda z'a n'a hupuzi ku fa Muñ'a Bupilo. 
EXO.35.23	Mutu kaufela ya n'a na ni lisila la boya bwa ngu le li basizwe butala, bupuzwa kamba bufubelu, ni lisila feela le linde, lisila le li ezizwe ka boya bwa puli, litalo la poho ya ngu le li basizwe bufubelu, kamba litalo feela le linde, a tisa z'a n'a na ni zona kaufela. 
EXO.35.24	Batu kamukana ba ba ne ba kona ku koleka silivela, kamba kopa, ba tisa limpo za bona ku Muñ'a Bupilo, ni ba ba ne ba na ni likota za akeshya ze ne ka sebeliswa mwa muyaho, ba li tisa. 
EXO.35.25	Basali kaufela ba likwala ba ota bwanda ka boya bwa ngu, ili bo butala, bo bupuzwa, ni bo bufubelu. Ba eza ni masila a mande, mi ba a tisa. 
EXO.35.26	Basali ba likwala kamukana ba ota bwanda ka boya bwa lipuli. 
EXO.35.27	Bahulu bona ba tisa macwe a onikisi, macwe a butokwa a ku beya fa efoda ni fa lisila la fa sifuba. 
EXO.35.28	Bahulu ba tisa ni miinko ni mafula a mwa lilampi, ni mafula a ku toza ni miinko ye minde ya insense. 
EXO.35.29	Banna ni basali kamukana ba sicaba sa Isilaele ba ba ne ba lata ku zwisa se siñwi kwa musebezi wo, o n'o laezwi ki Muñ'a Bupilo ka Mushe, ba tisa limpo za bona ku Muñ'a Bupilo.
EXO.35.30	Mushe a li kwa Maisilaele, “Muñ'a Bupilo u ketile Bezaleele, mwan'a Uri, mwan'a Huri wa lusika lwa Juda. 
EXO.35.31	U mu talize moya wa Mulimu, kuli a be ni bukwala, maata ni kutwisiso mwa misebezi ya mazoho kamukana, 
EXO.35.32	ku hupula misebezi ye minca ya bukwala, ni ku i eza ka gauda, silivela ni kopa, 
EXO.35.33	ku beta macwe a butokwa a ka kwesiwa, ku beta likota ni ku eza musebezi ufi ni ufi wa bukwala. 
EXO.35.34	Ku yena ni ku Oholiabi, mwan'a Akisamaki wa lusika lwa Dani, Muñ'a Bupilo u file zibo ya ku luta ba bañwi bukwala bwa bona. 
EXO.35.35	U ba file bukwala bo butuna bwa ku eza misebezi kamukana ye eziwa ki babeti ba macwe, bakabisi, baluki ba masila a boya bwa ngu a matala, a mapuzwa, ni a mafubelu cwalo, baluki ba masila a mande a line, ni ba masila feela. Ba kona ku eza misebezi ya mifuta-futa kaufela ni ku hupula ze nca ka bukwala.
EXO.36.1	“Bezaleele, Oholiabi, ni babeti kamukana ba ba filwe ki Muñ'a Bupilo butali ni bukwala, ni ba ba ziba ku eza sifi ni sifi se si batahala ku yaha Tabelenakele, ba ta eza lika kamukana ka mw'a laelezi Muñ'a Bupilo.”
EXO.36.2	Mushe a biza Bezaleele, Oholiabi ni likwala kamukana ba ba ne ba filwe butali ki Muñ'a Bupilo, ba ba ne ba itukiselize ku tusa kaufela, mi a ba bulelela kuli ba kalise musebezi. 
EXO.36.3	Mushe a ba fa limpo kamukana ze n'e tisizwe ki Maisilaele ku t'o yahisa Tabelenakele. Sicaba sa Isilaele sa zwelapili ku tisa limpo za sona ku Mushe ka zazi ni zazi kakusasa. 
EXO.36.4	Cwale banna ba likwala ba ba ne ba eza musebezi kaufela wa Tabelenakele ba tuhela misebezi ya bona ye fapahani-fapahani, ba taha. 
EXO.36.5	Ba li ku Mushe, “Sicaba si se si tisa ze ñata hahulu ku fita ze batahala mwa musebezi w'a laezi Muñ'a Bupilo kuli u eziwe.”
EXO.36.6	Cwale Mushe a hasanya taelo ye mwa mafulo kamukana, a li, “Ku si ke kwa ba ni mutu, munna kamba musali, ya ka tisa mpo ya kwa muyaho hape.” Kiha batu ba tuhela ku tisa lika. 
EXO.36.7	Ze ne tisizwe i n'e li ze ñata hahulu ku fita ze ne tokwahala ku feleleza musebezi kaufela.
EXO.36.8	Batu kamukana ba likwala, mwahal'a ba ba ne ba eza musebezi, ba eza Tabelenakele. Ya ezwa ka masila a lishumi a ezizwe ka bwanda bwa line bo bu otilwe hande ni ka bwanda bwa boya bwa ngu bo bu basizwe butala, bupuzwa ni bufubelu cwalo, ili masila a kabisizwe ka bukwala ka maswaniso a likerubimi. 
EXO.36.9	Lisila ni lisila ne li eza mapeka a lishumi ka a mane mwa butelele ni mapeka a mabeli mwa bukuswani, ili a tikanyo i li ñwi feela. 
EXO.36.10	Kwa ngunganyiwa a ketalizoho, ku eza li li liñwi, ni a ketalizoho ku eza le liñwi hape. 
EXO.36.11	Kwa ezwa lipiki ka lisila le litala kwa mafelelezo, fande a le liñwi ni le liñwi. 
EXO.36.12	Kwa beiwa lipiki ze mashumi a ketalizoho fa lisila la pili ku a kopanyizwe pili ni lipiki ze mashumi a ketalizoho ku libahana ni la bubeli le li kopanyizwe. 
EXO.36.13	Kwa ezwa liñomeliso za gauda ze mashumi a ketalizoho, mi ka zona kwa kopanyiwa masila ao a mabeli. Kamukwaocwalo, Tabelenakele ya ba nto i liñwi.
EXO.36.14	Cwale kwa eziwa masila a lishumi ka li li liñwi a boya bwa lipuli ku eza tende ye kwahela Tabelenakele. 
EXO.36.15	Lisila le liñwi ni le liñwi ne li eza mapeka a lishumi ka a ketalizoho mwa butelele ni a mabeli mwa bukuswani, mi n'a likanelela kaufel'a ona. 
EXO.36.16	Kwa ngungekwa a ketalizoho ku eza le liñwi, ni a silezi ku eza la bubeli. 
EXO.36.17	Kwa beiwa lipiki ze mashumi a ketalizoho kwa mafelelezo a lisila la mwa kalulo ya pili, ni ze mashumi a ketalizoho hape kwa mafelelezo a la kalulo ya bubeli. 
EXO.36.18	Kwa ezwa liñomeliso za kopa ku kopanyisa likalulo ze peli zeo hamoho, ku eza tende i liñwi. 
EXO.36.19	Kwa ezwa sikwaheliso sa fa tende ka matalo a lipoho za lingu a basizwe bufubelu, ni litalo le linde la ku apesa fateñi.
EXO.36.20	Kwa betelwa Tabelenakele mabala a kota ya akeshya. 
EXO.36.21	Libala ni libala la ba la mapeka a ketalizoho mwa butelele, mi bupala bwa ba bo bu fitelela hanyinyani licika la lipeka. 
EXO.36.22	Libala ni libala ne li na ni mishengela ye mibeli ye bapani ya ku li kopanya hamoho. Mabala kaufela a Tabelenakele a ezwa cwalo hamoho ni matomelo a ona. 
EXO.36.23	Kwa ezwa mabala a mashumi a mabeli ku a beya kwa neku la mboela. 
EXO.36.24	Mi kwa beiwa matomelo a mashumi a mane a silivela kwatas'a ona, matomelo a mabeli kwa libala li li liñwi ku swala mishengela ya ona ye mibeli. 
EXO.36.25	Kwa ezwa hape mabala a mashumi a mabeli kwa neku la mutulo wa Tabelenakele. 
EXO.36.26	Mi kwa ezwa matomelo a silivela a mashumi a mane kwatas'a mabala. 
EXO.36.27	Ka mulaho wa Tabelenakele, kwa wiko, kwa beiwa mabala a silezi. 
EXO.36.28	Mi kwa ezwa mabala a mabeli a mwa malulu kwamulaho a Tabelenakele. 
EXO.36.29	Mabala mwa malulu n'a kopani kwatasi, mi a ngunganyiwa cwalo, mane ku y'o fita kwahalimu, ka liseka la pili. Mabala a mabeli a na eza malulu a mabeli n'a ezizwe ka ona mukwa wo. 
EXO.36.30	Cwalo, kwa ba ni mabala a supile ni li li liñwi ni matomelo a lishumi ka a silezi, a mabeli kwatas'a libala li li liñwi.
EXO.36.31	Kwa ezwa miambeso ye ketalizoho ya kota ya akeshya, ku beya kwa mabala a neku le liñwi la Tabelenakele. 
EXO.36.32	Kwa ezwa ye ketalizoho hape ni kwa neku le liñwi, ni ye ketalizoho ya mabala a kwa wiko, ili kwamulaho. 
EXO.36.33	Mubio wa fahali wa ezwa kuli u zwe kwa neku le liñwi ku ya ku le liñwi. 
EXO.36.34	Mabala a kwahelwa ka gauda ni kwa beiwa lioka za gauda za ku tiisa miambeso, ili lioka ze ne kwahezwi ka gauda ni zona.
EXO.36.35	Lisila la ku kwalisa la ezwa ka boya bwa ngu bo butala, bo bupuzwa ni bo bufubelu, ni kwa bwanda bwa line bo bu indilwe, ili lisila le li kabisizwe ka bukwala ka maswaniso a likerubimi. 
EXO.36.36	Kwa ezwa mitiyo ye mine ya kota ya akeshya ya ku swalisa lisila kwahalimu, ili ye kwaheziwa ka gauda, mi ye beilwe liñomeliso za gauda. Hape kwa ezwa matomelo a mane a silivela a ku tiisa mitiyo. 
EXO.36.37	Kwa munyako wa tende kwa kwaliswa ka lisila la boya bwa ngu bo bu basizwe butala, bupuzwa ni bufubelu, ni lisila la bwanda bwa line bo bu indilwe. Masila ao n'a kabisizwe ka bukwala. 
EXO.36.38	Kwa ezwa mitiyo ye ketalizoho ye beilwe liñomeliso, mi ya kwahelwa ka gauda hamoho ni litupa za yona cwalo. Mi hape, kwa ezwa matomelo a ketalizoho a kopa ku beya kwatas'a mitiyo.
EXO.37.1	Bezaleele a eza Likwati la Bulikani ka kota ya akeshya, ya ba lipeka li li liñwi ni licika mwa butelele. Bupala bwa ba bo bu fitelela hanyinyani licika la lipeka hamoho ni butungi cwalo. 
EXO.37.2	A li kwahela ka gauda ye nde mwahali ni fande, mi a li potolosa ka mufunga wa gauda. 
EXO.37.3	A li ezeza miswalelo ye mine ya gauda, ya ku li lwalela, mi a i beya kwa mahutu a lona. Mwa maneku a mabeli a beya miswalelo ye mibeli kafa ni kafa. 
EXO.37.4	A eza mitiyo ka kota ya akeshya, mi a i kwahela ka gauda. 
EXO.37.5	A i comeka mwa miswalelo mo kwa maneku a mabeli a Likwati la Bulikani, ili ya ku li lwalisa. 
EXO.37.6	A eza sikwahelo ka gauda ye nde. Mwa butelele sa ba sa lipeka ni licika, mi sa fitelela hanyinyani licika la lipeka mwa bupala. 
EXO.37.7	Kwa maneku a mabeli a sikwahelo a eza likerubimi ze peli ka gauda ye tulilwe. 
EXO.37.8	A beya ye ñwi kwa makalelo ni ye ñwi kwa mafelelezo. A li kopanyeleza ni sikwahelo kuli li be nto i liñwi. 
EXO.37.9	Likerubimi ne li pakuzi mafufa a zona fahalimu, ku sileleza sikwahelo. Ne li talimani kono ye ñwi ni ye ñwi i talimezi fa sikwahelo.
EXO.37.10	A eza ni tafule ka kota ya akeshya. Mwa butelele ne li peka i liñwi, mi mwa bupala licika la lipeka. Kwa ku ya mwahalimu ne ku fitelela hanyinyani licika la lipeka. 
EXO.37.11	A i kwahela ka gauda luli mi a i potolosa ka mufunga wa gauda. 
EXO.37.12	A i potolosa hape ka kabala ka ka likana ni singandi, mi a i potolosa ka mufunga wa gauda. 
EXO.37.13	A eza miswalelo ye mine ya ku i nanulisa, mi a i beya mwa malulu a mane a tafule kwa mahutu a yona. 
EXO.37.14	Miswalelo ye swala mitiyo ya ku lwalisa tafule i beiwa kwatas'a kabala. 
EXO.37.15	A eza mitiyo ya kota ya akeshya, mi a i kwahela ka gauda. 
EXO.37.16	A eza ni mikeke ya gauda ye nde ya ku beya fa tafule, ili lipulaiti, likomoki, lindondo ni mikeke ya kwiti ye itusiswa kwa limpo ze nwiwa.
EXO.37.17	A eza Sipahekelo sa Lilampi ka gauda ye nde. A eza lilaho ni musumo wa sona ka gauda ye tulilwe. Lipalisa za ku si kabisa, hamoho ni tukoto ni tupizanyana twa kopanelela ni sona. 
EXO.37.18	Kwa zwa mitai ye silezi kwa matuko a sona, ye milalu kafa ni kafa. 
EXO.37.19	Mutai o muñwi ni o muñwi wa yona n'o na ni lipalisa za likabisa ze talu, ili za sibupeho sa palisa ya alumondi, ni tukoto ni tupizanyana cwalo. 
EXO.37.20	Musumo wa Sipahekelo sa Lilampi n'o na ni likabisa za lipalisa ze ne ze bupehile sina palisa ya alumondi ni tukoto ni tupizanyana. 
EXO.37.21	Kwatas'a mutai o muñwi ni o muñwi, wa ye milalu ya kafa ni kafa, ne ku na ni sikoto si li siñwi. 
EXO.37.22	Makoto ni mitai ne li li nto i liñwi ni Sipahekelo sa Lilampi. Ne li ezizwe ka gauda ye tulilwe. 
EXO.37.23	A ezeza sipahekelo seo lilampi ze supile, mi a eza ni mamangato ni mikeke ya mulola ka gauda ye nde. 
EXO.37.24	A eza Sipahekelo sa Lilampi ni lika za sona kamukana ka gauda ye eza bukiti bo bu likana ni likilo ze mashumi a mane ka ze ketalizoho.
EXO.37.25	A eza katala fo ku cisezwa insense ka kota ya akeshya. Ne ka likana mwa butelele ni mwa bupala, ili licika la lipeka mo ni mo. Ku ya mwahalimu i n'e li lipeka li li liñwi. Manaka a teñi n'a eza nto i liñwi ni kona. 
EXO.37.26	A ka kwahela fahalimu ni mwa maneku a mane a kona, hamoho ni manaka kaufela ka gauda luli, mi a ka potolosa ka mufunga wa gauda. 
EXO.37.27	A ka ezeza miswalelo ye mine ya gauda ya ku ka lwalisa, mi a i beya kwatas'a mufunga kwa maneku a mabeli, ili ku swala mitiyo ya ku ka lwalisa. 
EXO.37.28	A eza mitiyo ka kota ya akeshya, mi a i kwahela ka gauda.
EXO.37.29	 A eza hape mafula a kenile a ku toza, ni insense ye nunka hande, ka mukwa wa mutu wa sikwala.
EXO.38.1	A eza katala fo ku cisezwa limpo ka kota ya akeshya, ka ne ka likanelela mwa butelele ni mwa bupala, ili mapeka a mabeli ni licika mo ni mo. Kwa ku ya mwahalimu n'e li lipeka li li liñwi ni licika. 
EXO.38.2	A eza lingo ze subeketile mwa malulu a mane a kona, mi ili nto i liñwi ni katala. A ka kwahela kaufela ka kopa. 
EXO.38.3	A eza lisebeliso kamukana za fa katala, ili mañetana a mulola, lifocolo, mikeke ya kwiti, liñomeliso ni mañetana a mulilo cwalo. Lisebeliso zeo kamukana a li eza ka kopa. 
EXO.38.4	A ezeza katala lukwakwa ka lisipi za kopa ze indilwe, mi a lu beya kwatas'a libala kuli lu cikimane katala. 
EXO.38.5	A eza miswalelo ye mine ya ku ka lwalisa, mi a i beya kwa malulu a mane a lukwakwa lwa kopa. 
EXO.38.6	A eza mabala ka kota ya akeshya, mi a' kwahela ka kopa. 
EXO.38.7	A comeka mwa miswalelo mwa matuko a katala, ili ya ku ka lwalisa. A eza sikisi mwa katala ka mapulanga.
EXO.38.8	 A eza mukeke wa ku tapela ka kopa, hamoho ni lilaho la ona. Mukeke wo, wa eziwa ka liiponi za basali ba ba ne ba sebeza kwa munyako wa Tabelenakele.
EXO.38.9	A eza lapa. Masila a lona a kwa neku la mboela n'e li masila a bwanda bo bu indilwe bwa line ye nde, ili mapeka a mashumi a ketalizoho mwa butelele. 
EXO.38.10	Misumo ye mashumi a mabeli ni matomelo a teñi a mashumi a mabeli ne li za kopa. Liñomeliso kwa mitiyo ni litupa i ne li za silivela zona. 
EXO.38.11	Kwa neku la mutulo, ne ku na ni masila a eza mapeka a mashumi a ketalizoho kwa butelele, a swelwi ki mitiyo ye mashumi a mabeli ye ne yemi mwa matomelo a teñi a mashumi a mabeli a kopa. Liñomeliso kwa mitiyo ni litupa i n'e li za silivela. 
EXO.38.12	Kwa neku la wiko masila n'a eza mapeka a mashumi a mabeli ka a ketalizoho mwa butelele, a swelwi ki mitiyo ye yemi mwa matomelo a yona ye lishumi, ku beya liñomeliso za mitiyo ni litupa za silivela. 
EXO.38.13	Kwa neku la upa masila n'a eza mapeka a mashumi a mabeli ka a ketalizoho. 
EXO.38.14	Kwa neku le liñwi la munyako ne ku na ni masila a n'a eza mapeka a supile ni licika mwa bupala, a n'a swelwi ki mitiyo ye milalu ye ne yemi mwa matomelo a yona a malalu. 
EXO.38.15	Kwa ba cwalo ni kwa neku le liñwi hape, mi kwa maneku a mabeli a kwa munyako wa lapa ne ku na ni masila a eza mapeka a supile ni licika mwa bupala, a swelwi ki mitiyo ye milalu ye n'e yemi mwa matomelo a malalu a yona. 
EXO.38.16	Masila kamukana a potolohile lapa n'a ezizwe ka bwanda bo bu indilwe bwa line ye nde. 
EXO.38.17	Matomelo a mitiyo n'a ezizwe ka kopa, mi liñomeliso za kwa mitiyo, ni litupa za yona hamoho ni lingo za mitiyo ne li kwahezwi ka silivela. Misumo ya kwa lapa kaufela ne i kopanyizwe ka litupa za silivela. 
EXO.38.18	Lisila la kwa munyako wa lapa, le ne li kabisizwe ka bukwala, ne li ezizwe ka boya bwa ngu bo bu basizwe butala, bupuzwa ni bufubelu, ni ka bwanda bo bu indilwe bwa line ye nde. Mwa butelele n'e li mapeka a lishumi, mi ku ya mwahalimu n'e li mapeka a mabeli ni licika, kamukwaoswana ni masila a kwa lapa. 
EXO.38.19	Ne li swelwi ki mitiyo ye mine ye ne yemi mwa matomelo a yona a mane a kopa. Liñomeliso, lingo ni litupa za yona ne li li za silivela. 
EXO.38.20	Likonkwani kamukana za Tabelenakele ni za lapa ne li ezizwe ka kopa.
EXO.38.21	Ze, ki zona lisinyehelo za lisipi ze sebelisizwe kwa ku yaha Tabelenakele, mo ne ku bulukilwe matapa a kupuzo. Mukoloko wa lika ze ne sebelisizwe kaufela n'o laezwi ki Mushe, mi n'o ezizwe ki Malivi ba ba ne ba li mwatas'a Itamare, mwan'a muprisita Aruni.
EXO.38.22	Bezaleele mwan'a Uri, mwan'a Huri wa lusika lwa Juda, a eza lika kamukana zeo Mushe n'a laezwi ki Muñ'a Bupilo kuli a li eze. 
EXO.38.23	Mutusi wa hae, yena Oholiabi, mwan'a Akisamaki wa lusika lwa Dani, i n'e li mubeti ya n'a hupula misebezi ya bukwala ni muluki wa masila a matala, a mapuzwa ni a mafubelu a boya bwa ngu, ni muluki wa masila a line ye nde.
EXO.38.24	Gauda kaufela ye n'e sebelisizwe mwa musebezi wa Sibaka se si Kenile, ili gauda ye ne ketezwi Muñ'a Bupilo, ne i likana ni likilo ze sikiti ni mianda ye milalu ka ku ya ka bukiti bwa sikala sa Tempele. 
EXO.38.25	 Silivela, ha ku iwa ka palo ya batu, n'e li likilo ze eza likiti ze ne ka mianda i ketalizoho ni mashumi a malalu ka ku ya ka bukiti bwa sikala sa Tempele. 
EXO.38.26	 Palo ye i likana ni palo ya batu ba ba iñolisize mwa sipalo sa sicaba, yo muñwi ni yo muñwi h'a zwisize mali a n'a tokwahala, ka ku ya ka bukiti bwa sikala sa Tempele. Ne ku na ni banna ba likiti ze mianda ye silezi ka ze talu ni mianda i ketalizoho ka mashumi a ketalizoho ba ba ne ba iñolisize ha ku balwa, ili ba lilimo ze mashumi a mabeli ni ku ya kwahalimu.
EXO.38.27	Silivela ye ne eza bukiti bwa likilo ze likiti ze ne ka mianda i ketalizoho i sebelisizwe kwa ku eza mutomo wa Sibaka se si Kenile ni matomelo a mitiyo ya lisila. Kamukwaocwalo, likilo ze eza likiti ze ne ka mianda i ketalizoho za silivela li sebelisizwe kwa ku eza matomelo a mwanda, ili likilo ze mashumi a mane ni ze ketalizoho ka mutomelo ni mutomelo. 
EXO.38.28	Ka silivela ye siyezi ye ne eza likilo ze mashumi a malalu, a eza liñomeliso za kwa mitiyo, likwahelo ni litupa za yona. 
EXO.38.29	Kopa ye ne ketezwi Muñ'a Bupilo ne i fita fa likilo ze likiti ze talu ka mashumi a supile ni a mabeli. 
EXO.38.30	Ka yona a eza matomelo a kwa munyako wa Tabelenakele, katala ka kopa ni lukwakwa lwa kona, ni lisebeliso za fa katala kaufela, 
EXO.38.31	mutomo wa lapa le li potolohile Tabelenakele ni munyako wa lapa, ni likonkwani kamukana za Tabelenakele ni za lapa le li i potolohile.
EXO.39.1	Ba ezeza baprisita liapalo ze nde za boya bwa ngu bo bu basizwe butala, bupuzwa ni bufubelu, ili ze apalwa ha ku sebezwa mwa Sibaka se si Kenile. Ba ezeza Aruni liapalo ze kenile, ka mo Mushe n'a laelezwi ki Muñ'a Bupilo.
EXO.39.2	Efoda ya ezwa ka bwanda bwa gauda, ka lisila la boya bwa ngu le li basizwe butala, bupuzwa ni bufubelu, ni ka lisila la bwanda bo bu indilwe bwa line ye nde. 
EXO.39.3	Ba tula gauda ku i eza mashiti a masisani, mi ba a pumaka tuemba to tusisani ku tu lukelela fa lisila la boya bwa ngu bo bu basizwe butala, bupuzwa ni bufubelu, ni fa lisila la line ye nde le li kabisizwe ka bukwala. 
EXO.39.4	Ba eza tusila twa fa maheta a efoda, to tu ne tu kopanyizwe kafa ni kafa kuli tu kone ku ñomelwa. 
EXO.39.5	Lukanda lo lu indilwe ka bukwala lwa eza nto i liñwi ni yona efoda, mi lwa ezwa ka ku swana ni yona, ili ka gauda, ni ka lisila la boya bwa ngu le litala, le lipuzwa ni le lifubelu, ni ka lisila la bwanda bo bu indilwe bwa line ye nde, sina mw'a n'a laelezwi Mushe ki Muñ'a Bupilo. 
EXO.39.6	Ba eza macwe a onikisi, mi a kweswa mwa tukwati twa gauda, mi sina siswayiso sa ku kantisa mañolo, a falaulwa mabizo a bana ba Isilaele. 
EXO.39.7	A beiwa fa tusila twa fa maheta a efoda, kuli a be macwe a hupulisa Muñ'a Bupilo bana ba Isilaele, sina Muñ'a Bupilo mw'a n'a laelezi Mushe.
EXO.39.8	Kwa ezwa lisila la fa sifuba, mi la kabiswa ka bukwala sina efoda. La ezwa ka gauda, ka lisila la boya bwa ngu le litala, le lipuzwa ni le lifubelu ni ka lisila la bwanda bo bu indilwe bwa line ye nde. 
EXO.39.9	Ba li eza ka ku likanelela mo ni mo, mi ba li tatahanya habeli ku eza butelele bwa singandi mwa bupala ni mwa butelele. 
EXO.39.10	Kwa beiwa mibamba ye mine ya macwe a butokwa ku lona. Mwa mubamba wa pili kwa beiwa licwe la rubi, la topazo, ni la karabunkele. 
EXO.39.11	Mwa mubamba wa bubeli kwa beiwa la emeralda, la safiro, ni la daimani. 
EXO.39.12	Mwa mubamba wa bulalu kwa beiwa la yasinto, la agata, ni la ametisto. 
EXO.39.13	Mwa mubamba wa bune kwa beiwa la berilo, la onikisi ni la jaspe. A kweswa mwa tukwati twa gauda. 
EXO.39.14	Ne ku na ni macwe a lishumi ni a mabeli, a n'a ni mabizo a bana ba Isilaele. A n'a falauzwi sina likantiso, le liñwi ni le liñwi ni libizo la lo luñwi lwa masika a lishumi ni a mabeli. 
EXO.39.15	Kwa ezwa liñetwani za gauda luli ze bondilwe sina mihala za ku beya fa lisila la fa sifuba. 
EXO.39.16	Kwa ezwa tukwati to tubeli ni masale a mabeli a gauda, mi masale ao a mabeli a tamelelwa mwa malulu a kwahalimw'a lisila la fa sifuba. 
EXO.39.17	Ka masale ao, kwa tamelelwa mihala ye mibeli ya gauda. 
EXO.39.18	Kwa tamelelwa hape mafelelezo a mihala ye mibeli kwa tukwati to tubeli, mi kamukwaocwalo, mihala ya kopanyezwa fapil'a masila a fa maheta a efoda. 
EXO.39.19	Kwa ezwa masale a mabeli a gauda, mi a beiwa mwa malulu a kwatasi a lisila la fa sifuba, mwahali fakaufi ni efoda. 
EXO.39.20	Kwa ezwa hape masale a mabeli a gauda, mi a beiwa kwatasi, fapil'a masila a fa maheta a efoda, kwatuko a mungundo, fahalimw'a lukanda lo lunde lo lu indilwe lwa efoda. 
EXO.39.21	Masale a lisila la fa sifuba a tamwa kwa masale a efoda, ka muhala o mutala kuli lisila la fa sifuba li t'o yema fahalimw'a lukanda li sa shenyi, sina mw'a n'a laelezwi Mushe ki Muñ'a Bupilo.
EXO.39.22	Kwa ezwa siapalo se sitelele sa kwatas'a efoda se si ezizwe feela ka bwanda bwa boya bwa ngu bo butala. 
EXO.39.23	Mulala mo ku zwela toho n'o swana ni mulala wa siapalo sa litalo. Kwa mafelelezo a mulala ne ku beilwe lisila le li lukilwe ka bukwala le li u potoloha, kuli u si ke wa pazuha. 
EXO.39.24	Mungundo o kwatasi wa potoloswa ka manjobo a swana sina likobe, ili a matala, a mapuzwa ni a mafubelu a ezizwe ka boya bwa ngu ni bwanda bo bu indilwe bwa line ye nde. 
EXO.39.25	Kwa ezwa tulangu twa gauda, mi twa beiwa mwahal'a manjobo ku potolosa mungundo wa kwatasi. 
EXO.39.26	Ka mukwaocwalo, ne ku na ni mubamba wa tulangu ni manjobo ku potoloha mungundo wa kwatasi a siapalo s'a n'a sebelisa muprisita, sina mw'a n'a laelezwi Mushe ki Muñ'a Bupilo.
EXO.39.27	Kwa ezezwa Aruni ni bana ba hae lihembe ka bwanda bo bu indilwe bwa line ye nde. 
EXO.39.28	Kwa eziwa tukwe ya buprisita ni likepesi ka lisila la line ye nde, ni tuputula twa lisila la bwanda bo bu indilwe bwa line ye nde. 
EXO.39.29	Kwa eziwa ni lukanda lo lu ezizwe ka lisila la bwanda bo bu indilwe bwa line ye nde ni ka lisila la boya bwa ngu le li basizwe butala, bupuzwa ni bufubelu, le li kabisizwe ka bukwala sina mw'a n'a laelezwi Mushe ki Muñ'a Bupilo. 
EXO.39.30	Kwa ezwa kabiso ya bulena ka gauda ye nde, mi kwa falaulwa fateñi, sina mo ku falaulelwa sikantiso sa mañolo, manzwi a, “Ku sumekezwi Muñ'a Bupilo.” 
EXO.39.31	Kabiso ka tamelelwa fahalimw'a tukwe ya buprisita ka muhala o mutala, sina mw'a n'a laelezwi Mushe ki Muñ'a Bupilo.
EXO.39.32	Musebezi kaufela wa Tabelenakele, yona Tende ya Kopano, ya fela cwalo. Maisilaele ba eza lika kamukana mw'a n'a laelezwi Mushe ki Muñ'a Bupilo. 
EXO.39.33	Ba tiseza Mushe Tabelenakele, tende ya fahalimu, ni lika za mwateñi kaufela. Ba mu tiseza liñomeliso, mabala, mabalelo, mitiyo ni matomelo a yona, 
EXO.39.34	litalo la poho ya ngu le li basizwe bufubelu fahalimu, ni litalo le liñwi le linde la kwatasi, hamohocwalo ni lisila la ku i sileleza, 
EXO.39.35	likwati le li na ni matapa a kupuzo, mitiyo ni sikwahelo sa lona, 
EXO.39.36	tafule ni lisebeliso za yona kaufela, linkwa ze filwe Mulimu, 
EXO.39.37	sipahekelo sa lilampi sa gauda ye nde, hamoho ni lilampi za teñi, lisebeliso za yona kamukana ni mafula a mwa lilampi, 
EXO.39.38	katala ka gauda, mafula a ku toza, insense ya muunko o munde, ni lisila la kwa munyako wa tende, 
EXO.39.39	katala ka kopa ni lukwakwa lwa kona lwa kopa ye indilwe, mitiyo ni lisebeliso za kona kaufela, mukeke wa ku tapela ni lilaho la ona, 
EXO.39.40	masila a lapa, mitiyo, matomelo, lisila la kwa munyako wa lapa, mihala ya lona, likonkwani za tende ni lisebeliso kaufela ze tusa mwa Tabelenakele ili yona Tende ya Kopano, 
EXO.39.41	liapalo za bukabali ze sebeliswa ki baprisita mwa Sibaka se si Kenile, liapalo ze kenile za muprisita Aruni ni liapalo za bana ba hae ha ba eza musebezi wa buprisita. 
EXO.39.42	Maisilaele ne ba ezize musebezi kaufela sina mw'a n'a laelezwi Mushe ki Muñ'a Bupilo. 
EXO.39.43	Mushe a tatuba lika kaufela mi a bona kuli ne ba li ezize kaufela sina mw'a n'a laelezi Muñ'a Bupilo. Cwale Mushe kih'a ba tohonolofaza.
EXO.40.1	Muñ'a Bupilo a li ku Mushe, 
EXO.40.2	“Ka lizazi la pili la kweli ya pili u tome Tabelenakele ili Tende ya Kopano. 
EXO.40.3	U beye likwati le li na ni matapa a kupuzo mwateñi, mi u kwahele likwati ka lisila. 
EXO.40.4	Kihona u ka tisa tafule, mi u ta beya lisebeliso za teñi fahalimw'a yona. U kenye hape ni sipahekelo sa lilampi mi u beye lilampi fateñi. 
EXO.40.5	Hape u beye katala ka gauda, fo ku cisezwa insense, fapil'a likwati le li na ni matapa a kupuzo, mi u paheke lisila kwa munyako wa Tabelenakele. 
EXO.40.6	U beye katala, fo ku cisezwa litabelo, fapil'a Tende ya Kopano. 
EXO.40.7	U beye mukeke wa ku tapela mwahal'a Tende ya Kopano ni katala, mi u sele mezi mwateñi. 
EXO.40.8	U yemise lapa, mi u paheke lisila kwa munyako wa lapa.
EXO.40.9	“Cwale u nge mafula a ku toza, mi u toze Tabelenakele ni ze mwateñi kamukana. U i kakule hamoho ni ze mwateñi kaufela ka ona mukwa wo, mi i ta ba ye kenile. 
EXO.40.10	U toze hape ni katala fo ku cisezwa litabelo ni za teñi kamukana. U i kenise ka mukwa ona wo, mi i ta kena hahulu luli. 
EXO.40.11	U toze ni mukeke wa ku tapela ni lilaho la ona, mi u' kenise cwalo ni ona.
EXO.40.12	“U suteleze Aruni ni bana ba hae kwa munyako wa Tende ya Kopano, mi ba tape ka mezi. 
EXO.40.13	U apese Aruni liapalo ze kenile, u mu toze, mi ka mukwa o cwalo u mu kenise, kuli a kone ku ni sebeleza a li muprisita. 
EXO.40.14	U suteleze ni bana ba hae fakaufi, mi u ba apese lihembe. 
EXO.40.15	Cwalehe, u ba toze, sina m'o tozelize ndat'a bona, kuli ba ni sebeleze ba li baprisita. Ku toziwa kwa bona ku ta ba eza baprisita kuya kuile.”
EXO.40.16	Mushe a eza lika kamukana sina mw'a n'a laelezwi ki Muñ'a Bupilo. 
EXO.40.17	Cwale ka lizazi la pili la kweli ya pili ya silimo sa bubeli, ha ba se ba zwile mwa Egepita, Tabelenakele ya tomiwa. 
EXO.40.18	Mushe a toma Tabelenakele. A beya matomelo, a yemisa mabala, a comeka miambeso, mi a toma ni mitiyo. 
EXO.40.19	A apesa tende fahalimw'a Tabelenakele, mi a apesa ye ñwi fahalimw'a yona, sina mw'a n'a laelezwi ki Muñ'a Bupilo. 
EXO.40.20	Cwale a nga matapa a kupuzo, a' beya mwa likwati. A comeka mitiyo mwa miswalelo ye kwa likwati ni ku li kwahela. 
EXO.40.21	Kiha s'a beya likwati mwa Tabelenakele, mi a paheka lisila la sisilelezo. Ka mukwa o cwalo a sileleza likwati le li na ni matapa a kupuzo sina mw'a n'a laelezwi ki Muñ'a Bupilo.
EXO.40.22	A beya tafule mwa Tende ya Kopano, kwa neku la mutulo wa Tabelenakele kwand'a lisila. 
EXO.40.23	A beya fateñi linkwa ze beezwi Mulimu, sina mw'a n'a laelezwi ki Muñ'a Bupilo. 
EXO.40.24	A beya sipahekelo sa lilampi mwa Tende ya Kopano ku libahana ni tafule, kwa neku la mboela wa Tabelenakele. 
EXO.40.25	A paheka lilampi fateñi fapil'a Muñ'a Bupilo sina mw'a n'a laelezwi ki Muñ'a Bupilo. 
EXO.40.26	A beya katala ka gauda mwa Tende ya Kopano, fapil'a lisila. 
EXO.40.27	A ciseza fateñi insense ya muunko o munde, sina mw'a n'a laelezwi ki Muñ'a Bupilo. 
EXO.40.28	A paheka lisila kwa munyako wa tende. 
EXO.40.29	A beya katala fo ku cisezwa litabelo kwa munyako wa Tabelenakele, ili Tende ya Kopano. Fateñi a beya sitabelo se ne si yongelezi ni nubu ya lico, sina mw'a n'a laelezwi ki Muñ'a Bupilo. 
EXO.40.30	A beya mukeke wa ku tapela mwahali a Tende ya Kopano ni katala, mi a sela mwateñi mezi a ku tapa. 
EXO.40.31	Mushe, Aruni ni bana be hae ba tapa mwateñi kwa mazoho ni kwa mahutu. 
EXO.40.32	Ha ne ba ya mwa Tende ya Kopano kamba ku ya kwa katala, ne ba tapa, sina mw'a n'a laelezwi Mushe ki Muñ'a Bupilo. 
EXO.40.33	A toma lapa, a li potolosa tende ni katala, mi a paheka lisila kwa munyako wa lapa. Cwalo Mushe a feleleza musebezi kaufela.
EXO.40.34	 Lilu la kwahela Tende ya Kopano, mi ya tala liseli la kanya ya Muñ'a Bupilo. 
EXO.40.35	Mushe a palelwa ku kena mwa Tende ya Kopano, kakuli lilu ne li li fahalimw'a yona, mi i ne i sa tezi kanya ya Muñ'a Bupilo. 
EXO.40.36	Nako kaufela Maisilaele ha ne ba zwa mwa mafulo ku ya ku a mañwi, ne ba funduka feela lilu ha ne li se li zwile fahalimw'a Tabelenakele. 
EXO.40.37	Haiba lilu ne li sa zwi, ne ba sa tuteli mwa mafulo a sili. Ne ba litela ku fitela zazi lilu li ka nanuha. 
EXO.40.38	Lilu le ne li bonisa kuli Muñ'a Bupilo n'a li teñi, ne li ina fahalimw'a Tabelenakele musihali. Mi busihu mwa lilu ne ku tuka mulilo, mo sicaba sa Isilaele ne si kona ku iponela hande nako kaufela ha ne si bata ku tuta mwa mafulo ku ya ku a mañwi.
LEV.1.1	Muñ'a Bupilo a biza Mushe a nz'a li mwa Tende ya Kopano, mi a mu fa milao. 
LEV.1.2	Se ne ba swanezi ku mamela Maisilaele mwa litabelo za bona, ki milao ye tatama.
LEV.1.2	“Mutu kaufela h'a eza sitabelo sa folofolo, i ka be ye ñwi ya likomu, ya lingu, kamba ya lipuli za hae. 
LEV.1.3	Haiba a eza ye ñwi ya likomu za hae sitabelo sa ku cisa, u swanezi ku tisa poho ye si na fo i nyazahala. U lukela ku i tisa kwa munyako wa Tende ya Kopano ili kuli Muñ'a Bupilo a i amuhele. 
LEV.1.4	U ta beya lizoho la hae fa toho ya yona, mi kihona i ta amuhelwa, i be sitabelo sa swalelo ya libi za hae. 
LEV.1.5	Cwale a bulaele poho hona fo, mi baprisita ba mba ya Aruni ba ta nga mali a yona, mi ba a fitise ku Muñ'a Bupilo. Kihona ba ta a sela fa maneku a mane a katala ka ka kwa munyako wa Tende. 
LEV.1.6	Cwale u ta buwa folofolo yeo ni ku i pumaka. 
LEV.1.7	Baprisita ba ta lukisa likota fa katala ni ku tukisa mulilo. 
LEV.1.8	Cwale kihona ba ta nga lisuma za nama ya folofolo yeo hamoho ni toho ni lisuzo la yona, ba li beye fa mulilo. 
LEV.1.9	Mutu yo u lukela ku tapisa za mwa mba kaufela ni litaku za kwa mulaho, mi cwale muprisita u ta ciseza sitabelo seo kaufela fa katala. Muunko wa sona sico se u tabisa hahulu Muñ'a Bupilo.
LEV.1.10	“Haiba mutu a eza sitabelo sa ye ñwi ya lingu kamba lipuli za hae, i lukela ku ba ya poho, mi ili ye si na fo i nyazahala. 
LEV.1.11	U ta i bulaela kwa neku la mutulo wa katala, mi baprisita ba ta sela mali a yona fa maneku a mane a katala. 
LEV.1.12	Ha s'a pumakile nama yeo, kihona muprisita a ta beya lilama kamukana hamoho ni toho ni lisuzo la yona cwalo fa mulilo. 
LEV.1.13	Mutu yo u lukela ku tapisa za mwa mba kaufela, ni litaku za kwa mulaho, mi muprisita u ta fitisa sitabelo seo ku Muñ'a Bupilo ni ku si ciseza fa katala kaufel'a sona. Muunko wa sitabelo sa sico se u tabisa hahulu Muñ'a Bupilo.
LEV.1.14	“Haiba mutu a eza sitabelo sa ku cisa ka nyunywani, nyunywani yeo i lukela ku ba liiba kamba nkwilimba. 
LEV.1.15	Muprisita u ta i beya fa katala, a i pume mulala ni ku ciseza toho ya yona fa katala. Mali a yona, ona, a ta lotisezwa kwa neku le liñwi la katala. 
LEV.1.16	Muprisita u ta zwisa siuyelo ni mafufa cwalo, mi a li latele kwa neku la upa wa katala, ili fo ku sululelwanga mulola. 
LEV.1.17	U ta i swala kwa mafufa, a i pazule a sa i kauhanyelezi lilama, mi a sa nyuntuli ni mafufa a yona. Cwale, kihona a ta i ciseza fa katala. Muunko wa sitabelo sa sico se u tabisa hahulu Muñ'a Bupilo.
LEV.2.1	“Mutu kaufela h'a tiseza Muñ'a Bupilo mpo ya lico za bubeke, a kale pili ku sita bubeke bo, bu be bupi. A bu sele mafula a olive ni insense. 
LEV.2.2	A bu tise kwa baprisita ba mba ya Aruni. Muprisita u ta ñwata mwateñi lizoho le li tezi la bupi ni mafula, mi u ta nga ni insense kaufela, a li ciseze fa katala kaufel'a zona ku bonisa kuli lika kaufela li ketezwi Muñ'a Bupilo. Muunko wa sitabelo se sa lico u tabisa hahulu Muñ'a Bupilo. 
LEV.2.3	Lico ze siyezi ku zeo ki za baprisita, mi li kenile hahulu kakuli li zwa ku ze ne tiselizwe Muñ'a Bupilo.
LEV.2.4	“Haiba mpo yeo ki ya sinkwa se si besizwe mwa libesezo, si swanezi ku ba se si si na mumela. Mpo yeo i be ya linkwa ze kima ze lubilwe ka bupi bo bu kopanyizwe ni mafula a olive, kapa linkwa ze sisani ze lambilwe mafula a olive.
LEV.2.5	“Haiba mpo yeo ki ya sinkwa se si besizwe fa pani, si na ni ku lubwa ka bupi bo bu kopanyizwe ni mafula a olive, kono i be bo bu si na mumela. 
LEV.2.6	Bu lubiwe hahulu, mi bu selwe mafula ha bu ezwa sitabelo.
LEV.2.7	“Haiba mpo yeo ki ya buhobe bo bu apehilwe mwa piza, bu na ni ku ba bo bu ezizwe ka bupi ni mafula a olive. 
LEV.2.8	Wena mufani, u bu tiseze Muñ'a Bupilo, mi u bu fe muprisita ya ta bu isa kwa katala. 
LEV.2.9	Muprisita u ta nga kalulo ye ñwi ya bona, a i ciseze fa katala kuli inge ki yona mpo kaufela ye tiselizwe Muñ'a Bupilo. Muunko wa sitabelo sa sico se u tabisa hahulu Muñ'a Bupilo. 
LEV.2.10	Lico za sitabelo ze siyezi kamukana ki za baprisita. Li kenile hahulu kakuli li zwa kwa lico ze filwe Muñ'a Bupilo.
LEV.2.11	“Ha ku na mpo ya lico z'o tiseza Muñ'a Bupilo ye ka ezwa ka mumela. U si ke wa beya mumela kamba linosi mwa lico ze tisezwa Muñ'a Bupilo. 
LEV.2.12	Mpo ya lico za buloto bwa ku tamuna, b'o kutula ka silimo ni silimo, bu tiswe ku Muñ'a Bupilo, kono bu si ke bwa cisezwa fa katala. 
LEV.2.13	U lunge lico kaufela z'o tisa ka lizwai kakuli li yemela bulikani bwa hao ni Muñ'a Bupilo. 
LEV.2.14	Ha u tiseza Muñ'a Bupilo mpo ya buloto bwa ku tamuna b'o kutuzi, u tise matuyutuyu kamba bupi bo bu sitilwe. 
LEV.2.15	U a kopanye ni mafula a olive, mi u beye fateñi insense. 
LEV.2.16	Muprisita u ta cisa yona kalulo yeo ya lico ni mafula hamoho cwalo ni insense kaufela. Kalulo yeo i be inge ki yona mpo kaufela ye tiselizwe Muñ'a Bupilo.
LEV.3.1	“Mutu kamukana h'a ka tisa ye ñwi ya likomu za hae kuli i be sitabelo se si ciwa, s'a ka ikabela ni balumeli ba bañwi hamohocwalo ni Muñ'a Bupilo, komu yeo i lukela ku ba poho kamba sitole, mi ili ye si na fo i nyazahala. 
LEV.3.2	U ta i beya lizoho fa toho, mi a i bulaele kwa munyako wa Tende ya Kopano. Baprisita ba mba ya Aruni ba ta sela mali fa maneku a mane a katala. 
LEV.3.3	Cwale ba ta ezeza Muñ'a Bupilo sitabelo sa lico ka lilama ze latelelana ze, ili lisuzo kaufela le li inzi ku za mwa mba, 
LEV.3.4	lipio ni lisuzo la zona ni lisuzo la fa sibiti. 
LEV.3.5	Baprisita ba ta li ciseza fa katala kaufel'a zona hamoho ni litabelo za ku cisa. Muunko wa sitabelo sa lico se u tabisa hahulu Muñ'a Bupilo.
LEV.3.6	“Haiba ki ngu kapa puli ye eziswa sitabelo sa ku tiisa bulikani, i ka ba poho kamba ye sihali kono i si ke ya ba ye nyazahala. 
LEV.3.7	Haiba mutu a eza sitabelo sa ngu, u na ni ku i fitisa ku Muñ'a Bupilo. 
LEV.3.8	U ta beya lizoho la hae fa toho ya yona, mi a i bulaele fapil'a Tende ya Kopano. Baprisita ba ta sela mali a yona fa maneku a mane a katala. 
LEV.3.9	Ba ta ezeza Muñ'a Bupilo sitabelo sa lico ka lisuzo la kwa lilama za folofolo yeo, ili lisuzo kaufela la kwa muhata o pumezwi fakaufi ni mukokoto, muteto kamukana, 
LEV.3.10	lipio ni lisuzo la zona ni lisuzo kaufela la fa sibiti. 
LEV.3.11	Muprisita u ta li ciseza fa katala kaufel'a zona, ku ezeza Muñ'a Bupilo sitabelo sa lico.
LEV.3.12	“Haiba mutu a eza sitabelo sa puli, u na ni ku i fitisa ku Muñ'a Bupilo. 
LEV.3.13	U ta i beya lizoho fa toho, mi a i bulaele fapil'a Tende ya Kopano. Baprisita ba ta sela mali a yona fa maneku a mane a katala. 
LEV.3.14	U ka ezeza Muñ'a Bupilo sitabelo sa lico ka lisuzo la lilama zeo, ili lisuzo la muteto kaufela, 
LEV.3.15	lipio ni lisuzo la zona, hamohocwalo ni lisuzo la fa sibiti. 
LEV.3.16	Zeo kaufela, muprisita u ta li ciseza fa katala ku eza sitabelo sa lico se si tabisa Muñ'a Bupilo. Lisuzo kamukana ki la Muñ'a Bupilo. 
LEV.3.17	Ha ku na Muisilaele ya ta ca lisuzo kamba mali. Wo ki ona mulao o na ni ku bulukwa ki masika kaufela kuya kuile, ko ba ta pila kamukana.”
LEV.4.1	Muñ'a Bupilo a fa Mushe litaelo. 
LEV.4.2	Mushe n'a na ni ku bulelela batu ba Isilaele kuli haiba mutu a fosa, mi a loba mulao wa Muñ'a Bupilo a si ka lela ku eza cwalo, u swanezi ku buluka litaelo ze.
LEV.4.3	Haiba ki muprisita yo muhulu ya fosa ni ku fosisa batu, u swanezi ku ezeza Muñ'a Bupilo sitabelo sa poho ye sa li ye nyinyani, ye sa nyazahali, kuli foso ya hae i swalelwe. 
LEV.4.4	A tise poho yeo kwa munyako wa Tende ya Kopano. A beye lizoho la hae fa toho ya yona, mi a i bulaele hona fo fapil'a Muñ'a Bupilo. 
LEV.4.5	Cwale muprisita yo muhulu u ta nga mali a mañwi a poho yeo mi a' ise mwa Tende. 
LEV.4.6	A cupwe munwana wa hae mwa mali hasupile, mi a fafaze mali ao fapil'a lisila le li kenile. 
LEV.4.7	Cwale a beye mali a mañwi fa manaka a mwa malulu a katala ka insense, mwa Tende ya Kopano. Mali a siyezi kaufela a' sele kwatas'a katala ka ka cisezwanga litabelo, ili ka ka inzi kwa munyako wa Tende. 
LEV.4.8	Hape a nge lisuzo la yona poho ye, ni lisuzo la muteto kaufela. 
LEV.4.9	A nge ni lipio ni lisuzo la zona, hamoho ni lisuzo kaufela la fa sibiti. 
LEV.4.10	Kamukwaoswana ni mo ne ku ezelizwe lisuzo la poho ye ne bulaezwi sitabelo sa ku tiisa bulikani, muprisita u ta nga lisuzo le, mi u ka li ciseza fa katala ka ka ezezwanga litabelo za ku cisa. 
LEV.4.11	Kono u ta nga litalo la yona, nama ya yona kaufela, toho, mahutu ni za mwa mba hamoho ni mala a yona. 
LEV.4.12	Zeo kaufela u ta li isa kwand'a mafulo kwa sibaka se si swaneleha, ili fo ku sululelwanga mulola, mi a y'o li ciseza fateñi ka mulilo wa likota.
LEV.4.13	Haiba ki batu kaufela ba Isilaele ba ba fosa ka ku loba o muñwi wa milao ya Muñ'a Bupilo, ba si ka lela ku eza cwalo, ba na ni mulatu. 
LEV.4.14	Foso yeo i sa zibahala feela, batu bao ba tise nkomwana ya poho, ba t'o i eza sitabelo sa mulatu wa bona. Ba i tise kwa Tende ya Kopano. 
LEV.4.15	Baeteleli ba batu bao ba ta beya mazoho a bona fa toho ya yona, mi i ta bulaelwa hona fo. 
LEV.4.16	Mi muprisita yo muhulu u ta isa mali a yona a mañwi mwahal'a Tende ya Kopano. 
LEV.4.17	Kih'a ka cupwa munwana wa hae mwa mali hasupile ni ku a fafaza fapil'a lisila la mwahali. 
LEV.4.18	Muprisita yo muhulu u ta lamba mali a mañwi fa manaka a kwa malulu a katala ka insense, mwahal'a Tende ya Kopano, ni ku sela a siyezi kamukana kwatas'a katala ka litabelo za ku cisa ka ka kwa munyako wa makenelo a mwa Tende. 
LEV.4.19	Cwale kihona a ta nga lisuzo la yona kamukana, a li ciseza fa katala. 
LEV.4.20	Poho ye u ta i eza ka mukwa o swana ni wa poho ya sitabelo sa ku zwisa libi, mi wo ki ona mukwa w'a ta ezanga ka ona muprisita litabelo za lifoso za batu, mi li ta swalelwa. 
LEV.4.21	Cwale u ta isa poho yeo kwand'a mafulo ni ku y'o i cisa sina mw'a cisezanga poho ya sitabelo sa foso ya hae luli. Se, ki sona sitabelo sa ku zwisa lifoso za batu.
LEV.4.22	Haiba ki mubusi ya fosa ka ku loba o muñwi wa milao ya Muñ'a Bupilo a si ka lela ku eza cwalo, u ka ba ni mulatu. 
LEV.4.23	Kapili-pili, a sa lemuswa feela foso yeo, a tise puli ya poho ye si na fo i nyazahala, a t'o eza sitabelo. 
LEV.4.24	U ta beya lizoho fa toho ya yona, mi a i bulaele kwa neku la mutulo wa katala fo ku bulaelwanga lifolofolo za litabelo za ku cisa. Se, ki sona sitabelo sa ku zwisa milatu. 
LEV.4.25	Muprisita u ta cupwa munwana wa hae mwa mali a folofolo, mi u ta a lamba fa manaka a kwa malulu a katala, mi a sele a siyezi kaufela kwatas'a katala. 
LEV.4.26	Cwale kihona a ta ciseza lisuzo la yona kaufela fa katala sina mw'a ezezanga ka lisuzo la lifolofolo ze bulaelwanga litabelo za ku tiisa bulikani. Ka mukwa wo, muprisita u ta eza sitabelo sa foso ya mubusi, mi u ta swalelwa.
LEV.4.27	 Haiba ki yo muñwi wa batu feela ya fosize ka ku loba o muñwi wa milao ya Mulimu a si ka lela ku eza cwalo, u ka ba ni mulatu. 
LEV.4.28	A sa lemuswa feela foso yeo, a tise puli ye sihali ya sitabelo, ili ye si na fo i nyazahala. 
LEV.4.29	U ta beya lizoho fa toho ya yona, mi a i bulaele kwa neku la mutulo wa katala fo ku bulaelwanga lifolofolo za litabelo za ku cisa. 
LEV.4.30	Muprisita u ta cupwa munwana wa hae mwa mali a folofolo, mi a' lambe fa manaka a kwa malulu a katala ni ku sela mali a siyezi kaufela mwatasa'a katala. 
LEV.4.31	Cwale u ta zwisa lisuzo la yona kamukana sina mw'a li zwisezwanga kwa lifolofolo za litabelo za ku tiisa bulikani, mi a li ciseze fa katala ku eza muunko o tabisa Muñ'a Bupilo. Wo ki ona mukwa w'a ka eza ka ona muprisita sitabelo sa foso ya mutu, mi u ta swalelwa.
LEV.4.32	Haiba mutu a tisa ngu ya sitabelo sa foso, i swanezi ku ba ye sihali, mi ili ye si na fo i nyazahala. 
LEV.4.33	U ta beya lizoho fa toho ya yona, mi a i bulaele kwa neku la mutulo wa katala, fo li bulaelwanga lifolofolo za litabelo za ku cisa. 
LEV.4.34	Muprisita u ta cupwa munwana wa hae mwa mali a folofolo, mi a' sase fa manaka a kwa malulu a katala ni ku sela mali a siyezi mwatas'a katala. 
LEV.4.35	Cwale kihona a ta zwisa lisuzo la yona kaufela sina mo ku zwisezwanga lisuzo la lingu ze bulaelwanga litabelo za ku tiisa bulikani, ni ku li ciseza fa katala hamoho ni limpo za lico ze filwe Muñ'a Bupilo. Ka mukwa wo, muprisita u ta eza sitabelo sa foso ya mutu, mi u ta swalelwa.
LEV.5.1	Litabelo za lifoso li batahala mwa milatu yeo ye tatama.
LEV.5.1	Haiba mutu a utwa kuli u bizezwa kwa kuta ku y'o fa bupaki, mi a hana ku fa bupaki bwa z'a n'a boni kamba z'a n'a bulelezwi, fo u mulatu.
LEV.5.2	Haiba ka ku sa tokomela, mutu a swala sika se si si ka kena, sina folofolo ye ishwezi, u na ni masila, mi u mulatu ku zwa f'a lemuhezi kezo y'a ezize.
LEV.5.3	Haiba ka ku sa tokomela, mutu a swala nto ye si ka kena, ili ya mubili wa mutu, i ka ba ifi kamba ifi, u mulatu ku zwa f'a lemuhezi kezo y'a ezize.
LEV.5.4	Haiba ka ku sa tokomela, mutu a akufela ku itama, i ta ba ka buitamo bufi kamba bufi, mutu yo u mulatu a sa ziba feela s'a ezize.
LEV.5.5	Mutu h'a fosize, u swanezi ku itumelela sibi sa hae. 
LEV.5.6	Ka mulatu w'a ezize u lukela ku tiseza Muñ'a Bupilo ngu kamba puli ye sihali ya sitabelo. Muprisita u ta mu ezeza sitabelo sa ku zwisa mulatu wa hae.
LEV.5.7	Haiba mutu a palelwa ku tisa ngu kamba puli, u swanezi ku tiseza Muñ'a Bupilo maiba a mabeli, kamba linkwilimba ze peli, li be tifo ya mulatu wa hae. Ye ñwi ki ya sitabelo sa foso, mi ye ñwi ki ya sitabelo sa ku cisa. 
LEV.5.8	A li tise ku muprisita ya ta kala pili ku fitisa ku Muñ'a Bupilo nyunywani ya sitabelo sa foso. U ta i loba mulala a sa i pumi toho. 
LEV.5.9	U ta fafaza mali a yona a mañwi kwatukw'a katala. Mali a siyezi mwa mubili kaufela a ta lotisezwa mwatas'a katala. Ki yona mpo ya ku zwisa mulatu. 
LEV.5.10	Cwale kihona a ta eza nyunywani ya bubeli sitabelo sa ku cisa ka ku latelela milao. Ka mukwa wo, muprisita u ta eza sitabelo sa foso ya mutu, mi u ta swalelwa.
LEV.5.11	Haiba mutu a sa koni ku tisa maiba a mabeli kapa linkwilimba ze peli, a tise komoki ye tezi ya bupi bwa buloto ku eza mpo ya sitabelo sa ku zwisa milatu. A si ke a bu beya mafula a olive kamba insense, kakuli ha si sitabelo sa lico kono ki sa sibi. 
LEV.5.12	A bu tise ku muprisita ya ta ñwata mwateñi lizoho le li tezi, ku bonisa kuli lika kaufela li ketezwi Muñ'a Bupilo, ni ku bu ciseza fa katala inge sitabelo sa lico. Se ki sitabelo sa ku zwisa mulatu. 
LEV.5.13	Ka mukwa wo, muprisita u ta eza sitabelo sa foso ya mutu, mi u ta swalelwa. Bupi bo bu ta siyala fateñi kaufela bu ta ba bwa muprisita, sina mo ku inezi ka sitabelo sa lico.
LEV.5.14	Muñ'a Bupilo u file Mushe milao ye, a li, 
LEV.5.15	“Haiba mutu kaufela a eza foso a sa leli ku eza cwalo, ka ku palelwa ku lifa litifo za Muñ'a Bupilo, a tise ngu ya poho kamba puli ye si na fo i nyazahala, i be mpo ya tifo ya hae ku Muñ'a Bupilo. Teko ya yona i ta tomwa ka ku latelela mulao. 
LEV.5.16	Hape u swanezi ku lifa litifo z'a n'a palezwi ku lifa, mi ka ku ekeza ku zeo u lukela ku lifa tifo ya kalulo ya buketalizoho. A i fe muprisita, mi yena muprisita a eze folofolo yeo sitabelo sa mulatu wa mutu yo, mi u ta swalelwa.
LEV.5.17	“Haiba mutu ufi ni ufi a fosa ka ku loba o muñwi wa milao ya Muñ'a Bupilo ka ku sa tokomela, yo u mulatu, mi u lukela ku lifa mulatu wo. 
LEV.5.18	U swanela ku tisa ku muprisita ngu ya poho kamba puli ye si na fo i nyazahala, ili mpo ya sitabelo sa tifo. Teko ya yona i ka tomwa ka ku latelela mulao. Cwale muprisita u ta eza sitabelo sa foso ya mutu, mi u ta swalelwa. 
LEV.5.19	Ye ki mpo ya tifo ya mulatu w'a n'a foselize Muñ'a Bupilo.”
LEV.6.1	 Hape Muñ'a Bupilo a fa Mushe milao ye. 
LEV.6.2	A li, “Ku na ni mulatu haiba mutu a foseza Muñ'a Bupilo ka ku hana ku kutiseza mwanahabo wa Muisilaele mali a n'a siyezi ku yena, kapa ka ku mu uzweza se siñwi, kamba ka ku mu puma. 
LEV.6.3	Ku na ni mulatu hape ka ku bulela buhata ka za sika se ne si latehile mi a konka kuli h'a si ka si fumana. 
LEV.6.4	Mutu h'a fosa ka mukwa wo, u na ni ku lifa z'a fumani kaufela ka mukwa o sa swaneli. 
LEV.6.5	Ka lona lizazi leo l'o fumanehile mulatu, u na ni ku lifela muñ'a zona ka ku tala. Hape a ekeze fateñi tifo ye likana ni kalulo ya buketalizoho. 
LEV.6.6	Mpo ya tifo ya hae, ili ngu ya poho kamba puli ye si na fo i nyazahala, a i tise ku muprisita. Teko ya yona i ka tomwa ka ku latelela mulao. 
LEV.6.7	Muprisita u ta eza sitabelo sa foso ya mutu, mi mutu yo u ta swalelwa.”
LEV.6.8	Muñ'a Bupilo a fa Mushe litaelo. 
LEV.6.9	Mushe n'a na ni ku fa Aruni ni bana ba hae milao ya litabelo za ku cisa. Sitabelo sa ku cisa si na ni ku siyala fa katala busihu kaufela, mi mulilo u na ni ku tuka nako kamukana. 
LEV.6.10	Cwale muprisita ha s'a apezi siapalo sa hae se sinde sa buprisita ni kaputula ka hae ka kande cwalo ka line, u ta zwisa mulola wa lisuzo o siyezi fa katala, mi a u beye kwa tuko a kona. 
LEV.6.11	Cwale kihona a ta cinca liapalo za hae ni ku nga mulola wo, a u zwise mwa mafulo, a u ise kwa sibaka se si swaneleha. 
LEV.6.12	Mulilo wa fa katala u swanezi ku tuka cwalo, mi u si ke wa liselwa u tima. Ka zazi ni zazi kakusasana, muprisita u ta na a beya fateñi likota, a lukise limpo za ku cisa, mi cwale a cise lisuzo la sitabelo sa ku tiisa bulikani. 
LEV.6.13	Mulilo u swanezi ku tuka cwalo fa katala, mi u si ke wa liselwa u tima.
LEV.6.14	Ki ye milao ya limpo za lico za bubeke. Muprisita wa lusika lwa Aruni u ta fa Muñ'a Bupilo mpo ya lico fapil'a katala. 
LEV.6.15	Cwale kihona a ta nga bupi bwa buloto ni mafula, mi insense kaufela, mi a ciseze fa katala kalulo ya zona ye bonisa kuli kaufel'a zona lico zeo li filwe Muñ'a Bupilo. Muunko wa mpo ye u tabisa Muñ'a Bupilo hahulu. 
LEV.6.16	Baprisita ba ta ca ze siyezi kaufela. Li ta eziwa linkwa, mi li celwe mwa sibaka se si tompeha, ili mwa lapa la Tende ya Kopano. 
LEV.6.17	Linkwa zeo li beswe li si ka umelwa. Muñ'a Bupilo u ba file zona ku ba kabelo ya bona ya limpo za lico. Li kenile hahulu sina litabelo za ku zwisa libi ni za ku felisa milatu. 
LEV.6.18	Ka nako ye taha kaufela, bana ba mba ya Aruni ba banna ba ka zwelapili ku li ca kakuli ki yona kabelo ya bona ya lico ze filwe Muñ'a Bupilo. Mutu kamba sika sifi ni sifi se si ngunyuta sico se si filwe Muñ'a Bupilo si ta ba se si kenile.
LEV.6.19	Muñ'a Bupilo a fa Mushe milao ye. 
LEV.6.20	N'e li ya mo ku ketelwa baprisita ba mba ya Aruni. Ka lona lizazi leo l'a beiwa fa buprisita, u na ni ku fa Muñ'a Bupilo bupi bwa buloto bo bu likana komoki i liñwi ye tezi, ili bo bu likana ni mpo ya bubeke ye fiwa ka zazi ni zazi. A fe licika la teñi kakusasana, ni le liñwi manzibwana. 
LEV.6.21	Bupi bo, bu kopanyiwe ni mafula mi bu beswe fa pani. Cwale kihona bu ta pumakwa ni ku beiwa sina mpo ya bubeke, ili muunko o tabisa Muñ'a Bupilo hahulu. 
LEV.6.22	Ka linako kaufela ze taha, mpo ye i na ni ku eziwa ki wa mba ya Aruni kamukana ya li muprisita yo muhulu. Mpo yeo i ta ciswa kaufel'a yona, i be sitabelo se si filwe Muñ'a Bupilo. 
LEV.6.23	Ha ku na kalulo ya mpo ya bubeke bw'a sebeza muprisita bo bu ta ciwa. Bu lukela ku ciswa kamukana.
LEV.6.24	Muñ'a Bupilo a fa Mushe litaelo. 
LEV.6.25	Mushe n'a na ni ku fa Aruni ni bana ba hae milao ya litabelo za ku zwisa sibi. A li, “Folofolo ya sitabelo sa ku zwisa sibi i na ni ku bulaelwa kwa neku la mutulo wa katala, fo ku bulaelwanga lifolofolo za litabelo za ku cisa. Ye ki mpo ye kenile hahulu. 
LEV.6.26	Muprisita ya eza sitabelo ka folofolo ye, u ta i cela mwa sibaka se si tompeha, ili mwa lapa la Tende ya Kopano. 
LEV.6.27	Mutu kamba sika sifi ni sifi se si ka ngunyuta nama ya folofolo yeo, si ta keniswa ki ku kena kwa yona. Haiba siapalo si lambilwe ki mali a folofolo, si swanezi ku tapisezwa mwa sibaka se si tompeha. 
LEV.6.28	Piza ya lizupa kaufela mo ne ku apehilwe nama yeo i swanezi ku tubwa, kono haiba ki ya sipi, i lukela ku faliwa ni ku tapiswa ka mezi. 
LEV.6.29	Bana ba baprisita ba banna ba swanela ku ca sitabelo se. Si kenile hahulu. 
LEV.6.30	Kono haiba ku na ni mali a mañwi a tisizwe mwa Tende ya Kopano, mi a itusisizwe kwa ku zwisa sibi, folofolo yeo ha i lukeli ku ciwa. I swanezi ku ciswa.
LEV.7.1	“Ye, ki yona milao ya litabelo za ku lifa milatu. Ki mpo ye kenile hahulu. 
LEV.7.2	Folofolo ya sitabelo se, i na ni ku bulaelwa kwa neku la mutulo wa katala, fo ku bulaelwanga lifolofolo za litabelo za ku cisa, mi mali a yona a na ni ku selwa fa maneku a mane a katala. 
LEV.7.3	Lisuzo la yona kaufela li zwisiwe, mi li beiwe fa katala, ili lisuzo la muhata, ni la muteto. 
LEV.7.4	A zwisiwe lipio ni lisuzo la zona cwalo, hamoho ni lisuzo kaufela la kwa sibiti. 
LEV.7.5	Muprisita u ta ciseza lisuzo leo kamukana fa katala ku ezeza Muñ'a Bupilo sitabelo sa mpo ya lico. Ki sitabelo sa tifo ya mulatu. 
LEV.7.6	Mwan'a muprisita wa munna kaufela u lukela ku ca sitabelo se. Sona, si swanezi ku celwa mwa sibaka se si tompeha, kakuli ki sitabelo se si kenile hahulu.
LEV.7.7	“Ku na ni mulao u li muñwi o sebeza kwa sitabelo sa ku zwisa sibi ni sa ku lifa milatu. Nama ki ya muprisita ya eza sitabelo. 
LEV.7.8	Litalo la folofolo ye ezizwe sitabelo sa ku cisa ki la muprisita ya ezize sitabelo seo. 
LEV.7.9	Limpo za lico kaufela ze besizwe mwa sibesezo, kamba ze lukiselizwe mwa pani kapa fa mukeke, ki za muprisita ya li ezelize Mulimu sitabelo. 
LEV.7.10	Kono limpo za lico za bubeke ze si ka apehiwa, i be ze kopanyizwe ni mafula kapa ze omile, ki za baprisita ba mba ya Aruni kaufela, mi ba lukela ku abelwa hande ka ku likana.
LEV.7.11	“Ye, ki yona milao ya litabelo za ku tiisa bulikani ze ezezwa Muñ'a Bupilo. 
LEV.7.12	Haiba mutu a eza sitabelo se sa ku itumela ku Mulimu, u lukela ku tisa folofolo ye ka eziwa sitabelo, ni sinkwa se si si na mumela. I ta ba linkwa ze tuna ze ezizwe ka bupi bo bu kopanyizwe ni mafula a olive, kamba ze nyinyani ze lambilwe mafula a olive, kapa mañende a munati a ezizwe ka bupi bo bu kopanyizwe ni mafula. 
LEV.7.13	Fahalimw'a zeo, a tise linkwa ze besizwe ni mumela. 
LEV.7.14	A fe kalulo ye ñwi ya sinkwa sa mushobo o muñwi ni o muñwi kuli i be mpo ye nde ye ketezwi Muñ'a Bupilo. Yona mpo yeo ki ya muprisita ya ta nga mali a folofolo ni ku a sela fa katala. 
LEV.7.15	Nama ya folofolo yeo i swanezi ku ciwa ka lona lizazi le ne i bulailwe. Ha ku na nama ye ka bulukiwa ku fitela habusa.
LEV.7.16	“Haiba mutu a tisa mpo ya sitabelo sa ku tiisa bulikani, ili ku taleleza buitamo, kamba mpo y'a fa Muñ'a Bupilo ka ku lata, sitabelo seo ha si swaneli ku celelwa ka lona lizazi leo le si eziwa, kono se si siyezi ku sona si kona ku ciwa habusa. 
LEV.7.17	Nama kamukana ye sa siyezi ku fitela ka la bulalu i swanezi ku ciswa. 
LEV.7.18	Haiba ye ñwi ya yona i ciwa la bulalu, Mulimu h'a na ku amuhela mpo ya mutu yo. Mpo yeo ha i na ku balwa kuli ki ye nde kwa neku la hae, kono i ta ngiwa feela kuli ki mpo ye si ka kena, mi mutu kaufela ya i ca u ta izieza. 
LEV.7.19	Haiba nama i ka kopanyiwa ni nto ye si ka kena, ha i lukeli ku ciwa, kono i swanezi ku ciswa mwa mulilo.
LEV.7.19	“Mutu kamukana ya kenile u lukela ku ca nama yeo. 
LEV.7.20	Kono ha i ciwa ki ya si ka kena, mutu yo h'a sa na ku balwa kuli ki yo muñwi wa batu ba Mulimu. 
LEV.7.21	Hape mañi ni mañi ya ka ca nama yeo ha s'a sweli sifi ni sifi se si ka kena, i ka ba kwa neku la mutu kapa folofolo, h'a sa na ku balelwa kwa batu ba Mulimu.
LEV.7.22	Muñ'a Bupilo a fa Mushe milao. 
LEV.7.23	Mushe n'a na ni ku bulelela kuli, “Ha ku na ya ta ca lisuzo la komu, la ngu kamba la puli. 
LEV.7.24	Lisuzo la folofolo ye ishwezi, kapa ye bulailwe ki sibatana ha li lukeli ku ciwa, kono li itusiswe ka mukwa o muñwi. 
LEV.7.25	Mutu kaufela ya ca lisuzo la folofolo ye ta ezezwa Muñ'a Bupilo sitabelo sa ku ca, h'a sa na ku balelwa kwa batu ba Mulimu. 
LEV.7.26	 Maisilaele, ko ba pila kaufela, ba si ke ba itusisa ni kamuta mali a nyunywani kamba a folofolo mwa lico za bona. 
LEV.7.27	Mutu ufi ni ufi ya loba mulao wo h'a sa na ku balelwa kwa batu ba Mulimu.”
LEV.7.28	Muñ'a Bupilo hape a fa Mushe milao yeo ye tatama. 
LEV.7.29	Mushe n'a na ni ku bulelela batu ba Isilaele kuli, “Mutu kaufela ya eza sitabelo sa ku tiisa bulikani u swanezi ku fitisa kalulo ye ñwi ku Muñ'a Bupilo. 
LEV.7.30	A si tise, ili yena, ka mazoho a hae, sina mo ku ezezwanga ka mpo ya sitabelo sa lico. A tise lisuzo la folofolo ni sifuba sa yona, mi li be mpo ya Muñ'a Bupilo. 
LEV.7.31	Muprisita u ta ciseza lisuzo leo fa katala, kono haili nama ya sifuba, yona, i ta ba ya baprisita. 
LEV.7.32	Silupi sa bulyo sa folofolo i ta ba mpo ya ipetezi. 
LEV.7.33	Mpo ye ki ya muprisita ya ezeza Muñ'a Bupilo sitabelo sa ku tiisa bulikani ka mali ni lisuzo. 
LEV.7.34	Sifuba sa folofolo ki mpo ye nde hahulu, mi silupi sa bulyo sa folofolo ki kabelo ya Muñ'a Bupilo y'a ngile kwa batu ba Isilaele ku i fa baprisita. Ye ki tukelo ye ba swanezi ku ezezwa ki batu ba Isilaele ka linako ze taha kaufela. 
LEV.7.35	Ye, ki yona kalulo ya litabelo za lico ye ne abezwi Muñ'a Bupilo, mi ye n'e ngilwe ni ku fiwa Aruni ni bana ba hae lizazi le ba tiiswa ku ba baprisita. 
LEV.7.36	Ka lona lizazi leo, Muñ'a Bupilo a laela batu ba Isilaele ku fa ba mba ya Aruni kalulo ye ya sitabelo. Ki mulao o ba swanezi ku buluka Maisilaele kuya kuile.”
LEV.7.37	Cwale ye ki yona milao ya litabelo za ku cisa, litabelo za lico za bubeke, litabelo za swalelo ya libi, litabelo za ku lifa milatu, litabelo za ku beiwa fa buprisita ni litabelo za ku tiisa bulikani. 
LEV.7.38	Muñ'a Bupilo a fa Mushe milao ye kaufela fa Lilundu la Sinai, ili mwa lihalaupa ka lona lizazi l'a n'a bulelezi Maisilaele ku eza litabelo za bona.
LEV.8.1	Muñ'a Bupilo a li ku Mushe, 
LEV.8.2	“Isa Aruni ni bana ba hae kwa munyako wa Tende ya Kopano, mi u tise liapalo za buprisita, mafula a ku toza, poho ye nyinyani ya sitabelo sa swalelo ya libi, lipoho za lingu ze peli, ni sizuma sa linkwa ze si ka umelwa. 
LEV.8.3	Cwale u bize batu kaufela, ba kopanele kwateñi.”
LEV.8.4	Batu ha ne ba se ba kopani, Mushe a eza mw'a n'a mu laelezi Muñ'a Bupilo. 
LEV.8.5	A li ku bona, “Se ni ta eza kaufela ni si laelezwi ki Muñ'a Bupilo.” 
LEV.8.6	Mushe a tisa Aruni ni bana ba hae kwapili, mi a ba tapisa. 
LEV.8.7	A apesa Aruni hembe ni siapalo se sitelele, mi a mu tama lukanda mwa teka. Kiha s'a mu apesa hape siapalo se si kenile sa efoda ni ku si tiisa ka ku si tama mwa teka ka lukanda lwa sona lo lu indilwe hande. 
LEV.8.8	Cwale kih'a mu apesa lisila la fa sifuba, mi a beya mwateñi Urimi ni Tumimi. 
LEV.8.9	Kiha s'a mu apesa kuwani ya buprisita kwa toho, mi fapil'a yona a beya kabeso ya gauda ye na ni manzwi a “Ka sumekezwi Muñ'a Bupilo” sina mw'a n'a laelezi Muñ'a Bupilo.
LEV.8.10	Cwale Mushe a nga mafula, a toza Tende ya Kopano ni lika kaufela ze ne li mwateñi, mi ka mukwa wo a li fitisa kaufel'a zona ku Muñ'a Bupilo. 
LEV.8.11	Hape a nga mafula a mañwi, a fafaza katala ni lisebeliso za kona hasupile, hamohocwalo ni mukeke wa ku tapela, ni mutomo wa ona, ili ku li fitisa ku Muñ'a Bupilo. 
LEV.8.12	Cwale a beya Aruni fa buprisita ka ku mu sela mafula fa toho. 
LEV.8.13	Ku zwa fo Mushe a tisa bana ba Aruni kwapili, mi a ba apesa lihembe, a ba tama makanda mwa liteka ni ku ba beya likepesi kwa litoho, sina mw'a n'a laelezi Muñ'a Bupilo.
LEV.8.14	Cwale Mushe a tisa nkomwana ya poho ya sitabelo sa swalelo ya libi, mi Aruni ni bana ba hae ba beya mazoho a bona fa toho ya yona. 
LEV.8.15	Mushe a i bulaya, mi a nga mali a mañwi, a' swasa ka munwana wa hae fa manaka a kwa malulu a katala, ili ku ka sumekela ku Muñ'a Bupilo. Cwale kihona a sela mali a n'a siyezi kaufela mwatas'a katala. Ki ona mukwa w'a n'a ka kenisize ka ona ni ku ka sumekela. 
LEV.8.16	Mushe a nga lisuzo kaufela la muteto, lisuzo la fa sibiti kaufela, lipio hamoho ni lisuzo la zona, mi a li ciseza fa katala kamukan'a zona. 
LEV.8.17	A nga ze ne siyezi kaufela kwa poho hamoho ni litalo la yona, nama ni za mwa mba, mi a y'o li ciseza kwand'a mafulo, sina mw'a n'a laelezi Muñ'a Bupilo.
LEV.8.18	Ku zwa fo Mushe a tisa ngu ya poho ya sitabelo sa ku cisa, mi Aruni ni bana ba hae ba beya mazoho a bona fa toho ya yona. 
LEV.8.19	Mushe a i bulaya, mi a sela mali fa maneku a mane a katala. 
LEV.8.20	A pumaka ngu yeo litunula ze ñata, mi a ciseza toho, litunula ni lisuzo. 
LEV.8.21	A tapisa za mwa mba ni lilupi ka mezi, mi a ciseza ze ne siyezi kwa ngu kamukana fa katala sina mw'a n'a laelezi Muñ'a Bupilo. Sitabelo se sa ku cisa ne li sitabelo sa lico, mi muunko wa sona n'a tabisa Muñ'a Bupilo.
LEV.8.22	Cwale Mushe a tisa poho ya ngu ya bubeli, ye n'e li ya sebelezo ya baprisita, mi Aruni ni bana ba hae ba beya mazoho a bona fa toho ya yona. 
LEV.8.23	Mushe a i bulaya, mi a nga mali a yona a mañwi, a' sasa kwa mafelelezo a zebe ya Aruni ya bulyo, fa munwana o mutuna wa lizoho la hae la bulyo ni fa munwana o mutuna wa lihutu la hae la bulyo. 
LEV.8.24	Cwale kihona a tisa bana ba Aruni kwapili, mi a ba sasa mali a mañwi kwa mafelelezo a lizebe za bona za bulyo, fa minwana ye mituna ya mazoho a bona a bulyo, ni fa minwana ye mituna ya mahutu a bona a bulyo. Cwale kihona Mushe a sela mali a n'a siyezi kamukana fa maneku a mane a katala. 
LEV.8.25	A nga lisuzo, muhata ni lisuzo la ona, lisuzo kaufela la muteto, ni lisuzo la sibiti kaufela, lipio ni lisuzo la zona, ni silupi sa bulyo. 
LEV.8.26	Cwale kih'a nga sinkwa si li siñwi ku ze si ka umelwa za mwa sizuma, ili ze ketezwi Muñ'a Bupilo. A nga sinkwa se si lubilwe ka mafula ni sinkwanyana se sisisani, mi a li beya fahalimw'a lisuzo ni silupi sa bulyo. 
LEV.8.27	A beya lico ze kamukana mwa mazoho a Aruni ni bana ba hae, mi bona ba li fitisa ili mpo ku Muñ'a Bupilo. 
LEV.8.28	Cwale Mushe a nga lico zeo mwa mazoho a bona, mi a li ciseza fa katala, fahalimw'a sitabelo sa ku cisa. Sitabelo seo sa ba sa ku sumekela baprisita ku Muñ'a Bupilo. Se, ne li sitabelo sa lico, mi muunko wa sona n'o tabisa Muñ'a Bupilo. 
LEV.8.29	Cwale Mushe a nga sifuba, mi a si eza mpo ya Muñ'a Bupilo. Yeo, n'e li yona kabelo ya Mushe kwa ngu ya sitabelo sa buprisita. Mushe a eza linto kaufela sina mw'a n'a laelezi Muñ'a Bupilo.
LEV.8.30	Mushe a nga mafula a mañwi ni mali a mañwi a n'a li fa katala, a' fafaza Aruni ni bana ba hae, ni fa liapalo za bona cwalo. Ka ona mukwa wo, Mushe a ba sumekela, hamoho ni liapalo za bona, ku Muñ'a Bupilo.
LEV.8.31	Cwale Mushe a li ku Aruni ni bana ba hae, “Mu ise nama kwa munyako wa Tende ya Kopano, mu y'o i apeha, mi mu i cele kwateñi hamoho ni linkwa ze mwa sizuma sa limpo za sitabelo sa sebelezo ya ku sumekela baprisita ku Muñ'a Bupilo, sina mw'a ni laelezi kuli ni mi ezise cwalo. 
LEV.8.32	Mu cise nama ni linkwa kamukana ze siyezi. 
LEV.8.33	Ha mu na ku zwa kwa munyako wa Tende mwa mazazi a supile ku fitela lisebelezo za ku mi beya mwa buprisita li fela. 
LEV.8.34	Muñ'a Bupilo u lu laezi ku eza se lu ezize kacenu kuli lu zwise sibi sa mina. 
LEV.8.35	Mu swanela ku ina kwa munyako wa Tende ya Kopano busihu ni musihali ka mazazi a supile, mu nze mu eza s'a laezi Muñ'a Bupilo. Haiba mu sa ezi cwalo, mu ta shwa. Se, ki sona s'a ni laezi Muñ'a Bupilo.” 
LEV.8.36	Cwale Aruni ni bana ba hae ba eza lika kamukana z'a n'a ba laezi Muñ'a Bupilo ka Mushe.
LEV.9.1	Mazazi a lisebelezo za ku ba beya fa buprisita ha s'a felile, habusa Mushe a biza Aruni ni bana ba hae, ni bazamaisi ba Isilaele. 
LEV.9.2	A li ku Aruni, “Nga pohwana ni poho ya ngu, ili ze si na fo li nyazahala, mi u li ezeze Muñ'a Bupilo sitabelo. Pohwana i be ya sitabelo sa swalelo ya libi, mi ngu, yona, i be ya sitabelo sa ku cisa. 
LEV.9.3	Cwale u bulelele batu ba Isilaele kuli ba nge poho ya puli ya sitabelo sa ku zwisa libi, namani ni ngunyana za silimo si li siñwi, ili ze si na fo li nyazahala. Zona li be za sitabelo sa ku cisa. 
LEV.9.4	Poho ni ngu li be za sitabelo sa ku tiisa bulikani. Ba li ezeze Muñ'a Bupilo sitabelo, hamoho ni limpo za lico ze kopanyizwe ni mafula. Ba swanezi ku eza cwalo kakuli Muñ'a Bupilo u ta iponhaza ku bona kacenu.”
LEV.9.5	Ba tisa linto kamukana ze ne ba laezwi ki Mushe kwa munyako wa Tende ya Kopano, mi nyangela kaufela ya kopanela kwateñi ku lapela Muñ'a Bupilo. 
LEV.9.6	Mushe a li, “Muñ'a Bupilo u mi laezi ku eza linto zeo kaufela, ili kuli kanya ye bonahaza kuli u teñi i kone ku bonahala ku mina.” 
LEV.9.7	 Cwale Mushe a li ku Aruni, “U ye kwa katala, u y'o eza sitabelo sa swalelo ya libi ni sa ku cisa, ili ku zwisa libi za hao ni za batu. U eze sitabelo sa ku zwisa libi za batu, sina mw'a laelezi Muñ'a Bupilo.”
LEV.9.8	Aruni a ya kwa katala, mi a bulaya pohwana ye n'e li ya sitabelo sa hae sa ku zwisa libi. 
LEV.9.9	Bana ba hae ba mu tiseza mali, yena a cupwa mwateñi munwana, kih'a lamba a mañwi a ona fa manaka a kwa malulu a katala, mi a sela a n'a siyezi kaufela kwatas'a katala. 
LEV.9.10	Cwale a nga lisuzo, lipio, ni lisuzo kaufela la fa sibiti, a li ciseza fa katala sina mw'a n'a laelezwi Mushe ki Muñ'a Bupilo. 
LEV.9.11	Kono nama ni litalo, zona, a y'o li ciseza kwand'a mafulo.
LEV.9.12	A bulaya folofolo ya sitabelo sa hae sa ku cisa. Bana ba hae ba mu tiseza mali, mi a' sela kaufela fa maneku a mane a katala. 
LEV.9.13	Ba mu fa toho ni lilama ze ñwi za folofolo, mi a li ciseza fa katala. 
LEV.9.14	Cwale kih'a tapisa za mwa mba kaufela ni lilupi, mi a li ciseza fa katala, ili fahalimw'a limpo kaufela za sitabelo sa ku cisa.
LEV.9.15	Mwamulaho a zeo a eza sitabelo sa batu. A nga puli ye ne na ni ku eziwa sitabelo sa ku zwisa libi za batu, a i bulaya, mi a i eza sitabelo sina mw'a n'a ezelize sitabelo sa hae sa ku zwisa sibi. 
LEV.9.16	Hape a tisa folofolo ya sitabelo sa ku cisa, mi a i eza sitabelo ka ku latelela milao. 
LEV.9.17	A eza sitabelo sa mpo ya lico, a ñwata mwa bupi bwa buloto, mi a bu ciseza fa katala. Se n'e li sa ku ekeza kwa litabelo za ku cisa za ka zazi ni zazi. 
LEV.9.18	 Cwale a bulaya poho ni ngu ya poho ku ezeza batu sitabelo sa ku tiisa bulikani. Bana ba hae ba mu tiseza mali, mi yena a' sela fa maneku a mane a katala. 
LEV.9.19	Aruni a nga lisuzo la poho ni la ngu. 
LEV.9.20	A beya lisuzo fahalimw'a lifuba za lifolofolo zeo, mi kaufel'a zona a li isa kwa katala. A ciseza lisuzo fa katala. 
LEV.9.21	A nga lifuba ni lilupi za bulyo, a fitisa mpo yeo ku Muñ'a Bupilo ka libizo la baprisita sina mw'a n'a laelezi Mushe.
LEV.9.22	 Aruni ha s'a felize ku eza litabelo kamukana, a nanulela mazoho a hae fahalimw'a batu, a ba tohonolofaza, mi cwale kiha s'a shetumuka. 
LEV.9.23	Mushe ni Aruni ba kena mwa Tende ya Kopano, mi ha ba zwa mwateñi ba tohonolofaza batu. Cwale, kanya ya Muñ'a Bupilo ya bonahala ku bona kaufela. 
LEV.9.24	Kapili-pili Muñ'a Bupilo a lumela mulilo, wa t'o cisa limpo kaufela ni lisuzo le ne li fa katala. Batu ha ba u bona, ba huweleza kaufela, mi ba inama ba talimezi fafasi.
LEV.10.1	Bana ba Aruni, bo Nadabi ni Abihu, ba nga yo muñwi ni yo muñwi liñetana la hae l'a tukisezanga mulilo, mi ba beya fateñi mashala a cisa, ni ku ekeza insense, mi hamoho ba u fa Muñ'a Bupilo. Kono mulilo wo n'a si ka kena, kakuli Muñ'a Bupilo n'a si ka ba laela ku eza cwalo. 
LEV.10.2	Kapili-pili kwa taha mulilo o zwa ku Muñ'a Bupilo, mi wa t'o ba cisa. Ba shwela hona fo fapil'a hae. 
LEV.10.3	Cwale Mushe a li ku Aruni, “Se, ki sona s'a n'a bulela Muñ'a Bupilo h'a li, ‘Ba ba ni sebeleza kaufela ba swanezi ku kuteka ku kena kwa ka. Ni ta bonahaza kanya ya ka kwa batu ba ka.’ ” Kono Aruni h'a si ka bulela se siñwi.
LEV.10.4	Mushe a biza Mishaele ni Elizafani, bana ba Uziele, malum'ahe Aruni, mi a li ku bona, “Mu tahe, mu t'o zwisa litupu za banabahabo mina fapil'a Tende ye Kenile, mi mu y'o li beya kwand'a mafulo.” 
LEV.10.5	Cwale ba taha, ba t'o nanula litupu zeo mwa liapalo za zona, mi ba li isa kwand'a mafulo, sina mw'a n'a laelezi Mushe.
LEV.10.6	Cwale Mushe a li ku Aruni ni bana ba hae, bo Eliazare ni Itamare, “Mu si ke mwa lisela ku kamuna milili ya mina, mi mu si ke mwa pazula liapalo za mina ku bonisa kuli mu mwa sililo. Ha mu eza cwalo mu ta shwa, mi Muñ'a Bupilo u ta nyemela nyangela kaufela. Kono banabahabo mina, ni batu kamukana ba Isilaele ba lumelezwi ku silisa bakeñisa lifu le la mulilo o tisizwe ki Muñ'a Bupilo. 
LEV.10.7	Mu si ke mwa zwa kwa munyako wa Tende ya Kopano. Ha mu eza cwalo mu ta shwa, kakuli mu tohonolofalizwe ka mafula a Muñ'a Bupilo.” Ba eza sina mw'a n'a bulelezi Mushe.
LEV.10.8	Muñ'a Bupilo a li ku Aruni: 
LEV.10.9	“Wena ni bana ba hao mu si ke mwa kena mwa Tende ya Kopano ha mu se mu nwile waine kamba bucwala. Haiba mu eza cwalo, mu ta shwa. Wo ki mulao o swanezwi ku bulukwa ki bana ni baikulu ba hao kaufela. 
LEV.10.10	Mu swanezi ku taluhanya lika ze li za Muñ'a Bupilo ni ze itusiswa feela, ni lika ze kenile ni ze si ka kena. 
LEV.10.11	Mu swanezi ku luta batu ba Isilaele milao kaufela ye ni ku file ka Mushe.”
LEV.10.12	 Mushe a li ku Aruni ni bana ba hae ba babeli ba ba siyezi, bo Eliazare ni Itamare, “Mu nge limpo za lico ze siyezi ku ze ne li ezelizwe Muñ'a Bupilo sitabelo, mu li eze linkwa ze si ka umelwa, mi mu li cele kwatukw'a katala, kakuli sitabelo se, si kenile hahulu. 
LEV.10.13	Mu li cele mwa sibaka se si tompeha. Ye, ki yona kabelo ya mina ni bana ba mina ya lico ze filwe Muñ'a Bupilo. Ki sona s'a ni laezi Muñ'a Bupilo. 
LEV.10.14	 Kono wena ni bana ba hao mu lukela ku ca sifuba ni silupi ze ketezwi ku ba mpo ya Muñ'a Bupilo, ili y'a file baprisita. Mu ka li cela mwa sibaka sifi ni sifi se si tompeha. Limpo ze, li filwe wena ni bana ba hao kuli i be yona kabelo ya mina ye zwa kwa sitabelo sa ku tiisa bulikani mwahal'a Mulimu ni sicaba sa hae. 
LEV.10.15	Ba ka tisanga mpo ya silupi ni sifuba, ili liabelo ze ketezwi Muñ'a Bupilo, ka nako y'a ezezwa sitabelo sa lisuzo. Liabelo za lilama ze, ki za mina kuya kuile, sina mw'a laelezi Muñ'a Bupilo.”
LEV.10.16	Mushe a buza ka puli ya sitabelo sa ku zwisa libi, mi a fumana kuli n'e se i cisizwe. Ka kezo yeo a nyemela Eliazare ni Itamare, bana ba Aruni ba ba siyezi, mi a ba buza, a li, 
LEV.10.17	 “Kiñi ha mu si ka cela sitabelo sa ku zwisa libi mwa sibaka se si tompeha? Si kenile hahulu, mi Muñ'a Bupilo u mi file sona kuli mu si ce, ili kuli mu zwise sibi sa nyangela. 
LEV.10.18	Sina mali a yona ha n'a si ka tiswa mwa Tende ye Kenile, ne mu swanela ku cela sitabelo seo hona moo, sina mo ne ni laelezi.”
LEV.10.19	Aruni a alaba, a li, “Wa ziba kuli lika ze, ze sabisa cwalo, li se li ezahalile ku na, nihaike batu ba tisize limpo za bona za sitabelo sa ku zwisa libi ni sa ku cisa ku Muñ'a Bupilo kacenu! Kabe ne ni cile nama ya sitabelo sa ku zwisa libi kacenu, kana Muñ'a Bupilo na ka taba?” 
LEV.10.20	Mushe h'a utwa cwalo, a lumela.
LEV.11.1	Muñ'a Bupilo a fa Mushe ni Aruni milao ye ñwi. 
LEV.11.2	Mi ne ba na ni ku i fitisa kwa bana ba Isilaele. 
LEV.11.3	Ba li, “Mu ka na mwa ca folofolo ifi ni ifi ya mwa naheñi, ye na ni litaku ze abani mi ili ye busulusa muswañi. 
LEV.11.4	Kono ku na ni ze ñwi ze na ni litaku ze kauhani feela kapa ze busulusa muswañi feela. Mu si ke mwa li ca. Likamele li busulusa muswañi kono ha li na litaku ze kauhani. Ha li si ka kena. 
LEV.11.5	Tupifo tu busulusa muswañi kono ha tu na litaku ze kauhahi. Ha tu si ka kena. 
LEV.11.6	Tushakame tu busulusa muswañi kono ha tu na litaku ze kauhani. Ha tu si ka kena. 
LEV.11.7	Mu si ke mwa ca likulube. Li swanezi ku ngiwa feela kuli ha li si ka kena. Li na ni litaku ze kauhani kono ha li busulusi muswañi. 
LEV.11.8	Zona lifolofolo ze, mu si ke mwa li ca kamba ku swala nama ya zona. Ha li si ka kena.
LEV.11.9	“Mu ka na mwa ca mufuta wa litapi kaufela ze na ni mayayu ni mazwele. 
LEV.11.10	Kono sika kamukana se si pila mwa mezi, mi si si na mazwele ni mayayu, si si ke sa ciwa. 
LEV.11.11	Li swanezi ku ngiwa kuli ha li si ka kena. Mu si ke mwa li ca, kamba mane ku li swala ha li shwile. 
LEV.11.12	Mu si ke mwa ca sika sifi ni sifi se si pila mwa mezi, mi si si na mazwele ni mayayu.
LEV.11.13	“Mu si ke mwa ca ye ñwi ya linyunywani ze, ze tatama: limbande, liñwanyi, linonga, 
LEV.11.14	masikita, limbungu, bo mankoli, 
LEV.11.15	mañwalala kaufela ka mifuta ya zona, 
LEV.11.16	lifi, limpye, limbundamusheke, 
LEV.11.17	lingwemba, bo sambamba, tuñumbi, 
LEV.11.18	manoñu, maya, tuñoti, 
LEV.11.19	mikwela, litolo, tukuluñuñu kamba bo sikampafwa.
LEV.11.20	“Likokwani ze na ni mafufa kaufela ha li si ka kena. 
LEV.11.21	Kono mu ce feela ze na ni mahutu a na ni malukululelo kuli li kone ku tula. 
LEV.11.22	Mu ka na mwa ca nzie, lisende ni limpasu. 
LEV.11.23	Kono lika ze ñwi kaufela ze nyinyani ze na ni mafufa, mi hape li zamaya ka mba, ha li si ka kena.
LEV.11.24	“Mutu kaufela ya ta swala lifolofolo ze shwile ze, u ta ba ya si ka kena ku fitela manzibwana. 
LEV.11.25	Mi mutu kamukana ya ta li lwala u lukela ku tapisa liapalo za hae, kono nihakulicwalo u ta ba ya si ka kena ku fitela manzibwana. 
LEV.11.26	Lifolofolo kaufela ze na ni litaku ha li si ka kena, haisi feela ze na ni litaku ze abani, ni ku busulusa muswañi. 
LEV.11.27	Haili ze na ni mahutu a mane kono li nze li na ni singandi, zona ha li si ka kena. 
LEV.11.28	Mi mutu kamukana ya ta lwala litupu za zona u lukela ku tapisa liapalo za hae, kono nihakulicwalo u ta ba ya si ka kena ku fitela manzibwana.
LEV.11.29	“Kwa tubatana ni likokwani ze zamaya ka mba mu talime ze tatama kuli ha li si ka kena: lingeti, lipeba, mayumbi ni mikolozwani, 
LEV.11.30	liku, litatu, liombela, lihopani, ni maongolo. 
LEV.11.31	Ya ka li swala kaufela ha li shwile, u ta ba ya si ka kena ku fitela manzibwana. 
LEV.11.32	Mi haiba ze shwile li wela fa sika sifi ni sifi, sika seo si ta ba se si si ka kena. Ze, li amana ni sibyana kaufela, sa kota, lisila, litalo kamba saka. Niha si ka itusiswa ka mukwa ufi ni ufi si ta ba se si si ka kena. Sibyana seo si ta ombekwa mwa mezi, kono ha si na ku kena ku fitela manzibwana. 
LEV.11.33	Mi haiba tubatana to, tu wela mwa piza ya lizupa, lika kaufela ze mwateñi li ta ba ze si ka kena, mi mu swanezi ku tuba piza yeo. 
LEV.11.34	Sico kamukana se ne si ka kona ku ciwa ka swanelo, kono sa lotelwa ki mezi a zwa mwa piza yeo, ha si si ka kena. Mi se si nwiwa kaufela mwa piza yeo ha si si ka kena. 
LEV.11.35	Sika kaufela se si wezwi ki tona, ha si si ka kena. I ta ba libesezo kamba sitofu, li ta tubiwa. 
LEV.11.36	Kono liwelu-welu kapa siliba, zona, li ta ba ze kenile cwalo, nihaike mutu kamukana ya sweli litupu za ze wezi mwateñi h'a si ka kena yena. 
LEV.11.37	Haiba ye ñwi ya zona i wela fa peu ye n'e swanela ku y'o calwa, peu yeo i ta ba ye kenile cwalo. 
LEV.11.38	Kono haiba peu i ombekilwe mwa mezi, mi ya welwa ki ye ñwi ya zona, peu yeo i ta ba ye si ka kena.
LEV.11.39	“Haiba folofolo ye lukela ku itusiswa kwa lico i shwa, ya i swala kaufela u ta ba ya si ka kena ku fitela manzibwana. 
LEV.11.40	Haiba mutu ufi ni ufi a ca nama ya yona, u lukela ku tapisa liapalo za hae, kono u ta ba ya si ka kena ku fitela manzibwana. Ya lwala nama ya folofolo ye ishwezi u lukela ku tapisa liapalo za hae, kono u ta ba ya si ka kena ku fitela manzibwana.
LEV.11.41	“Mu si ke mwa ca ye ñwi ya lifolofolo ze nyinyani ze zamaya fafasi. 
LEV.11.42	Mu si ke mwa ca ni lihahabi, kapa ku zamaya ka mahutu a mane kamba ze na ni mahutu a mañata. 
LEV.11.43	Mu si ke mwa isilafaza ka ku ca ye ñwi ya zona. 
LEV.11.44	 Ki na Muñ'a Bupilo, Mulimu wa mina, mi mu swanezi ku ipuluka mu kenile kakuli na, ni kenile. 
LEV.11.45	Ki na Muñ'a Bupilo ya mi zwisize mwa naha ya Egepita kuli ni be Mulimu wa mina. Mu swanezi ku kena, kakuli na, ni kenile.”
LEV.11.46	Cwale wo, ki ona mulao ka za lifolofolo, linyunywani ni lika kaufela ze pila mwa mezi kapa ze zamaya fafasi. 
LEV.11.47	Mu swanezi ku tokomela hahulu ku aluhanya hande lika ze kenile, ni ze si ka kena, mwahal'a lifolofolo ze ciwa ni ze sa ciwi.
LEV.12.1	Muñ'a Bupilo a fa Mushe milao ye ñwi hape. 
LEV.12.2	Mushe n'a na ni ku bulelela batu ba Isilaele kuli, “Haiba musali a pepa mwana wa mushimani, u ta ba ya silafezi ka mazazi a supile, sina mw'a ezezanga h'a keluhile. 
LEV.12.3	 Ka lizazi la busupa ka li li liñwi mwana yo u ta isiwa kwa mupato. 
LEV.12.4	Musali yo u swanezi ku ina mazazi a mañwi a mashumi a malalu ka a malalu ku fitela a kena bakeñisa ku sinyehelwa ki mali mwa mubili. H'a lukeli ku swala sika se si kenile kaufela, kamba ku kena mwa Tende ye Kenile, ku fitela nako ya ku ikenisa kwa hae ha i se i felile.
LEV.12.5	“Kono haiba a pepa mwana wa musizana, u ta ba ya si ka kena ka mazazi a lishumi ka a mane sina mw'a inelanga h'a keluhile, mi u lukela ku ina mazazi a mañwi a mashumi a silezi ka a silezi ku fitela a kena bakeñisa ku sinyehelwa kwa hae ki mali mwa mubili.
LEV.12.6	“Nako ya ku ikenisa kwa hae ha i se i felile, i ta ba ya mwana wa mushimani kamba wa musizana, yena musali yo u ta tisa ngunyana ya silimo si li siñwi ku muprisita kwa munyako wa Tende ya Kopano, ili ngu ya sitabelo sa ku cisa, ni nkwilimba kapa liiba la sitabelo sa ku zwisa libi. 
LEV.12.7	Muprisita u ta ezeza Muñ'a Bupilo sitabelo ka mpo ya musali yo ni ku eza sebelezo ya ku mu kenisa, mi u ta ba ya kenile. Cwalehe, se, ki sona s'a lukela ku eza musali ha s'a pepile.
LEV.12.8	 “Haiba musali a palelwa ku tisa ngunyana, u ka tisa maiba a mabeli kapa linkwilimba ze peli. Ye ñwi i ta ba ya sitabelo sa ku cisa, mi ye ñwi hape i be ya sitabelo sa ku zwisa libi. Cwale muprisita u ta eza sebelezo ya ku kenisa musali yo, mi ka mulao u ta ba ya kenile.”
LEV.13.1	Muñ'a Bupilo a fa Mushe ni Aruni milao ye, 
LEV.13.2	“Haiba mutu ufi kamba ufi a ba ni sitombo fa mubili, buluma-luma kamba butuku bwa ku tutuluka mubili, bo bu ka swana bwa hula ku ba butuku bwa litalo bo bu yambukela, a isiwe kwa baprisita ba mba ya Aruni. 
LEV.13.3	Muprisita u ta tatuba sitombo seo, mi haiba buambo bo bu ku sona bu fetuhile busweu, mi hape sitombo si bonahala ku tunga hahulu ku fita litalo le li kwa matuko a sona, fohe ki butuku bo bu yambukela. Cwale muprisita ha s'a tatubile mutu yo, u ta mu zibahaza kuli h'a si ka kena. 
LEV.13.4	Kono haiba katombo kao ki ka kasweu, mi ka si ka tunga ku fita litalo le li ka potolohile, mi hape buambo ha bu si ka fetuha busweu, muprisita u ta buluka mutu yo mwa sasana ka mazazi a supile. 
LEV.13.5	Muprisita u ta tatuba mutu yo hape ka lizazi la busupa, mi haiba mwa muhupulo wa hae a fumana kuli sitombo seo si sa swana, mi ha si si ka ekezeha, u ta mu kutiseza hape mwa sasana ka mazazi a supile. 
LEV.13.6	Muprisita u ta mu tatuba hape ka lizazi la busupa, mi haiba sitombo si si ka hula, mi si bonahala ku fola, cwale u ta mu zibahaza kuli u kenile. Ki sitombo feela. 
LEV.13.7	Mutu yo u ta tapisa liapalo za hae, mi a be ya kenile ka mulao. Kono haiba sitombo si ekezeha, muprisita ha s'a mu tatubile mi a bulezi kuli u kenile, u swanezi ku y'o iponhaza hape ku muprisita. 
LEV.13.8	Muprisita u ta kutela ku mu tatuba hape, mi haiba sitombo seo si ekezehile, u ta mu zibahaza kuli h'a si ka kena. Ki butuku bo bu yambukela.
LEV.13.9	“Mutu kaufela h'a na ni butuku bo bu yambukela, u swanezi ku tiswa ku muprisita. 
LEV.13.10	Cwale yena u ta mu tatuba. I kona ku ba sitombo se sisweu fa mubili wa hae, ili sitombo se si fetula bwambo busweu, mi si na ni bulalu bo buñata. 
LEV.13.11	Ki butuku bwa mbingwa bo bu sa foli kapili. Fo, muprisita u ta bulela kuli h'a si ka kena. H'a ku tokwahali kuli a beiwe mwa sasana kakuli kwa bonahala kuli h'a si ka kena. 
LEV.13.12	Butuku bo bwa mbingwa bwa kona ku hasana ni ku apesa mubili kaufela ku zwa kwa toho ku y'o fita kwa mahutu. 
LEV.13.13	Fo muprisita u na ni ku tatuba mukuli hape. Haiba a fumana kuli butuku bo bu apesize mubili kaufela, u ta bulela kuli mutu yo u kenile. Litalo la hae kaufela li fetuhile busweu, mi cwale u kenile. 
LEV.13.14	Kono ku sa bonahala feela sitombo, u ta bizwa ya si ka kena. 
LEV.13.15	Muprisita u ta mu tatuba hape, mi haiba a bona sitombo se si atami u ta bulela kuli h'a si ka kena. Sitombo se si atami si talusa kuli mukuli u kula butuku bo bu yambukela, mi cwale h'a si ka kena. 
LEV.13.16	Kono sitombo ha si fola, mi sa ba busweu hape, mutu yo u ta ya ku muprisita. 
LEV.13.17	Yena a y'o mu tatuba hape. Haiba sitombo seo si fetuhile busweu hape, muprisita u ta bulela kuli u kenile.
LEV.13.18	“Mutu wa kona ku ba ni sitombo se si folile. 
LEV.13.19	Mi kwamulaho haiba kwa bonahala kuli, fo ne ku inzi sitombo sa kale, ku mela se siñwi sa mubala o musweu, kamba o mufubelu, u na ni ku ya ku muprisita. 
LEV.13.20	Muprisita u ta mu tatuba, mi haiba sitombo seo si bonahala ku tunga ku fita litalo, mi hape bwambo bo bu kwa matuko a sona bu fetuhile busweu, fo muprisita u ta bulela kuli h'a si ka kena. Ki butuku bwa litalo bo bu yambukela, bo bu kalile ka sitombo. 
LEV.13.21	Kono haiba muprisita a si tatuba, mi a fumana kuli bwambo bwa sona ha bu si ka fetuha busweu, mi ni sona sitombo ha si si ka tunga ku fita litalo, kono mubala wa sona u bonahala ku ba o musweunyana feela, muprisita u ta buluka mutu yo mwa sasana ka mazazi a supile. 
LEV.13.22	Haiba sitombo sa hula ni ku ekezeha, muprisita u ta bulela kuli h'a si ka kena. U sa kula. 
LEV.13.23	Kono haiba sibali si siyala cwalo, si sa ekezehi, fo kikuli ki sibali feela, sona sitombo si folile, mi cwale muprisita u ta talusa kuli mutu yo u kenile ka mulao.
LEV.13.24	“Mutu ya cile mulilo, nama ya fa sitombo i kona ku fetuha busweu, kapa busweu bwa bufubelu. 
LEV.13.25	Ni hona u na ni ku tatubwa ki muprisita, mi haiba bwambo bwa fo ku cile bu fetuhile busweu, mi hape sitombo si tungile ku fita litalo, fohe ki butuku bwa mbingwa bo bu se bu kalile mwa sitombo seo sa mulilo, mi muprisita u ta bulela kuli h'a si ka kena. 
LEV.13.26	Kono haiba bwambo bo bu mwa sitombo seo bu si ka fetuha busweu, mi sona sitombo ha si si ka tunga ku fita litalo, kono ili se si sweunyana feela, muprisita u ta buluka mutu yo mwa sasana ka mazazi a supile. 
LEV.13.27	Muprisita u ta mu tatuba hape ka lizazi la busupa, mi haiba sitombo seo si hula ni ku ekezeha, fohe ki butuku bwa litalo bo bu yambukela, mi muprisita u ta bulela kuli h'a si ka kena. 
LEV.13.28	Kono haiba mubala wo u sa cinci, mi u sa ekezehi, hape u nz'o li o musweunyana feela, fo kikuli ku luluhile feela, mi muprisita u ta bulela kuli mutu yo u kenile ka mulao, kakuli ki sibali feela.
LEV.13.29	“Munna kamba musali wa kona ku ba ni sitombo mwa toho kamba fa silelu. 
LEV.13.30	Muprisita u na ni ku si tatuba. Haiba si bonahala ku tunga hahulu ku fita litalo ni bwambo bo bu ku sona ili bwa mubala wa ñandatalukeke, fohe ki butuku bwa litalo bo bu yambukela, mi cwale u ta bulela kuli h'a si ka kena. 
LEV.13.31	Haiba muprisita, h'a mu tatuba, a fumana kuli sitombo ha si bonahali ku tunga ku fita litalo, kono ku si na bwambo bo bunde ku sona, muprisita u ta mu buluka mwa sasana ka mazazi a supile. 
LEV.13.32	Hape muprisita u ta tatuba sitombo seo ka lizazi la busupa mi a ikolwise kuli ha si si ka ekezeha ni ku hasanela fa litalo, hape ku si na bwambo bwa ñandatalukeke ku sona, ni kuli sona ha si si ka tunga ku fita litalo. 
LEV.13.33	Mutu yo u lukela ku beula bwambo bo bu fa sibaka seo. Ku zwa fo, muprisita u ta mu buluka mwa sasana ka mazazi a supile. 
LEV.13.34	Ka la busupa, muprisita u ta tatuba sitombo seo hape, mi haiba si si ka ekezeha, ni ku sa tunga ku fita litalo, muprisita u ta bulela kuli u kenile ka mulao. Ku zwa fo, mutu yo u ta tapisa liapalo za hae, mi a kenelele. 
LEV.13.35	Kono sitombo sa kona ku fufuluka, mutu ha s'a bulelezwi kuli u kenile. 
LEV.13.36	Cwale muprisita u ta mu tatuba hape. Haiba sitombo si yambile litalo, ha ku sa na ku batisiswa za mibala ya bwambo. Kwa iponahaza hande kuli mutu yo h'a si ka kena. 
LEV.13.37	Kono haiba muprisita a bona kuli sitombo seo ha si si ka ekezeha, mi ku mela bwambo bo bunde ku sona, fo si folile, mi muprisita u ta bulela kuli u kenile.
LEV.13.38	“Munna kamba musali wa kona ku ba ni mabali a masweu fa mubili. 
LEV.13.39	Kihona kuli muprisita u ta kona ku tatuba mutu yo hape. Haiba mabali-bali ao h'a si a masweu hahulu, ki mabali feela a itahezi ili ona. Mutu yena u kenile ka mulao.
LEV.13.40	“Haiba mutu a tahelwa ki sitenda kwa toho, nto yeo ha i mu silafazi. 
LEV.13.41	Haiba mutu a tahelwa ki sitenda fa pata, nto yeo ha i mu silafazi. 
LEV.13.42	Kono haiba ku bonahala sitombo sa mubala wa bufubelu bo bu kopani ni busweu hona fa sitenda fo, ki makakelo a butuku bwa mbingwa. 
LEV.13.43	Muprisita u ta mu tatuba, mi wa kona ku fumana kuli u na ni sitombo se sifubelu ni busweunyana. 
LEV.13.44	Cwale muprisita u ta bulela kuli h'a si ka kena, kabakala butuku bo bu yambukela bo bu fa toho ya hae.
LEV.13.45	“Mutu ya na ni butuku bwa mbingwa bo bu yambukela, u lukela ku apala liapalo ze pazauhile, a sa kamuli milili ya hae, a apese pata ya hae, mi a huweleze, a li, “Ya silafezi! Ya silafezi!” 
LEV.13.46	U ta ba ya si ka kena cwalo, ka yona nako yeo y'a sa kula, mi u lukela ku pila a nosi mwa sasana, kwand'a mafulo.
LEV.13.47	“Ku kona ku ba ni muuta fa siapalo, i ta ba sa boya kamba sa lisila la line. 
LEV.13.48	Ku kona ku ba ni muuta fa kalulo ye ñwi ya lisila leo kamba ya siapalo sa boya, kapa fa litalo, kamba fa sika sifi ni sifi se si ezizwe ka litalo. 
LEV.13.49	Haiba ki o mutalanyana kapa o mufubelunyana, wo ki muuta o yambukela, mi u swanezi ku boniswa ku muprisita. 
LEV.13.50	Muprisita u ta u tatuba, mi u ta beya siapalo seo ku sili ka mazazi a supile. 
LEV.13.51	U ta si tatuba hape ka lizazi la busupa, mi haiba muuta wo u ekezehile, sibyana seo ha si si ka kena. 
LEV.13.52	Muprisita u ta si cisa kakuli ki muuta o yambukela, mi u swanezi ku feliswa ka mulilo.
LEV.13.53	“Kono muprisita wa kona ku tatuba ni ku fumana kuli muuta wo ha u si ka ekezeha fa sibyana seo. 
LEV.13.54	Cwale u ta laela kuli siapalo seo si tapiswe, si beiwe ku sili ka mazazi a supile. 
LEV.13.55	Kihona a ta si tatuba hape mi haiba muuta ha u si ka cinca mubala, niha u si ka ekezeha, si sa silafezi. U swanezi ku cisa siapalo seo, niha i ka ba kuli sibaka se si sinyehile ki sa fapili kamba sa mwamulaho. 
LEV.13.56	Kono haiba muprisita h'a si tatuba hape a fumana kuli muuta u omile, u ta pukula feela sona siemba seo sa lisila kamba sa litalo se si na ni muuta. 
LEV.13.57	Cwale haiba muuta wo u bonahala hape u ekezeha, fohe muñ'a siapalo seo a si cise. 
LEV.13.58	Haiba a tapisa sibyana seo, mi mubala wo wa fela, a si tapise hape. Si ta ba se si kenile ka mulao.
LEV.13.59	“Cwalehe, wo ki ona mulao wa muuta wa fa libyana, i ta ba sibyana sa boya kamba sa lisila la line, kapa kalulo ifi ni ifi ya siapalo sa line kamba sa boya kapa sika kaufela se si ezizwe ka litalo.
LEV.14.1	Muñ'a Bupilo a bulelela Mushe. 
LEV.14.2	 A mu fa milao ye bakeñisa ku ikenisa kwa mutu ya folisizwe kwa butuku bwa mbingwa, a li, “Ka lona lizazi l'a bulelwa mutu kuli u kenile, u ta tiswa ku muprisita. 
LEV.14.3	Muprisita u ta mu isa kwand'a mafulo, ni ku y'o mu tatuba, ili ku ikolwisa kuli butuku bu folile. 
LEV.14.4	Yena muprisita u ta laela kuli ku tiswe linyunywani ze peli ze kenile, hamoho ni sibala sa kota ya sedare, bwanda bo buñwi bwa bupuzwa bwa bunsu, ni kota ya hisopa. 
LEV.14.5	Cwale muprisita u ta laela kuli ye ñwi ya linyunywani i bulaelwe mwa mukeke wa lizupa wa kwiti o na ni mezi a mande a mwa liwelu-welu. 
LEV.14.6	U ta nga nyunywani ye ñwi hamoho ni kota ya sedare, bwanda bo bufubelu, ni kota ya hisopa, a li cupweke mwa mali a nyunywani ye bulailwe. 
LEV.14.7	Muprisita u ta hasa mali hasupile ku mutu yo ya keniswa kwa butuku bwa mbingwa, mi ku zwa fo a bulele kuli u kenile. U ta lisela nyunywani yeo ye pila i ikele. 
LEV.14.8	Mutu yo u ta tapisa liapalo za hae, a kute milili ya hae kaufela, mi a tape. Cwale u ta ba ya kenile ka mulao. Ku zwa fo, u ka kena mwa mafulo, kono u swanezi ku ina kwand'a tende ya hae mazazi a supile. 
LEV.14.9	Ka lizazi la busupa, a ikute hape kwa toho, mulelu, linsi ni bwambo kaufela bo bu fa mubili wa hae. A tapise liapalo za hae ni ku tapa fa mubili, mi cwale u ta ba ya kenile ka mulao.
LEV.14.10	“Ka lizazi la busupa ka li li liñwi, mutu yo u ta tisa lingunyana za lipoho ze peli, ni i liñwi ya sitole, za silimo si li siñwi, ze si na fo li nyazahala, likilo ze peli za bupi bo bu kopanyizwe ni mafula a olive, ni botolo ya mafula a olive. 
LEV.14.11	Cwale muprisita u ta isa mutu yo hamoho ni limpo kwa munyako wa Tende ya Kopano. 
LEV.14.12	Muprisita kih'a ta nga ye ñwi ya lingunyana za lipoho ni botolo ya mafula a olive, mi a li eze sitabelo sa litifo. U ta li fitisa ku Muñ'a Bupilo, ili mpo ya butokwa, pili li si ka fiwa baprisita. 
LEV.14.13	U ta bulaela ngunyana yeo kwa sibaka fo ku bulaelwanga lifolofolo za litabelo za ku zwisa libi ni litabelo za ku cisa. U lukela ku eza cwalo kakuli mpo ya litifo, sina mpo ya ku zwisa libi, ki za baprisita, mi li kenile hahulu. 
LEV.14.14	Muprisita u ta nga mali a mañwi a ngunyana, mi a' sase fa mafelelezo a zebe ya bulyo, fa munwana o mutuna wa lizoho la bulyo, ni fa munwana o mutuna wa kwa lihutu la bulyo wa mutu yo ya bulelwa kuli u kenile. 
LEV.14.15	Muprisita u ta nga mafula a mañwi a olive, mi a' sele mwa singandi sa lizoho la hae la nzohoto. 
LEV.14.16	Hape u ta cupwa munwana wa lizoho la hae la bulyo mwa mafula ao, mi u ta fafaza a mañwi ku ona hasupile hona mo fapil'a Muñ'a Bupilo. 
LEV.14.17	U ta nga mafula a mañwi ku a mwa singandi sa lizoho la hae ni mali a mañwi a ngunyana, mi a toze fa mafelelezo a zebe ya bulyo, fa munwana o mutuna wa lizoho la bulyo, ni fa munwana o mutuna wa lihutu la bulyo la mutu yo ya ta bulelwa kuli u kenile ka mulao. 
LEV.14.18	Cwale kihona a ta beya mafula kaufela a siyezi mwa singandi sa lizoho la hae fa toho ya mutu yo. Ka mukwa wo muprisita u ta eza sebelezo ya ku kenisa mutu.
LEV.14.19	“Cwale muprisita u ta eza sitabelo sa ku zwisa libi ni sebelezo ya ku kenisa. Mwamulaho a fo, kihona a ta bulaya folofolo ya sitabelo sa ku cisa. 
LEV.14.20	U ta i fitisa fa katala, hamoho ni limpo za lico. Ka mukwa wo muprisita u ta eza sebelezo ya ku kenisa, ni mutu yo u ta kena ka mulao.
LEV.14.21	“Haiba mutu yo ki mubotana, mi a sa koni ku tisa zeo kaufela, u ta tisa feela ngunyana ya poho ya sitabelo sa tifo ya ku mu kenisa ili mpo ya butokwa ye fitiswa ku Muñ'a Bupilo, pili i si ka fiwa baprisita. Hape u ta tisa kilo i liñwi ya bupi bo bu kopanyizwe ni mafula a olive, hamohocwalo ni botela i liñwi ya mafula ili sitabelo sa lico. 
LEV.14.22	Hape u ta tisa maiba a mabeli, kamba linkwilimba ze peli. Ye ñwi i ta ba ya sitabelo sa ku zwisa libi, mi ye ñwi i be ya sitabelo sa ku cisa. 
LEV.14.23	Ka lizazi la busupa ni li li liñwi la ku keniswa kwa hae, u ta li tisa ku muprisita kwa munyako wa Tende ya Kopano. 
LEV.14.24	Muprisita u ta nga ngunyana ni mafula a olive, mi a li fitise ku Muñ'a Bupilo, ili mpo ya butokwa, pili li si ka fiwa baprisita. 
LEV.14.25	U ta bulaya ngunyana, mi a nge mali a mañwi, a' lambe fa mafelelezo a zebe ya kwa bulyo, fa munwana o mutuna wa lizoho la bulyo, ni fa munwana o mutuna wa kwa lihutu la bulyo la mutu yo. 
LEV.14.26	Muprisita u ta sela mafula a mañwi mwa singandi sa lizoho la hae la nzohoto. 
LEV.14.27	Mi ka munwana wa hae wa kwa lizoho la bulyo, muprisita u ta fafaza mali a mañwi hasupile hona mo fapil'a Muñ'a Bupilo. 
LEV.14.28	U ta beya mafula a mañwi ku zona libaka zeo z'a hasize mali, ili kwa mafelelezo a zebe ya bulyo, fa munwana o mutuna wa kwa lizoho la bulyo, ni fa munwana o mutuna wa kwa lihutu la bulyo la mutu yo. 
LEV.14.29	U ta beya mafula kamukana a siyezi mwa singandi sa lizoho la hae fa toho ya mutu yo, mi ka ona mukwa wo u ta eza sebelezo ya ku kenisa mutu. 
LEV.14.30	Cwale kihona a ta fitisa le liñwi la maiba kamba linkwilimba. 
LEV.14.31	A i eze sitabelo sa ku zwisa libi, mi ye ñwi a i eze sitabelo sa ku cisa ha ku fitiswa limpo za lico. Ka mukwa wo muprisita u ta eza sebelezo ya ku kenisa mutu ka mulao. 
LEV.14.32	Wo ki ona mulao wa mutu ya na ni mbingwa, kono ili ya sa koni ku fumana limpo ze tokwahala mwa sebelezo ya ku keniswa kwa hae.”
LEV.14.33	Muñ'a Bupilo a li ku Mushe ni Aruni: 
LEV.14.34	“Ha mu se mu keni mwa naha ya Kanana, ye ni ta mi fa kuli i be ya mina, ni ta kenya muuta mwa mandu a mina.” Cwale Muñ'a Bupilo kiha s'a ba fa milao ye, ye tatama. 
LEV.14.35	A li, “Mutu ya ta fumana muuta mwa ndu ya hae u swanezi ku y'o u bulelela muprisita. 
LEV.14.36	Muprisita u ta laela kuli lika kaufela li zwiswe mwa ndu yeo pili a si ka y'o tatuba muuta wo, ili kuli lika kamukana ze mwa ndu yeo li si ke za balelwa kuli ha li si ka kena. Cwalehe kihona a ta ya kwa ndu yeo. 
LEV.14.37	U ka y'o tatuba muuta wo. A ka swana a fumana mibalanyana ye mitalanyana kamba ye mifubelunyana ye ta bonahala ku kena mwa limota. 
LEV.14.38	Mi cwale u ta zwa mwa ndu moo ni ku i kwala mane ku fite mazazi a supile. 
LEV.14.39	Ka lizazi la busupa u ta kutela ku yona, a y'o i tatuba hape. A ka swana a fumana kuli muuta wo u ekezehile. 
LEV.14.40	Mi cwale muprisita u ta laela kuli macwe, fo ku fumanehile muuta wo, a zwisiwe, mi a y'o nepelwa mwa sibaka se si si ka kena se si kwand'a munzi. 
LEV.14.41	Mwamulaho a zeo kihona a ta laela kuli mamota a mwahal'a ndu kaufela a faliwe, mi mubu wa teñi u y'o sululelwa mwa sibaka se si si ka kena se si kwand'a munzi. 
LEV.14.42	Cwale ku itusiswe macwe a sili mwa sibaka s'a n'a zwisizwe, mi hape mamota kaufela a ta lilululwa ka mubu o munca.
LEV.14.43	“Muuta wo wa kona ku bonahala hape mwamulaho a ku zwisa macwe, ku fala ndu, ni ku i lilulula. 
LEV.14.44	Cwale muprisita u ta ya kwateñi a y'o bona. Haiba muuta wo u ekezehile, ndu yeo ha i si ka kena. 
LEV.14.45	I swanezi ku lutululwa, mi macwe a yona, likota ni mubu o i lilulusizwe kamukana li zwiswe mwa munzi, li iswe kwa sibaka se si si ka kena, se si kwand'a munzi. 
LEV.14.46	Mutu kaufela ya ta kena mwa ndu yeo i nze i kiilwe cwalo, u ta ba ya si ka kena ku fitela manzibwana. 
LEV.14.47	Mutu kaufela ya ta lobala, kapa ku cela mwa ndu yeo, u swanezi ku tapisa liapalo za hae.
LEV.14.48	“Haiba muprisita a t'o bona, mi a fumana kuli muuta wo ha u si ka bonahala hape mwamulaho a ndu ha i se i liluluzwi, fo u ta bulela kuli ndu yeo i kenile ka mulao, kakuli muuta u felile. 
LEV.14.49	Cwale, h'a ta kenisa ndu yeo, muprisita u ta nga linyunywani ze peli, likotanyana za sedare, bwanda bo buñwi bwa mubala wa bufubelunyana ni bunsunyana, ni kota ya hisopa. 
LEV.14.50	Ku zwa fo, u ta nga ye ñwi ya linyunywani zeo, a i bulaele fahalimw'a mukeke wa lizupa o na ni mezi a mande a mwa liwelu-welu. 
LEV.14.51	Cwale kihona a ta nga kota yeo ya sedare, ya hisopa, bwanda bo bufubelu ni nyunywani ye sa pila, a li cupwe mwa mali a nyunywani ye bulailwe ni mwa mezi a mande. Hape a fafaze ndu yeo hasupile. 
LEV.14.52	Ka mukwa wo u ta kenisa ndu yeo ka mali a nyunywani, ka mezi a mande, ka nyunywani ye pila, ka kota ya sedare, ka kota ya hisopa ni bwanda bo bufubelu. 
LEV.14.53	Cwale u ta tuhela nyunywani ye sa pila kuli i ikele mwa naheñi. Ka mukwa wo u ta eza sebelezo ya ku kenisa ndu, mi i ta kena ka mulao.
LEV.14.54	“Ye ki yona milao bakeñisa matuku a litalo a yambukela. 
LEV.14.55	Ki milao bakeñisa muuta wa fa liapalo, kamba wa mwa mandu. 
LEV.14.56	Mi hape ki milao bakeñisa litombo, mambongola ni ku tutuluka. 
LEV.14.57	Milao ye i bonisa lika ha li kenile ni ha li si ka kena.”
LEV.15.1	Muñ'a Bupilo a fa Mushe ni Aruni milao ye tatama. 
LEV.15.2	Ne ba na ni ku bulelela kwa batu ba Isilaele kuli, “Munna kaufela ya kula sooya u silafezi. 
LEV.15.3	Ku silafala kwa hae ka sooya ki cwana. Mubili wa hae niha u zwetisa sooya, kamba u si tibela, yena u silafezi. 
LEV.15.4	Mumbeta kaufela f'a ta ina kamba ku lobala, ni ona u silafezi. 
LEV.15.5	Ya swala mumbeta wa hae kamukana, u swanezi ku tapisa liapalo za hae ni ku tapa fa mubili, mi u ta ina cwalo a nz'a silafezi ku fitela manzibwana. 
LEV.15.6	Ya swala sika sifi ni sifi s'a n'a inzi, u swanezi ku tapisa liapalo za hae ni ku tapa fa mubili, mi u ta ina cwalo a nz'a silafezi ku fitela manzibwana. 
LEV.15.7	Mutu kamukana ya ta swala munna ya na ni sooya, u swanezi ku tapisa liapalo za hae ni ku tapa fa mubili, mi u ta silafala cwalo ku fitela manzibwana. 
LEV.15.8	Haiba yena munna yo ya kula sooya a kwela mutu ya kenile mati, yo ya kwezwi mati u lukela ku tapa ni ku tapisa liapalo za hae, mi u ta ina cwalo a silafezi ku fitela manzibwana. 
LEV.15.9	Sipula sifi ni sifi, kamba pate f'a ina yena munna yo wa sooya, si silafezi. 
LEV.15.10	Mutu kaufela ya swala sika sifi ni sifi s'a inanga munna yo, u ta silafala ku fitela manzibwana. Hape mutu kamukana ya lwala sika sifi ni sifi se ne si inzwi ki munna yo, u lukela ku tapa ni ku tapisa liapalo za hae, mi u ta ina cwalo a nz'a silafezi ku fitela manzibwana. 
LEV.15.11	Haiba munna ya kula sooya a swala mutu pili a si ka tapa kwa mazoho, yena yo ya swelwi u swanezi ku tapisa liapalo za hae ni ku tapa fa mubili, mi u ta ina cwalo a nz'a silafezi ku fitela manzibwana. 
LEV.15.12	Piza ya lizupa kaufela ye ta swalwa ki munna yo i lukela ku tubiwa, mi mukeke wa kota kamukana w'a swala u swanezi ku tapiswa.
LEV.15.13	“Mutu yo ha s'a folile u swanezi ku ina mazazi a supile, mi cwale kihona a ta tapisa liapalo za hae ni ku tapa fa mubili mwa mezi a mande a mwa liwelu-welu, mi kihona a ta ba ya kenile. 
LEV.15.14	Ka lizazi la busupa ni li li liñwi u ta nga maiba a mabeli kamba linkwilimba ze peli, a li ise kwa munyako wa Tende ya Kopano, mi a y'o li fa muprisita. 
LEV.15.15	Cwale muprisita u ta eza ye ñwi ya yona sitabelo sa ku zwisa libi, mi ye ñwi u ta i eza sitabelo sa ku cisa. Ka mukwa wo u ta eza sebelezo ya ku kenisa mutu.
LEV.15.16	“Mushamo wa lupepo ha u izwela feela ku munna, munna yo u swanezi ku tapa fa mubili kaufela, mi u ta ina cwalo a silafezi ku fitela manzibwana. 
LEV.15.17	Sika kaufela se si ezizwe ka lisila kapa litalo, se si lotezwi ki ona mushamo wo si swanezi ku tapisiwa, mi si ta ina cwalo si nze si silafezi ku fitela manzibwana. 
LEV.15.18	Munna ni musali ha ba se ba zibani, bubeli bwa bona ba swanezi ku tapa, mi ba ta ina cwalo ba nze ba silafezi ku fitela manzibwana.
LEV.15.19	“Musali h'a keluhile, u ta ba ya silafezi ka mazazi a supile. Ya mu swala kaufela u ta silafala ku fitela manzibwana. 
LEV.15.20	Sika kaufela f'a ina, kamba ku lobala, h'a nz'a keluhile, si silafezi. 
LEV.15.21	Mutu kaufela ya swala mumbeta wa hae, u swanezi ku tapisa liapalo za hae ni ku tapa fa mubili, mi u ta ina cwalo a nz'a silafezi ku fitela manzibwana. 
LEV.15.22	Mutu kaufela ya swala sika kaufela f'a n'a inzi, u swanezi ku tapisa liapalo za hae ni ku tapa fa mubili, mi u ta ina cwalo a nz'a silafezi ku fitela manzibwana. 
LEV.15.23	Ya swala mumbeta wa hae kamba sika kaufela f'a n'a inzi u silafezi ku fitela manzibwana. 
LEV.15.24	Haiba munna a zibana ni musali yo a nz'a sa keluhile cwalo, u yambukezwi ki masila a hae, mi u ta ba ya silafezi ka mazazi a supile, mane ni ona mumbeta f'a lobala kaufela u silafezi.
LEV.15.25	“Haiba musali a kula mweya ka mazazi a mañata, kwand'a mazazi a keluhanga ka ona, kamba mweya wo u zwelapili mane ku fitelela mazazi a hae, u ta ba cwalo a nz'a silafezi, sina mw'a inelanga h'a keluhile, mweya ha u sa zwelapili cwalo. 
LEV.15.26	Mumbeta kaufela f'a lobala ni sika kamukana f'a ina ka yona nako yeo, si silafezi. 
LEV.15.27	Ya li swala kaufela u silafezi, mi u swanezi ku tapisa liapalo za hae ni ku tapa fa mubili. U ta ina a silafezi cwalo ku fitela manzibwana. 
LEV.15.28	Mweya wo ha s'o yemi, musali yo u swanezi ku ina mazazi a supile, mi cwale kihona a ta ba ya kenile. 
LEV.15.29	Ka lizazi la busupa ni li li liñwi, u ta isa maiba a mabeli kamba linkwilimba ze peli ku muprisita, ili kwa munyako wa Tende ya Kopano. 
LEV.15.30	Muprisita u ta eza ye ñwi ya zona sitabelo sa ku zwisa libi, ni ye ñwi sitabelo sa ku cisa, mi ka mukwa wo u ta eza sebelezo ya ku kenisa musali yo.”
LEV.15.31	Muñ'a Bupilo a bulelela Mushe ku lemusa batu ba Isilaele ka za ku silafala kwa bona, ili kuli ba si ke ba silafaza Tende ya Kopano ye mwahal'a mafulo. Ha ba ka i silafaza, ba ka shwa.
LEV.15.32	Ye ki yona milao bakeñisa munna ya silafezi kabakala ku kula sooya kamba ku zwa mushamo wa lupepo. 
LEV.15.33	Mi hape ki yona milao bakeñisa musali ya keluhile, kapa munna ya zibani ni musali ya silafezi.
LEV.16.1	Muñ'a Bupilo a bulelela Mushe mwamulaho a lifu la bana ba Aruni ba babeli, ba ba ne ba bulailwe ha ne ba tukiselize Muñ'a Bupilo mulilo o n'o si ka kena. 
LEV.16.2	 A li, “U bulelele mwanahenu Aruni kuli a n'o yanga kwamulaho wa lisila le li pumisizwe mwa Sibaka se si Kenile ka nako ye swanela feela, kakuli ki mona mo ni iponahazanga ni nze ni li mwa lilu, fahalimw'a sikwahelo sa Likwati la Bulikani. Haiba a hanyeza u ta bulaiwa. 
LEV.16.3	 N'a ka kenanga feela mwa Sibaka se si Kenile Hahulu seo, haiba a tisa pulwana ya sitabelo sa ku zwisa libi ni ngu ya poho ya sitabelo sa ku cisa.”
LEV.16.4	Cwale Muñ'a Bupilo a mu fa milao ye, a li, “Aruni a si ka ya kale mwa Sibaka se si Kenile Hahulu, u swanezi ku tapa ni ku apala liapalo za buprisita, ili siapalo se sitelele sa lisila la line, kaputula, lukanda ni tukwe.
LEV.16.5	“Batu ba Isilaele ba fe Aruni lipuli ze peli za lipoho, za sitabelo sa ku zwisa libi, ni ngu ya poho ya sitabelo sa ku cisa. 
LEV.16.6	U ta eza poho yeo sitabelo sa ku zwisa libi za hae ni za lubasi lwa hae. 
LEV.16.7	Cwale kihona a ta isa lipuli ze peli kwa munyako wa Tende ya Kopano. 
LEV.16.8	Ha s'a li kwa munyako ko, a laule ka macwe a mabeli, le liñwi i be le li ñozwi ‘Ya Muñ'a Bupilo’ mi le liñwi ‘Ya Azazele.’ 
LEV.16.9	Aruni u ta ezeza Muñ'a Bupilo sitabelo ka puli ye ketezwi Muñ'a Bupilo, mi a i eze sitabelo sa ku zwisa libi. 
LEV.16.10	Puli ye ketezwi Azazele i ta fiwa Muñ'a Bupilo i nze i sa pila, mi i ta isiwa mwa lihalaupa ku Azazele, ili ku zwisa libi za batu.
LEV.16.11	“Aruni u ka eza poho yeo sitabelo sa libi za hae ni za lubasi lwa hae. 
LEV.16.12	U ta nga liñetana le li beiwanga mulilo le li tezi mashala a yekauka a zwa kwa katala, ni mazoho a mabeli a tezi insense ye nde, mi a li tise mwa Sibaka se si Kenile Hahulu. 
LEV.16.13	Ha s'a li fapil'a Muñ'a Bupilo, u ta beya insense fa mulilo, mi musi wa insense u ta pata sikwahelo sa Likwati la Bulikani kuli a si ke a si bona, mi a si ke a shwa. 
LEV.16.14	Cwale kihona a ta nga mali a mañwi a poho, a' fafaze ka munwana wa hae fapil'a sikwahelo, mi cwale a fafaze a mañwi a ona hasupile fapil'a Likwati la Bulikani.
LEV.16.15	 “Mwamulaho a zeo, a bulaye puli ya sitabelo sa ku zwisa libi za batu, mi a tise mali a yona mwa Sibaka se si Kenile Hahulu, a' fafaze fa sikwahelo, mi cwale kihona a t'a fafaza fapil'a Likwati la Bulikani, sina mw'a n'a ezelize ka mali a poho. 
LEV.16.16	Ka mukwa wo, u ta eza sebelezo ya ku kenisa Sibaka se si Kenile Hahulu, kwa ku silafala kwa batu ba Isilaele, ni kwa libi za bona kaufela. U swanezi ku eza cwalo ni kwa Tende ya Kopano kakuli i yemi mwahal'a mafulo a silafezi. 
LEV.16.17	Ha ku swaneli kuli ku be ni mutu ni yo mukana mwa Tende ya Kopano, ku kala ka nako y'a kena Aruni mwa Sibaka se si Kenile Hahulu ku eza sebelezo ya ku kenisa, ku fitela a zwa mwateñi. Pili u swanezi ku feza sebelezo ya ku ikenisa ili yena, ni ku kenisa bana ba hae ni batu kaufela. 
LEV.16.18	Cwale u swanezi ku ya kwa katala ku y'o eza sitabelo sa ku cisa ni ku ka kenisa. U swanezi ku nga mali a mañwi a poho, ni a mañwi a puli, mi a' lambe kaufela fahalimw'a manaka a kwa malulu a katala. 
LEV.16.19	U swanezi ku fafaza mali a mañwi hasupile fa katala ka munwana wa hae. Ka mukwa wo u ta ka kenisa kwa libi za sicaba sa Isilaele, ka kenelele.
LEV.16.20	“Aruni ha s'a felize ku eza sebelezo ya ku kenisa Sibaka se si Kenile Hahulu, Tende ya Kopano kaufela, ni katala cwalo, u ta fitisa puli ye pila ku Muñ'a Bupilo. 
LEV.16.21	 U ta beya mazoho a hae a mabeli fahalimw'a toho ya yona, ni ku bulela bumaswe kaufela, libi, ni bufetuheli bwa batu ba Isilaele, mi cwale a li shimbululele fa toho ya puli. Cwale puli yeo i lelekelwe kwahule mwa naheñi ki mutu ya ketilwe kuli a i ise. 
LEV.16.22	Puli yeo i ta lwala libi za bona kaufela, i ye ni zona mwa naha ye si na batu. 
LEV.16.23	 “Cwale Aruni kih'a ta kena mwa Tende ya Kopano ku y'o tubula liapalo za buprisita, z'a n'a apezi pili a si ka kena mwa Sibaka se si Kenile Hahulu, mi a li siye mwateñi. 
LEV.16.24	U swanezi ku tapela mwa sibaka se si kutekeha, ni ku apala liapalo za hae. Ku tuha fo, u ta zwela fande a y'o eza sitabelo sa ku cisa ku zwisa libi za hae ni za batu. 
LEV.16.25	U ta ciseza lisuzo la folofolo fa katala ku eza sitabelo sa ku zwisa libi. 
LEV.16.26	Mutu yo, ya isize puli mwa naheñi, u swanezi ku tapisa liapalo za hae ni ku tapa fa mubili pili a si ka kutela mwa mafulo. 
LEV.16.27	 Poho ni puli ze n'e bulaezwi ku ezisa sitabelo sa ku zwisa libi, zeo mali a zona n'a tisizwe mwa Sibaka se si Kenile Hahulu ku zwisa sibi, li ta zwisezwa kwand'a mafulo, li y'o ciswa. Litalo, nama ni mala kaufela li ciswe ni zona. 
LEV.16.28	Ya y'o li cisa u swanezi ku tapisa liapalo za hae ni ku tapa fa mubili pili a si ka kutela mwa mafulo.
LEV.16.29	 “Milao ye latelela yeo i na ni ku tokomelwa ka linako kaufela ze sa taha. Ka lizazi la bulishumi la kweli ya busupile, Maisilaele kaufela, ni balicaba ba ba pila mwahal'a bona, ba swanezi ku itima lico ni ku sa eza musebezi ufi kamba ufi. 
LEV.16.30	Ka lona lizazi leo, ku swanezi ku eziwa sebelezo ya ku ba kenisa kwa libi za bona kamukana, ili kuli ba be ba ba kenile ka mulao. 
LEV.16.31	Lizazi leo li na ni ku ba le li kenile hahulu, le ba na ni ku itima lico ni ku sa sebeza. Mulao wo u na ni ku bulukwa kuya kuile. 
LEV.16.32	Muprisita yo muhulu ya yolisizwe ka mulao, mi a tohonolofalizwe ku yola ndat'ahe, ki yena ya na ni ku eza sebelezo ya ku kenisa. U ta apala liapalo za baprisita. 
LEV.16.33	U ka eza sebelezo ya ku kenisa Sibaka se si Kenile Hahulu, Tende ya Kopano kamukana, katala, baprisita ni batu kaufela ba sibaka seo. 
LEV.16.34	Mulao wo u na ni ku bulukwa ka linako ze taha kaufela. Sebelezo ye i swanezi ku eziwanga hañwi ka silimo, ili ku kenisa batu ba Isilaele kwa libi za bona kaufela.”
LEV.16.34	Mushe a eza mw'a n'a mu laelezi Muñ'a Bupilo.
LEV.17.1	Muñ'a Bupilo a fa Mushe litaelo. 
LEV.17.2	Mushe n'a na ni ku bulelela Aruni ni bana ba hae ni batu ba Isilaele kaufela milao ye kuli, 
LEV.17.3	“Muisilaele h'a swaneli ku bulaela komu, kapa ngu, kapa puli kw'a fumana kaufela. 
LEV.17.4	U lukela ku i tisa kwa Tende ya Kopano kuli i be ya sitabelo sa ku ezeza Muñ'a Bupilo. Kwand'a cwalo u ka ba ni mulatu wa bubulai. U suluzi mali, mi h'a sa na ku ba yo muñwi wa sicaba sa Muñ'a Bupilo. 
LEV.17.5	Taluso ya mulao wo kikuli batu ba Isilaele cwale se ba kutisezanga Muñ'a Bupilo lifolofolo ze ne ba bulaelanga mwa naheñi feela. Ba ka na ba li tisanga ku muprisita, ili kwa munyako wa Tende ya Kopano, mi ba li bulaya ku li eza litabelo za ku tiisa bulikani. 
LEV.17.6	Muprisita u ta hasa mali kwa maneku kaufela a katala, ka kwa munyako wa Tende, ni ku cisa lisuzo ili ku tahisa muunko o tabisa Muñ'a Bupilo. 
LEV.17.7	Batu ba Isilaele ha ba sa na ku sa sepahala ku Muñ'a Bupilo ni kamuta ka ku bulaela lifolofolo za bona mwa naheñi, ku ezeza madimona litabelo, kanti n'e li ku y'o eza buhule. Batu ba Isilaele ba swanezi ku buluka mulao wo ka linako kaufela ze taha, kuya kuile.
LEV.17.8	“Muisilaele kaufela kapa mulicaba ya pila mwahal'a bona h'a swaneli ku eza sitabelo sa ku cisa, kapa sa mufuta o muñwi cwalo, kw'a lata kaufela. 
LEV.17.9	Yo ya sa tisi litabelo za hae kwa munyako wa Tende ya Kopano feela, ili ku ezeza Muñ'a Bupilo litabelo, h'a sa na ku balelwa kwa batu ba Mulimu.
LEV.17.10	 “Haiba Muisilaele kamba muzwahule ya pila mwahal'a bona a ca nama ye sa lota mali, Muñ'a Bupilo u ta mu fetuhela, mi h'a sa na ku balelwa kwa batu ba hae. 
LEV.17.11	 Bupilo bwa lika kaufela ze pila bu mwa mali, mi ki lona libaka Muñ'a Bupilo h'a laezi cwalo kuli mali kamukana a selwe fa katala ku zwisa libi za batu. 
LEV.17.12	Hape i sa li lona libaka Muñ'a Bupilo h'a bulelezi batu ba Isilaele kuli ha ku na ya ka ca nama ye sa lota mali, i ka ba bona kamba muzwahule kaufela ya pila mwahal'a bona.
LEV.17.13	“Haiba Muisilaele kamba muzwahule ya pila mwahal'a bona a swasa folofolo kapa nyunywani ye kenile ka mulao, u swanezi ku sululela mali a yona fafasi ni ku a pumbeka ka mubu. 
LEV.17.14	Kakuli bupilo bwa libupiwa kaufela ze pila bu mwa mali, ki lona libaka Muñ'a Bupilo h'a bulelezi batu ba Isilaele kuli ba si ke ba ca nama ye sa lota mali ni kuli mutu kaufela ya ka eza cwalo h'a sa na ku balelwa kwa batu ba hae.
LEV.17.15	“Muisilaele kamba mutu kamukana ya ca folofolo ye ishwezi kamba ye bulailwe ki libatana, u swanezi ku tapisa liapalo za hae, ku tapa fa mubili ni ku litela ku fitela manzibwana pili a si ka ba ya kenile ka mulao. 
LEV.17.16	Haiba a sa ezi cwalo, u swanezi ku fiwa mulatu.”
LEV.18.1	Muñ'a Bupilo a fa Mushe litaelo. 
LEV.18.2	Mushe n'a na ni ku bulelela batu ba Isilaele, kuli, “Ki na Muñ'a Bupilo, Mulimu wa mina. 
LEV.18.3	Mu si ke mwa latelela mikwa ya batu ba Egepita, ko ne mu inanga, kapa ya batu ba mwa naha ya Kanana ko ni mi isa cwale. 
LEV.18.4	Mu utwe litaelo za ka mi mu eze ze ni mi laela. Ki na Muñ'a Bupilo, Mulimu wa mina. 
LEV.18.5	 Mu latelele mikwa ni litaelo ze ni mi fa, mi ka ku eza cwalo mu ta pila. Ki na Muñ'a Bupilo.”
LEV.18.6	Muñ'a Bupilo a fa milao ye, ye li, “U si ke wa fosa ni mutu kaufela ye li wa henu. 
LEV.18.7	U si ke wa swabisa ndat'aho ka ku fosa ni m'aho. U si ke wa swabisa m'aho. 
LEV.18.8	 U si ke wa swabisa ndat'aho ka ku fosa ni yo muñwi wa basali ba hae. 
LEV.18.9	 U si ke wa fosa ni kaizel'a hao, kamba kaizel'a hao y'o kopanezi ni yena ku ndat'aho, i ka ba y'o hulezi ni yena mwa ndu i liñwi kamba ya hulezi ku sili. 
LEV.18.10	U si ke wa fosa ni mwikulyowe. Fo, i ka ba nto ye swabisa hahulu ku wena. 
LEV.18.11	U si ke wa fosa ni kaizel'a hao y'o kopanezi ni yena ku m'aho. U mu nge sina kaizel'a hao. 
LEV.18.12	 U si ke wa fosa ni ndat'aho wa musali, kakuli ki wahabo ka mali. 
LEV.18.13	U si ke wa fosa ni munyan'a m'aho, kakuli ki wa habo ka mali. 
LEV.18.14	U si ke wa fosa ni musal'a malum'aho. U na ni ku mu nga sina kaizel'a ndat'aho kamba m'aho. 
LEV.18.15	 U si ke wa fosa ni musal'a mwan'a hao. 
LEV.18.16	 U si ke wa fosa ni mulamowe. 
LEV.18.17	 U si ke wa fosa ni mwana kapa muikulu wa musali y'o n'o fosize ni yena. Mwendi ki wahabo ka mali ni ku eza cwalo ki butola. 
LEV.18.18	U si ke wa nyalana ni muhulwan'a musal'a hao, musal'a hao a sa pila.
LEV.18.19	 “U si ke wa fosa ni musali h'a keluhile, kakuli u silafezi. 
LEV.18.20	 U si ke wa fosa ni musal'a mutu kakuli nto yeo i ta ku silafaza. 
LEV.18.21	 U si ke wa lumelela yo muñwi wa bana ba hao ku ezwa sitabelo ku mulimu ya bizwa Muloke, kakuli kezo yeo i ta tompolola libizo la Mulimu. Ki yena Muñ'a Bupilo. 
LEV.18.22	 Munna a si ke a fosa ni munna yo muñwi sina mw'a ezeza ni musali. Ki kalombe. Mulimu h'a lati cwalo. 
LEV.18.23	 Ha ku na munna kapa musali ya ka fosa ni folofolo. Kezo ye maswe hahulu cwalo ya ku silafaza luli.
LEV.18.24	“Mu si ke mwa isilafaza ka likezo zeo kaufela. Wo ki ona mukwa o ne ba isilafazanga ka ona bahedeni ba ba ne ba pila mwa naha ye, mu si ka taha kale, mi bao cwale Muñ'a Bupilo wa ba leleka kuli mina mu t'o pila mwateñi. 
LEV.18.25	Likezo za bona li silafalize naha, mi cwale Muñ'a Bupilo u i utwisize butuku ni ku i kauhanya ni batu ba ba ne ba pila ku yona. 
LEV.18.26	Ne ba eza lika ze maswe hahulu ze kaufela, mi mane ba silafalize naha. 
LEV.18.27	Kono mina, mu ta buluka milao ni litaelo za Muñ'a Bupilo, mi ha ku na wa ku mina, i ta ba Muisilaele kamba muzwahule ya pila mwahal'a mina, ya ta li eza. 
LEV.18.28	Ka ku buluka milao yeo, lifasi ha li na ku mi hana sina mo ne li hanezi bahedeni ba ba ne ba pila mwateñi mu si ka taha kale. 
LEV.18.29	Mwa ziba hande kuli mutu kaufela ya ta eza lika ze maswe cwalo h'a sa na ku balelwa kwa batu ba Mulimu.”
LEV.18.30	Cwale Muñ'a Bupilo a li, “Mu buluke milao ye ni mi fa, mi mu si ke mwa latelela mikwa ya batu ba ba ne ba pila mwa naha ye, mu si ka taha kale. Mu si ke mwa isilafaza ka ku eza lika zeo kamukana. Ki na Muñ'a Bupilo, Mulimu wa mina.”
LEV.19.1	Muñ'a Bupilo a fa Mushe litaelo. 
LEV.19.2	 Mushe n'a na ni ku taluseza sicaba sa Isilaele kuli, “Mu kene, kakuli na ni kenile. Ki na Muñ'a Bupilo, Mulimu wa mina. 
LEV.19.3	 Yo muñwi ni yo muñwi wa mina a kuteke ndat'ahe ni m'ahe, mi a buluke mazazi a mikiti ya silumeli sina mo ni laelezi. Ki na Muñ'a Bupilo, Mulimu wa mina.
LEV.19.4	 “Mu si ke mwa ni siya ku y'o lapela milimu ya maswaniso. Hape, mu si ke mwa eza ni ku lapela milimu ya sipi. Ki na Muñ'a Bupilo, Mulimu wa mina.
LEV.19.5	“Ha mu bulaya folofolo ya sitabelo sa ku tiisa bulikani, mu buluke milao ye ni mi file, mi ni ta amuhela mpo yeo. 
LEV.19.6	Nama i swanezi ku ciwa ka lona lizazi le i bulailwe folofolo, kamba habusa. Nama ye ka siyala kaufela ku fitela lizazi la bulalu i swanezi ku ciswa. 
LEV.19.7	Ka mulao i silafezi, mi haiba i ciwa ki mutu ufi kamba ufi ha ni na ku amuhela sitabelo seo. 
LEV.19.8	Mutu kaufela ya ka i ca u ta ba ni mulatu wa ku silafaza nama ye n'e filwe Muñ'a Bupilo, mi mutu yo h'a sa na ku balelwa kwa batu ba ka.
LEV.19.9	 “Ha mu kutula masimu a mina, mu si ke mwa kutula lico za kwa munjewela wa simu, mi mu si ke mwa kutela ku kutula ze siyezi mwa mulaho. 
LEV.19.10	Mu si ke mwa kutela mwa simu ya mina ya veine ku y'o kubukanya ze ne si ka bonwa, kamba ku nopa miselo ya veine ye wile. Mu li siyele babotana ni bazwahule. Ki na Muñ'a Bupilo, Mulimu wa mina.
LEV.19.11	 “Mu si ke mwa uzwa, kapa ku putelela, kamba ku puma. 
LEV.19.12	 Mu si ke mwa itama ka libizo la ka, haiba mu sa lati ku buluka buitamo bo, kakuli kezo ye cwalo i tompolola libizo la ka. Ki na Muñ'a Bupilo, Mulimu wa mina.
LEV.19.13	 “U si ke wa putelela mutu kamba ku mu uzweza. U si ke wa ipulukela tuelo ya mubeleki, mane nihaili ya lizazi li li liñwi feela. 
LEV.19.14	 U si ke wa lwahaka susu, kamba ku beya sika fapil'a sibofu kuli a sitatale fateñi. U ni sabe, na, Muñ'a Bupilo, Mulimu wa hao.
LEV.19.15	 “U sepahale, mi u be ni niti ha u atula taba ka mulao. U si ke wa bonisa ketululo ku mubotana kamba ku saba mufumi. 
LEV.19.16	U si ke wa hasanya za buhata ka mutu ufi kamba ufi. U si ke wa palelwa ku fa bupaki bwa niti ka m'o bu zibela bakeñisa mutu wa sibulai. Ki na Muñ'a Bupilo.
LEV.19.17	 “U si ke wa toya mutu ufi ni ufi, kono mu elezane ka za lifapahano za mina, ili kuli u si ke wa eza sibi kabakala hae. 
LEV.19.18	 U si ke wa kutiseza mutu ufi ni ufi ka bumaswe, kamba ku zwelapili ku mu toya, kono u late ba bañwi sina m'o itatela. Ki na Muñ'a Bupilo.
LEV.19.19	 “Mu utwe litaelo za ka. U si ke wa kopanya limunanu za mishobo ye fapahani kuli li zwalisane. U si ke wa cala lipeu za mishobo ye mibeli mwa tima i liñwi. Hape u si ke wa apala liapalo ze ezizwe ka masila a fapahani.
LEV.19.20	“Haiba mutu a sepisize ku leka mutanga wa musizana mi a be siendi sa hae, kono mutu yo h'a si ka lifa musizana yo kale, fohe munna yo muñwi ni yena musizana kasibili, niha ba ka fosana, ba si ke ba bulaiwa. Ba utwiswe feela butuku, kakuli musizana u sa li mutanga. 
LEV.19.21	Munna yo u ta tisa ngu ya poho kwa munyako wa Tende ya Kopano, i be mpo ya hae ya sitabelo sa tifo. 
LEV.19.22	Ka yona muprisita u ta eza sebelezo ya ku mu kenisa ku zwisa sibi sa hae, mi Mulimu u ta mu swalela.
LEV.19.23	“Ha mu se mu keni mwa naha, mi mu cala kota ya muselo wa mufuta ufi kamba ufi, mu hupule kuli miselo ya yona ha i si ka kena, mane ku be ku fele lilimo ze talu. 
LEV.19.24	Ka silimo sa bune miselo kamukana mu i eze mpo ku na Muñ'a Bupilo, ili ku bonisa buitumelo. 
LEV.19.25	Kono ka silimo sa buketalizoho mu i ce. Haiba mu eza cwalo, likota za mina li ta beya hahulu miselo. Ki na Muñ'a Bupilo, Mulimu wa mina.
LEV.19.26	 “Mu si ke mwa ca nama ye sa lota mali. Mu si ke mwa eza mabibo a mufuta ufi ni ufi. 
LEV.19.27	 Mu si ke mwa ikuta milili ya mwa matuko a toho, kamba ku pumela mulelu ha mu silisa. 
LEV.19.28	Mu si ke mwa ipaza lipazo, kamba ku ikolofaza fa mubili ha mu silisa. Ki na Muñ'a Bupilo.
LEV.19.29	 “Mu si ke mwa tompolola bana ba mina ba basizana ka ku ba eza mahule. Haiba mu eza cwalo mu ta kutela kwa milimu i sili, mi naha i ka tala buhule. 
LEV.19.30	 Mu buluke la Pumulo, mi mu kuteke Tende ya ka ye Kenile. Ki na Muñ'a Bupilo.
LEV.19.31	 “Mu si ke mwa ya kwa batu ba ba buza mioya ya ba ba shwile. Haiba mu eza cwalo mu ta silafala. Ki na Muñ'a Bupilo, Mulimu wa mina.
LEV.19.32	“U bonise likute fapil'a macembele, mi u ba kuteke. U sabe Muñ'a Bupilo.
LEV.19.33	 “Mu si ke mwa nyandisa bazwahule ba ba pila mwa naha ya mina. 
LEV.19.34	Mu ba eze sina mo mu ezeza Maisilaele ba bañwi, mi mu ba late sina mo mu itatela ili mina. Mu hupule kuli ni mina ne mu li bazwahule mwa naha ya Egepita. Ki na Muñ'a Bupilo, Mulimu wa mina.
LEV.19.35	 “Mu si ke mwa puma mutu ufi kamba ufi ka ku itusisa litikanyo za buhata, ili za mwa butelele, bukiti, kapa buñata. 
LEV.19.36	Mu itusise likala za bukiti ni za litikanyo ka ku sepahala. Ki na Muñ'a Bupilo, Mulimu wa mina ya mi zwisize mwa naha ya Egepita. 
LEV.19.37	Mu utwe milao ni litaelo za ka kaufela. Ki na Muñ'a Bupilo.”
LEV.20.1	Muñ'a Bupilo a fa Mushe litaelo. 
LEV.20.2	Mushe n'a na ni ku taluseza batu ba Isilaele kuli, “Mutu ufi ni ufi ku mina, kamba muzwahule ya pila mwahal'a mina, ya ta fa yo muñwi wa bana ba hae kuli a ezezwe Muloke sitabelo, u ta pobaulwa ki nyangela ka macwe. 
LEV.20.3	Kakuli u file yo muñwi wa bana ba hae ku Muloke, u silafalize Tende ya ka ye Kenile, mi u tompolozi libizo la ka le li kenile, ni ta mu fetuhela, mi ha ni sa na ku mu balela kwa batu ba ka. 
LEV.20.4	Kono haiba batu ba sa isi pilu ku s'a ezize mutu yo, mi ba tokwa ku mu bulaya, na kasibili ni ta fetuhela mutu yo ni lubasi lwa hae kaufela. 
LEV.20.5	Hape, ni ta fetuhela batu bao kamukana ba ba kopani ni yena mwa kezo yeo ya ku sa sepahala ku na, ni ku lapela Muloke kwa bona. Ha ni na ku ba balela kwa batu ba ka ni kamuta.
LEV.20.6	“Haiba mutu yo muñwi a ka yembulukela kwa batu ba ba buza milimu ya ba ba shwile ni balauli, ni ta mu fetuhela, mi ha ni sa na ku mu balela kwa batu ba ka. 
LEV.20.7	Mu ipuluke mu nze mu kenile, kakuli ki na Muñ'a Bupilo, Mulimu wa mina. 
LEV.20.8	Mu utwe milao ya ka, kakuli ki na Muñ'a Bupilo, mi ki na ni mi kenisa.”
LEV.20.9	 Muñ'a Bupilo a fa milao ye, a li, “Mutu kaufela ya ta lwaha ndat'ahe kamba m'ahe, u ta bulaiwa. Lifu la hae ki la ku ipatiseza.
LEV.20.10	 “Haiba munna a fosa ni musali, bubeli bwa bona ba ta bulaiwa. 
LEV.20.11	 Mutu ya fosa ni yo muñwi wa basali ba ndat'ahe u tompolola ndat'ahe, mi yena ni musali cwalo ba ta bulaiwa. Ki bona kasibili ba ba ipatezi lifu. 
LEV.20.12	 Haiba munna a fosa ni mukwenyan'a hae, bubeli bwa bona ba ta bulaiwa. Ba ezize sindoye, mi ba ipizelize lifu ili bona. 
LEV.20.13	 Haiba munna a eza kalombe ni munna yo muñwi, fo bubeli bwa bona ba ezize nto ye maswe hahulu, mi ba ta bulaiwa hamoho. Ki bona kasibili ba ba ipatezi lifu. 
LEV.20.14	 Haiba munna a nyala mutu ni m'ahe, kaufel'a bona mwa bulalu bwa bona ba ta bulaiwa ka mulilo, kabakala kezo ye maswe hahulu ye ba ezize. Nto ye cwalo ha i lukeli ku lumelelwa mwahal'a mina. 
LEV.20.15	 Haiba munna a ka fosa ni folofolo, ni yena u ta bulaiwa hamoho ni yona. 
LEV.20.16	Haiba ki yena musali ya lika ku foswa ki folofolo, ni yena u ta bulaiwa hamoho ni yona. Ki mulatu wa hae ni folofolo yeo. U ipatiselize lifu.
LEV.20.17	 “Haiba munna a nyala kaizel'a hae, kapa kaizel'a hae y'a kopanezi ni yena ku ndat'a bona, batu bao ba ta swabiswa hahulu patalaza, mi ba ta zwiswa mwa sicaba. U lobezi ni kaizel'a hae, mi u swanezi ku lifa mulatu wa sindoye. 
LEV.20.18	 Hape haiba munna a fosa ni musali ya keluhile, bubeli bwa bona ba na ni ku zwiswa mwa sicaba, kakuli ba lobile milao ya za ku silafala.
LEV.20.19	 “Haiba munna a fosa ni kaizel'a ndat'ahe, bubeli bwa bona ba swanezi ku lifa mulatu wa sindoye. 
LEV.20.20	Hape haiba mutu a lobala ni musal'a malum'ahe, u tompolola malum'ahe, mi yena ni musali yo ba swanezi ku lifa mulatu wo wa sindoye. Hape ha ku na wa ku bona ya ta ba ni mwana. 
LEV.20.21	 Haiba munna a nyala musal'a munyan'a hae, ba ta shwa cwalo ba si na bana. U ezize nto ye silafezi ka mulao, mi hape u tompolozi munyan'a hae.”
LEV.20.22	Muñ'a Bupilo a li, “Mu buluke milao ni litaelo za ka kaufela, ili kuli mu si ke mwa y'o hanwa ki naha ye ni mi isa ku yona. 
LEV.20.23	Mu si ke mwa latelela mikwa ya bahedeni be ni leleka mwa naha kuli mina mu ba yole. Ba ni swabisize hahulu ka mikwa ya bona ye maswe kaufela. 
LEV.20.24	Kono ni mi sepisize naha ye, ye nde ye nunile, kuli i be ya mina, mi luli ni ta mi fa yona. Ki na Muñ'a Bupilo, Mulimu wa mina, mi ni mi ketile kwa macaba a mañwi kaufela. 
LEV.20.25	Cwalehe, mu ta bonisa fapahano ye utwahala mwahal'a lifolofolo ni linyunywani ze kenile ka mulao ni ze si ka kena. Mu si ke mwa ca lifolofolo kamba linyunywani ze silafezi. Ni se ni talusize kuli li silafezi, mi ha mu li ca, mu ta silafala. 
LEV.20.26	Mu be batu ba ka, ili ba ba kenile kakuli ni na ni kenile, na, Muñ'a Bupilo. Ni iketezi mina kwa macaba a mañwi kuli kaufel'a mina mu be batu ba ka luli.
LEV.20.27	“Munna kamba musali ufi ni ufi ya ta kupa tuso kwa milimu ya ba ba shwile, u ta pobaulwa ka macwe. Ya eza cwalo, ki mulatu wa hae. U ipatiselize lifu.”
LEV.21.1	Muñ'a Bupilo a bulelela Mushe ku taluseza baprisita ba mba ya Aruni, a li, “Ha ku na muprisita ya ta isilafaza ka ku kena kwa lisebelezo za kepelo, mwanahabo h'a shwile. 
LEV.21.2	Kono wa kona ku kena kwa lisebelezo za kepelo ha ku shwile m'ahe kamba ndat'ahe, mwan'a hae wa mushimani kamba wa musizana, mwanahabo, 
LEV.21.3	kamba kaizel'a hae ya si ka nyalwa ya pila mwa ndu ya hae. 
LEV.21.4	A si ke a isilafaza ka lifu la kaizel'a hae ya nyezwi.
LEV.21.5	 “Ha ku na muprisita ya ta ikuta kwa toho, kamba ku pumela mulelu, kamba ku ipazaka lipazo fa mubili ku bonisa kuli wa silisa. 
LEV.21.6	U ta ba ya kenile cwalo, mi a si ke a tompolola libizo la ka. Ki yena ya ni ezeza litabelo za lico, mi u swanezi ku ba ya kenile. 
LEV.21.7	Muprisita a si ke a nyala musali ya n'a li lihule, kamba musali ye si mwalyanjo, kapa musali ya lelekilwe, kakuli yena muprisita u kenile. 
LEV.21.8	Batu ba swanezi ku lemuha kuli muprisita u kenile, kakuli ki yena ya ni ezeza litabelo za lico. Ki na Muñ'a Bupilo, ni kenile, mi ni kenisa ni batu ba ka. 
LEV.21.9	Haiba mwan'a muprisita u ikeza lihule, u tompolola ndat'ahe, mi u ta bulaiwa ka mulilo.
LEV.21.10	“Muprisita yo muhulu ya tozizwe mafula fa toho, mi ili ya tohonolofalizwe ni ku apeswa liapalo za buprisita, h'a lukeli ku lisela milili ya hae i shakilikana feela i sa kamunwi, kapa ku pazaula liapalo za hae ku bonisa kuli u mwa maswabi. 
LEV.21.11	A si ke a kena mwa ndu mo ku na ni situpu sa mufu. A si ke a silafaza niha i ka ba sa ndat'ahe kamba sa m'ahe. 
LEV.21.12	A si ke a silafaza Tende ya ka ye Kenile, kamba ku i siya, kakuli u ketezwi na. Ki na Muñ'a Bupilo. 
LEV.21.13	U ta nyala mwalyanjo. 
LEV.21.14	H'a koni ku nyala mbelwa, musali ya lelekilwe, kapa musali ya n'a li lihule. U ta nyala feela mwalyanjo wa mwa lusika lwa habo. 
LEV.21.15	Hakusicwalo, bana ba hae ba ba lukela ku ba ba ba kenile ba ta ba ba ba silafezi. Ki na Muñ'a Bupilo, mi ni iketezi yena kuli a be muprisita yo muhulu.”
LEV.21.16	Muñ'a Bupilo a fa Mushe litaelo. 
LEV.21.17	Mushe n'a na ni ku bulelela Aruni kuli, “Ha ku na wa lusika lwa hao, wa sihole, ya ta ni ezeza sitabelo sa mpo ya lico. Ku be cwalo kuya kuile. 
LEV.21.18	Ha ku na mutu wa sihole ya ta eza sitabelo, i ta ba sibofu, ya holofezi lihutu, wa pata ye holofezi, kamba ya bupehile maswe, 
LEV.21.19	ya sitani lizoho kamba lihutu, 
LEV.21.20	wa situnda, kamba mbonezikai, ya kula meeto kamba lukwekwe, kapa numbulwa. 
LEV.21.21	Ha ku na mutu ya holofezi cwalo wa lusika lwa Aruni ya ta ni fa sitabelo sa mpo ya lico. 
LEV.21.22	Mutu ya cwalo u ta ca lico ze ni filwe, ili sitabelo sa lico se si kenile hamoho cwalo ni sitabelo sa limpo za lico ze kenile hahulu. 
LEV.21.23	Kono a si ke a sutelela fakaufi ni lisila la mwahali kamba kwa katala, kakuli na ni Muñ'a Bupilo, mi ki na ni li kenisa.”
LEV.21.24	Cwale ze, ki zona z'a bulezi Mushe ku Aruni ni bana ba hae, hamoho ni batu ba Isilaele kaufela.
LEV.22.1	Muñ'a Bupilo a fa Mushe litaelo. 
LEV.22.2	Mushe n'a na ni ku taluseza Aruni ni bana ba hae kuli, “Mu kuteke hande limpo ze kenile ze ni tisezwa ki batu ba Isilaele, ili kuli libizo la ka le li kenile li si ke la tompololwa. Ki na Muñ'a Bupilo. 
LEV.22.3	Haiba yo muñwi wa baikulu ba mina a sutelela fakaufi ni limpo ze kenile ze ni tiselizwe ki batu ba Isilaele, a nz'a silafezi, h'a sa na ku bonahala hape fapil'a ka ni kamuta. Ku ta ba cwalo kuya kuile. Ki na Muñ'a Bupilo.
LEV.22.4	“Ha ku na wa lusika lwa Aruni, ya na ni butuku bwa mbingwa bo bu yambukela kamba bwa sooya, ya ta ca kwa lico ze kenile, konji ha s'a kenile ka mulao. Muprisita kamukana ya swala nto ifi ni ifi ye silafalizwe ka ku kopana ni situpu, kapa muprisita ya shamile mushamo wa lupepo, yena u silafezi. 
LEV.22.5	Ya sweli folofolo kamba mutu ya silafezi, ni yena u silafezi. 
LEV.22.6	Muprisita kamukana ya silafala, u ta ina cwalo a silafezi ku fitela manzibwana, mi niha i ka ba cwalo h'a na ku ca kwa limpo ze kenile ku fitela ha s'a tapile. 
LEV.22.7	Lizazi ha li se li likezi, u ta ba ya kenile, mi cwale u ta ca kwa limpo ze kenile ze li lico za hae. 
LEV.22.8	H'a na ku ca nama ya folofolo ye ishwezi kamba ye bulailwe ki libatana. I ta mu silafaza. Ki na Muñ'a Bupilo.
LEV.22.9	“Baprisita kaufela ba ta buluka milao ye, ye ni ba file. Hakusicwalo ba ta ba ni mulatu, mi ba swanezi ku bulaiwa kabakala ku tula milao yeo ye kenile. Ki na Muñ'a Bupilo ya ba kenisa.
LEV.22.10	“Ha ku na ye si wa lusika lwa baprisita, nihaiba ya ina ni muprisita kamba ya beleka ku yena, ya ka ca limpo ze kenile. 
LEV.22.11	Kono batanga ba muprisita, ba ba lekilwe ka mali, kapa ba ba pepezwi mwa lapa la hae, ba lukela ku ca lico z'a fiwa muprisita. 
LEV.22.12	Mwan'a muprisita ya nyalwa ki mutu feela ye si muprisita, a si ke a ca kwa lico zeo za limpo ze kenile. 
LEV.22.13	Kono mwana wa musizana ya shwezwi ki munna, kamba ya lelekilwe, ya si na bana, mi ili ya kutezi ku t'o pila mwa ndu ya ndat'ahe, u lukela ku ca lico z'a fiwa ndat'ahe, ili kabelo ya buprisita. Ha ku na ye si wa lusika lwa buprisita ya ka ca kwa lico zeo.
LEV.22.14	“Haiba mutu ye si wa lusika lwa buprisita a ca ye ñwi ya limpo ze kenile a sa ezi ka bomu, u swanezi ku i lifa muprisita hamoho ni kalulo ya buketalizoho ya teko ya yona. 
LEV.22.15	Baprisita ba si ke ba silafaza limpo ze kenile. 
LEV.22.16	Baprisita ba si ke ba tuhelela mutu ya sa lumelelwi ka mulao kuli a li ce. Kezo yeo i ka tiseza mutu ya cwalo mulatu. Ki na Muñ'a Bupilo ya kenisa limpo zeo.”
LEV.22.17	Muñ'a Bupilo a fa Mushe litaelo. 
LEV.22.18	Mushe n'a na ni ku bulelela Aruni ni bana ba hae ni batu kaufela ba Isilaele milao ye, ye tatama, ye li, “Muisilaele kaufela kamba mulicaba ya pila mwa Isilaele h'a eza sitabelo sa ku cisa, i ka ba sa ku taleleza buitamo kamba sa mpo y'a fa ka tato ya hae, folofolo ya sitabelo seo i swanezi ku ba ye si na fo i nyazahala. 
LEV.22.19	Hape i lukela ku ba ya poho ye si na fo i nyazahala kuli i amuhelwe. 
LEV.22.20	 Haiba u tisa folofolo ye na ni fo i nyazahala, Muñ'a Bupilo h'a na ku i amuhela. 
LEV.22.21	Mutu kamukana h'a tisa mpo ya sitabelo sa ku tiisa bulikani ku Muñ'a Bupilo, i ka ba ya ku taleleza buitamo kamba mpo feela y'a fa ka tato ya hae, folofolo ya sitabelo seo i swanezi ku ba ye si na fo i nyazahala, haiba a lata kuli si amuhelwe. 
LEV.22.22	Mu si ke mwa tiseza Muñ'a Bupilo folofolo ye shwile meeto, ye holofezi, ye fahuzwi, ya sitombo se si zwa bulalu, ya sikwekwe, ye kubuhile kapa ya litombo-tombo. Mu si ke mwa fitisa ye ñwi ya lifolofolo ze cwalo fa katala ku ezeza Muñ'a Bupilo sitabelo sa lico. 
LEV.22.23	U kona ku tisa folofolo, ya mpo y'o fa ka lilato la hao, ili folofolo ye kokile kapa ye nyazahala, kono yeo ha i lumelelwi kwa ku eza sitabelo sa buitamo. 
LEV.22.24	Mu si ke mwa fa Muñ'a Bupilo folofolo ye tubilwe sisete, ku pumeha, ku pyatwa, kamba ku pazuha fahali. Taba yeo ha i lumelelwi mwa naha ya habo mina.
LEV.22.25	“Mu si ke mwa eza sitabelo sa lico ka folofolo ye tisizwe ki mulicaba. Lifolofolo ze cwalo li maswe, mi ha li lumelelwi.”
LEV.22.26	Muñ'a Bupilo a bulelela Mushe, a li, 
LEV.22.27	“Namani, ngunyana, kamba pulinyana ha i zwezwi, ha i lukeli ku zwiswa ku m'a yona ku si ka fita mazazi a supile, kono ku zwa fo ya lumelelwa ku eziwa sitabelo sa lico. 
LEV.22.28	Mu si ke mwa eza komu ni mwan'a yona kamba ngu ni mwan'a yona sitabelo ka lizazi li li liñwi. 
LEV.22.29	Ha mu ezeza Muñ'a Bupilo sitabelo sa buitumelo, mu latelele milao, ili kuli mu lumelelwe. 
LEV.22.30	Mu si ce ka lona lizazi leo, mi mu si ke mwa buluka se siñwi ku isa habusa.”
LEV.22.31	Muñ'a Bupilo a li, “Mu utwe litaelo za ka. Ki na Muñ'a Bupilo. 
LEV.22.32	Mu si ke mwa tompolola libizo la ka le li kenile. Batu ba Isilaele kamukana ba swanezi ku ziba kuli, na, ni kenile. Ki na Muñ'a Bupilo, mi na mi kenisa. 
LEV.22.33	Hape ni mi zwisize mwa Egepita kuli ni be Mulimu wa mina. Ki na Muñ'a Bupilo.”
LEV.23.1	Muñ'a Bupilo a fa Mushe milao. 
LEV.23.2	Milao yeo ye tatama i amana ni ya mikiti ya silumeli, ye ba swanezi ku hupula kamita batu ba Isilaele ha ba kopana ku t'o lapela. 
LEV.23.3	 A li, “Mu na ni mazazi a silezi a ku eza misebezi ya mina, kono mu hupule kuli lizazi la busupa ki lizazi la pumulo. Ka lona lizazi leo, mu si ke mwa sebeza, kono mu kopane hamoho ku lapela. Lizazi la Pumulo ki la Muñ'a Bupilo, niha mu ka pila kai ni kai. 
LEV.23.4	Mu zibahaze mikiti yeo ye tatama ka linako ze ketilwe.
LEV.23.5	 “Paseka, ye ezelizwe ku kuteka Muñ'a Bupilo, i kala lizazi la bulishumi ni a mane, mwa kweli ya pili, lizazi ha li likela. 
LEV.23.6	 Mukiti wa Linkwa ze si na Mumela u kala ka la bulishumi ni a ketalizoho, mi mu swanezi ku nga mazazi a supile mu sa ci linkwa ze umezwi. 
LEV.23.7	Ka lizazi la pili, mu ta kopana hamoho ku lapela, mu sa ezi musebezi ufi kamba ufi wa misebezi ya mina ya mazazi kaufela. 
LEV.23.8	Mu tiseza Muñ'a Bupilo limpo za mina za lico ka mazazi a supile. Ka lizazi la busupa, mu kopane hape, mu lapele, mi mu si ke mwa eza misebezi ya mina ya ka zazi ni zazi.”
LEV.23.9	Muñ'a Bupilo a bulelela Mushe, a li, 
LEV.23.10	“Ha mu fita mwa naha y'a mi fa Muñ'a Bupilo, mi mwa kutula lico za mina, mu ise ñata ya pili ku muprisita. 
LEV.23.11	Yena u ta i fitisa ku Muñ'a Bupilo, ili mpo ya butokwa kuli mu amuhelwe. Muprisita u ta i eza sitabelo ka lizazi le li tatama la Pumulo. 
LEV.23.12	Ka lona lizazi le mu ta eza sitabelo sa lico, mi mu eze ni sitabelo sa ku cisa sa ngunyana ya silimo si li siñwi, ili ya poho ye si na fo i nyazahala. 
LEV.23.13	Hape mu ekeze ku yona litikanyo ze ne za bupi bo bunde, bo bu lubilwe ni mafula a olive, ili mpo ya lico. Muunko wa sitabelo se u tabisa hahulu Muñ'a Bupilo. Hape, mu ta beyelela ni mpo ya tikanyo ye likani ya waine. 
LEV.23.14	Mu si ke mwa ca lico za mina ze nca butala, li besizwe, kamba li ezizwe linkwa, ku fitela ha mu se mu tiselize Mulimu limpo za mina za lico za mutamuno. Mulao wo u na ni ku mamelwa ki baikulu ba mina ka linako kaufela kuya kuile.
LEV.23.15	 “Ku zwa ka lizazi le li tatama la Pumulo, ili lona le mu kile mwa tisa limpo za mina za lico ku Muñ'a Bupilo, mu bale lisunda ze supile ze tezi. 
LEV.23.16	Ka lizazi la Pentekonta, ili lizazi le li tatama la Pumulo ya busupa, mu tiseza Muñ'a Bupilo mpo ye nca ya lico. 
LEV.23.17	Ba ndu ye ñwi ni ye ñwi ba tiseze Muñ'a Bupilo linkwa ze peli. Sinkwa se siñwi ni se siñwi si be se si ezizwe ka bupi bo bu nekile, bo bu likana kilo i liñwi. Linkwa zeo, i be ze umezwi, mi li ezezwe Muñ'a Bupilo mpo ya lico za mutamuno. 
LEV.23.18	Hape, batu ba tise linkwa zeo ni lingunyana ze supile ze na ni silimo si li siñwi, poho i liñwi, ni lipuli ze peli, mi ku zona ku si ke kwa ba ni ye na ni fo i nyazahala. Li ta ezezwa Muñ'a Bupilo sitabelo sa ku cisa, hamoho ni limpo za lico ni waine. Muunko was sitabelo se u tabisa hahulu Muñ'a Bupilo. 
LEV.23.19	Hape mu eze puli i liñwi ya poho sitabelo sa ku zwisa libi, mi mu nge lingunyana ze peli za lipoho ze na ni silimo si li siñwi, mu li eze sitabelo sa ku tiisa bulikani. 
LEV.23.20	Muprisita u ta fitisa linkwa zeo hamoho ni lingunyanga ze peli ku Muñ'a Bupilo, ili mpo ya butokwa ye ta fiwa baprisita. Limpo ze li kenile. 
LEV.23.21	Ka lona lizazi leo mu si ke mwa eza musebezi ni o mukana, kono mu kopane mi mu lapele hamoho. Baikulu ba mina ba mamele mulao wo kuya kuile, niha ba ka pila kai ni kai.
LEV.23.22	 “Ha mu kutula masimu a mina, mu si ke mwa kutula lico ze kwa munjewela wa simu, mi hape mu si ke mwa kutela ku y'o kutula lico ze ne siyezi. Mu li siyele babotana ni bazwahule. Ki na Muñ'a Bupilo Mulimu wa mina.”
LEV.23.23	Muñ'a Bupilo a fa Mushe litaelo. 
LEV.23.24	Mushe n'a na ni ku bulelela Maisilaele kuli, “Ka lizazi la pili la kweli ya busupa mu buluke lizazi la pumulo, mi litolombita ha li lila mu kopane hamoho ku lapela. 
LEV.23.25	Mu si ke mwa eza ni o mukana wa misebezi ya mina ya kamita, kono mu ezeze Muñ'a Bupilo sitabelo sa lico.”
LEV.23.26	 Muñ'a Bupilo a fa Mushe litaelo. 
LEV.23.27	Mushe n'a na ni ku bulelela Maisilaele kuli, “Lizazi la bulishumi, la kweli ya busupa, ki lizazi la sebelezo ya silimo ni silimo ya ku zwisa libi za batu. Ka lona lizazi leo mu si ke mwa ca ni se sikana. Mu kopane hamoho ku lapela, mi mu ezeze Muñ'a Bupilo sitabelo sa lico. 
LEV.23.28	Mu si ke mwa sebeza ka lona lizazi leo, kakuli ki lizazi la ku eza sebelezo ya ku zwisa libi. 
LEV.23.29	Ufi ni ufi ya ka ca se siñwi ka lona lizazi leo, h'a sa na ku balelwa kwa batu ba Muñ'a Bupilo. 
LEV.23.30	Haiba mutu a ka sebeza ka lona lizazi leo yena Muñ'a Bupilo kasibili u ta mu bulaya. 
LEV.23.31	Mulao wo u ama mina ni baikulu ba mina kaufela, niha ba ka pila kai kamba kai. 
LEV.23.32	Ku zwa lizazi la busupa ni a mabeli kwa kweli ha li likela, ku isa manzibwana a la bulishumi, mu buluke lizazi le, ili la pumulo, mi ka lona lizazi leo mu si ke mwa ca se siñwi.”
LEV.23.33	 Muñ'a Bupilo a fa Mushe litaelo. 
LEV.23.34	Mushe n'a na ni ku bulelela Maisilaele kuli, “Mukiti wa Minganda u kala ka la bulishumi ni a ketalizoho mwa kweli ya busupa, mi u zwelapili ka mazazi a supile. 
LEV.23.35	Ka lizazi la pili la ona mukiti wo, mu kopane hamoho, mu lapele, mi mu si ke mwa eza ni o mukana wa misebezi ya mina ya kamita. 
LEV.23.36	Ka zazi ni zazi, ili ka mazazi a supile, mu ka na mu tisanga limpo za lico. Ka lizazi la busupa ni li li liñwi mu kopane hamoho, mi mu eze sitabelo sa lico. Lizazi leo ki la milapelo, mi ka lona mu si ke mwa eza musebezi ni o mukana.
LEV.23.37	“Ye ki yona mikiti ya silumeli mo mu kuteka Muñ'a Bupilo ka ku kopana hamoho ku lapela, ku fitisa limpo za lico, limpo za ku cisa, ni litabelo hamohocwalo ni limpo za waine ka mo li tokwahalela ka zazi ni zazi. 
LEV.23.38	Mikiti yeo ki ye eziwa kwand'a Lipumulo za kamita, mi ni zona limpo za teñi li eziwa kwand'a limpo za kamita, ili litabelo za mina za ku taleleza buitamo, ni limpo za mina ze mu fa Muñ'a Bupilo ka ku lata kwa mina.
LEV.23.39	“Ka lizazi la bulishumi ni a ketalizoho mwa kweli ya busupa, ha mu se mu kutuzi masimu a mina, mu eze mukiti wo ka mazazi a supile. Lizazi la pili i ta ba le li ketezwi ku pumula. 
LEV.23.40	Ka lona lizazi leo, mu nge miselo ye minde hahulu ye zwa kwa likota za mina. Hape mu nge ni linzalu ni mitai ya likota ze na ni matali, mi cwale mu kale ku eza mukiti wa silumeli, ili ku kuteka Muñ'a Bupilo, Mulimu wa mina. 
LEV.23.41	Mukiti wo, mu u eze ka mazazi a supile. Wo ki mulao o na ni ku bulukwa ki baikulu ba mina kuya kuile. 
LEV.23.42	Batu ba Isilaele kamukana ba ta ina mwa minganda mazazi a supile. 
LEV.23.43	Kihona kuli baikulu ba mina ba te ba zibe kuli Muñ'a Bupilo n'a pilisanga batu ba Isilaele mwa minganda muta a ba zwisa mwa Egepita. Ki na Muñ'a Bupilo, Mulimu wa mina.”
LEV.23.44	Cwale ka mukwa wo, Mushe a fa batu ba Isilaele milao ya ku mamela mazazi a mikiti ya silumeli, ili ku kuteka Muñ'a Bupilo.
LEV.24.1	Muñ'a Bupilo a fa Mushe litaelo. 
LEV.24.2	Mushe n'a na ni ku laela batu ba Isilaele kuli ba tise mafula a mande a olive, ili mafula a mushobo o munde hahulu a lilampi za mwa Tende ya Kopano, ili kuli ku be ni liseli le li bonahala mwateñi kamita. 
LEV.24.3	Ka zazi ni zazi manzibwana Aruni u ka na a tukisa lilampi zeo, mi li tuke cwalo ku fitela kakusasana. Li tukele hona fo fapil'a Muñ'a Bupilo, kwand'a lisila le li fapil'a Likwati la Bulikani, le li inzi mwa Sibaka se si Kenile Hahulu. Mulao wo u na ni ku bulukiwa kuya kuile. 
LEV.24.4	Aruni ki yena ya ta tokomela lilampi ze fa sipahekelo sa gauda ye nde, mi a bone kuli lilampi zeo li n'o tukanga nako kaufela fapil'a Muñ'a Bupilo.
LEV.24.5	 U nge bupi bo bu eza likilo ze lishumi ni ze peli, mi u bese linkwa ze lishumi ni ze peli. 
LEV.24.6	U beye linkwa zeo mwa mibamba ye mibeli. U beye ze silezi mwa mubamba o muñwi ni o muñwi fa tafule ye ezizwe ka gauda ye nde, ili ye fapil'a Muñ'a Bupilo. 
LEV.24.7	Hape u beye insense ye kenile mwa mubamba o muñwi ni o muñwi kuli i be kupuzo ya limpo za lico ze filwe Muñ'a Bupilo, ili kupuzo ye ta nga sibaka sa linkwa. 
LEV.24.8	Ka la Pumulo ni Pumulo, nako kaufela, ku swanezi ku beiwanga linkwa fapil'a Muñ'a Bupilo, ili ku taleleza buikalabelo bwa bulikani bwa batu ba Isilaele. 
LEV.24.9	 Linkwa zeo ki za Aruni ni baikulyaye, mi ba ta li cela mwa sibaka se si tompeha, kakuli ye ki kabelo ye kenile hahulu ya lico ze filwe Muñ'a Bupilo, kuli li be lico za baprisita.
LEV.24.10	Mutu yo muñwi ya pepiwe ki musali wa Muisilaele, mi ndat'ahe ili Muegepita, u kile a ya mwahal'a batu ba Isilaele a y'o ina ni bona mwa mafulo, mi mwateñi a y'o omana ni Muisilaele yo muñwi. 
LEV.24.11	M'ahe mutu yo n'e li Shelomiti, mwan'a Dibiri, wa lusika lwa Dani. Cwale ha ne ba nze ba omana cwalo, mutu yo a lwaha Mulimu. Kiha ba mu isa ku Mushe. 
LEV.24.12	Yena a mu beya mwa mazoho a balibeleli ku fitela Muñ'a Bupilo a ta ba bulelela se ba lukela ku si eza ku yena.
LEV.24.13	Cwale Muñ'a Bupilo a li ku Mushe, 
LEV.24.14	“U zwiseze mutu yo kwand'a mafulo. Mutu kamukana ya mu utwile h'a lwaha a beye mazoho a hae fahalimw'a toho ya mutu yo ili ku paka kuli u mulatu, mi kihona batu kaufela ba ta mu pobaula ka macwe. 
LEV.24.15	Cwale u bulelele batu ba Isilaele kuli mutu kaufela ya lwaha Muñ'a Bupilo u ta lwala bukiti bwa sibi sa hae. 
LEV.24.16	U ta bulaiwa. Muisilaele kaufela, kamba mulicaba kamukana ya pila mwa Isilaele, ya lwaha Muñ'a Bupilo, u ta pobaulwa ka macwe ki sicaba kaufela.
LEV.24.17	 “Mutu kamukana ya bulaya yo muñwi u ta bulaiwa. 
LEV.24.18	Mañi ni mañi ya bulaya folofolo ya yo muñwi u swanezi ku mu lifela i sili. Mulao ki bupilo ka bupilo.
LEV.24.19	“Haiba mutu a holofaza yo muñwi, ni yena u ta holofazwa cwalo. 
LEV.24.20	 Haiba a mu loba lisapo, ni yena u ta lobwa lisapo. Haiba a mu punya liito, ni yena u ta punyiwa liito. Haiba a mu loba liino, ni yena u ta lobwa liino. Kolofalo kaufela y'a ta eza ku yo muñwi ni yena u ta eziwa cwalo. 
LEV.24.21	Mañi ni mañi ya ta bulaya folofolo u ta i lifa, kono ya bulaya mutu u ta bulaiwa ni yena. 
LEV.24.22	 Mulao wo wa mi ama kaufela, mina Maisilaele hamoho ni balicaba ba ba pila mwahal'a mina, kakuli na, Muñ'a Bupilo, ki na Muñ'a Bupilo, Mulimu wa mina.”
LEV.24.23	Cwale Mushe a bulelela batu ba Isilaele ku isa mutu yo kwand'a mafulo, mi ba y'o mu pobaula ka macwe. Ka ku eza cwalo batu ba Isilaele ba ezize s'a n'a laezwi Mushe ki Muñ'a Bupilo.
LEV.25.1	 Muñ'a Bupilo a bulela ni Mushe fa Lilundu la Sinai, mi a mu fa litaelo. 
LEV.25.2	A mu laela ku fa batu ba Isilaele milao ye, a li, “Ha mu kena mwa naha y'a mi fa Muñ'a Bupilo, mu tuhele mubu u kutele ku ba tite. 
LEV.25.3	Mu ta cala masimu a mina, mu pumele mitai ya likota za veine, mi mu kutule lico za mina ka lilimo ze silezi. 
LEV.25.4	Kono silimo sa busupa ki silimo sa pumulo ya mubu ye swanezi ku tokomelwa hahulu. Ki silimo se si ketezwi Muñ'a Bupilo. Mu si ke mwa cala masimu a mina, kamba ku kolela likota za veine ka silimo seo. 
LEV.25.5	Hape, mu si ke mwa kutula nihaili lico ze imelezi feela li si ka calwa, kamba ku yanga miselo ya likota za mina ze si ka kolelwa. Ki silimo sa pumulo ya mubu ye swanezwi ku tokomelwa hahulu. 
LEV.25.6	Ka sona silimo seo, mu ta pila lico ze imelezi feela, mina, batanga ba mina, babeleki ba mina, balicaba ba ba pila ni mina. 
LEV.25.7	Limunanu za mina ni lifolofolo za mwa naheñi ze mwa naha ya mina li ta pila lico ze imelezi feela. Ku ta ciwa linto kamukana ze ta imelela mwa naheñi.
LEV.25.8	“U bale lilimo ze supile hasupile. U ta fumana kuli kaufel'a zona ki ze mashumi a mane ka ze supile ni ze peli. 
LEV.25.9	Cwale, lizazi la bulishumi la kweli ya busupa, ili lizazi le lituna la Mukiti wa Swalelo, u lume mutu ku y'o liza tolombita mwa naha kaufela. 
LEV.25.10	Wo, ki ona mukwa o mu ta keta ka ona silimo sa swalelo ni ku fa tukuluho kwa batu kaufela ba mwa naha. Ka sona silimo se, lika kaufela ze n'e lekisizwe li ta kutisezwa ku muñ'a zona kamba kwa baikulu ba hae. 
LEV.25.11	Ha mu na ku cala masimu a mina, kamba ku kutula lico ze imelezi ili zona, kamba ku kubukanya miselo ya likota za veine ze ne si ka kolelwa. 
LEV.25.12	Silimo kaufela si ta ba se si kenile ku mina. Mu ta ca feela ze imelezi mwa naheñi.
LEV.25.13	“Ka sona silimo seo, libyana kaufela ze n'e lekisizwe li ta kutisezwa ku muñ'a zona. 
LEV.25.14	Cwale ha u lekisa simu ku Muisilaele yo muñwi kamba ku leka simu ku yena, mu si ke mwa putelelana. 
LEV.25.15	Teko ya simu i lukela ku tomwa ka ku ya ka lilimo ze likana likutulo za yona pili silimo sa Jubile ye tatama i si ka fita. 
LEV.25.16	Haiba ku sa na ni lilimo ze ñata kwapili, teko ya simu yeo i ta pahama hahulu, kono haiba ku siyezi ze nyinyani feela, fo teko i ta kuta mwatasi, kakuli se si lekiswa ki palo ya likutulo za simu yeo. 
LEV.25.17	U si ke wa puma mwanahenu wa Muisilaele, kono u sabe Muñ'a Bupilo, Mulimu wa hao.
LEV.25.18	“Mu utwe milao ni litaelo za Muñ'a Bupilo, ili kuli mu te mu pile ka buiketo mwa naha. 
LEV.25.19	Naha i ta melisa lico za yona, mi mu ta ba ni ze mu tokwa ku ca kaufela, mu pile ka buiketo.
LEV.25.20	“Kono mwendi yo muñwi a ka swana a buza kuli, ‘Ku ta ciwa sika mañi mwa silimo sa busupa ku si ka calwa masimu mi ku si na kutulo ya lico!’ 
LEV.25.21	Fo, mu si ke mwa ikalelwa ka za sico sa silimo seo, kakuli mwa silimo sa busilela Muñ'a Bupilo u ta mi fa kutulo ya lico ze ñata, mane ze likana lilimo ze talu. 
LEV.25.22	Ha mu ka cala masimu a mina mwa silimo sa busupa ni si li siñwi, mu ka na mu nze mu ca lico ze ne mu kutuzi mwa silimo sa busilela, mi mu ta ba ni lico ze mi likana ku fitela ze nca ha li kutulwa.”
LEV.25.23	“Masimu a mina a si ke a lekiselezwa, kakuli ha si a mina luli. Ki a Mulimu, mi mina mu swana feela inge bazwahule ba ba lumelezwi ku itusisa ona.
LEV.25.24	“Ha ku lekiswa simu, tukelo ya muñ'a simu yeo ya ku i kutisa i swanezi ku zibahala. 
LEV.25.25	Haiba Muisilaele yo muñwi a fetuha mubotana, mi a hapelezwa ku lekisa simu ya hae, mwanahabo luli ki yena ya lukela ku i leka. 
LEV.25.26	Haiba ku si na wahabo ya ka i lekulula, mutu yo u ta lumelelwa ku i lekulula ili yena haiba a fumana mali. 
LEV.25.27	Mwa taba ya mufuta o cwalo, u swanezi ku lifa mutu yo, ya i lekile, tifo ya lilimo ze ne sa siyezi ku isa fa silimo sa Jubile ye tatama. Cwale fo, u kutelwa ki simu ya hae. 
LEV.25.28	Kono haiba a sa fumani mali a ku i lekululisa, i ta ba mwa maata a ya n'a i lekile ku fitela ka silimo sa Jubile ye tatama. Cwale ka sona silimo seo, kihona i ta kutela ku muñ'a yona luli.
LEV.25.29	“Haiba mutu a lekisa ndu ye mwa munzi o potolohilwe ki lukwakwa lwa limota, u na ni tukelo ya ku i lekulula, ili mwahal'a silimo sa pili ku zwa f'a n'a i lekiselize. 
LEV.25.30	Kono haiba a sa i lekululi ka sona silimo sa pili, h'a sa na tukelo ya ku i lekulula, mi cwale ndu yeo i fetuha siluwo sa yena mutu yo ya n'a i lekile ni sa baikulu ba hae. Ndu yeo ha i sa na ku kutisezwa ku muñ'a yona ka silimo sa Jubile. 
LEV.25.31	Kono mandu a siyo mwa minzi ye mwa makwakwa a mamota, a na ni ku talimwa sina masimu. Bañi ba ona ba pili ba na ni tukelo ya ku a lekulula, mi hape a na ni ku kutiswa ka silimo sa Jubile. 
LEV.25.32	Nihakulicwalo Malivi, bona, ba na ni tukelo ya ku lekulula mandu a bona a mwa minzi ya Malivi ka nako ifi kapa ifi. 
LEV.25.33	Haiba ndu ye mwa munzi o mwahal'a lukwakwa i lekisizwe ki Mulivi, i si ka lekululwa kale, i lukela ku kutisezwa ku muñ'a yona mwa silimo sa Jubile, kakuli mandu a Malivi mwa minzi ya Maisilaele ki a bona luli kuya kuile. 
LEV.25.34	Kono naha ya mafulisezo, ye potolohile minzi ya Malivi, ha i na ku lekiswa ni kamuta. Ki ya bona kuya kuile.”
LEV.25.35	 “Haiba mwanahenu wa Muisilaele, ya pila fakaufi ni wena, a ba mubotana, mi a palelwa ku itusa ili yena, u swanezi ku mu tusa sina mo n'o ka tuseza mubeleki ili kuli a zwelepili ku pila ni wena. 
LEV.25.36	U si ke wa mu lifisa se siñwi fahalimw'a s'o n'o mu kolotisize, kono u sabe Mulimu, mi u lisele mwanahenu yo wa Muisilaele a pile fakaufi ni wena. 
LEV.25.37	 U si ke wa mu kolotisa mali kuli u fumane ñambeko, kamba ku mu lekisa sico ka teko ye pahami. 
LEV.25.38	Ye ki taelo ya Muñ'a Bupilo, Mulimu wa mina, ya mi zwisize mwa Egepita, ku t'o mi fa naha ya Kanana ni ku ba yena Mulimu wa mina.”
LEV.25.39	 “Haiba mwanahenu wa Muisilaele, ya pila fakaufi ni wena, a kenwa ki bubotana bo butuna hahulu, kuli mane a itekise ku wena ku ba mutang'a hao, u si ke wa mu sebelisa musebezi wa mutanga. 
LEV.25.40	A pile feela ni wena sina mubeleki, mi a ku sebeleze ku fitela silimo sa Jubile ye tatama. 
LEV.25.41	Ka yona nako yeo, yena ni bana ba hae ba lukuluhe, mi ba kutele kwa banabahabo bona ni kwa liluwo la bokukw'a bona. 
LEV.25.42	Batu ba Isilaele ki bona batanga ba Muñ'a Bupilo, mi ki yena ya ba zwisize mwa Egepita. Ha ba swaneli ku lekiswa kuli ba be batanga ba batu. 
LEV.25.43	U si ke wa mu nyandisa, kono u sabe Mulimu wa hao. 
LEV.25.44	Haiba mu tokwa batanga ba banna kapa ba basali, mu kona ku ba leka kwa macaba a mi potolohile. 
LEV.25.45	Hape mwa kona ku leka bana ba balicaba ba ba pila mwahal'a mina. Bana bao ba ba pepezwi mwa naha ya mina ba be batu ba mina. 
LEV.25.46	Mu ka na mwa ba siyela bana ba mina kuli ba ba yole, ili kuli ba ba sebeleze mwa bupilo bwa bona kaufela. Kono mu si ke mwa nyandisa Maisilaele ba habo mina.
LEV.25.47	“Mulicaba kapa mubeleki ya pila ni wena wa kona ku fuma, mi mwanahenu wa Muisilaele, yena, a li mubotana, kuli mane a itekise sina mutanga ili yena ku mulicaba kamba ku mubeleki yo. 
LEV.25.48	Mwamulaho a ku itekisa cwalo, u sa na ni tukelo ya ku lukululwa. 
LEV.25.49	U kona ku lukululwa ki mwanahabo, malum'ahe, mwan'a kaizel'a ndat'ahe, kamba yo muñwi wa mwa mba ya bona. Haiba yena kasibili a fumana mali a likana, a ka kona ku itukulula ili yena. 
LEV.25.50	Ka ku lumelelana ni y'a n'a mu lekile, u lukela ku bala lilimo ku zwa f'a n'a itekiselize ku fitela silimo sa Jubile ye tatama, mi cwale a tome teko ya tukuluho ya hae ka ku latelela mali a holwa ki mubeleki. 
LEV.25.51	U swanezi ku kutisa kalulo ye tuna ya teko, haiba ku siyezwi lilimo ze ñata. 
LEV.25.52	Haiba ku siyezwi lilimo ze ñwi feela, u swanezi ku kutisa kabelo ye nyinyani ya teko. 
LEV.25.53	U batisise s'a n'a ka lifa ka ku latelela mali a holwa ki mubeleki, silimo ni silimo, ka lilimo ze siyezi. Mi mulen'a hae a si ke a mu nyandisa. 
LEV.25.54	Haiba a sa lukuluhi ka o muñwi wa mikwa yeo, yena ni bana ba hae ba lukela ku lukuluha ka silimo sa Jubile ye tatama. 
LEV.25.55	Mu mamele milao ye, kakuli batu ba Isilaele ki batanga ba Muñ'a Bupilo. U ba zwisize mwa Egepita. Ki yena Muñ'a Bupilo, Mulimu wa bona.”
LEV.26.1	 Muñ'a Bupilo a li, “Mu si ke mwa eza maswaniso kamba lika ze bupilwe kapa ku betwa, ze cwaleka misumo ya macwe, kapa macwe a betilwe, kuli mu li lapele. Ki na Muñ'a Bupilo, Mulimu wa mina. 
LEV.26.2	Mu buluke la Pumulo, mi mu kuteke Tende ya ka ye Kenile. Ki na Muñ'a Bupilo.
LEV.26.3	 “Mina a mu pile ka ku latelela milao ya ka ni ku utwa litaelo za ka. 
LEV.26.4	Mi cwale ni ta mi neliseza pula ka nako ya teñi, ili kuli naha i melise lico, ni kuli likota li beye miselo. 
LEV.26.5	Lico za mina li ta ba ze ñata hahulu kuli mane mu ka be mu sa kutula mabele ka nako ya ku koyaula miselo ya veine, ni ku nopa miselo ya veine ka nako ya ku cala masimu. Mu ta fumana lico ze mu tokwa kaufela, mi mu ta pila hande mwa naha ya mina.
LEV.26.6	“Ni ta mi fa kozo mwa naha ya mina, mi mu ta pila hande mu sa sabi mutu ni yo mukana. Ni ta zwisa libatana ze maswe ze bulaya kaufela mwa naha, mi hape ha ku sa na ku ba ni ndwa mwateñi ni kamuta. 
LEV.26.7	Mu ka tula lila za mina. 
LEV.26.8	Batu baketalizoho feela ku mina ba ta kona ku tula lila ze mwanda, mi ba ku mina ba mwanda ba ta kona ku tula lila ze likiti ze lishumi. 
LEV.26.9	Ni ta mi tohonolofaza ni ku mi atisa. Ni ta buluka bulikani bo ni itamile ni mina. 
LEV.26.10	Likutulo za mina li ta ba ze ñata hahulu kuli mane li ta feza silimo, mi nihakulicwalo mu ka sulula tuku, ili ku siyela ze nca sibaka. 
LEV.26.11	Ni ta ina ni mina mwa Tende ya ka ye Kenile ye mwahal'a mina, mi ha ni na ku mi nyikwa. 
LEV.26.12	 Ni ta ba Mulimu wa mina, mi mina mu ta ba batu ba ka. 
LEV.26.13	Na, Muñ'a Bupilo, Mulimu wa mina, ni mi zwisize mwa Egepita kuli mu si ke mwa ba batanga ni kamuta. Ni felisize maata a n'a mi tamile, mi ni mi lukuluzi kuli mane mu kone ku izamaela hande mu nze mu lukuluhile.”
LEV.26.14	 Muñ'a Bupilo a li, “Haiba mu sa utwi litaelo za ka, mu ta fiwa mulatu. 
LEV.26.15	Mu si ke mwa sinya bulikani bo ne ni itamile ni mina, ka ku hana ku mamela milao ni litaelo za ka. 
LEV.26.16	Ka ku eza cwalo ni ta mi fa mulatu. Ni ta mi tiseza liziezi, fibele ni matuku a sa konwi ku alafiwa, ili a ta mi bulaya meeto ni ku mi sinyeza bupilo bwa mina. Mu ka cala lipeu za mina kono ha li na ku konda se siñwi kakuli lila za mina li ta mi tula, mi li ta ca ze mu limile. 
LEV.26.17	Ni ta mi fetuhela, ili kuli mu te mu tulwe ki lila za mina, mi mu te mu buswe ki ba ba mi toile. Mu ta saba hahulu kuli mane mu hela-hele feela niha mu sa matiswi ki batu.
LEV.26.18	“Haiba ni mwamulaho a zeo kaufela mu sa zwelapili mu sa ni utwi, ni ta ekeza mulatu wa mina hasupile. 
LEV.26.19	Ni ta felisa mahañi ni buikuhumuso bwa mina. Ha ku na ku ba ni pula, mi naha ya mina i ta omelela hahulu ni ku ba tata sina sipi. 
LEV.26.20	Niha mu ka sebeza ka tata, ha mu na ku fumana se siñwi, kakuli naha ya mina ha i na ku melisa lico, ni likota ha li na ku beya miselo.
LEV.26.21	“Hape, haiba mu sa zwelapili ku sa ni utwa cwalo, ni ta ekeza kwa mulatu wa mina hasupile. 
LEV.26.22	Ni ka mi lumeleza libatana ze maswe ze ka t'o bulaya bana ba mina ni ku feza likomu za mina, mi li ka siya ba sikai feela ku mina, mane linzila za mina li be li unde.
LEV.26.23	“Kono mwendi mwamulaho a milatu ye kaufela mu sa zwelapili ku sa ni utwa, ni ku ni foseza ka likezo za mina. 
LEV.26.24	Fohe, ni ta mi fetuhela ni ku mi ekeleza hahulu mulatu hasupile ku fita pili. 
LEV.26.25	Ni ta mi tiseza ndwa ye ka t'o mi utwisa butuku kabakala ku sinya bulikani bwa luna, mi niha mu ka sabela mwa minzi ya mina, ni ta mi lumeleza matuku a sa konwi ku alafiwa kuli mane mu koze kwa lila za mina. 
LEV.26.26	Ni ta fukuza lico za mina, ili kuli mane basali ba lishumi ba kopanele fa liiso li li liñwi ku apeha buhobe bo ba na ni bona kaufela. Ba ta mi abela bona, mi ha mu se mu bu cile kamukana mu ka be mu sa lapile.
LEV.26.27	“Hape, mwendi ni mwamulaho a zeo kaufela mu sa zwelapili ku ni foseza ni ku hana ku ni utwa. 
LEV.26.28	Cwale ka bunyemi bwa ka ni ta mi fetuhela ni ku mi ekeleza mulatu wa mina ka tata hahulu hasupile. 
LEV.26.29	Tala i ta ba ye tuna hahulu kuli mane mu be mu ce bana ba mina. 
LEV.26.30	Ni ta sinya libaka za lisebelezo za mina ze fa malundu, ni lutulule tutala twa mina twa insense, ni ku nepakela litupu za mina fa milimu ya mina ya maswaniso ye wile. Ni ka mi nyemela hahulu! 
LEV.26.31	Ni ta fetula minzi ya mina matota, ni sinye libaka za lisebelezo za mina, ni ku hana ku amuhela litabelo za mina. 
LEV.26.32	Ni ta sinya naha ya mina kamukan'a yona, ili kuli mane lila ze mwateñi li te li mbwetuke hahulu ka sinyeho yeo. 
LEV.26.33	Ni ka mi tiseza ndwa ni ku mi hasanyeza mwa linaha li sili. Naha ya mina mu ta i sabela, mi minzi ya mina i ta ba matota feela. 
LEV.26.34	Cwalehe, kihona naha i ta ikola pumulo ya lilimo ze mu si ka ipumanela zona. 
LEV.26.35	I ta ipumulela feela, mina mu nze mu li mwa butanga mwa naha ya lila za mina.
LEV.26.36	“Ni ta kenya boi ku mina ba ba hapilwe kaufela, ili boi bo butuna hahulu kuli mane mu ta matiswa feela ki mulumo wa litali le li fefulwa ki moya. Mu ta mata sina ba ba lelekiswa ki ndwa, mi mu ta na mu wanga feela mikube-kube niha mu si ka sutelelwa ki lila za mina. 
LEV.26.37	Mu ka na mu hatikelana, mu sa lelekiswi ki mutu, mi ha mu na ku kona ku itwanela kwa lila za mina kaufela. 
LEV.26.38	Mu ta shwela mwa butanga, mu pumbekwe mwa naha ya lila za mina. 
LEV.26.39	Ki ba sikai ku mina ba ba ta banduka mwa naha ya lila za mina mo, ba ta iponela feela kabakala libi za mina ni za bo kukw'a mina.
LEV.26.40	“Kono baikulyenu ba ta bakela libi za bona ni za bo kukw'a bona ba ba si ka ni utwa, mi ba ni fetuhela. 
LEV.26.41	Kiha ni ba nyemezi ni ku ba isa mwa butanga mwa naha ya lila za bona. Kwa mafelelezo baikulyenu ba ikokobeze, ni ku lifa mulatu wa libi ni petuhelo ya bona. 
LEV.26.42	 Mi cwale ni ta hupula bulikani bwa ka ni Jakobo, Isaka ni Abrahama, mi cwale ni ta tiisa sinca sepiso ya ka ya ku fa batu ba ka naha. 
LEV.26.43	Kono pili, naha i swanezi ku siyala feela, i si na batu, ili kuli i kone ku ikola pumula ya yona, mi bona batu ba lifelele mulatu kabakala ku hana milao ni litaelo za ka. 
LEV.26.44	Kono nihakulicwalo, ha ba sa li mwa naha ya lila za bona, ha ni na ku ba libala, kamba ku ba timeza kaufela. Kezo ye cwalo n'e ka felisa bulikani bwa ka ni bona. Mi, na, ki na Muñ'a Bupilo, Mulimu wa bona. 
LEV.26.45	Ni ta tiisa sinca bulikani bo ni itamile ni bo kukw'a bona, ha ni bonisa macaba kaufela maata a ka, ka ku zwisa batu ba ka mwa Egepita, ili kuli na, Muñ'a Bupilo, ni be Mulimu wa bona.”
LEV.26.46	Yeo kaufela ki yona milao ni litaelo za batu ba Isilaele z'a n'a filwe Mushe ki Muñ'a Bupilo fa Lilundu la Sinai.
LEV.27.1	Muñ'a Bupilo a fa Mushe milao. 
LEV.27.2	Mushe n'a na ni ku bulelela Maisilaele milao ye tatama, kuli, “Mutu h'a filwe Muñ'a Bupilo ka mukwa wa ku taleleza buitamo bo buñwi, mutu yo, u ta lukululwa ka litifo zeo ze tatama ka ku latelela tifo ye tomilwe.
LEV.27.3	Mutu wa munna ya sa hulile, wa
LEV.27.3	lilimo ze mashumi a mabeli ku isa
LEV.27.3	ku ze mashumi a silezi, tifo
LEV.27.3	ya hae ki mashumi a ketalizoho
LEV.27.3	a muwaya-waya wa silivela.
LEV.27.4	Musali yo muhulu, tifo ya hae ki
LEV.27.4	mashumi a malalu
LEV.27.4	a muwaya-waya wa silivela.
LEV.27.5	Mushimani wa lilimo ze kalela ka
LEV.27.5	ze ketalizoho ku isa ku ze mashumi
LEV.27.5	a mabeli, tifo ya hae ki
LEV.27.5	mashumi a mabeli
LEV.27.5	a muwaya-waya wa silivela.
LEV.27.5	Musizana, yena, tifo ya hae ki
LEV.27.5	lishumi feela la muwaya-waya wa
LEV.27.5	silivela.
LEV.27.6	Mbututu wa mushimani wa lilimo ze
LEV.27.6	si ka fita kale ku ze ketalizoho, yena tifo ya
LEV.27.6	hae ki butanu feela
LEV.27.6	bwa muwaya-waya wa silivela.
LEV.27.6	Mbututu wa musizana, yena, tifo ya
LEV.27.6	hae ki lisilivela ze talu.
LEV.27.7	Munna ya fitelela lilimo ze mashumi a silezi, tifo
LEV.27.7	ya hae ki lisilivela ze lishumi ka ze ketalizoho.
LEV.27.7	Musali ya fitelela lilimo ze mashumi a silezi, tifo
LEV.27.7	ya hae ki lisilivela ze lishumi.
LEV.27.8	“Haiba mutu yo, ya ezize buitamo, a li mubotana hahulu mi a palelwa ku lifa tifo ye tomilwe, u ka tisa mutu yo ku muprisita, mi yena muprisita u ta fukuza kwa teko ka mw'a ta bonela kuli ki yona tifo ya ta kona ku lifa mubotana yo.
LEV.27.9	“Buitamo bo bwa folofolo ye lumelelwa ku ba mpo ya Muñ'a Bupilo bu eza folofolo yeo ku ba ye kenile. 
LEV.27.10	Mi ni yena mutu ya ezize buitamo bo a si ke a yolisa ye ñwi mwa sibaka sa ya pili. Haiba a eza cwalo, bubeli bwa zona lifolofolo zeo li ta ba za Muñ'a Bupilo. 
LEV.27.11	Kono haiba buitamo bo ki bwa folofolo ye silafezi, ye sa lumelelwi ku ezezwa Muñ'a Bupilo sitabelo, mutu yo u ta isa folofolo yeo ku muprisita. 
LEV.27.12	Muprisita u ta toma teko ya yona ka ku latelela mo i inezi, i be ye nde kamba ye maswe, mi teko yeo ye ka tomwa i ta ba yona ya mafelelezo. 
LEV.27.13	Haiba mutu yo a lata ku i kutisa, u na ni ku lifa mali a tomilwe ni ku ekeza fateñi kalulo ya buketalizoho ya teko yeo.
LEV.27.14	“Mutu h'a fa ndu ya hae ku Muñ'a Bupilo, muprisita ki yena ya ta toma teko ya yona ka mo i inezi, ili bunde kamba bumaswe bwa yona, mi teko yeo i ta ba yona ya mafelelezo. 
LEV.27.15	Haiba muñ'a yona ya n'a fanile ndu yeo, a lakaza ku i liulula, u swanezi ku lifa teko ya yona ni ñambeko ya kalulo ya buketalizoho.
LEV.27.16	“Haiba mutu a fa kalulo ye ñwi ya simu ya hae ku Muñ'a Bupilo, teko ya yona i ka tomwa ka ku likanyeza buñata bwa peu ye calwa mwateñi, ili lishumi la muwaya-waya wa silivela fa sizuma sa mabele. 
LEV.27.17	Haiba a fa simu yeo ku Muñ'a Bupilo kapili-pili, silimo sa Jubile si sa z'o fela feela, fo i ta lekwa ka teko ye tezi. 
LEV.27.18	Haiba a i fana ka nako ye ñwi feela mwamulaho, muprisita u ta likanya teko ya yona ka ku latelela palo ya lilimo ze siyezi ku isa fa silimo sa Jubile ye tatama, mi cwale u ka toma teko ye kutisizwe mwa mulaho. 
LEV.27.19	Haiba mutu n'a file Muñ'a Bupilo simu ya hae, mi cwale a lakaza ku i kutisa, u swanezi ku lifa teko ya yona ni ku ekeza ku yona kalulo ya buketalizoho ya teko yeo. 
LEV.27.20	Haiba a lekisa simu yeo ku yo muñwi, yena a si ka i lukulula ku Muñ'a Bupilo, h'a sa na ku ba ni tukelo ya ku i leka hape. 
LEV.27.21	Ka silimo sa Jubile ye tatama, simu yeo i ta ba ya Muñ'a Bupilo kuya kuile. I ta ba ya baprisita.
LEV.27.22	“Mutu wa kona ku fa Muñ'a Bupilo simu y'a itekezi. 
LEV.27.23	Muprisita u ta likanyeza teko ya yona ka ku ya ka lilimo ze siyezi ku isa fa silimo sa Jubile ye tatama, mi mutu yo u swanezi ku lifa teko ya yona ka lona lizazi leo. Mali ao ki a Muñ'a Bupilo. 
LEV.27.24	Ka silimo sa Jubile simu yeo i ta kutisezwa ku muñ'a yona kamba kwa baikulyaye.
LEV.27.25	“Liteko kaufela li lukela ku tomwa ka ku latelela teko ye tomilwe ki mulao.
LEV.27.26	“Ha ku na mutu ya ta zwisa folofolo ya maizibulo ku i fa Muñ'a Bupilo ka tato ya hae, kakuli n'e s'e li ya Muñ'a Bupilo ni kale. Namani, ngunyana kamba pulinyana, zeo kaufela ki za Muñ'a Bupilo. 
LEV.27.27	Kono folofolo ya maizibulo ye si ka kena ya kona ku kutiswa ka ku i lekulula, ka teko ye tomilwe ni ku ekeza ku yona kalulo ya buketalizoho ya teko yeo. Ha i sa lekululwi ki muñ'a yona, i lekiswe ku mañi ni mañi ka teko ye tomilwe.
LEV.27.28	 “Ha ku na mutu ya ka lekisa kamba ku lekulula z'a n'a fungulezi Muñ'a Bupilo, i ka ba mutu, folofolo kamba simu. Ki ya Muñ'a Bupilo kuya kuile. 
LEV.27.29	Niha i ka ba mutu ya n'a fungulezwi ki Muñ'a Bupilo, h'a na ku lekululwa. U ta bulaiwa.
LEV.27.30	 “Kalulo ya bulishumi ya lico za mwa masimu kamukana, i ka ba bubeke kamba miselo, kaufela ki za Muñ'a Bupilo. 
LEV.27.31	Haiba mutu a lakaza ku lekulula ye ñwi ya zona, u swanezi ku lifa teko ye tomilwe ni ku ekeza ku yona kalulo ya buketalizoho ya teko yeo. 
LEV.27.32	Ye ñwi ni ye ñwi ya limunanu ze lishumi ki ya Muñ'a Bupilo. Limunanu ha li balwa, ya bulishumi kaufela ki ya Muñ'a Bupilo. 
LEV.27.33	Muñ'a zona a si ke a ketela Muñ'a Bupilo ze maswe kamba ku zwisa ye nde ni ku yolisa mwateñi ye maswe. Haiba a ka eza cwalo, bubeli bwa zona limunanu zeo li ta ba za Muñ'a Bupilo, mi ha li sa na ku lekululwa hape.”
LEV.27.34	Ze ki zona litaelo za batu ba Isilaele z'a n'a filwe Mushe ki Muñ'a Bupilo fa Lilundu la Sinai.
NUM.1.1	Ka lizazi la pili la kweli ya bubeli mwa silimo sa bubeli sa ku zwa kwa batu ba Isilaele mwa Egepita, Muñ'a Bupilo a bulela ku Mushe a nz'a li mwa Tende ya Kopano, ili mwa Lihalaupa la Sinai. A li, 
NUM.1.2	“Wena ni Aruni mu bale batu ba Isilaele, ka masika ni ka limba za bona. 
NUM.1.3	Mu ñole mukoloko wa banna kamukana ba lilimo ze mashumi a mabeli, kamba ba bahulu ku fita foo, ba ba lukela ku kena mwa busole. 
NUM.1.4	Mu kupe nduna wa mba mwa lusika ni lusika kuli a mi tuse.”
NUM.1.5	Ki ba banna ba ba ketilwe ku tusa. Mwa lusika lwa Rubeni ku ketilwe Elizuri mwan'a Shedeuri. 
NUM.1.6	Shelumiele mwan'a Zurishadai u ketilwe mwa lusika lwa Simioni. 
NUM.1.7	Mi ku ketilwe Nashoni mwan'a Aminadabi mwa lusika lwa Juda. 
NUM.1.8	Mwa lusika lwa Isakare ku ketilwe Netaneele mwan'a Zuari. 
NUM.1.9	Eliabi mwan'a Heloni u ketilwe mwa lusika lwa Zebuloni. 
NUM.1.10	Ku ketilwe Elishama mwan'a Amihudi mwa lusika lwa Eferaimi mwan'a Josefa, mi mwa lusika lwa Manase mwan'a Josefa ku ketilwe Gamaliele mwan'a Pedazuri. 
NUM.1.11	Abidani mwan'a Gidioni u ketilwe mwa lusika lwa Benjamine. 
NUM.1.12	Mi ku ketilwe Akiezele mwan'a Amishadai mwa lusika lwa Dani. 
NUM.1.13	Mwa lusika lwa Asere ku ketilwe Pagiele mwan'a Okurani. 
NUM.1.14	Eliasafi mwan'a Reuele u ketilwe mwa lusika lwa Gadi. 
NUM.1.15	Mi ku ketilwe Akira mwan'a Enani mwa lusika lwa Nafetali. Ki ba banna ba ba ne ba ketilwe.
NUM.1.16	Manduna ba mishuku ba, be n'e li baeteleli mwa masika a bona, ne ba ketezwi musebezi wo mwa sicaba.
NUM.1.17	Mushe ni Aruni ba nga banna ba lishumi ka ba babeli ba. 
NUM.1.18	Ba biza sicaba kamukana ka lizazi la pili la kweli ya bubeli. Batu kaufela ba ñolwa ka mishiku ni ka limba za bona, mi mabizo a banna kamukana ba lilimo ze mashumi a mabeli ni ku fita a balwa ni ku ñolwa. 
NUM.1.19	Mushe a eza sina mw'a n'a laelezi Muñ'a Bupilo. U ñolezi batu mwa Lihalaupa la Sinai.
NUM.1.20	Mwa baikulu ba Rubeni mweli wa Jakobo, banna ba lilimo ze mashumi a mabeli ni ku fita, ba ba ne ba lukela ku kena mwa busole, ne ba ñozwi ka mabizo, ka ku ya ka mishiku ni limba za bona. 
NUM.1.21	Palo ya bona mwa lusika lwa Rubeni ne li ba likiti ze mashumi a mane ka ze silezi ni mianda i ketalizoho.
NUM.1.22	Mwa baikulu ba Simioni banna ba lilimo ze mashumi a mabeli ni ku fita, ba ba ne ba lukela ku kena mwa busole, ne ba ñozwi ka mabizo, ka ku ya ka mishiku ni limba za bona. 
NUM.1.23	Palo ya bona mwa lusika lwa Simioni ne li ba likiti ze mashumi a ketalizoho ka ze supile ni ze peli ka mianda ye milalu.
NUM.1.24	Mwa baikulu ba Gadi banna ba lilimo ze mashumi a mabeli ni ku fita, ba ba ne ba lukela ku kena mwa busole, ne ba ñozwi ka mabizo, ka ku ya ka mishiku ni limba za bona. 
NUM.1.25	Palo ya bona mwa lusika lwa Gadi ne li ba likiti ze mashumi a mane ka ze ketalizoho ni mianda ye silezi ka mashumi a ketalizoho.
NUM.1.26	Mwa baikulu ba Juda banna ba lilimo ze mashumi a mabeli ni ku fita, ba ba ne ba lukela ku kena mwa busole, ne ba ñozwi ka mabizo, ka ku ya ka mishiku ni limba za bona. 
NUM.1.27	Palo ya bona mwa lusika lwa Juda ne li ba likiti ze mashumi a supile ka ze ne ni mianda ye silezi.
NUM.1.28	Mwa baikulu ba Isakare banna ba lilimo ze mashumi a mabeli ni ku fita, ba ba ne ba lukela ku kena mwa busole, ne ba ñozwi ka mabizo, ka ku ya ka mishiku ni limba za bona. 
NUM.1.29	Palo ya bona mwa lusika lwa Isakare ne li ba likiti ze mashumi a ketelizoho ka ze ne ni mianda ye mine.
NUM.1.30	Mwa baikulu ba Zebuloni banna ba lilimo ze mashumi a mabeli ni ku fita, ba ba ne ba lukela ku kena mwa busole, ne ba ñozwi ka mabizo, ka ku ya ka mishiku ni limba za bona. 
NUM.1.31	Palo ya bona mwa lusika lwa Zebuloni ne li ba likiti ze mashumi a ketalizoho ka ze supile ni mianda ye mine.
NUM.1.32	Mwa baikulu ba Eferaimi banna ba lilimo ze mashumi a mabeli ni ku fita, ba ba ne ba lukela ku kena mwa busole, ne ba ñozwi ka mabizo, ka ku ya ka mishiku ni limba za bona. 
NUM.1.33	Palo ya bona mwa lusika lwa Eferaimi ne li ba likiti ze mashumi a mane ka mianda i ketalizoho.
NUM.1.34	Mwa baikulu ba Manase banna ba lilimo ze mashumi a mabeli ni ku fita, ba ba ne ba lukela ku kena mwa busole, ne ba ñozwi ka mabizo, ka ku ya ka mishiku ni limba za bona. 
NUM.1.35	Palo ya bona mwa lusika lwa Manase ne li ba likiti ze mashumi a malalu ka ze peli ni mianda ye mibeli.
NUM.1.36	Mwa baikulu ba Benjamine banna ba lilimo ze mashumi a mabeli ni ku fita, ba ba ne ba lukela ku kena mwa busole, ne ba ñozwi ka mabizo, ka ku ya ka mishiku ni limba za bona. 
NUM.1.37	Palo ya bona mwa lusika lwa Benjamine ne li ba likiti ze mashumi a malalu ka ze ketalizoho ni mianda ye mine.
NUM.1.38	Mwa baikulu ba Dani banna ba lilimo ze mashumi a mabeli ni ku fita, ba ba ne ba lukela ku kena mwa busole, ne ba ñozwi ka mabizo, ka ku ya ka mishiku ni limba za bona. 
NUM.1.39	Palo ya bona mwa lusika lwa Dani ne li ba likiti ze mashumi a silezi ka ze peli ni mianda ye supile.
NUM.1.40	Mwa baikulu ba Asere banna ba lilimo ze mashumi a mabeli ni ku fita, ba ba ne ba lukela ku kena mwa busole, ne ba ñozwi ka mabizo, ka ku ya ka mishiku ni limba za bona. 
NUM.1.41	Palo ya bona mwa lusika lwa Asere ne li ba likiti ze mashumi a mane ka si li siñwi ni mianda i ketalizoho.
NUM.1.42	Mwa baikulu ba Nafetali banna ba lilimo ze mashumi a mabeli ni ku fita, ba ba ne ba lukela ku kena mwa busole, ne ba ñozwi ka mabizo, ka ku ya ka mishiku ni limba za bona. 
NUM.1.43	Palo ya bona mwa lusika lwa Nafetali ne li ba likiti ze mashumi a ketalizoho ka ze talu ni mianda ye mine.
NUM.1.44	Ba ki bona ba ba balwa ni ku ñolwa ki Mushe ni Aruni hamoho ni manduna ba mishiku, be n'e li baeteleli ba masika a bona. 
NUM.1.45	Banna ba Isilaele kaufela ba lilimo ze mashumi a mabeli ni ku fita, ba ba ne ba lukela ku kena mwa ndwa, ne ba ñozwi ka mabizo, ka ku ya ka mishiku ni limba za bona. 
NUM.1.46	 Ba ba ñolwa kaufela ki banna ba ba eza likiti ze mianda ye silezi ka ze talu ni mianda i ketalizoho ka mashumi a ketalizoho.
NUM.1.47	Kono Malivi ne ba si ka ñolwa ni masika a mañwi. 
NUM.1.48	Ne li cwalo kakuli Muñ'a Bupilo n'a ize ku Mushe, 
NUM.1.49	“Ha u ñola palo ya batu ba Isilaele, u si ke wa kopanyeleza ni lusika lwa Livi. 
NUM.1.50	Kono Malivi u ba fe musebezi wa ku babalela Tende ya Kopano ni za yona kaufela. Ba ta i lwala ni za yona kamukana, ba sebeze mwateñi, mi ba i tome mwahal'a mafulo a bona. 
NUM.1.51	Ha mu tutisa mafulo a mina, Malivi ba swanezi ku yahulula Tende, ni ku y'o i toma hape mwa mafulo a manca. Kono mutu feela ya ta sutelela kwa Tende yeo, u ta bulaiwa. 
NUM.1.52	Maisilaele kaufela ba ta yaha mafulo, ka litopa-topa, mutu ni mutu ni sitopa sa hae mwatas'a ndembela ya habo. 
NUM.1.53	Kono Malivi ba ta potolosa Tende ya Kopano ka mafulo a bona, ku i libelela, kuli ku si ke kwa ba ni ya ka sutelela fakaufi, kakuli a ka swana a ni nyemisa kuli ni nate sicaba sa Isilaele.” 
NUM.1.54	Cwale batu ba Isilaele ba eza lika kaufela z'a n'a laezwi Mushe ki Muñ'a Bupilo.
NUM.2.1	Muñ'a Bupilo a fa Mushe ni Aruni litaelo ze. 
NUM.2.2	Maisilaele ha ba toma mafulo, mutu ni mutu a tome tende ya hae mwatas'a ndembela ya sitopa sa hae, ni ndembela ya mushiku wa habo. Mafulo a swanezi ku beya Tende ya Kopano mwahali.
NUM.2.3	Kwa neku la upa ko ku pazuha lizazi, ba ba kwatas'a ndembela ya mafulo a Juda ba tome litende za bona. Nduna wa lusika lwa Juda ki Nashoni mwan'a Aminadabi. 
NUM.2.4	Mwa likolo la hae ba ba ñolilwe ne li ba ba eza ba likiti ze mashumi a supile ka ze ne ni mianda ye silezi. 
NUM.2.5	Ku bapana ni bona ku ka ba lusika lwa Isakare. Nduna wa lusika lwa Isakare ki Nataneele mwan'a Zuari. 
NUM.2.6	Mwa likolo la hae ba ba ñolilwe ne li ba ba eza ba likiti ze mashumi a ketalizoho ka ze ne ni mianda ye mine. 
NUM.2.7	Ku bapana ni bona ku ka ba lusika lwa Zebuloni. Nduna wa lusika lwa Zebuloni ki Eliabi mwan'a Heloni. 
NUM.2.8	Mwa likolo la hae ba ba ñolilwe ne li ba ba eza ba likiti ze mashumi a ketalizoho ka ze supile ni mianda ye mine. 
NUM.2.9	Ba ba ñolilwe mwa mafulo a Juda ki ba ba eza likiti ze mwanda ka mashumi a supile ni si li siñwi ka ze silezi ni mianda ye mine ka makolo a bona.
NUM.2.9	Ku ta funduka pili makolo ni mafulo a Juda.
NUM.2.10	Kwa neku la mboela, ba ba kwatas'a ndembela ya mafulo a Rubeni ba tome litende za bona. Nduna wa lusika lwa Rubeni ki Elizuri mwan'a Shedeuri. 
NUM.2.11	Mwa likolo la hae ba ba ñolilwe ne li ba ba eza ba likiti ze mashumi a mane ka ze silezi ni mianda i ketalizoho. 
NUM.2.12	Ku bapana ni bona ku ka ba lusika lwa Simioni. Nduna wa lusika lwa Simioni ki Shelumiele mwan'a Zurishadai. 
NUM.2.13	Mwa likolo la hae ba ba ñolilwe ne li ba ba eza ba likiti ze mashumi a ketalizoho ka ze supile ni ze peli ka mianda ye milalu. 
NUM.2.14	Ku bapana ni bona ku ka ba lusika lwa Gadi. Nduna wa lusika lwa Gadi ki Eliasafi mwan'a Reule. 
NUM.2.15	Mwa likolo la hae ba ba ñolilwe ne li ba ba eza ba likiti ze mashumi a mane ka ze ketalizoho ni mianda ye silezi ka mashumi a ketalizoho. 
NUM.2.16	Ba ba ñolilwe mwa mafulo a Rubeni ki ba ba eza likiti ze mwanda ka mashumi a ketalizoho ni si li siñwi ka mianda ye mine ni mashumi a ketalizoho ka makolo a bona.
NUM.2.16	Makolo ni mafulo a Rubeni a ta latelela a pili.
NUM.2.17	Cwale mwahal'a mafulo a mabeli a pili ni a mabeli a mafelelezo, ki hona mo ba ta zamaya Malivi, ba nze ba lwezi Tende ya Kopano. Mafulo a mañwi ni a mañwi a ta zamaya ka mukwa o swana ni wa ku tibelela, lusika ni lusika mwa sibaka sa lona ili mwatas'a ndembela ya lona.
NUM.2.18	Kwa neku la wiko ba ba kwatas'a ndembela ya mafulo a Eferaimi ba tome litende za bona. Nduna wa lusika lwa Eferaimi ki Elishama mwan'a Amihudi. 
NUM.2.19	Mwa likolo la hae ba ba ñolilwe ne li ba ba eza ba likiti ze mashumi a mane ka mianda i ketalizoho. 
NUM.2.20	Ku bapana ni bona ku ka ba lusika lwa Manase. Nduna wa lusika lwa Manase ki Gamaliele mwan'a Pedazuri. 
NUM.2.21	Mwa likolo la hae ba ba ñolilwe ne li ba ba eza ba likiti ze mashumi a malalu ka ze peli ni mianda ye mibeli. 
NUM.2.22	Ku bapana ni bona ku ka ba lusika lwa Benjamine. Nduna wa lusika lwa Benjamine ki Abidani mwan'a Gidioni. 
NUM.2.23	Mwa likolo la hae ba ba ñolilwe ne li ba ba eza ba likiti ze mashumi a malalu ka ze ketalizoho ni mianda ye mine. 
NUM.2.24	Ba ba ñolilwe mwa mafulo a Eferaimi ki ba ba eza likiti ze mwanda ka ze supile ni si li siñwi ka mwanda u li muñwi ka makolo a bona.
NUM.2.24	Mafulo a Eferaimi a ta ba ona a bulalu.
NUM.2.25	Kwa neku la mutulo ba ba kwatas'a ndembela ya mafulo a Dani ba tome litende za bona. Nduna wa lusika lwa Dani ki Akiezele mwan'a Amishadai. 
NUM.2.26	Mwa likolo la hae ba ba ñolilwe ne li ba ba eza ba likiti ze mashumi a silezi ka ze peli ni mianda ye supile. 
NUM.2.27	Ku bapana ni bona ku ka ba lusika lwa Asere. Nduna wa lusika lwa Asere ki Pagiele mwan'a Okurani. 
NUM.2.28	Mwa likolo la hae ba ba ñolilwe ne li ba ba eza ba likiti ze mashumi a mane ka si li siñwi ni mianda i ketalizoho. 
NUM.2.29	Ku bapana ni bona ku ka ba lusika lwa Nafetali. Nduna wa lusika lwa Nafetali ki Akira mwan'a Enani. 
NUM.2.30	Mwa likolo la hae ba ba ñolilwe ne li ba ba eza ba likiti ze mashumi a ketalizoho ka ze talu ni mianda ye mine. 
NUM.2.31	Ba ba ñolilwe mwa mafulo a Dani ki ba ba eza likiti ze mwanda ka mashumi a ketalizoho ni ze supile ni mianda ye silezi ka makolo a bona.
NUM.2.31	Mafulo a Dani a ta ba a mafelelezo.
NUM.2.32	Palo ya batu ba Isilaele kamukana, ba ba ñozwi mwa masika a bona ka litopa-topa, n'e li likiti ze mianda ye silezi ka ze talu ni mianda i ketalizoho ka mashumi a ketalizoho. 
NUM.2.33	Kono, sina Muñ'a Bupilo mw'a n'a laelezi Mushe, Malivi ne ba si ka ñolwa hamoho ni Maisilaele kamukana.
NUM.2.34	Cwalehe, batu ba Isilaele ba eza lika kamukana z'a n'a laezwi Mushe ki Muñ'a Bupilo. Ba bañwi ni ba bañwi ba toma mafulo mwatas'a ndembela ya bona, mi yo muñwi ni yo muñwi a zamaya ni ba mushiku wa habo.
NUM.3.1	Lo, ki lona lusika lwa Aruni ni Mushe ku fitela f'a bulelela Muñ'a Bupilo ku Mushe fa Lilundu la Sinai. 
NUM.3.2	 Aruni n'a na ni bana ba bashimani ba bane, ili Nadabi, mweli wa hae, Abihu, Eliazare ni Itamare. 
NUM.3.3	Ne ba tozizwe ni ku beiwa fa buprisita. 
NUM.3.4	 Kono Nadabi ni Abihu ne ba bulailwe mwa Lihalaupa la Sinai ha ne ba tiselize Muñ'a Bupilo mulilo o n'o si ka kena. Ne ba si na bana. Cwale Eliazare ni Itamare ba sebeza ba li baprisita ka nako y'a n'a sa pila ndat'a bona Aruni. 
NUM.3.5	Muñ'a Bupilo a li ku Mushe, 
NUM.3.6	“Tisa ba lusika lwa Livi kwa pili, mu u ba kete kuli ba be batusi ba muprisita Aruni. 
NUM.3.7	Ba ta eza musebezi o tokwahala mwa Tende ya Kopano, ba nze ba tusa baprisita ni sicaba kamukana. 
NUM.3.8	Ba ta tokomela lisebeliso za mwa Tende ni ku peta misebezi kaufela ya Maisilaele ba bañwi. 
NUM.3.9	Buikalabelo feela bwa Malivi ki bwa ku tusa Aruni ni bana ba hae. 
NUM.3.10	Kono Aruni ni bana ba hae u ta ba ketela ku eza misebezi ya buprisita. Mutu kaufela ya ta lika ku eza misebezi ya bona yeo u ta bulaiwa.”
NUM.3.11	Muñ'a Bupilo a li ku Mushe, 
NUM.3.12	“Cwale ni nga Malivi mwa sibaka sa baeli kaufela ba sicaba sa Isilaele, mi ba ta ba ba ka. 
NUM.3.13	 Ni eza cwalo kakuli baeli ba bashimani kamukana ki ba ka. Ha ne ni bulaile baeli kaufela ba mwa Egepita, n'e li ku ikungela mweli mwa mba ni mba ya Maisilaele kamukana, ni maizibulo a limunanu kaufela. Ki na Muñ'a Bupilo.”
NUM.3.14	Mwa Lihalaupa la Sinai, Muñ'a Bupilo a fa Mushe litaelo. 
NUM.3.15	N'a na ni ku ñola Malivi ka limba ni ka mishiku ya bona, a nz'a kenya mwa buka bashimani kaufela ku kala ka ya na ni kweli i liñwi, kamba ku fita fo. 
NUM.3.16	Mi Mushe a eza cwalo. 
NUM.3.17	Livi n'a na ni bana ba bashimani ba balalu, ili bo Gerishoni, Kohati ni Merari. 
NUM.3.18	Bao, n'e li bona bo kukw'a batu ba mishiku ye na ni mabizo a bona. Gerishoni n'a na ni bana ba babeli ba bashimani, ili bo Libini ni Shimei. 
NUM.3.19	Kohati yena n'a na ni ba bane, ili bo Amirami, Izari, Heberoni ni Uziele. 
NUM.3.20	Haili Merari, yena, n'a na ni ba babeli, ili bo Mahali ni Mushi. Bao, n'e li bona bo kukw'a batu ba masika a na ni mabizo a bona.
NUM.3.21	Limba ze peli n'e li za mushiku wa Gerishoni, ili mba ya Libini ni ya Shimei. 
NUM.3.22	Palo ya bana ba bashimani ba kweli i liñwi ni ba ba fitelela fo, ba ba ne ba ñozwi, n'e li ba likiti ze supile ni mianda i ketalizoho. 
NUM.3.23	Ba mushiku wo ne ba swanezi ku tibelela kwa mulaho a Tende ili kwa neku la wiko. 
NUM.3.24	Eliasafi, mwan'a Laele, n'e li nduna wa mushiku wa bona. 
NUM.3.25	Ne ba na ni buikalabelo ka za Tende ya Kopano, ze apesa Tende kaufela, ni lisila la fa munyako. 
NUM.3.26	Hape ne ba na ni buikalabelo ka za masila a kwa malibela a potolohile Tende ni katala, ni lisila la fa munyako wa malibela. Ne ba na ni maata fa misebezi kaufela ye amana ni lika zeo kamukana.
NUM.3.27	Limba ze ne n'e li za mushiku wa Kohati, ili za Maamirami, Maizari, Maheberoni ni Mauziele. 
NUM.3.28	Palo ya bana ba bashimani ba kweli i liñwi kamba ku fita fo, ba ba ne ba ñozwi, n'e li ba likiti ze supile ka si li siñwi ni mianda ye silezi. 
NUM.3.29	Ba mushiku wo, ne ba swanezi ku tibelela kwa neku la mboela wa Tende. 
NUM.3.30	Elizafani mwan'a Uziele n'e li nduna wa bona. 
NUM.3.31	Ne ba na ni buikalabelo ka za Likwati la Bulikani, tafule, sipahekelo sa lilampi, tutala, lika ze ne ba sebelisa baprisita mwa Sibaka se si Kenile, lisila la kwa munyako wa Sibaka se si Kenile Hahulu, ni misebezi kamukana ye amana ni zeo.
NUM.3.32	Nduna wa Malivi n'e li Eliazare, mwan'a muprisita Aruni. N'a li muzamaisi wa ba ba ne ba sebeza mwa Sibaka se si Kenile.
NUM.3.33	Limba ze peli n'e li za mushiku wa Merari, ili ya Mamahali ni ya Mamushi. 
NUM.3.34	Palo ya bana ba bashimani ba ba ne ba ñozwi, ba kweli i liñwi kamba ku fita fo, n'e li ba likiti ze silezi ni mianda ye mibeli. 
NUM.3.35	Nduna wa lusika lo n'e li Zuriele, mwan'a Abihaili. Lusika lo ne lu swanezi ku tibelela kwa neku la mutulo wa Tende. 
NUM.3.36	Ne ba filwe maata a ku talima za likota za tende, miambeso ya yona, misumo, matomelo, ze nungahanisa kaufela ni misebezi kamukana ye amana ni lika zeo. 
NUM.3.37	Hape ne ba na ni buikalabelo fahalimw'a misumo, matomelo, likonkwani ni mihala ya lapa.
NUM.3.38	Mushe, Aruni ni bana ba hae ne ba swanezi ku tibelela fapil'a Tende ya Kopano kwa neku la upa. Ne ba na ni maata a ku zamaisa lisebelezo za sicaba sa Isilaele ze n'e ezezwa mwa Sibaka se si Kenile. Mañi ni mañi ya n'a lika ku eza cwalo n'a bulaiwa. 
NUM.3.39	Palo ya bana ba Malivi ba bashimani ba kweli i liñwi kamba ku fita fo, b'a n'a ñolisize Mushe ka mishiku, ili ka taelo ya Muñ'a Bupilo, n'e li likiti ze mashumi a mabeli ka ze peli.
NUM.3.40	Muñ'a Bupilo a li ku Mushe, “Ñola baeli kaufela ba Maisilaele ka mabizo a bona ku kala ku ba kweli i liñwi kamba ku fita fo. 
NUM.3.41	Ki na Muñ'a Bupilo. Ni iketela Malivi kuli ba be ba ka, mwa sibaka sa baeli kamukana ba bashimani, mi hape ni iketela ni likomu za Malivi mwa sibaka sa maizibulo a likomu kaufela.” 
NUM.3.42	Mushe a eza se ne si laezwi, mi a ñola baeli ba bashimani kaufela. 
NUM.3.43	Kih'a kala ku ba kweli i liñwi ku isa ku ba bahulu. Palo ya bona ya ba likiti ze mashumi a mabeli ka ze peli ni mianda ye mibeli ka mashumi a supile ni ba balalu.
NUM.3.44	Muñ'a Bupilo a li ku Mushe, 
NUM.3.45	“Cwale u ni sumekele Malivi kuli ba be ba ka mwa sibaka sa baeli ba Maisilaele ba bashimani kamukana. Hape u ni sumekele ni likomu za Malivi mwa sibaka sa maizubulo a likomu za Maisilaele. 
NUM.3.46	Kakuli palo ya baeli ba Maisilaele i fita ya Malivi ka mianda ye mibeli ka mashumi a supile ni ba balalu, u swanezi ku lekulula bana ba palo yeo. 
NUM.3.47	Ku yo muñwi ni yo muñwi, u zwise butanu bwa muwaya-waya wa silivela, ka ku ya ka teko ye tomilwe 
NUM.3.48	Mali ao, u a fe Aruni ni bana ba hae.” 
NUM.3.49	Mushe a eza cwalo. 
NUM.3.50	A nga mali a eza sikiti si li siñwi ni mianda ye milalu ka mashumi a silezi ni ze ketalizoho ya muwaya-waya wa silivela. 
NUM.3.51	A a fa Aruni ni bana ba hae, sina mw'a n'a laelezwi ki Muñ'a Bupilo.
NUM.4.1	Muñ'a Bupilo a fa Mushe litaelo. 
NUM.4.2	Mushe n'a na ni ku bala Malivi ba mushiku wa Kohati, ka masika ni limba za bona. 
NUM.4.3	N'a na ni ku ñola banna kamukana ba lilimo ze mwahal'a ze mashumi a malalu ni ze mashumi a ketalizoho, ba ba ne ba swanezi ku sebeza mwa Tende ya Kopano. 
NUM.4.4	Musebezi wa bona ki wa lika ze kenile hahulu.
NUM.4.5	Muñ'a Bupilo a fa Mushe litaelo ze, a li, “Ha s'e li nako ya ku yahulula mafulo, Aruni ni bana ba hae ba ta kena mwa Tende, ba pahulule lisila le li fapil'a Likwati la Bulikani, mi ba apese likwati ka lona. 
NUM.4.6	Ba ta kwahela likwati ka litalo le linde, mi fahalimw'a lona ba apese lisila le litala, kihona ba ta comeka mitiyo.
NUM.4.7	“Ba ta yala lisila le litala fa tafule fo ku beiwa linkwa ze fiwa Muñ'a Bupilo. Hape ba beye fateñi mikeke, mikeke ya kwiti ya ku ciseza insense, mikeke ya kwiti ya limpo, ni linkwana za limpo za waine. Linkwa li ta siiwa fa tafule. 
NUM.4.8	Zeo kamukana li kwahelwe ka lisila le lifubelu, mi ku apeswe litalo le linde fahalimu. Kihona ku ta comekiwa mitiyo.
NUM.4.9	“Ba ta nga lisila le litala, mi ba apese sipahekelo sa lilampi hamoho ni malampi a sona, mamangato, mañetana a mulilo, ni lilibelo za mafula a olive. 
NUM.4.10	Ba ta si putela mwa litalo le linde hamoho ni lisebeliso za sona, mi kihona ba ta si beya fa mutiyo.
NUM.4.11	“Ku zwa fo, ba ta kwahela katala ka gauda ka lisila le litala, mi fahalimw'a lona ba ta apesa litalo le linde, mi kihona ba ta comeka mitiyo. 
NUM.4.12	Ba ta nga lika kaufela ze sebeliswa mwa Sibaka se si Kenile, ba li putele mwa lisila le litala, ba kwahele fahalimu ka litalo le linde, mi ba li beye fa mutiyo. 
NUM.4.13	Ba ta olela mulola fa katala, mi ba ka apese ka lisila le litala. 
NUM.4.14	Cwale ba ta beya fateñi lika kamukana ze sebeliswa kwa katala ili mañetana a mulilo, tushuto, lifocolo ni likotolo. Cwale, ba li apese ka litalo le linde, mi ba comeke mitiyo.
NUM.4.15	“Nako ya ku yahulula mafulo ha i se i fitile, ba mushiku wa Kohati ba ka taha ku t'o lwala libyana ze kenile, Aruni ni bana ba hae ha ba se ba felize ku li apesa hamoho ni lisebeliso za zona kamukana. Ba mushiku wa Kohati ba si ke ba lika ku swala nihaili si li siñwi sa libyana ze kenile. Ha ba ka eza cwalo, ba ka shwa.
NUM.4.15	“Ze, ki zona ze ba ka lwala ba mushiku wa Kohati ha ku shimbululwa Tende ya Kopano.
NUM.4.16	“Eliazare, mwan'a muprisita Aruni, ki yena ya ka talima za Tende kaufela hamoho ni mafula a mwa malampi, insense, limpo za lico, mafula a ku tozisa ni lika kamukana za mwa Tende ze ketezwi Muñ'a Bupilo.”
NUM.4.17	Muñ'a Bupilo a li ku Mushe ni Aruni: 
NUM.4.18	“Mu bone kuli ha mu kauhani Makohati kwa Malivi. 
NUM.4.19	Ba si ke ba bulaiwa bakeñisa ku sutelela kwa libyana ze, ze kenile hahulu. Kuli ku si ke kwa ezahala cwalo, Aruni ni bana ba hae ba ta kena mwahali ku y'o fa mutu ni mutu musebezi wa hae, ni ku mu bulelela s'a swanezi ku lwala. 
NUM.4.20	Kono haiba Makohati ba kena mwa Tende, mi ba bona baprisita ha ba lukisa libyana ze kenile zeo ze tutiswa, ba ta shwa.”
NUM.4.21	Muñ'a Bupilo a fa Mushe litaelo. 
NUM.4.22	Mushe n'a na ni ku bala Malivi ba mushiku wa Gerishoni ka mishiku ni limba za bona. 
NUM.4.23	Hape Mushe n'a ni ku ñola banna kaufela ba lilimo ze mwahal'a ze mashumi a malalu ni ze mashumi a ketalizoho, ba ba ne ba lukela ku sebeza mwa Tende ya Kopano. 
NUM.4.24	Ba lukela ku lwala libyana ze. 
NUM.4.25	Tende ya Kopano, lisila la yona ni litata la litalo la mwahali ni la litalo le linde la fahalimu, lisila la kwa munyako, 
NUM.4.26	masila ni mihala ya lapa le li potolohile Tende ni katala, masila a kwa munyako wa lapa ni lika kamukana ze itusiswa ku ngungahanya lika ze. Ba ta eza misebezi ye tokwahala kamukana. 
NUM.4.27	Mushe ni Aruni ba swanezi ku bona kuli Magerishoni ba eza misebezi kaufela ni ku lwala lika kamukana ze ba laelwa ki Aruni ni bana ba hae. 
NUM.4.28	Ye, ki yona misebezi ya ba mushiku wa Gerishoni mwa Tende ya Kopano. Ba ta eza misebezi yeo ka zamaiso ya Itamare, mwan'a muprisita Aruni.
NUM.4.29	Muñ'a Bupilo a bulelela Mushe ku bala Malivi ba mushiku wa Merari, ka mishiku ni limba za bona. 
NUM.4.30	Mushe n'a ni ku ñola banna kaufela ba lilimo ze mwahal'a ze mashumi a malalu ni ze mashumi a ketalizoho, ba ba lukela ku sebeza mwa Tende ya Kopano. 
NUM.4.31	Ba, ki bona ba ba ta lwala mabala, mabalelo, misumo ni matomelo a Tende, 
NUM.4.32	misumo ye potoloha lapa, matomelo a yona, likonkwani ni mihala ya lapa le li potolohile Tende, hamoho ni lika kamukana ze itusiswa ku ngungahanya lika zeo. Mutu ni mutu u ta bulelelwa s'a swanezi ku lwala. 
NUM.4.33	Ye ki yona misebezi ya ba mushiku wa Merari mwa Tende ya Kopano. Ba ta eza misebezi yeo ka zamaiso ya Itamare, mwan'a muprisita Aruni.
NUM.4.34	Ka ku latelela taelo ya Muñ'a Bupilo, Mushe, Aruni ni baeteleli ba sicaba ba bala mushiku wa Kohati ka limba za ona. 
NUM.4.35	Ba ñola banna kamukana ba lilimo ze mwahal'a ze mashumi a malalu ni ze mashumi a ketalizoho, ba ba ne ba lukela ku sebeleza mwa Tende ya Kopano. 
NUM.4.36	Ba ba balilwe ku bona ka limba za bona ki ba ba eza likiti ze peli ka mianda ye supile ni mashumi a ketalizoho. 
NUM.4.37	Ba, ki ba ba ñolwa mwa mushiku wa Kohati kaufela ba ba ne ba lukela ku sebeleza mwa Tende ya Kopano. Ba ñolilwe ki Mushe ni Aruni sina mw'a n'a laelezi Muñ'a Bupilo.
NUM.4.38	Ka ku latelela taelo ya Muñ'a Bupilo, Mushe, Aruni ni baeteleli ba sicaba ba bala mushiku wa Gerishoni ka limba za ona. 
NUM.4.39	Ba ñola banna kamukana ba lilimo ze mwahal'a ze mashumi a malalu ni ze mashumi a ketalizoho, ba ba ne ba lukela ku sebeleza mwa Tende ya Kopano. 
NUM.4.40	Ba ba balilwe ku bona ka limba za bona ki ba ba eza likiti ze peli ka mianda ye silezi ni mashumi a malalu. 
NUM.4.41	Ba, ki ba ba ñolwa mwa mushiku wa Gerishoni kaufela ba ba ne ba lukela ku sebeleza mwa Tende ya Kopano. Ba ñolilwe ki Mushe ni Aruni sina mw'a n'a laelezi Muñ'a Bupilo.
NUM.4.42	Ka ku latelela taelo ya Muñ'a Bupilo, Mushe, Aruni ni baeteleli ba sicaba ba bala mushiku wa Merari ka limba za ona. 
NUM.4.43	Ba ñola banna kamukana ba lilimo ze mwahal'a ze mashumi a malalu ni ze mashumi a ketalizoho, ba ba ne ba lukela ku sebeleza mwa Tende ya Kopano. 
NUM.4.44	Ba ba balilwe ku bona ka limba za bona ki ba ba eza likiti ze talu ka mianda mibeli. 
NUM.4.45	Ba, ki ba ba ñolwa mwa mushiku wa Merari kaufela ba ba ne ba lukela ku sebeleza mwa Tende ya Kopano. Ba ñolilwe ki Mushe ni Aruni sina mw'a n'a laelezi Muñ'a Bupilo.
NUM.4.46	Ibe Mushe, Aruni ni baeteleli ba sicaba ba ñola Malivi kaufela ka mishiku ni limba za bona. 
NUM.4.47	Ba ñola banna kamukana ba lilimo ze mwahal'a ze mashumi a malalu ni ze mashumi a ketalizoho, ba ba ne ba lukela ku sebeleza mwa Tende ya Kopano. 
NUM.4.48	Ba ba ñolilwe ka mishiku ya bona ba eza likiti ze supile ka si li siñwi ni mianda i ketalizoho ka mashumi a supile ni li li liñwi.
NUM.4.49	Munna ni munna a fiwa musebezi wa hae wa mwa Tende kamba ku lwala, ili ka taelo ya Muñ'a Bupilo ka Mushe, mi yo muñwi ni yo muñwi a ñolwa sina mw'a n'a laelezwi Mushe ki Muñ'a Bupilo.
NUM.5.1	Mulimu a li ku Mushe, 
NUM.5.2	“Laela Maisilaele kuli ba zwise mwa mafulo mutu kaufela ya na ni butuku bwa mbingwa kamba bwa sooya, kamba mutu ufi ni ufi ya isilafalize ka ku swala-swala situpu. 
NUM.5.3	Mu zwise batu bao kamukana ba ba si ka kena, ili kuli ba si ke ba silafala mafulo, mo ni pila ni batu ba ka.” 
NUM.5.4	Maisilaele ba utwa, mi ba ba zwisa mwa mafulo kaufel'a bona.
NUM.5.5	 Muñ'a Bupilo a fa Mushe litaelo. 
NUM.5.6	Mushe n'a na ni ku fa batu litaelo ze za sicaba sa Isilaele kuli, “Mutu h'a sa sepahali ku Muñ'a Bupilo ka ku foseza yo muñwi, u na ni mulatu. 
NUM.5.7	U swanezi ku ipulela libi za hae ni ku lifela ya foselizwe mulatu wa hae kaufela, mane a ekeze ñambeko ya kalulo ya buketalizoho ya tifo. 
NUM.5.8	Kono haiba mutu yo ya foselizwe a shwile, mi a si na wahabo ya lukela ku amuhela tifo yeo, fohe i ta fiwa Muñ'a Bupilo kuli i be ya muprisita. Tifo yeo ki ñambeko ye beiwa fa poho ya ngu ye itusiswa kwa ku mu kenisa. 
NUM.5.9	Ku cwalo ni ku zona limpo ze ñwi za Maisilaele ze ba tisezanga Muñ'a Bupilo. Ki za muprisita ya li amuhela. 
NUM.5.10	Muprisita yo muñwi ni yo muñwi u ta buluka limpo ze tiswa ku yena.
NUM.5.11	Muñ'a Bupilo a fa Mushe litaelo. 
NUM.5.12	Mushe n'a na ni ku fa Maisilaele litaelo ze kuli, “Munna wa kona ku nuhelela kuli musal'a hae h'a sepahali. 
NUM.5.13	Wa kona ku nuhelela ni kuli mwendi u isilafalize ka ku fosa ni munna u sili, kono a si na niti hande kakuli musali u patile taba, hape ne ku si na paki, ni musali h'a si ka swaleha. 
NUM.5.14	Hape munna wa kona ku nuhelela, musal'a hae nih'a si ka fosa. 
NUM.5.15	Ku zona litaba zeo, munna u lukela ku isa musal'a hae ku muprisita. A lwale ni mpo ye tomilwe, ili likomoki ze peli za bupi, kono a si ke a bu sela mafula a olive kamba ku beya fateñi insense, kakuli ki mpo ya taba ya ku nuhelela, mi ili kuli ku fumanehe niti.
NUM.5.16	“Muprisita u ta fitiseza musali kwapili ni ku mu yemisa fapil'a Muñ'a Bupilo. 
NUM.5.17	Muprisita u ta sela mezi mwa mukeke wa lizupa wa kwiti, mi a ñwate mubunyana o mwa Tende ya Kopano, mi a u sele mwa mezi. 
NUM.5.18	Cwale muprisita u ta tatulula milili ya musali yo, mi a beye mpo ya bupi mwa mazoho a hae. Kihona a ta swala mukeke wa mezi a baba a tisa sikuto. 
NUM.5.19	U ta konkisa musali. U ta li ku yena, ‘Haiba u si ka fosa ni munna, ha u na ku holofazwa ki sikuto se si ka tiswa ki mezi a. 
NUM.5.20	Kono mwendi u fosize! 
NUM.5.21	Fohe, Muñ'a Bupilo a fetule libizo la hao sikuto mwahal'a banabahenu. A kwale zwalo ya hao, mi a luluhise mba ya hao. 
NUM.5.22	Mezi a, a kena mwa mba ya hao, a i luluhisa. Mi hape a kwale ni zwalo ya hao.’
NUM.5.22	“Musali u ta alaba, a li, ‘Na lumela. Muñ'a Bupilo a eze cwalo.’
NUM.5.23	“Cwale muprisita u ta ñola sikuto seo, mi a tapise muñolo wo mwa mukeke wa mezi a baba. 
NUM.5.24	Muprisita u ka nwisa musali mezi ao, kuli a mu utwise butuku. 
NUM.5.25	Kono pili a si ka eza cwalo u ta nga mpo ya bupi mwa mazoho a musali, a bu nanulele mwahalimu ili ku bu fitisa ku Muñ'a Bupilo, mi a bu beye fa katala. 
NUM.5.26	Cwale u ta ñwata mwateñi lizoho le li tezi, kuli i be mpo ya kupuzo, mi a bu ciseze fa katala. Kwa mafelelezo, u ta nwisa musali mezi ao. 
NUM.5.27	Haiba a fosize, mezi a ta mu utwisa hahulu butuku, mba ya hae i ta luluha, mi zwalo ya hae i ta kwaleha. Libizo la hae li ta ba sikuto mwahal'a bahabo. 
NUM.5.28	Kono haiba a si na mulatu, h'a na ku holofala, mi u ta kona ku ipelela hande.
NUM.5.29	“Wo, ki ona mulao wa lifufa. Musali ya li mwa maata a munn'a hae wa kona ku izamaela ni ku isinya. 
NUM.5.30	Hape munna wa kona ku nahanela musal'a hae kuli u fosize. U ta yemisa musal'a hae fapil'a Muñ'a Bupilo, mi muprisita u ta eza sebelezo yeo ka mulao. 
NUM.5.31	Munna, yena, h'a na ku ba ni mulatu, kono haiba musali a na ni mulatu, u swanezi ku utwiswa butuku.”
NUM.6.1	Muñ'a Bupilo a fa Mushe litaelo. 
NUM.6.2	Mushe n'a na ni ku fa batu ba Isilaele litaelo ze kuli, “Munna kamba musali ufi ni ufi wa kona ku itama kuli u ta ba wa Muñ'a Bupilo, mi a ipeya ku yena. 
NUM.6.3	 U ta tuhela waine ni bucwala. H'a na ku nwa sifi ni sifi se si ezizwe ka miselo ya likota za veine, kamba ku ca yona miselo yeo. 
NUM.6.4	H'a nz'a li wa Munazareni cwalo, h'a na ku ca se si zwa kwa likota za veine, i ka ba minjeke kamba makapi a zona.
NUM.6.5	“H'a nz'a li mwa buitamo bwa ku ba Munazareni, h'a swaneli ku ikuta milili kamba ku ipeula milelu. U tamilwe ki luci lwa hae nako kaufela h'a sa ipeile ku Muñ'a Bupilo, mi u ta uta milelu ni milili kuli li hule. 
NUM.6.6	H'a na ku sutelela kwa situpu. 
NUM.6.7	H'a na ku sutelela nihaiba sa ndat'ahe, sa m'ahe, sa muhulwan'a hae kamba sa kaizel'a hae. A si ke a isilafaza ka ku sutelela kwatuko a situpu, kakuli milili ya hae ki poniso ya kuli ki wa Mulimu. 
NUM.6.8	H'a nz'a li Munazareni cwalo, u sumekezwi Muñ'a Bupilo.
NUM.6.9	“Haiba mutu a ka shwela kwatuko a Munazareni ka lifu la sipundumukela, mi a silafaza milili ye kenile ya Munazareni yo, u ta ina mazazi a supile, kihona a ta kuta milili ni ku ipeula mulelu, mi ka mukwa wo, u ta kena ka mulao. 
NUM.6.10	Ka lizazi la busupa ka li li liñwi, u ta tisa maiba a mabeli kamba linkwilimba ze peli ku muprisita ili kwa munyako wa Tende ya Kopano. 
NUM.6.11	Muprisita u ta eza ye ñwi ya zona sitabelo sa libi, mi ye ñwi i be ya sitabelo sa ku cisa, mi ka mukwa wo a eze sebelezo ya ku kenisa mutu yo kabakala ku sutelela kwa situpu. I sa li ka lona lizazi leo, mutu yo u ta kenisa toho ya hae. 
NUM.6.12	Mi u ka kutela ku ba wa Muñ'a Bupilo sinca hape. Nako ya hae ya pili ya buitamo ha i sa balwa, kakuli milili ya hae ye n'e kenile i silafalizwe. U lukela ku tisa nkomwana ya ngu ya silimo si li siñwi ku ba mpo ya tifo.
NUM.6.13	 “Munazareni u lukela ku ikenisa cwana h'a s'a felize buitamo bwa hae. U ta ya kwa munyako wa Tende ya Kopano. 
NUM.6.14	Cwale a y'o fa Muñ'a Bupilo limunanu ze talu ze si na fo li nyazahala, ili pohwana ya ngu ya silimo si li siñwi ya sitabelo sa ku cisa, nkomwana ya ngu ya sitole ya silimo si li siñwi, ili ya sitabelo sa ku zwisa libi, ni poho ya ngu ya sitabelo sa ku tiisa bulikani. 
NUM.6.15	Hape, u ta tisa sizuma sa linkwa ze si na mumela, ili linkwa ze kima za bupi bo bu kopanyizwe ni mafula a olive, ni mañende a masisani a lambilwe mafula a olive, hamoho ni limpo ze tokwahala za mabele ni waine.
NUM.6.16	“Muprisita u ta li fitisa fapil'a Muñ'a Bupilo, mi a li eze sitabelo sa ku zwisa libi ni sitabelo sa ku cisa. 
NUM.6.17	U ka ezeza Muñ'a Bupilo sitabelo sa poho ya ngu, ili mpo ya ku tiisa bulikani. A fitise ni sizuma sa linkwa hamoho ni limpo za mabele ni waine. 
NUM.6.18	Munazareni yo, u ta ikutela milili fa munyako o liba kwa Tende ya Kopano, mi a y'o i beya mwa mulilo fo ku cisezwa sitabelo sa ku tiisa bulikani.
NUM.6.19	“Cwale muprisita u ta nga sipaka sa ngu, ha si se si apehilwe. Hape a nge sinkwa si li siñwi se sikima, ni liñende le lisisani mwa sizuma, mi a li beye mwa mazoho a Munazareni. 
NUM.6.20	Ku zwa fo, muprisita u ta li fitisa ku Muñ'a Bupilo, ili limpo ze kenile za muprisita, li ekezwe kwa pita ni silupi sa ngu. Zeo ki za hae ka swanelo. Ha ku felile zeo, Munazareni a ka nwa waine.
NUM.6.21	“Ye ki yona milao ya Manazareni. Kono haiba yo muñwi wa bona a sepisa mpo ye ñwi, kwand'a z'a swanezi ku fa, a li Munazareni, u swanezi ku taleleza hande sepiso ya hae.”
NUM.6.22	Muñ'a Bupilo a fa Mushe litaelo. 
NUM.6.23	Mushe n'a na ni ku bulelela Aruni ni bana ba hae kuli ba sebelise mbuyoti ye, kwa sicaba sa Isilaele,
NUM.6.24	Muñ'a Bupilo a mi fuyaule, mi a mi babalele.
NUM.6.25	Muñ'a Bupilo a mi shemube ni ku mi shwela makeke.
NUM.6.26	Muñ'a Bupilo a mi talime ka musa, mi a mi fe kozo.”
NUM.6.27	Haiba ba sebelisa tohonolofazo ye, ha ba lapelela sicaba sa Isilaele ku Muñ'a Bupilo, u ta ba fuyaula.
NUM.7.1	Ka lizazi l'a n'a felize Mushe ku yaha Tende ya Kopano, a i toza, mi a i kenisa hamoho ni libyana za yona kaufela. A kenisa cwalo katala hamoho ni lisebeliso za kona kamukana. 
NUM.7.2	Cwale ba taha manduna ba mishiku ba ba ne ba li baeteleli mwa masika a Isilaele, ili bona ba ba ne ba ñolisa sicaba. 
NUM.7.3	Ba tisa limpo za bona ku Muñ'a Bupilo, ili likoloi ze silezi ni mapulu a lishumi ka a mabeli. Kwa manduna ba babeli ne ku na ni ku zwa koloi i liñwi ni pulu i liñwi ku nduna yo muñwi ni yo muñwi. Ba li tisize ku Muñ'a Bupilo. 
NUM.7.4	Cwale Muñ'a Bupilo a li ku Mushe, 
NUM.7.5	“Amuhela limpo ze, za ku itusisa mwa musebezi o ta eziwa mwa Tende ya Kopano. U li fe Malivi, ka ku ya ka misebezi ya bona.” 
NUM.7.6	Cwale Mushe a fa Malivi likoloi ni mapulu. 
NUM.7.7	A fa Magerishoni likoloi ze peli ni mapulu a mane. 
NUM.7.8	Mamerari a ba fa likoloi ze ne ni mapulu a supile ni i liñwi. Misebezi ya bona kaufela ne i zamaiswa ki Itamare mwan'a Aruni. 
NUM.7.9	Kono Mushe n'a si ka fa Makohati likoloi kamba lipulu, kakuli ne ba na ni ku lwala, ili bona, libyana ze kenile ze ne ba babalela.
NUM.7.10	Hape baeteleli ba tisa limpo za ku eza mukiti wa ku kakula katala. Ne ba itukiselize ku fitisa limpo za bona kwa katala. 
NUM.7.11	Muñ'a Bupilo a li ku Mushe, “U ba bulelele kuli ka zazi ni zazi, mwa mazazi a lishumi ka a mabeli, nduna ni nduna u swanezi ku tisa limpo za hae za sebelezo ya ku kenisa katala.”
NUM.7.12	Ba tisa limpo za bona ka mukwa wo: Nduna Nashoni, mwan'a Aminadabi wa lusika lwa Juda, ki yena ya tisize limpo za hae ka lizazi la pili. 
NUM.7.13	Limpo z'a n'a tisize n'e li mukeke wa silivela wa kwiti o na ni bukiti bo bu bata ku eza kilo i liñwi ni licika, ni sikotolo sa silivela se si eza bukiti bo bu bata ku likana ni kilo i liñwi ili ka tikanyo ye n'e tomilwe ka mulao, mi bubeli bwa bona ne i tezi bupi bo bu kopanyizwe ni mafula, ili ka mpo ya lico, 
NUM.7.14	mukeke wa gauda o n'o bata ku eza kalulo ya bulishumi ya kilo kwa bukiti mi o tezi insense, 
NUM.7.15	nkomwana ya poho, poho ya ngu, nkomwana ya ngu ya silimo si li siñwi, ili za sitabelo sa ku cisa, 
NUM.7.16	puli i liñwi ya sitabelo sa ku zwisa libi, 
NUM.7.17	ni lipoho ze peli, lipoho za lingu li ketalizoho, lipuli li ketalizoho, ni mankomwana a ketalizoho a lingu a silimo si li siñwi, ili za sitabelo sa ku tiisa bulikani.
NUM.7.18	Nduna Nataneele, mwan'a Zuari wa lusika lwa Isakare, ki yena ya tisize limpo za hae ka lizazi la bubeli. 
NUM.7.19+NUM.7.20+NUM.7.21+NUM.7.22+NUM.7.23	Limpo z'a n'a tisize n'e li likanelela ni za Juda.
NUM.7.24	Nduna Eliabi, mwan'a Heloni wa lusika lwa Zebuloni, ki yena ya tisize limpo za hae ka lizazi la bulalu. 
NUM.7.25+NUM.7.26+NUM.7.27+NUM.7.28+NUM.7.29	Limpo z'a n'a tisize n'e li likanelela ni za Juda.
NUM.7.30	Nduna Elizuri, mwan'a Shedeuri wa lusika lwa Rubeni, ki yena ya tisize limpo za hae ka lizazi la bune. 
NUM.7.31+NUM.7.32+NUM.7.33+NUM.7.34+NUM.7.35	Limpo z'a n'a tisize n'e li likanelela ni za Juda.
NUM.7.36	Nduna Shelumiele, mwan'a Zurishadai wa lusika wa Simioni, ki yena ya tisize limpo za hae ka lizazi la butanu. 
NUM.7.37+NUM.7.38+NUM.7.39+NUM.7.40+NUM.7.41	Limpo z'a n'a tisize n'e li likanelela ni za Juda.
NUM.7.42	Nduna Eliasafi, mwan'a Reuele wa lusika lwa Gadi, ki yena ya tisize limpo za hae ka lizazi la busilela. 
NUM.7.43+NUM.7.44+NUM.7.45+NUM.7.46+NUM.7.47	Limpo z'a n'a tisize n'e li likanelela ni za Juda.
NUM.7.48	Nduna Elishama, mwan'a Amihudi wa lusika lwa Eferaimi, ki yena ya tisize limpo za hae ka lizazi la busupa. 
NUM.7.49+NUM.7.50+NUM.7.51+NUM.7.52+NUM.7.53	Limpo z'a n'a tisize n'e li likanelela ni za Juda.
NUM.7.54	Nduna Gamaliele, mwan'a Pedazuri wa lusika lwa Manase, ki yena ya tisize limpo za hae ka lizazi la busupa ni li li liñwi. 
NUM.7.55+NUM.7.56+NUM.7.57+NUM.7.58+NUM.7.59	Limpo z' n'a tisize n'e li likanelela ni za Juda.
NUM.7.60	Nduna Abidani, mwan'a Gidioni wa lusika lwa Benjamine, ki yena ya tisize limpo za hae ka lizazi la busupa ni a mabeli. 
NUM.7.61+NUM.7.62+NUM.7.63+NUM.7.64+NUM.7.65	Limpo z'a n'a tisize n'e li likanelela ni za Juda.
NUM.7.66	Nduna Akizele, mwan'a Amishadai wa lusika lwa Dani, ki yena ya tisize limpo za hae ka lizazi la bulishumi. 
NUM.7.67+NUM.7.68+NUM.7.69+NUM.7.70+NUM.7.71	Limpo z'a n'a tisize n'e li likanelela ni za Juda.
NUM.7.72	Nduna Pagiele, mwan'a Okurani wa lusika lwa Asere, ki yena ya tisize limpo za hae ka lizazi la bulishumi ni li li liñwi. 
NUM.7.73+NUM.7.74+NUM.7.75+NUM.7.76+NUM.7.77	Limpo z'a n'a tisize n'e li likanelela ni za Juda.
NUM.7.78	Nduna Akira, mwan'a Enani wa lusika lwa Nafetali, ki yena ya tisize limpo za hae ka lizazi la bulishumi ni a mabeli. 
NUM.7.79+NUM.7.80+NUM.7.81+NUM.7.82+NUM.7.83	Limpo z'a n'a tisize n'e li likanelela ni za Juda.
NUM.7.84	Palo ya limpo kamukana ze ne tisizwe ki baeteleli ba lishumi ka ba babeli kwa kakulo ya katala ne i zamaile ka mukwa wo.
NUM.7.85	Ne ku na ni miikeke ya kwiti ya silivela ye lishumi ka ye mibeli ni likotolo za silivela ze lishumi ka ze peli, hamoho ne li eza bukiti bo bu likana ni likilo ze mashumi a mabeli ka ze supile.
NUM.7.86	Ne ku na ni mikeke ya gauda ye lishumi ka ye mibeli, hamoho ne i eza bukiti bo bu kuma fa kilo i liñwi ni licika ye tezi insense.
NUM.7.87	Ne ku na ni lipoho ze lishumi ka ze peli, lipoho za lingu ze lishumi ka ze peli, hape ni mankomwana a lingu a lishumi ka a mabeli a na ni silimo si li siñwi, ni limpo za lico ze iswa ni zona kwa litabelo za ku cisa, ni lipuli ze lishumi ka ze peli za sitabelo sa ku zwisa libi.
NUM.7.88	Ne ku na ni lipoho ze mashumi a mabeli ka ze ne, lipoho za lingu ze mashumi a silezi, lipuli ze mashumi a silezi, mankomwana a lingu a silimo si li siñwi a mashumi a silezi, a li a matabelo a ku tiisa bulikani.
NUM.7.89	Nako kaufela Mushe ha n'a yanga kwa Tende ya Kopano ku y'o bulela ni Muñ'a Bupilo, n'a mu utwanga a bulela ni yena, a li fahalimw'a sikwahelo sa Likwati la Bulikani, mwahal'a libupiwa ze peli ze na ni mafufa.
NUM.8.1	 Muñ'a Bupilo a li ku Mushe, 
NUM.8.2	“Bulelela Aruni kuli h'a paheka malampi a supile fa sipahekelo sa ona, u lukela ku a beya f'a ka kona ku bonahaza liseli kwapili.” 
NUM.8.3	Aruni a lumela, mi a beya malampi fapil'a sipahekelo. 
NUM.8.4	Ku zwa kwahalimu ku y'o fita kwatasi, sipahekelo ne si ezizwe ka gauda ye tulilwe, ka mukwa w'a n'a supelizwe Mushe ki Muñ'a Bupilo.
NUM.8.5	Muñ'a Bupilo a li ku Mushe, 
NUM.8.6	“U kauhanye Malivi kwa Maisilaele kaufela, mi u ba kenisa ka mukwa wo, 
NUM.8.7	‘U ba fafaze ka mezi a kenile, ba ipeule fa mibili kaufela, mi ba tapise liapalo za bona. Cwale ba ta be ba kenile. 
NUM.8.8	Malivi ba nge poho ye nyinyani ni limpo za lico ze tokwahala, ili bupi bwa mabele bo bu lubilwe ka mafula a olive, mi wena u nge poho ya bubeli ya sitabelo sa ku zwisa libi. 
NUM.8.9	Cwalehe, wena u kopanye Maisilaele kamukana, mi u suteleze Malivi fapil'a Tende ya Kopano. 
NUM.8.10	Batu ba Isilaele ba beye mazoho a bona fa litoho za Malivi. 
NUM.8.11	Cwale Aruni u ta ni ketela Malivi kuli ba eze musebezi wa ka. Ba be mpo ya butokwa ye zwa kwa Maisilaele. 
NUM.8.12	Cwale Malivi ba ta ezezwa sebelezo ya ku ba kenisa. Ba ta beya mazoho a bona fa litoho za lipoho ze peli. Ye ñwi i ta eziwa sitabelo sa ku zwisa libi, mi ye ñwi i be ya sitabelo sa ku cisa.
NUM.8.13	“‘U ni ketele Malivi ba be mpo ya butokwa ku na, mi u supe Aruni ni bana ba hae, ba be bazamaisi ba bona. 
NUM.8.14	U kauhanye Malivi kwa Maisilaele kaufela, ka ona mukwa wo, kuli ba be ba ka.’ 
NUM.8.15	Ha u s'o kenisize Malivi ni ku ba tahisa ku na, fohe ba ta lumelelwa ku sebeza mwa Tende ya Kopano. 
NUM.8.16	Ni ikungezi bona mwa sibaka sa baeli kamukana ba Maisilaele, mi ki ba ka, na feela ni li nosi. 
NUM.8.17	 Ha ne ni bulaile baeli kamukana mwa Egepita, ne ni iketezi bana ba Maisilaele ba baeli mwa limba kaufela, hamoho ni maizibulo a limunanu kamukana. 
NUM.8.18	Cwale ni ikungela Malivi bakeñisa baeli ba Maisilaele kaufela. 
NUM.8.19	Ni ba fa Aruni ni bana ba hae, kuli i be mpo ye zwa kwa Maisilaele, ku t'o sebeleza batu ba Isilaele mwa Tende ya Kopano, ni ku ba sileleza kwa ziezi ye ne ka ba kenela ha ba ka sutelela fakaufi ni Sibaka se si Kenile.”
NUM.8.20	Cwale Mushe, Aruni ni sicaba sa Isilaele ba keta Malivi sina mw'a n'a laelezwi Mushe ki Muñ'a Bupilo. 
NUM.8.21	Malivi ba ikenisa, ba tapisa liapalo za bona, mi Aruni a ba fitisa sina mpo ya butokwa ku Muñ'a Bupilo. Hape a eza sebelezo ya ku ba kenisa. 
NUM.8.22	Mi cwale Malivi ba lumelelwa ku sebeza mwa Tende ya Kopano ba nze ba zamaiswa ki Aruni ni bana ba hae. Batu ba eza lika kamukana z'a n'a laezwi Mushe ki Muñ'a Bupilo bakeñisa Malivi.
NUM.8.23	Muñ'a Bupilo a li ku Mushe, 
NUM.8.24	“Malivi ba ta eza misebezi ya bona mwa Tende ya Kopano ku kala ka ba ba na ni lilimo ze mashumi a mabeli ka ze ketalizoho. 
NUM.8.25	Ha ba se ba na ni lilimo ze mashumi a ketalizoho, ba ka tuhela misebezi. 
NUM.8.26	Mwamulaho a zeo, ba ka na ba tusa Malivi ba bañwi ka ku eza misebezi ya bona mwa Tende, kono ba si ke ba eza misebezi ifi ni ifi ba li nosi. Kihona m'o swanezi ku zamaiseza misebelezo ya Malivi cwalo.”
NUM.9.1	 Muñ'a Bupilo a bulelela Mushe mwa Lihalaupa la Sinai ka kweli ya pili, ili mwa silimo sa bubeli, batu ba Isilaele ha ba se ba zwile mwa Egepita. 
NUM.9.2	A li, “Batu ba Isilaele ba lukela ku buluka Paseka. 
NUM.9.3	Ba lukela ku kala ka lizazi la bulishumi ni a mane la kweli ye, ha li likela, ka ku ya ka milao kaufela ni litaelo za Mukiti wa Paseka.” 
NUM.9.4	Cwale Mushe a bulelela batu ku buluka Paseka. 
NUM.9.5	Ba eza cwalo, manzibwana a la bulishumi ni a mane mwa kweli ya pili, ha ba li mwa Lihalaupa la Sinai. Batu ba eza lika kamukana sina Muñ'a Bupilo mw'a n'a laelezi Mushe.
NUM.9.6	Kono ne ku na ni batu ba bañwi, ba ba ne ba si ka kena, kakuli ne ba sweli situpu, mi ba palelwa ku buluka Paseka ka lona lizazi leo. Ba ya ku Mushe ni Aruni ka lona lizazi leo. 
NUM.9.7	Ba li, “Luna ha lu si ka kena kakuli ne lu sweli situpu. Cwale lu hanisezwañi ku tiseza Muñ'a Bupilo limpo hamoho ni Maisilaele ba bañwi?”
NUM.9.8	Mushe a alaba, a li, “Mu litele, ni fumane pili litaelo ze zwa ku Muñ'a Bupilo.”
NUM.9.9	Muñ'a Bupilo a fa Mushe litaelo. 
NUM.9.10	Mushe n'a na ni ku taluseza batu ba Isilaele kuli, “Yo muñwi wa mina, kamba wa baikulu ba mina, wa kona ku silafazwa ki ku swala situpu kamba a li kwahule mwa musipili, mi a lakaza ku buluka Paseka. 
NUM.9.11	Ba lumelelwa ku i buluka manzibwana a la bulishumi ni a mane mwa kweli ya bubeli. Ba ka eza mukiti ka linkwa ze si na mumela ni miloho ye baba. 
NUM.9.12	 Ba si ke ba buluka sico sifi kapa sifi ku fitela bu sa, mi ba si ke ba loba masapo a folofolo, nihaili li li liñwi feela. Ba ta buluka Paseka ka ku ya ka milao ya yona kaufela. 
NUM.9.13	Kono mañi ni mañi ya kenile ka mulao, mi a siyo mwa musipili, kono a sa lati ku buluka Paseka, h'a sa na ku ba yo muñwi wa batu ba ka, kakuli h'a si ka ni tiseza mpo ka nako ye tomilwe. U swanezwi ku utwiswa butuku kabakala sibi sa hae.
NUM.9.14	“Haiba mulicaba ya yahile ni mina a tabela ku buluka Paseka, u swanezi ku i buluka ka ku latelela milao ni litaelo za yona kaufela. Mulao wo u tomezwi mañi ni mañi, mulicaba kamba mwana wa naha.”
NUM.9.15	Zazi le i tomwa Tende ya Kopano, kwa taha lilu mi la t'o i kwahela. Ka nako ya busihu la bonahala inge mulilo. 
NUM.9.16	Kwa ba cwalo zazi ni zazi busihu ni musihali. Lilu la kwahela Tende mi busihu la bonahala inge mulilo. 
NUM.9.17	Lilu fo ne li nanuhela kaufela, batu ba Isilaele ne ba funduka. Mi fo ne li yema kamukana, ni bona ne ba tibelela. 
NUM.9.18	Batu ne ba yahulula mafulo ka taelo ya Muñ'a Bupilo, mi hape ne ba a yaha ka taelo ya hae. Nako kaufela ye ne li ina lilu fahalimw'a Tende, ki yona ye ne ba ina mwa mafulo. 
NUM.9.19	Lilu ha ne li kwahela tende nako ye telele, batu ne ba kuteka Muñ'a Bupilo ka ku sa funduka. 
NUM.9.20	Fokuñwi lilu ne li kwahela Tende mazazinyana feela. Kono nihakulicwalo niha ne ba ina kamba ku funduka, i n'e li ka taelo ya Muñ'a Bupilo. 
NUM.9.21	Fokuñwi lilu ne li kwahela ku zwa manzibwana ku isa kakusasa, mi ne ba funduka lilu li sa nanuha feela. Musihali kamba busihu, fo ne li nanuhela kaufela, ni bona ne ba funduka. 
NUM.9.22	I ka ba mazazi a mabeli, kweli, kamba silimo, hona mo ne li inela kaufela fahalimw'a Tende, ni bona ne ba sa funduki. Kono ha ne li nanuha, ni bona ne ba funduka. 
NUM.9.23	Ne ba yaha ni ku yahulula mafulo ka ku mamela litaelo z'a n'a fa Muñ'a Bupilo ka Mushe.
NUM.10.1	Muñ'a Bupilo a li ku Mushe, 
NUM.10.2	“Eza litolombita ze peli, za silivela ye tulilwe, za ku itusisa kwa ku biza batu ku yahulula mafulo. 
NUM.10.3	Litolombita ze peli zeo ha li lizwa nako ye telele, batu kamukana ba ta kubukana ku wena kwa munyako wa Tende ya Kopano. 
NUM.10.4	Kono ha ku lizwa i liñwi feela, fohe, manduna ba mishiku ki bona ba ba ka t'o kopanela ku wena. 
NUM.10.5	Ha li lizwa ka bukuswani, masika a tibelezi kwa neku la upa a ta funduka. 
NUM.10.6	Ha ku kutelwa ku lizwa ka bukuswani lwa bubeli, masika a kwa neku la mboela a ta funduka ni ona. Cwalehe ku liza ka bukuswani ki zibiso ya ku yahulula mafulo. 
NUM.10.7	Kono ku kopanya sicaba hamoho ku tokwahala ku liza mifumbo ye mitelele. 
NUM.10.8	Litolombita li swanezi ku liziwa ki bana ba Aruni, bona baprisita.
NUM.10.8	“Mulao o tatama u swanezi ku bulukiwa ki masika kaufela a sa taha. 
NUM.10.9	Ha mu lwana mwa naha ya mina, mu itamulela kwa sila se si mi lwanisa, mu lemuse sicaba ka ku liza litolombita. Na, Mulena Mulimu wa mina, ni ta mi tusa ku mi pilisa kwa lila za mina. 
NUM.10.10	Hape ni ka linako za tabo, kwa mikiti ya mina ya moonda, ni mikiti ya mina ye miñwi cwalo ya bulumeli, mu lize litolombita ha mu eza litabelo za mina za ku cisa kapa za ku tiisa bulikani. Cwale, ni ta mi tusa. Ki na Muñ'a Bupilo, Mulimu wa mina.”
NUM.10.11	Ka lizazi la mashumi a mabeli la kweli ya bubeli, mwa silimo sa bubeli sa ku zwa kwa Maisilaele mwa Egepita, lilu le ne li li fahalimu a Tende ya Kopano la nanuha. 
NUM.10.12	Maisilaele ba kala musipili wa bona wa ku zwa mwa Lihalaupa la Sinai. Lilu la t'o yema mwa Lihalaupa la Parani.
NUM.10.13	Kiha ba kala ku funduka ka taelo ya Muñ'a Bupilo, ye ne ba filwe ka Mushe. 
NUM.10.14	Ka nako kaufela ha ne ba funduka, ba ba mwatas'a ndembela ya likolo le ne li etelezwi ki lusika lwa Juda, ki bona ba ba ne ba funduka pili. Ba latelelana ka litopa, ba nze ba laelwa ki Nashoni mwan'a Aminadabi. 
NUM.10.15	Netaneele, mwan'a Zuari, ki yena ya n'a laela ba lusika lwa Isakare. 
NUM.10.16	Eliabi, mwan'a Heloni, yena, n'a zamaisa ba lusika lwa Zebuloni.
NUM.10.17	Cwale Tende ne i yahululwa, mi ba mishiku ya Gerishoni ni Merari, ba ba ne ba i lwala, ne ba funduka ni bona.
NUM.10.18	Ku zwa fo, ne ku latelela ba ba mwatas'a ndembela ya likolo la lusika lwa Rubeni. Ne ba funduka ka litopa za bona ba nze ba zamaiswa ki Elizuri mwan'a Shedeuri. 
NUM.10.19	Shelumiele, mwan'a Zurishadai, yena, n'a zamaisa ba lusika lwa Simioni. 
NUM.10.20	Haili Eliasafi, mwan'a Reuele, n'a zamaisa lusika lwa Gadi.
NUM.10.21	Ba mushiku wa Kohati, ba ba ne ba lwalanga libyana ze kenile, ni bona ne ba ba latelela. Ka nako ye ne ba y'o fita mwa mafulo a mañwi, Tende ne i se i tomilwe hape.
NUM.10.22	Ku zwa fo, ne ku latelela ba ba mwatas'a ndembela ya likolo la lusika lwa Eferaimi. Ne ba funduka ka litopa za bona ba nze ba zamaiswa ki Elishama mwan'a Amihudi. 
NUM.10.23	Gamaliele, mwan'a Pedazuri, n'a zamaisa ba lusika lwa Manase. 
NUM.10.24	Abidani mwan'a Gidioni, yena, n'a zamaisa ba lusika lwa Benjamine.
NUM.10.25	Kwa mafelelezo, ba ndembela ya likolo le ne li etelezwi ki ba lusika lwa Dani, ba ba ne ba li basilelezi ba makolo kaufela kwa mulaho, ni bona ne ba funduka sitopa ka sitopa, ba nze ba zamaiswa ki Akiezele mwan'a Amishadai. 
NUM.10.26	Pagiele, mwan'a Okurani, n'a zamaisa lusika lwa Asere. 
NUM.10.27	Akira, mwan'a Enani, n'a zamaisa lusika lwa Nafetali. 
NUM.10.28	Cwale wo n'e li ona mukwa o ne ba zamaya ka ona Maisilaele, ka makolo a bona, ha ne ba yahulula mafulo ni ku funduka.
NUM.10.29	Mushe a bulelela mulamwaye, yena Hobabi mwan'a Jetero wa Mumidiani, a li, “Lu tuha lu funduka ku ya mwa sibaka s'a bulezi Muñ'a Bupilo kuli u ta lu fa sona. U sepisize kuli u ta pilisa hande Maisilaele. Cwalehe, a lu ye kaufela, lu y'o pila hande hamoho.”
NUM.10.30	Hobabi a alaba, a li, “Batili, na, ni kutela mwa naha ya hesu.”
NUM.10.31	Mushe a li, “Mwanesu, u si ke wa lu siya. Wa ziba fo lu ka y'o yaha mafulo mwa lihalaupa, mi wa kona ku lu supeza nzila. 
NUM.10.32	Ha lu ka ya ni wena, lu ka y'o ikabela limbuyoti kaufela z'a ka lu fa Muñ'a Bupilo.”
NUM.10.33	Batu ha ba zwa mwa Sinai, lilundu le li kenile, ba zamaya mazazi a malalu, mi Likwati la Bulikani bwaa Muñ'a Bupilo la ba etelela ku ba fumanela sibaka sa mafulo. 
NUM.10.34	Ha ba zwa mwa mafulo a mañwi ni a mañwi musihali, lilu la Muñ'a Bupilo ne li li fahalimw'a bona.
NUM.10.35	 Likwati la Bulikani ha ne li funduka, Mushe n'a li, “Zuha, Muñ'a Bupilo. Hasanya lila za hao, mi u sabise ba ba ku toile!” 
NUM.10.36	Mi fo ne li yemela kaufela, n'a li, “Muñ'a Bupilo, kutela kwa likiti ze lishumi za masika a Isilaele.”
NUM.11.1	Batu ba kala ku tongoka ku Muñ'a Bupilo ka za bumai bwa bona. Muñ'a Bupilo h'a utwa cwalo, a nyema, mi a lumela mulilo kwa batu. Wa tumbuka mwahal'a bona, mi wa cisa neku le liñwi la mafulo. 
NUM.11.2	Batu ba itilelela ku kupa tuso ku Mushe. Yena a lapela ku Muñ'a Bupilo, mi mulilo wa tima. 
NUM.11.3	Cwale sibaka seo sa bizwa Tabeera, kakuli mulilo wa Muñ'a Bupilo n'o tukezi mwahal'a bona.
NUM.11.4	Sitopa sa balicaba ba ba ne ba zamaya ni Maisilaele ne ba na ni takazo ye tuna hahulu ya nama, mane nihaili bona Maisilaele kasibili ba kala ku bilaela, ba li, “Kambe ne lu ka fumana nama! 
NUM.11.5	Mwa Egepita ne lu icela litapi, lu sa li leki. A mu hupuli mawakalala, mahapu, nyanisi ye kima ni ye sisani, ze ne lu na ni zona! 
NUM.11.6	Kono cwale maata a luna s'a felile. Ha ku na ni se sikana sa ku ca. Ha ku na haisi ona manna feela, ka zazi ni zazi.”
NUM.11.7	 Manna n'a swana ni lipeu ze sisani, za mubala o musweu. 
NUM.11.8	Batu ba ba ne ba y'o a nopanga ne ba a sila kamba ku a sita bupi, mi cwale ne b'a apeha, ni ku a eza mañende. Mwa hanu n'a utwahala sina bupi bwa buloto bo bu lubilwe ka mafula a olive. 
NUM.11.9	 Manna n'a welanga mwa mafulo busihu, hamoho ni puka.
NUM.11.10	Mushe a utwa batu kaufela ha ba tongoka ba nze ba yemi ka litopa-topa kwa minyako ya litende za bona. Muñ'a Bupilo a ba nyemela. Mushe a swaba hahulu. 
NUM.11.11	A li ku Muñ'a Bupilo, “Kiñi ha u ni ezize maswe cwalo? Kikabakalañi ha u sa ni tabeli? U ni feziñi buikalabelo bwa ku zamaisa batu ba kamukana? 
NUM.11.12	Ha ni si ka ba bupa kamba ku ba pepa! U ni ezezañi muleli wa bona? U ni lwalisezañi bona mwa mazoho a ka sina limbututu mwa nzila kaufela, mane ku y'o fita mwa naha y'o sepisize bo kukw'a bona? 
NUM.11.13	Ne ni ka fumana kai nama ye n'e ka likana batu ba kaufela? Ba tundamezi ku itilelela ni ku kupa nama. 
NUM.11.14	Ha ni koni ku babalela batu ba kamukana ni li nosi. Na palelwa luli! 
NUM.11.15	Haiba u ka ni eza cwalo, u ni utwele butuku, mi u ni bulaye, kuli ni si ke na nyanda cwalo!”
NUM.11.16	Muñ'a Bupilo a li ku Mushe, “U kopanye batu ba mashumi a supile ba ba zibahala kuli ki baeteleli ba sicaba, u ba tise ku na kwa Tende ya Kopano, mi u ba bulelele kuli ba yeme hona fo, kwatuko a hao. 
NUM.11.17	Ni ta shetumuka ni t'o bulela ni wena hona koo, mi ni ta nga kwa moya o ni ku file, ni ba fe ona. Cwale ba ta ku tusa kwa ku zamaisa batu ba, mi ha u sa na ku imelwa u li nosi. 
NUM.11.18	Cwale u bulelele batu, u li, ‘Mu ikeniseze la kamuso. Mu ta fumana nama ya ku ca. Muñ'a Bupilo u utwile pilaelo ya mina ya kuli mu shukezi ku fumana nama, ni kuli ne mu pila hande mwa Egepita. Cwale Muñ'a Bupilo u ta mi fa nama, mi mu ta i ca. 
NUM.11.19	Mu ta i ca isiñi feela ka zazi li li liñwi, kamba a mabeli, a ketalizoho, a lishumi kamba mane a mashumi a mabeli, batili. 
NUM.11.20	Mu ta i ca kweli mutumbi, ku fitela mane i mi nyikwe. Se, si ta ezahala cwalo kakuli mu hanile Muñ'a Bupilo, ya li teñi mwahal'a mina, mi mu tongokile kuli kabe mu si ka zwa mwa Egepita ni kamuta!’ ”
NUM.11.21	Mushe a li ku Muñ'a Bupilo, “Ki na yo, ni etelezi batu ba ba eza likiti ze mianda ye silezi mi u li u ta ba fa nama ye ta ba likana kweli mutumbi? 
NUM.11.22	Ku ta bulaiwa likomu ni lingu ze ta ba likana, nji? Kana litapi ze mwa liwate kaufela za ba likana, naa?”
NUM.11.23	Muñ'a Bupilo a alaba, a li, “Kana maata a ka a na ni f'a felela, nji? U tuha u bona haiba se ni bulezi si ta ezahala kamba nya!”
NUM.11.24	Cwale Mushe a zwa, mi a y'o bulelela batu s'a n'a bulezi Muñ'a Bupilo. A kopanya baeteleli ba mashumi a supile, mi a ba beya mwa libaka ze potolohile Tende ya Kopano. 
NUM.11.25	Cwale Muñ'a Bupilo a shetumuka mwa lilu, mi a t'o bulela ni Mushe. A nga kwa moya w'a n'a mu file, mi a u fa baeteleli ba mashumi a supile. Moya wo ha u t'o fita ku bona, ba kala ku huwa inge ba ba takani, kono ba kuza kapili.
NUM.11.26	Ba babeli, kwa baeteleli bao ba mashumi a mabeli, ili bo Elidadi ni Medadi, ne ba itulezi mwa mafulo, mi ne ba si ka ya kwa Tende. Hono mo mwa mafulo, ba kenwa ki ona moya wo, mi ba huwa inge ba ba takani. 
NUM.11.27	Mucaha a mata ku y'o taluseza Mushe ze ne ba eza bo Elidadi ni Medadi.
NUM.11.28	Cwale Joshua mwan'a Nuni, ya n'a li mutusi wa Mushe ku kala a sa li mucaha, a bulela, mi a li ku Mushe, “U ba kuzise, muñ'a ka!”
NUM.11.29	Mushe a alaba, a li, “Kikuli u ni shwela muna, nji? Ni lakaza kuli kabe Muñ'a Bupilo n'a ka fa batu ba hae kaufela ona moya wo, mi kamukan'a bona ba bulele sina bapolofita.” 
NUM.11.30	Cwale Mushe ni baeteleli ba mashumi a supile ba Isilaele ba kutela mwa mafulo.
NUM.11.31	Kapili-pili Muñ'a Bupilo a fukisa moya, mi moya wo wa tisa makwali a nz'a fufela fafasi ku zwa kwa liwate. A t'o lula mwa mafulo ni kwand'a mafulo, mi a yamba sibaka seo mwa maneku kaufela. 
NUM.11.32	Cwale batu ba sebeza lizazi leo kaufela ni busihu bwa lona, mane ni ha bu sa ba nze ba swala makwali. Ne ku si na ya n'a si ka swala a mañata a n'a ka tala lizuma ze mashumi a ketalizoho. Kiha ba a yaneha mwa mafulo kaufela. 
NUM.11.33	Nama i si ka fela kale, mi ba sa na ni ye ñata ya ku ca, Muñ'a Bupilo a nyemela batu, mi a ba tizeza butuku bwa mafu a sipundumukela. 
NUM.11.34	Sibaka seo sa bizwa Mabita a Takazo, kakuli mwateñi ne ku pumbekilwe batu ba ba ne ba lakalize nama.
NUM.11.35	Ku zwa fo, batu ba shimbulukela kwa Hazeroti, mo ba il'o tibelela.
NUM.12.1	Mushe n'a nyezi musali wa Muetiopia, mi Miriame ni Aruni ba mu nyaza ka taba yeo. 
NUM.12.2	Ba li, “Kana Muñ'a Bupilo u bulezi feela ka Mushe, nji? Kikuli h'a si ka bulela ni ka luna cwalo?” Muñ'a Bupilo a utwa ze ne ba bulela. 
NUM.12.3	 Mushe n'e li mutu ya n'a ishuwile hahulu ku fita mutu ufi ni ufi mwa lifasi.
NUM.12.4	Kapili-pili Muñ'a Bupilo a li ku Mushe, Aruni ni Miriame, “Ni bata kuli mwa bulalu bwa mina mu ye kwa Tende ya Kopano.” Ba ya. 
NUM.12.5	Mi Muñ'a Bupilo a taha mwa lilu. A t'o yema kwa munyako wa Tende, mi a biza, a li, “Aruni! Miriame!” Bubeli bwa bona ba sutelela kwapili. 
NUM.12.6	Mi Muñ'a Bupilo a li, “Cwale mu teeleze se ni bulela! Ha ku na ni bapolofita mwahal'a mina ni iponahaza ku bona ka lipono, mi ni bulela ni bona ka litolo. 
NUM.12.7	 Fo, kwa fapahana ni ha ni bulela ni mutang'a ka Mushe. Ni mu beile kuli a be muzamaisi wa batu ba ka kamukana, bona Maisilaele. 
NUM.12.8	Cwale ni bulela ni yena lu nze lu talimani hande-nde, mi isiñi ka linguli. Yena mane u boni sibupeho sa ka! Cwale mu bile ni pilu-tata cwañi kuli mane mu bilaele ka za mutang'a ka Mushe?”
NUM.12.9	Muñ'a Bupilo a ba nyemela h'a kauhana ni bona. 
NUM.12.10	Mi lilu la zwa fa Tende. Kapili-pili litalo la mubili wa Miriame la apeswa ki butuku bo bu yambukela, mi la fetuha busweu twaa. Aruni a mu talima, mi a bona kuli u tahezwi ki mbingwa. 
NUM.12.11	Kih'a li ku Mushe, “Muña ka, u si ke wa lu utwisa butuku kabakala sibi se, se lu ezize ka butoto. 
NUM.12.12	U si ke wa lumela kuli a swane ni sifolozwani se si cilwe neku.”
NUM.12.13	Cwale Mushe a itilelela ku Muñ'a Bupilo, a li, “Mawee, Mulimu, u mu folise!”
NUM.12.14	 Muñ'a Bupilo a alaba, a li, “Kabe ndat'ahe n'a mu kwezi mati fa pata, kana n'a si ke a feza sunda a nz'a swabile, nji? Kabakaleo u mu tuhele, a ine kwand'a mafulo sunda mutumbi, mi mwamulaho a sunda, kihona a ta kutiswa.” 
NUM.12.15	Miriame a zwiswa mwa mafulo sunda mutumbi, mi batu ha ba si ka funduka ku fitela a kutisezwa mwa mafulo. 
NUM.12.16	Cwale ba zwa mwa Hazeroti, mi ba y'o tibelela mwa Parani.
NUM.13.1	Muñ'a Bupilo a li ku Mushe, 
NUM.13.2	“Keta mueteleli a li muñwi mwa lusika ni lusika kwa masika kaufela a lishumi ka a mabeli, mi u ba lume ku y'o twela naha ya Kanana, ye ni fa Maisilaele.” 
NUM.13.3	Mushe a lumela, mi ha ba li mwa Lihalaupa la Parani a luma baeteleli ba. 
NUM.13.4	A luma Shamua mwan'a Zakuri wa lusika lwa Rubeni, 
NUM.13.5	Shafati mwan'a Hori wa lusika lwa Simioni, 
NUM.13.6	Kalebu mwan'a Jefune wa lusika lwa Juda, 
NUM.13.7	Igali mwan'a Josefa wa lusika lwa Isakare, 
NUM.13.8	Hoshea mwan'a Nuni wa lusika lwa Eferaimi, 
NUM.13.9	Palati mwan'a Rafu wa lusika lwa Benjamine, 
NUM.13.10	Gadiele mwan'a Sodi wa lusika lwa Zebuloni, 
NUM.13.11	Gadi mwan'a Susi wa lusika lwa Josefa ili Manase, 
NUM.13.12	Amiele mwan'a Gemali wa lusika lwa Dani, 
NUM.13.13	Seturi mwan'a Mikaele wa lusika lwa Asere, 
NUM.13.14	Nahabi mwan'a Vofusi wa lusika lwa Nafetali, 
NUM.13.15	ni Geuele mwan'a Maki wa lusika lwa Gadi.
NUM.13.16	Ba, ki bona matwela b'a n'a lumile Mushe ku y'o twela naha. A cinca libizo la Hoshea mwan'a Nuni. A mu biza Joshua.
NUM.13.17	Mushe h'a ba luma, a li ku bona, “Mu libe kwa mutulo, kwa neku la mboela wa naha yeo, mi mu y'o zwelapili ku kena mwa naha ya malundu. 
NUM.13.18	Mu y'o bona kamaba ki naha ye cwañi, ku yahile batu ba ba kai mwateñi, ni maata a bona a kuma kai. 
NUM.13.19	Mu bone ni kuli ki naha ye nde kamba ye maswe, ni kuli batu ba mwateñi ba ipilela mwa minzi feela kamba ki mwa minzi ye mwa makwakwa. 
NUM.13.20	Mu bone haiba ki naha ye nunile, ni kuli ki mwahal'a likota kamba cwañi. Mu bone kuli ha mu kuta, mu tahe ni miselo ye mela mwateñi.” I n'e li nako ya ku buzwa kwa veine.
NUM.13.21	Cwale batu bao ba ya kwa mutulo, mi ba y'o twela naha, ku kalela kwa Lihalaupa la Zini, le li kwa mboela mane ku y'o fita kwa Rehobo, ili fakaufi ni nzila ya Hamati, kwa mutulo. 
NUM.13.22	Ba kala pili ku ya kwa neku la mboela wa naha, mi ba y'o fita kwa Heberoni ko ne ku yahile mishiku ya Akimani, Sheshai ni Talemai, baikulu ba mushobo wa Anaki, ili batu ba bakima ba batelele. Heberoni n'o s'o na ni lilimo ze supile ha ku tomiwa Zoani mwa Egepita. 
NUM.13.23	Ba t'o fita mwa Musindi wa Eshikoli, mi hona mo ba puma mutai wa kota ya veine o n'o na ni sikocela si li siñwi. Ne si li bukiti hahulu, mane sa lwalwa ki banna ba babeli fa mushelu. Hape ba taha ni ligaraneti ni lifeiga. 
NUM.13.24	Sibaka seo sa bizwa Musindi wa Eshikoli kabakala sikocela sa veine se ne ba koyozi Maisilaele mwateñi.
NUM.13.25	Ha ba se ba twezi naha ka mazazi a mashumi a mane, ba kutela. 
NUM.13.26	Ba taha ku Mushe, Aruni, ni sicaba sa Maisilaele kaufela mwa Kadashi, ili mwa Lihalaupa la Parani. Ba t'o biha ze ne ba boni, ni ku ba supeza miselo ye ne ba tile ni yona. 
NUM.13.27	Ba bulelela Mushe, ba li, “Lu il'o twela naha k'o n'o lu lumile. Ki naha ye nde, ye nunile, mi ye ñwi ya miselo ya yona ki ye. 
NUM.13.28	Kono batu ba ba yahile mwateñi ba maata, mi minzi ya bona ki ye mituna ye silelelizwe ka makwakwa. Se si maswe ni ku fita ki ku y'o bona baikulu ba batu ba batuna bao. 
NUM.13.29	Maameleke ba pila kwa mboela wa naha. Mahiti, Majebusi ni Maamori ba pila mwa naha ya malundu. Makanana, bona, ba pila kwatuko a liwate ni kwatuko a Nuka ya Jordani.”
NUM.13.30	Kalebu a kuzisa batu ba ba ne ba bilaela ka Mushe, mi a li, “Lu swanezi ku lwana hona fa, lu hape naha. Lu tiile mi lwa kona ku i tula.”
NUM.13.31	Kono batu ba ba ne ba ile ni Kalebu ba li, “Batili, ha lu na maata a ku lwana. Batu ba teñi ba tiile hahulu ku lu fita.” 
NUM.13.32	Cwale ba hasanya taba ya buhata mwahal'a Maisilaele ka za naha ye ne ba il'o twela. Ba li, “Mane naha yeo ha i koni ku melisa lico ze kona ku pilisa ba ba yahile mwateñi. Mañi ni mañi ye lu boni n'e li yo mutelele hahulu. 
NUM.13.33	 Mane lu il'o bona batu ba batuna hahulu, ili baikulu ba Anaki. Lwa ikutwa lu swana sina limpasu kwa bunyinyani fapil'a bona, mi kihona mo ne ba lu bonela ni bona!”
NUM.14.1	Batu ba huwa busihu kaufela ba zielehile. 
NUM.14.2	Ba tongoka ka Mushe ni Aruni, mi ba li, “Ne i ka be i bile hande hahulu kabe lu shwezi mwa Egepita, kamba hona mwa lihalaupa mo! 
NUM.14.3	Muñ'a Bupilo u lu isezañi mwa naha yeo? Lu ta bulaiwa mwa ndwa, mi basali ni ba bana ba luna ba ta hapiwa. Kana ne ku si ke kwa ba hande ku kutela kwa Egepita, naa?” 
NUM.14.4	Cwale ba ambolisana, ba li, “A lu keteñi mueteleli, mi lu kutele kwa Egepita!”
NUM.14.5	Cwale bo Mushe ni Aruni ba boola fafasi fapil'a batu kamukana. 
NUM.14.6	Mi Joshua mwan'a Nuni, ni Kalebu mwan'a Jefune, ili ba bañwi ba matwela bani, ba pazula liapalo za bona kaufela kabakala maswabi. 
NUM.14.7	Mi ba li kwa batu, “Naha ye lu il'o twela ki ye nde ka ku fitisisa. 
NUM.14.8	Haiba Muñ'a Bupilo a tabiswa ki luna, u ta lu isa mwateñi ni ku y'o lu fa naha yeo ye nde, ye nunile. 
NUM.14.9	 Mu si ke mwa fetuhela Muñ'a Bupilo, mi hape mu si ke mwa saba batu ba ba yahile mwateñi. Lu ta ba tula ka bunolo. Muñ'a Bupilo u na ni luna, mi s'a bulaile milimu ye n'e ba sileleza. Cwalehe, mu si ke mwa saba.” 
NUM.14.10	Sicaba kaufela ne si fumbela ku ba pobaula ka macwe kono, kapili-pili, batu ba bona liseli le li benya le li bonisa kuli Muñ'a Bupilo u mwa Tende ya Kopano.
NUM.14.11	Muñ'a Bupilo a li ku Mushe, “Batu ba, ba ka nga nako ye kuma kai ba nze ba ni nyefula? Ku ta ba nga nako ye kuma kai ba nze ba hana ku ni sepa, niha ni ezize limakazo ze ñata mwahal'a bona? 
NUM.14.12	Ni ta ba lumela butuku bo bu yambukela, bu ba bulaye, kono wena ni ta ku eza musimululi wa sicaba se situna hahulu, se si na ni maata ku ba fita!”
NUM.14.13	 Kono Mushe a li ku Muñ'a Bupilo, “U zwisize batu ba mwa naha ya Egepita ka maata a hao. Maegepita ba ta utwa s'o ezize kwa batu ba hao. 
NUM.14.14	Ba ta si bulelela batu ba ba pila mwa naha ye. Batu ba, ba se ba utwile kale kuli wena, Muñ'a Bupilo, u mwahal'a luna, ni kuli u bonahala hande lilu la hao ha li yema fahalimw'a luna, ni kuli wa lu etelela mwa lilu ka nako ya musihali, ni ka mulilo ka nako ya busihu. 
NUM.14.15	Cwale haiba u ta bulaya batu ba hao kaufel'a bona ka nako i liñwi, macaba a' s'a utwile kabubo ka hao a ka liñi? 
NUM.14.16	Ba ta bulela kuli u bulaezi batu ba hao mwa lihalaupa, kakuli u palezwi ku y'o ba fitisa mwa naha y'o n'o ba sepisize yona. 
NUM.14.17	Cwalehe, Muñ'a Bupilo, na ku lapela, u lu bonise maata a hao, mi u eze s'o sepisize, ha n'o ize, 
NUM.14.18	 ‘Na, Muñ'a Bupilo ha ni nyemi kapili, mi ni bonisa lilato le lituna ni busepahali cwalo. Ni swalela sibi ni petuhelo. Kono ha ni na ku palelwa ku nata bana ni baikulu, ku y'o fita mwa lusika lwa bulalu ni lwa bune, bakeñisa libi za bashemi ba bona.’ 
NUM.14.19	Na ku lapela. Swalela sibi sa batu ba, ka butuna bwa lilato la hao, le li sa fetuhi, sina ha n'o nz'o ba swalela ha ba sa li ba zwa mwa Egepita.”
NUM.14.20	Muñ'a Bupilo a alaba, a li, “Ni ta ba swalela sina ha u kupile. 
NUM.14.21	 Kono ni mi sepisa, na ya pila, ni ka kanya ya ka ya ye talize lifasi! 
NUM.14.22	Ha ku na wa ku bona batu ba ya ta pila, mane a be a y'o kena mwa naha yeo. Ba boni ku benya kwa liseli le li supa kuli ni teñi, ni limakazo ze ni ezize mwa Egepita ni mwa lihalaupa, kono ba likile buiswalo bwa ka hape ni hape, mi ba hanile ku ni utwa. 
NUM.14.23	Ha ba na ku y'o kena mwa naha ye ni sepisize bo kukw'a bona. Ha ku na ni yo mukana wa ba ba ni hanile ya ka y'o kena mwa naha yeo. 
NUM.14.24	 Kono kakuli mutang'a ka Kalebu u na ni maikuto a sili, mi u zwezipili ku ni kuteka, ni ka y'o mu fitisa mwa naha y'a il'o twela, mi baikulu ba hae ba ta luwa naha yeo. 
NUM.14.25	Ba ta luwa mabala mo ku yahile Maamaleki ni Makana nako ye. Kamuso u kute, mi u ye mwa lihalaupa le li kwa neku la Liwate la Mataka.”
NUM.14.26	Muñ'a Bupilo a li ku Mushe ni Aruni, 
NUM.14.27	“Batu ba, ba ba maswe, ba ta nga nako ye kuma kai ba nze ba ni tongoka? Lipilaelo ze, ni se ni li utwile hañata! 
NUM.14.28	Cwale u ba taluseze kalabo ye, u li, ‘Ka na, ya pila, na konka kuli ni ta mi ezeza feela sona se mu kupile. Ni bulezi, na, Muñ'a Bupilo. 
NUM.14.29	 Mu ta shwa, mi litupu za mina li ta hasanela mwa lihalaupa mo. Kakuli mu bilaezi ka na, h'a yo, ya na ni lilimo ze fitelela mashumi a mabeli, ya ta y'o kena mwa naha. 
NUM.14.30	Ni mi sepisize kuli mu ta y'o yaha mwateñi, kono ha ku na wa ku mina ya ta y'o fita mwateñi, konji Kalebu ni Joshua. 
NUM.14.31	Mu ize bana ba mina ba ta hapiwa, kono na, ni ta ba isa mwa naha ye mu hanile, mi i ta ba naha ya bona. 
NUM.14.32	Mu ta shwela hona mo mwa lihalaupa. 
NUM.14.33	 Bana ba mina ba ta ba bayambaeli mwa lihalaupa ka lilimo ze mashumi a mane, mi ba ta nyandiswa ki ku sa sepahala kwa mina, ku fitela wa mafelelezo ku mina a shwa. 
NUM.14.34	Mu ta lwala mulatu wa sibi sa mina ka lilimo ze mashumi a mane. I ta ba silimo mutumbi ka lizazi le liñwi ni le liñwi la mazazi a mashumi a mane a ne mu tatuba naha. Kihona mu ta ziba kuli na, ha ni mi lwanisa ku ba cwañi?’ 
NUM.14.35	Na konka luli kuli ni ta eza cwalo ku mina, batu ba ba maswe, ba ba kopanezi ku ni lwanisa. Yo muñwi ni yo muñwi wa mina u ta shwela hona mwa lihalaupa mo. Na, Muñ'a Bupilo, ni bulezi.”
NUM.14.36	Banna b'a n'a lumile Mushe ku y'o twela naha ba tisize piho ya buhata, ye tahiselize batu ku tongoka Muñ'a Bupilo. 
NUM.14.37	Mi cwale u ba natile ka butuku, mi ba shwile. 
NUM.14.38	Kwa matwela ba lishumi ni ba babeli ku bandukile feela Joshua ni Kalebu.
NUM.14.39	Mushe ha s'a bulelezi Maisilaele kamukana s'a n'a bulezi Muñ'a Bupilo, ba lila hahulu. 
NUM.14.40	Habusa, i sa li kakusasa, ba funduka ku y'o lwanisa naha ya malundu, ba li, “Cwale lu itukisize ku ya mwa sibaka s'a lu bulelezi Muñ'a Bupilo. Lwa lumela kuli lu ezize sibi.”
NUM.14.41	Kono Mushe a li, “Cwale, kiñihe ha mu sa utwi taelo ya Muñ'a Bupilo? Ha ku na ku konda! 
NUM.14.42	Mu si ke mwa ya! Muñ'a Bupilo h'a yo ku mina, mi lila za mina li ta mi tula. 
NUM.14.43	Ha mu ka talimani ni Maameleki ni Makanana, mu ta shwela mwa ndwa. Muñ'a Bupilo h'a na ku ba ni mina, kakuli mu mu fulalezi.”
NUM.14.44	Nihakulicwalo ba tundamena ku ya mwa naha ya malundu, nihaike Mushe n'a siyezi mwa mafulo. Mane ni lona Likwati la Bulikani ne li si ka ya. 
NUM.14.45	Cwale Maameleki ni Makanana ba ba ne ba yahile mwateñi ba ba lwanisa, mi ba ba tula. Ba ba lelekisa mane ku y'o fita kwa Horoma.
NUM.15.1	Muñ'a Bupilo a fa Mushe litaelo. 
NUM.15.2	Mushe n'a na ni ku bulelela batu litaelo zeo ze tatama kuli batu ba Isilaele ba li buluke mwa naha y'a n'a y'o ba fa. 
NUM.15.3	“Poho, ngu, kapa puli i kona ku ezezwa Muñ'a Bupilo sitabelo sa ku cisa, sa ku tiisa buitamo, sa mpo feela, kamba mpo ya kwa mikiti ya mina ya kamita ya bulumeli. Muunko wa litabelo za lico, u tabisa Muñ'a Bupilo. 
NUM.15.4	Mañi ni mañi ya ezeza Muñ'a Bupilo sitabelo se si cwalo, u swanezi ku tisa ni mpo ya lico, ili likomoki ze peli za bupi bo bu lubilwe ka mafula a olive a likana tukomoki to tubeli. 
NUM.15.5	Ka sitabelo se siñwi ni se siñwi sa ku cisa, u swanezi ku tisa likomoki ze peli za waine ka ngunyana ye ñwi ni ye ñwi. 
NUM.15.6	Ha ku ezwa sitabelo sa poho ya ngu, ku tiswe bupi bo bu taza sizuma, ni tukomokinyana to tulalu twa mafula a olive. Ze, li fitiswe sina mpo ya lico. 
NUM.15.7	Ku tiswe hape ni likomoki ze talu za waine. Muunko wa litabelo zeo u tabisa Muñ'a Bupilo. 
NUM.15.8	Mu ezeze Muñ'a Bupilo sitabelo sa poho sa ku cisa, kamba sitabelo sa ku tiisa buitamo, kamba sitabelo sa buitumelo. 
NUM.15.9	Ku tiswe ni nubu ya mabele, ni bupi bo bu taza likomoki ze silezi, bo bu lubilwe ka mafula a olive, a taza tukomoki to tu ketalizoho. 
NUM.15.10	Ku tiswe ni likomoki ze ne za waine. Muunko wa sitabelo seo u tabisa Muñ'a Bupilo.
NUM.15.11	“Ki zona ze ta fitiswa ha ku ezwa sitabelo sa poho ye ñwi, i ka ba sa poho ya ngu, sa ngunyana, kamba sa puli. 
NUM.15.12	Haiba ku fiwa limunanu ze peli kamba ku fita zeo, limpo ze ka tiswa hamoho ni zona li ekezwe ka mo ku tomezwi. 
NUM.15.13	Ya li Muisilaele kaufela ka sipepo u swanezi ku eza cwalo h'a tisa mpo ya sitabelo sa lico sa ku cisa, sa muunko o tabisa Muñ'a Bupilo. 
NUM.15.14	Mi haiba, ka nako ifi kamba ifi, mulicaba ya yahile ni mina, i ka ba mupoti kamba ya inelezi, a tisa limpo za lico, za muunko o tabisa Muñ'a Bupilo, u swanezi ku zamaya ka yona milao yeo. 
NUM.15.15	Mwa linako ze taha kaufela, yona milao yeo, ya mi tama hamoho ni balicaba ba ba yahile ni mina. Mina ni bona mwa swana fapil'a Muñ'a Bupilo. 
NUM.15.16	 Mina ni bona mu zamaiswa ki milao ye swana.”
NUM.15.17	Muñ'a Bupilo a fa Mushe litaelo. 
NUM.15.18	Mushe n'a na ni ku zibisa batu kuli batu ba Isilaele ba li buluke mwa naha y'a n'a ta ba fa yona. 
NUM.15.19	“Ha ku ciwa lico ze limilwe mwateñi, ze ñwi za zona li swanezi ku beiwa kwatuko ku ba mpo ye ketezwi feela Muñ'a Bupilo. 
NUM.15.20	Mwamulaho a kutulo ya silimo ni silimo, sinkwa si li siñwi sa linkwa za makalelo ze ezizwe ka lico ze nca si be mpo ye ketezwi Muñ'a Bupilo. Sinkwa seo si swanezi ku fitiswa ka mukwa o swana sina mpo ye ñwi ye mu fa kwa mabele a mu pula. 
NUM.15.21	Ka linako kamukana ze taha, mpo ye i swanezi ku fiwa Muñ'a Bupilo, ili liñende la pili kwa bupi bo bu lubilwe mwamulaho a kutulo.
NUM.15.22	“Kono mutu wa kona ku palelwa, isiñi ka bomu, ku buluka o muñwi wa milao ye y'a n'a filwe Mushe ki Muñ'a Bupilo. 
NUM.15.23	Hape, ka linako ze sa taha sicaba sa kona ku palelwa ku eza lika kamukana z'a laezi Muñ'a Bupilo ka Mushe. 
NUM.15.24	Lifoso zeo ha li eziwa ka ku sa ziba kwa sicaba, batu ba swanezi ku tisa poho ya sitabelo sa ku cisa, ili sa muunko o tabisa Muñ'a Bupilo. Ba tise hape ni limpo za mabele ni za waine. Ba si ke ba libala ku ekeza fateñi poho ya puli, ili mpo ya sitabelo sa ku zwisa libi. 
NUM.15.25	Muprisita u ta eza sebelezo ya ku kenisa sicaba, mi ba ta swalelwa, kakuli foso i n'e si ya ka bomu, mi hape ba tiselize Muñ'a Bupilo mpo ya bona ya sitabelo sa ku zwisa libi, ili sitabelo sa lico. 
NUM.15.26	Sicaba sa Isilaele kamukana, ni balicaba ba ba yahile ni bona, ba ta swalelwa kakuli mañi ni mañi n'a keni mwa foso yeo.
NUM.15.27	 “Haiba mutu a ka eza sibi, isiñi ka bomu, u swanezi ku tisa nkomwana ya puli ya silimo si li siñwi, ili ya sitabelo sa ku zwisa libi. 
NUM.15.28	Muprisita u ta ezeza sebelezo ya ku kenisa mutu yo kwa sibi sa hae, fapil'a Muñ'a Bupilo, mi u ta swalelwa. 
NUM.15.29	Mulao wo u sebeza ku mañi ni mañi ya eza sibi isiñi ka bomu, a ka ba Muisilaele ka sipepo, kamba mulicaba y'a s'a yahelezi.
NUM.15.30	“Kono ufi ni ufi ya eza sibi ka bomu, a ka ba Muisilaele ka sipepo kamba mulicaba, yo, u nyaziseza Muñ'a Bupilo, mi u ta bulaiwa. 
NUM.15.31	U hanile s'a bulezi Muñ'a Bupilo, mi u tuzi o muñwi wa milao ya hae ka bomu. Ki yena ya na ni buikalabelo ka lifu la hae.”
NUM.15.32	Ka nako ye ñwi, Maisilaele ha ne ba sa li mwa lihalaupa, ba fumana mutu ya n'a lwalela likota ka la Pumulo. 
NUM.15.33	Ba mu isa ku Mushe ni Aruni ni sicaba kaufela. 
NUM.15.34	Ba mu fa balibeleli kakuli ne ba sa zibi mw'a n'a ka ezezwa. 
NUM.15.35	Cwale Muñ'a Bupilo a li ku Mushe, “Mutu yo u swanezi ku bulaiwa. Sicaba kamukana si y'o mu pobaula ka macwe kwand'a mafulo.” 
NUM.15.36	Cwale sicaba kaufela sa mu zwisa mwa mafulo, mi sa y'o mu bulaya ka macwe, mi a shwa sina mw'a n'a laelezi Muñ'a Bupilo.
NUM.15.37	Muñ'a Bupilo a fa Mushe litaelo. 
NUM.15.38	 Mushe n'a na ni ku bulelele batu ba Isilaele kuli, “Mu eze minganja mwa maneku kaufela a liapalo za mina, mi mu tame ku o muñwi ni o muñwi kahala ka katala. Mu swanezi ku eza cwalo ka linako kaufela ze sa taha. 
NUM.15.39	Minganja yeo i ta ba yona ye ta mi hupulisanga milao ya ka, mi nako kaufela ha mu i bona, mu ta hupula ni ku buluka litaelo za ka kaufela. Fohe, ha mu na ku ni fulalela ni ku latelela litakazo za mina. 
NUM.15.40	I ta mi hupulisa ku buluka litaelo za ka kaufela, mi mu ta ba batu ba ka luli. 
NUM.15.41	Ki na Muñ'a Bupilo, Mulimu wa mina. Ni mi zwisize mwa Egepita ku t'o ba Mulimu wa mina. Ki na Muñ'a Bupilo.”
NUM.16.1	 Kora, mwan'a Izari wa Mulivi, ili wa mushiku wa Kohati, ni ba balalu ba lusika lwa Rubeni, ili Datani ni Abirami bana ba Eliabi, ni Ono mwan'a Peleti, ba ba ni mandabala. 
NUM.16.2	Ba fetuhela Mushe. Kwa bona kwa t'o kena ni Maisilaele ba bañwi ba ba eza mianda ye mibeli ni mashumi a ketalizoho, ili baeteleli ba ba zibahala, ba ba ne ba ketilwe ki sicaba. 
NUM.16.3	Ba t'o kopana fapil'a Mushe ni Aruni, mi ba li ku bona, “Se mu na ni muipo hahulu mina! Batu ba sicaba kaufela ki ba Muñ'a Bupilo, mi Muñ'a Bupilo u inzi ni luna kamukana. Kiñihe cwale, wena Mushe ha u ipeya fahalimw'a sicaba sa Muñ'a Bupilo?”
NUM.16.4	Mushe h'a utwa cwalo a ikwiseza fafasi, mi a lapela. 
NUM.16.5	Cwale a li ku Kora ni balateleli ba hae, “Kamuso kakusasa Muñ'a Bupilo u ta lu supeza ye li wa hae. U ta lumelela kuli yena mutu yo y'a iketezi, a mu sutelele kwa katala. 
NUM.16.6	Wena ni balateleli ba hao mu nge mañetana a mulilo. 
NUM.16.7	Kamuso kakusasa, mu beye mashala a cisa ni insense mwateñi, mi mu li ise kwa katala. Cwale kihona lu ta bona kuli ki mañi ku luna ya ketilwe ki Muñ'a Bupilo. Mina Malivi ki mina ba ba ikuhumusa hahulu!”
NUM.16.8	Mushe a zwelapili ku bulelela Kora, a li, “Mu teeleze, mina Malivi! 
NUM.16.9	Kana mu hupula kuli ki nto ye nyinyani, Mulimu wa Isilaele h'a mi ketile mwa sicaba kaufela, ili kuli mu kone ku mu sutelela, mu eze misebezi ya mina mwa Tende ya Kopano bwa Muñ'a Bupilo, ni ku sebeleza sicaba? 
NUM.16.10	U lumelezi mina ni Malivi ba bañwi kaufela ku mu sutelela, mi cwale mu bata ku ikungela ni buprisita cwalo! 
NUM.16.11	Ha mu bilaela ka Aruni, ki niti kuli mu lwanisa Muñ'a Bupilo ni kuli mina ni balateleli ba mina mu bafetuheli.”
NUM.16.12	Cwale Mushe a lumela Datani ni Abirami, kono bona ba li, “Ha lu na ku taha! 
NUM.16.13	Kikuli ha ku likani ha u lu zwisize mwa naha ya Egepita ye nunile ku t'o lu bulaela mwa lihalaupa mo, nji? Mi hape u sa ekeza ku ipeya mulen'a luna! 
NUM.16.14	Kaniti ha u si ka lu tisa mwa naha ye nunile kamba ku lu fa litima ni masimu a likota za veine kuli li be liluwo la luna, mi cwale u bata ku lu puma. Ha lu tahi koo!”
NUM.16.15	Mushe a nyema, mi a li ku Muñ'a Bupilo, “U si ke wa amuhela mpo ifi ni ifi ye ka tiswa ki batu ba. Ha ni si ka foseza nihaili a li muñwi ku bona. Ha ni si ka nga nihaili ili ñwi ya limbongolo za bona.”
NUM.16.16	Mushe a li ku Kora, “Kamuso, wena ni balateleli ba hao ba mianda ye mibeli ni mashumi a ketalizoho mu te kwa Tende ya Kopano. Aruni ni yena u ta ba teñi. 
NUM.16.17	Yo muñwi ni yo muñwi wa mina u ta nga liñetana la hae la mulilo, a beye insense mwateñi, mi a li fitise fapil'a Muñ'a Bupilo.” 
NUM.16.18	Cwale mutu ni mutu a nga liñetana la hae la mulilo, a beya mashala a tuka ni insense mwateñi, mi a y'o yema kwa munyako wa Tende ya Kopano hamoho ni Mushe ni Aruni. 
NUM.16.19	Cwale Kora a kopanya sicaba kaufela, mi ba yema ba talimani ni Mushe ni Aruni kwa munyako wa Tende. Kapili-pili liseli le li benya, ili le li supeza kuli Muñ'a Bupilo u teñi, la bonahala kwa sicaba kamukana. 
NUM.16.20	Mi Mun'a Bupilo a li ku Mushe ni Aruni, 
NUM.16.21	“A mu sutelele kwahule ni batu ba, kakuli ni ka tuha ni ba yundisa hona cwale fa.”
NUM.16.22	Kono Mushe ni Aruni ba inamela fafasi, mi ba li, “Wena Mulimu, ki wena simuluho ya bupilo kaufela. Haiba mutu a li muñwi feela a eza sibi, kikuli u ta nyemela sicaba kaufela, nji?”
NUM.16.23	Muñ'a Bupilo a li ku Mushe, 
NUM.16.24	“Bulelela batu kuli ba zwe kwa litende za bo Kora, Datani ni Abirami.”
NUM.16.25	Cwale Mushe a sindeketwa ki baeteleli ba Isilaele, mi ba ya ku Datani ni Abirami. 
NUM.16.26	A li kwa batu, “A mu zwe kwa litende za batu ba, ba ba maswe, mi mu si ke mwa swala sifi ni sifi s'e li sa bona. Hakusicwalo mu ka yundiselezwa hamoho kabakala libi za bona.” 
NUM.16.27	Kiha ba se ba zwa kwa litende za bo Kora, Datani ni Abirami.
NUM.16.27	Datani ni Abirami ne ba zwile mi ne ba yemi mwa minyako ya litende za bona hamoho ni basali ni bana ba bona. 
NUM.16.28	Mushe a li kwa batu, “Cwale, kihona mu ta ziba kuli Muñ'a Bupilo u ni lumile ku t'o eza lika ze kamukana, ni kuli h'a si na ya iketezi ku li eza. 
NUM.16.29	Haiba batu ba, ba ka ishwela feela ku si na tupa ye zwa ku Mulimu, fohe mu zibe kuli Muñ'a Bupilo h'a si ka ni luma. 
NUM.16.30	Kono haiba Muñ'a Bupilo a ka eza makazo ye si ka bonahala kale kuli mane lifasi li atame, li ba mizeleze ni ze ba luile kamukana, ba yelele mwa naha ya ba ba shwile ba nze ba pila, fohe mu ta ziba kuli batu ba, ba hanile Muñ'a Bupilo.
NUM.16.31	A sa feza feela ku bulela, mubu f'a n'a yemi Datani ni Abirami wa pazuha. 
NUM.16.32	Wa ba miza ni mabasi a bona, hamoho ni balateleli ba Kora ni tutu ya bona kaufela. 
NUM.16.33	Cwale ba ya mwa lifasi la ba ba shwile ba nze ba pila, hamoho ni tutu ya bona. Lifasi la ba kwahela, mi ba yelela. 
NUM.16.34	Batu ba Isilaele kamukana ba ba ne ba li teñi fo, ba saba ha ba utwa ku lila kwa bona, mi ba huwa, ba li, “Saba! Ni luna lu ka swana lwa mizwa ki lifasi!”
NUM.16.35	Cwale, Muñ'a Bupilo a lumela mulilo o tuka, mi wa t'o cisa batu ba mianda ye mibeli ka mashumi a ketalizoho ba ba ne ba tisize insense.
NUM.16.36	Cwale Muñ'a Bupilo a li ku Mushe, 
NUM.16.37	“Bulelela Eliazare, mwan'a muprisita Aruni, ku zwisa mañetana a mulilo a kopa, mwahal'a litupu za ba ba cisizwe, mi a y'o sulelela mulola o mwa mañetana ku sili, kakuli mañetana ao a kenile. 
NUM.16.38	A bile a kenile h'a tiswa fapil'a katala ka Muñ'a Bupilo. Cwale, u nge mañetana a batu ba, ba ba bulailwe kabakala libi za bona. U a tule ka bupapati bo busisani, mi u a eze sikwahelo sa fa katala. I ta ba temuso kwa batu ba Isilaele.” 
NUM.16.39	Cwale Muprisita Eliazare a nga mañetana a mulilo, mi a' tula ku eza masenge a masisani a sikwahelo sa katala. 
NUM.16.40	Kezo ye, ya ba temuso kwa Maisilaele kuli ha ku na, ye ne si wa lusika lwa Aruni, ya n'a ka taha kwa katala ku t'o cisa insense fapil'a Muñ'a Bupilo. Hakusicwalo n'a ka bulaiwa sina Kora ni batu ba hae. Zeo kaufela za ezahala sina mw'a n'a laelezwi Eliazare ki Muñ'a Bupilo ka Mushe.
NUM.16.41	Habusa, sicaba kaufela sa bilaela ka Mushe ni Aruni, mi sa li, “Mu bulaile batu ba bañwi ba Muñ'a Bupilo.” 
NUM.16.42	Ha ba se ba kopani kaufela ku t'o bilaela ku Mushe ni Aruni, ba talima kwa Tende ya Kopano, mi ba bona kuli n'e kwahezwi ki lilu, ni kuli liseli le li benya, le ne li bonisa kuli Muñ'a Bupilo u mwateñi, ne li bonahala. 
NUM.16.43	Mushe ni Aruni ba y'o yema fapil'a Tende. 
NUM.16.44	 Mi Muñ'a Bupilo a li ku Mushe, 
NUM.16.45	“Mu zwe kwa batu ba! Ni ka tuha ni ba bulaela hona foo!”
NUM.16.45	Bona ba boola, ba inamela fafasi. 
NUM.16.46	Mi Mushe a li ku Aruni, “Nga liñetana la hao la mulilo, beya mwateñi mashala a tuka a zwa fa katala, mi u beye insense fa mashala. Cwale u akufele kwa batu, mi u y'o eza sebelezo ya ku ba kenisa. Akufa! Bunyemi bwa Muñ'a Bupilo bu se bu kalile, mi ziezi i se i keni.” 
NUM.16.47	Aruni a lumela, a nga liñetana la hae, mi a matela mwahal'a batu ba ba ne ba kopani. H'a bona kuli kozi n'e s'e kalisize, a beya insense fa mashala, mi a eza sebelezo ya ku kenisa batu. 
NUM.16.48	Kezo yeo ya felisa kozi, mi yena a siyala a yemi mwahal'a ba ba pila ni ba ba shwile. 
NUM.16.49	Palo ya ba ba ne ba shwile, n'e li likiti ze lishumi ka ze ne ni mianda ye supile, ku sa balwi ba ba ne ba timezi mwa petuhelo ya Kora. 
NUM.16.50	Kozi ha i se i felile, Aruni a kutela ku Mushe kwa munyako wa Tende ya Kopano.
NUM.17.1	Muñ'a Bupilo a li ku Mushe, 
NUM.17.2	“Bulelela batu ba Isilaele kuli ba ku fe milamu ye lishumi ka ye mibeli. O muñwi ni o muñwi u zwe ku mueteleli wa lusika lo luñwi ni lo luñwi. U ñole libizo la mutu ni mutu fa mulamu wa hae. 
NUM.17.3	Mi cwale, u ñole libizo la Aruni fa mulamu wa lusika lwa Livi. Ku be ni mulamu wa mueteleli wa lusika lo luñwi ni lo luñwi. 
NUM.17.4	U i beye mwa Tende ya Kopano fapil'a Likwati la Bulikani, fo ni kopanelanga ni mina. 
NUM.17.5	Ibehe, mulamu wa mutu ye ni ketile u ta mela. Ka mukwa wo, ni ta felisa lipilaelo ze sa feli za Maisilaele ba, ba ba bilaela ku wena.”
NUM.17.6	Cwale Mushe a bulelela Maisilaele, mi yo muñwi ni yo muñwi wa baeteleli ba bona a mu fa mulamu u li muñwi mwa lusika ni lusika. Ya ba milamu ye lishumi ka ye mibeli hamoho, mi mulamu wa Aruni wa kopanywa ni yona. 
NUM.17.7	Cwale Mushe a beya milamu yeo mwa Tende, fapil'a Likwati la Muñ'a Bupilo la Bulikani.
NUM.17.8	 Habusa, Mushe h'a y'o kena mwa Tende, a bona kuli mulamu wa Aruni, o n'o yemi bakeñisa lusika lwa Livi, n'o shoshezi. N'o fumbatile, u tubuzi, mi n'o s'o beile miselo ye buzwize ya alumondi! 
NUM.17.9	Mushe a nga milamu kaufela, mi a i supeza Maisilaele. Ba bona se ne si ezahezi, mi mueteleli yo muñwi ni yo muñwi a nga mulamu wa hae. 
NUM.17.10	Muñ'a Bupilo a li ku Mushe, “Kutiseza mulamu wa Aruni fapil'a Likwati la Bulikani. U ta bulukelwa kuli u be temuso kwa Maisilaele ba bafetuheli kuli ba ta shwa ha ba sa tuheli lipilaelo za bona.” 
NUM.17.11	Mushe a eza mw'a n'a laelezi Muñ'a Bupilo.
NUM.17.12	Batu ba Isilaele ba li ku Mushe, “Fohe, ki ona mafelelezo a luna! 
NUM.17.13	Haiba mañi ni mañi ya sutelela feela kwa Tende ya Kopano a swanela ku shwa, hakulicwalo kaufel'a luna lu shwile!”
NUM.18.1	Muñ'a Bupilo a li ku Aruni, “Wena, bana ba hao ba bashimani, ni ba mba ya hao, mu ta ba ni buikalabelo ka sifi ni sifi se si ka fosahala mwa Tende ya Kopano, ni buikalabelo kwa neku la musebezi wa buprisita. 
NUM.18.2	Kono mu tise bahabo mina, ba lusika lwa Livi, ba t'o sebeza ni mina ni ku mi tusa, wena ni bana ba hao ha mu nze mu sebeza fapil'a Tende ya Kopano. 
NUM.18.3	Ba swanezi ku peta liswanelo za bona ku wena ni ku ikalabela ka za mwa Tende, kono ba si ke ba sutelela kwa libyana ze kenile ze mwa Sibaka se si Kenile, kamba kwa katala. Haiba ba ka eza cwalo, bona hamoho ni wena mu ta bulaiwa. 
NUM.18.4	Ba ta sebeza ni mina, mi ba kondise misebezi ya bona kamukana mwa Tende, kono ya si ka lumelelwa a si ke a sebeza ni mina. 
NUM.18.5	Wena ni bana ba hao feela, ki mina mu ta eza misebezi ya mwa Sibaka se si Kenile ni ya mwa katala, ili kuli bunyemi bwa ka bu si ke bwa tahela hape batu ba Isilaele. 
NUM.18.6	Ki na ya ku ketezi Malivi, bahenu, mwahal'a Maisilaele kamukana, kuli ba be mpo ya hao. Ba sumekezwi na, kuli ba eze misebezi ya bona mwa Tende ya Kopano. 
NUM.18.7	Kono wena ni bana ba hao feela, ki mina mu ta eza liswanelo za mina kaufela za buprisita ze amana ni katala ni ze mwa Sibaka se si Kenile Hahulu. Lika ze, li mwa pababelo ya mina, kakuli ni mi file mpo ya buprisita. Mutu ufi ni ufi ya si ka lumelelwa u ta bulaiwa h'a ka sutelela kwa libyana ze kenile.”
NUM.18.8	Muñ'a Bupilo a li ku Aruni, “U hupule kuli ni ku fa limpo ze nde kamukana ze ni fiwa ili ze sa ezwi litabelo za ku cisa. Ni ku fa zona, wena ni baikulu ba hao, li be kabelo ye abezwi mina kuya kuile. 
NUM.18.9	Kwa limpo ze kenile hahulu, ili ze sa ciswi fa katala, z'e li za hao ki ze: limpo za lico, limpo za ku zwisa libi, ni limpo za litifo. Sifi ni sifi se ni tisezwa ka mukwa wa sitabelo se si kenile, ki sa hao ni bana ba hao. 
NUM.18.10	U swanezi ku cela lika ze mwa sibaka se si tompeha, li ciwe feela ki banna. U li nge kuli ki ze kenile.
NUM.18.11	“Fahalimw'a zeo, limpo kamukana ze ni fiwa ki Maisilaele li ta ba za hao. Ni li fa wena ni bana ba hao ba bashimani ni ba basizana kuya kuile. Mañi ni mañi ya kenile wa mba ya hao wa kona ku li ca.
NUM.18.12	“Ni ku fa ze nde kaufela za kutulo ya pili ye ba ni fa Maisilaele ka silimo ni silimo, ili mafula a olive, waine ni lico cwalo. 
NUM.18.13	Kaufel'a zona ki za hao. Mañi ni mañi ya kenile wa mba ya hao wa kona ku li ca.
NUM.18.14	 “Sifi ni sifi, mwa Isilaele, se si ketezwi Muñ'a Bupilo ki sa hao.
NUM.18.15	“Mweli kaufela, kamba folofolo ya maizibulo ye ba ni fa Maisilaele, ki ya hao. Kono u swanezi ku amuhela tifo ya ku t'o lekulula mweli kaufela, mi hape u amuhele tifo ya ku lekulula ni folofolo ya maizibulo kaufela ye si ka kena ka mulao. 
NUM.18.16	Bana ba ta lekululwa, ha ba se ba na ni kweli i liñwi. Ba lekululwe ka teko ye tomilwe, ya mali a muwaya-waya wa silivela a ketalizoho. 
NUM.18.17	Kono maizibulo a likomu, lingu ni lipuli, ao, h'a na ku lekululwa. Kaufel'a ona ki a ka, mi a swanezi ku eziwa litabelo. U fafaze mali a ona fa katala, mi u cise lisuzo la ona sina mpo ya lico, ili ya muunko o ni tabisa. 
NUM.18.18	Nama ya limunanu zeo ki ya hao mane ni sona sifuba ni silupi sa kwa silyo cwalo.
NUM.18.19	“Ni fa wena, ni bana ba hao ba bashimani ni ba basizana, limpo ze ketilwe kamukana ze ni tisezwa ki Maisilaele, kuli li be za hao kuya kuile. Bo, ki bulikani bo bu si na ku sinyiwa ni kamuta, bo ni itamile ni wena hamoho ni baikulu ba hao.”
NUM.18.20	Muñ'a Bupilo a li ku Aruni, “Ha u na ku fiwa liluwo lifi kapa lifi le li ka yoliwa, mi ha ku na kalulo ya naha ya Isilaele y'o ta abelwa. Na, Muñ'a Bupilo, ki na feela y'o tokwa.”
NUM.18.21	 Muñ'a Bupilo a li, “Ni file Malivi kalulo ya bulishumi kaufela ye ba ni fa batu ba Isilaele. Ye ki yona tifo ya musebezi wa bona wa ku tokomela Tende ya Kopano. 
NUM.18.22	Maisilaele ba si ke ba lika ku sutelela kwa Tende hape, kakuli ha ba ka eza cwalo ba ka ipatela mulatu o ka ba tiseza lifu. 
NUM.18.23	Mushe n'a na ni ku bulelela Malivi kuli, “Ku kala cwale, Malivi ba ta babalela Tende, mi ba be ni buikalabelo bo bu tezi ka yona. Wo ki mulao wa kamita, o ta tama ni baikulu ba mina. Malivi ha ba na ku ba ni liluwo le li ka yolwa mwa Isilaele. 
NUM.18.24	Ni ba file kalulo ya bulishumi ye ba ni ketezi Maisilaele, kuli i be lona liluwo la bona. Kikabakaleo ha ni ba bulelezi kuli ha ba na ku ba ni liluwo le li ka yolwa mwa Isilaele.”
NUM.18.25	Muñ'a Bupilo a fa Mushe litaelo. 
NUM.18.26	Mushe n'a na ni ku bulelela Malivi kuli, “Ha mu amuhela kalulo ya bulishumi kwa Maisilaele, y'a mi fa Muñ'a Bupilo kuli i be liluwo la mina, mu swanezi ku fitisa kabelo ya yona ya bulishumi ku Muñ'a Bupilo, i be mpo ya hae. 
NUM.18.27	Mpo ye, i ta ngiwa kuli i swana hande ni mpo ya lico ni ya waine ye nca, ili limpo ze zwiswa ki mulimi. 
NUM.18.28	Kamukwaocwalo, ni mina mu ta zwisa mpo ya Muñ'a Bupilo kwa likalulo za bulishumi kaufela, ze mu amuhela kwa Maisilaele. Ku ze mu amuhela, mu swanezi ku fa mpo ya Muñ'a Bupilo ku muprisita Aruni. 
NUM.18.29	Mu swanezi ku mu ketela ze nde ku ze mu amuhela. 
NUM.18.30	Cwale ha mu se mu fitisize kalulo ye nde, mwa kona ku ipulukela se si siyezi, sina mulimi h'a ipulukela se si siyezi ha s'a zwisize mpo ya hae. 
NUM.18.31	Mina ni mabasi a mina mu kona ku li cela kai ni kai, kakuli ki mupuzo wa mina ka musebezi o mu eza mwa Tende. 
NUM.18.32	Ha mu na ku beiwa mulatu ha mu li ca, haiba mu file pili Muñ'a Bupilo ze nde ka ku fitisisa. Mu si ke mwa silafaza limpo ze kenile za Maisilaele ka ku ca ze ñwi za limpo, pili mu si ka fitisa kalulo ye nde hahulu. Hakusicwalo mu ta bulaiwa.”
NUM.19.1	Muñ'a Bupilo a fa Mushe ni Aruni litaelo. 
NUM.19.2	Mushe ni Aruni ba na ni ku taluseza Maisilaele milao yeo ye tatama, kuli ba tise nkomwana ye kunwana ye si ka holofala kamba ku sebeliswa. 
NUM.19.3	Ba i fe muprisita Eliazare. I swanezi ku zwisezwa kwand'a mafulo, mi i y'o bulaelwa fapil'a hae. 
NUM.19.4	Cwale Eliazare u ta cupwa munwana mwa mali a yona, mi a' fafaze hasupile kwa neku la Tende ya Kopano. 
NUM.19.5	Haili nkomwana kaufela hamoho ni litalo, nama, mali ni mala li na ni ku cisezwa fapil'a muprisita. 
NUM.19.6	Cwale u ta nga likota ze ñwi za sidare, mitai ya hisopa ni bwanda bo bufubelu, mi a li nepele mwa mulilo. 
NUM.19.7	Mwamulaho a zeo, u ka tapisa liapalo za hae ni ku icubaela mezi, mi kihona a ta kena mwa mafulo. Kono u ta ba ya si ka kena cwalo ku fitela nako ya manzibwana. 
NUM.19.8	Mutu ya cisize komu u swanezi ku tapisa liapalo za hae ni ku icubaela mezi, kono ni yena cwalo u ta ba ya si ka kena ku fitela manzibwana. 
NUM.19.9	 Cwalehe, mutu ya kenile u ta olela mashala ao a nkomwana ni ku y'o a beya mwa sibaka se si tompeha, kwand'a mafulo, kw'a ta bulukelwa sicaba sa Isilaele, kuli ku ezwe ka ona mezi a ku tapisa bumaswe. Ku ikenisa ko ku ezezwa ku zwisa sibi. 
NUM.19.10	Mutu ya olela mashala u swanezi ku tapisa liapalo za hae, kono u ta ba ya si ka kena cwalo ku fitela manzibwana. Mulao wo, ki wa nako kaufela, kwa Maisilaele ni ku balicaba ba ba pila mwahal'a bona.
NUM.19.11	Mañi ni mañi ya swala situpu u ta nga mazazi a supile a nz'a si ka kena. 
NUM.19.12	U swanezi ku ikenisa ka mezi a kenile ka lizazi la bulalu ni la busupa, mi cwale u ta be a kenile. Kono h'a sa ikenisi ka lizazi la bulalu ni la busupa, h'a na ku kena. 
NUM.19.13	Ufi ni ufi ya swala situpu, mi a sa ikenisi, u ta ina cwalo a nz'a silafezi, kakuli h'a si ka selwa mezi a kenile. U silafaza Tende ya Kopano ya Muñ'a Bupilo, mi h'a sa na ku balelwa kwa batu ba Mulimu.
NUM.19.14	Mutu h'a ka shwela mwa Tende, mañi ni mañi ya mwa Tende mo, kamba ya kena mwateñi, ni yena h'a si ka kena mane ku fite mazazi a supile. 
NUM.19.15	Piza kamba jaki kaufela ye si ka kwahelwa, ni yona i ta ba ye si ka kena. 
NUM.19.16	Kamukwaoswana, mañi ni mañi ya swala mutu ya bulailwe, kamba ya ishwezi feela fande, kamba ufi ni ufi ya swala lisapo la mutu kamba libita, ni yena u ta ba ya si ka kena ka mazazi a supile.
NUM.19.17	Ka ku sa kena kwa mufuta wo, ku ngiwe kwa mashala a nkomwana ye ciselizwe ku zwisa libi, a beiwe mwa piza, mi ku seliwe mwateñi mezi a mande. 
NUM.19.18	Ka libaka la pili, mutu ya kenile a nge mutai wa hisopa, a u cupwe mwa mezi, mi a fafaze Tende, lika kamukana ni batu ba ba ne ba li mwateñi. Haili ka libaka la bubeli, mutu ya kenile a fafaze ka mezi mutu ya n'a sweli lisapo la mutu, situpu kamba libita. 
NUM.19.19	Ka zazi la bulalu ni la busupa, mutu ya kenile u swanezi ku fafaza ka mezi mutu ya si ka kena. Ka la busupa kihona a ta kenisa mutu yo, ha s'a tapisize liapalo za hae ni ku icubaela ka mezi. Cwale, lizazi ha li likela, mutu yo u ta ba ya kenile, ka mulao.
NUM.19.20	Mañi ni mañi ya si ka kena, mi a sa ikenisi, u ta ina cwalo a si ka kena, kakuli h'a si ka seliwa mezi a kenisa. U silafaza Tende ya Kopano bwa Muñ'a Bupilo, mi h'a sa na ku balelwa kwa batu ba Mulimu. 
NUM.19.21	Mulao wo u tomezwi mina kuya kuile. Mutu ya fafaza mezi a kenisa ni yena u swanezi ku tapisa liapalo za hae. Ufi ni ufi ya swala mezi ao u ta ina cwalo a si ka kena ku fitela manzibwana. 
NUM.19.22	Sifi ni sifi se si swalwa ki mutu ya si ka kena, ni sona ha si si ka kena, ni mañi ni mañi ya si swala u ta ina cwalo a si ka kena ku fitela manzibwana.
NUM.20.1	Mwa kweli ya pili, sicaba sa Isilaele kamukana sa taha mwa Lihalaupa la Zini, mi sa tibelela mwa Kadeshi. Miriame a shwa, mi a bulukwa hona mo.
NUM.20.2	 Batu ne ba si na mezi, cwale ba t'o kubukana ku Mushe ni Aruni. 
NUM.20.3	Ba bilaela, ba li, “Ne i ka be i bile hande kabe ne lu shwezi fapil'a Tende ya Kopano bwa Muñ'a Bupilo, hamoho ni banabahabo luna Maisilaele. 
NUM.20.4	Mu lu tiselizeñi mwa lihalaupa le? Kanti n'e li kuli lu t'o shwela mwateñi ni limunanu za luna, nji? 
NUM.20.5	Mu lu zwiselizeñi mwa Egepita ku lu tisa mwa sibaka se si maswe cwana mo ku si na se si ka mela mwateñi? Ha ku na mabele, lifeiga, miselo ya veine, nihaili ligaraneti. Mane ha ku na nihaili mezi a ku nwa!” 
NUM.20.6	Mushe ni Aruni ba zwa fapil'a batu, mi ba y'o yema kwa munyako wa Tende ya Kopano. Ba boola, ba inamezi fafasi, mi liseli le li benya, ili le li supeza kuli Muñ'a Bupilo u teñi, la bonahala fapil'a bona.
NUM.20.7	Muñ'a Bupilo a li ku Mushe, 
NUM.20.8	“Nopa mulamu o fapil'a Likwati la Bulikani, mi cwale wena ni Aruni mu kopanye sicaba kamukana. Hona fo, fapil'a bona kaufela, u laele licwe lani, mi li ta tisa mezi. Kamukwaocwalo, u ta zwiseza batu mezi mwa licwe, ili kuli bona ni limunanu za bona ba nwe!” 
NUM.20.9	Mushe a ya, mi a nopa mulamu, sina mw'a n'a laelezi Muñ'a Bupilo.
NUM.20.10	Yena ni Aruni ba kopanya sicaba fapil'a licwe, mi Mushe a li, “Mu teeleze, mina bafetuheli! Kana lu ka mi zwiseza mezi mwa licwe le, nji?” 
NUM.20.11	 Cwale Mushe a nanula mulamu, a nata licwe habeli, mi kwa zwa mabubela a mezi. Batu kamukana ba nwa, ni limunanu cwalo.
NUM.20.12	Kono Muñ'a Bupilo a kalimela Mushe ni Aruni, a li, “Kakuli ha mu si ka bonahaza maata a ka a kenile kwa batu ba Isilaele, ka tumelo ye tiile, ha mu na ku y'o ba fitisa mwa naha ye ni ba sepisize.”
NUM.20.13	Zeo ne li ezahalezi mwa Meriba, ko ne ba bilaelezi batu ba Isilaele ku Muñ'a Bupilo, ni mw'a n'a boniselize kuli yena u kenile.
NUM.20.14	Ha ba li mwa Kadeshi, Mushe a lumela linumwana ku mulena wa Edomo. Ba y'o li, “Manzwi a, ki a zwa ku luna banabahenu, ili ona masika a Isilaele. U ziba butata kaufela bo bu lu tahezi. 
NUM.20.15	Bo kukw'a luna ba ile kwa Egepita, ko lu il'o pila lilimo ze ñata. Maegepita ba ba nyandisize, ni luna cwalo. 
NUM.20.16	Lwa itilelela ku Muñ'a Bupilo kuli a lu tuse. A utwa sililo sa luna, mi a luma lingeloi, le li til'o lu zwisa mwa Egepita. Cwale lu mwa Kadeshi, munzi o kwa museto ni naha ya hao. 
NUM.20.17	Muñ'a ka, u lu lumelele ku fita mwa naha ya hao. Luna, ni mitapi ya luna, ha lu na ku keluha mwa nzila kamba ku ya kwa masimu a mina a likota za veine, mi ha lu na ku nwa mwa liliba za mina. Lu ta zamaya cwalo mwa likululu ku fitela lu zwa mwa naha ya hao.”
NUM.20.18	Kono Maedomo ba alaba, ba li, “Ha lu lati kuli mu fite mwahal'a naha ya luna! Haiba mu ka eza cwalo, lu ka t'o mi lwanisa.”
NUM.20.19	Batu ba Isilaele ba li, “Lu ta zamaya feela mwa likululu, mi haiba luna kamba likomu za luna li ka nwa kwa mezi a mina, lu ta lifa. Se lu bata feela ki ku fita.”
NUM.20.20	Maedomo ba kutela, ba li, “Batili, ha lu lati!” Cwale ba zwa ni mpi ye maata ku y'o ba lwanisa. 
NUM.20.21	Kakuli Maedomo ne ba hanisa Maisilaele ku fita mwa naha ya bona, Maisilaele kiha ba fetuha, ba nga nzila i sili.
NUM.20.22	Sicaba kamukana sa Isilaele sa zwa mwa Kadeshi, mi sa y'o fita kwa Lilundu la Hori. 
NUM.20.23	Hona mo, kwa museto wa Edomo, Muñ'a Bupilo a li ku Mushe ni Aruni, 
NUM.20.24	“Aruni h'a na ku y'o kena mwa naha ye ni sepisize ku i fa Maisilaele. U ta shwa kakuli bubeli bwa mina ne mu fetuhezi taelo ya ka kwa Meriba. 
NUM.20.25	Wena Mushe, isa Aruni ni mwan'a hae Eliazare kwa Lilundu la Hori. 
NUM.20.26	U tubule Aruni liapalo za buprisita, mi u li apese Eliazare. Aruni u ta y'o shwela hona koo.” 
NUM.20.27	Mushe a eza mw'a n'a laelezwi ki Muñ'a Bupilo. Ba kambama fa Lilundu la Hori, sicaba kamukana si nze si talimezi. 
NUM.20.28	 Mushe a tubulisa Aruni liapalo za buprisita, mi a li apesa Eliazare. Aruni a shwela hona fo, fahalimw'a lilundu, mi Mushe ni Eliazare ba shetumuka. 
NUM.20.29	Ba sicaba kaufela ba ziba kuli Aruni u shwile, mi kaufel'a bona ba mu silisa mazazi a mashumi a malalu.
NUM.21.1	 Mulena wa Makanana wa kwa Aradi, ya n'a li kwa neku la mboela wa Kanana, h'a utwa kuli Maisilaele ba taha ka nzila ya Atarimi, a ba lwanisa, mi a hapa ba bañwi ku bona. 
NUM.21.2	Cwale Maisilaele ba itama ku Muñ'a Bupilo, ba li, “Haiba u ka lu fa maata a ku tula batu ba, lu ta ba yundisa ni minzi ya bona kaufela.” 
NUM.21.3	Muñ'a Bupilo a ba utwa, mi a ba tusa ku tula Makanana. Cwale Maisilaele ba ba bulaya kaufel'a bona, ba tuba minzi ya bona, mi sibaka seo ba si beya libizo la Horoma.
NUM.21.4	 Maisilaele ba zwa fa Lilundu la Hori ka nzila ye ya kwa Liwate le Lifubelu, ili kuli ba potolohe naha ya Edomo. Kono mwa nzila batu ba felelwa ki buiswalo. 
NUM.21.5	 Ba lwanisa Mulimu ni Mushe ka manzwi. Ba bilaela, ba li, “U lu zwiselizeñi mwa Egepita kuli lu t'o shwela mwa lihalaupa le, mo ku si na lico kamba mezi? Lu se lu nyikilwe ki lico ze maswe zeo!” 
NUM.21.6	Muñ'a Bupilo kiha s'a lumela batu linoha ze bulaya, mi za luma ni ku bulaya Maisilaele ba bañata. 
NUM.21.7	Batu ba taha ku Mushe, mi ba li, “Lu fosize ha lu bulezi ze maswe ka Muñ'a Bupilo ni ka wena cwalo. Cwale u lapele ku Muñ'a Bupilo kuli a zwise linoha ze.” Mushe kih'a lapelela batu. 
NUM.21.8	Cwale Muñ'a Bupilo a bulelela Mushe kuli a eze noha ya sipi, mi a i paheke kwa kota, ili kuli mañi ya n'a lumilwe ki noha a kone ku i talima mi a fole. 
NUM.21.9	 Mushe kiha s'a eza noha ya kopa, mi a i paheka kwa musumo, ili kuli mañi ni mañi ya n'a lumilwe ki noha a i talime, mi a fole.
NUM.21.10	Maisilaele ba funduka, mi ba y'o tibelela kwa Oboto. 
NUM.21.11	Ha ba zwa mwa Oboto ba y'o tibelela mwa matota a Abarimi, ili mwa lihalaupa le li kwa upa wa naha ya Moabi. 
NUM.21.12	Ba zwa mwateñi, mi ba y'o tibelela mwa Libala la Zeredi. 
NUM.21.13	Ha ba zwa fo, ba zwelapili hape, mi ba y'o tibelela kwa mutulo wa Nuka ya Arinoni, ili mwa lihalaupa le li sutelela kwa naha ya Maamori. Arinoni n'e li ona museto wa Mamoabi ni Maamori. 
NUM.21.14	Kikabakaleo Buka ya Lindwa za Muñ'a Bupilo i bulela ka za “Munzi wa Walebi mwa silalanda sa Sufa, Mabala, Nuka ya Arinoni, 
NUM.21.15	ni njetumuko ya mabala a y'o fita kwa munzi o bizwa Ari ni ku sutelela kwa museto wa Moabi.”
NUM.21.16	Ku zwa fo ba ya mwa sibaka se si bizwa Beere, mw'a n'a bulezi Muñ'a Bupilo ku Mushe, h'a li, “Kopanya batu hamoho, mi ni ta ba fa mezi.” 
NUM.21.17	Ka yona nako yeo batu ba Isilaele ba opela pina ye, ba li,
NUM.21.17	“Siliba, shelaukisa mezi a hao,
NUM.21.17	mi lu ta a lumelisa ka pina!
NUM.21.18	Siliba se si yepilwe ki bana
NUM.21.18	ba malena
NUM.21.18	ni baeteleli ba sicaba,
NUM.21.18	se si yepilwe ka mulamu wa bulena,
NUM.21.18	ni ka milamu ye ba zamaela!”
NUM.21.18	Ba zwa mwa lihalaupa ku ya kwa Matana. 
NUM.21.19	Ku zwa fo ba ya kwa Nahaliele. Ha ba zwa Nahaliele, ba ya kwa Bamoti. 
NUM.21.20	Ku zwa Bamoti ba ya mwa libala la mwa naha ya Mamoabi, kwatas'a Lilundu la Pisiga, le li talimezi mwa lihalaupa.
NUM.21.21	Cwale batu ba Isilaele ba lumela linumwana ku Sihoni, mulena wa Maamori, ba li, 
NUM.21.22	“U lu lumelele ku fita mwa naha ya hao. Luna ni likomu za luna ha lu na ku keluha mwa nzila ku kena mwa masimu a hao kamba mwa litima za likota za veine, mi ha lu na ka nwa mezi mwa liliba za mina. Lu ta zamaya feela mwa likululu, mane lu be lu siye naha ya hao.” 
NUM.21.23	Kono Sihoni a hana ku lumelela batu ba Isilaele ku fita mwa naha ya hae. A kopanya mpi ya hae, a ya kwa Jahazi mwa lihalaupa, mi a lwanisa Maisilaele. 
NUM.21.24	Kono mwa ndwa, Maisilaele ba bulaya lila ze ñata, mi ba hapa naha ya bona, ku kalela kwa Nuka ya Arinoni kwa mutulo, ku isa kwa Nuka ya Jaboki, mane ku y'o fita kwa Jazeri, ili kwa museto wa Maamoni. 
NUM.21.25	Cwale Maisilaele kiha ba se ba hapa minzi ya Maamori kaufela, ku ngelela ni Heshiboni hamoho ni minzi ye u potolohile, mi ba yaha mwateñi. 
NUM.21.26	Heshiboni n'e li ona muleneñi wa Mulena Sihoni wa Maamori, ya n'a lwanile pili ni mulena wa Moabi, mi a hapa naha ya hae kamukana mane ku be ku y'o fita kwa Nuka ya Arinoni. 
NUM.21.27	Kikabakaleo ba maloko ba opela, ba li,
NUM.21.27	“Mu tahe mwa Heshiboni,
NUM.21.27	mwa munzi wa mulena Sihoni!
NUM.21.27	Lu bata ku u bona, u yahilwe sinca,
NUM.21.27	mi u tiile.
NUM.21.28	 Ka nako ye ñwi
NUM.21.28	hona mwa Heshiboni mo,
NUM.21.28	mpi ya Sihoni ne i zwile sina mulilo.
NUM.21.28	Ya y'o tuba munzi wa Ari
NUM.21.28	mwa Moabi, mi ya hapa malundu
NUM.21.28	a kwahalimu a Nuka ya Arinoni.
NUM.21.29	Mu maibile cwañi, mina batu
NUM.21.29	ba Moabi!
NUM.21.29	Mina balapeli ba Kemoshi,
NUM.21.29	mu timelizwe!
NUM.21.29	Mulimu wa mina u tuhelezi batu
NUM.21.29	ku ba bakozi,
NUM.21.29	ni basali ba bile batanga ba mulena
NUM.21.29	wa Maamori.
NUM.21.30	Kono cwale baikulu ba bona
NUM.21.30	ba bulailwe,
NUM.21.30	ku kalela kwa Heshiboni ku y'o fita
NUM.21.30	kwa Diboni,
NUM.21.30	ku zwa Nashimi ku y'o fita
NUM.21.30	kwa Nofa, fakaufi ni Medeba.”
NUM.21.31	Cwale batu ba Isilaele ba yaha mwa naha ya Maamori. 
NUM.21.32	Mi Mushe a luma batu ku y'o bona mukwa o munde wa ku lwanisa munzi wa Jazeri. Maisilaele ba u hapa, ni minzinyana ye fakaufi, mi ba leleka Maamori ba ba ne ba yahile mwateñi.
NUM.21.33	Cwale Maisilaele ba kwenuha, mi ba nga nzila ye ya kwa Bashani, mi Mulena Ogo wa Bashani a nanuha ni mpi ya hae ku y'o ba lwanisa kwa Ederei. 
NUM.21.34	Muñ'a Bupilo a li ku Mushe, “U si ke wa mu saba. Ni ka ku fa maata a ku mu tula, yena ni batu ba hae kamukana, hamoho ni naha ya hae. U mu eze mo n'o ezelize Sihoni, yena mulena wa Maamori ya n'a busa mwa Heshiboni.” 
NUM.21.35	Cwale Maisilaele ba bulaya Ogo, bana ba hae, ni batu ba hae kaufela, ku tokwa ni wa lubandangoti, mi cwale ba ikapela naha ya hae.
NUM.22.1	Maisilaele ba funduka, mi ba y'o tibelela mwa Mabala a Moabi, kwa upa wa Jordani, ku talimana ni Jeriko.
NUM.22.2	Mulena Balaki, mwan'a Zipori, n'a boni se ne ba ezize Maisilaele kwa Maamori. 
NUM.22.3	Yena, hamohocwalo ni batu ba Moabi, ba sabiswa hahulu ki Maisilaele kakuli n'e li ba bañata hahulu. 
NUM.22.4	Mamoabi ba li kwa baeteleli ba Mamidiani, “Linyambangeti ba, ba tuha ba bulaya lika kamukana ze lu potolohile, sina poho ye fula mwa mafulelo.” 
NUM.22.5	 Cwale Mulena Balaki a luma linumwana ku y'o biza Balaami, mwan'a Beori, ya n'a li kwa Petori fakaufi ni Nuka ya Yuferati mwa naha ya Amawo. Ba mu tiseza manzwi a li, “Ni bata ku ku zibisa kuli ku tile sicaba kamukana se si zwa kwa Egepita. Batu ba sona ba hasanela kai ni kai, mi ba fubmela ku hapa naha ya luna. 
NUM.22.6	Ba lu fita kwa buñata. Cwale mulikani, taha u t'o ni kutela bona, mwendi lu ka kona ku ba tula ni ku ba leleka mwa naha ya luna. Ni ziba kuli ha u fuyaula, batu ba ba ni limbuyoti, mi ha u ba kuta, ba kutehile.”
NUM.22.7	Cwalehe, baeteleli ba Moabi ni Midiani ba lwala tifo ya sikuto, ba ya ku Balaami, mi ba mu fa manzwi a Balaki. 
NUM.22.8	Balaami a li ku bona, “Mu lobale, mi kamuso ni ta mi taluseza s'a ta ni bulelela Muñ'a Bupilo.” Cwale manduna ba Moabi ba ina ni Balaami.
NUM.22.9	Mulimu a taha ku Balaami, mi a buza, a li, “Batu ba, ba ba inzi ni wena, ki bo mañi?”
NUM.22.10	A alaba, a li, “Ki ba Mulena Balaki wa Moabi ba ba lumilwe ku t'o ni fa liñusa. 
NUM.22.11	Ba bulela kuli sicaba se si zwa kwa Egepita si se si hasani mwa naha kaufela. U bata kuli ni mu kutele sona, ili kuli a kone ku si lwanisa ni ku si leleka.”
NUM.22.12	Mulimu a li ku Balaami, “U si ke wa ya ni batu ba, mi hape u si ke wa kuta batu ba Isilaele, kakuli ba na ni limbuyoti za ka.”
NUM.22.13	Habusa, Balaami a ya kwa linumwana za Balaki, mi a li, “Mu kutele habo mina. Muñ'a Bupilo u ni hanisize ku ya ni mina.” 
NUM.22.14	Cwale ba kutela ku Balaki, mi ba mu bulelela kuli Balaami u hanile ku taha ni bona.
NUM.22.15	Cwale Balaki a luma sitopa-tuna sa manduna ba ba kutekeha hahulu. 
NUM.22.16	Ba ya ku Balaami, mi ba y'o mu taluseza manzwi a Balaki, ba li, “Mulikani, u si ke wa paleliswa ki se siñwi ku taha ku na! 
NUM.22.17	Ni ta ku lifa hande hahulu, ni ku eza s'o ta ni laela kaufela. Cwale mulikani, na ku lapela, u t'o ni kutela batu ba!”
NUM.22.18	Kono Balaami a alaba, a li, “Balaki nih'a ka ni fa silivela ni gauda kamukana ye mwa ndu ya hae, ha ni na ku tula taelo ya Muñ'a Bupilo, Mulimu wa ka, niha i ka ba mwa katabanyana feela. 
NUM.22.19	Kono balikani, mu lobale sina mo ne ba ezelize ba bañwi, ili kuli ni zibe haiba Muñ'a Bupilo u na ni s'a ka ni bulelela hape.”
NUM.22.20	Bona busihu bo, Mulimu a taha ku Balaami, mi a li, “Haiba batu ba, ba til'o ku kupa kuli u ye ni bona, u itukise mi u funduke, kono u eze feela se ni ku bulelela.” 
NUM.22.21	Cwale habusa Balaami a lukisa mbongolo ya hae, mi a ya ni manduna ba Moabi.
NUM.22.22	Mulimu a nyemiswa ki musipili wa Balaami, mi Balaami ha n'a nz'a pahami fa mbongolo cwalo, a sindektwa ki babeleki ba hae ba babeli, lingeloi la Muñ'a Bupilo la yema kwapili, ku mu kwalela nzila. 
NUM.22.23	Mbongolo ha i bona lingeloi, li yemi mwa nzila li sweli mukwale, ya keluha mwa nzila mi ya liba mwa masimu. Balaami a nata mbongolo, mi a i kutiseza mwa nzila. 
NUM.22.24	Lingeloi la y'o yema fo ne i kumbani nzila mwahal'a masimu a mabeli a likota za veine, a na ni mamota a macwe kafa ni kafa. 
NUM.22.25	Mbongolo ha i bona lingeloi, ya sutelela kwa limota, mi ya huta lihutu la hae fa limota. Balaami hape a nata mbongolo. 
NUM.22.26	Hape lingeloi la tutela fo ne ku kumbani hahulu, fo ne ku si na makeluhelo kafa ni kafa, mi la yema mwa nzila. 
NUM.22.27	Ka nako yeo, mbongolo ha i bona lingeloi, ya buta. Balaami a nyema, mi a kala ku nata mbongolo ka mulamu wa hae. 
NUM.22.28	Cwale Muñ'a Bupilo a bulelisa mbongolo, mi ya li ku Balaami, “Kanti ni ku foselize sika mañi? U ni natakeziñi cwana halalu?”
NUM.22.29	Balaami a alaba, a li, “Kakuli u ni boni bukuba! Kabe ni na ni mukwale ne ni ka ku bulaya.”
NUM.22.30	Mbongolo ya alaba, ya li, “Kikuli ha si na mbongolo y'o n'o pahamanga nako ye kaufela, nji? Kana ni kile na ku eza ka mukwa wo, naa?”
NUM.22.30	A alaba, a li, “Batili.”
NUM.22.31	Cwale Muñ'a Bupilo a bonisa Balaami lingeloi le ne li yemi fo, li sweli mukwale wa lona. Mi Balaami a ikwiseza fafasi ka pata. 
NUM.22.32	Lingeloi la buza, la li, “U nateziñi mbongolo ya hao halalu cwana? Ni til'o kwala nzila ya hao, kakuli ha u lukeli ku nga musipili wo! 
NUM.22.33	Kono mbongolo ya hao i ni boni, mi i ni keluhile halalu. Kabe ne i si ka keluha, ne ni ka ku bulaya, mi ni pilise mbongolo ya hao.”
NUM.22.34	Balaami a alaba, a li, “Ni fosize. Ne ni sa zibi kuli u yemi mwa nzila ku ni hanisa. Kono cwale, haiba u bona kuli ha ni ya kwateñi ku fosahahile, ni ta kutela kwa hae.”
NUM.22.35	Kono lingeloi la li, “Zamaya ni batu ba, kono u y'o talusa ze ni ta ku bulelela feela.” Cwale Balaami a ya ni bona.
NUM.22.36	Balaki h'a utwa kuli Balaami wa taha, a y'o mu katanyeza kwa Ari, munzi o kwa Nuka ya Arinoni, ili kwa museto wa Moabi. 
NUM.22.37	Balaki a li ku Balaami, “Kiñi ha n'o si ka taha ha ne ni ku lumezi? Kikuli n'o hupula kuli ne ni si ke na kona ku ku lifa hande, nji?”
NUM.22.38	Balaami a alaba, a li, “Ni tile, nji ha ku cwalo? Kono feela ku talusa s'a ni bulelela Mulimu.” 
NUM.22.39	Cwale Balaami a ya ni Balaki kwa munzi wa Kiryati Huzoti. 
NUM.22.40	Balaki a y'o taba likomu ni lingu, mi a lumela nama ye ñwi ku Balaami ni manduna b'a n'a tile ni bona.
NUM.22.41	Habusa kakusasana Balaki a isa Balaami kwa Bamoti Baale. Hona koo Balaami a bona kalulo ye ñwi ya batu ba Isilaele.
NUM.23.1	A li ku Balaki, “U ni yahele tutala to tu supile fa, mi hape u ni tiseze lipoho ze supile ni lipuli ze supile.”
NUM.23.2	Balaki a eza mw'a n'a bulelezwi, mi yena ni Balaami ba beya mpo ya poho ni puli fa katala ka kañwi ni ka kañwi. 
NUM.23.3	Cwale Balaami a li ku Balaki, “Yema fa, kwatuko a sitabelo sa hao sa ku cisa, na, ha ni sa y'o bona haiba Muñ'a Bupilo u ta ni katanyeza. Ni ta ku bulelela s'a ta ni bonisa kaufela.” Kih'a ya fa ñambamo fo ku sweu. 
NUM.23.4	Mi Mulimu a mu katanyeza. Balaami a li ku yena, “Ni yahile tutala to tu supile, mi ni beile poho ni ngu ku ka kañwi ni ka kañwi.”
NUM.23.5	Muñ'a Bupilo a alaba, a li, “Kutela ku Balaki, u y'o mu taluseza manzwi a ka.” 
NUM.23.6	Cwale a ya, mi a fumana Balaki ni manduna ba Moabi kamukana, ba sa yemi kwatuko a sitabelo sa hae sa ku cisa.
NUM.23.7	Balaami a polofita cwana, a li,
NUM.23.7	“Balaki mulena wa Moabi,
NUM.23.7	u ni tisize kwanu
NUM.23.7	ku zwa kwa Siria, kwa malundu
NUM.23.7	a kwa upa.
NUM.23.7	A li, ‘Taha, u t'o bulela mwa sibaka sa ka.
NUM.23.7	Kuta batu ba Isilaele.’
NUM.23.8	Ni ta kuta cwañi
NUM.23.8	s'a si ka kuta Mulimu,
NUM.23.8	kamba ku nyaza,
NUM.23.8	Mulimu yena a si ka eza cwalo?
NUM.23.9	Ni kona ku ba bona
NUM.23.9	ni li fahalimw'a macwe.
NUM.23.9	Ni kona ku ba talima
NUM.23.9	ni li fa malundu.
NUM.23.9	Ki sicaba se si ipilela si nosi.
NUM.23.9	Ba ziba kuli ba fuyauzwi ku fita
NUM.23.9	macaba a mañwi.
NUM.23.10	Baikulu ba Isilaele ba swana ni liluli.
NUM.23.10	Ki ba bañata hahulu,
NUM.23.10	mane ha ba konwi ku balwa.
NUM.23.10	Kabe ni feleleza mazazi a ka
NUM.23.10	sina yo muñwi wa batu ba Mulimu.
NUM.23.10	Ni shwe ka kozo
NUM.23.10	sina batu ba ba lukile.”
NUM.23.11	Cwale Balaki a li ku Balaami, “U ni ezize cwañi? Ni ku tisize kwanu ku t'o kuta lila za ka, kono s'o ezize feela fa, ki ku ba fuyaula.”
NUM.23.12	A alaba, a li, “Ni kona feela ku talusa s'a ni bulelela Muñ'a Bupilo.”
NUM.23.13	Cwale Balaki a li ku Balaami, “A lu ye kaufela mwa sibaka se siñwi m'o ta y'o bona kalulo feela ya Maisilaele. U y'o ni kutela bona hona koo.” 
NUM.23.14	A mu isa mwa simu ya Zofimi, fahalimw'a Lilundu la Pisiga. Ni hona foo hape a yaha tutala to tu supile, mi a eza sitabelo sa poho ni puli fa katala ka kañwi ni ka kañwi.
NUM.23.15	Balaami a li ku Balaki, “Yema kwatuko a sitabelo sa hao sa ku cisa, mi na, ni sa y'o katanyeza Mulimu kwani.”
NUM.23.16	Muñ'a Bupilo a kopana ni Balaami, a mu bulelela s'a ta talusa, mi a mu kutiseza ku Balaki ku y'o mu taluseza manzwi a hae. 
NUM.23.17	Cwale a kuta, mi a fumana Balaki ni manduna ba Moabi ba sa yemi kwatuko a sitabelo sa hae sa ku cisa. Balaki a buza s'a bulezi Muñ'a Bupilo. 
NUM.23.18	Mi Balaami a polofita cwana, a li,
NUM.23.18	“Taha, Balaki mwan'a Zipori,
NUM.23.18	mi u teeleze se ni ta bulela.
NUM.23.19	Mulimu h'a swani ni batu,
NUM.23.19	ba ba puma.
NUM.23.19	Ha si mutu ya fetuha.
NUM.23.19	S'a sepisa kaufela, wa si eza.
NUM.23.19	S'a bulela s'a ezahala.
NUM.23.20	Ni laezwi ku fuyaula,
NUM.23.20	mi Mulimu h'a fuyaula,
NUM.23.20	na, ha ni koni ku kuta.
NUM.23.21	Ni bona kuli nako ya Isilaele
NUM.23.21	ye taha
NUM.23.21	ha i na ku tisa bumai kamba manyando.
NUM.23.21	Muñ'a Bupilo, Mulimu wa bona,
NUM.23.21	u inzi ni bona.
NUM.23.21	Ba bulela kuli ki yena feela mulen'a bona.
NUM.23.22	Mulimu u ba zwisize mwa naha
NUM.23.22	ya Egepita.
NUM.23.22	U ba lwanela sina nali.
NUM.23.23	Ha ku na suunduma, ha ku na buloi
NUM.23.23	bo bu ka sebeliswa kwa ku lwanisa
NUM.23.23	sicaba sa Isilaele.
NUM.23.23	Cwale batu ba ta li ka Isilaele,
NUM.23.23	‘A mu bone s'a ezize Mulimu!’
NUM.23.24	Sicaba sa Isilaele si swana
NUM.23.24	inge tau ye tata.
NUM.23.24	Ha i pumuli konji ha i se i pulile
NUM.23.24	ni ku miza,
NUM.23.24	konji ha i se i kapile mali
NUM.23.24	a z'e bulaile.”
NUM.23.25	Cwale Balaki kiha s'a li ku Balaami, “Wa hana ku kuta batu ba Isilaele, konohe, u si ke wa ba fuyaula.”
NUM.23.26	Balaami a alaba, a li, “Kikuli ha ni si ka ku bulelela kuli ni swanezi ku eza lika kaufela z'a ni bulelela Muñ'a Bupilo, nji?”
NUM.23.27	Balaki a li, “A lu ye kaufela, mi ni ta ku isa kwa sibaka se siñwi. Mwendi kwateñi Mulimu u ka y'o tabela kuli u ni kutele bona.” 
NUM.23.28	Cwale a isa Balaami fahalimw'a Lilundu la Peori, le li ukumezi lihalaupa. 
NUM.23.29	Balaami a li ku yena, “U ni yahele tutala to tu supile fa, mi u ni tiseze lipoho ze supile ni lipuli cwalo.” 
NUM.23.30	Balaki a eza mw'a n'a bulelezwi, mi a tisa poho ni puli fa katala ka kañwi ni ka kañwi.
NUM.24.1	Fo, Balaami n'a s'a zibile kuli Muñ'a Bupilo n'a bata kuli a fuyaule batu ba Isilaele. Kabakaleo h'a si ka y'o bata liponiso, sina mw'a n'a ezelize pili. A talima kwa lihalaupa. 
NUM.24.2	Kih'a bona Maisilaele ba tibelezi ka masika a bona. Moya wa Mulimu wa taha ku yena. 
NUM.24.3	Mi cwale a polofita cwana, a li,
NUM.24.3	“Ki a manzwi a Balaami mwan'a Beori,
NUM.24.3	manzwi a mutu ya na ni pono sakata.
NUM.24.4	Ki manzwi a ya kona ku utwa
NUM.24.4	s'a bulela Mulimu,
NUM.24.4	mutu ya cuulisisa hande mwa moya
NUM.24.4	lipono ze zwa
NUM.24.4	ku Mulimu ya Maata Kaufela.
NUM.24.5	Litende za Maisilaele ki ze nde
NUM.24.5	ka ku fitisisa.
NUM.24.6	Ki ze nde sina mibamba ye mitelele
NUM.24.6	ya linzalu,
NUM.24.6	kamba masimu a kwatuko a nuka,
NUM.24.6	sina likota za hopani ze cezwi
NUM.24.6	ki Muñ'a Bupilo,
NUM.24.6	kamba likota za sidare kwatuko
NUM.24.6	a mezi.
NUM.24.7	Mpi ya Maisilaele i kuñisa macaba,
NUM.24.7	mi Isilaele i busa batu ba bañata.
NUM.24.7	Mulen'a bona u ta fita Agagi
NUM.24.7	kwa butuna
NUM.24.7	mi mubuso wa hae u ta ekezeha
NUM.24.7	mwa butelele ni mwa bupala.
NUM.24.8	Mulimu u ba zwisize mwa Egepita.
NUM.24.8	U ba lwanela sina nali.
NUM.24.8	Ba miza lila za bona,
NUM.24.8	ba tubaka masapo a bona.
NUM.24.8	Ba lobaka ni masho a bona.
NUM.24.9	 Sicaba si swana ni tau ye tata.
NUM.24.9	Ha i lobezi, ha ku na ya ka lika
NUM.24.9	ku i zusa.
NUM.24.9	Mañi ni mañi ya fuyaula Isilaele,
NUM.24.9	ni yena u ta fuyaulwa.
NUM.24.9	Ni mañi ni mañi ya kuta Isilaele,
NUM.24.9	ni yena u ta kutiwa.”
NUM.24.10	Balaki a puta liñondo za hae ka buhali, mi a li ku Balaami, “Ni ku bizelize ku t'o kuta lila za ka, kono cwale s'e li halalu u nz'o ba fuyaula. 
NUM.24.11	Cwale, zwa, u ye kwa hae! Ne ni sepisize ku ku lifa, kono cwale Muñ'a Bupilo u ku hanisize ku fumana mupuzo.”
NUM.24.12	Balaami a alaba, a li, “Ne ni lemusize linumwana z'o n'o lumile. 
NUM.24.13	Niha u ka ni fa silivela ni gauda kaufela ze mwa ndu ya hao, ha ni na ku hanyeza taelo ya Muñ'a Bupilo ka ku ikezeza lika ili na ni nosi. Ni ka talusa feela se ni bulelelwa ki Muñ'a Bupilo.”
NUM.24.14	Balaami a li ku Balaki, “Cwale na kutela kwa banababahesu, kono pili ni si ka ya, na ku lemusa se ba ta eza Maisilaele kwa batu ba hao, ka nako ye taha.” 
NUM.24.15	Cwale a polofita cwana, a li,
NUM.24.15	“Manzwi a Balaami mwan'a Beori,
NUM.24.15	manzwi a mutu ya na ni pono sakata!
NUM.24.16	Manzwi a ya kona ku utwa
NUM.24.16	s'a bulela Mulimu,
NUM.24.16	ni ku fumana zibo ye zwa
NUM.24.16	ku Muambakani ya Pahami,
NUM.24.16	mutu ya cuulisisa hande mwa moya
NUM.24.16	lipono ze zwa ku Mulimu
NUM.24.16	ya Maata Kaufela!
NUM.24.17	Ni talima ku ze sa taha,
NUM.24.17	mi ni bona sicaba sa Isilaele.
NUM.24.17	Mulena, ya swana ni naleli
NUM.24.17	ye benya,
NUM.24.17	u ka taha ku sona sicaba seo.
NUM.24.17	U ka taha mwa Isilaele sina naleli
NUM.24.17	ye muhata.
NUM.24.17	U ta nata manduna ba Moabi,
NUM.24.17	mi u ta koma ba ba ikuhumusa
NUM.24.17	ni ba mifili-fili kaufela.
NUM.24.18	U ta tula lila za hae mwa Edomo.
NUM.24.18	Naha ya bona u ta i eza ya hae,
NUM.24.18	Isilaele h'a nz'a zwelapili ku tula
NUM.24.18	cwalo.
NUM.24.19	Sicaba sa Isilaele
NUM.24.19	si ta ba hatikela.
NUM.24.19	Mi si fiyele mataokela
NUM.24.19	a ba ba bandukile.”
NUM.24.20	Cwale Balaami, mwa pono ya hae, a bona Maamaleke, mi a polofita cwana, a li,
NUM.24.20	“Maamaleke n'e li sicaba se si
NUM.24.20	maata hahulu ku fita a mañwi kaufela.
NUM.24.20	Kono kwa mafelelezo si ta fela mbuu
NUM.24.20	kuya kuile.”
NUM.24.21	Mwa pono ya hae a bona Makeni, mi a polofita cwana, a li,
NUM.24.21	“Sibaka se mu yahile ku sona
NUM.24.21	si iketile.
NUM.24.21	Si iketile sina siyaleto
NUM.24.21	se si fa ngo ya licwe le litelele.
NUM.24.22	Kono mina Makeni, mu ta yundiswa,
NUM.24.22	Maasiria ha ba ta mi hapa.”
NUM.24.23	Balaami a polofita cwana hape, a li,
NUM.24.23	“Batu ba, ba ba kopana
NUM.24.23	kwa mutulo, ki bo mañi?
NUM.24.24	Batabani ba ta fuula
NUM.24.24	ku zwa kwa Sipera.
NUM.24.24	Ba ta tula Asiria ni Babilona.
NUM.24.24	Kono ni bona ba ta fela kuya kuile.”
NUM.24.25	Cwale Balaami a funduka ku kutela kwa hae, mi Balaki ni yena a ikela.
NUM.25.1	Maisilaele ha ne ba tibelezi mwa Shitimi, banna ba kala ku fosa ni basali ba Moabi. 
NUM.25.2	Basali bao ba kala ku ba memela kwa mikiti ya litabelo, ko ne ku lapelwa mulimu wa Moabi. Maisilaele ba ca lico ni ku lapela mulimu. 
NUM.25.3	Ba lapela yena Baale wa Peori. Muñ'a Bupilo a ba nyemela. 
NUM.25.4	A li ku Mushe, “U kopanye baeteleli ba sicaba kaufela, mi bafosi mwa masika a bona ba bulaiwe patalaza fapil'a ka, kuli ni si ke na ba nyemela hape.” 
NUM.25.5	Mushe a li kwa baatuli, “Yo muñwi ni yo muñwi wa mina a bulaye mutu kaufela wa mwa lusika lwa habo ya keni mwa bulapeli bwa Baale wa Peori.”
NUM.25.6	Yo muñwi wa Maisilaele a nga musali wa Mumidiani. A mu kenya mwa tende ya hae, mwa meeto a Mushe ni sicaba kamukana, ha ne ba nze ba lila kwa munyako wa Tende ya Kopano. 
NUM.25.7	Cwale Finehasi, mwan'a Eliazare, muikulu wa muprisita Aruni, h'a bona kezo yeo, a yema, mi a siya kopano. Kih'a nopa lilumo. 
NUM.25.8	A latelela munna yo ni musali mwa tende, mi a ba patahanya ka lilumo bubeli bwa bona. Ka mukwa wo, ncwa ye n'e feza Maisilaele ya fela. 
NUM.25.9	Kono ne i se i bulaile batu ba likiti ze mashumi a mabeli ka ze ne.
NUM.25.10	Muñ'a Bupilo a li ku Mushe, 
NUM.25.11	“Finehasi u yemisize bunyemi bwa ka kwa batu ba Isilaele. U hanile ku talimela feela sebelezo ya milimu i sili kwand'a ya ka, mi ki kabakaleo ha ni si ka ba yundisa mwa ku halifa kwa ka. 
NUM.25.12	Cwalehe, u mu bulelele kuli ni iswala ni yena bulikani bo bu tiile, bo bu ta inelela kuya kuile. 
NUM.25.13	Yena ni baikulu ba hae ba ta ba baprisita kamita, kakuli h'a si ka lumelela kuli ku be ni ba ba itikanya ni na, mi u tahisize swalelo ya sibi sa sicaba.”
NUM.25.14	Libizo la Muisilaele ya n'a bulailwe ni musali wa Mumidiani n'e li Zimiri, mwan'a Salu, ili toho ya mba mwa lusika lwa Simioni. 
NUM.25.15	Libizo la musali n'e li Kozobi. Zuri ndat'ahe, n'e li nduna wa sitopa sa mishiku ya Mamidiani.
NUM.25.16	Muñ'a Bupilo a laela Mushe, a li, 
NUM.25.17	“Lwanisa Mamidiani, mi u ba timise. 
NUM.25.18	U eze cwalo kabakala bumaswe bo ba ku ezize ha ba ku pumile kwa Peori, ni kabakala Kozobi, ya n'a bulailwe ka nako ya ncwa kwa Peori.”
NUM.26.1	 Mwamulaho a ziezi yeo, Muñ'a Bupilo a li ku Mushe ni Eliazare, mwan'a Aruni, 
NUM.26.2	“Mu bale banna ba sicaba sa Isilaele kamukana ka limba, ku kala ka ba lilimo ze mashumi a mabeli ni ba bahulu ku bao, ili ba ba lukela ku kena mwa busole.” 
NUM.26.3	Mushe ni Eliazare ba utwa mi ba kopanya batu hamoho, ili ba lilimo ze mashumi a mabeli ni ku fita. Ba kopanela mwa Mabala a Moabi mwabuse bwa Nuka ya Jordani ku zwa mwa Jeriko. 
NUM.26.4	Mushe ni Eliazare mwan'a Aruni, ne ba bulelela ni bona, ba li, “Mu bale banna ba sicaba sa Isilaele kamukana, ku kala ka ba lilimo ze mashumi a mabeli ni ba bahulu ku bao, sina Muñ'a Bupilo n'a laelezi Mushe.”
NUM.26.4	Bana ba Isilaele ba ba ne ba zwile kwa Egepita ki ba.
NUM.26.5	Ba lusika lwa Rubeni, yena mweli wa Jakobo, n'e li ba mishiku ya Hanoki, Palu, 
NUM.26.6	Hezironi ni Karami. 
NUM.26.7	Mishiku ye kaufela ne i fita fa banna ba ba eza likiti ze mashumi a mane ka ze talu ni mianda ye supile ka mashumi a malalu. 
NUM.26.8	Baikulu ba Palu n'e li Eliabi, 
NUM.26.9	ni bana ba hae bo Nemuele, Datani ni Abirami. Ba, ki bona bo Datani ni Abirami ba ba ne ba ketilwe ki sicaba. Ne ba lwanisize Mushe ni Aruni, mi ba kena kwa balateleli ba Kora, ha ne ba fetuhezi Muñ'a Bupilo. 
NUM.26.10	Mubu wa pazuha mi wa ba miza. Ba shwa hamoho ni Kora ni balateleli ba hae, mulilo ha s'o bulaile batu ba mianda ye mibeli ka mashumi a ketalizoho. Banna bao ba ba temuso kwa sicaba. 
NUM.26.11	Kono bana ba Kora ne ba si ka bulaiwa.
NUM.26.12	Lusika lwa bubeli i n'e li lwa Simioni, ili mishiku ya Memuele, Jamini, Jakini, 
NUM.26.13	Zera, ni Shaule. 
NUM.26.14	Mishiku ye kaufela ne i fita fa banna ba likiti ze mashumi a mabeli ka ze peli ni mianda ye mibeli.
NUM.26.15	Ba lusika lwa Gadi, n'e li mishiku ya Zefoni, Hagi, Shuni, 
NUM.26.16	Ozoni, Heri, 
NUM.26.17	Arodi ni Areli. 
NUM.26.18	Mishiku ye kaufela ne i fita fa banna ba ba eza likiti ze mashumi a mane ka mianda i ketalizoho.
NUM.26.19	Bana ba Juda ba babeli, bo Eri ni Onani, ne ba shwezi mwa naha ya Kanana. Ba lusika lwa Juda 
NUM.26.20	n'e li mishiku ya Shela, Perezi, Zera, 
NUM.26.21	Hezironi ni Hamule. 
NUM.26.22	Mishiku ye kaufela ne i fita fa banna ba likiti ze mashumi a supile ka ze silezi ni mianda i ketalizoho.
NUM.26.23	Ba lusika lwa Isakare, n'e li mishiku ya Tola, Puva, 
NUM.26.24	Jashubi ni Shimironi. 
NUM.26.25	Mishiku ye kaufela ne i fita fa banna ba likiti ze mashumi a silezi ka ze ne ni mianda ye milalu.
NUM.26.26	Ba lusika lwa Zebuloni, n'e li mishiku ya Seredi, Eloni ni Jaleele. 
NUM.26.27	Mishuki ye kaufela ne i fita fa banna ba likiti ze mashumi a silezi ka mianda i ketalizoho.
NUM.26.28	Masika a Josefa, yena ya n'a pepile bana ba babeli, n'e li bo Manase ni Eferaimi.
NUM.26.29	Ba lusika lwa Manase n'e li Makiri, mwan'a Manase ya n'a pepile Giliadi, mi mishiku ye tatama i simuluhile ku yena Giliadi, 
NUM.26.30	ili mishiku ya Jezeri, Heleki, 
NUM.26.31	Aziriele, Sikemi, 
NUM.26.32	Shemida, ni Heferi. 
NUM.26.33	Zelofehadi, mwan'a Heferi, n'a si na bana ba bashimani, haisi ba basizana feela. Mabizo a bona n'e li bo Maala, Noa, Hogula, Milika ni Tiriza. 
NUM.26.34	Mishiku ye kaufela ne i eza banna ba likiti ze mashumi a ketalizoho ka ze peli ni mianda ye supile.
NUM.26.35	Ba lusika lwa Eferaimi, n'e li mishiku ya Shutela, Bekeri ni Tahani. 
NUM.26.36	Mushiku wa Erani n'o simuluha ku Shutela. 
NUM.26.37	Mishiku ye kaufela ne i na ni banna ba ba eza likiti ze mashumi a malalu ka ze peli ni mianda i ketalizoho.
NUM.26.38	Ba lusika lwa Benjamine, n'e li mishiku ya Bela, Ashibele, Akirami, 
NUM.26.39	Shefufami ni Hufami. 
NUM.26.40	Mishiku ya Arada ni Naamani ne i simuluha ku Bela. 
NUM.26.41	Mishiku ye kaufela ne i na ni banna ba ba fita fa likiti ze mashumi a mane ka ze ketalizoho ni mianda ye silezi.
NUM.26.42	Ba lusika lwa Dani, n'e li mushiku wa Shuhami 
NUM.26.43	o n'o eza palo ya banna ba likiti ze mashumi a silezi ka ze ne ni mianda ye mine.
NUM.26.44	Ba lusika lwa Asere, n'e li mishiku ya Jimina, Jishivi ni Beria. 
NUM.26.45	Mishiku ya Hebere, ni Malikiele ne i simuluha ku Beria. 
NUM.26.46	Asere n'a na ni mwana wa musizana ya n'a bizwa Sera. 
NUM.26.47	Mishiku ye kaufela ne i fita fa banna ba likiti ze mashumi a ketalizoho ka ze talu ni mianda ye mine.
NUM.26.48	Ba lusika lwa Nafetali, n'e li mishiku ya Jazeele, Guni, 
NUM.26.49	Jezeri, ni Shilemi. 
NUM.26.50	Mishiku ye kaufela ne i fita fa banna ba likiti ze mashumi a mane ka ze ketalizoho ni mianda ye mine.
NUM.26.51	Palo kamukana ya banna ba Maisilaele n'e li likiti ze mianda ye silezi ka si li siñwi ni mianda ye supile ka mashumi a malalu.
NUM.26.52	 Muñ'a Bupilo a li ku Mushe, 
NUM.26.53	“U abele masika naha ye, ili ka ku ya ka fo ba kuma. 
NUM.26.54	U abe naha ka ku ya ka lipalo za mishiku, mi u fe naha ye tuna kwa lusika lo luñata, ni naha ye nyinyani kwa lusika lo lunyinyani. 
NUM.26.55	Mu bone kuli naha i abiwa ka ku laula. Kaluo yeo i ta fumanwa i ta ba ka ku ya ka libizo la bo ndat'a bona. 
NUM.26.56	Kabelo ye ñwi ni ye ñwi i ta fiwa ka ku latelela butuna kapa bunyinyani bwa lusika.”
NUM.26.57	Lusika lwa Livi ne lu kopanyize mishiku ya bo Gerishoni, Kohati ni Merari. 
NUM.26.58	Malivi ba bañwi n'e li ba limba ze n'e simuluha ku Libina, Heberoni, Mahali, Mushi, ni Kora. Kohati n'e li yena ndat'ahe Amirami. 
NUM.26.59	Amirami n'a nyezi mwan'a Livi ya n'a bizwa Jokebedi, ili ya n'a il'o pepelwa mwa Egepita. Jokebedi yo, a pepela Amirami bashimani ba babeli, bo Aruni ni Mushe, ni musizana ya bizwa Miriame kaizel'a bona. 
NUM.26.60	 Aruni n'a na ni bana ba bane, ili bo Nadabi, Abihu, Eliazare ni Itamare. 
NUM.26.61	 Nadabi ni Abihu ba shwa kabakala ku tisa mulilo o n'o si ka kena fapil'a Muñ'a Bupilo. 
NUM.26.62	Malivi ba banna ne ba fita fa likiti ze mashumi a mabeli ka ze talu ku kala ku ba kweli i liñwi ku isa ku ba bahulu. Bona ne ba ñolezwi kwatuko ili ku ba kauhanya ni Maisilaele kamukana, kakuli bona ne ba si ka fiwa liluwo mwa Isilaele.
NUM.26.63	Mishiku yeo kaufela ne i ñozwi ki Mushe ni Eliazare, ha ba bala palo ya Maisilaele mwa Mabala a Moabi, ili mwabuse bwa Jordani ku zwelela kwa Jeriko. 
NUM.26.64	Ne ku si na mutu, nihaili a li muñwi feela, ya n'a siyezi ku bona bani ba ba ne ba ñozwi ki Mushe ni Aruni mwa Lihalaupa la Sinai. 
NUM.26.65	 Muñ'a Bupilo n'a bulezi kuli kaufel'a bona ba ta shwela mwa lihalaupa, mi ba shwa kamukana, konji Kalebu mwan'a Jefune, ni Joshua mwan'a Nuni.
NUM.27.1	Mahala, Noa, Hogula, Milika ni Tiriza n'e li bana ba basizana ba Zelofehadi, mwan'a Heferi, mwan'a Giliadi, mwan'a Makiri, mwan'a Manase, mwan'a Josefa. 
NUM.27.2	Basizana ba ba y'o yema fapil'a Mushe, muprisita Eliazare, baeteleli ni sicaba kaufela se ne si li kwa munyako wa Tende ya Kopano, ba li, 
NUM.27.3	“Ndat'a luna u shwezi mwa lihalaupa, a si ka siya bana ba bashimani. N'a siyo mwa sitopa sa Kora, se ne si fetuhezi Muñ'a Bupilo. N'a ishwezi feela ka sibi sa hae. 
NUM.27.4	Kikabakalañi libizo la ndat'a luna ha li fela mwa lusika lwa hae, kakuli n'a si na bana ba bashimani? U lu fe liluwo, ni luna, mwahal'a banabahabo ndat'a luna.”
NUM.27.5	Mushe a fitisa taba ya bona fapil'a Muñ'a Bupilo. 
NUM.27.6	Muñ'a Bupilo a li ku yena, 
NUM.27.7	 “Kupo ya bana ba Zelofehadi i lukile. U ba fe liluwo mwahal'a banabahabo ndat'a bona. Lifa la hae li yolwe ki bona. 
NUM.27.8	Bulelela batu ba Isilaele kuli haiba mutu a shwa, a si na mwana wa mushimani, wa musizana u swanezi ku yola lifa la hae. 
NUM.27.9	Haiba a si na mwana wa musizana, banyani ba hae ba li yole. 
NUM.27.10	Haiba a si na banyani ba hae ba bashimani, liluwo leo li yoliwe ki banyani ba ndat'ahe. 
NUM.27.11	Haiba a si na banyani kamba malum'ahe, fohe mwanahabo luli a li yole, mi a li nge kuli ki liluwo la hae luli. Batu ba Isilaele ba swanezi ku tokomela mulao wo, sina na, Muñ'a Bupilo, ha ni ku laezi cwalo.”
NUM.27.12	 Muñ'a Bupilo a li ku Mushe, “Kambama fa Lilundu la Abarimi, mi u bone naha ye ni fa Maisilaele. 
NUM.27.13	Ha u s'o i boni, u ta shwa, sina mw'a shwezi muhulwan'a hao Aruni. 
NUM.27.14	U ka shwa kakuli bubeli bwa mina ha mu si ka buluka taelo ya ka mwa Lihalaupa la Sini. Sicaba kamukana ha si kile sa bilaela ka na kwa Meriba, u hanile ku zibahaza fapil'a bona maata a ka a kenile.” Meriba ki musindi o kwa Kadeshi mwa Lihalaupa la Sini.
NUM.27.15	Mushe a lapela, a li, 
NUM.27.16	“Mulimu, Muñ'a Bupilo, wena simbule sa bupilo kamukana, na ku lapela, keta mutu ya ka etelela sicaba. 
NUM.27.17	 A si zamaise mwa ndwa, kuli sicaba sa hao si si ke sa swana ni mutapi wa lingu o si na mulisana.”
NUM.27.18	 Muñ'a Bupilo a li ku Mushe, “U nge Joshua mwan'a Nuni, munna ya sepahala, mi u mu beye mazoho fa toho. 
NUM.27.19	U mu yemise fapil'a muprisita Eliazare ni sicaba kamukana, mi hona fo, fapil'a bona kamukana, u mu zibahaze kuli ki yena shwana wa hao. 
NUM.27.20	U mu fe kwa maata a hao, kuli a utwiwe ki sicaba sa Isilaele kaufela. 
NUM.27.21	 U ta itinga ku muprisita Eliazare, ya ta ituta tato ya ka, ka ku itusisa Urimi ni Tumimi. Ka mukwa wo, Eliazare u ta zamaisa Joshua ni sicaba sa Isilaele kamukana mwa litaba za bupilo bwa bona kaufela.” 
NUM.27.22	Mushe a eza mw'a n'a mu laelezi Muñ'a Bupilo. A yemisa Joshua fapil'a muprisita Eliazare ni sicaba kamukana. 
NUM.27.23	 A beya mazoho a hae fa toho ya Joshua, mi a mu zibahaza kuli ki yena shwana wa hae.
NUM.28.1	Muñ'a Bupilo a fa Mushe litaelo. 
NUM.28.2	Mushe n'a na ni ku taluseza Maisilaele ku ba ni niti, kuli ka linako ze ketilwe, ba zwiseze Mulimu limpo za lico ze tokwahala, ze mu tabisa.
NUM.28.3	Ze, ki zona limpo za lico ze ta fiwa Muñ'a Bupilo. Limpo za sitabelo se si ciswa ka zazi ni zazi ki mankomwana a lingu a mabeli a silimo si li siñwi, ili a si na f'a nyazahala. 
NUM.28.4	U eze ngunyana ya pili sitabelo sa kakusasa, ni ya bubeli sa manzibwana. 
NUM.28.5	Ye ñwi ni ye ñwi i tiswe ni bupinyana bo bu nekile, bo bu lubilwe ka mafula a mande a olive. 
NUM.28.6	Se ki sitabelo sa ku cisa, sa ka zazi ni zazi, se ne si kalile ku ezezwa fa Lilundu la Sinai, ili sitabelo sa lico, sa muunko o tabisa Muñ'a Bupilo. 
NUM.28.7	Haili ka mpo ya waine ye tiswa ni ngu ya pili, sela fa katala likomoki ze peli za waine. 
NUM.28.8	Manzibwana, eza sitabelo sa ngu ya bubeli ka mukwa o swana ni wa kakusasa, hamoho ni mpo ya waine. Ni sona seo ki sitabelo sa lico, sa muunko o tabisa Muñ'a Bupilo.
NUM.28.9	Ka la Pumulo, ku tiswe lingunyana ze peli za silimo si li siñwi feela, ili ze si na fo li nyazahala, ni sizumanyana sa bupi bo bu nekile, bo bu lubilwe ka mafula a olive, mi li eziwe sitabelo sa lico ni sa waine. 
NUM.28.10	Sitabelo se sa ku cisa si lukela ku eziwa ka la Pumulo ye ñwi ni ye ñwi, kwand'a sitabelo sa ka zazi ni zazi hamoho ni nubu ya sona ya waine.
NUM.28.11	Mu ezeze Muñ'a Bupilo sitabelo sa ku cisa kwa makalelo a kweli ye ñwi ni ye ñwi ka lipohwana ze peli, poho ya ngu, ni mankomwana a lingu a supile a silimo si li siñwi, ili limunanu ze si na fo li nyazahala. 
NUM.28.12	Haili ka mpo ya lico, i be bupi bo bu lubilwe ka mafula a olive. Fa poho ye ñwi ni ye ñwi mu beye sizuma sa bupi bo bu nekile. Fa poho ya ngu i be sizumanyana sa bupi. 
NUM.28.13	Kono fa ngunyana ye ñwi ni ye ñwi i be likomoki ze peli za bupi. Litabelo ze, za ku cisa, ki litabelo za lico, ili za muunko o tabisa Muñ'a Bupilo. 
NUM.28.14	Mpo ye lukela ya waine ki likomoki ze ne za waine fa poho ni poho, ze talu fa poho ya ngu, ni ze peli fa ngunyana ye ñwi ni ye ñwi. Wo, ki ona mulao wa litabelo za ku cisa ka zazi la pili la kweli ni kweli mwa silimo kaufela. 
NUM.28.15	Hape ka ku ekeza kwa sitabelo se si ciswa ka zazi ni zazi hamoho ni mpo ya sona ya waine, ku tiswe poho ya puli i liñwi, i be ya sitabelo sa ku zwisa libi.
NUM.28.16	 Mukiti wa Paseka wa ku kuteka Muñ'a Bupilo, u ta eziwa ka lizazi la bulishumi ni a mane mwa kweli ya pili. 
NUM.28.17	 Mukiti wo wa silumeli u ta kala ka lizazi la bulishumi ni a ketalizoho, mi u ta nga mazazi a supile. Ku ona mazazi ao ku ta ciwa feela linkwa ze si na mumela. 
NUM.28.18	Ka lizazi la pili la mukiti mu na ni ku kopana kwa sebelezo, mi ku si ke kwa ezwa musebezi ni o mukana. 
NUM.28.19	Mu ezeze Muñ'a Bupilo sitabelo sa ku cisa sa lico, ili lipohwana ze peli, poho ya ngu, ni mankomwana a lingu a supile a na ni silimo si li siñwi feela, ze si na fo li nyazahala. 
NUM.28.20	Mu eze sitabelo sa mpo ya lico ze lukela. I be bupi bo bu nekile, bo bu lubilwe ka mafula a olive, ili sizuma fa poho ni poho, ni sizumanyana fa poho ya ngu. 
NUM.28.21	Mu tise ni likomoki ze peli za bupi fa ngunyana ye ñwi ni ye ñwi. 
NUM.28.22	Hape mu tise ni poho ya puli i liñwi ya sitabelo sa ku zwisa libi, mi ka mukwa wo, mu eze sebelezo ya ku kenisa batu. 
NUM.28.23	Mu tise zeo ili za ku ekeza fa sitabelo se si ciswa kakusasa ka zazi ni zazi. 
NUM.28.24	Kamukawaoswana, mu fe Muñ'a Bupilo ka mazazi a supile limpo za lico za muunko o mu tabisa. Mu eze cwalo, ili ku ekeza kwa sitabelo sa ku cisa ni sa waine se si eziwa ka zazi ni zazi. 
NUM.28.25	Mu kopanele kwa sebelezo ka lizazi la busupa, mi mu si ke mwa eza musebezi ni o mukana.
NUM.28.26	 Ka lizazi la pili la Mukiti wa Kutulo, ha mu fitisa limpo za lico ze nca ku Muñ'a Bupilo, mu lukela ku kopana kwa sebelezo, mi ku si ke kwa eziwa musebezi ni o mukana. 
NUM.28.27	Mu eze sitabelo sa ku cisa sa muunko o tabisa Muñ'a Bupilo. I be lipohwana ze peli, poho ya ngu, ni mankomwana a lingu a supile a silimo si li siñwi, ili ze si na fo li nyazahala. 
NUM.28.28	Hape ku tiswe ni mpo ya lico ye lukela, ili ya bupi bo bu nekile, bo bu lubilwe ka mafula a olive. Bupi bo, i be bo bu taza sizuma fa poho ni poho, sizumanyana fa poho ya ngu. 
NUM.28.29	Bu taze ni mukeke fa ngunyana ye ñwi ni ye ñwi. 
NUM.28.30	Hape mu tise ni poho ya puli ya sitabelo sa ku zwisa libi, mi ka mukwa wo, mu eze sebelezo ya ku kenisa sicaba. 
NUM.28.31	Mu tise ze, ni mpo ya waine, ku ekeza kwa litabelo za ka zazi ni zazi za ku cisa, ni za lico cwalo.
NUM.29.1	Ka lizazi la pili mwa kweli ya busupa, mu kopane kwa sebelezo, mi mu si ke mwa eza musebezi. Ka lona lizazi leo ku lizwe litolombita. 
NUM.29.2	Mu ezeze Muñ'a Bupilo sitabelo sa ku cisa, sa muunko o mu tabisa, ili pohwana i liñwi, poho ya ngu i liñwi, ni mankomwana a supile a lingu za silimo si li siñwi, ili ze si na fo li nyazahala. 
NUM.29.3	Mu tise mpo ye lukela ya lico za bupi bo bu nekile, bo bu lubilwe ka mafula a olive. Mu tise sizuma sa bupi bo bu nekile fa poho, ni sizumanyana fa poho ya ngu. 
NUM.29.4	Mu tise ni mukeke wa bupi fa nkomwana ni nkomwana ya ngu. 
NUM.29.5	Hape mu tise ni poho ya puli ya sitabelo sa ku zwisa libi, mi ka mukwa wo mu eze sebelezo ya ku kenisa sicaba. 
NUM.29.6	Mu eze litabelo ze, ili ku ekeza kwa sitabelo sa ku cisa se si ezwa ka lizazi la Moonda, hamoho ni mpo ya sona ya lico. Hape mu eze ni sitabelo sa ka zazi ni zazi, sa ku cisa, hamoho ni limpo za sona za lico ni za waine. Limpo ze, za lico, li na ni muunko o tabisa Muñ'a Bupilo.
NUM.29.7	 Mu kopane kwa sebelezo ka lizazi la bulishumi mwa kweli ya busupa. Mu si ke mwa ca lico, mi mu si ke mwa sebeza. 
NUM.29.8	Mu ezeze Muñ'a Bupilo sitabelo sa ka cisa, ili sa muunko o mu tabisa. Si be sa poho ye nca, poho ya ngu, ni lingunyana za mapulwana ze supile, ze na ni silimo si li siñwi, ze si na fo li nyazahala kaufel'a zona. 
NUM.29.9	Mu eze sitabelo sa mpo ya lico ze lukela, ili bupi bo bu lubilwe ka mafula a olive. Bupi bo, i be bo bu taza sizuma fa poho, ni sizumanyana fa poho ya ngu. 
NUM.29.10	Mu tise ni mukeke fa ngunyana ni ngunyana. 
NUM.29.11	Hape mu tise ni poho ya puli i liñwi ya sitabelo sa ku zwisa libi, ku ekeza fa puli ya sitabelo sa ku kenisa sicaba, ni sitabelo se si ciswa ka zazi ni zazi hamoho ni sa lico ni waine.
NUM.29.12	 Mu kopane kwa sebelezo ka la bulishumi ka a ketalizoho, mwa kweli ya busupa. Mu eze mukiti wo ka mazazi a supile, ili ku kuteka Muñ'a Bupilo, mi mu si ke mwa sebeza. 
NUM.29.13	Ka lona lizazi le, la pili, mu fe Muñ'a Bupilo limpo za lico, ili za muunko o mu tabisa, ili lipohwana ze lishumi ka ze talu, lipoho ze peli za lingu, ni mankomwana a lingu a lishumi ka a mane a na ni silimo si li siñwi, ili ze si na fo li nyazahala kaufel'a zona. 
NUM.29.14	Mu fitise mpo ya lico ye lukela ya bupi bo bu nekile, bo bu lubilwe ka mafula a olive. Mu tise sizuma fa poho ni poho, ni sizumanyana fa poho ni poho ya ngu. 
NUM.29.15	Mu tise ni mukeke fa nkomwana ni nkomwana ya ngu, hamohocwalo ni limpo ze tokwahala za waine. 
NUM.29.16	Hape mu tise ni poho ya puli i liñwi ya sitabelo sa ku zwisa libi. Mu tise zeo kaufela ku ekeza fa sitabelo sa ku cisa sa ka zazi ni zazi hamoho ni mpo ya sona ya lico ni ya waine.
NUM.29.17	Ka lizazi la bubeli, mu tise lipoho ze nca ze lishumi ka ze peli, lipoho ze peli za lingu, ni mankomwana a lingu a lishumi ka a mane a na ni silimo si li siñwi. I be ze si na fo li nyazahala kamukan'a zona. 
NUM.29.18	Mu fitise mpo ya lico ye lukela ya bupi bo bu nekile, bo bu lubilwe ka mafula a olive. Mu tise sizuma fa poho ni poho, ni sizumanyana fa poho ni poho ya ngu. Mu tise ni mukeke fa nkomwana ni nkomwana ya ngu, hamohocwalo ni limpo ze tokwahala za waine. 
NUM.29.19	Hape mu tise ni poho ya puli i liñwi ya sitabelo sa ku zwisa libi. Mu tise zeo kaufela ku ekeza fa sitabelo sa ku cisa sa ka zazi ni zazi hamoho ni mpo ya sona ya lico ni ya waine.
NUM.29.20	Ka lizazi la bulalu, mu tise lipoho ze nca ze lishumi ka i liñwi, lipoho ze peli za lingu, ni mankomwana a lingu a lishumi ka a mane a silimo si li siñwi. I be ze si na fo li nyazahala kaufel'a zona. 
NUM.29.21	Mu fitise mpo ya lico ye lukela ya bupi bo bu nekile, bo bu lubilwe ka mafula a olive. Mu tise sizuma fa poho ni poho, ni sizumanyana fa poho ni poho ya ngu. Mu tise ni mukeke fa nkomwana ni nkomwana ya ngu, hamohocwalo ni limpo ze tokwahala za waine. 
NUM.29.22	Hape mu tise ni poho ya puli i liñwi ya sitabelo sa ku zwisa libi. Mu tise zeo kaufela ku ekeza fa sitabelo sa ku cisa sa ka zazi ni zazi hamoho ni mpo ya sona ya lico ni ya waine.
NUM.29.23	Ka lizazi la bune, mu tise lipoho ze lishumi ze nca, lipoho ze peli za lingu, ni mankomwana a lingu a lishumi ka a mane a na ni silimo si li siñwi. I be ze si na fo li nyazahala kaufel'a zona. 
NUM.29.24	Mu fitise mpo ya lico ye lukela ya bupi bo bu nekile, bo bu lubilwe ka mafula a olive. Mu tise sizuma fa poho ni poho, ni sizumanyana fa poho ni poho ya ngu. Mu tise ni mukeke fa nkomwana ni nkomwana ya ngu, hamohocwalo ni limpo ze tokwahala za waine. 
NUM.29.25	Hape mu tise ni poho ya puli i liñwi ya sitabelo sa ku zwisa libi. Mu tise zeo kaufela ku ekeza fa sitabelo sa ku cisa sa ka zazi ni zazi hamoho ni mpo ya sona ya lico ni ya waine.
NUM.29.26	Ka lizazi la buketalizoho, mu tise lipoho ze supile ka ze peli ze nca, lipoho ze peli za lingu, ni mankomwana a lingu a lishumi ka a mane, a silimo si li siñwi. I be ze si na fo li nyazahala kaufel'a zona. 
NUM.29.27	Mu fitise mpo ya lico ye lukela ya bupi bo bu nekile, bo bu lubilwe ka mafula a olive. Mu tise sizuma fa poho ni poho, ni sizumanyana fa poho ni poho ya ngu. Mu tise ni mukeke fa nkomwana ni nkomwana ya ngu, hamohocwalo ni limpo ze tokwahala za waine. 
NUM.29.28	Hape mu tise ni poho ya puli i liñwi ya sitabelo sa ku zwisa libi. Mu tise zeo kaufela ku ekeza fa sitabelo sa ku cisa sa ka zazi ni zazi hamoho ni mpo ya sona ya lico ni ya waine.
NUM.29.29	Ka lizazi la busilela, mu tise lipoho ze supile ka i liñwi ze nca, lipoho za lingu ze peli, ni mankomwana a lingu a lishumi ka a mane a silimo si li siñwi. I be ze si na fo li nyazahala kaufel'a zona. 
NUM.29.30	Mu fitise mpo ya lico ye lukela ya bupi bo bu nekile, bo bu lubilwe ka mafula a olive. Mu tise sizuma fa poho ni poho, ni sizumanyana fa poho ni poho ya ngu. Mu tise ni mukeke fa nkomwana ni nkomwana ya ngu, hamohocwalo ni limpo ze tokwahala za waine. 
NUM.29.31	Hape mu tise ni poho ya puli i liñwi ya sitabelo sa ku zwisa libi. Mu tise zeo kaufela ku ekeza fa sitabelo sa ku cisa sa ka zazi ni zazi hamoho ni mpo ya sona ya lico ni ya waine.
NUM.29.32	Ka lizazi la busupa, mu tise lipoho ze supile ze nca, lipoho za lingu ze peli, ni mankomwana a lingu a lishumi ka a mane a silimo si li siñwi. I be ze si na fo li nyazahala kaufel'a zona. 
NUM.29.33	Mu fitise mpo ya lico ye lukela ya bupi bo bu nekile, bo bu lubilwe ka mafula a olive. Mu tise sizuma fa poho ni poho, ni sizumanyana fa poho ni poho ya ngu. Mu tise ni mukeke fa nkomwana ni nkomwana ya ngu, hamohocwalo ni limpo ze tokwahala za waine. 
NUM.29.34	Hape mu tise ni poho ya puli i liñwi ya sitabelo sa ku zwisa libi. Mu tise zeo kaufela ku ekeza fa sitabelo sa ku cisa sa ka zazi ni zazi hamoho ni mpo ya sona ya lico ni ya waine.
NUM.29.35	Ka lizazi la busupa ka li li liñwi, mu kopane mwa sebelezo, mi mu si ke mwa sebeza. 
NUM.29.36	Mu ezeze Muñ'a Bupilo sitabelo sa ku cisa, ili mpo ya lico, ya muunko o mu tabisa. Mu tise poho ye nca, poho ya ngu ni mankomwana a lingu a supile a silimo si li siñwi. I be ze si na fo li nyazahala kaufel'a zona. 
NUM.29.37	Mu fitise mpo ya lico ye lukela ya bupi bo bu nekile, bo bu lubilwe ka mafula a olive. Mu tise sizuma fa poho ni poho, ni sizumanyana fa poho ni poho ya ngu. Mu tise ni mukeke fa nkomwana ni nkomwana ya ngu, hamohocwalo ni limpo ze tokwahala za waine. 
NUM.29.38	Hape mu tise ni poho ya puli i liñwi ya sitabelo sa ku zwisa libi. Mu tise zeo kaufela ku ekeza fa sitabelo sa ku cisa sa ka zazi ni zazi hamoho ni mpo ya sona ya lico ni ya waine.
NUM.29.39	Ze, ki zona lika ze mu ta fa Muñ'a Bupilo ka nako ya mikiti ya mina ye tomilwe, ya litabelo za ku cisa, za limpo za lico, za limpo za waine, ni za limpo za buitumelo. Ze ki za ku ekeza feela fahalimw'a limpo ze mu fa ha mu taleleza buitamo, kamba limpo ze mu fa ka tato ya mina.
NUM.29.40	Cwale Mushe a taluseza batu ba Isilaele lika kamukana z'a n'a laezwi ki Muñ'a Bupilo.
NUM.30.1	Mushe a fa baeteleli ba masika a Isilaele litaelo zeo ze tatama. 
NUM.30.2	 Mutu h'a itama kuli u ta fa Muñ'a Bupilo sika, kamba ku itama kuli h'a na ku eza sa kuli, h'a swaneli ku sinya sepiso yeo, kono u swanezi ku eza lika kamukana z'a sepisize kuli u ta li eza.
NUM.30.3	Kalibe ya sa inzi mwa ndu ya bashemi ba hae wa kona ku itama ka se siñwi fapil'a Muñ'a Bupilo. 
NUM.30.4	U swanezi ku eza lika kaufela z'a itamile kamba z'a sepisize, konji ndat'ahe h'a ka hana. 
NUM.30.5	Kono haiba ndat'ahe a mu hanisa ku taleleza buitamo bwa hae, ha ku sa tokwahala kuli a bu buluke. Muñ'a Bupilo u ta mu swalela, kakuli ndat'ahe u mu hanisize ku bu buluka.
NUM.30.6	Musali ya si ka nyalwa wa kona ku itama, i ka ba ka bomu kamba ka ku sa yela seli, mi ku zwa fo wa nyalwa. 
NUM.30.7	U swanezi ku taleleza buitamo kamba lisepiso za hae, konji munn'a hae h'a ka hana, ha s'a li utwile. 
NUM.30.8	Kono haiba munn'a hae a mu hanisa ku taleleza buitamo bwa hae ha s'a bu utwile, fohe, ha ku sa tokwahala kuli a bu buluke. Muñ'a Bupilo u ta mu swalela.
NUM.30.9	Mbelwa kamba musali ya kauhani ni munna, u swanezi ku taleleza buitamo ni lisepiso za hae kaufela.
NUM.30.10	Musali ya nyezwi wa kona ku itama kamba ku sepisa ku ambuka lika ze ñwi. 
NUM.30.11	U swanezi ku eza lika kaufela z'a itamile, konji munn'a hae h'a ka hana, ha s'a li utwile. 
NUM.30.12	Kono haiba munn'a hae ya mu hanisize ku buluka sepiso ya hae, Muñ'a Bupilo u ta mu swalela. 
NUM.30.13	Munn'a hae u na ni tukelo ya ku tiisa kamba ku felisa buitamo bwa hae. 
NUM.30.14	Kono haiba ku fita lizazi, munn'a hae a nz'a bu utwile buitamo bo, mi a si ka hana, musali yo u swanezi ku taleleza buitamo bwa hae kamukana. Munna u tiisize buitamo bo ka ku sa bu hana ha s'a bu utwile. 
NUM.30.15	Kono haiba munna a felisa buitamo mwamulaho a mazazi a nz'a bu utwile, u swanezi ku fiwa mulatu o n'o lukela musali ka ku mu hanisa ku taleleza buitamo bo.
NUM.30.16	Ye ki yona milao ya n'a filwe Mushe ki Muñ'a Bupilo ka za buitamo bo bu ezizwe ki musali ya nyezwi, kamba ya si ka nyalwa mi ya pila mwa lapa la bashemi ba hae.
NUM.31.1	Muñ'a Bupilo a li ku Mushe, 
NUM.31.2	“U lwanise Mamidiani ka se ba ezize kwa batu ba Isilaele. Ha u s'o ezize cwalo, u ta shwa.”
NUM.31.3	Cwale Mushe a li kwa batu, “A mu itukiseze ndwa, kuli mu y'o lwanisa Mamidiani, mi mu ba utwise butuku ka se ba ezize ku Muñ'a Bupilo. 
NUM.31.4	Mwa lusika lo luñwi ni lo luñwi lwa Isilaele ku zwe banna ba sikiti si li siñwi ba ba ta ya kwa ndwa.”
NUM.31.5	Cwalehe, banna ba sikiti ba ketiwa mwa lusika ni lusika, mi palo ya banna kaufela ba ba ne ba itukiselize ndwa ya ba likiti ze lishumi ka ze peli. 
NUM.31.6	Mushe a ba lumela kwa ndwa, ba nze ba zamaiswa ki Finehasi mwan'a muprisita Eliazare, ya n'a tokomela libyana ze kenile ni litolombita za litemuso. 
NUM.31.7	Ba lwanisa Mamidiani, sina Muñ'a Bupilo ha n'a laezi Mushe, mi ba bulaya banna kaufela. 
NUM.31.8	Ba bulaya cwalo ni malena ba ketalizoho ba Midiani, ili bo Evi, Rekemi, Zuri, Huri ni Reba. Ba bulaya cwalo ni Balaami mwan'a Beori.
NUM.31.9	Batu ba Isilaele ba hapa basali ni bana ba Mamidiani. Ba hapelela ni likomu, mitapi ya lingu ni bufumu bwa bona kamukana. 
NUM.31.10	Ba cisa minzi ni mafulo a bona kaufela. 
NUM.31.11	Ba nga tutu kamukana ye ne ba hapile, hamoho ni batanga ni limunanu. 
NUM.31.12	Ba li tisa ku Mushe ni Eliazare ni kwa sicaba sa batu ba Isilaele, ba ba ne ba li mwa mafulo mwa Mabala a Moabi, mwabuse bwa Jordani ku zwa kwa Jeriko.
NUM.31.13	Mushe, Eliazare, ni baeteleli kamukana ba sicaba ba zwa mwa mafulo ku y'o katanyeza mpi. 
NUM.31.14	Mushe a nyemela manduna, balauli ba makolo ni litopa, ba ba ne ba zwa kwa ndwa. 
NUM.31.15	A ba buza, a li, “Kiñi ha mu pilisize basali kaufela? 
NUM.31.16	 Mu hupule kuli n'e li bona basali ba ba ne ba latelezi litaelo za Balaami, ba ba ne ba kenyelize batu moya wa ku sa sepahala ku Muñ'a Bupilo kwa Peori. Ki sona se ne si tisize kozi kwa batu ba Muñ'a Bupilo. 
NUM.31.17	Cwale mu bulaya bashimani kamukana, mi mu bulaye ni bona basali kaufela ba ba se ba fosize ni banna. 
NUM.31.18	Kono mu ipulukele basali kaufela ba ba sa li balyanjo. 
NUM.31.19	Cwale mina kaufela ba ba bulaile batu kamba ba ba sweli litupu, mu swanezi ku ina cwalo sunda mutumbi kwand'a mafulo. Ka lizazi la bulalu ni ka lizazi la busupa mu ikenise hamohocwalo ni basali be mu il'o hapa. 
NUM.31.20	Mu swanezi ku keniseleza cwalo liapalo ni lika kaufela ze ezizwe ka litalo, ka boya bwa puli kamba ka kota.”
NUM.31.21	Muprisita Eliazare a li kwa batu ba ba ne ba kutile kwa ndwa, “Ki ye milao ye filwe Mushe ki Muñ'a Bupilo. 
NUM.31.22	Gauda, silivela, kopa, sipi, senge kamba loto li swanezi ku keniswa ka ku li cisa mwa mulilo. 
NUM.31.23	Lika ze ñwi kaufela ze sa ci li swanezi ku keniswa ka ku li ciswa mwa mulilo. Hape li swanezi ku keniswa ka mezi a kenisa. Kono ze ñwi kaufela li swanezi ku keniswa ka mezi a kenisa. 
NUM.31.24	Ka lizazi la busupa, mu swanezi ku tapisa liapalo za mina. Fohe, mu ta be mu kenile, mi mu ta lumelelwa ku kena mwa mafulo.”
NUM.31.25	Muñ'a Bupilo a li ku Mushe, 
NUM.31.26	“Wena ni Eliazare ni baeteleli ba bañwi ba sicaba, mu lukela ku bala lika kamukana ze hapilwe, ku kopanyeleza ni batu ni limunanu. 
NUM.31.27	Mu abe lika ze hapilwe kaufela, ka likalulo ze peli ze likana. Kalulo ye ñwi i ye ku ba ba ne ba ile kwa ndwa, mi ye ñwi kwa sicaba. 
NUM.31.28	Kwa kalulo ya masole, mu buluke mutelo wa Muñ'a Bupilo, ili mutu a li muñwi ku ba ba eza mianda i ketelizoho ya ba ba hapilwe, ni palo ye swana kwa likomu, limbongolo, lingu ni lipuli. 
NUM.31.29	Mu li fe muprisita Eliazare, i be nubu ya Muñ'a Bupilo. 
NUM.31.30	Kwa kalulo ye filwe batu, mu nge a li muñwi mwa batanga ba mashumi a ketalizoho, ni palo ye swana kwa likomu, limbongolo, lingu ni lipuli. Mu li fe Malivi ba ba tokomela Tende ya Kopano ya Muñ'a Bupilo. 
NUM.31.31	Mushe ni Eliazare ba eza mw'a n'a ba laelezi Muñ'a Bupilo.
NUM.31.32	Ki wo mukoloko wa ze ne hapilwe ki masole, fahalimw'a ze ne ba ipulukezi: lingu ni lipuli ze likiti ze mianda ye silezi ka mashumi a supile ni ze ketalizoho, 
NUM.31.33	likomu ze likiti ze mashumi a supile ka ze peli, 
NUM.31.34	limbongolo ze likiti ze mashumi a silezi ka si li siñwi, 
NUM.31.35	ni balyanjo ba likiti ze mashumi a malalu ka ze peli.
NUM.31.36	Licika za zona ze, ili kabelo ya masole n'e li lingu ni lipuli ze likiti ze mianda ye milalu ka mashumi a malalu ni ze supile ka mianda i ketalizoho, 
NUM.31.37	mi mutelo wa Muñ'a Bupilo n'e li ze mianda ye silezi ka mashumi a supile ni ze ketalizoho, 
NUM.31.38	likomu ze likiti ze mashumi a malalu ka ze silezi za masole mi mutelo wa Muñ'a Bupilo n'e li ze mashumi a supile ka ze peli, 
NUM.31.39	limbongolo ze likiti ze mashumi a malalu ka mianda i ketalizoho za masole mi mutelo wa Muñ'a Bupilo n'e li mashumi a silezi ka i liñwi, 
NUM.31.40	basizana ba likiti ze lishumi ka ze silezi ba masole, ni ba mashumi a malalu ka ba babeli ba mutelo wa Muñ'a Bupilo.
NUM.31.41	Cwale Mushe kiha s'a fa Eliazare mutelo, ili nubu ya Muñ'a Bupilo, sina mw'a n'a laelezi Muñ'a Bupilo.
NUM.31.42	Kalulo ye n'e filwe kwa sicaba ne i likana ni kalulo ye n'e filwe kwa masole. 
NUM.31.43	Kabelo ya sicaba n'e li lingu ni lipuli ze likiti ze mianda ye milalu ka mashumi a malalu ni ze supile ka mianda i ketalizoho, 
NUM.31.44	likomu ze likiti ze mashumi a malalu ka ze silezi, 
NUM.31.45	limbongolo ze likiti ze mashumi a malalu ka mianda i ketalizoho, 
NUM.31.46	ni balyanjo ba likiti ze lishumi ka ze silezi. 
NUM.31.47	Ku yona kalulo yeo Mushe a nga mutanga a li muñwi ku ba mashumi a ketalizoho, ni kwa limunanu cwalo, mi sina mw'a n'a laelezi Muñ'a Bupilo. Mushe a li fa Malivi ba ba ne ba babalela Tende ya Kopano ya Muñ'a Bupilo.
NUM.31.48	Cwale manduna, ba ba ne ba laela mpi, ba ya ku Mushe. 
NUM.31.49	Mi ba y'o biha, ba li, “Muñ'a ka, lu balile masole be ne lu laula, mi ha ku na nihaili a li muñwi ya siyo. 
NUM.31.50	Cwale lu tisa mikabo ya gauda, ya kwa mazoho, ya mwa milala, ya kwa minwana, ni ya kwa lizebe ye n'e ngilwe ki yo muñwi ni yo muñwi wa luna. Lu i fa Muñ'a Bupilo kuli i be tifo ya bupilo bwa luna, ili kuli a te a lu sileleze.”
NUM.31.51	Mushe ni Eliazare ba amuhela gauda yeo, mi kaufel'a yona n'e li mikabo feela. 
NUM.31.52	Bukiti bwa kabelo ya manduna kaufela ne bu fitelela likilo ze mianda ye mibeli. 
NUM.31.53	Be n'e si manduna ba ipulukela bufumu bo ne ba hapile. 
NUM.31.54	Cwale Mushe ni Eliazare ba isa gauda kwa Tende ya Kopano, ili kuli Muñ'a Bupilo a te a sileleze sicaba sa Isilaele.
NUM.32.1	Masika a bo Rubeni ni Gadi n'a na ni likomu ze ñata hahulu. Ne ba boni bunde bwa naha ya Jazeri ni ya Giliadi kwa likomu. 
NUM.32.2	Ba ya ku Mushe, Eliazare ni kwa baeteleli ba bañwi ba sicaba, mi ba li, 
NUM.32.3	“A mu bone naha ye bapani ni minzi ya bo Ataroti, Diboni, Jazeri, Nimira, Heshiboni, Eleale, Sebami, Nebo ni Beoni! 
NUM.32.4	Sibaka se, s'a file Muñ'a Bupilo Maisilaele kuli ba yahe mwateñi, ki se sinde kwa likomu, mi luna lu na ni likomu ze ñata. 
NUM.32.5	Muñ'a ka, u lu fe naha ye kuli i be lona liluwo la luna, mi u si ke wa lu silisa Nuka ya Jordani kuli lu y'o yaha kwateñi.”
NUM.32.6	Mushe a alaba, a li, “Kikuli mu bata ku siyala kwanu, banabahabo mina Maisilaele ha ba ya kwa ndwa, nji? 
NUM.32.7	Mu zwafisezañi batu ba Isilaele ku sila Nuka ya Jordani ni ku ya mwa naha y'a ba file Muñ'a Bupilo? 
NUM.32.8	Kihona mo ne ba ezelize bo ndat'a mina ha ne ni ba lumile ku zwa mwa Kadeshi-Baranea, ku y'o twela naha. 
NUM.32.9	 Ne ba ile ni ku y'o fita kwa Musindi wa Eshikoli mi ba y'o bona naha yeo, kono ha ba kuta, ba t'o zwafisa batu kuli ba kene mwa naha y'a n'a ba file Muñ'a Bupilo. 
NUM.32.10	 Ka lona lizazi leo Muñ'a Bupilo a nyema, mi a itama, a li, 
NUM.32.11	‘Na konka ni li, kakuli ne ba si ka ni sepa, ha ku na ya na ni lilimo ze mashumi a mabeli ni ku fita, ku ba ba ne ba zwile mwa Egepita, ya ta kena mwa naha ye ni sepisize bo Abrahama, Isaka ni Jakobo.’ 
NUM.32.12	Luci lo, ne lu kopanyeleza batu kaufela, haisi Kalebu mwan'a Jefune wa Mukenizi ni Joshua mwan'a Nuni, ili ba ba kile ba sepahala ku Muñ'a Bupilo. 
NUM.32.13	Muñ'a Bupilo a nyemela batu, mi a ba yembanisa mwa lihalaupa ka lilimo ze mashumi a mane, ku fitela lusika lo kaufela lo lu ne lu si ka mu tabisa lu fela ku shwa. 
NUM.32.14	Mi cwale ki mina ba ba ngile sibaka sa bo ndat'a mina, mu li lusika lo lunca lwa batu ba ba tezi sibi, ba ba itukiselize ku tisa buhali bo bu sabisa bwa Muñ'a Bupilo ku Isilaele hape. 
NUM.32.15	Haiba mina batu ba Rubeni ni Gadi mu sa mu lateleli hona fa, u ta kutela hape ku tuhela sicaba se kaufela mwa lihalaupa, mi ki mina ba ba ta ba ni buikalabelo ka lifu la sona.”
NUM.32.16	Ba sutelela ku Mushe, mi ba li, “Pili u lu lumelele ku yahela lingu za luna milaka ya macwe mo, ni minzi ye silelelizwe ya batu ba luna. 
NUM.32.17	Fohe, lu ta be lu itukiselize ku ya ni Maisilaele ba ku luna mwa lindwa, ni ku etelela ndwa ku fitela lu y'o ba kenya mwa naha ye ta ba ya bona. Ka nako yeo, bana ba luna ba ta ina kwanu mwa minzi ye silelelizwe, ku si na kozi ye ka zwa kwa batu ba naha ye. 
NUM.32.18	Ha lu na ku kutela kwa minzi ya luna ku fitela Maisilaele kaufela ha ba se ba ngile naha ye ba abezwi. 
NUM.32.19	Ha lu na ku nga liluwo ku bona mwabuse bwa Jordani, kakuli lu se lu fumani kabelo ya luna kwanu mwa upa wa Jordani.”
NUM.32.20	Mushe a alaba, a li, “Haiba luli ze mu bulela ki niti, cwale hona fa, fapil'a Muñ'a Bupilo, mu itukiseze ku ya kwa ndwa. 
NUM.32.21	Batabani ba mina kamukana ba ta sila Jordani mi, ka taelo ya Muñ'a Bupilo mu lwanise lila za luna mane a li tule. 
NUM.32.22	Mi ka ku tula, Muñ'a Bupilo u ka ikungela naha. Mwamulaho a fo mwa kona ku kuta, kakuli mu ta be mu talelelize buitamo bwa mina ku Muñ'a Bupilo ni kwa banabahabo mina Maisilaele. Kihona Muñ'a Bupilo a ta lumela kuli naha ye kwa upa wa Jordani ki ya mina. 
NUM.32.23	Kono ni mi lemusa kuli haiba mu sa buluki sepiso ya mina, mu ta foseza Muñ'a Bupilo. Mu tokomele, kakuli mu ta natelwa sibi sa mina. 
NUM.32.24	Cwale mu yahe minzi ya mina ni milaka ya lingu za mina, kono mu eze se mu sepisize.”
NUM.32.25	Batu ba Gadi ni Rubeni ba li, “Muñ'a ka, lu ta eza m'o lu laelela. 
NUM.32.26	Basali ba luna ni bana, likomu ni lingu za luna, li ta siyala hona mo, mwa minzi ya Giliadi. 
NUM.32.27	Kono kaufel'a luna lu itukiselize ku ya kwa ndwa ka taelo ya Muñ'a Bupilo. Lu ta sila Jordani, mi lu lwane sina m'o bulelezi.”
NUM.32.28	 Cwale Mushe a fa litaelo ze ku Eliazare, Joshua, ni baeteleli ba bañwi ba Isilaele, a li, 
NUM.32.29	“Haiba batu ba Gadi ni Rubeni ba sila Jordani ku y'o lwana ka taelo ya Muñ'a Bupilo, mi haiba, ka tuso ya bona mu ka tula naha, fohe, mu ba fe naha ya Giliadi, i be liluwo la bona. 
NUM.32.30	Kono haiba ba sa sili Jordani, ni ku y'o lwana hamoho ni mina, ba ta fumana kabelo ya bona mwa naha ya Kanana, sina mina.”
NUM.32.31	Batu ba Gadi ni Rubeni ba alaba, ba li, “Muñ'a ka, lu ta eza sina mw'a laelezi Muñ'a Bupilo. 
NUM.32.32	Ka taelo ya hae, lu ta silela mwa naha ya Kanana ni ku y'o lwana, ili kuli lu ipulukele liluwo la luna kwanu kwa upa wa Jordani.”
NUM.32.33	Cwale Mushe a abela masika a Gadi ni Rubeni, ni kalulo ya lusika lwa Manase, naha kaufela ya Mulena Sihoni wa Maamori ni ya Mulena Ogo wa Bashani, hamohocwalo ni minzi ni naha kamukana ye ba beile mwahali.
NUM.32.34	Lusika lwa Gadi lwa yaha sinca minzi ye silelelizwe ya Giboni, Ataroti, Aroere, 
NUM.32.35	Ataroti-Shofani, Jazeri, Jogobeha 
NUM.32.36	Beti-Nimira, ni Beti-Harani. 
NUM.32.37	Lusika lwa Rubeni, lona lwa yaha sinca Heshiboni, Eleale, Kiryataimi, 
NUM.32.38	Sibima, ni minzi ye filwe mabizo a mañwi ili Nebo, ni Baala-Meoni. Minzi ye ne ba yahile ba i beya mabizo a manca.
NUM.32.39	Ba mushiku wa Makiri mwan'a Manase ba y'o lwanisa naha ya Giliadi, ba i nga, mi ba leleka Maamori ba ba ne ba li mwateñi. 
NUM.32.40	Mushe a fa ba mushiku wa Makiri naha ya Giliadi, mi ba yaha mwateñi. 
NUM.32.41	Jairi, wa lusika lwa Manase, a lwanisa ni ku hapa minzi ye miñwi, mi a i biza Minzi ya Jairi. 
NUM.32.42	Noba a lwanisa ni ku hapa Kenati ni minzinyana ya ona, mi a ipeeleza ka yona libizo la Noba.
NUM.33.1	Mukoloko o tatama ki wa mabizo a libaka mo ne ba tibelezi Maisilaele ha ba zwa mwa Egepita, ba etelezwi ki Mushe ni Aruni. 
NUM.33.2	Ka taelo ya Muñ'a Bupilo, Mushe a ñola mabizo a libaka mo ne ba nze ba tibelela ka nako ni nako.
NUM.33.3	Batu ba Isilaele ba fundukile mwa Egepita ka la bulishumi ni a ketalizoho la kweli ya pili ya silimo, ili ka lizazi le li tatama la Paseka ya pili. Ba zwa mwa Ramisese, ka pababelo ya Muñ'a Bupilo, ba nze ba bonwa ki Maegepita kaufela. 
NUM.33.4	Maegepita ne ba pumbeka baeli ba bona ba bashimani, ba ba ne ba bulailwe ki Muñ'a Bupilo. Ka ku eza cwalo, Muñ'a Bupilo a bonisa kuli n'a na ni maata hahulu ku fita milimu ya Egepita.
NUM.33.5	Batu ba Isilaele ba funduka mwa Ramisese, mi ba y'o tibelela mwa Sukoti. 
NUM.33.6	Ha ba se ba zwile mwa Sukoti, ba y'o tibelela mwa Etami, kwa museto wa lihalaupa. 
NUM.33.7	Ku zwa fo ba sikuluhela kwa Pi-Hahiroti, kwa upa wa Baale-Zefoni, mi ba tibelela fakaufi ni Migidoli. 
NUM.33.8	Ba zwa mwa Pi-Hahiroti, mi ba sila Liwate le Lifubelu ku liba mwa lihalaupa. Ha ba se ba zamaile mazazi a malalu mwa Lihalaupa la Etami, ba y'o tibelela kwa Mara. 
NUM.33.9	Ku zwa mo, ba ya kwa Elimi, ko ba il'o tibelela, kakuli ne ku na ni mawelu-welu a mezi a lishumi ni a mabeli, ni likota za nzalu ze mashumi a supile.
NUM.33.10	Ba funduka mwa Elimi, mi ba y'o tibelela fakaufi ni Liwate le Lifubelu. 
NUM.33.11	Mafulo a bona a tatama a y'o tomwa mwa Lihalaupa la Sini. 
NUM.33.12	Cwale ba y'o tibelela kwa Dofoka. 
NUM.33.13	Mi ku zwa fo ba ya mwa Alushi. 
NUM.33.14	A tatama a tomwa mwa Refidimi, mo ne ku si na mezi a ku nwa.
NUM.33.15	Ku zwa Refidimi ba tibelela mwa Lihalaupa la Sinai. 
NUM.33.16	Mi ku zwa Lihalaupa la Sinai ba toma mafulo mwa Kiburoti-Hatava.
NUM.33.17	Ku zwa Kiburoti-Hatava ba tibelela mwa Hazeroti. 
NUM.33.18	Mi ku zwa Hazeroti ba toma mafulo mwa Ritima.
NUM.33.19	Ku zwa Ritima ba tibelela mwa Rimoni-Perezi. 
NUM.33.20	Mi ku zwa Rimoni-Perezi ba toma mafulo mwa Libina.
NUM.33.21	Ku zwa Libina ba tibelela mwa Risa. 
NUM.33.22	Mi ku zwa Risa ba toma mafulo mwa Kehelata.
NUM.33.23	Ku zwa Kehelata ba tibelela mwa Lilundu la Sheferi. 
NUM.33.24	Mi ku zwa Lilundu la Sheferi ba toma mafulo mwa Harada.
NUM.33.25	Ku zwa Harada ba tibelela mwa Makeloti. 
NUM.33.26	Mi ku zwa Makeloti ba toma mafulo mwa Tahati.
NUM.33.27	Ku zwa Tahati ba tibelela mwa Tera. 
NUM.33.28	Mi ku zwa Tera ba toma mafulo mwa Mitika.
NUM.33.29	Ku zwa Mitika ba tibelela mwa Ashimona. 
NUM.33.30	Mi ku zwa Ashimona ba toma mafulo mwa Moseroto.
NUM.33.31	Ku zwa Moseroto ba tibelela mwa Bene-Jakana. 
NUM.33.32	Mi ku zwa Bene-Jakana ba toma mafulo mwa Hori-Hagidigadi.
NUM.33.33	Ku zwa Hori-Hagidigadi ba tibelela mwa Jotobata. 
NUM.33.34	Mi ku zwa Jotobata ba toma mafulo mwa Aburona.
NUM.33.35	Ku zwa Aburona ba tibelela mwa Ezioni-Geberi. 
NUM.33.36	Mi ku zwa Ezioni-Geberi ba toma mafulo mwa Kadeshi ili mwa Lihalaupa la Zini.
NUM.33.37	Ku zwa Kadeshi ba tibelela fakaufi ni Lilundu la Hori, kwa museto wa naha ya Edomo.
NUM.33.38	 Ka taelo ya Muñ'a Bupilo, muprisita Aruni a kambama fa Lilundi la Hori, mi a y'o shwela hona fo, ili ka lizazi la pili mwa kweli ya buketalizoho ya silimo sa bumashumi a mane, Maisilaele ha ba se ba zwile mwa Egepita. 
NUM.33.39	A y'o shwela fa Lilundu la Hori a nz'a na ni lilimo ze mwanda ka mashumi a mabeli ni ze talu.
NUM.33.40	 Mulena wa Aradi, kwa mboela wa Kanana, a utwa kuli Maisilaele ba taha. 
NUM.33.41	Ku zwa kwa Lilundu la Hori ba tibelela mwa Zalumona. 
NUM.33.42	Mi ku zwa Zalumona ba toma mafulo mwa Punoni.
NUM.33.43	Ku zwa Punoni ba tibelela mwa Oboto. 
NUM.33.44	Mi ku zwa Oboto ba toma mafulo mwa matota a Abarimi kwa museto wa naha ya Moabi.
NUM.33.45	Ku zwa matota a Abarimi ba tibelela mwa Diboni-Gadi. 
NUM.33.46	Mi ku zwa Diboni-Gadi ba toma mafulo mwa Alumoni-Dibilataimi.
NUM.33.47	Ku zwa Alumoni-Dibilataimi ba tibelela mwa Malundu a Abarimi fakaufi ni Lilundu la Nebo. 
NUM.33.48	Mi ku zwa Malundu a Abarimi ba toma mafulo mwa Mabala a Moabi, mwabuse bwa Nuka ya Jordani ku zwelela kwa Jeriko. 
NUM.33.49	Mwa Mabala a Moabi ba toma mafulo mwabuse bwa Nuka ya Jordani mwahal'a Beti-Jeshimoti ni mulapo wa Abele-Shitimi.
NUM.33.50	Hona mwa Mabala a Moabi mo, mwabuse bwa Jordani ku zwelela kwa Jeriko, Muñ'a Bupilo a fa Mushe litemuso. 
NUM.33.51	Mushe n'a na ni ku bulelela Maisilaele kuli, “Mu ka sila Jordani ku kena mwa naha ya Kanana. 
NUM.33.52	Mu swanezi ku leleka ba ba yahile mwateñi kaufela. Mu tubaka milimu ya bona ya macwe ni ya lisipi, ni libaka za bona mo ba lapelela kaufela. 
NUM.33.53	Mu nge naha mi mu yahe mwateñi, kakuli na, na mi fa yona. 
NUM.33.54	 Mu abe naha ye ka masika ni mishiku ka ku laula. Mu fe naha ye tuna ku ba bañata mwa mushiku, ni ye nyinyani kwa mushiku wa ba banyinyani. 
NUM.33.55	Kono ha mu sa leleki bañi ba naha yeo, ba ba ta siyala ba ta mi kataza sina tutowati mwa meeto, kamba miutwa mwa liteka za mina. Ba ta mi lwanisa. 
NUM.33.56	Haiba mu sa ba leleki, ni ta mi felisa, sina mo ni lelezi ku ba yundisa.”
NUM.34.1	Muñ'a Bupilo a fa Mushe likelezo. 
NUM.34.2	Mushe n'a na ni ku taluseza likelezo ze, kwa sicaba sa Isilaele kuli, “Ha mu kena mwa naha ya Kanana, miseto ya naha ya mina i ta ba cwana. 
NUM.34.3	Museto wa kwa mboela u ta zwa kwa Lihalaupa la Zini ku fita mwa museto wa Edomo. U ta kalela kwa neku la upa, ili kwa mboela wa Liwate la Lizwai. 
NUM.34.4	Cwale u ta liba kwa mboela, ku ya kwa ñambamo ya Akarabimi, mi u fitelele Zini, ku ya kwa mboela wa Kadeshi-Baranea. Cwale kihona u ta liba kwa mutulo wa wiko wa Hazari-Adari, mane ni kwa Azimoni. 
NUM.34.5	U ta y'o kwenuha ku liba kwa nuka ya kwa mululwani ni Egepita, u y'o felela kwa Liwate la Mediteranea.
NUM.34.6	“Museto kwa wiko u ta ba Liwate la Mediteranea.
NUM.34.7	“Museto wa kwa mutulo u ta latelela mubamba o zwa kwa Liwate la Mediteranea ku y'o fita kwa Lilundu la Hori. 
NUM.34.8	Ku zwa fo u ta ya ñambamo ya Hamati. U ta zwelapili ku ya kwa Zedadi. 
NUM.34.9	Ku zwa kwa Zifuroni u ka y'o felela kwa Hazari-Enani.
NUM.34.10	“Museto wa kwa upa a ta latelela mulaini o zwa kwa Hazari-Enani ku ya kwa Shefami. 
NUM.34.11	Cwale u ta liba kwa mboela kwa Ribila, ili kwa upa wa Aini, mi cwale u name cwalo ku liba malundu a fa munanga wa kwa upa wa Lisa la Kinereti. 
NUM.34.12	Ku zwa fo u ta liba mboela mwa Nuka ya Jordani ku be ku y'o fita kwa Liwate la Lizwai.
NUM.34.12	“Ye, i ta ba yona milulwani ya naha ya mina.”
NUM.34.13	 Mushe kiha s'a li kwa Maisilaele, “Ye, ki yona naha ye mu ta fiwa ka ku laula ka mabizo, naha y'a abezi Muñ'a Bupilo masika a supile ka a mabeli ni licika. 
NUM.34.14	Masika a Rubeni ni Gadi, ni licika le li kwa upa la lusika lwa Manase, ba se ba fumani liluwo la ona, le li abilwe ka limba za ona. 
NUM.34.15	Liluwo le, li kwa neku la upa wa Jordani.”
NUM.34.16	Muñ'a Bupilo a li ku Mushe, 
NUM.34.17	“Muprisita Eliazare ni Joshua mwan'a Nuni, ba ta ku tusa kwa ku aba naha. 
NUM.34.18	Hape, u kete nduna mwa lusika ni lusika. Ba mi tuse ku i aba ka mukwa wo. 
NUM.34.19	Ku ketwe Kalebu mwan'a Jefune mwa lusika lwa Juda, 
NUM.34.20	Shemiele mwan'a Amihudi ku lwa Simioni, 
NUM.34.21	Eliadadi mwan'a Kisiloni ku lwa Benjamine, 
NUM.34.22	Buki mwan'a Jogeli ku lwa Dani, 
NUM.34.23	Haniele mwan'a Efoda ku lwa Manase, 
NUM.34.24	Kemuele mwan'a Shitani ku lwa Eferaimi, 
NUM.34.25	Elizafani mwan'a Paranaki ku lwa Zebuloni, 
NUM.34.26	Palatiele mwan'a Agani ku lwa Isakare, 
NUM.34.27	Amihudi mwan'a Shelomi ku lwa Asere, 
NUM.34.28	ni Padaheli mwan'a Amikudi ku lwa Nafetali.”
NUM.34.29	Ba, ki bona batu ba n'a ketile Muñ'a Bupilo ku aba liluwo la sicaba sa Isilaele mwa naha ya Kanana.
NUM.35.1	 Mwa Mabala a Moabi, ili mwabuse bwa Jordani ku zwelela kwa Jeriko, Muñ'a Bupilo a li ku Mushe, 
NUM.35.2	“Bulelela Maisilaele kuli kwa liluwo le ba fumana ba swanezi ku fa Malivi minzi ye miñwi mo ba ta pila, hamoho ni naha ya mafulelo ye potolohile minzi yeo. 
NUM.35.3	Minzi ye, i ta ba ya Malivi, mi ba ta pila mwateñi. Mafulelo a ta ba a likomu hamoho ni limunanu za bona kaufela. 
NUM.35.4	Mafulelo a kalele kwa mandamino ku liba mwa naheñi. I be sibaka se si eza mihato ye mianda i ketalizoho mwa maneku kaufela ku zwa kwa lukwakwa lwa munzi. 
NUM.35.5	Ku lukela ku likanywa ka butelele bo bu eza mihato ye sikiti si li siñwi ili kuli ku likanelele mwa maneku kamukana, munzi u nz'o li fahali. 
NUM.35.6	Mu lukela ku fa Malivi minzi ye silezi ya masabelo, kw'a ta kona ku pilela mutu, h'a ta bulaya yo muñwi ka kozi. Hape mu ba fe minzi ye miñwi ye mashumi a mane ka ye mibeli. 
NUM.35.7	Hamoho i be minzi ye mashumi a mane ka ye supile ni u li muñwi, ni mafulisezo a yona. 
NUM.35.8	Palo ya minzi ya Malivi mwa lusika ni lusika i lukiswe ku ya ka fo i kuma naha ya lona lusika lo.”
NUM.35.9	 Muñ'a Bupilo a fa Mushe litaelo. 
NUM.35.10	Mushe n'a na ni ku taluseza batu ba Isilaele kuli, “Mu ka sila Nuka ya Jordani ni ku kena mwa naha ya Kanana. 
NUM.35.11	Mu kete minzi ya masabelo ko ku ta pilela mutu ya bulaile yo muñwi, isiñi ka mulelo. 
NUM.35.12	Moo, u ta y'o silelezwa kwa banabahabo mufu ba ba bata ku mu kutiseza ka kezo y'a ezize. Mutu ya zekiswa ka pulao ya mutu h'a bulaiwi pili a si ka zekiswa fa kuta. 
NUM.35.13	Mu kete minzi ye silezi. 
NUM.35.14	Ye milalu i be kwa upa wa Jordani, ni ye milalu i be mwa naha ya Kanana. 
NUM.35.15	Minzi ye, i ta ba ya masabelo a Maisilaele ni balicaba ba ba til'o pota kamba ba ba inelezi. Mañi ni mañi ya bulaya yo muñwi, isiñi ka bomu, u kona ku sabela ku o muñwi wa yona.
NUM.35.16	“Nihakulicwalo, haiba mutu a itusisa silemanu sa sipi, ku bulaya yo muñwi, u na ni mulatu wa pulao, mi u lukela ku bulaiwa. 
NUM.35.17	Ya itusisa silemanu sa licwe, u na ni ku bulaiwa. 
NUM.35.18	Mi ya itusisa silemanu sa kota, u na ni ku bulaiwa. 
NUM.35.19	Mwanahabo mufu u na ni tukelo ya ku bulaya mubulai yo. H'a ka mu fumana, a mu bulaye.
NUM.35.20	“Mutu wa kona ku toya yo muñwi, ni ku mu bulaya ka ku mu wiseza fafasi, kamba ka ku mu nepa ka sika. 
NUM.35.21	Wa kona ku mu lindaula ka liñindi. Yo u na ni mulatu wa pulao, mi u swanezi ku bulaiwa. Mwanahabo mufu u na ni tukelo ya ku bulaya mubulai yo. Haiba a mu fumana, a mu bulaye.
NUM.35.22	“Kono mwendi lu bulele kuli mutu u bulaya y'a n'a si ka toya, ili ka kozi, i ka ba ka ku mu wiseza fafasi kamba ka ku mu nepa sika. 
NUM.35.23	I ka ba mwendi ka ku posa licwe a si ka talima u y'o bulaya mutu ye n'e si sila sa hae, mi a si ka lela ku mu bulaya. 
NUM.35.24	Mwa litaba ze cwalo, sicaba si ta atulela ya bulaile, mi isiñi mwanahabo mufu ya bata ku mu kutiseza bumaswe. 
NUM.35.25	Sicaba si ta pilisa mutu yo, ya na ni mulatu wa pulao, ku mwanahabo mufu, mi ba mu kutiseza mwa munzi wa masabelo kw'a n'a tobezi. U swanezi ku y'o ina mwateñi ku fitela lifu la mutu ya li muprisita yo muhulu ka nako yeo. 
NUM.35.26	Kamba mwendi lu bulele mutu ya na ni mulatu wa pulao a zwa mwa munzi wa masabelo, mw'a n'a sabezi. 
NUM.35.27	Haiba a fumanwa ki mwanahabo mufu, mi yo a mu bulaya, kezo yeo ya ku kutiseza bumaswe ha si pulao. 
NUM.35.28	Mutu ya na ni mulatu wa pulao u swanezi ku ina mwa munzi wa masabelo ku fitela nako ya lifu la muprisita yo muhulu, kono mwamulaho, wa kona ku kutela habo. 
NUM.35.29	Milao ye i tomezwi mina ni baikulu ba mina kai ni kai ko mu ta y'o pila.
NUM.35.30	 “Mutu ya zekiswa ka pulao u kona feela ku fiwa mulatu ni ku bulaiwa ka bupaki bwa batu ba babeli kamba ku fita. Bupaki bwa mutu a li muñwi ha bu likani ku tiisa katulo ya pulao. 
NUM.35.31	Mubulai u swanezi ku bulaiwa. H'a koni ku picuka katulo yeo ka ku lifa mali. 
NUM.35.32	Mu si ke mwa lumelela mutu ya sabezi mwa munzi wa mapilelo ku lifa mali kuli a kutele kwa hae, muprisita yo muhulu a si ka shwa kale. 
NUM.35.33	Ha mu ka eza cwalo, mu ta silafaza naha mo mu pila. Pulao i silafaza naha, mi ha ku na mukwa wa ku kenisa naha mo ku bulaezwi mutu, konji ka lifu la mubulai. 
NUM.35.34	Mu si ke mwa silafaza naha mo mu yahile, kakuli na, ni Muñ'a Bupilo, mi ni pila mwahal'a batu ba Isilaele.”
NUM.36.1	Litoho za limba mwa lusika lwa Giliadi mwan'a Makiri, ili muikulu wa Manase mwan'a Josefa, ba ya ku Mushe ni baeteleli ba bañwi. 
NUM.36.2	 Ba li, “Muñ'a Bupilo u ku laezi ku abela Maisilaele naha ka ku laula ka mabizo. Hape u ku laezi kuli u fe liluwo la mwanahabo luna Zelofehadi kwa bana ba hae ba basizana. 
NUM.36.3	Kono, u hupule kuli haiba ba nyalwa ki banna ba lusika lu sili, liluwo la bona li ta ba la lusika lo, mi kabelo ya se lu abezwi luna i ta kutela mwamulaho. 
NUM.36.4	Mwa silimo seo, maluwo kamukana a n'a lekisizwe ha s'a tola ku kutela kwa bañi ba ona luli, liluwo la bana ba Zelofehadi li ta ekezwa ku la lusika lo lu ba nyezi, mi li zwiswe mwa lusika lwa luna kuya kuile.”
NUM.36.5	Mushe kiha s'a fa batu ba Isilaele taelo ya zwa ku Muñ'a Bupilo. A bulela, a li, “Se si bulelwa ki ba lusika lwa Manase ki niti. 
NUM.36.6	Mi cwale Muñ'a Bupilo u laele kuli bana ba Zelofehadi ba lukuluhile ku inyalelwa ki ufi kapa ufi ye ba lata, kono i be feela wa mwa lusika lwa bona. 
NUM.36.7	Liluwo la Muisilaele kaufela li ta siyala cwalo ku ba lusika lwa habo. 
NUM.36.8	Musali kamukana ya yola liluwo mwa lusika lwa Isilaele, u swanezi ku nyalwa ki munna wa mwa lusika lwa habo. Kamukwaocwalo, Muisilaele kaufela u ta yola liluwo la bo kukw'a hae. 
NUM.36.9	Kamukwaocwalo liluwo ha li na ku shimbuluka mwa masika. Lusika ni lusika lu ta zwelapili ku luwa liluwo la lona cwalo.”
NUM.36.10	Cwale bana ba Zelofehadi ba basizana ba eza sina mw'a n'a laezwi Mushe ki Muñ'a Bupilo. 
NUM.36.11	Bo Mahala, Tiriza, Hozula, Milika ni Noa, ili bana ba Zelofehadi ba basizana, ba nyalwa ki banabahabo bona. 
NUM.36.12	Ba nyalwa ki mishiku ya lusika lwa Manase, mwan'a Josefa, mi liluwo la bona la inelela cwalo mwa lusika lwa ndat'a bona.
NUM.36.13	Yeo ki yona milao ni litaelo ze n'e filwe Maisilaele ki Muñ'a Bupilo ka Mushe mwa Mabala a Moabi, ili mwabuse bwa Jordani ku zwelela kwa Jeriko.
DEU.1.1	Buka ye i talusa litaba kaufela ze bulezwi ki Mushe kwa sicaba sa Isilaele ha ne si li mwa lihalaupa, ili kwa upa wa Nuka ya Jordani. Ne ba li mwa Libala la Jordani fakaufi ni Sufi. Munzi wa Parani n'o li kwa neku le liñwi la bona, mi minzi ya bo Tofele, Labani, Hazeroti, ni Di-Zahabi ne i li ku le liñwi. 
DEU.1.2	Musipili wa ku zwa kwa Lilundu la Sinai ku ya kwa Kadeshi-Baranea, ka nzila ya naha ya malundu ya Edomo, u nga mazazi a lishumi ka li li liñwi. 
DEU.1.3	Ka lizazi la pili la kweli ya bulishumi ka i liñwi ya silimo sa bumashumi a mane, haisali ba zwa mwa Egepita, Mushe a bulelela batu litaba kaufela z'a n'a mu laezi Muñ'a Bupilo kuli a ba bulelele zona. 
DEU.1.4	 Fo ne li mwamulaho a ku tulwa kwa Mulena Sihoni wa Maamori, ya n'a busa mwa munzi wa Heshiboni, ni Mulena Ogo wa Bashani, ya n'a busa mwa minzi ya Ashitaroti ni Edirei. 
DEU.1.5	Batu ha ne ba li kwa upa wa Nuka ya Jordani, mwa naha ya Moabi, Mushe a kala ku ba taluseza za milao ni lituto za Mulimu.
DEU.1.5	A li, 
DEU.1.6	“Ha ne lu li kwa Lilundu la Sinai, Muñ'a Bupilo, Mulimu wa luna, n'a ize, ‘Mu se mu inzi nako ye telele hahulu kwa lilundu le. 
DEU.1.7	Mu yahulule mafulo, mi mu zwelepili. Mu ye kwa naha ya malundu ya Maamori ni mwa libaka kamukana mo ku pila ba ba bapani ni bona, ili kwa Musindi wa Jordani, kwa naha ya malundu ni linaha ze patami, kwa sibaka sa mboela ni kwa Liwate la Mediteranea. Mu ye kwa naha ya Kanana, mi mu y'o fita kwa Nuka ye tuna ya Yuferati. 
DEU.1.8	Mu bone, yeo ki yona naha ye ne ni sepisize bo kukw'a mina bo Abrahama, Isaka ni Jakobo, ni baikulu ba bona, na, Muñ'a Bupilo. Mu ye, mu y'o yaha mwateñi.’ ”
DEU.1.9	Mushe a li, “Ka yona nako yani, ne ni mi bulelezi, na li, ‘Musebezi wa ku mi etelela ki o mutuna hahulu. Ha ni koni ku u eza ni li nosi. 
DEU.1.10	Muñ'a Bupilo, Mulimu wa mina, u mi atisize sina linaleli za kwahalimu. 
DEU.1.11	Muñ'a Bupilo, Mulimu wa bo kukw'a mina, a ekeze palo ya mina ka bo lule-lule, ni ku kondisa za mina sina mw'a n'a sepiselize! 
DEU.1.12	Kono na, ni li nosi, ni ka kona cwañi ku lwala musebezi o bukiti cwalo wa ku n'o mi atulanga mwa lifapahano za mina? 
DEU.1.13	Mu kete mwa lusika lo luñwi ni lo luñwi banna ba bañwi ba ba na ni butali, kutwisiso, ni temuho ya bupilo, mi ni ka ba toma kuli ba mi zamaise.’ 
DEU.1.14	Mi ne mu lumezi cwalo kuli wo ne li muhupulo o munde o n'o lukela ku latelelwa. 
DEU.1.15	Cwale ni ngile baeteleli ba ba butali ni ba ba na ni zibo, be ne mu ketile mwa masika a mina, mi ni ba beile fahalimw'a mina. Ba bañwi ne ba zamaisa batu ba ba eza sikiti, ba bañwi mwanda, ba bañwi lishumi feela. Hape ni ketile manduna ba bañwi mwa masika kamukana.
DEU.1.16	“Ka yona nako yeo, na ba laela, na li, ‘Mu teeleze hande kwa likañi ze taha mwahal'a batu ba mina. Mu atule taba ni taba ka swanelo, i ka ba ye ama batu ba mina feela, kamba ni bona balicaba ba ba pila mwahal'a mina. 
DEU.1.17	Mu si ke mwa bonisa sobozi mwa likatulo za mina. Mu atule mutu ni mutu ka mukwa o swana, i ka ba ufi kamba ufi. Mu si ke mwa saba mutu ni yo mukana, kakuli likatulo ze mu atula, li zwa ku Mulimu. Haiba taba i ba tata hahulu ku mina, mu i tise ku na, mi ni ka t'o i atula.’ 
DEU.1.18	I sa li ka yona nako yeo ni mi file litaelo bakeñisa linto kamukana ze ne mu na ni ku eza.
DEU.1.19	“Lu ezize se ne lu laezwi ki Muñ'a Bupilo, Mulimu wa luna. Lu zwile kwa Lilundu la Sinai, mi lu fitile mwa lihalaupa le lituna, le li sabisa, lu nze lu libile kwa malundu a naha ya Maamori. Lwa fita kwa Kadeshi-Baranea. 
DEU.1.20	Kiha ni mi bulelezi kuli, ‘Cwale, mu se mu fitile kwa naha ya malundu ya Maamori, y'a lu fa Muñ'a Bupilo, Mulimu wa luna. 
DEU.1.21	A mu bone, ki ye naha y'a mi fa Muñ'a Bupilo, Mulimu wa bo kukw'a mina. Mu ye, mu y'o pila mwateñi sina mw'a mi laelezi. Mu si ke mwa saba kamba ku zwafa.’
DEU.1.22	“Kono mina mu tile ku na, mi mwa li, ‘A lu lume banna, ba itangete, ba y'o bona mo i inezi naha yeo, mi ba lu zibise nzila ye lu lukela ku ya ka yona, ni kuli minzi ya mwateñi i cwañi.’
DEU.1.23	“Kwa bonahala kuli n'e li muhupulo o munde, mi kiha ni keta banna ba lishumi ka ba babeli, ili mutu a li muñwi mwa lusika lo luñwi ni lo luñwi. 
DEU.1.24	Ba ya mwa naha ya malundu, mane ba y'o fita kwa Libala la Eshikoli, mi ba li tatuba. 
DEU.1.25	Ba nga miselo ye miñwi mwateñi, mi ba i tisa ku luna. Kiha ba lu bulelela kuli naha y'a n'a lu fa Muñ'a Bupilo, Mulimu wa luna, i n'e nunile hahulu.
DEU.1.26	 “Kono mwa fetuhela taelo ya Muñ'a Bupilo, Mulimu wa mina, mi mwa hana ku kena mwa naha yeo. 
DEU.1.27	Mwa bilaela mwahal'a mina, mwa li, ‘Muñ'a Bupilo u lu toile. Kikabakaleo h'a lu zwisize mwa Egepita ku t'o lu fa Maamori ba, kuli ba lu bulaye. 
DEU.1.28	Lu yelañi kwateñi? Lwa saba. Banna be ne lu lumile, ba lu bulelezi kuli batu ba mwateñi ba na ni maata, mi ki ba batelele ku fita luna. Ba li ba pila mwa minzi ye mwa makwakwa a matelele a y'o fita kwahalimu. Hape ba il'o bona lingangalume kwateñi.’
DEU.1.29	“Kono na mi bulelela, na li, ‘Mu si ke mwa saba batu bao. 
DEU.1.30	Muñ'a Bupilo, Mulimu wa mina, u ta mi etelela, mi u ta mi lwanela, sina ha mu boni mw'a ezelize mwa Egepita. 
DEU.1.31	 Mu boni ni mwa lihalaupa cwalo. Mu boni mw'a mi tiselize kwanu, ni mw'a mi zamaiselize mwa nzila kaufela, mane ku t'o fita mwa sibaka se. U mi babalezi sina mushemi ya lwezi mwan'a hae wa mushimani.’ 
DEU.1.32	 Niha ni mi bulelezi zeo, ni teñi mwa hana ku sepa Muñ'a Bupilo, 
DEU.1.33	Kono ni cwale n'a mi etelela kamita ku mi fumanela matibelelo. Ka nako ya busihu n'a mi etelela ka liseli la mulilo, mi ka nako ya musihali n'a mi bonisa nzila ka lilu.
DEU.1.34	 “Muñ'a Bupulo a mi utwa mu nze mu bilaela, mi a nyema. A konka, a li, 
DEU.1.35	‘Ha ku na wa ku mina, ba lusika lo, lo lu maswe, ya ta kena mwa naha ye nunile ye ni sepisize bo kukw'a mina. 
DEU.1.36	Haisi Kalebu mwan'a Jefune, ki yena feela ya ta kena ku yona. U sepahalile ku na, mi ni ka fa yena ni baikulu ba hae naha y'a il'o twela.’ 
DEU.1.37	Kabakala mina, Muñ'a Bupilo u ni nyemezi ni na, mi u ize, ‘Nihaili wena Mushe, ha u na ku kena mwa naha yeo. 
DEU.1.38	Kono mutusi wa hao, Joshua mwan'a Nuni, yena u ta y'o kena mwateñi. Tiisa Joshua pilu, kakuli ki yena ya ta etelela Maisilaele, mane ba y'o yaha mwa naha yeo.’
DEU.1.39	“Cwale Muñ'a Bupilo a li ku luna kaufela, ‘Bana ba mina ba ba sa li ba banyinyani, ba ba si ka ba kale ni ngana ya ku keta bunde kwa bumaswe, ba ta kena mwa naha, ili bona bana ba mina luli be ne mu li ba ka hapiwa ki lila za mina. Ni ta ba fa yona, mi ba ta yaha mwateñi. 
DEU.1.40	Kono haili ka mina batu, mu kute, mu ye mwa lihalaupa ka nzila ye ya kwa Liwate le Lifubelu.’ ”
DEU.1.41	“Mwa alaba, mwa li, ‘Mushe, lu foselize Muñ'a Bupilo. Kono cwale lu ta y'o lwana, sina mw'a lu laelezi Muñ'a Bupilo, Mulimu wa luna.’ Cwale yo muñwi ni yo muñwi wa mina a itukiseze ku y'o lwana, a nz'a hupula kuli ku ta ba bunolo ku hapa naha yeo ya malundu.
DEU.1.42	“Kono Muñ'a Bupilo a li ku na, ‘U ba lemuse kuli ba si ke ba y'o lwanisa lila za bona kakuli ha ni na ku ba tusa, mi ba ta tulwa ki zona.’ 
DEU.1.43	Na mi zibisa s'a n'a bulezi Muñ'a Bupilo, kono ha mu si ka isa pilu kwateñi. Mu mu fetuhezi, mi ka buikuhumuso bwa mina mwa ya mwa naha ya malundu. 
DEU.1.44	Cwale Maamori ba ba ne ba pila mwateñi ba mi tela sina limuka. Ba mi lelekisa, mi ba y'o mi tula ha mu li kwa Horoma, mwa naha ya malundu ya Edomo. 
DEU.1.45	Mwa itilelela ku Muñ'a Bupilo kuli a mi tuse, kono a hana ku mi teeleza kamba ku isa pilu ku mina. 
DEU.1.46	Kikabakaleo ha ne mu tamehile ku ina mwa Kadeshi nako ye telele cwalo.
DEU.2.1	 “Kwa mafelelezo lwa fetuha, mi lwa ya mwa lihalaupa, ka nzila ye ya kwa Liwate le Lifubelu, sina mw'a n'a laelezi Muñ'a Bupilo, mi lwa nga nako ye telele lu nze lu yambaela mwa naha ya malundu ya Edomo.
DEU.2.2	“Muñ'a Bupilo kih'a ni bulelela. 
DEU.2.3	A ni taluseza kuli lu ngile nako ye telele lu nze lu yembana mwa malundu mo, mi lu lukela ku ya kwa mutulo. 
DEU.2.4	 A ni bulelezi kuli ni mi fe litaelo ze tatama, ‘Mu se mu bata ku feza naha ya malundu ya Edomo, naha ya ba ba ne ba simuluhile ku mina, ba lusika lwa Isau. Ba ta mi saba. 
DEU.2.5	Kono mu si ke mwa ba lwanisa, kakuli ha ni na ku mi fa kwa naha ya bona, mane nihaili kaemba ka yona ka ka likana ni lihutu li li liñwi feela. Ni se ni file baikulu ba Isau naha ya Edomo. 
DEU.2.6	Mwa lukela ku leka lico ni mezi ku bona.’
DEU.2.7	“Mu hupule kuli Muñ'a Bupilo, Mulimu wa mina, u mi tohonolofalize mwa linto kaufela ze mu ezize. U mi babalezi ha ne mu nze mu yembana mwa lihalaupa le, le lituna. U bile ni mina mwa lilimo ze, ze mashumi a mane, mi mu fumani linto kaufela ze ne mu tokwa.
DEU.2.8	“Cwale lwa zwelapili, lwa siya nzila ye zwa kwa minzi ya bo Elati ni Ezioni-Geberi, lwa liba kwa Liwate la Lizwai, mi lwa keluha ku liba kwa mutulo wa upa ka nzila ye ya kwa Moabi.
DEU.2.9	 “Mi Muñ'a Bupilo a li ku na, ‘Mu si ke mwa kataza batu ba Moabi, ili baikulu ba Lota, kamba ku ba lwanisa. Ni ba file munzi wa Ari, mi ha ku na kalulo ya naha ya bona ye ni ka mi fa.’ ”
DEU.2.10	Mushobo o maata wa lingangalume za batu, ba ba bizwa Maemimi, ne ba pilanga mwa Ari. N'e li ba batelele sina Maanaki, mushobo o muñwi wa lingangalume za batu. 
DEU.2.11	Sina Maanaki, ni bona ne ba zihahala ka libizo la Marefaimi. Kono Mamoabi, bona, ba ba biza Maemimi. 
DEU.2.12	Kale Mahori ne ba pila mwa Edomo, kono ba lelekiswa mwateñi ki baikulu ba Isau. Ba shandaula sicaba sa bona, mi ba yaha mwateñi, sina mo ne ba lelekiselize Maisilaele lila za bona mwa naha ye ne ba filwe ki Muñ'a Bupilo.
DEU.2.13	Mushe a zwelapili a li, “Cwale lwa sila Nuka ya Zeredi sina mw'a n'a lu bulelezi Muñ'a Bupulo. 
DEU.2.14	 Ne ku fitile lilimo ze mashumi a malalu ka ze supile ni si li siñwi ku zwa fo lu fundukezi mwa Kadeshi-Baranea ku fitela lu sila Nuka ya Zeredi. Balwani kaufela ba sicaba seo ne ba se ba shwile, sina mw'a n'a bulelezi Muñ'a Bupilo kuli ba ka shwa. 
DEU.2.15	Muñ'a Bupilo n'a ba lwanisa ku fitela a ba feza kaufela.
DEU.2.16	“Balwani kaufela ba se ba shwile. 
DEU.2.17	Cwale Muñ'a Bupilo a li, 
DEU.2.18	‘Kacenu mu ka fita mwahal'a naha ya Moabi ka nzila ya Ari. 
DEU.2.19	 Cwale se mu ta ba fakaufi ni naha ya Maamoni, baikulu ba Lota. Mu si ke mwa ba kataza kamba ku kala ku ba lwanisa, kakuli ha ni na ku mi fa se siñwi kwa naha ye ni se ni ba file.’ ”
DEU.2.20	Naha ye hape i bizwa naha ya Marefaimi, ba ba ne ba pilanga mwateñi kale. Maamoni, bona, ne ba ba bizanga Mazamzumimi. 
DEU.2.21	Ne ba li ba batelele sina Maanaki. N'e li ba bañata, mi hape n'e li mushobo o maata. Kono Muñ'a Bupilo a ba yundisa, mi Maamoni ba nga naha ya bona, ba yaha mwateñi. 
DEU.2.22	Ye, ki nto ye swana ni y'a ezize Muñ'a Bupilo kwa Maedomo, baikulu ba Isau, ba ba yahile mwa naha ya malundu ya Edomo. U felize Mahori, mi naha ya bona i yolilwe ki Maedomo. Ba yaha, mi ba sa pila mwateñi ni ka nako ye. 
DEU.2.23	Batu ba mwa soli sa Kreta ba feza Maavimi, ba ba ne ba pila mwa minzi ye kwahule kwa mboela, mane ku y'o fita kwa Gaza, mi ba ikungela naha ya bona, ba yaha mwateñi.
DEU.2.24	“Muñ'a Bupilo a li, ‘Cwale a mu funduke, mi mu sile Nuka ya Arinoni. Ni beya Sihoni wa Maamori, mulena wa Heshiboni, mwatas'a hao hamoho ni naha ya hae. U mu lwanise, mi u kale ku nga naha ya hae. 
DEU.2.25	Kacenu ni ta kala ku kenya sabo kwa batu ba kai ni kai, kuli ba ku sabe. Mañi ni mañi u ta njanjiswa ki sabo ha ku bulelwa libizo la hao.’
DEU.2.26	“Cwale ha lu li mwa Lihalaupa la Kademoti, na luma linumwana ku Mulena Sihoni wa Heshiboni ka manzwi a kozo, a li, 
DEU.2.27	‘U lu lumelele ku fita mwa naha ya hao. Lu ta zamaya feela mwa mukwakwa, lu sa keluhi mwateñi. 
DEU.2.28	Lu ta lifela lico ze lu ca ni mezi e lu nwa. Se lu bata feela ki ku fita mwa naha ya hao. 
DEU.2.29	Se lu bata feela ki ku sila Nuka ya Jordani ku ya mwa naha y'a lu fa Muñ'a Bupilo, Mulimu wa luna. Baikulu ba Isau ba ba pila mwa Edomo, ni ba Moabi ba ba pila mwa Ari, ba lu lumelezi ku fita mwa manaha a bona.’
DEU.2.30	“Kono Mulena Sihoni a hana ku lu lumelela ku fita mwa naha ya hae. Muñ'a Bupilo, Mulimu wa mina, a tatafaza pilu ya hae, mi Sihoni a ba mufetuheli, ili kuli lu mu tule, mi lu hape naha ya hae mo lu sa pila ni kacenu.
DEU.2.31	“Cwale Muñ'a Bupilo a li ku na, ‘Bona, ni tokwisize Mulena Sihoni ni naha ya hae maata fapil'a hao. Cwale u nge naha ya hae, mi u yahe mwateñi.’ 
DEU.2.32	Sihoni a taha ni batu ba hae kamukana ku t'o lu lwanisa fakaufi ni munzi wa Jahazi. 
DEU.2.33	Kono Muñ'a Bupilo, Mulimu wa luna, a lu fa yena. Lwa mu bulaya, bana ba hae, ni batu ba hae kamukana. 
DEU.2.34	I sa li ka yona nako yeo, lwa hapa ni ku sinya minzi kaufela, mi lwa bulaya batu kamukana, banna, basali ni banana. Ha lu si ka siya ni wa lubandangoti. 
DEU.2.35	Lwa hapa likomu ni ku tukuta minzi kaufela. 
DEU.2.36	Muñ'a Bupilo, Mulimu wa luna, a lu hapisa minzi kamukana ku zwa kwa Aroeri, fa munanga wa Nuka ya Arinoni, mane ku y'o fita kwa Giliadi, ku ngelela cwalo ni munzi o fakaufi ni yona nuka. Ne ku si na munzi o n'o na ni lukwakwa lo lutelele lo ne lu ka pala fapil'a luna. 
DEU.2.37	Kono ha lu si ka sutelela fakaufi ni naha ya Maamoni, kamba kwa minanga ya Nuka ya Jaboki, nihaili kwa minzi ya mwa naha ya malundu, kamba mwa sibaka sifi ni sifi mo ne lu hanisizwe ki Muñ'a Bupilo, Mulimu wa luna.
DEU.3.1	“Ku zwa fo lwa ya kwa mutulo, lu libile sibaka sa Bashani, kiha Mulena Ogo a taha ni banna ba hae kaufela ku t'o lu lwanisa fakaufi ni munzi wa Ederei. 
DEU.3.2	Kono Muñ'a Bupilo a li ku na, ‘Mu si ke mwa mu saba. Ni ka mi fa yena, batu ba hae, ni naha ya hae kaufela. Mu ta mu eza sina mo ne mu ezelize Sihoni, mulena wa Maamori, ya n'a busa mwa Heshiboni.’
DEU.3.3	‘Cwale Muñ'a Bupilo a beya Mulena Ogo ni batu ba hae mwa maata a luna, mi lwa ba bulaya kaufela. 
DEU.3.4	Ka yona nako yeo, lwa hapa minzi ya hae, kaufel'a yona, ku tokwa nihaiba u li muñwi o n'o siyezi. Lwa hapa cwalo minzi kamukana, ye n'e eza mashumi a silezi, ni sibaka kamukana sa Arigobo, mw'a n'a busa Mulena Ogo wa Bashani. 
DEU.3.5	Minzi yeo kaufela n'e silelelizwe ka mamota a matelele, likwalo ze tata, ni mikwalelo ye tiile ya ku kwalisa minyako. Mi hape ne ku na ni minzinyana ye miñata ye n'e si na mamota. 
DEU.3.6	Lwa sinya minzi, kamukan'a yona, ni ku bulaya banna, basali ni bana kaufela, sina mo ne lu ezelize kwa minzi ye n'e li ya Mulena Sihoni wa Heshiboni. 
DEU.3.7	Lwa hapa likomu, mi lwa tukuta minzi.
DEU.3.8	“Cwale, ka yona nako yeo, lwa nga naha ya kwa upa wa Nuka ya Jordani, kwa malena ba Maamori ba babeli, ku zwa kwa Nuka ya Arinoni ku isa kwa Lilundu la Heremoni.” 
DEU.3.9	Lilundu la Heremoni, ba Masidoni ba li biza Sirioni, mi Maamori, bona, ba li biza Seniri. 
DEU.3.10	Mushe a zwelapili, a li, “Lwa nga naha kaufela ya Mulena Ogo wa Bashani, minzi ya mwa libala, sibaka kaufela sa Giliadi ni Bashani, ku isa kwa upa mane ku y'o fita kwa minzi ya bo Saleka ni Ederei.”
DEU.3.11	Mulena Ogo n'e li yena wa mafelelezo kwa Marefaimi kaufela. Likwati la situpu sa hae ne li ezizwe ka macwe, mi ne li eza mapeka a mabeli mwa bupala ni a mane mwa butelele, ka ku ya ka litikanyo za kamita. Li sa bonahala ni kacenu mwa munzi wa Maamoni o bizwa Raba.
DEU.3.12	“Ha lu se lu ngile naha, na fa masika a bo Rubeni ni Gadi naha ye kalela kwa munzi wa Aroeri fakaufi ni Nuka ya Arinoni, ni kalulo ya naha ya malundu ya Giliadi hamoho ni minzi ya yona cwalo. 
DEU.3.13	Na fa kalulo ya lusika lwa Manase naha ye ne siyezi kaufela ya Giliadi ni Bashani, mo ne ku busa Ogo, ili ku ngelela sibaka sa Arigobo kamukana.”
DEU.3.13	Bashani kaufela ya zibahala kuli ki naha ya Marefaimi. 
DEU.3.14	Jairi, ya zwa mwa lusika lwa Manase, a ngelela sibaka sa Arigobo, ili Bashani, mane ku y'o fita kwa mululwani wa Geshuri ni Maakati. A beya minzi ya mwateñi libizo la hae, mane i sa bizwa ni kacenu Minzi ya Jairi.
DEU.3.15	Mushe a zwelapili, a li, “Na fa naha ya Giliadi ku ba mushiku wa Makiri ba lusika lwa Manase. 
DEU.3.16	Mi kwa masika a Rubeni ni Gadi, na fa naha ye zwa kwa Giliadi ku y'o fita kwa Nuka ya Arinoni. Fahal'a nuka, n'e li ona mululwani wa bona wa kwa mboela. Kwa mutulo, mululwani n'e li yona Nuka ya Jaboki. Kalulo ye ñwi ya yona nuka yeo n'e eza mululwani ni Maamoni. 
DEU.3.17	Kwa wiko naha ya bona n'e y'o fita ni kwa Nuka ya Jordani. N'o kalela kwa Lisa la Galilea, kwa mutulo, mane ku y'o fita kwa Liwate la Lizwai kwa mboela, ni kwatas'a Lilundu la Pisiga kwa upa.
DEU.3.18	 “Ka yona nako yeo na ba fa litaelo ze, ze tatama, na li, ‘Muñ'a Bupilo, Mulimu wa luna, u mi file naha ye, ye kwa upa wa Jordani, kuli mu yahe mwateñi. Cwale, mu fe balwani ba mina lilwaniso, mi mu ba silise Jordani, ba itangete fapil'a masika kaufela a Isilaele, ba y'o ba tusa ku yaha mwa naha ya bona. 
DEU.3.19	Haisi feela basali, bana ba mina ni likomu, mi na ziba kuli mu na ni likomu ze ñata, ki zona feela ze ta siyala mwamulaho, mwa minzi ye ni mi file. 
DEU.3.20	Mu tuse Maisilaele bahabo mina, ku fitela ba nga naha y'a ba fa Muñ'a Bupilo mwa wiko wa Jordani, mane Muñ'a Bupilo a ba pilise mwateñi ka kozo sina mw'a n'a ezelize ku mina. Cwalehe, kihona yo muñwi ni yo muñwi wa mina a ta kutela kwa naha ye ni mu file.’
DEU.3.21	“Cwale na laela Joshua, na li, ‘U s'o boni s'a ezize Muñ'a Bupilo, Mulimu wa mina, kwa malena ba babeli bao, mi u ta eza cwalo ni ku ba bañwi kaufela ba manaha a mu ta kena ku ona. 
DEU.3.22	Mu si ke mwa ba saba, kakuli Muñ'a Bupilo, Mulimu wa mina, u ka mi lwanela.’
DEU.3.23	 “Ka nako yeo na lapela ka pilu ya ka kaufela, na li, 
DEU.3.24	‘Muñ'a Bupilo ya Pahami, na ziba kuli u ni bonisize feela makalelo a lika ze tuna ze komokisa z'o ka eza. Ha ku na mulimu wa lihalimu kamba wa lifasi, ya ka kona ku eza linto ze maata sina z'o ezize! 
DEU.3.25	Muñ'a Bupilo, u ni lumelele ku sila Nuka ya Jordani, mi ni y'o bona naha ye nunile ye mwabuse, naha ye nde ya malundu, ni Lilundu la Lebanoni.’
DEU.3.26	“Kono, kabakala mina batu, Muñ'a Bupilo a ni halifela, mi a tokwa ku ni utwa. Bakeñisacwalo, a li, ‘Ku likani! U si ke wa kutela kupo yeo hape! 
DEU.3.27	U ye fahalimw'a Lilundu la Pisiga, mi u talime kwa mutulo ni kwa mboela, kwa upa ni kwa wiko. U talimisise hande ka tokomelo z'o ta bona, kakuli ha u na ku sila Nuka ya Jordani ni kamuta. 
DEU.3.28	U laele Joshua. U mu kutaze ni ku mu tiisa kakuli ki yena ya ta etelela sicaba, mane si sile ni ku y'o yaha mwa naha yeo y'o bona.’
DEU.3.29	“Cwale lwa ina cwalo mwa libala ku libana ni munzi wa Beti-Peori.”
DEU.4.1	Cwale Mushe a li kwa sicaba, “Mu mamele milao kamukana ye ni mi luta, mi mu ka pila ni ku yaha mwa naha y'a mi fa Muñ'a Bupilo, Mulimu wa bo kukw'a mina. 
DEU.4.2	 Mu si ke mwa ekeza kamba ku zwisa se siñwi ku ze ni mi laela. Mu utwe litaelo za Muñ'a Bupilo, Mulimu wa mina, ze ni mi file. 
DEU.4.3	 Mina kasibili mu iponezi s'a ezize Muñ'a Bupilo kwa Lilundu la Peori. Mwa sibaka seo, u bulaile mutu ni mutu ya n'a lapela Baale. 
DEU.4.4	Kono ba ku mina kaufela ba ba ne ba sepahalile ku Muñ'a Bupilo, Mulimu wa mina, ba sa pila ni kacenu le.
DEU.4.5	“Ni mi lutile milao kaufela, sina mw'a ni bulelezi Muñ'a Bupilo, Mulimu wa ka. Mu y'o i mamela ni mwa naha ye mu tuha mu hapa ni ku y'o pila mwateñi. 
DEU.4.6	Mu i mamele ka ku sepahala, mi taba yeo i ta bonisa butali ni kutwisiso ya mina ku ba macaba a mañwi. Ha ba ka utwa ka za milao ye kaufela, ba ka li, ‘Sicaba se situna se, si na ni ngana ni kutwisiso ye cwañi!’
DEU.4.7	“Ha ku na sicaba si sili, niha si ka kuma kai kapa kai, se si na ni mulimu ya fakaufi ni batu ha ba mu bata, sina mw'a inezi Muñ'a Bupilo, Mulimu wa luna, ku luna. Kamita wa lu alaba ha lu kupa tuso ku yena. 
DEU.4.8	Ha ku na sicaba se siñwi, niha si ka ba se situna cwañi, se si na ni milao ye lukile sina yona ye, ye ni mi lutile kacenu. 
DEU.4.9	Mu ipabelele! Mu tokomele kuli ha mu sa pila, mu si ke mwa libala se mu boni ka meeto a mina. Mu bulelele bana ni baikulu ba mina. 
DEU.4.10	Mu ba taluseza ka za lizazi le mu kile mwa yema fapil'a Muñ'a Bupilo, Mulimu wa mina, kwa Lilundu la Sinai, ha n'a ize ku na, ‘Kopanya sicaba. Ni bata kuli ba utwe se ni ta bulela, ili kuli ba itute ku ni saba mwa bupilo bwa bona kaufela, ni kuli ba lute bana ba bona ku ni saba.’
DEU.4.11	 “Mu ba bulelele mo ne mu tezi ku t'o yema kwatas'a lilundu le ne li kwahezwi ki malu a matuna a musi o munsu, mi ili mo ne ku zwa mulilo o n'o ya kwahalimu. 
DEU.4.12	Mu ba taluseze mw'a n'a bulelela Muñ'a Bupilo ku mina, a nz'a li mwa mulilo, mo ne mu mu utwezi h'a bulela, kono u si ka bona pupeho ifi kamba ifi. 
DEU.4.13	 U mi bulelezi ze ne mu lukela ku eza kuli mu buluke bulikani bw'a n'a itamile ni mina, ili ku mamela milao ye lishumi, y'a n'a ñozi fa matapa a mabeli a macwe. 
DEU.4.14	 Muñ'a Bupilo u ni bulelezi kuli ni mi lute milao kaufela, ye mu swanezi ku mamela mwa naha ye se mu tuha mu hapa ni ku yaha mwateñi.
DEU.4.15	“Muñ'a Bupilo ha n'a bulezi ni mina, a li mwa mulilo fa Lilundu la Sinai, ne mu si ka bona sibupeho sa mufuta ufi kamba ufi. Cwale, mu tokomele kuli mu si ke mwa eza sibi. 
DEU.4.16	 Mu si ke mwa ikezeza milimu ya maswaniso a sibupeho sifi kamba sifi, i ka ba siswaniso sa munna kamba sa musali, 
DEU.4.17	 sa folofolo kamba sa nyunywani, 
DEU.4.18	sa sihahabi kamba sa tapi. 
DEU.4.19	U si ke wa likwa ka ku lapela ni ku sebeleza z'o bona mwa mbyumbyulu, ili lizazi, kweli, ni linaleli. Muñ'a Bupilo, Mulimu wa luna, u li file batu ba bañwi kaufela kuli ba li lapele. 
DEU.4.20	 Kono mina mu batu b'a zwisize mwa Egepita, mwa lionga le li tuka. U mi zwisize mwateñi kuli mu be batu ba hae, sina mo mu inezi kacenu. 
DEU.4.21	 Muñ'a Bupilo, Mulimu wa luna, a ni halifela bakeñisa mina batu, mi a bulela patalaza kuli ha ni na ku sila Nuka ya Jordani ku y'o kena mwa naha ye nunile y'a mi fa yona. 
DEU.4.22	Ni ta shwela mwa naha ye, mi ha ni na ku sila nuka, kono mina se mu li fakaufi ni ku sila, ku y'o pila mwa naha yeo ye nunile. 
DEU.4.23	Mu bone kuli ha mu na ku libala bulikani bw'a isweli ni mina, yena Muñ'a Bupilo, Mulimu wa mina. Mu mamele taelo ya hae kuli mu si ke mwa ikezeza milimu ya maswaniso a mufuta ufi kamba ufi. 
DEU.4.24	 Kakuli Muñ'a Bupilo, Mulimu wa mina, ki Mulimu ya sa swaleli ba ka kanganisana ni yena. Mi u swana ni mulilo o tuka.
DEU.4.25	“Niha mu ka be mu se mu inzi mwa naha yeo nako ye telele ku ba ni bana, mane ni baikulu, mu si ke mwa eza sibi ka ku ikezeza siswaniso sa sika sifi ni sifi. Ye, ki taba ye maswe fapil'a Muñ'a Bupilo, mi i ta mu nyemisa. 
DEU.4.26	Haiba mu eza cwalo, ni biza lihalimu ni lifasi ku t'o ba lipaki za ka ku mina kacenu kuli mu ka tuha mu fela mwa naha. Ha mu na ku pila nako ye telele mwa naha ye mwabuse bwa Jordani, ye mu tuha mu yaha ku yona. Mu ta yundiswa kaufel'a mina. 
DEU.4.27	 Muñ'a Bupilo u ka mi hasanyeza mwa macaba. Ku ta piliswa ba sikai feela ku mina. 
DEU.4.28	Mu ka sebeleza milimu ye ezizwe ka mazoho a batu, milimu ya likota ni ya macwe, milimu ye sa boni, ye sa utwi, ye sa ci kamba ku utwa muunko. 
DEU.4.29	 Hona ko, mu ka bata Muñ'a Bupilo, Mulimu wa luna. Haiba mu mu bata ka lipilu ni mioya ya mina kaufela mu ka mu fumana. 
DEU.4.30	Kono ha mu li mwa maziezi a mifuta-futa, mi mu tahelwa ki ze ni mi bulelezi kaufela, fohe kwa mafelelezo mu ta sikuluhela ku Muñ'a Bupilo ni ku mu utwa. 
DEU.4.31	Ki Mulimu ya musa. H'a na ku mi tuhela, ku mi timeza, kamba ku libala bulikani bw'a isweli ni bo kukw'a mina.
DEU.4.32	“U batisise za kwakale, za nako y'o n'o si ka pepwa, ku kalela fa nako y'a bupiwa mutu ki Muñ'a Bupilo mwa lifasi. U batisise mwa lifasi kaufela. Kana ku kile kwa ezahala nto ye tuna sina ye? Kana ku na ni ya kile a utwa taba ye swana ni ye, nji? 
DEU.4.33	Kikuli ku kile kwa ba ni sicaba se ne si utwile Mulimu a bulela a nz'a li mwa mulilo, mi sa pila sina wena, nji? 
DEU.4.34	Kana ku kile kwa ba ni mulimu ya n'a zwisize ka bundume sicaba mwa sicaba se siñwi, ku t'o si eza sicaba sa hae, sina mw'a n'a mi ezelize Muñ'a Bupilo, Mulimu wa mina mwa Egepita, na? U itusisize maata a hae a matuna, u nz'o talimezi wena kasibili, mi a tisa matuku ni ndwa, a eza limakazo ni ze komokisa, mane a tahisa ni ze sabisa kamukana. 
DEU.4.35	 Muñ'a Bupilo u ku bonisize zeo kaufela, mane u zibe kuli ki yena feela Mulimu a nosi, mi ha ku na u sili. 
DEU.4.36	U ku utwisize linzwi la hae, le li zwa kwa lihalimu, ili kuli a kone ku ku luta. Mi mwa lifasi u ku bonisize mulilo wa hae o kenile, ni ku bulela ni wena a nz'a li mwateñi. 
DEU.4.37	Kabakala ku lata bo kukw'a hao, u ketile baikulu ba bona, mi ka maata a hae a matuna, yena kasibili u ku zwisize mwa Egepita. 
DEU.4.38	Ha n'o nz'o zwelapili, a leleka macaba a matuna, a maata ku fita wena, ili kuli a ku tise ni ku ku fa naha ya ona, ili naha ye sa li ya hao ni ka nako ye. 
DEU.4.39	Cwalehe, u hupule, mi u si ke mwa libala ni kamuta, kuli Muñ'a Bupilo ki yena Mulimu mwa lihalimu ni mwa lifasi. Ha ku na mulimu u sili! 
DEU.4.40	U mamele milao ya hae kaufela ye ni ku file yona kacenu, mi cwale linto kamukana li ta konda kwa neku la hao ni baikulyoe. Ka ku eza cwalo, u ta zwelapili ku pila mwa naha y'a ku fa Muñ'a Bupilo, Mulimu wa hao, mi i ta ba ya hao kuya kuile.”
DEU.4.41	 Cwale Mushe a toma minzi ye milalu kwa upa wa Nuka ya Jordani. 
DEU.4.42	N'e li minzi mw'a n'a kona ku sabela mutu ni ku y'o pila mwateñi haiba n'a bulaile yo muñwi ya n'a si sila sa hae, isi ka bomu. N'a kona ku sabela ku o muñwi wa minzi yeo, a sa bulaiwi. 
DEU.4.43	Ku ba lusika lwa Rubeni, ne ku na ni munzi o bizwa Bezeri, o n'o li mwa naha ya malundu. Ku ba lusika lwa Gadi, ne ku na ni Ramoti, o n'o li mwa naha ya Giliadi. Mi ku ba lusika lwa Manase, wa bona n'e li Golani, o n'o li mwa naha ya Bashani.
DEU.4.44	Mushe a fa milao ni lituto za Mulimu kwa sicaba sa Isilaele. 
DEU.4.45	A ba fa milao ye, ha ne ba se ba zwile mwa Egepita. 
DEU.4.46	Ne ba li kwa upa wa Nuka ya Jordani, ku libana ni munzi wa Beti-Peori. N'o li mwa naha ya Mulena Sihoni wa Maamori, ya n'a busa mwa munzi wa Heshiboni. Mushe ni ba sicaba sa Isilaele ba mu tula ha ba zwa mwa Egepita. 
DEU.4.47	Ba hapa naha ya hae, ni naha ya Mulena Ogo wa Bashani. Ba, n'e li bona malena ba babeli ba Maamori ba ba ne ba yahile kwa upa wa Jordani. 
DEU.4.48	Naha ye ne ba hapile n'e namile ku zwa kwa munzi wa Aroeri, fa munanga wa Nuka ya Arinoni, ku isa kwa Lilundu la Sirioni ili lona Lilundu la Heremoni. 
DEU.4.49	Hape n'e kopanyeleza ni sibaka kaufela sa upa wa Nuka ya Jordani, ku y'o fita kwa Liwate la Lizwai ni kwatas'a Lilundu la Pisiga.
DEU.5.1	Mushe a biza batu kaufela ba Isilaele, mi a li ku bona, “Sicaba sa Isilaele, mu teeleze milao kaufela ye ni mi fa yona kacenu. Mu itute yona, mi mu bone kuli mwa i buluka. 
DEU.5.2	Muñ'a Bupilo, Mulimu wa luna, u isweli bulikani ni luna kwa Lilundu la Sinai. 
DEU.5.3	N'a si ka iswala bulikani ni bo kukw'a luna feela, kono ni luna cwalo, luna kamukana ba ba sa pila mo kacenu. 
DEU.5.4	Muñ'a Bupilo u ipulelezi ni mina, mu nze mu talimani, a li mwa mulilo fa lilundu. 
DEU.5.5	Nako yeo, ne ni yemi mwahal'a mina ni Muñ'a Bupilo, ku mi taluseza s'a n'a bulela, kakuli ne mu saba mulilo, mi ne mu sa koni ku kambama fa lilundu.
DEU.5.5	“Muñ'a Bupilo a li, 
DEU.5.6	‘Ki na Muñ'a Bupilo, Mulimu wa hao, ya ku zwisize mwa naha ya Egepita, mo n'o luilwe.
DEU.5.7	“‘U si ke wa lapela mulimu u sili. U lapele na feela.
DEU.5.8	 “‘U si ke wa ikezeza maswaniso a betilwe a sika sifi ni sifi sa ze mwahalimu, kamba fafasi, kamba mwa mezi kwatas'a lifasi. 
DEU.5.9	 U si ke wa kubamela mulimu ufi ni ufi wa siswaniso kamba ku u sebeleza, kakuli na, ki na Muñ'a Bupilo, Mulimu wa hao, mi ha ni lumeli ba ba kangisana ni na. Ni utwisa butuku ba ba ni toile, ni baikulu ba bona cwalo, mane ku isa kwa lusika lwa bulalu ni lwa bune. 
DEU.5.10	Kono ni bonisa lilato la ka kwa likiti-kiti za masika a ba ba ni lata, mi ba utwa milao ya ka.
DEU.5.11	 “‘U si ke wa sebelisa libizo la ka mafosisa, kakuli na Muñ'a Bupilo, Mulimu wa hao, ni ka utwisa butuku mañi ni mañi ya bapalisa libizo la ka.
DEU.5.12	 “‘U buluke Lizazi la Pumulo, mi u li ketele na, sina mo ni ku laelezi, na, Muñ'a Bupilo, Mulimu wa hao. 
DEU.5.13	 U eze musebezi wa hao ka mazazi a silezi. 
DEU.5.14	Kono lizazi la busupa, ki lizazi la pumulo le li ketezwi na. Ka lona lizazi leo, ha ku na ya ka sebeza, i ka ba wena, bana ba hao ba bashimani kapa ba basizana, batanga ba banna kapa ba basali, ni limunanu za hao, mane ni bona balicaba ba ba pila mwa naha ya hao. Batanga ba hao ba lukela ku pumula sina wena. 
DEU.5.15	U hupule kuli n'o li mutanga mwa naha ya Egepita, ni kuli na, Muñ'a Bupilo, Mulimu wa hao, ni ku lukuluzi ka maata a ka a matuna. Kikabakaleo ni ku laela ku buluka Lizazi la Pumulo.
DEU.5.16	 “‘U kuteke ndat'aho ni m'aho, sina mo ni ku laelela, na, Muñ'a Bupilo, Mulimu wa hao, kuli linto kaufela li konde kwa neku la hao, mi u pile nako ye telele mwa lifasi le ni ku fa lona.
DEU.5.17	 “‘U si ke wa bulaya mutu.
DEU.5.18	 “‘U si ke wa buka.
DEU.5.19	 “‘U si ke wa uzwa.
DEU.5.20	 “‘U si ke wa tameleza mutu ka buhata.
DEU.5.21	 “‘U si ke wa lakaza musal'a mutu. U si ke wa lakaza ndu ya hae, simu ya hae, batanga ba hae, komu ya hae, mbongolo ya hae, kamba sika sifi ni sifi s'a luile.’
DEU.5.22	 “Mun'a Bupilo a fa milao ye kwa batu kaufela ba ba ne ba kopani kwa lilundu. Ki yona feela y'a n'a file ha n'a bulela ka linzwi le li maata, le ne li zwa mwa mulilo ni mwa malu a mansu. Cwale a ñola milao yeo fa matapa a mabeli a macwe, mi a ni fa ona.
DEU.5.23	“Lilundu kamukana ha ne li apesizwe ki mulilo, mi mu utwa linzwi le li zwa mwa lififi, baeteleli ni malena ba masika a mina ba taha ku na. 
DEU.5.24	Mi ba li, ‘Muñ'a Bupilo, Mulimu wa luna, u bonisize butuna ni maata a hae, ha lu mu utwa a bulela mwa mulilo! Kacenu lu boni kuli kanti kwa konahala kuli mutu a pile, Mulimu nih'a bulezi ni yena. 
DEU.5.25	Kono kikabakalañi ha lu ka ipatiseza lifu hape? Mulilo-tuna o sabisa wo, u ta lu feza. Lu ka shwa, haiba lu utwa hape Muñ'a Bupilo, Mulimu wa luna, a bulela. 
DEU.5.26	Kana ku na ni mutu ya pilile, mwamulaho a ku utwa Mulimu ya pila a bulela mwa mulilo, nji? 
DEU.5.27	Mushe, kuta! U y'o teeleza litaba kaufela z'a ta bulela Muñ'a Bupilo, Mulimu wa luna. Cwale u kute, mi u t'o lu taluseza s'a ku bulelezi. Lu ka utwa ni ku mamela.’
DEU.5.28	“Mun'a Bupilo h'a utwile zeo, a li ku na, ‘Ni utwile se ba bulezi batu ba, mi ba nepile. 
DEU.5.29	Ni lakaza kuli kabe ne ba ka ikutwanga cwalo kamita! Ni lakaza kuli kabe ne ba ka ni sabanga cwalo kamita, ni ku buluka milao ya ka kaufela, kuli lika kamukana li ba zamaele hande, bona ni baikulu ba bona kuya kuile. 
DEU.5.30	Zamaya, u y'o ba bulelela kuli ba kutele kwa litende za bona. 
DEU.5.31	Kono wena, Mushe, u ine ni na fa, mi ni ka ku fa milao ni litaelo za ka kaufela. U li lute batu kuli ba li buluke mwa naha ye ni ba fa yona.’
DEU.5.32	“Mu bone kuli mu eza linto kamukana z'a mi laezi Muñ'a Bupilo, Mulimu wa mina. Mu si ke mwa tula ni o mukwana wa milao ya hae. 
DEU.5.33	Mu i mamele, kamukan'a yona, kuli linto kaufela li mi zamaele hande. Kihona mu ka pila hande mwa naha ye mu y'o yaha ku yona.
DEU.6.1	“Cwale ki ye milao kaufela ye ni laezwi ki Muñ'a Bupilo, Mulimu wa mina, kuli ni mi lute yona. Mu i mamele mwa naha ye mu tuha mu y'o kena ni ku yaha ku yona. 
DEU.6.2	Isilaele, ha u nz'o pila wena ni baikulu ba hao, u sabe Muñ'a Bupilo, Mulimu wa hao, mi u buluke milao ya hae kaufela ye ni ku fa, kuli u y'o pila mwa naha yeo nako ye telele. 
DEU.6.3	U i utwisise, wena Isilaele, mi u i mamele! Fohe, lika kaufela li ka ku zamaela hande, mi u ka fetuha sicaba se si tiile, se si pila mwa naha ye nde ye nunile, sina mw'a sepiselize Muñ'a Bupilo, Mulimu wa bo kukw'a hao.
DEU.6.4	 “Isilaele, u hupule se kuli Muñ'a Bupilo feela a nosi ki yena Mulimu wa luna. 
DEU.6.5	 Lata Muñ'a Bupilo, Mulimu wa hao, ka pilu ya hao kaufela, ka moya wa hao kaufela, ni ka maata a hao kaufela. 
DEU.6.6	 U si ke wa libala ni kamuta litaelo ze ni ku fa zona kacenu. 
DEU.6.7	U li lute bana ba hao. U li lundulule hape ni hape, ha u li kwa hae kamba mwa naheñi, ha u pumuzi mane ni ha u sebeza. 
DEU.6.8	U itamelele yona fa mazoho ni fa pata ya hao kuli i be kupuzo. 
DEU.6.9	U i ñole fa misumo ye kwa minyako ya mandu a hao ni fa minyako ya malapa a hao.
DEU.6.10	 “Muñ'a Bupilo, Mulimu wa hao, n'a sepisize bo kukw'a hao, bo Abrahama, Isaka ni Jakobo, kuli u ka ku fa naha ye na ni minzi ye mituna, y'o si ka icahela, ili mo ku pilwa hande. 
DEU.6.11	Mandu a ka be a tezi lika ze nde, z'o si ka beya mwateñi, mi ku ka ba ni liliba ze yepilwe kale, masimu a likota za veine ni litima za likota za olive ze se li cezwi kale. Muñ'a Bupilo h'a ta ku tisa mwa naha yeo, mu ta ba ni z'o bata ku ca kaufela. 
DEU.6.12	U bone kuli ha u libali Muñ'a Bupilo ya ku zwisize mwa Egepita, mo n'o li mutanga. 
DEU.6.13	 U sabe feela Muñ'a Bupilo, Mulimu wa hao, u lapele yena a nosi, mi lisepiso za hao u li eze feela ka libizo la hae. 
DEU.6.14	U si ke wa lapela milimu i sili, nihaili milimu ya batu ba ba pila ni wena. 
DEU.6.15	Ha u ka eza cwalo, buhali bwa Muñ'a Bupilo bu ka ku tahela sina mulilo ni ku ku feza, mbuu, kakuli Muñ'a Bupilo, Mulimu wa hao, ya inzi ni wena, h'a lati ku babalela ba ba mu hanyeza.
DEU.6.16	 “Bana ba Isilaele, mu si ke mwa lika Muñ'a Bupilo, Mulimu wa mina, sina mo ne mu ezelize kwa Masa. 
DEU.6.17	Mu bone kuli mu mamela milao kaufela y'a mi file. 
DEU.6.18	Isilaele, u eze s'a bulela Muñ'a Bupilo kuli ki se sinde, mi si lukile, mi linto kaufela li ta ku zamaela hande. U ta kona ku hapa naha ye nde ye nunile, yeo Muñ'a Bupilo a i sepisize bo kukw'a hao. 
DEU.6.19	Mi u ka leleka lila za hao, sina mw'a sepiselize.
DEU.6.20	“Ka linako ze taha, bana ba hao ha ba ta ku buza, ba li, ‘Kikabakalañi Muñ'a Bupilo, Mulimu wa luna, h'a mi laezi ku buluka milao ye kaufela?’ 
DEU.6.21	Cwale u ba bulelele, u li, ‘Ne lu li batanga ba mulena wa Egepita, mi Muñ'a Bupilo u lu lukuluzi ka maata a hae a matuna. 
DEU.6.22	Lu mu boni ka meeto a luna h'a eza limakazo ni linto ze sabisa kwa Maegepita, ku mulen'a bona ni kwa manduna ba hae kamukana. 
DEU.6.23	U lu lukuluzi mwa Egepita ku lu tisa kwanu, ku t'o lu fa naha ye, sina mw'a sepiselize bo kukw'a luna. 
DEU.6.24	Cwalehe, Muñ'a Bupilo, Mulimu wa luna kiha s'a lu laela ku buluka milao ye kaufela ni ku mu saba. Ha lu ka i mamela, u ta babalela sicaba sa luna kamita ni ku si zwisezapili. 
DEU.6.25	Mulimu u ka lu tabela hahulu, haiba lu ka mamela z'a lu laezi kaufela ka ku sepahala.’
DEU.7.1	 “Muñ'a Bupilo, Mulimu wa hao, u ka ku tisa mwa naha y'o ka yaha ku yona, mi u ta leleka mwateñi macaba a mañata. Ha u sutelela, yena u ta leleka mwateñi macaba a supile a matuna, ni a maata ku fita wena, ili Mahiti, Magiregashi, Maamori, Makanana, Maperizi, Mahivi ni Majebusi. 
DEU.7.2	Muñ'a Bupilo, Mulimu wa hao, h'a ka beya batu ba mwatas'a hao, mi wa ba tula, cwale u ba bulaye kaufel'a bona. U si ke wa swalisana ni bona kamba ku ba shwela makeke. 
DEU.7.3	U si ke wa nyalana ni bona, mi u si ke wa lumelela bana ba hao ku nyalana ni bana ba bona. 
DEU.7.4	Ha mu ka eza cwalo ba ka zwisa bana ba hao ku Muñ'a Bupilo, mi ba ba lapelise milimu i sili. Fo Muñ'a Bupilo u ka ku halifela, mi a ku bulaye kapili. 
DEU.7.5	 S'o swanezi ku eza kwa batu ba ki se. U lutulule tutala twa bona, u lobake misumo ya macwe ya likupuzo za bona. U pumake likota za bona fo ba pailelela, mi u cise milimu ya bona ya maswaniso. 
DEU.7.6	 U eze cwalo kakuli u sicaba sa Muñ'a Bupilo, Mulimu wa hao. Mwahal'a macaba kamukana a mwa lifasi u ketile wena kuli u be sicaba sa hae luli.
DEU.7.7	“Muñ'a Bupilo n'a si ka mi lata ni ku mi keta kabakala kuli ne mu fita macaba a mañwi kwa buñata, batili! Ne mu li sicaba se sinyinyani hahulu kwa macaba a mañwi a mwa lifasi. 
DEU.7.8	Kono Muñ'a Bupilo u mi latile, mi u lakalize ku buluka sepiso y'a n'a ezize ku bo kukw'a mina. Kikabakaleo h'a mi pilisize ka maata a hae ni ku mi lukulula mwa butanga bwa mulena wa Egepita. 
DEU.7.9	 U hupule kuli Muñ'a Bupilo, Mulimu wa hao, ki yena feela Mulimu, mi wa sepahala. U ta buluka bulikani bwa hae ni ku bonisa lilato la hae le li sa feli ku isa kwa masika a eza lule a ba ba mu lata, mi ba buluka milao ya hae. 
DEU.7.10	Kono h'a na ku lika-lika ku utwisa butuku ya mu toile. 
DEU.7.11	Cwale u tokomele s'o lutilwe. U mamele milao kaufela ye ni ku file kacenu.
DEU.7.12	 “Haiba mu teeleza kwa litaelo ze, ni ku li mamela ka ku sepahala, fohe Muñ'a Bupilo, Mulimu wa mina, u ta na buluka bulikani bwa hae ni mina, ni ku mi bonisa lilato la hae le li sa feli, sina mw'a n'a sepiselize bo kukw'a mina. 
DEU.7.13	U ta ku lata ni ku ku tohonolofaza, kuli u ate, mi u be ni bana ba bañata. U ka tohonolofaza masimu a hao, kuli u be ni lico, waine, ni mafula a olive. Mi hape u ka ku tohonolofaza ka ku ku fa likomu ni lingu ze ñata. U ta ku fa litohonolo ze kaufela mwa naha y'a sepisize bo kukw'a hao kuli u ka ku fa yona. 
DEU.7.14	Ha ku na sicaba mwa lifasi se si ka fuma limbuyoti sina wena. Ha ku na wa ku mina ya si ke a pepa, mi ha ku na komu ya ku mina ye ta ba sitwatwa. 
DEU.7.15	Muñ'a Bupilo u ta ku sileleza kwa matuku kaufela. H'a na ku ku tahiseza matuku a sabisa o' bonezi mwa Egepita, kono u ka tisa matuku ao kwa lila za hao. 
DEU.7.16	U sinye sicaba kamukana s'a beya Muñ'a Bupilo, Mulimu wa hao, mwa maata a hao, mi u si ke wa si shwela makeke. U si ke wa lapela milimu ya sona, kakuli ha u ka eza cwalo, u ka tahelwa ki bumai.
DEU.7.17	“U si ke wa li, ‘Batu ba, ba ni fita kwa buñata, mi ha ni koni ku ba leleka mwa naha.’ 
DEU.7.18	U si ke wa ba saba. U hupule s'a ezize Muñ'a Bupilo, Mulimu wa hao, ku mulena wa Egepita ni batu ba hae kaufela. 
DEU.7.19	U hupule likozi ze sabisa z'o iponezi ka meeto a hao, limakazo ni ze komokisa, ni maata a matuna a' ku lukuluzi ka ona Muñ'a Bupilo, Mulimu wa hao. U ka feza batu ba kaufela b'o saba ka nako ye, sina mw'a n'a feliselize Maegepita. 
DEU.7.20	U ka ba kenyeza sabo ni ku sinya ba ba bata ku y'o ipata kaufela. 
DEU.7.21	U si ke wa saba batu ba. Muñ'a Bupilo, Mulimu wa hao, u na ni wena. Ki Mulimu yo mutuna, mi ki yena feela ya lukela ku sabiwa. 
DEU.7.22	U ta na leleka cwalo macaba ao kaufela wena ha u nz'o sutelela, kono ha u na ku kona ku a feza ka nako i liñwi. Ha n'o ka eza cwalo, palo ya libatana n'e ka ekezeha hahulu ku ku fita. 
DEU.7.23	Muñ'a Bupilo u ka beya lila za hao mwa maata a hao, mi u ka ba sabisa ku fitela ba felelela. 
DEU.7.24	U ta beya malen'a bona mwa maata a hao. U ta ba bulaya, mi ba ta libaliwa. Ha ku na ya ka kona ku ku hanisa. U ta ba bulaya kaufela. 
DEU.7.25	U cise maswaniso a bona. U si ke wa lakaza silivela kamba gauda ye ku ona, mi u si ke wa ikungela yona. Ha u ka eza cwalo, i ta ba ziezi, kakuli Muñ'a Bupilo u toile milimu ya maswaniso. 
DEU.7.26	U si ke wa tisa nihaili se siñwi sa maswaniso a mwa minzi ya hao, kakuli ha u ka eza cwalo u ka kutwa ka sikuto se si swana ni sa bona. U swanezi ku toya ni ku nyefula maswaniso ao, kakuli a kutilwe ki Muñ'a Bupulo.
DEU.8.1	“U mamele ka ku sepahala linto kaufela ze ni ku laezi zona kacenu, kuli mu pile, mu ate, mi mu hape naha ye n'e sepisizwe bo kukw'a mina ki Muñ'a Bupilo. 
DEU.8.2	Wena Isilaele, u hupule mw'a ku zamaiselize Muñ'a Bupilo, Mulimu wa hao, mwa musipili o mutelele mwa lihalaupa ka lilimo ze mashumi a mane a nz'a ku tahiseza butata ili ku ku lika kuli a zibe se si mwa pilu ya hao ni kuli a bone kamba u ka mamela litaelo za hae. 
DEU.8.3	 A ku lapisa, mi a ku uta ka manna, ili mufuta wa sico s'o n'o si ka ca kale, wena kamba bo kukw'a hao. A eza cwalo ku ku luta kuli ha si sico feela se si pilisa mutu, kono mutu u pila ni ka linzwi kaufela la Mulimu. 
DEU.8.4	Liapalo za hao ne li si ka pazauha, ni mahutu a hao n'a si ka luluha ka lilimo ze mashumi a mane zeo. 
DEU.8.5	 U hupule kuli Muñ'a Bupilo, Mulimu wa hao, u ku sikulula ni ku ku utwisa butuku sina mushemi h'a luta bana ba hae likute. 
DEU.8.6	Cwalehe, u eze sina mw'a ku laelezi Muñ'a Bupilo. U zamaye ka milao ya hae, mi u mu sabe. 
DEU.8.7	Muñ'a Bupilo, Mulimu wa hao, u ku tisa mwa naha ye nunile, naha ye na ni linuka, mataba, ni linukana ze mwa mubu ze zwisa mezi a bubela mwa mabala ni mwa malundu. 
DEU.8.8	U ku tisa mwa naha ya mabele ni buloto, ya miselo ya veine, ya lifeiga ni ligaraneti, liolive ni linosi. 
DEU.8.9	Koo, ha u na ku y'o lapa kamba ku tokwa se siñwi. Macwe a yona a na ni butale, mi u kona ku yepa butale bwa kopa mwa malundu a yona. 
DEU.8.10	U ta fumana z'o bata ku ca kaufela, mi u ka itumela ku Muñ'a Bupilo, Mulimu wa hao, bakeñisa naha ye nunile y'a ku file.
DEU.8.11	 “U hupule Muñ'a Bupilo, Mulimu wa hao. U mamele milao ya hae kaufela ye ni ku file kacenu. 
DEU.8.12	U ka fumana z'o tokwa ku ca kaufela, mi u ka yaha mandu a mande m'o ta ina. 
DEU.8.13	Likomu ni lingu za hao, silivela ni gauda, ni liuwo la hao kaufela li ta ekezeha. 
DEU.8.14	Kono tokomele kuli u si ke wa ikuhumusa ni ku libala Muñ'a Bupilo, Mulimu wa hao, ya ku zwisize mwa Egepita, mo n'o li mutanga. 
DEU.8.15	U ku etelezi mwa lihalaupa le lituna le li sabisa, mo ne ku na ni linoha ze na ni kozi hamoho ni tubanze. Mwa naha yani, ye omile, ye si na mezi, u ku bubiselize mezi a zwa mwa licwe. 
DEU.8.16	Mwa lihalaupa u ku file manna kuli u ce, ili mufuta wa sico se ne si si ka ciwa ki bo kukw'a hao ni kamuta. U ku tahiselize butata ili ku ku lika, kuli kwa mafelelezo a ku fuyaule ka lika ze nde. 
DEU.8.17	Cwalehe, u si ke wa hupula ni hanyinyani kuli u ifumisize ili wena ka maata a hao. 
DEU.8.18	U hupule kuli ki Muñ'a Bupilo, Mulimu wa hao, ya ku file maata a ku ba mufumi. U ezize cwalo kakuli n'a sepahala mwa bulikani bw'a n'a ezize ni bo kukw'a hao, mi u sa sepahala ku bona ni kacenu le. 
DEU.8.19	U si ke wa libala Muñ'a Bupilo, Mulimu wa hao, mi wa yauluka ni milimu i sili ku i lapela ni ku i sebeleza. Na ku lemusa kuli ha u ka eza cwalo, u ka shwa luli. 
DEU.8.20	Haiba mu sa utwi Muñ'a Bupilo, fohe, ni mina mu ka sinyeha sina macaba a tuha a sinyiwa ha mu nze mu sutelela cwalo.
DEU.9.1	“U teeleze, wena Isilaele! U tuha u sila Nuka ya Jordani ku y'o hapa naha ya macaba a matuna, a maata ku fita wena. Minzi ya bona ki ye mituna, mi i na ni mamota a matelele a ile mwahalimu. 
DEU.9.2	Bona batu kasibili ki ba batelele, mi ba na ni maata. Ki lingangalume za batu, mi u s'o utwile kuli ha ku na ya kona ku ba lwanisa. 
DEU.9.3	Kono cwale u ta iponela ili wena kuli Muñ'a Bupilo, Mulimu wa hao, u ta ku etelela sina mulilo o buhali. U ta ba tula, wena ha u nz'o sutelela, ili kuli u ba leleke ni ku ba timeza kapili, sina mw'a sepiselize.
DEU.9.4	“Yena Muñ'a Bupilo, Mulimu wa hao ha s'a ku zwiselize bona mwateñi, u si ke wa ipulelela kuli Muñ'a Bupilo u ku tisize ku t'o yaha mwateñi kakuli kwa ku lukela. Batili, Muñ'a Bupilo u ta ku zwiseza batu ba mwateñi kakuli ba maswe. 
DEU.9.5	Ha si kabakala kuli wena u yo munde, mi u eza ze lukile kuli mane Muñ'a Bupilo a ku liselele ku ikungela naha ya bona. U ta ba leleka mwateñi kakuli ba maswe, ni kuli u bata ku buluka sepiso y'a n'a ezize ku bo kukw'a hao, ili Abrahama, Isaka, ni Jakobo. 
DEU.9.6	U utwisise kuli Muñ'a Bupilo ha si ka ku fa naha ye nunile ye kuli ya ku swanela. Batili, u sicaba sa batu ba mangulunde.
DEU.9.7	“U si ke wa libala ni kamuta mo n'o nyemiselize Muñ'a Bupilo, Mulimu wa hao, mwa lihalaupa. Ku zwa zazi l'o fundukile mwa Egepita ku fitela lizazi l'o til'o fita kwanu, n'o fetuhezi Muñ'a Bupilo. 
DEU.9.8	Mane nihaili kwa Lilundu la Sinai n'o mu nyemisize. A halifa hahulu mane a bata ku ku bulaya. 
DEU.9.9	 Na kambama fa lilundu ku y'o amuhela matapa a macwe fo ne ku ñozwi buitamo bw'a n'a ezize Muñ'a Bupilo ni mina. Na ina fateñi mazazi a mashumi a mane ni masihu a ona cwalo, ni sa ci kamba ku nwa se siñwi. 
DEU.9.10	Cwale Muñ'a Bupilo a ni fa matapa a mabeli a macwe, ku ona ne ku ñozwi, ka lizoho la hae luli, s'a n'a bulezi ku mina, a nz'a li mwa mulilo, ka lona lizazi lani le ne mu kile mwa kopana kaufela kwatas'a lilundu. 
DEU.9.11	Ee, mwamulaho a mazazi ao a mashumi a mane ni masihu a mashumi a mane cwalo, Muñ'a Bupilo a ni fa matapa a mabeli a macwe f'a n'a ñozi buitamo.
DEU.9.12	“Cwale Muñ'a Bupilo a li ku na, ‘Shetumuka fa lilundu kapili, kakuli batu ba hao b'o etelezi ku zwa kwa Egepita, ba se ba isinyize mi ba ezize bumaswe. Ba fetuhezi kapili ze ne ni ba laezi, mi ba ikezelize mulimu wa siswaniso.’
DEU.9.13	“Hape Muñ'a Bupilo a li ku na, ‘Ni ziba buñañeli bwa batu ba. 
DEU.9.14	U si ke wa lika ku ni hanisa. Ni bata ku ba feza kaufela kuli ku si ke kwa ba ni ya ka ba hupula hape. Cwale wena, ni ta ku eza ndat'ahe sicaba se si ka ba se situna, se si na ni maata hahulu ku ba fita.’
DEU.9.15	“Cwale na fetuha, mi na shetumuka fa lilundu, ni nze ni lwezi matapa a macwe a mabeli fo ne ku ñozwi tumelelano. Malimi a mulilo n'a nz'a bonahala fa lilundu. 
DEU.9.16	Na bona kuli ne mu tuhezi kapili ku tokomela taelo y'a n'a mi file Muñ'a Bupilo, Mulimu wa mina, ni kuli ne mu mu foselize hahulu ka ku ikezeza mulimu wa siswaniso sa namani ya sipi. 
DEU.9.17	Cwale hona fo, fapil'a mina, na latela matapa a macwe fafasi, mi a tubeha buemba-emba. 
DEU.9.18	Cwale na kutela hape ku inama fapil'a Muñ'a Bupilo ka mazazi a mashumi a mane ni masihu a ona cwalo, ni sa ci kamba ku nwa se siñwi. Ni ezize cwalo kakuli ne mu foselize Muñ'a Bupilo ni ku mu halifisa. 
DEU.9.19	 Na sabiswa ki buhali bo butuna bwa Muñ'a Bupilo, kakuli n'a halifile hahulu mane n'a s'a bata ku mi bulaya. Kono ni hona fo Muñ'a Bupilo a ni utwa. 
DEU.9.20	Hape Muñ'a Bupilo n'a nyemezi hahulu Aruni, mane a bata ku mu timeza, mi ni yena Aruni na mu lapelela ka yona nako yeo. 
DEU.9.21	Na nga sinto seo se si maswe, se ne mu ikezelize, sona sinamani seo sa sipi, mi na si nepela mwa mulilo. Cwale na si tuba buemba-emba, na si sita ku si eza bupi, kiha ni bu sela mwa nukana ye n'e bubela kwatas'a lilundu.
DEU.9.22	 “Hape ne mu nyemisize Muñ'a Bupilo, Mulimu wa mina ha ne mu li kwa Tabeera, Masa, ni kwa Kiburoti-Hataba. 
DEU.9.23	 Ni h'a mi zwisize mwa Kadeshi-Baranea ka taelo ya kuli mu y'o hapa naha y'a n'a mi fa yona, ne mu mu fetuhezi. Ne mu sa mu sepi kamba ku mu mamela. 
DEU.9.24	Ku kalela fo ni mi zibezi, ku fitela nako ye, mu fetuhezi Muñ'a Bupilo.
DEU.9.25	“Cwale kiha ni patama fapil'a Muñ'a Bupilo ka mazazi a mashumi a mane ni masihu a ona cwalo, kakuli n'a s'a lelile ku mi bulaya. 
DEU.9.26	Cwale na lapela, na li, ‘Mulena Mulimu, muñ'a ka, u si ke wa bulaya batu ba hao, batu b'o pilisize ni ku ba zwisa mwa Egepita ka maata a hao a matuna. 
DEU.9.27	Hupula batanga ba hao, bo Abrahama, Isaka, ni Jakobo, mi u si ke wa isa pilu ku za buñañeli, bumaswe, ni sibi sa sicaba se. 
DEU.9.28	Mwendi, ka ku eza cwalo, Maegepita ba ka swana ba li u palezwi ku y'o fitisa batu ba hao mwa naha y'o n'o ba sepisize. Maegepita hape ba ka li u zwisize batu ba hao, mi u ba isize mwa lihalaupa kuli u y'o ba bulaela mwateñi, kakuli u ba toile. 
DEU.9.29	Fahalimw'a zeo kaufela, Muñ'a Bupilo, batu ba, ki batu ba hao b'o iketezi luli, mi mane u ba zwisize mwa Egepita ka maata a hao a matuna.’
DEU.10.1	“Cwale Muñ'a Bupilo a li ku na, ‘Beta matapa a mabeli a macwe a swana ni a pili, mi u bete ni likwati la kota mw'a ka beiwa. Ku zwa fo, kihona u ta kambamela ku na fa lilundu. 
DEU.10.2	Ni ta ñola fa matapa ao mo ne ni ñolezi ku a pili o' tubile, mi cwale u ta a beya mwa likwati leo.’
DEU.10.3	“Cwale na eza likwati la mabala a kota ya akeshya ni ku beta matapa a mabeli a macwe a swana ni a pili, mi n'a isa fa lilundu. 
DEU.10.4	Cwale Muñ'a Bupilo a ñola ku ona manzwi a swana ni a n'a ñozwi pili, ili milao ye lishumi y'a n'a mi file ha n'a bulezi ni mina a li mwa mulilo, zazi le ne mu kubukani kwatas'a lilundu. Muñ'a Bupilo a ni fa matapa. 
DEU.10.5	Na kwenuha, na shetumuka fa lilundu. Cwale, sina Muñ'a Bupilo ha n'a laezi, n'a beya mwa likwati le ne ni ezize, mi a sa li mwateñi ku fitela ni nako ye.”
DEU.10.6	 Maisilaele ba zwa fa liliba ze n'e li za batu ba Jakana, mi ba ya kwa Mosera. Aruni a shwa, mi a bulukwa mwateñi, mi kwa yoliswa mwan'a hae wa mushimani Eliazare ku ba muprisita. 
DEU.10.7	Ku zwa fo, ba ya kwa Gudigoda, kihona ba ya kwa Jotibata, naha ya njopu ye sa omi. 
DEU.10.8	 Kwa lilundu, Muñ'a Bupilo a keta banna ba lusika lwa Livi kuli i be bona balwali ba Likwati la Bulikani, ili bona baprisita ba ba ka mu sebeleza, ni ku fuyaula ka libizo la hae. Ni ka nako ye ba sa eza cwalo. 
DEU.10.9	Kikabakaleo ba lusika lwa Livi ha ne ba si ka fiwa naha sina masika a mañwi. Bona ne ba amuhezi buprisita, sina mw'a n'a sepiselize Muñ'a Bupilo, Mulimu wa mina.
DEU.10.10	 “Na ina fa lilundu mazazi a mashumi a mane ni masihu a ona cwalo, sina mo ne ni ezelize pili. Muñ'a Bupilo a ni utwa hape, mi a lumela kuli a si ke a mi yundisa. 
DEU.10.11	Cwale a ni bulelela kuli ni be mueteleli wa mina, kuli mu kone ku y'o hapa naha y'a n'a sepisize ku i fa bo kukw'a mina.
DEU.10.12	“Cwale wena Isilaele, u teeleze s'a bata Muñ'a Bupilo, Mulimu wa hao, ku wena. U sabe Muñ'a Bupilo, mi u eze z'a laela kaufela. U mu late, mi u mu sebeleze ka pilu ni ka moya wa hao kaufela. 
DEU.10.13	U mamele milao ya hae kamukana. Ni ku fa milao yeo kacenu kuli i ku tuse. 
DEU.10.14	Nihaili mahalimu a kwahalimu ki a Muñ'a Bupilo. Lifasi ni linto kaufela ze ku lona, ni zona ki za hae. 
DEU.10.15	Kono lilato la Muñ'a Bupilo ku bo kukw'a hao ne li tiile hahulu, mane ki lona le li mu ketisize mina baikulu bakeñisa ku keta batu ba sili. Zeo kaufela i sa li za niti ni kacenu le. 
DEU.10.16	Cwalehe, ku zwa hona fa, mu utwe Muñ'a Bupilo, mi mu tuhele ku ba liñañeli. 
DEU.10.17	 Muñ'a Bupilo, Mulimu wa mina, u fahalimw'a milimu kaufela ni fahalimw'a ba ba maata kamukana. Ki yo mutuna ya maata, mi u swanezi ku sabiwa. H'a bonisi ketululo, mi h'a lekiwi kweta. 
DEU.10.18	 U pilisa hande lindiala ni limbelwa. U lata balicaba ba ba pila ni luna, mi u ba fa lico ni liapalo. 
DEU.10.19	Cwalehe, mu bonise lilato ku balicaba bao, kakuli ni mina mu kile mwa ba balicaba mwa Egepita. 
DEU.10.20	Wena Isilaele, u sabe Muñ'a Bupilo, Mulimu wa hao, mi u lapele yena feela. U sepahale ku yena, mi u konke ka libizo la hae feela. 
DEU.10.21	U mu lumbeke! Ki Mulimu wa hao, mi u iponezi ka meeto a hao linto ze tuna ni ze komokisa kaufela z'a ku ezelize. 
DEU.10.22	 Bo kukw'a hao ha ne ba ile kwa Egepita, n'e li batu ba mashumi a supile feela. Kono cwale Muñ'a Bupilo, Mulimu wa hao, u ku atisize sina linaleli ze kwahalimu.
DEU.11.1	“U late Muñ'a Bupilo, Mulimu wa hao, mi u mamele milao ya hae kaufela kamita. 
DEU.11.2	A mu hupule cwale se mu itutile ka Muñ'a Bupilo ni ze mu lemuhile ku yena. N'e si bana ba mina, kono n'e li mina, ba ba li boni. Mu boni butuna bwa Muñ'a Bupilo, ni maata a hae. 
DEU.11.3	 Mu boni ni limakazo za hae. Mu boni s'a ezize ku mulena wa Egepita, ni kwa naha ya hae kaufela. 
DEU.11.4	 Mu boni mw'a fiyelezi Muñ'a Bupilo mpi ya Maegepita, hamoho ni lipizi ni likoloi za bona, ka ku ba minisa mwa Liwate le Lifubelu, ha ne ba mi lelekisa. 
DEU.11.5	Mw'a ziba z'a mi ezelize Muñ'a Bupilo mwa lihalaupa pili mu si ka t'o fita kwanu. 
DEU.11.6	 Mu hupule s'a ezize ku bo Datani ni Abirami, bana ba Eliabi wa lusika lwa Rubeni. Lifasi la kwaluluha, mi la ba miza hamoho ni mabasi a bona, litende, batanga, ni limunanu za bona kamukana. 
DEU.11.7	Ki mina luli ba ba boni linto ze tuna z'a ezize Muñ'a Bupilo.
DEU.11.8	“Mu mamele linto kaufela ze ni mi laezi zona kacenu. Cwale mu ka kona ku y'o hapa naha ye mu tuha mu kena ku yona. 
DEU.11.9	Mi mu ta pila nako ye telele mwa naha ye nde, ye nunile, y'a n'a sepisize Muñ'a Bupilo ku i fa bo kukw'a mina ni baikulu ba bona. 
DEU.11.10	Naha y'o tuha u hapa, wena Isilaele, ha i swani ni naha ya Egepita, mo n'o inzi pili. Kwateñi ha n'o cala mabele, n'o sebeza ka tata ku n'o selaelanga mezi mwa masimu. 
DEU.11.11	Kono naha y'o tuha u kena ku yona, ki ya malundu ni misindi, naha ya pula ye ñata. 
DEU.11.12	Muñ'a Bupilo, Mulimu wa hao, ki yena ya i babalela, ni ku i tokomela silimo kaufela.
DEU.11.13	 “Cwalehe, mu mamele litaelo ze ni mi file kacenu, ku lata Muñ'a Bupilo, Mulimu wa mina, ni ku mu sebeleza ka moya wa mina kaufela. 
DEU.11.14	Ha mu ka eza cwalo, u ta mi fa pula fo i tokwahalela mwa naha ya mina, ka nako ya ku cala ni ka nako ya ku kutula, kuli wena Isilaele u be ni lico, waine, ni mafula a olive. 
DEU.11.15	U ta ku fa ni bucwañi bwa likomu za hao. U ka ba ni lico kaufela z'o bata. 
DEU.11.16	Mu si ke mwa lumela ku yaululwa ki ba bañwi kuli mane mu fulalele Muñ'a Bupilo, mi mu lapele ni ku sebeleza milimu i sili. 
DEU.11.17	Ha mu ka eza cwalo, Muñ'a Bupilo u ka mi nyemela, u ka tisa linanga, mi naha ya mina i ka oma hahulu mane lico li si ke za mela mwateñi. Cwale, mu ta shwa kapili mwa naha ye nde y'a mi fa yona.
DEU.11.18	 “Mu buluke litaelo ze mwa lipilu ni mwa lingana za mina. Mu li tamelele fa miambo ni fa lipata za mina kuli li be kupuzo. 
DEU.11.19	Mu li lute bana ba mina. Mu ambole ka zona ha mu li mwa hae ni ha mu li mwa musipili, ha mu pumuzi ni ha mu sebeza. 
DEU.11.20	Mu li ñole fa misumo ya minyako ya mandu a mina ni fa likwalo za minyako ya minzi ya mina. 
DEU.11.21	Cwale mina ni bana ba mina mu ka pila nako ye telele mwa naha y'a sepisize Muñ'a Bupilo, Mulimu wa mina, ku i fa bo kukw'a mina. Mu ka pila mwateñi kuya kuile.
DEU.11.22	“Mu mamele, ka ku sepahala, linto kaufela ze ni mi laezi. Mu late Muñ'a Bupilo, Mulimu wa mina, mu eze z'a mi laela kamukana, mi mu sepahale ku yena. 
DEU.11.23	Cwale u ka leleka macaba ao kaufela, mina ha mu nze mu sutelela, mi mu ta hapa naha ya macaba a matuna, a maata hahulu ku mi fita. 
DEU.11.24	 Mubu kaufela o mu ta hata, u ta ba wa mina. Naha ya mina i ta kalela mwa lihalaupa le li kwa mboela ku isa kwa Lilundu la Lebanoni kwa mutulo, ni ku zwa Nuka ya Yuferati kwa upa, ku isa kwa Liwate la Mediteranea le li kwa wiko. 
DEU.11.25	Ha ku na ya ta kona ku mi tibela. Kai ni kai ko mu ta ya mwa naha, Muñ'a Bupilo, Mulimu wa mina, u ta sabisa batu fapil'a mina sina mw'a n'a sepiselize.
DEU.11.26	“Kacenu ni bata kuli mu iketele se mu lata, i ka ba mbuyoti kamba sikuto. 
DEU.11.27	Mu ta amuhela mbuyoti, haiba mu mamela litaelo za Muñ'a Bupilo, Mulimu wa mina, ze ni mi fa zona kacenu. 
DEU.11.28	Kono mu ta amuhela sikuto haiba mu sa mameli litaelo ze, kono mwa mu fulalela, mi mwa lapela milimu i sili ye ne mu sa lapelangi pili. 
DEU.11.29	 Muñ'a Bupilo h'a ka mi fitisa mwa naha ye mu ka y'o yaha ku yona, mu te mu bulele mbuyoti ye fa Lilundu la Gerizimi, ni sikuto se fa Lilundu la Ebali. 
DEU.11.30	Malundu a mabeli a, a kwa wiko wa Nuka ya Jordani, mwa naha ya Makanana ba ba pila mwa Libala la Jordani. A kwa neku la wiko, isiñi kwahule ni likota za lisebelezo, ze fakaufi ni munzi wa Giligali. 
DEU.11.31	Mu tuha mu sila Nuka ya Jordani ni ku y'o hapa naha ye mu fiwa ki Muñ'a Bupilo, Mulimu wa mina. Mu ta i hapa ni ku yaha mwateñi. 
DEU.11.32	Mu tokomele ku mamela milao kaufela ye ni mi fa kacenu.
DEU.12.1	“Cwale mu teeleze milao kaufela ye mu na ni ku mamela ha mu nze mu pila mwa naha y'a mi fa Muñ'a Bupilo, Mulimu wa bo kukw'a mina. 
DEU.12.2	Mwa naha ye mu y'o hapa, mu sinye libaka kaufela mo ku lapelelwa milimu ya maswaniso, i be fa malundu a matele hahulu, fa malundunyana ni mwatas'a likota ze tala. 
DEU.12.3	 Mu lutulule tutala twa bona, mi mu tubake misumo ya bona ya macwe buemba-emba. Mu cise misumo fo ba lapelelanga, mi mu pazaule milimu ya bona ya maswaniso kuli ku si ke kwa lapelelwa hape mwa libaka zeo.
DEU.12.4	“Mu si ke mwa lapela Muñ'a Bupilo, Mulimu wa mina, ka mukwa o swana ni o ba lapela ka ona milimu ya bona. 
DEU.12.5	Mwa naha kaufela ko ku yahile masika a mina, Muñ'a Bupilo u ta keta sibaka si li siñwi feela, fo ba ka t'o mu lapelelanga batu. 
DEU.12.6	Hona mo, mu ka ezanga litabelo za mina za ku cisa ni litabelo ze ñwi cwalo, mu ka tisanga kalulo ya bulishumi ya ze mu luile, ni limpo za mina, ili limpo ze mu sepisa Muñ'a Bupilo, ze mu fa ka tato ya mina hamohocwalo ni manamani a maizibulo a likomu ni a lingu za mina. 
DEU.12.7	Hona mo, fapil'a Muñ'a Bupilo, Mulimu wa mina, mina ni mabasi a mina mu ka ca ni ku taba kabakala linto ze nde z'a mi file Muñ'a Bupilo.
DEU.12.8	“Nako yeo ha i ta fita, mu si ke mwa eza sina mo ne mu ezezanga. Ku fitela nako ye, yo muñwi ni yo muñwi wa mina n'a ikezeza mw'a n'a latela. 
DEU.12.9	Mu ezize cwalo kakuli ha mu si ka kena kale mwa naha y'a mi fa Muñ'a Bupilo, Mulimu wa mina, ili naha mo mu ta pila ka kozo. 
DEU.12.10	Ha mu sila Nuka ya Jordani, Muñ'a Bupilo u ta mi lumelela kuli mu ikungele naha yeo, mi mu yahe mwateñi. U ta mi sileleza kwa lila za mina kaufela, kuli mu pile ka kozo. 
DEU.12.11	Muñ'a Bupilo u ta iketela sibaka s'a ka na lapelelwa ku sona, mi ki fona fo mu swanezi ku mu tiseza linto kaufela ze ni mi laezi: litabelo za mina za ku cisa ni litabelo ze ñwi cwalo, kalulo ya bulishumi ya liluwo la mina, ni limpo ze ñwi hamohocwalo ni limpo za mina ze mu sepisize Muñ'a Bupilo. 
DEU.12.12	Cwale mu tabe fapil'a hae, hamoho ni bana ba mina, batanga ba mina, ni Malivi ba ba pila mwa minzi ya mina. Mu hupule kuli Malivi ha ba na ku ba ni naha ya bona ba nosi. 
DEU.12.13	Wena Isilaele, u si ke wa ezeza litabelo za hao kai ni kai k'o lata. 
DEU.12.14	U li ezeze feela mwa sibaka se si ta ketwa ki Muñ'a Bupilo ku lo luñwi lwa masika a hao. Ki ku sona feela sibaka seo k'o ta ezeza litabelo za hao za ku cisa ni ku eza linto ze ñwi kaufela ze ni ku laezi.
DEU.12.15	“Kono, k'o ka pila kaufela, u lukela ku bulaya ni ku icela limunanu za hao. U li ce ka buñata sina mw'a ku fela Muñ'a Bupilo. I ka ba ya kenile kamba ya si ka kena, kaufel'a mina mu ka icela zona sina mo ne mu ka cela nama ya mutobo kamba ya lizwii. 
DEU.12.16	 Kono mu si ke mwa ca bumete bwa zona. Mu swanezi ku bu sululela fafasi sina mezi. 
DEU.12.17	U si ke wa icela likalulo za bulishumi za lico za hao, za waine kamba za mafula a hao a olive mwa libaka m'o pila. Linto z'o beela Muñ'a Bupilo, u si ke wa li cela mwateñi, i be manamani a maizibulo a likomu ni lingu za hao, limpo z'o mu sepisa, kamba z'o fa ka ku lata kwa hao, niha i ka ba limpo ze ñwi kaufela. 
DEU.12.18	Wena ni bana ba hao, hamohocwalo ni batanga ba hao ni Malivi ba ba pila mwa minzi ya hao, u swanezi ku li cela feela fapil'a Muñ'a Bupilo, Mulimu wa hao, ili mwa sibaka si li siñwi mo ku lapelelwanga. U li cele hona mo, mi u tabe kabakala linto ze nde z'o filwe ki Muñ'a Bupilo. 
DEU.12.19	Mwa naha mo, u si ke wa libala Malivi mwa bupilo bwa hao kaufela.
DEU.12.20	“Muñ'a Bupilo, Mulimu wa hao, h'a ka ekeza kwa naha ya hao sina mw'a sepiselize, u ka na wa ca nama fo u latela kaufela. 
DEU.12.21	Haiba sibaka sa ku lapelela si kwahule hahulu, u ka na wa bulaya kwa likomu kapa lingu z'a ku file Muñ'a Bupilo, sina ha ni ku bulelezi, mi u cele nama yeo mwa hae f'o latela kaufela. 
DEU.12.22	Mañi ni mañi, ya kenile kamba ya si ka kena, a ka na a ca kwa nama yeo, sina mw'a n'a ka cela nama ya mutobo kamba ya lizwii. 
DEU.12.23	 Kono feela u si ke wa ca bumete, kakuli bupilo bu mwa mali. U si ke wa ca bupilo hamohocwalo ni nama. 
DEU.12.24	U si ke wa ca mali. U a sululele fafasi sina mezi. 
DEU.12.25	Haiba u sa ci bumete, Muñ'a Bupilo u ka taba, mi linto kaufela li ta ku zamaela hande, wena ni baikulu ba hao. 
DEU.12.26	U ise litabelo za hao hamoho ni limpo z'o sepisize Muñ'a Bupilo kwa sibaka si li siñwi feela sa ku lapelela. 
DEU.12.27	U ezeze, hona ko, litabelo ze ciselezwa fa katala ka Muñ'a Bupilo, haili litabelo ze tokwa kuli mali zona a sululelwe fa katala, nama ya teñi u i ce. 
DEU.12.28	U mamele ka ku sepahala linto kamukana ze ni ku laezi, mi lika kaufela li ta ku zamaela hande, wena ni baikulu ba hao kuya kuile, kakuli u ka na u ezanga ze nde, ze lukile, ze tabisa Muñ'a Bupilo, Mulimu wa hao.
DEU.12.29	“Muñ'a Bupilo, Mulimu wa hao, u ka yundisa macaba ao, wena ha u nz'o a lwanisa, mi u ka hapa naha ya ona ni ku yaha mwateñi. 
DEU.12.30	Muñ'a Bupilo ha s'a yundisize macaba ao, u bone kuli u si ke wa latelela mo ba lapelela, kakuli fo i ta ba bumai. U si ke wa batisisa mo ba lapelela milimu ya bona, kuli ni wena u lapele cwalo. 
DEU.12.31	U si ke wa lapela Muñ'a Bupilo, Mulimu wa hao, ka mukwa o swana ni mo ba lapelela milimu ya bona, kakuli ha ku lapelwa milimu ya bona ba eza lika kaufela ze nyenyisa, z'a toile Muñ'a Bupilo. Mane ba ezanga bana ba bona litabelo ka ku ba ciseza fa tutala twa bona.
DEU.12.32	 “U eze linto kamukana ze ni ku laezi. U si ke wa ekeza kamba ku zwisa se siñwi ku zona.
DEU.13.1	“Mupolofita kamba mutalusi wa litolo u kona ku sepisa poniso kamba makazo. 
DEU.13.2	U ka eza cwalo kuli mina Maisilaele mu lumele ku lapela ni ku sebeleza milimu ye ne mu sa lapelangi pili. Mwendi sepiso ya hae i ka ezahala. 
DEU.13.3	U si ke wa mu teeleza. Muñ'a Bupilo, Mulimu wa mina, u itusisa yena ku mi lika kuli a bone kamba mu lata Muñ'a Bupilo ka pilu ni ka moya wa mina kaufela. 
DEU.13.4	Mu latelele Muñ'a Bupilo, mi mu mu sabe. Mu mu utwe, mi mu buluke litaelo za hae. Mu mu sebeleze, mi mu sepahale ku yena. 
DEU.13.5	Kono mu bulaye mupolofita ufi ni ufi, kamba mutalusi wa litolo, ya ka mi bulelela kuli mu fetuhele Muñ'a Bupilo, ya mi zwisize mwa Egepita, mo ne mu li batanga. Mutu ya cwalo u maswe hahulu, mi u lika ku mi kelusa mwa bupilo bw'a mi laezi Muñ'a Bupilo kuli mu pile ka bona. Cwalehe u lukela ku bulaiwa. Ka ona mukwa wo, mu ka pima bumaswe bo.
DEU.13.6	“Mwanahenu wa munna, kamba mwan'a hao wa mushimani, kamba wa musizana, musali y'o lata, kamba mulikan'a hao y'o utwana hahulu ni yena a ka kona ku ku susueza kwa mukunda kuli u lapele milimu i sili, ili milimu y'o si ka lapela kale wena ni bo kukw'a hao. 
DEU.13.7	Yo muñwi wa ku bona a ka kona ku ku susueza ku lapela milimu ya batu b'o pila ni bona, kamba milimu ya ba ba pila kwahule ni wena. 
DEU.13.8	U si ke wa susuezwa ki yena kamba ku mu teeleza. U si ke wa mu bonisa musa kamba makeke, mi u si ke wa mu sileleza. 
DEU.13.9	U mu bulaye! U be wena wa pili ku mu pobola ka licwe, mi cwale mañi ni mañi a mu pobaule cwalo. 
DEU.13.10	U mu pobaule ka macwe, mane a shwe, kakuli n'a bata ku ku kelusa ku Muñ'a Bupilo, Mulimu wa hao, ya ku zwisize mwa Egepita, mo n'o pila mwa butanga. 
DEU.13.11	Cwale batu ba Isilaele kaufela, ba ta utwa ze ezahalile. Ba ta mamela temuso, mi ha ku na ya ka eza hape nto ye maswe cwalo.
DEU.13.12	“Ha u pila mwa minzi y'o ta fiwa ki Muñ'a Bupilo, Mulimu wa hao, u ka na wa utwa mabulatwi. 
DEU.13.13	Mwendi mu ka utwa kuli banna ba bañwi ba ba si na tuso, ili ba sicaba sa mina, ba se ba kelusize batu ba munzi wa bona ku lapela milimu y'o n'o sa lapelangi pili. 
DEU.13.14	Haiba u ka utwa mabulatwi a cwalo, u a batisise ka tokomelo. Mwendi u ka fumana kuli ki niti kuli nto ye maswe yeo i ezahalile. 
DEU.13.15	Fohe, u bulaye batu kaufela mwa munzi wo, ni likomu za bona kamukana. U shandaule munzi wo, kaufel'a ona. 
DEU.13.16	U tise tutu ya bona kaufela, mi u i kubukanye fa patelo ya munzi. Cwale u cise munzi ni ze mwateñi kaufela, i be sitabelo ku Muñ'a Bupilo, Mulimu wa hao. Munzi wo, u lukela ku siyala ili matota kuya kuile, mi u si ke wa yahwa sinca ni kamuta. 
DEU.13.17	U si ke wa ipulukela se siñwi sa linto ze laezwi kuli li sinyiwe. Cwale kihona Muñ'a Bupilo a ka itetulula kwa buhali bwa hae bo bu sabisa, mi a ku bonise musa wa hae. U ta ba ni mukekecima ku wena, mi a ku atise hahulu, sina mw'a n'a sepiselize bo kukw'a hao. 
DEU.13.18	U ka eza cwalo haiba u mamela litaelo kaufela ze ni ku file kacenu, mi u eza s'a bata kuli u si eze.
DEU.14.1	 “Mina mu bana ba Muñ'a Bupilo, Mulimu wa mina. Ha mu silisa ba ba shwile, mu si ke mwa ikolofaza kamba ku ikuta litenda kwa litoho. 
DEU.14.2	 Mu ba Muñ'a Bupilo, Mulimu wa mina, kakuli u mi ketile ku ba ba hae mwahal'a batu kaufela ba ba pila mwa lifasi.
DEU.14.3	“U si ke wa ca sifi ni sifi s'a bulezi Muñ'a Bupilo kuli ha si si ka kena. 
DEU.14.4	Lifolofolo ze mu lukela ku ca ki ze, likomu, lingu, lipuli, 
DEU.14.5	mazwii, litutunga, mitobo kamba likwalata, 
DEU.14.6	ili lifolofolo kaufela ze na ni litaku ze abani, mi li busulusa muswañi ni ku weya. 
DEU.14.7	Kono ha ku na folofolo ye ka ciwa konji ye abani litaku, ye busulusa muswañi ni ku weya. Mu si ke mwa ca likamele, tusulwe ni tupifo. Ze li balwa kuli ha li si ka kena, kakuli za weya, kono ha li si ka abana litaku. 
DEU.14.8	Mu si ke mwa ca likulube. Li lukela ku ba ze si ka kena, kakuli zona li na ni litaku ze abani, kono ha li busulusi muswañi. Mu si ke mwa ca lifolofolo ze nihaili ku swala feela nama ya zona.
DEU.14.9	“Mu ce mifuta ya litapi kaufela ze na ni mazwele ni mayayu. 
DEU.14.10	Kono nto ifi ni ifi ye pila mwa mezi, mi i si na mazwele ni mayayu, i si ke ya ciwa. Ha i si ka kena.
DEU.14.11	“Mu ce linyunywani kaufela ze kenile. 
DEU.14.12	Kono cwale ki ye mishobo ya linyunywani ze mu si ke mwa ca, ili limbande, liñwanyi, lingonga, 
DEU.14.13	masikita, limbungu, bo mankoli, 
DEU.14.14	mañwalala kaufela ka mifuta ya zona, 
DEU.14.15	lifi, limpye, limbundamusheke, bo sambamba, 
DEU.14.16	lingwemba, manoñu, mikwela, 
DEU.14.17	maya, tuñumbi, tuñoti, 
DEU.14.18	litolo, tukuluñuñu ni bo sikampafwa.
DEU.14.19	“Likokwani kaufela ze na ni mafufa, ha li si ka kena. Mu si ke mwa li ca. 
DEU.14.20	Mu ce likokwani kaufela ze kenile.
DEU.14.21	 “Mu si ke mwa ca folofolo ye ishwezi. Mu tuhele i ciwe ki balicaba ba ba pila mwahal'a mina, kamba mu i lekise ku balicaba ba bañwi. Kono mina mu ba Muñ'a Bupilo, Mulimu wa mina. Mu batu ba hae.
DEU.14.21	“Mu si ke mwa apeha ngunyana, kamba mwan'a puli, ka mabisi a m'a yona.
DEU.14.22	 “U beye kwatuko kalulo ya bulishumi, ili kalulo ya lico z'o fumana mwa masimu a hao ka silimo ni silimo. 
DEU.14.23	Cwale u ye ku sona sibaka seo se si ketilwe ki Muñ'a Bupilo, Mulimu wa hao, kuli ki fona f'a ka lapelelwanga. Mi hona fo, u y'o cela fapil'a hae likalulo zeo za bulishumi, ili za lico za bubeke kaufela, waine, mafula a olive hamoho ni manamani a maizibulo a likomu ni a lingu za hao. 
DEU.14.24	Haiba u pila kwahule hahulu ni sibaka sa ku lapelela, mi u palelwa ku isa linto za bulishumi bw'a ku tohomolofalize ka bona Muñ'a Bupilo, fohe, u eze cwana. 
DEU.14.25	U lekise z'o fumani, mi u lwale mali, u a ise kwa sibaka sa ku lapelela. 
DEU.14.26	U y'o leka z'o lata kaufela, nama ya komu, ya ngu, waine ni lino ze ñwi, mi hona fo, fapil'a Muñ'a Bupilo, Mulimu wa hao, wena ni lubasi lwa hao, mu li ce mi mu ikole.
DEU.14.27	“Kono u si ke wa libala Malivi ba ba pila mwa minzi ya hao, kakuli ha ba na liuwo la bona luli. 
DEU.14.28	Mwa silimo ni silimo sa bulalu, u tise za bulishumi bwa lico, mi u t'o li buluka mwa minzi ya hao. 
DEU.14.29	Lico ze ki za Malivi, kakuli bona ha ba na liuwo. Mi hape ki za balicaba, lindiala ni limbelwa, ba ba pila mwa minzi ya hao. Ba ka na ba tahanga ku t'o nga ze ba tokwa kaufela. U eze cwalo, mi Muñ'a Bupilo, Mulimu wa hao, u ka ku tohonolofaza mwa linto kaufela z'o eza.
DEU.15.1	“Ka silimo ni silimo sa busupa, u swanezi ku feza likoloti za ba ba ku kolotezi mali. 
DEU.15.2	Ku ka eziwanga cwana. Yo muñwi ni yo muñwi ya kolotisize Muisilaele yo muñwi mali, u na ni ku felisa sikoloti seo. Mi a si ke a lika ku mu lifisa mali ao hape, kakuli ni yena Muñ'a Bupilo kasibili s'a si felisize. 
DEU.15.3	U hapeleze feela mulicaba ku lifa mali a' kolotile, kono u si ke wa kutisa mali a kolotilwe ki wahenu.
DEU.15.4	Ha ku na ku bahenu ya ka ba mubotana, kakuli Muñ'a Bupilo, Mulimu wa hao, u ka ku fuyaula mwa naha y'a ku fa. 
DEU.15.5	U ka eza cwalo haiba u mamela Muñ'a Bupilo, mi u tokomela linto kaufela ze ni ku laela kacenu. 
DEU.15.6	Muñ'a Bupilo u ka ku tohonolofaza, sina mw'a sepiselize. U ka kolotisa macaba mali a mañata, kono u si ke wa kolota se siñwi ku ona. U ka zamaisa macaba a mañata, kono ha ku na sicaba se si ka ku zamaisa.
DEU.15.7	 “Haiba mwanahenu wa Muisilaele a tokwa tuso, mwa munzi ufi ni ufi mwa naha y'a ku fa Muñ'a Bupilo, Mulimu wa hao, u si ke wa hana ku mu tusa. Buikupuli bu maswe. 
DEU.15.8	Bakeñisa cwalo u be ni bufani. U mu tuse ka mw'a tokwela kaufela. 
DEU.15.9	U si ke wa hana ku mu kalima se siñwi kabakala kuli silimo sa ku felisa likoloti si fakaufi. U si ke wa lumelela muhupulo o maswe cwalo ku kena mwa pilu ya hao. Ha u ka hana ku mu kolotisa, u ka na liloka ku Muñ'a Bupilo, mi wena u ka fiwa mulatu. 
DEU.15.10	U mu fe feela u sa ñoñolehi, mi Muñ'a Bupilo u ka ku tohonolofaza mwa linto kaufela z'o eza. 
DEU.15.11	 Kamita ku ta banga ni Maisilaele ba bañwi ba babotana, mi ba ka na ba tokwa lituso, mi cwale na ku laela kuli u be ni mukekecima ku bona.
DEU.15.12	 “Haiba Muheberu yo muñwi, wa munna kamba wa musali, a itekisa ku wena kuli a be mutang'a hao, u na ni ku mu lukulula ha s'a ku sebelelize lilimo ze silezi. Silimo sa busupa ha si fita, u swanezi ku mu lukulula. 
DEU.15.13	Ha u mu lukulula, u si ke wa mu fundula feela, u sa mu fi se siñwi. 
DEU.15.14	U mu fe ka bufani kwa linto z'a ku tohonolofalize ka zona Muñ'a Bupilo, ili lingu, waine ni lico cwalo. 
DEU.15.15	U hupule kuli n'o li mutanga mwa Egepita, mi Muñ'a Bupilo, Mulimu wa hao, u ku lukuluzi. Kikabakaleo ha ni ku fa taelo ye.
DEU.15.16	“Kono mutang'a hao mwendi h'a lati ku lukuluha, kakuli wa ku lata, wena ni lubasi lwa hao cwalo, mi u iketile. 
DEU.15.17	Cwale u mu ise kwa munyako wa ndu ya hao, mi u mu punye zebe. Cwale, u ka ba mutang'a hao ku isa lifu. U eze cwalo ni ku mutang'a hao wa musali. 
DEU.15.18	Ha u lukulula mutanga, u si ke wa bilaela, kakuli u ku sebelelize lilimo ze silezi ka tuelo ye kwatas'a ya mubeleki ya n'a ka ku sebeleza. U eze cwalo, mi Muñ'a Bupilo, Mulimu wa hao, u ta ku tohonolofaza mwa linto kamukana z'o eza.
DEU.15.19	 “U ketele Muñ'a Bupilo, Mulimu wa hao, lipulwana ni lingunyana za lipoho za hao za maizibulo. U si ke wa sebelisa ifi kapa ifi ya limunanu zeo, mi hape u si ke wa kuta ifi kapa ifi ya lingu zeo boya. 
DEU.15.20	Ka silimo ni silimo, wena ni lubasi lwa hao mu li celange fapil'a Muñ'a Bupilo, ili ku sona sibaka sa ku lapelela. 
DEU.15.21	Kono haiba ku na ni se si nyazahala ku yona folofolo yeo, i ka ba ku toza, ku shwa meeto, kamba ku ba ni butuku bufi ni bufi bo bu maswe, u si ke wa i ezeza Muñ'a Bupilo, Mulimu wa hao, sitabelo. 
DEU.15.22	Lifolofolo ze cwalo, u lukela ku li cela kwa hae. Kaufel'a mina, i ka ba ya kenile kamba ya si ka kena, a icele feela sina mw'a celanga lizwii kamba kwalata. 
DEU.15.23	 U si ke wa ca bumete bwa zona, kono u sululele feela mali a zona fafasi sina mezi.
DEU.16.1	 “Isilaele, u kuteke Muñ'a Bupilo, Mulimu wa hao, ka ku mu ezeza Mukiti wa Paseka mwa kweli ya Abibi, kakuli n'e li ka busihu bo buñwi bwa yona kweli yeo, Muñ'a Bupilo h'a kile a ku lukulula mwa Egepita. 
DEU.16.2	U ye kwa sibaka sa ku lapelela, mi u y'o bulaela kwateñi komu kamba ngu ya mulalelo wa Paseka, ili ku kuteka Muñ'a Bupilo, Mulimu wa hao. 
DEU.16.3	Ha u ca mulalelo wo, u si ke wa ca linkwa ze umezwi. Ka mazazi a supile u na ni ku ca linkwa ze si na mumela, kakuli n'o na ni ku zwa mwa Egepita ka putako. U ce linkwa ze kuli li ku hupulise manyando a hao, ili kuli mwa bupilo bwa hao kaufela u ka na u hupula lizazi l'o zwile ka lona mwa Egepita. 
DEU.16.4	Mwa sibaka sa hao ku si ke kwa ba ni ya ka ba ni mumela mwa ndu ya hae, mwa mazazi ao a supile. Mi nama ya folofolo ye bulailwe manzibwana a lizazi le li tatamwa ki la pili la mukiti i swanezi ku ciwa kaufel'a yona lizazi la mukiti li si ka pazula kale.
DEU.16.5	“U si ke wa bulaela folofolo ya Paseka mwa munzi ufi kapa ufi w'a ta ku fa Muñ'a Bupilo, Mulimu wa hao. 
DEU.16.6	U i bulaele feela kwa sibaka sa ku lapelela, mi u eze cwalo lizazi ha li likela, ili yona nako y'o zwile ka yona mwa Egepita. 
DEU.16.7	U i apehe, u i cele mwa sibaka sa ku lapelela, mi habusa u kutele kwa hae. 
DEU.16.8	U ce linkwa ze si na mumela ka mazazi a silezi, kono ka lizazi la busupa ku kopanwe ku sebeleza Muñ'a Bupilo, Mulimu wa hao, mi ka lona lizazi leo u si ke wa sebeza.
DEU.16.9	 “Ku zwa f'o kalezi ku kutula lico za hao, u bale lisunda ze supile. 
DEU.16.10	Mi cwale u eze Mukiti wa Kutulo ku kuteka Muñ'a Bupilo, Mulimu wa hao, ka ku mu tiseza limpo ka lilato la hao ku likana ni mw'a ku fezi litohonolo. 
DEU.16.11	U tabe fapil'a Muñ'a Bupilo, hamoho ni bana ba hao, babeleki, Malivi, balicaba, lindiala ni limbelwa ba ba pila mwa minzi ya hao. U ezeze linto zeo mwa sibaka sa ku lapelela. 
DEU.16.12	U hupule kuli n'o li mutanga mwa Egepita. Cwalehe, u tokomele, mi u mamele litaelo ze.
DEU.16.13	 “Ha u se u pulile lico za hao ni ku hamula miselo ya veine, u eze Mukiti wa Minganda ka mazazi a supile. 
DEU.16.14	U ce mukiti wo ni bana ba hao, batanga ba hao, Malivi, balicaba, lindiala ni limbelwa ba ba pila mwa minzi ya hao. 
DEU.16.15	U kuteke Muñ'a Bupilo, Mulimu wa hao, ka ku eza mukiti wo ka mazazi a supile mwa sibaka sa ku lapelela. U tabe kakuli Muñ'a Bupilo u tohonolofalize kutulo ni musebezi wa hao.
DEU.16.16	“Banna kufela ba sicaba sa hao ba na ni ku t'o lapela Muñ'a Bupilo halalu ka silimo, hona mwa sibaka sa ku lapelela, ili ka nako ya mukiti wa Paseka, wa Kutulo ni wa Minganda. Munna yo muñwi ni yo muñwi u swanezi ku tisa mpo. 
DEU.16.17	A tise ka mw'a konela kaufela, ka ku ya ka mw'a fezwi litohonolo ki Muñ'a Bupilo, Mulimu wa hao.
DEU.16.18	“Mwa lusika ni lusika u kete baatuli ni manduna mwa munzi o muñwi ni o muñwi w'a ta ku fa Muñ'a Bupilo, Mulimu wa hao. Batu ba, ba na ni ku atula ku si na sobozi. 
DEU.16.19	 Ba swanezi ku atula ka ku luka, isi ku bonisa sobozi mwa likatulo za bona. Hape ha ba lukeli ku amuhela limpo za kweta, kakuli kweta i foufaza meeto a banna ba ba butali, ba ba sepahala, mi i ba atulisa maswe. 
DEU.16.20	U si ke wa ba ni ketululo ni hanyinyani. U sepahale kamita, ili kuli u yahe mwa naha y'a ku fa Muñ'a Bupilo, Mulimu wa hao, mi u zwelepili ku pila mwateñi.
DEU.16.21	 “Ha u ezeza Muñ'a Bupilo, Mulimu wa hao, katala, u si ke wa toma kwatukw'a kona musumo wa mulimu wa musali wa kota, ili ya bizwa Ashera. 
DEU.16.22	 Mi u si ke wa beya nihaiba musumo wa macwe, kakuli Muñ'a Bupilo u li toile.
DEU.17.1	“U si ke wa ezeza Muñ'a Bupilo, Mulimu wa hao, sitabelo sa poho kamba ngu ye holofezi. Yeo, ki nto y'a toile Muñ'a Bupilo.
DEU.17.2	“Mwendi fokuñwi u ka utwa kuli mwa munzi o muñwi wa hao munna kamba musali yo muñwi u foselize Muñ'a Bupilo mi u sinyize bulikani bwa hae. 
DEU.17.3	 Mwendi u fosize ka ku lapela ni ku sebeleza milimu i sili, i ka ba lizazi, kweli ni linaleli, ka ku shelana ni taelo ya Muñ'a Bupilo. 
DEU.17.4	Ha u ka utwa piho ye cwalo u i batisise hande. Mi mwendi ki niti kuli nto ye cwalo i ezahalile mwa Isilaele. 
DEU.17.5	Fohe u nge mutu yo, mi u y'o mu bulaela kwand'a munzi ka macwe. 
DEU.17.6	 Mutu a ka bulaiwa ka bupaki bwa batu ba babeli kamba ba balalu, kono isiñi ka bupaki bwa mutu a li muñwi feela. 
DEU.17.7	 Lipaki ki bona ba ba ta kala ku mu posa macwe a pili, mi kihona batu kaufela ba ka mu pobaula ka macwe. Kamukwaocwalo u ta felisa bumaswe bwa mufuta wo.
DEU.17.8	“Fokuñwi ku ta ba tata kwa baatuli ku atula litaba za lipulao, mizeko ya bufumu, kamba ya likolofalo. Fohe, u ye kwa sibaka sa ku lapelela. 
DEU.17.9	U y'o biha taba ya hao kwa baprisita ba Malivi ni ku muatuli ya li mwa musebezi ka yona nako yeo, mi ba i atule. 
DEU.17.10	Ba ta fa katulo ya bona, mi u swanezi ku eza sina mo ba ta ku bulelela. 
DEU.17.11	U amuhele katulo ya bona, mi u latelele likelezo za bona ka mo li inezi kamukana. 
DEU.17.12	Mañi ni mañi ya si ke a utwa muatuli kamba muprisita ya fa musebezi ka yona nako yeo, u lukela ku bulaiwa. Ka ku eza cwalo u ka pimisa Maisilaele kwa bumaswe bo. 
DEU.17.13	Cwale mañi ni mañi ya ka utwa temuso ye, u ka i mamela, mi ha ku sa na ya ka eza cwalo hape.
DEU.17.14	 “Ha u s'o hapile naha y'a ta ku fa Muñ'a Bupilo, Mulimu wa hao, mi u s'o yahile mwateñi, u ka swana wa bata mulena sina macaba kaufela a ku potolohile. 
DEU.17.15	U bone kuli mutu y'o ta keta ku ba mulena, ki yena y'a ketilwe ki Muñ'a Bupilo. U lukela ku ba wa ku mina luli. U si ke wa beya mulicaba fa bulena. 
DEU.17.16	 Mulena h'a lukeli ku ba ni lipizi ze ñata-ñata za mpi ya hae, mi a si ke a luma batu kwa Egepita ku y'o leka lipizi, kakuli Muñ'a Bupilo u ize batu ba hae ha ba sa na ku kutela kwateñi ni kamuta. 
DEU.17.17	 Mulena h'a swaneli ku ba ni basali ba bañata, kakuli u ta fulalela Muñ'a Bupilo, mi hape a si ke a ikubukanyeza bufumu bwa gauda ni silivela. 
DEU.17.18	H'a beiwa fa bulena, a be ni buka ya milao ya Mulimu ni ya lituto ze ngilwe ku za pili ze bulukilwe ki baprisita ba Malivi. 
DEU.17.19	U na ni ku buluka buka ye fakaufi ni yena, mi a n'o i balanga mwa bupilo bwa hae kaufela, kuli a itute ku saba Muñ'a Bupilo ni ku mamela ka ku sepahala litaelo kaufela ze laezwi mwateñi. 
DEU.17.20	Ye ki nto ye ka mu hanisa ku hupula kuli u fita Maisilaele ba bañwi, ni ku mu konisa ku mamela litaelo za Muñ'a Bupilo mwa maneku kaufela. Fohe, yena ni baikulu ba hae ba ta busa Isilaele ka nako ye telele.
DEU.18.1	“Baprisita ba lusika lwa Livi ha ba na ku fumana kalulo ya naha mwa Isilaele. Ba ta pila ka limpo ni litabelo ze ñwi ze fiwa Muñ'a Bupilo. 
DEU.18.2	 Ha ba na ku ba ni naha ya bona, sina masika a mañwi. Kabelo ya bona ki buprisita sina mw'a sepiselize Muñ'a Bupilo.
DEU.18.3	“Ha ku taha mutu ufi kamba ufi ku t'o eza sitabelo sa poho kamba sa ngu, baprisita ba na ni ku fiwa sipaka, mutahali ni muholu. 
DEU.18.4	Baprisita ba na ni ku fiwa kabelo ya pili ya lico za bubeke kaufela, hamoho ni ya waine, mafula a olive ni ya boya bwa lingu. 
DEU.18.5	Mwa masika a mina kamukana Muñ'a Bupilo u ketile ba lusika lwa Livi kuli ba mu sebeleze mwa buprisita kuya kuile.
DEU.18.6	“Mulivi kamukana ya lata cwalo, nih'a ka zwa mwa munzi ufi kamba ufi o mwa Isilaele, wa kona ku taha mwa sibaka si li siñwi sa litabelo. 
DEU.18.7	U kono ku t'o ba muprisita ya sebeleza Muñ'a Bupilo, Mulimu wa hae, mwa sibaka sa ku lapelela, sina Malivi ba bañwi ba ba sebeza mwateñi. 
DEU.18.8	U ta fiwa kabelo ya lico ye likana ni ya baprisita ba bañwi, mi hape a ka ipulukela s'a lumelelwa ki lubasi lwa hae.
DEU.18.9	“Ha u fita mwa naha y'a ku fa Muñ'a Bupilo, Mulimu wa hao, u si ke wa latelela mikwa ye nyenyisa ya macaba a pila mwateñi. 
DEU.18.10	 U si ke wa eza bana ba hao litabelo za ku ba ciseza fa tutala. Hape, u si ke wa tuhela banabahenu ba ituta mabibo a mufuta ufi ni ufi, kamba ku laula ni ku posa batu liposo. 
DEU.18.11	 U si ke wa ba tuhelela ba pailela ba ba shwile. 
DEU.18.12	Muñ'a Bupilo, Mulimu wa hao, u toile batu ba ba eza linto ze nyenyisa cwalo, mi kikabakaleo a lelekisa batu bao mwa naha, wena ha u nz'o sutelela. 
DEU.18.13	 U sepahale luli ku Muñ'a Bupilo.”
DEU.18.14	Cwale Mushe a li, “Batu ba naha y'o tuha u yaha ku yona, ba latelela likelezo za ba mabibo, kamba za ba ba batanga litaula, kono Muñ'a Bupilo, Mulimu wa hao, h'a ku lumeleli ku eza ze cwalo. 
DEU.18.15	 Konohe, u ka ku lumela bapolofita ba ba swana ni na, ili banabahenu, mi mu swanezi ku ba utwa.
DEU.18.16	“Ka zazi l'o n'o putehezi kwa Lilundu la Sinai, wena Isilaele, n'o kupile kuli u si ke wa utwa Muñ'a Bupilo a bulela hape, kamba ku bonahala kwa hae mwa mulilo hape, kakuli ha ne i ka ba cwalo n'o ka shwa. 
DEU.18.17	Cwale Muñ'a Bupilo a li ku na, ‘Ba kupile hande ka butali. 
DEU.18.18	Ni ta ba lumela bapolofita, sina wena, be ni ta keta mwahal'a bona. Ni ta ba taluseza se ba ka bulela, mi ba ta bulelela batu linto kaufela ze ni laela. 
DEU.18.19	 Ni ta utwisa butuku mutu kaufela ya ta hanyeza s'a bulela mupolofita ka libizo la ka. 
DEU.18.20	Kono haiba mupolofita a ka lika ku bulela ka libizo la ka, ni si ka mu laela cwalo, u swanezi ku shwa kabakala mulatu wo. Ku cwalo ni ku mupolofita kamukana ya ka bulela ka libizo la milimu i sili.’
DEU.18.21	“Mwendi u ka ipuza kuli, ‘Ku ta zibiwa cwañi kuli s'a bulela mupolofita ha si zwi ku Muñ'a Bupilo.’ 
DEU.18.22	Haiba mupolofita a bulela ka libizo la Muñ'a Bupilo, mi za bulela li sa ezahali, fohe, ha si manzwi a zwa ku Muñ'a Bupilo. Mupolofita yo u ipulelezi feela za hae, mi ha u swaneli ku mu saba.
DEU.19.1	 “Muñ'a Bupilo, Mulimu wa hao, ha s'a bulaile batu ba mwa naha y'a ku fa yona, mi wena s'o hapile minzi ni mandu a bona, u yahe mwateñi. 
DEU.19.2	Cwale u kete kwateñi minzi ye milalu mi u lukise mikwakwa ye liba kwateñi. 
DEU.19.3	U kauhanye naha y'a ku fa Muñ'a Bupilo ka likiliti ze talu, mi mwa sikiliti ni sikiliti ku be ni o muñwi wa minzi yeo, ili kuli mutu ya bulaya yo muñwi a kone ku matela ku o muñwi wa yona minzi yeo kuli a y'o silelezwa mwateñi. 
DEU.19.4	Haiba mutu a ka bulaya ye si sila sa hae ka ziezi, a ka sabela ku o muñwi wa yona kuli a pile. 
DEU.19.5	Lu likanye cwana, lu li, ‘Haiba banna ba babeli ba ya mwa mushitu ku y'o lwalela likota, mi yo muñwi wa bona, h'a nz'a lema kota, silepe sa kuleha, mi si bulaya muhabo yena. Mutu yo u kona ku matela ku o muñwi wa minzi ye milalu yeo kuli a y'o pilela mwateñi. 
DEU.19.6	Ha ne i ka ba kuli ki munzi u li muñwi feela, musipili n'o ka ba o mutelele hahulu, mi mutu ya bata ku kutisa bumaswe ka bumaswe, ka pulao yeo, n'a ka mu swala, mi ka bunyemi n'a ka bulaya mutu ya si na mulatu. Kanti yena u bulaile ka ziezi mutu ye n'e si sila sa hae.’ 
DEU.19.7	Kikabakaleo ni mi laela kuli mu kete minzi ye milalu.
DEU.19.8	“Muñ'a Bupilo, Mulimu wa hao, u ta ekeza kwa naha ya hao, sina mw'a sepiselize bo kukw'a hao, mi a ku fa naha kamukana y'a n'a sepisize. 
DEU.19.9	Fohe, u ta keta hape minzi ye miñwi ye milalu. U ta ku fa naha yeo, haiba u eza ze ni ku laela kaufela, ili ku lata Muñ'a Bupilo, Mulimu wa hao, ni ku latelela lituto za hae. 
DEU.19.10	U eze cwalo, mi ha u na ku ba ni mulatu wa ku bulaya batu ba ba si ka fosa mwa naha y'a ku fa Muñ'a Bupilo.
DEU.19.11	“Lu hupule kuli mutu u bulaya sila sa hae ka bomu, mi u matela ku yona minzi yeo ku y'o silelezwa mwateñi. 
DEU.19.12	Mwa taba ye cwalo, bahulu ba munzi wa habo ba lukela ku y'o mu nga, mi ba mu tise ku mutu ya swanezi ku mu kutiseza bumaswe ka pulao yeo kuli ni yena a bulaiwe. 
DEU.19.13	U si ke wa mu shwela makeke. U zwise mubulai yo mwa Isilaele kuli linto kaufela li ku zamaele hande.
DEU.19.14	 “Ha u ka fita mwa naha y'a ku fa Muñ'a Bupilo, Mulimu wa hao, u si ke wa sutisa mululwani wa mubu wa mutu y'o bapani ni yena, ili mululwani o n'o pumilwe ki baikale.
DEU.19.15	 “Ha ku lukeli kuli mutu a fiwe mulatu ka bupaki bwa mutu a li muñwi feela. Kono ku lukela ku ba ni bupaki bwa batu ba babeli ni ku fita, kuli mutu yo a fiwe mulatu. 
DEU.19.16	Lu hupule kuli mutu a bata ku utwisa yo muñwi butuku, ka ku mu tameleza mulatu w'a si ka eza. 
DEU.19.17	Bubeli bwa bona ba na ni ku yema mwa sibaka sa ku lapelela, ni ku atulwa ki baprisita ni baatuli ba ba li mwa musebezi ka nako yeo. 
DEU.19.18	Baatuli ba ka batisisa taba hande. Mwendi mutu u tamelelize Muisilaele wa habo taba. 
DEU.19.19	U ka fiwa mulatu o n'o lukela ku fiwa ya n'a tamelelizwe litaba ka buhata. Kamukwaocwalo u ka felisa bumaswe bo. 
DEU.19.20	Cwale mañi ni mañi u ta utwa se si ezahalile, batu ba ta lemuha, mi ha ku na ya ka eza bumaswe bo bu cwalo hape. 
DEU.19.21	 U si ke wa ba ni makeke. Katulo i lukela ku ba cwana. Ya bulaya a bulaiwe ni yena, ya punya liito a punyiwe liito, mi ni yena ya loba liino a lobiwe liino. Lizoho ka lizoho ni lihutu ka lihutu!
DEU.20.1	“Ha u y'o lwanisa lila za hao, mi u bona likoloi ni lipizi za bona ni mpi ye tuna ye fita ya hao, u si ke wa ba saba. Muñ'a Bupilo, Mulimu wa hao, ya ku zwisize mwa Egepita, u ta ba ni wena. 
DEU.20.2	Pili u si ka kala ku lwana, muprisita u lukela ku taha fapil'a mpi, mi a li ku yona, 
DEU.20.3	‘Mu teeleze, banna ba Isilaele! Kacenu mu y'o kena mwa ndwa. Mu si ke mwa saba lila za mina, kamba ku zwafa, kamba ku kenelwa ki sabo feela. 
DEU.20.4	Muñ'a Bupilo, Mulimu wa mina, u ta ya ni mina, mi u ta mi konisa ku tula lila.’
DEU.20.5	“Cwale bazamaisi ba ka bulelela masole, ba li, ‘Kikuli ku na ni munna fa, ya sa z'o feza ku yaha ndu ya hae, mi h'a si ka i kakula kale? Haiba u teñi, a kutele kwa hae. Kakuli mwendi a ka swana a y'o shwa mwa ndwa, mi ndu ya hae i kakulwe ki yo muñwi. 
DEU.20.6	Na ku na ni munna fa, ya cezi likota za veine, mi a si ka ba ni sibaka sa ku kutula? Haiba u teñi a kutele kwa hae, kakuli mwendi a ka swana a y'o shwa mwa ndwa, mi mutu u sili a ikole waine ya hae. 
DEU.20.7	Kikuli ku na ni munna fa, ya bata ku kenya sinawenga? Haiba u teñi, a kutele kwa hae, kakuli a ka swana a y'o bulaiwa mwa ndwa, mi musali y'a n'a bata ku nyala a inyalelwe ki u sili.’
DEU.20.8	“Bazamaisi hape ba ta li ku bona, ‘Kana ku na ni lipyeha fa, ya s'a tulile pilu, mi s'a saba, nji? Haiba u teñi, a kutele kwa hae ni yena. Kakuli mwendi a ka swana a sinya bundume bwa ba bañwi.’ 
DEU.20.9	Cwale bazamaisi ha ba se ba felize ku bulela kwa mpi, ku ketwe baeteleli ba makolo.
DEU.20.10	“Ha u y'o lwanisa munzi, pili u fe batu ba ona sibaka sa ku koza. 
DEU.20.11	Haiba ba kwalula minyako, mi ba koza, ba ta ba batanga ba hao kamukan'a bona, mi ba ka ku sebeleza ka kapelezo. 
DEU.20.12	Kono haiba batu ba mwa munzi wo ba hana ku koza, kono ba iketela ku lwana, mpi ya hao i u beye mwahali. 
DEU.20.13	Muñ'a Bupilo, Mulimu wa hao, h'a ku lumelela ku hapa munzi wo, u bulaye banna kaufela ba mwateñi. 
DEU.20.14	Nihakulicwalo, u ikungele basali, bana, limunanu, ni linto kaufela ze mwa munzi wo. U itusise linto kaufela z'e n'e li za lila za hao. Muñ'a Bupulo u ku file zona. 
DEU.20.15	Kihona m'o ka ezeza ka minzi yeo, ye kwahule ni naha y'o ta yaha ku yona.
DEU.20.16	“Kono ha u hapa minzi ye mwa naha y'a ku fa Muñ'a Bupilo, Mulimu wa hao, u bulaye batu kaufela. 
DEU.20.17	U ba bulaelele kaufela bona, Mahiti, Maamori, Makanana, Maperizi, Mahivi ni Majebusi, sina mw'a ku laelezi Muñ'a Bupilo. 
DEU.20.18	U ba bulaye kuli ba si ke ba ku fosisa ku Muñ'a Bupilo ka ku ku luta ku eza linto kaufela ze nyenyisa, ze ba eza ha ba lapela milimu ya bona.
DEU.20.19	“Ha u ka lika ku hapa munzi, u si ke wa lemaka likota za miselo ye ciwa ze mwateñi, niha u ka lwana mwateñi nako ye telele. U ce miselo, kono u si ke wa sinya likota kakuli zona ha si lila za hao. 
DEU.20.20	U ka lema likota ze ñwi ze sa ciwi, mi u itusise zona, ha u sa lwanisa munzi wo ku fitela u' hapelela.
DEU.21.1	“Lu nge kuli mwa naha y'o ta fiwa ki Muñ'a Bupilo, Mulimu wa hao, ku fumaneha situpu sa mutu ya bulaezwi mwa naheñi, mi ku sa zibwi ya mu bulaile. 
DEU.21.2	Manduna ni baatuli ba hao ba na ni ku ya kwateñi ku y'o likanya libima za ku zwa fo ku fumanehile situpu ku isa ku o muñwi ni o muñwi wa minzi ye fakaufi ni sibaka seo. 
DEU.21.3	Cwale manduna ba munzi o fakaufi hahulu ni sibaka seo, ba kete nkomwana ya komu ye si ka sebeliswa kale. 
DEU.21.4	Ba i ise kwa sibaka se si kwatuko a kanukana ka ka sa kalangi, fo ku sa limiwangi, kamba ku calwa, mi ba i lobele kwateñi mulala. 
DEU.21.5	Baprisita ba Malivi ba ye kwateñi ni bona, kakuli ba na ni ku batisisa mo ku tahezi pulao yeo. Muñ'a Bupilo, Mulimu wa hao, u ba ketile kuli ba mu sebeleze ni ku fuyaula ka libizo la hae. 
DEU.21.6	Cwale manduna kamukana ba ba zwa mwa munzi wo, o fakaufi hahulu ni fo ku fumanehile situpu sa mutu yo ya bulailwe, ba na ni ku tapa kwa mazoho fahalimw'a komu. 
DEU.21.7	Ba itatule, ba li, ‘Ha si luna ba ba bulaile mutu yo, mi ha lu zibi ya mu bulaile. 
DEU.21.8	Muñ'a Bupilo u swalele batu ba hao, bona Maisilaele b'o lukuluzi mwa Egepita. U lu swalele, mi u si ke wa lu beya mulatu wa lifu la mutu yo, ya si na mulatu.’ 
DEU.21.9	Mi cwale, ka ku eza z'a bata Muñ'a Bupilo, wena ha u na ku ba ni mulatu wa pulao.
DEU.21.10	“Mwa ndwa, Muñ'a Bupilo, Mulimu wa hao, u ka ku fa ku tula ni ku hapa batanga. 
DEU.21.11	Yo muñwi wa ku mina a ka swana a bona mwahal'a ba ba hapilwe musali yo munde, y'a lata mi a lata ku mu nyala. 
DEU.21.12	A mu ise kwa hae, a mu beule kwa toho kaufela mi a mu pume ni manala kwa mazoho. 
DEU.21.13	Cwale u ka mu apese liapalo li sili. Musali yo a ine mwa hae kweli kaufela ku silisa bashemi ba hae. Mwamulaho a zeo, wa lukela ku mu nyala. 
DEU.21.14	Hape kwapili haiba ha u sa mu lata, u mu lukulule hande, a ikele, kakuli u mu hapelelize ku zibana ni wena, mi ha u lukeli ku mu eza sina mutanga, kamba ku mu lekisa.
DEU.21.15	“Lu bulele cwana kuli mutu u na ni basali ba babeli, mi bubeli bwa bona ba mu pepela bana ba bashimani, kono mweli u pepwa ki musali ya sa latiwi hahulu. 
DEU.21.16	Ndat'a bona h'a lela ku ba abela liuwo la hae, h'a na ku bonisa ketululo ka ku fa mwana wa ku musali ya latiwa kabelo ye lukela ku ba ya mweli wa hae. 
DEU.21.17	U na ni ku fa mweli wa hae hahulu, nih'a si mwan'a musali ya latiwa. Mutu u swanela ku olisa mwan'a hae wa mweli, mi ka mulao u lukela ku mu fa kabelo ya hae ye mu swanela.
DEU.21.18	“Fokuñwi mutu a ka ba ni mwana ya mahañi, mwana wa mufetuheli ya sa utwi bashemi, niha ba ka mu nata. 
DEU.21.19	Ya cwalo, bashemi ba hae ba mu ise kwa bahulu ba munzi wa bona, mi a zekiswe. 
DEU.21.20	Ba ta li ku bona, ‘Mwan'a luna u na ni mahañi, ki mufetuheli, mi u hana ku lu utwa. Ki sinwi, mi u sinya mali a luna.’ 
DEU.21.21	Cwale batu ba mwa hae ba mu pobaula ka macwe mane a shwe, mi fo u ta kona ku felisa bumaswe bo. Yo muñwi ni yo muñwi wa Isilaele u ka utwa se si ezahalile, mi u ka saba.
DEU.21.22	“Mwendi mutu a bulailwe ka mulatu w'a ezize, mi situpu sa hae si pahekilwe kwa kota. 
DEU.21.23	 Situpu seo si si ke sa lobala kwateñi. Si swanezi ku pumbekwa ka lona lizazi leo, kakuli ponahalo ya situpu se si lepelela kwa kota, ki ku foseza Muñ'a Bupilo. U pumbeke situpu kuli u si ke wa silafaza naha y'a ku fa Muñ'a Bupilo, Mulimu wa hao.
DEU.22.1	 “Haiba u bona komu kamba ngu ya Muisilaele wa henu, i latehile, u si ke wa i tuhela. U mu iseze yona. 
DEU.22.2	Kono haiba muñ'a yona u ina kwahule ni wena, kamba u sa zibi muñ'a yona, fohe, u ye ni yona wena. Muñ'a yona h'a ka taha a i bata, u mu fe yona. 
DEU.22.3	U eze cwalo ha u ka fumana mbongolo, siapalo, kamba sika sifi ni sifi se si latehile, ili sa Muisilaele wa henu.
DEU.22.4	“Haiba mbongolo kamba komu ya mwanahenu wa Muisilaele i wezi mwa nzila, u si ke wa i lisela cwalo, kono u mu tuse ku i yemisa.
DEU.22.5	“Basali ba si ke ba apala liapalo za sinna, mi banna ba si ke ba apala liapalo za sisali. Muñ'a Bupilo, Mulimu wa hao, u toile batu ba ba eza ze cwalo.
DEU.22.6	“Ha u ka fumana siyaleto sa nyunywani kwa kota, kamba fafasi, mi yona i nze i bubami mai, kamba bana, u si ke wa nga nyunywani ya mushemi. 
DEU.22.7	U nge bana ba yona, mi u tuhele mushemi a ikele, kuli u be ni bupilo bo bunde bo butelele fa lifasi.
DEU.22.8	“Ha u yaha ndu ye nca, u beye limota le li potoloha situwa. Cwale, mutu nih'a ka wa, mi a shwa, wena ha u na ku ba ni mulatu.
DEU.22.9	 “U si ke wa cala lico za mufuta u sili mwa simu ya likota za veine. Ha u eza cwalo, u ka haniswa ku itusisa miselo kamba zona lico kasibili.
DEU.22.10	“U si ke wa pana pulu hamoho ni mbongolo ha u lima.
DEU.22.11	“U si ke wa apala siapalo se si ezizwe ka boya bwa ngu hamoho ni bwanda bwa line.
DEU.22.12	 “U lukele manjobo kwa maneku a mane a liapalo za hao.
DEU.22.13	“Lu bulele kuli mutu u nyala musizana, u kena mwa likubo ni yena, mi mwamulaho a hupula ku mu hana. 
DEU.22.14	Cwale u mu tameleza litaba za buhata, kuli ha ba nyalana u mu fumani a si mwalyanjo.
DEU.22.15	“Haiba nto ye i ezahala, bashemi ba musizana ba nge lisila la sinawenga, le li bonisa kuli musizana n'a sa li mwalyanjo, mi ba li ise mwa kuta kwa bahulu ba munzi. 
DEU.22.16	Ndat'ahe musizana u ta li ku bona, ‘Ni nyalisize mwan'a ka ku munna yo, mi cwale h'a sa mu lata. 
DEU.22.17	U mu tamelelize milatu ya buhata, u li kuti n'e si mwalyanjo h'a mu nyala, kono bupaki ki bo, bo bu bonisa kuli mwan'a ka n'e li mwalyanjo luli! A mu bone lisila la sinawenga!’ 
DEU.22.18	Cwale manduna ba munzi ba ta nga munna yo, mi ba mu nate. 
DEU.22.19	Ku zwa fo hape, ba mu lifise mali a likana mwanda a muwaya-waya wa silivela, mi ba a fe ndat'ahe musizana, kakuli u swabisize hahulu musizana wa Muisilaele. Mi nihakulicwalo, u ka ba musal'a hae, mi h'a sa na ku kauhana ni yena ku isa lifu.
DEU.22.20	“Lu nge kuli taba ki ya niti, kono ha i na bupaki bo bu bonisa kuli musizana n'e li mwalyanjo luli. 
DEU.22.21	Cwale ba ka nga musizana, ba mu ise kwa munyako wa ndu ya ndat'ahe, ko banna ba munzi ba ta y'o mu pobaula ka macwe mane a shwe. U ezize nto ye swabisa mwahal'a luna ka ku kena mwa likubo ni munna pili a si ka nyalwa, mi a sa pila mwa ndu ya ndat'ahe. Ka ku eza cwalo, u ta felisa bumaswe bwa mufuta wo.
DEU.22.22	“Haiba munna a swaleha ni musali ya nyezwi, bubeli bwa bona ba lukela ku bulaiwa. Ka mukwa wo, u ta felisa bumaswe bwa mufuta o cwalo.
DEU.22.23	“Mwendi munna a swaleha mwa hae ni musizana ya s'a beelelizwe. 
DEU.22.24	Bubeli bwa bona mu ba ise kwand'a munzi, mi mu y'o ba bulaela kwateñi ka macwe. Musizana u na ni ku shwa kakuli n'a si ka huwa kuli batu ba mu utwe, niha n'a li mwa munzi mw'a n'a ka kona ku utwiwa. Munna ni yena u na ni ku shwa kakuli u fosize ni musizana y'a n'a bata ku nyalwa ki Muisilaele yo muñwi. Ka mukwa wo, u ta felisa bumaswe bo bu cwalo.
DEU.22.25	“Lu hupule kuli munna h'a nz'a li mwa naheñi, u katana ni musizana ya beelelizwe, ibe a mu swala likalala, mi a fosa ni yena. Fohe, ku bulaiwe feela munna. 
DEU.22.26	Ha ku na se si ka eziwa ku musizana, kakuli h'a si ka eza sibi se si swanela ku mu bulaisa. Taba ye, i swana ni ya mutu ya lwanisa yo muñwi, mane a mu bulaye. 
DEU.22.27	Munna yo u swalezi musizana ya beelelizwe mwa naheñi, mi musizana niha n'a ka huwa kuli a tusiwe, ha ku na ya n'a ka mu tusa.
DEU.22.28	 “Lu likanye kuli munna u fumanwa a sweli musizana ya si ka beelezwa likalala, mi a fosa ni yena. 
DEU.22.29	U na ni ku lifela ndat'ahe musizana mali a sonda a likana mashumi a ketalizoho a muwaya-waya wa silivela. Mi musizana a belele musal'a hae kakuli u mu hapelelize ku fosa ni yena. H'a na ku mu leleka ni kamuta haisi lifu.
DEU.22.30	 “Ha ku na mutu ya ka tompolola ndat'ahe ka ku fosa ni yo muñwi wa basali ba hae.
DEU.23.1	“Ha ku na munna ya tumbuzwi kamba ya pumehile bunna ya ka balelwa kwa batu ba Muñ'a Bupilo.
DEU.23.2	“Ha ku na mwana wa mwa bucwañi, kamba wa lusika lwa hae, niha i ka ba wa lusika lwa bulishumi, ya ka balelwa kwa batu ba Muñ'a Bupilo.
DEU.23.3	 “Ha ku na Muamoni, Mumoabi kamba yo muñwi wa masika a bona, mane nihaili wa mwa lusika lwa bulishumi, ya ka balelwa kwa batu ba Muñ'a Bupilo. 
DEU.23.4	 Ne ba hanile ku mi fa lico ni mezi mwa musipili wa mina ha mu zwa mwa Egepita, mi ne ba lifile Balaami mali, yena mwan'a Beori wa mwa munzi wa Petori mwa naha ya Mesopotamia, ku t'o mi kuta. 
DEU.23.5	 Kono Muñ'a Bupilo, Mulimu wa hao, h'a si ka utwa za Balaami, mi mane sikuto sa hae u si fetuzi mbuyoti kakuli n'a mi lata. 
DEU.23.6	Ha u nz'o li sicaba, u si ke wa tusa macaba ao ni kamuta, kamba ku a zwisezapili.
DEU.23.7	“U si ke wa nyaziseza Maedomo. Ki banabahenu. Mi u si ke wa nyefula Maegepita, kakuli n'o kile wa pila mwa naha ya bona. 
DEU.23.8	Ku kalela kwa lusika lwa bona lwa bulalu, baikulu ba bona ba ka balelwa kwa batu ba Muñ'a Bupilo.
DEU.23.9	“Ka nako ya ndwa ha u li mwa mafulo, u kauhane ni lika kaufela ze ka ku silafaza. 
DEU.23.10	Haiba mutu a silafala ka ku lola tolo busihu mi a ikolobisa, a zwe mwa mafulo, a y'o ina kwand'a ona. 
DEU.23.11	Manzibwana a tape, mi a kutele mwa mafulo lizazi ha li likela.
DEU.23.12	“U be ni sibaka sa ku yela mutabani ha u bata ku y'o itamulela. 
DEU.23.13	U lwale kakota ka ku yepisa musima, ili kuli ha s'o felize ku itamulela, u pumbeke fateñi. 
DEU.23.14	U buluke mafulo a hao a kenile kakuli Muñ'a Bupilo, Mulimu wa hao, u inzi ni wena mwa mafulo ku ku sileleza ni ku ku tulisa lila za hao. U si ke wa eza nto ifi kamba ifi ye lisila ye ka nyemisa Muñ'a Bupilo, Mulimu wa hao, kuli mane a ku fulelele.
DEU.23.15	“Haiba mutanga a tobela muñ'a hae, mi a taha ku wena kuli u mu sileleze, u si ke wa mu kutiseza ku yena. 
DEU.23.16	Wa kona ku pila kw'a ka iketela, mwa minzi ya hao, mi u si ke wa mu nyandisa.
DEU.23.17	 “Ha ku na munna kamba musali wa Muisilaele, ya ka ikeza lihule mwa libaka za lilapelelo. 
DEU.23.18	Ha ku na mali a fumanwi ka buhule a ka tiswa mwa ndu ya Muñ'a Bupilo, Mulimu wa mina, ku t'o taleleza buitamo. Muñ'a Bupilo u toile mahule.
DEU.23.19	 “Ha u kolotisa Muisilaele yo muñwi mali, sico kamba sika kaufela, u si ke wa mu lifisa ñambeko. 
DEU.23.20	U ka lifisa mali a ñambeko ku balicaba, kono isiñi ku Muisilaele yo muñwi. U mamele mulao wo, mi Muñ'a Bupilo, Mulimu wa hao, u ka tohonolofaza z'o ka eza kaufela mwa naha m'o ka y'o yaha.
DEU.23.21	 “Ha u itama ku Muñ'a Bupilo, Mulimu wa hao, u si ke wa tuhela ku eza s'o sepisize. Muñ'a Bupilo u ta tokwa kuli u taleleze buitamo bwa hao, mi hape ki sibi ku sa bu buluka. 
DEU.23.22	Ha si sibi ku sa itama ku Muñ'a Bupilo. 
DEU.23.23	Kono haiba u itama ka ku lata kwa hao, u tokomele ku buluka buitamo bo.
DEU.23.24	“Ha u zamaya mwa nzila ye fita mwa simu ya Muisilaele yo muñwi, ya likota za veine, u ce miselo kaufela y'o lata, kono u si ke wa lwala ye miñwi mwa sizuma. 
DEU.23.25	Ha u zamaya mwa nzila ye fita mwa simu ya hae ya lico, u ce lico kaufela z'o ka kona ku yangula ka mazoho a hao, kono u si ke wa li puma ka cekesi.
DEU.24.1	 “Lu hupule kuli mutu u nyala musali, mi kasamulaho u lela ku mu leleka, kakuli u na ni s'a nyazize ku yena, mi kabakaleo u ñola mañolo a telekano ni ku a fa musali. Ku zwa fo, wa mu leleka. 
DEU.24.2	Cwale lu hupule hape kuli musali yo u y'o nyalwa ku munna yo muñwi. 
DEU.24.3	Mi ni yena hape a lela ku mu leleka. Kamukwaocwalo, a ñola mañolo a telekano ni ku mu fa ona, mi a mu leleka. Mi mwendi munn'a hae wa bubeli yo wa shwa ba nze ba sa nyalani. 
DEU.24.4	Mwa litaba zeo ze peli, munn'a hae wa pili h'a sa na ku mu kutisa hape. U lukela ku mu nga kuli u masila. Haiba a mu kutisa hape, i ta ba ku foseza Muñ'a Bupulo. Cwalehe, u si ke wa kenya sibi mwa naha y'a ku fa Muñ'a Bupilo, Mulimu wa hao.
DEU.24.5	“Munna ha sa z'o nyala-nyala, a si ke a ya kwa ndwa, kamba ku fiwa musebezi o muñwi wa sicaba. U na ni ku fiwa silimo mutumbi sa ku ina kwa hae, kuli a tabise musal'a hae.
DEU.24.6	“Ha u kalima mutu sika, u si ke wa mu amuha cika kamba licwe l'a silanga lico ka lona, kuli i be swalelele feela ya sikoloti s'a ngile. Fo ki ku mu paleliswa ku ipilisa.
DEU.24.7	 “Mañi ni mañi ya uzwa Muisilaele yo muñwi, ku mu eza mutang'a hae kamba ku mu lekisa ku y'o ba mutanga, u swanezi ku bulaiwa. Kamukwaocwalo u ta felisa bumaswe bwa mufuta wo.
DEU.24.8	 “Haili ka za butuku bwa mbingwa bo bu yambukela, u tokomele ku eza s'o bulelelwa ki baprisita ba Malivi. U latelele litaelo ze ni ba file. 
DEU.24.9	 U hupule s'a ezize Muñ'a Bupilo, Mulimu wa hao, ku Miriame ha lu zwa mwa Egepita.
DEU.24.10	 “Ha u kolotisa mutu sika se siñwi, u si ke wa ikenela mwa ndu ya hae ku y'o ikungela sibyana sa swalelele ku fitela a ku lifa. 
DEU.24.11	U yeme kwande kuli a ku tiseze sona, ili yena. 
DEU.24.12	Haiba ki mubotana, u si ke wa ipulukela sona ku fitela ha bu sa. 
DEU.24.13	U mu kutiseze sona manzibwana, lizazi ha li likela, mi u ka ba ni sa ku apala h'a lobala. Cwalehe, u ka itumela hahulu, mi Muñ'a Bupilo, Mulimu wa hao, u ka ku tabela.
DEU.24.14	 “U si ke wa putelela mubeleki wa njebwe ya ku sebeleza, i ka ba Muisilaele kamba mulicaba ya pila ku o muñwi wa minzi ya hao. 
DEU.24.15	U mu lifange ka zazi ni zazi tifo ya musebezi wa lona lizazi leo, lizazi li si ka likela kale, kakuli ki mubotana, u tokwa mali ao, mi s'a hupuzi kuli u ka a fumana. Haiba u sa mu fi ona, u ta ku ñoñolehela hahulu ku Muñ'a Bupilo, mi yena u ta ku nyaza.
DEU.24.16	 “Bashemi ha ba na ku bulaiwa bakeñisa milatu ye ezizwe ki bana ba bona, ni bona bana ha ba na ku bulaelwa milatu ye ezizwe ki bashemi ba bona. Mutu u bulaelwa mulatu w'a ezize ili yena kasibili.
DEU.24.17	 “U si ke wa amuha balicaba ni lindiala litukelo za bona, kamba ku nga siapalo sa mbelwa kuli si be swalelele ku fitela a lifa. 
DEU.24.18	U hupule kuli n'o li mutanga mwa Egepita, mi Muñ'a Bupilo, Mulimu wa hao, u ku lukuluzi. Kikabakaleo ni ku fa taelo yeo.
DEU.24.19	 “Ha u kutula lico za hao mwa simu, mi wa palelwa ku tisa kwa hae ze ñwi ku z'o s'o kutuzi, u si ke wa li kutela. Lico zeo li ka siyalela bazwahule, lindiala ni limbelwa, kuli Muñ'a Bupilo, Mulimu wa hao, a ku tohonolofaze mwa linto kaufela z'o eza. 
DEU.24.20	Ha u s'o kutuzi liolive za hao hañwi feela, u si ke wa kutela ze siyezi. Zeo ki za bazwahule, lindiala ni limbelwa. 
DEU.24.21	Mi ha u s'o kutuzi miselo ya veine hañwi, u si ke wa kutela ye siyezi. Yeo ki ya bazwahule, lindiala ni limbelwa. 
DEU.24.22	U si ke wa libala ni kamuta kuli n'o li mutanga mwa Egepita. Kikabakaleo ni ku file taelo ye.
DEU.25.1	“Lu bulele kuli Maisilaele ba babeli ba y'o zekisana mwa kuta. Yo muñwi u y'o fiwa mulatu, mi yo muñwi, yena, u y'o showelela. 
DEU.25.2	Haiba ya filwe mulatu u lukela ku natiwa, muatuli u ta mu patamisa, mi a shapiwe. U ta natiwa lipafa ze likana mulatu wa hae. 
DEU.25.3	 A ka na fiwa lipafa ze ñata, mane ze fita fa mashumi a mane, kono isiñi ze fitelela zeo. Kakuli ku li fiteleza, i ka ba ku mu swabisa fapil'a batu.
DEU.25.4	 “U si ke wa tama pulu kwa mulomo ha u itusisa yona ku pula mbonyi kamba mabele.
DEU.25.5	 “Haiba mutu ni munyan'a hae ba yahile hamoho, mi yo muñwi a shwa a si ka pepa mwana, mbelwa y'a siile h'a na ku nyalwa ki mutu feela ye si wa mba ya bona. Kono ki swanelo ya mwanahabo mufu ku nyala musali yo. 
DEU.25.6	Mwana wa mweli ya ka pepiwa ku musali yo, u ka ngiwa kuli ki mwan'a mufu kuli lusika lwa hae lu zwelepili mwa Isilaele. 
DEU.25.7	 Kono haiba mwanahabo mufu h'a lati ku nyala yena musali yo, yena mbelwa u ka ya kwa baeteleli ba munzi, a y'o li, ‘Mulamu h'a lati ku eza swanelo ya hae. U hana ku simululela mwanahabo lusika mwahal'a batu ba Isilaele.’ 
DEU.25.8	Cwale baeteleli bao ba ka biza munna yo ku t'o bulela ni yena. Kono mwendi u sa zwelapili ku hana. 
DEU.25.9	Cwale mbelwa yo u ta ya ku mulamwae, fapil'a baeteleli ba munzi, a zwise se siñwi sa likatulo za hae kwa lihutu, a mu kwele mati fa pata, mi a li, ‘Ye ki yona nto ye ezahalanga ku munna ya hana ku fumanela mwanahabo lusika.’ 
DEU.25.10	Mwa Isilaele, ba mba ya hae ba ka bizwa ‘ba mba ya munna ya comozwi sikatulo kwa lihutu!’
DEU.25.11	“Lu nge kuli banna ba babeli ba lwana, mi musal'a yo muñwi u bata ku tusa munn'a hae ka ku swala munna yo kwa bunna. 
DEU.25.12	U si ke wa mu shwela makeke. U mu pume feela lizoho.
DEU.25.13	 “U si ke wa putelela ha u itusisa litikanyo ze peli mwa mukotana wa hao, ili ze bubebe ni ze bukiti. 
DEU.25.14	U si ke wa ba ni litikanyo ze peli mwa ndu ya hao ili ze tuna ni ze nyinyani. 
DEU.25.15	U itusise litikanyo ze lukile, kuli u pile nako ye telele mwa naha y'a ku fa Muñ'a Bupilo, Mulimu wa hao. 
DEU.25.16	Muñ'a Bupilo u toile ba ba puma batu ka mukwa wo.
DEU.25.17	 “U hupule se ba ku ezize Maamaleke ha ne mu zwa kwa Egepita. 
DEU.25.18	Ne ba sa sabi Mulimu, mi ba ku lwanisa kwamulaho, ha n'o s'o katezi ni ku felelwa ki maata, mi ba bulaya ba ba ne ba ngongaela mwa mulaho kaufela. 
DEU.25.19	Cwalehe, Muñ'a Bupilo, Mulimu wa hao ha s'a ku file naha, ni ku ku pilisa kwa lila za hao ze ku beile mwahali kamukana, u bone kuli u bulaya Maamaleke kaufela, ili kuli ba si ke ba hupulwa ki mutu hape ni kamuta. U si ke wa libala!
DEU.26.1	“Ha u s'o hapile naha y'a ku fa Muñ'a Bupilo, Mulimu wa hao, mu yahe mwateñi. 
DEU.26.2	 Yo muñwi ni yo muñwi wa mina u na ni ku beya mwa sizuma kalulo ya pili ya mufuta o muñwi ni o muñwi wa sico s'o kutula, mi u si ise kwa sibaka sa ku lapelela. 
DEU.26.3	U ye ku muprisita ya zamaisa sibaka seo ka nako yeo, mi u li ku yena, ‘Ni izibahaza ku Muñ'a Bupilo, Mulimu wa ka, kuli cwale ni se ni keni mwa naha y'a n'a sepisize bo kukw'a luna kuli u ta lu fa yona.’
DEU.26.4	“Muprisita u ta nga sizuma ku wena, mi u ka si beya fa katala ka Muñ'a Bupilo, Mulimu wa hao. 
DEU.26.5	Cwale wena u ka bulela manzwi a, fapil'a Muñ'a Bupilo, u li, ‘Kukw'a ka n'e li Muarami, mukozi ya n'a si na munzi, f'a n'a iselize lubasi lwa hae ku y'o pila kwa Egepita. N'e si ba bañata fo ba yela kwateñi, kono ba il'o ba sicaba se situna, se si maata. 
DEU.26.6	Maegepita ba lu nyandisize ka situhu, mi ba lu hapelelize ku sebeza ka tata sina batanga. 
DEU.26.7	Cwale kiha lu itilelela ku kupa tuso ku Muñ'a Bupilo, Mulimu wa bo kukw'a luna. A lu utwa, mi a bona maswenyeho, butata, ni bumai bwa luna. 
DEU.26.8	Ka maata a hae a matuna, u lu punyusize mwa Egepita. U ezize limakazo ni liponiso, mi a tahisa linto ze sabisa hahulu. 
DEU.26.9	U lu tisize kwanu, mi u lu file naha ye, ye fumile, ye nunile hahulu. 
DEU.26.10	Cwalehe, ni tiselize Muñ'a Bupilo kalulo ya pili ya kutulo y'a ni file.’
DEU.26.10	“Hona fo, u beye sizuma fapil'a Muñ'a Bupilo, mi u mu lapele. 
DEU.26.11	U tabe kabakala linto ze nde z'a ku file Muñ'a Bupilo, Mulimu wa hao, wena ni lubasi lwa hao. Mi u lisele Malivi ni balicaba ba ba pila mwahal'a mina ba ku swalise mwa mukiti-tuna wo.
DEU.26.12	 “Ka silimo sa bulalu ni sa bulalu, u ka fa kalulo ya bulishumi ya lico z'o lima kamukana kwa Malivi, balicaba, lindiala, ni limbelwa, ili kuli mwa minzi kaufela ku be ni lico ze ba likana. U eze cwalo. 
DEU.26.13	Mi u bulelele Muñ'a Bupilo, u li, ‘Ha ku na kalulo ya bulishumi ye siyezi mwa ndu ya ka. Ni i file Malivi, balicaba, lindiala, ni limbelwa, sina mo n'o ni laelezi. Ha ni si ka hanyeza kamba ku libala se siñwi ka za bulishumi. 
DEU.26.14	Ha ni si ka ca se siñwi sa bulishumi, ha ne ni sa silisa. Ha ni si ka zwisa se siñwi sa bulishumi mwa ndu ya ka, ha ne ni sa silafezi. Ha ni si ka nga se siñwi sa bulishumi ku si pailelisa milimu. Ni ku utwile Mulimu wa ka. Ni ezize z'o n'o ni laezi kaufela bakeñisa mulao wa bulishumi. 
DEU.26.15	Muñ'a Bupilo, u talime fafasi, mi u tokomele sicaba sa hao sa Isilaele, u nz'o li mwa lihalimu, mwa sibaka sa hao se si kenile. Mi hape u tohonolofaze cwalo ni naha ye nunile, y'o lu file, sina mo n'o sepiselize bo kukw'a luna.’
DEU.26.16	“Wena sicaba sa Isilaele, kacenu Muñ'a Bupilo, Mulimu wa hao, u ku laela ku mamela milao ya hae kaufela. Cwale u i mamele ka ku sepahala, ka pilu ni ka moya wa hao kaufela. 
DEU.26.17	Kacenu u zibahalize kuli Muñ'a Bupilo ki Mulimu wa hao. U sepisize ku mu utwa, ku buluka milao ya hae kaufela, ni ku eza z'a ku laela kaufela. 
DEU.26.18	 Kacenu Muñ'a Bupilo u ku amuhezi kuli u be sicaba sa hae sina mw'a n'a ku sepiselize, mi u ku laela ku mamela milao ya hae kamukana. 
DEU.26.19	U ta ku hulisa ku fita sicaba sifi ni sifi s'a ezize. U ta ba sicaba sa hae se si kenile, sina mw'a sepiselize. Mi u ka lumbeka ni ku kuteka libizo la hae.”
DEU.27.1	Cwale Mushe, hamoho ni bazamaisi ba Isilaele, ba li kwa batu, “Wena Isilaele, u mamele litaelo kaufela ze ni ku fa kacenu. 
DEU.27.2	 Ka lona lizazi l'o ka sila Nuka ya Jordani, ni ku kena mwa naha y'a ku fa Muñ'a Bupilo, Mulimu wa hao, u tome macwe a mañwi a matuna. U a yemise, u a matehe ni ku a lila hande. 
DEU.27.3	Mi u ñole milao ni lituto zeo ku ona. U ta kena mwa naha ye fumile, ye nunile, y'a ku sepisize Mulena, Mulimu wa bo kukw'a hao. 
DEU.27.4	Mi ha mu se mu li mwabuse bwa Jordani, mu tome macwe a fa Lilundu la Ebali, sina mo ni mi laelela kacenu, mi mu a matehe hande. 
DEU.27.5	 U yahe mwateñi katala ka macwe a si ka betwa ka lisebeliso za sipi. 
DEU.27.6	Katala k'o yahela Muñ'a Bupilo, Mulimu wa hao, ka lukela ku ezwa ka macwe a si ka betwa. U ezeze fa katala fo litabelo za ku cisa. 
DEU.27.7	Mi i sa li hona fo, u ezeze fateñi litabelo za ku tiisa bulikani, u li ce, mi u tabe fapil'a Muñ'a Bupilo, Mulimu wa hao. 
DEU.27.8	Fa macwe ao a matehilwe, u ñole hande manzwi kamukana a milao ya Mulimu.” 
DEU.27.9	Cwale Mushe, hamoho ni baprisita ba Malivi, ba li kwa sicaba kaufela sa Isilaele, “Wena Isilaele, u ni teeleze hande. U s'o li sicaba sa Muñ'a Bupilo, Mulimu wa hao. 
DEU.27.10	Cwalehe, u mu mamele, mi u buluke milao ya hae kaufela ye ni ku fa kacenu.”
DEU.27.11	Cwale Mushe a bulelela batu ba Isilaele, a li, 
DEU.27.12	 “Ha mu se mu silile Jordani, masika ao a tatama a y'o yema fa Lilundu la Gerizimi, ha ku fuyaulwa sicaba, ili masika a bo Simoni, Livi, Juda, Isakare, Josefa ni Benjamine. 
DEU.27.13	Mi masika a mañwi ao a tatama a ta yema fa Lilundu la Ebali, ona ha ku kutiwa, ili masika a bo Rubeni, Gadi, Asere, Zebuloni, Dani ni Nafetali. 
DEU.27.14	Cwale Malivi ba ka bulela manzwi a, ka ku huweleza, ba li,
DEU.27.15	 “‘Sikuto sa Mulimu si be ku mañi ni mañi ya ikezeza mulimu wa siswaniso se si betilwe fa licwe kamba se si tulilwe fa butale, mi a si lapelela kwa mukunda. Muñ'a Bupulo u toile bulapeli bwa milimu ya maswaniso.’
DEU.27.15	“Mi batu kamukana ba ka li, ‘Amen!’
DEU.27.16	 “‘Sikuto sa Mulimu si be ku mutu kaufela ya shwaula ndat'ahe kamba m'ahe.’
DEU.27.16	“Mi batu kamukana ba ka li, ‘Amen!’
DEU.27.17	 “‘Sikuto sa Mulimu si be ku mañi ni mañi ya ka sutisa kamba ku shimbulula mululwani wa Muisilaele yo muñwi.’
DEU.27.17	“Mi batu kamukana ba ka li, ‘Amen!’
DEU.27.18	 “‘Sikuto sa Mulimu si be ku mutu kaufela ya ta etelela sibofu, mi a mu libisa ku sili.’
DEU.27.18	“Mi batu kamukana ba ka li, ‘Amen!’
DEU.27.19	 “‘Sikuto sa Mulimu si be ku mañi ni mañi ya amuha balicaba, lindiala ni limbelwa litukelo za bona.’
DEU.27.19	“Mu batu kamukana ba ka li, ‘Amen!’
DEU.27.20	 “‘Sikuto sa Mulimu si be ku mutu kaufela y'a swabisa ndat'ahe ka ku fosa ni yo muñwi wa basali ba hae.’
DEU.27.20	“Mi batu kamukana ba ka li, ‘Amen!’
DEU.27.21	 “‘Sikuto sa Mulimu si be ku mañi ni mañi ya ka lobala folofolo.’
DEU.27.21	“Mi batu kamukana ba ka li, ‘Amen!’
DEU.27.22	 “‘Sikuto sa Mulimu si be ku mutu kaufela ya ka fosa ni kaizel'a hae, kamba kaizel'a hae ya kopanezi ni yena ku m'ahe kamba ku ndat'ahe.’
DEU.27.22	“Mi batu kamukana ba ka li, ‘Amen!’
DEU.27.23	 “‘Sikuto sa Mulimu si be ku mañi ni mañi ya ka fosa ni mukwenyan'a hae.’
DEU.27.23	“Mi batu kamukana ba ka li, ‘Amen!’
DEU.27.24	“‘Sikuto sa Mulimu si be ku mutu kaufela ya bulaela mutu yo muñwi kwa mukunda.’
DEU.27.24	“Mi batu kamukana ba ka li, ‘Amen!’
DEU.27.25	“‘Sikuto sa Mulimu si be ku mañi ni mañi ya ka amuhela mali kuli a bulaye mutu ya si na mulatu.’
DEU.27.25	“Mi batu kamukana ba ka li, ‘Amen!’
DEU.27.26	 “‘Sikuto sa Mulimu si be ku mañi ni mañi ya sa mameli milao ni lituto kaufela za Mulimu.’
DEU.27.26	“Mi batu kamukana ba ka li, ‘Amen!’
DEU.28.1	 “Ha u ka utwa Muñ'a Bupilo, Mulimu wa hao, mi u buluka ka ku sepahala milao ya hae kaufela ye ni ku fa kacenu, u ka ku eza sicaba se situna ku fita macaba kamukana a mwa lifasi. 
DEU.28.2	U utwe Muñ'a Bupilo, Mulimu wa hao, mi limbuyoti ze kaufela li ka ba za hao.
DEU.28.3	“Muñ'a Bupilo u ta tohonolofaza minzi ni masimu a hao.
DEU.28.4	“Muñ'a Bupilo u ta ku fuyaula kuli u be ni bana ba bañata, lico, likomu ni lingu ze ñata.
DEU.28.5	“Muñ'a Bupilo u ta tohonolofaza kutulo ya hao ni lico z'o ka lukisa ka z'o kutuzi.
DEU.28.6	“Muñ'a Bupilo u ta tohonolofaza linto z'o ka eza kaufela.
DEU.28.7	“Muñ'a Bupilo u ta tula lila za hao ha li ku lwanisa. Li ka ku lwanisa kwa neku li li liñwi, kono ha li ka saba, li ka hasanela mwa maneku a supile.
DEU.28.8	“Muñ'a Bupilo, Mulimu wa hao, u ka tohonolofaza misebezi ya hao, mi u ka taza matuli a hao ka lico. U ta ku tohonolofaza mwa naha y'a ku fa yona.
DEU.28.9	“Haiba u utwa Muñ'a Bupilo, Mulimu wa hao, mi u eza z'a ku laela kaufel'a zona, u ka ku eza sicaba sa hae sina mw'a sepiselize. 
DEU.28.10	Cwale macaba kamukana, mwa lifasi, a ka bona kuli Muñ'a Bupilo u ku ketile kuli u be sicaba sa hae luli, mi a ka ku saba. 
DEU.28.11	Muñ'a Bupilo u ta ku fa bana ba bañata, likomu ni kutulo ye ñata mwa naha y'a sepisize bo kukw'a hao kuli u ta ku fa yona. 
DEU.28.12	U ta ku lumela pula ye zwa mwa sibulukelo sa hae sa malu a mwa lihalimu, ka nako ye lukela, mi u ta tohonolofaza misebezi ya hao kaufela, kuli u te u kolotisange macaba a mañata, isiñi kuli wena u a kolotele se siñwi. 
DEU.28.13	Muñ'a Bupilo, Mulimu wa hao, u ka ku eza mueteleli mwahal'a macaba kaufela, isiñi mulateleli. Mi kamita u ka na u eza hande mwa linto kaufela, u sa palelwi, haiba u mamela, ka ku sepahala, litaelo za hae kamukana ze ni ku fa kacenu. 
DEU.28.14	Kono u si ke wa lika ni hanyinyani ku sa mamela litaelo zeo, kamba ku lapela milimu i sili.
DEU.28.15	“Kono haiba u sa mameli Muñ'a Bupilo, Mulimu wa hao, mi u sa buluki, ka ku sepahala, litaelo ni milao ya hae kamukana, ili ye ni ku fa kacenu, bumaswe bo kaufela bu ta ku tahela.
DEU.28.16	“Muñ'a Bupilo u ta kuta minzi ni masimu a hao.
DEU.28.17	“Muñ'a Bupilo u ta kuta likutulo ni lico z'o ka eza ka zona.
DEU.28.18	“Muñ'a Bupilo u ta ku kuta ka ku ku fa bana ba sikai feela, kutulo ye maswe, likomunyana feela ni lingu li sikai.
DEU.28.19	“Muñ'a Bupilo u ta kuta linto kamukana z'o ta eza.
DEU.28.20	“Haiba u eza ze maswe, mi u hana Muñ'a Bupilo, u ka ku tiseza likozi ni manyando, lifapahano ni liziezi mwa linto kaufela z'o ta eza, ku fitela mane u timezwa kapili. 
DEU.28.21	U ka na a ku lumela matuku ka ku tatamana, ku fitela mane ku tokwe nihaili a li muñwi ya siyezi mwa naha y'o tuha u kena ku yona. 
DEU.28.22	Muñ'a Bupilo u ta ku nata ka matuku a yambukela, ka litombo ni fibele. U ka ku lumela linanga ni matuku a mifuta-futa ku t'o sinya lico za hao. Manyando a, a ka ba ni wena ku fitela u shwa. 
DEU.28.23	Ha ku na pula ye ka nela, mi naha ya hao i ka ba tata sina sipi. 
DEU.28.24	Bakeñisa pula, Muñ'a Bupilo u ta lumela mañungwa ku fitela u felelela mbuu.
DEU.28.25	“Muñ'a Bupilo u ka ku tuhelela, u tulwa ki lila za hao. U ka ba lwanisa ka ku zwa kwa neku li li liñwi, kono ha u ka ba saba u ta hasanela mwa maneku a supile, mi batu kamukana mwa lifasi ba ka kenwa ki sabo, ha ba ta bona se si ezahala ku wena. 
DEU.28.26	Ha u ka shwa, linyunywani ni libatana za mwa naheñi li ka t'o ca situpu sa hao, mi ha ku na ya ta li sabisa. 
DEU.28.27	Muñ'a Bupilo u ka ku lumela mambongola, sina mw'a n'a ezelize kwa Maegepita. U ka momauna mubili wa hao ka litombo. U ka tala lukwekwe, mi u ka na u babelwanga ni ku iñwaya, kono ha ku na ku ba ni kalafo. 
DEU.28.28	Muñ'a Bupilo u ka ku tokwisa ngana. U ta ku eza sibofu mane u angabale. 
DEU.28.29	U ka bubutela musihali kaufela sina sibofu, mi ha u na ku fumana nzila ya hao. Ha u na ku zwelapili mwa linto kaufela z'o eza. U ka na u nyandiswa ni ku uzwezwa, mi ha ku na ya ka ku tusa.
DEU.28.30	“U ka beeleza musizana, kono u ka swalwa likalala ki munna u sili. U ka yaha ndu, kono ha u na ku pila mwateñi. U ka cala tima ya likota za veine, kono ha u na ku ca miselo ya zona. 
DEU.28.31	Likomu za hao li ta bulaelwa mwa meeto a hao luli, kono ha u na ku ca kwa nama ya zona. Limbongolo za hao li ka ngiwa u nz'o talimezi, mi ha li na ku kutisezwa ku wena. Lingu za hao li ka fiwa lila za hao, mi ha ku na ya ka ku tusa. 
DEU.28.32	Bana ba hao ba bashimani ni ba basizana ba ka fiwa balicaba u nz'o talimezi. Ka zazi ni zazi u ka lutula meeto a hao, kuli mwendi u ta bona bana ba hao ba kuta, kono ha u na ku fumana tuso ni ye kana. 
DEU.28.33	Sicaba si sili si ka ikungela lico za hao kaufela z'o nyandezi ku lima ka tata, ku si na s'o ka kutisezwa, haisi feela manyando a sa feli a ku putelelwa ni ku utwiswa butuku. 
DEU.28.34	Manyando a hao a ka ku pulumukisa. 
DEU.28.35	Muñ'a Bupilo u ka taza linumbu za hao ka litombo ze ñata, ze butuku, ze sa koni ku alafiwa. U ka melwa ki mambongola mubili kaufela, ku zwa kwa toho mane ku y'o fita kwa mahutu.
DEU.28.36	“Muñ'a Bupilo u ka ku nga, hamoho ni mulen'a hao, a ku ise mwa naha i sili, m'o si ka pila wena kamba bo kukw'a hao, mi kwateñi u ka y'o sebeleza milimu ya maswaniso ye betilwe fa likota kamba fa macwe. 
DEU.28.37	Mwa macaba mw'a ta ku hasanyeza Muñ'a Bupilo, batu ba ka saba hahulu ka ku bona ze ezahala ku wena. Ba ka ku sheununa ni ku ku shendaula.
DEU.28.38	“U ka cala lipeu ze ñata, kono u ka kutula hanyinyani, kakuli lico za hao li ka ciwa ki nzie. 
DEU.28.39	U ka cala litima za veine ni ku li babalela luli, kono ha u na ku li kutula kamba ku nwa waine ya zona kakuli miselo ya zona i ka ciwa ki mabuku. 
DEU.28.40	Likota za olive li ka mela ni ku hula kai ni kai mwa naha ya hao, kono ha u na ku ba ni mafula, kakuli yona miselo ya olive i ka wela fafasi. 
DEU.28.41	U ka ba ni bana ba bashimani ni basizana, kono u ka ba tokwa, kakuli ba ka hapiwa. 
DEU.28.42	Likota ni lico za hao kamukana li ka ciwa ki likokwani.
DEU.28.43	“Balicaba ba ba pila mwa naha ya hao ba ka na ba bubana, mi wena u ka na u kutela mwatasi. 
DEU.28.44	Ba ka ba ni mali a ku ku kolotisa, kono wena ha u na ku ba ni s'o ka ba kolotisa. Ba ta ku busa.
DEU.28.45	“Manyando ao kamukana a ka ku tahela. A ka ba ni wena ku fitela u felela ku shwa, kakuli ha u si ka mamela Muñ'a Bupilo, Mulimu wa hao, ni ku buluka milao ya hae y'a ku file kaufela. 
DEU.28.46	Zeo kaufela i ka ba bupaki bwa katulo ya Mulimu ku wena ni kwa baikulu ba hao kuya kuile. 
DEU.28.47	Muñ'a Bupilo u ku fuyauzi mwa maneku kaufela, kono u hanile ku mu sebeleza ka tabo ni ka nyakalalo. 
DEU.28.48	Cwalehe, u ka sebeleza lila z'a ka ku lumela Muñ'a Bupilo. U ka lapa ni ku nyolwa. U ka tokwa liapalo ni linto ze ñwi kamukana. Lila za hao li ka ku nyandisa ka tata ku fitela li ku yundisa. 
DEU.28.49	Muñ'a Bupilo u ta ku tiseza sicaba se si zwa kwa mafelelezo a lifasi, ku t'o ku lwanisa, ili sicaba s'o sa zibi puo ya sona. Si ka ku shulumukela fahalimu sina mbande. 
DEU.28.50	I ta ba sicaba se si lunya, mi ha si na ku ba ni makeke ku mutu ufi ni ufi, yo munyinyani kapa yo muhulu. 
DEU.28.51	Batu ba sona ba ka ca likomu ni lico za hao, mi wena u ka shwa tala. Ha ba na ku ku siyela lico, waine, mafula a olive, likomu kamba lingu, mi u ta shwa. 
DEU.28.52	Ba ta lwanisa minzi kamukana ye mwa naha y'a ku fa Muñ'a Bupilo, Mulimu wa hao, mi mamota a matelele, o n'o sepile ku iseleleza ka ona, a ka wa.
DEU.28.53	“Lila ha li ka beya minzi ya hao mwahali, u ka tokwa hahulu lico, mane tala i ka ku hapeleza ku ca bana b'a ku file Muñ'a Bupilo, Mulimu wa hao. 
DEU.28.54	Nihaili munna ya pepehile hande, ya itata, wa lukendende, h'a na ku ikabela s'a ca ni mwanahabo, musal'a hae y'a lata hahulu kamba mwan'a hae wa mushimani ni wa musizana. 
DEU.28.55	U ka tima ku si na makeke yo muñwi ni yo muñwi ku bona kwa nama ya mwan'a hae y'o ca bakeñisa ku tokwa sico, lila ha li beya munzi wa habo mwahali. 
DEU.28.56	Nihaili musali ya pepehile hande, ya itata, wa lukendende, ya fumile hahulu, ya li mane h'a lati ku hata nihaili fafasi, u ka eza cwalo ni yena. H'a na ku ikabela nihaili maemba-emba ni munn'a hae y'a lata hahulu, kamba ni mwana wa mba ya hae. 
DEU.28.57	 H'a na ku ikabela ni yo muñwi wa bona mbututu y'a sa z'o pepa kamba mane nihaili yona ndu ya mwana kasibili. Lila ha li t'o ambeka munzi wa habo, u ta shwa hahulu tala kuli mane a cele mbututu y'a sa z'o pepa kwa mukunda, mane ni yona ndu ya mwana cwalo.
DEU.28.58	“U mamele hande, ka ku sepahala, lituto za Mulimu ze ñozwi mwa buka ye, mi u kuteke libizo la Muñ'a Bupilo, Mulimu wa hao, le li komokisa, le li sabisa. 
DEU.28.59	Haiba u sa ezi cwalo, wena ni baikulu ba hao kaufela, u ta ku lumela matuku a sa alafiwi kamba ku tibelwa. 
DEU.28.60	U ka ku tiseza hape matuku ao a ku sabisize mwa Egepita, mi ha u na ku fola ni kamuta. 
DEU.28.61	U ta ku lumela ni mifuta kamukana ya matuku, a si ka bulelwa mwa buka ye ya milao ni lituto za Mulimu, mi u ka timezwa. 
DEU.28.62	Niha mu ka ata sina linaleli ze kwahalimu, ki ba sikai feela ba ba ka banduka ku mina, kakuli wena Isilaele ha u si ka mamela Muñ'a Bupilo, Mulimu wa hao. 
DEU.28.63	Sina mw'a n'a latezi Muñ'a Bupilo ku mi zwisezapili ni ku mi atisa, kamukwaocwalo u ka tabela ku mi yundisa ni ku mi fetula matota. Mu ka zwiswa mwa naha ye mu tuha mu yaha ku yona.
DEU.28.64	“Muñ'a Bupilo u ka ku hasanyeza mwa macaba kaufela, ku zwa kwa makalelo a lifasi ku y'o fita kwa mafelelezo a lona, mi kwateñi u ka y'o sebeleza milimu ye betilwe fa likota ni fa macwe, milimu y'o si ka sebeleza, wena kamba bo kukw'a hao. 
DEU.28.65	Ha u na ku fumana kozo kai ni kai. Ha ku na sibaka s'o ka biza kuli ki sa hao. Muñ'a Bupilo u ka ku apesa ka sabo, u ka tokwa tuso, mi u ka felelwa ki sepo. 
DEU.28.66	Bupilo bwa hao bu ta ba mwa kozi nako kaufela. Ka zazi ni zazi musihali ni busihu u ka ba mwa sabo ye tuna, mi u ka pila ka ku ikalelwa lifu. 
DEU.28.67	Pilu ya hao i ta mbambiswa ki sabo ya linto z'o bona kaufela. Ka zazi ni zazi, bu sa sa feela, u ka lakaza kuli kambe i s'e li manzibwana. Mi li sa likela feela, u ka lakaza kuli bu se kapili. 
DEU.28.68	Muñ'a Bupilo u ka ku kutiseza kwa Egepita mwa lisepe za batanga, niha n'a ku sepisize kuli ha u sa na ku kutela kwateñi hape. Ko, mu ka y'o lika ku itekisa kwa lila za mina inge batanga, kono ha ku na nihaiba a li muñwi ya ka mi tokwa.”
DEU.29.1	Ze, ki zona litumelelano za bulikani bw'a n'a laezwi Mushe ki Muñ'a Bupilo ku bu eza ni batu ba Isilaele, mwa naha ya Moabi, zeo n'e li za ku ekeza kwa bulikani bw'a n'a isweli ni bona Muñ'a Bupilo kwa Lilundu la Sinai.
DEU.29.2	Mushe a biza batu kamukana ba Isilaele, mi a li ku bona, “Mu iponezi, ili mina, s'a ezize Muñ'a Bupilo ku mulena wa Egepita, kwa manduna ba hae, ni kwa sicaba sa hae kaufela. 
DEU.29.3	Mu boni likozi ze sabisa, limakazo ze tuna ze komokisa, ze ezizwe ki Muñ'a Bupilo. 
DEU.29.4	Kono ku fitela la kacenu le, Muñ'a Bupilo h'a si ka mi konisa ku utwisisa ze mu boni ni ze mu utwile. 
DEU.29.5	Mwahal'a lilimo ze mashumi a mane, z'a mi zamaisize Muñ'a Bupilo mwa lihalaupa, liapalo ni makatulo a mina ne li si ka pazauha kamba ku supala. 
DEU.29.6	Ne mu si na buhobe bwa ku ca kamba waine ya ku nwa, kono Muñ'a Bupilo a mi lukiseza ze ne mu ka tokwa kaufela, ili ku mi luta kuli ki yena Mulimu wa mina. 
DEU.29.7	 Mi ha lu fita mwa sibaka se, kwa taha Mulena Sihoni wa Heshiboni ni Mulena Ogo wa Bashani ku t'o lu lwanisa. Kono lwa ba tula. 
DEU.29.8	 Lwa nga naha ya bona, mi lwa i abela masika a bo Rubeni ni Gadi, ni kalulo ye ñwi ya lusika lwa Manase. 
DEU.29.9	Mu mamele, ka ku sepahala, manzwi kaufela a bulikani bo, ili kuli mu te mu kondise ze mu eza kamukana.
DEU.29.10	“Kacenu le, kamukan'a mina mu yemi fapil'a Muñ'a Bupilo, Mulimu wa mina, ili baeteleli ni manduna, banna, 
DEU.29.11	basali ni bana ba mina hamohocwalo ni balicaba ba ba pila mwahal'a mina, ili ba ba mi lwalelela likota, ni ku mi kela mezi, mina Maisilaele. 
DEU.29.12	S'o tezi fa, kacenu, ki ku t'o kena mwa bulikani bw'a iswala ni wena Muñ'a Bupilo, Mulimu wa hao, ni ku lumela kuli u ta peta liswanelo za bona. 
DEU.29.13	Kamukwaocwalo, Muñ'a Bupilo u ta ku eza sicaba sa hae, mi yena a be Mulimu wa hao, sina mw'a ku sepiselize, wena ni bo kukw'a hao, bo Abrahama, Isaka ni Jakobo. 
DEU.29.14	Ha si mina feela bao Muñ'a Bupilo a iswala bulikani bo, hamoho ni liswanelo za bona. 
DEU.29.15	U iswala bona ni luna kaufela ba ba yemi fapil'a hae kacenu, hamoho ni baikulu ba luna kamukana ba ba si ka pepwa kale.
DEU.29.16	“Mu sa hupula mo ne bu inezi bupilo mwa Egepita, ni mo ne ku inezi ha mu zamaya mwa naha ya macaba a sili! 
DEU.29.17	Mu boni milimu ya bona ya maswaniso, ye nyenyisa, ye ezizwe ka likota, macwe, silivela ni gauda. 
DEU.29.18	 Mu bone kuli ku si ke kwa ba ni munna, musali, lubasi lwa mutu, kamba mushobo ku ba ba li teñi fa kacenu, o ka fulalela Muñ'a Bupilo, Mulimu wa luna, ni ku lapela milimu ya macaba a sili. Nto ye, n'e ka ba sina mubisi o mela ni ku beya miselo ye baba, ye bulaya. 
DEU.29.19	Mu bone kuli ku si ke kwa ba ni mutu mwahal'a mina mo kacenu, ya utwa manzwi a buitamo bo butuna cwana, mi nihakulicwalo u ikolwisa ili yena kuli lika kaufela li ka mu zamaela hande, nih'a ka ikezeza mw'a latela ka toho-tata ya hae. Nto ye, ne i ka mi bulaya kaufela, ba bande ni ba ba maswe kamukwaoswana. 
DEU.29.20	Muñ'a Bupilo h'a na ku swalela mutu ya cwalo, kono buhali bwa hae bo bu cisa bu ta mu tukela, ni liziezi kaufela ze ñozwi mwa buka ye li ta wela fahalimw'a hae, ku fitela Muñ'a Bupilo a felisa libizo la hae mwa lifasi. 
DEU.29.21	Muñ'a Bupilo u ka mu eza mutala fapil'a masika kaufela a Isilaele, mi u ka mu tiseza liziezi ni likuto kamukana ka ku ya ka manzwi a bulikani a ñozwi mwa buka ye ya milao ya Muñ'a Bupilo.
DEU.29.22	“Mwa masika a sa taha, baikulu ba mina ni balicaba ba ba zwa mwa manaha a kwahule, ba ta bona liziezi ni manyando a tisizwe ki Muñ'a Bupilo mwa naha ya mina. 
DEU.29.23	 Masimu a ta ota, mane a tokwe tuso. A ta apeswa ki sikela ni lizwai. Ha ku na se si ka calwa mwateñi, mane nihaili bucwañi feela ha bu na ku mela mwateñi. Naha ya mina i ta swana ni minzi ya Sodoma ni Gomora, ni Adima ni Zeboimi, minzi y'a n'a sinyize Muñ'a Bupilo ha n'a halifile hahulu. 
DEU.29.24	Cwale lifasi kamukana li ta ipuza, li li, ‘Muñ'a Bupilo u ezelizeñi naha ya bona cwana? N'a halifisizwe ki sika mañi cwalo?’ 
DEU.29.25	Kalabo i ta li, ‘Ki kakuli batu ba Muñ'a Bupilo ba lobile bulikani bo ne ba isweli ni Mulimu wa bo kukw'a bona, h'a ba zwisa mwa Egepita. 
DEU.29.26	Ba sebelelize milimu i sili, ye ne ba si ka lapela pili, ili milimu y'a n'a ba hanisize Muñ'a Bupilo ku i lapela. 
DEU.29.27	Kikabakaleo Muñ'a Bupilo a halifezi batu ba hae ni ku ba tiseza mwa naha ya bona liziezi kaufela ze ñozwi mwa buka ye. 
DEU.29.28	Muñ'a Bupilo u ba halifezi hahulu, mi mane, ka bunyemi bwa hae, u ba zwisize mwa naha ya bona, ni ku ba nepela mwa naha i sili, mi ki mo ba sa li teñi ni kacenu le.’
DEU.29.29	“Ku na ni likunutu ze ñwi, z'a si ka bonahaza Muñ'a Bupilo, Mulimu wa luna. Kono u zibahalize Mulao wa hae, mi luna ni baikulu ba luna kaufela lu na ni ku u mamela kuya kuile.
DEU.30.1	“Cwale se ni ku file ku iketela mwahal'a limbuyoti ni likuto. Lika ze kaufela ha li se li ezahalile ku wena, mi u pila mwahal'a macaba mw'a ku hasanyelize Muñ'a Bupilo, Mulimu wa hao, u ta hupula se ni bulezi. 
DEU.30.2	Cwale wena u ta kutela ku Muñ'a Bupilo hamoho ni baikulu ba hao, ka pilu ni moya wa hao kaufela, mi u ta mamela litaelo za hae ze ni ku fa kacenu. 
DEU.30.3	Fohe, Muñ'a Bupilo, Mulimu wa hao, u ta ku shwela makeke. U ta ku kutisa ku zwa mwa macaba mw'a n'a ku hasanyelize, mi u ta ku pilisa hande hape. 
DEU.30.4	Niha u hasanyelizwe kafa ni kafa mwa lifasi, Muñ'a Bupilo, Mulimu wa hao, u ta ku kutisa. 
DEU.30.5	U ta eza cwalo kuli u t'o nga naha mo ne ku pila bo kukw'a hao. Mi u ta ku fumisa ni ku ku atisa ku fita mo ne ba inezi bo kukw'a hao. 
DEU.30.6	Muñ'a Bupilo, Mulimu wa hao, u ka fa wena ni baikulu ba hao lipilu ze utwa, kuli u te u mu late ka pilu ni moya wa hao, mi u zwelepili ku pila mwa naha yeo. 
DEU.30.7	U ta libisa likuto ze kaufela kwa lila za hao, ba ba ne ba ku toile ni ku ku nyandisa. 
DEU.30.8	Cwale fo u ta mu mamela hape ni ku buluka litaelo za hae ze ni ku fa kacenu. 
DEU.30.9	Muñ'a Bupilo u ta ku fa litohonolo mwa linto kaufela z'o eza. U ta ba ni bana ba bañata ni likomu ze ñata, mi masimu a hao a ka tahisa kutulo ye tuna. U ka tabela ku ku pilisa hande sina mw'a n'a tabezi ku eza cwalo ku bo kukw'a hao. 
DEU.30.10	Kono u na ni ku mu utwa ni ku buluka litaelo za hae kaufela, ze ñozwi mwa buka ya milao. U swanezi ku sikuluhela ku yena ka pilu ni ka moya wa hao kaufela.
DEU.30.11	“Taelo ye ni ku fa kacenu, ha si ye tata hahulu kamba y'o sa koni ku buluka. Batili! 
DEU.30.12	 Ha i yo kwahalimu. Ha u na ku buza kuli, ‘Ki mañi ya ka y'o lu pahululela yona kuli lu t'o i utwa, mi lu i mamele?’ 
DEU.30.13	Mi ha i yo mwabuse bwa liwate. Ha u na ku buza kuli, ‘Ki mañi ya ka sila liwate, a y'o lu tiseza taelo yeo kuli lu i utwe, mi lu i mamele?’ 
DEU.30.14	Batili, i teñi ku wena. Wa i ziba, mi wa kona ku i bulela. Cwale u i buluke.
DEU.30.15	 “Kacenu ni ku fa ku iketela mwahal'a buiketo ni bupilo, kamba sinyeho ni lifu. 
DEU.30.16	Haiba u mamela litaelo za Muñ'a Bupilo, Mulimu wa hao, ze ni ku fa kacenu, mi haiba u mu lata, wa mu mamela, ni ku buluka milao ya hae kaufela, fohe, u ta iketa hande, mi u ta fetuha sicaba sa batu ba bañata. Muñ'a Bupilo, Mulimu wa hao, u ta ku tohonolofaza mwa naha y'o tuha u hapa. 
DEU.30.17	Mu si ke mwa hana ku mamela kamba ku utwa ni kuli mu si ke mwa yaulukela kwa ku lapela milimu i sili. 
DEU.30.18	Ha mu si ke mwa eza cwalo na ku lemusa hona fa kuli u ta bulaiwa. Ha u na ku pila nako ye telele mwa naha yani ye mwabuse bwa Jordani, y'o tuha u kena ku yona. 
DEU.30.19	Cwale ni ku fa kuli u iketele mwahal'a bupilo ni lifu, mwahal'a mbuyoti ya Mulimu ni sikuto sa hae, mi ni kupa lihalimu ni lifasi ku paka s'o keta. U kete bupilo. 
DEU.30.20	 U late Muñ'a Bupilo, Mulimu wa hao. U mu mamele, mi u sepahale ku yena kuli, wena ni baikulu ba hao, mu te mu pile nako ye telele mwa naha y'a n'a sepisize ku i fa bo kukw'a mina, bo Abrahama, Isaka, ni Jakobo.”
DEU.31.1	Mushe a zwelapili ku bulelela batu ba Isilaele. 
DEU.31.2	 A li, “Ni se ni na ni lilimo ze mwanda ka mashumi a mabeli. Ni se ni supezi, mi ha ni sa kona ku ba mueteleli wa mina. Kwand'a zeo, Muñ'a Bupilo u ni bulelezi kuli ha ni na ku sila Nuka ya Jordani. 
DEU.31.3	Wena Isilaele, Muñ'a Bupilo, Mulimu wa hao kasibili, u ka ku etelela ili yena, mi u ta sinya macaba ao, kuli u kone ku hapa naha ya bona. Mi Joshua ki yena ya ta ba mueteleli wa hao, sina mw'a bulelezi Muñ'a Bupilo. 
DEU.31.4	 Muñ'a Bupilo u ka felisa macaba ao sina mw'a tulezi Sihoni ni Ogo, malena ba Maamori, mi a sinya naha ya bona. 
DEU.31.5	Muñ'a Bupilo u ka mi fa maata a ku ba tula, mi mu ta ba eza sina mo ni mi bulelezi. 
DEU.31.6	Mu itiise, mi mu be ni bundume. Mu si ke mwa saba macaba ao. Mulimu wa mina, yena Muñ'a Bupilo kasibili, u ta ba ni mina. H'a na ku mi paleliswa kamba ku mi siya mu nosi.”
DEU.31.7	Cwale Mushe a biza Joshua, mi a li ku yena fapil'a batu kamukana ba Isilaele, “U itiise, mi u be ni bundume. Ki wena ya ta etelelea sicaba se ku y'o yaha mwa naha yeo Muñ'a Bupilo n'a i sepisize bo kukw'a bona. 
DEU.31.8	 Yena Muñ'a Bupilo kasibili u ta ku etelela, mi u ta ba ni wena. H'a na ku ku paleliswa kamba ku ku siya u li nosi. Cwalehe u si ke wa zwafa kamba ku saba.”
DEU.31.9	Cwale Mushe a ñola Mulao wa Mulimu, mi a u fa baprisita ba Malivi ba ba tokomela Likwati la Bulikani, ni bazamaisi ba Isilaele. 
DEU.31.10	 Mushe a ba laela, a li, “Kwa mafelelezo a silimo sa busupa ka mwaha wa tukuluho, u tiise linzwi ha u balela batu mulao wo kwa Mukiti wa Minganda. 
DEU.31.11	U balele Maisilaele Mulao wo ha ba t'o lapela Muñ'a Bupilo, Mulimu wa hao, mwa sibaka sa ku lapelela. 
DEU.31.12	U bize banna kaufela, basali, banana ni balicaba ba ba pila mwa minzi ya hao, kuli yo muñwi ni yo muñwi a utwe, mi a itute ku saba Muñ'a Bupilo, Mulimu wa hao, ni ku mamela lituto za hae kaufela ka ku sepahala. 
DEU.31.13	Kamukwaocwalo baikulu ba hao ba ba si ka utwa kale Mulao wa Muñ'a Bupilo, Mulimu wa hao, ba ta u utwa. Mi cwale ba ka ituta ku mu saba mwa bupilo bwa bona kaufela, mwa naha y'o tuha u kena ku yona mwabuse bwa Jordani.”
DEU.31.14	Cwale Muñ'a Bupilo a li ku Mushe, “Ha u sa na ku pila nako ye telele hahulu. Biza Joshua, mi u mu tise kwa Tende ya Kopano kuli ni t'o mu fa litaelo za hae.” Mushe ni Joshua kiha ba ya kwa Tende. 
DEU.31.15	Mi Muñ'a Bupilo a iponahaza ku bona a li mwa lilu le ne li til'o yema kwatukw'a munyako wa Tende.
DEU.31.16	Muñ'a Bupilo a li ku Mushe, “U ka tuha u shwa, mi mwamulaho a lifu la hao, batu ha ba na ku sepahala ku na, mi ba ka sinya bulikani bo ne ni itamile ni bona. Ba ta ni siya, mi ba lapele milimu ya sihedeni ya mwa naha mo ba tuha ba kena. 
DEU.31.17	Nto yeo ha i ka ezahala, ni ta ba nyemela. Ni ta ba siya, mi ba ta feliswa. Ba ta telwa ki likozi ze ñata, mi kihona ba ta lemuha kuli lika ze li ezahala ku bona kakuli na, Mulimu wa bona, ha ni sa li yo ku bona. 
DEU.31.18	Mi fo ni ta hana ku ba tusa, kakuli ba fosize hahulu, mi ba lapezi milimu i sili.
DEU.31.19	“Cwale, ñola pina ye. U i lute batu ba Isilaele, kuli i be bupaki bwa ka ku bona. 
DEU.31.20	Ni ta ba isa mwa naha yeo, ye nde ye nunile, sina mo ne ni sepiselize bo kukw'a bona. Mwateñi ba ta y'o ba ni lico kaufela ze ba bata, mi ba ta pila hande luli. Kono ba ta ni fulalela, ba lapele milimu i sili. Ba ta ni hana, mi ba ta sinya bulikani bwa ka. 
DEU.31.21	Mi ba ta telwa ki likozi ze sabisa. Cwale pina ye i ta ba teñi kuli i be bupaki bwa ka ku bona, kakuli i ka na i opelwa ki baikulu ba bona. Ni hona fa, ni si ka ba isa kale mwa naha ye ni sepisize ku ba fa, na ziba ze ba hupula.”
DEU.31.22	Ka lona lizazi leo Mushe a ñola pina, mi a i luta batu ba Isilaele.
DEU.31.23	 Cwale Muñ'a Bupilo a bulelela Joshua, mwan'a Nuni, a li, “U tiye pilu, mi u be ni bundume. U ta etelela batu ba Isilaele mwa naha ye ni ba sepisize, mi ni ta ba ni wena.”
DEU.31.24	Mushe a ñola Mulao wa Mulimu mwa buka. H'a si ka siya se siñwi. 
DEU.31.25	Ha s'a felize, a bulelela baprisita ba Malivi, ba ba ne ba babalela Likwati la Bulikani bwa Muñ'a Bupilo, a li, 
DEU.31.26	“Mu nge buka ye ya Mulao wa Mulimu, mi mu i beye kwatukw'a Likwati la Bulikani bwa Muñ'a Bupilo, Mulimu wa mina, kuli i ine hamoho ku ba paki kwa batu ba hae. 
DEU.31.27	Ni ziba buñañeli ni lipetuhelo za bona. Ha ba fetuhezi Muñ'a Bupilo, na ni sa pila, ba ka mu fetuhela hahulu ni ku fita ha ni se ni shwile. 
DEU.31.28	Mu kopanye baeteleli ba masika ni manduna ba mina fapil'a ka, kuli ni ba bulelele lika ze. Ni ta konka ka lihalimu ni lifasi kuli li be lipaki za ka ku bona. 
DEU.31.29	Na ziba kuli, mwamulaho a lifu la ka, mina mu ta ba batu ba ba maswe, mi mu ta hana ze ni mi lutile. Mi ka linako ze taha mu ka tahelwa ki liziezi, kakuli mu ta be mu nyemisize Muñ'a Bupilo ka ku eza z'a mi hanisize.”
DEU.31.30	Cwale Mushe a peta manzwi a pina ye, a' bulela batu ba Isilaele ba nze ba a teelelize kaufela.
DEU.32.1	“Lifasi ni lihalimu,
DEU.32.1	mu utwe manzwi a ka.
DEU.32.1	Mu teeleze hande ku ze ni bulela.
DEU.32.2	Tuto ya ka i ka ba sina malotoli
DEU.32.2	a pula,
DEU.32.2	ni ku ikeza inge puka fafasi.
DEU.32.2	Manzwi a ka a ta wa sina lufafazani
DEU.32.2	fa limela ze nca,
DEU.32.2	sina pula ye nela hande fa bucwañi
DEU.32.2	bo bu buleta.
DEU.32.3	Ni ta lumbeka libizo
DEU.32.3	la Muñ'a Bupilo,
DEU.32.3	mi mina mu ta bulela za butuna
DEU.32.3	bwa hae.
DEU.32.4	“Muñ'a Bupilo ki musilelezi
DEU.32.4	wa mina ya maata,
DEU.32.4	h'a nyazahali, mi u lukile mwa linzila
DEU.32.4	za hae kaufela.
DEU.32.4	Mulimu wa mina wa sepahala,
DEU.32.4	mi u na ni niti.
DEU.32.4	U eza ze nde ze lukile.
DEU.32.5	Kono mina ha mu sepahali.
DEU.32.5	Ha mu lukeli ku ba batu ba hae.
DEU.32.5	Mu sicaba se si tezi sibi ni bupumi.
DEU.32.6	Kikuli wo ki ona mukwa
DEU.32.6	o mu lukela ku eza Muñ'a Bupilo
DEU.32.6	ka ona, nji,
DEU.32.6	mina likuba,
DEU.32.6	batu ba ba si na ngana?
DEU.32.6	Ki ndat'a mina, Mubupi wa mina,
DEU.32.6	mi u mi ezize sicaba.
DEU.32.7	“Mu hupule ze felile, za ka nako
DEU.32.7	ya kale.
DEU.32.7	Mu buze bo ndat'a mina,
DEU.32.7	ba mi bulelele ze n'e ezahalile.
DEU.32.7	Mu buze macembele,
DEU.32.7	ba mi taluseze za kale.
DEU.32.8	 Muambakani ya Pahami u abezi licaba
DEU.32.8	manaha a zona.
DEU.32.8	U lukisize mo ne ba swanela ku pila
DEU.32.8	batu.
DEU.32.8	U abezi milulwani kwa sicaba se siñwi
DEU.32.8	ni se siñwi,
DEU.32.8	ili ku ya ka palo ya bana ba Mulimu.
DEU.32.9	Kono yena a iketela baikulu
DEU.32.9	ba Jakobo,
DEU.32.9	ni ku ba eza sicaba sa hae.
DEU.32.10	“A ba fumana ba yambaela
DEU.32.10	mwa lihalaupa,
DEU.32.10	mwa naha ye si na batu, mwa libala
DEU.32.10	le lisweu-sweu.
DEU.32.10	A ba sileleza, mi a ba babalela,
DEU.32.10	sina mw'a n'a ka babalelela meeto
DEU.32.10	a hae.
DEU.32.11	Sina mbande ye luta bana ba yona
DEU.32.11	ku fufa,
DEU.32.11	i ba swala ka bukwala fa mafufa
DEU.32.11	a yona a ambalalile.
DEU.32.11	Muñ'a Bupilo u babalezi cwalo
DEU.32.11	Isilaele kuli a si ke a wa.
DEU.32.12	Ki Muñ'a Bupilo a nosi y'a etelezi
DEU.32.12	batu ba hae,
DEU.32.12	a sa tuswi ki mulimu wa ku sili.
DEU.32.13	“A ba tuhela ba busa linaha
DEU.32.13	za malundu,
DEU.32.13	mi ba ca ze ne mela mwa naheñi.
DEU.32.13	Ba fumana linosi mwa macwe.
DEU.32.13	Likota za bona za olive za hula hande
DEU.32.13	mwa mubu wa macwe.
DEU.32.14	Likomu ni lipuli za bona za sisa.
DEU.32.14	Ba ba ni lingu, lipuli ni likomu
DEU.32.14	ze nde hahulu,
DEU.32.14	mi buloto ni waine ye nde
DEU.32.14	ka ku fitisisa.
DEU.32.15	“Batu ba Muñ'a Bupilo ba fuma,
DEU.32.15	mi ba kala ku ba bafetuheli.
DEU.32.15	Ba kula lico, mi ba nuna.
DEU.32.15	Ba fulalela Mulimu, Mubupi wa bona,
DEU.32.15	mi ba hana mupulusi wa bona ya maata.
DEU.32.16	Bulapeli bwa bona mwa milimu
DEU.32.16	ya maswaniso bwa fufabisa
DEU.32.16	Muñ'a Bupilo.
DEU.32.16	Bumaswe bo ne ba eza bwa mu halifisa.
DEU.32.17	 Ba ezeza milimu ya buhata
DEU.32.17	litabelo,
DEU.32.17	milimu ye n'e si ka zibwa ni kamuta
DEU.32.17	ki Isilaele,
DEU.32.17	milimu ye n'e si ka zibwa ni kamuta
DEU.32.17	ki bo kukw'a bona.
DEU.32.18	Ba libala Mulimu wa bona,
DEU.32.18	mupulusi wa bona ya maata,
DEU.32.18	yena ya n'a ba file bupilo.
DEU.32.19	“Muñ'a Bupilo h'a bona cwalo,
DEU.32.19	a halifa,
DEU.32.19	mi a hana bana ba hae
DEU.32.19	ba bashimani ni ba basizana.
DEU.32.20	A li, ‘Ha ni sa na ku ba tusa.
DEU.32.20	Cwale ni ta bona se si ka ba tahela,
DEU.32.20	bona bapumi bao,
DEU.32.20	batu ba ba sa sepahali.
DEU.32.21	 Ba ni halifisize ka milimu ya bona
DEU.32.21	ya maswaniso,
DEU.32.21	mi ba ni fufabisize ka milimu ya bona
DEU.32.21	ya buhata.
DEU.32.21	Cwale ni ka ba halifisa ni na,
DEU.32.21	ka sicaba sa likuba.
DEU.32.21	Ni ka ba kenyeza muna
DEU.32.21	ka sicaba sa batu ba ba si na ngana.
DEU.32.22	Bunyemi bwa ka bu ka tuka sina
DEU.32.22	mulilo,
DEU.32.22	mi bu cise linto kaufela mwa lifasi.
DEU.32.22	Bu ta fita ni kwatas'a lifasi,
DEU.32.22	mane bu feze mitomo ya malundu.
DEU.32.23	“‘Ni ka ba tiseza likozi
DEU.32.23	ze sa feli,
DEU.32.23	mi ni ta ba lwanisa ka masho
DEU.32.23	a ka kaufela.
DEU.32.24	Ba ta bulaiwa ki tala ni fibele.
DEU.32.24	Ba ta bulaiwa ki matuku a sabisa.
DEU.32.24	Ni ta ba lumela libatana
DEU.32.24	za mwa naheñi ku t'o ba lwanisa,
DEU.32.24	ni linoha ze na ni kozi
DEU.32.24	ku t'o ba lumaka.
DEU.32.25	Ndwa i ka tisa lifu mwa mikwakwa.
DEU.32.25	Sabo ye tuna i ka bulaya batu
DEU.32.25	mwa mahae.
DEU.32.25	Micaha ni likalibe ba ta shwa.
DEU.32.25	Nihaili limbututu ni macembele
DEU.32.25	ha ba na ku piliswa.
DEU.32.26	Ne ni ka be ni ba felize kaufela,
DEU.32.26	ili kuli ba si ke ba hupulwa ki mutu.
DEU.32.27	Kono ne ni sa koni ku tuhelela lila
DEU.32.27	za bona ba nze ba itumba
DEU.32.27	kuli ne ba tuzi batu ba ka,
DEU.32.27	ni kuli n'e si na, ya n'a ba pyatile.’
DEU.32.28	“Isilaele ki sicaba se si
DEU.32.28	si na ngana.
DEU.32.28	H'a si na butali ni bo bukana.
DEU.32.29	Ba palelwa ku bona kuli
DEU.32.29	kikabakalañi ha ne ba tuzwi.
DEU.32.29	Ha ba koni ku utwisisa
DEU.32.29	se si ezahalile.
DEU.32.30	Kikabakalañi batu ba ba eza lule
DEU.32.30	ha ba tuzwi ki mutu a li muñwi,
DEU.32.30	ni bo lule ba lishumi
DEU.32.30	ha ba tuzwi ki ba babeli feela?
DEU.32.30	Ne ba siilwe ki Muñ'a Bupilo,
DEU.32.30	Mulimu wa bona.
DEU.32.30	Ba tobohiwa ki Mulimu wa bona
DEU.32.30	ya maata.
DEU.32.31	Lila za bona ba ziba kuli milimu
DEU.32.31	ya bona ya fokola,
DEU.32.31	mi ha i na maata sina Mulimu
DEU.32.31	wa Isilaele.
DEU.32.32	Lila za bona, ba ba maswe
DEU.32.32	sina batu ba Sodoma ni Gomora,
DEU.32.32	ba swana ni likota za veine
DEU.32.32	ze beya miselo ye baba, ye bulaya.
DEU.32.33	Ba swana sina waine ye ezizwe
DEU.32.33	ka mati a noha.
DEU.32.34	“Muñ'a Bupilo wa ziba se si ezizwe
DEU.32.34	ki lila za bona.
DEU.32.34	U litela ku isa nako ya ku ba utwisa
DEU.32.34	butuku ha i ta fita.
DEU.32.35	 Muñ'a Bupilo u ta kutisa bumaswe,
DEU.32.35	mi u ta ba utwisa butuku.
DEU.32.35	Nako ya taha, ye ba ta wa ka yona.
DEU.32.35	Lizazi la ñalelwa ya bona li fakaufi.
DEU.32.36	 Muñ'a Bupilo u ta lamulela batu
DEU.32.36	ba hae,
DEU.32.36	h'a ta bona kuli ba felezwi ki maata.
DEU.32.36	U ta shwela ba ba mu sebeleza makeke,
DEU.32.36	h'a ta bona kuli ki ba banyinyani feela
DEU.32.36	ba ba siyezi.
DEU.32.37	Cwale Muñ'a Bupilo u ta buza batu
DEU.32.37	ba hae, a li,
DEU.32.37	‘I kai milimu ye maata ye ne mu sepile?
DEU.32.38	Mu i utile ka lisuzo la litabelo
DEU.32.38	za mina,
DEU.32.38	mi mu i file waine ya ku nwa.
DEU.32.38	A i tahe, i t'o mi tusa cwale.
DEU.32.38	I akufele ku t'o mi pilisa.
DEU.32.39	“‘Na feela, na ni nosi,
DEU.32.39	ki na Mulimu.
DEU.32.39	Ha ku na mulimu u sili o li wa niti.
DEU.32.39	Na bulaya, mi na pilisa.
DEU.32.39	Na holofaza, mi na folisa.
DEU.32.39	Mi ha ku na ya ka hanyeza
DEU.32.39	ze ni eza.
DEU.32.40	Kaniti luli, sina ha ni li
DEU.32.40	Mulimu ya pila,
DEU.32.40	ni yemisa mazoho, mi na konka!
DEU.32.41	Na konka kuli ni ta looza mukwale
DEU.32.41	wa ka o benya,
DEU.32.41	ni bone kuli ku atulwa ka swanelo.
DEU.32.41	Ni ta kutiseza lila za ka
DEU.32.41	ka bumaswe,
DEU.32.41	ni utwise ba ba ni toile butuku.
DEU.32.42	Masho a ka a ka lota mali a bona,
DEU.32.42	mi mukwale wa ka u ta bulaya
DEU.32.42	ba ba ni lwanisa ka muna.
DEU.32.42	Ha ni na ku pilisa nihaili a li muñwi
DEU.32.42	ku ba ba ni lwanisa.
DEU.32.42	Nihaili ba ba holofezi
DEU.32.42	ni ba ba tamilwe ba ta shwa.’
DEU.32.43	 “Macaba, mu swanezi ku lumba batu
DEU.32.43	ba Muñ'a Bupilo.
DEU.32.43	U utwisa butuku ba ba ba bulaya
DEU.32.43	kaufela.
DEU.32.43	U kutiseza lila za hae ka bumaswe,
DEU.32.43	mi u kenisa naha ya batu ba hae.”
DEU.32.44	Mushe ni Joshua, mwan'a Nuni, ba peta pina yeo ili kuli batu ba Isilaele ba utwe.
DEU.32.45	Mushe a feza ku fa batu lituto za Mulimu. 
DEU.32.46	Cwale a li, “Mu bone kuli mu mamela litaelo ze ni mi file kacenu. Mu li bulelele bana ba mina, ili kuli ba mamele lituto za Mulimu kaufela ka ku sepahala. 
DEU.32.47	Lituto ze, ha si manzwi feela a si na tuso, kono ki bona bupilo bwa mina luli. Mu li mamele, mi mu ta pila nako ye telele mwa naha ye mwabuse bwa Jordani, ili naha ye mu tuha mu kena ku yona.”
DEU.32.48	 Ka lona lizazi leo Muñ'a Bupilo a li ku Mushe, 
DEU.32.49	“Zamaya, u ye fa malundu a Abarimi mwa naha ya Moabi, ye libani ni munzi wa Jeriko. U pahame fa Lilundu la Nebo, mi u talime naha ya Kanana ye ni tuha ni i fa sicaba sa Isilaele. 
DEU.32.50	U ta shwela ku lona lilundu leo sina mw'a shwezi mwanahenu Aruni fa Lilundu la Hore. 
DEU.32.51	Bubeli bwa mina ha mu si ka sepahala ku na fapil'a sicaba sa Isilaele. Ha ne mu li kwa mezi a kwa Meriba, fakaufi ni munzi wa Kadeshi mwa lihalaupa la Zini, mu ni shwauzi fapil'a batu ba Isilaele. 
DEU.32.52	Naha ye ni fa sicaba sa Isilaele, u ta i bonela kwahule, kono ha u na ku kena ku yona.”
DEU.33.1	Ze, ki zona limbuyoti ze bulezwi kwa batu ba Isilaele ki Mushe, mutu wa Mulimu, pili a si ka shwa.
DEU.33.2	“Muñ'a Bupilo a zwa
DEU.33.2	fa Lilundu la Sinai.
DEU.33.2	A pazulela batu ba Isilaele
DEU.33.2	sina lizazi fahalimw'a Edomo,
DEU.33.2	mi a ba benyeza
DEU.33.2	a li fa Lilundu la Parani.
DEU.33.2	N'a na ni mangeloi
DEU.33.2	a eza bo lule ba lishumi
DEU.33.2	ni mulilo o tuka mwa lizoho la hae
DEU.33.2	la bulyo.
DEU.33.3	Muñ'a Bupilo u lata batu ba hae,
DEU.33.3	mi u sileleza be ili ba hae.
DEU.33.3	Ki fo lu inama ka likute kwa mahutu
DEU.33.3	a hae,
DEU.33.3	ni ku mamela milao ya hae.
DEU.33.4	Lu mamela Mulao w'a lu file Mushe,
DEU.33.4	ili bufumu bo butuna bwa sicaba
DEU.33.4	sa luna.
DEU.33.5	Muñ'a Bupilo u bile Mulen'a sicaba
DEU.33.5	sa hae sa Isilaele,
DEU.33.5	baeteleli ni masika a bona
DEU.33.5	ha ne ba kopani hamoho.”
DEU.33.6	Mushe a bulela ka lusika lwa Rubeni, a li,
DEU.33.6	“Ba Rubeni ba si ke ba fela ku shwa,
DEU.33.6	niha ba li batu ba sikai feela.”
DEU.33.7	Ka lusika lwa Juda a li,
DEU.33.7	“Muñ'a Bupilo,
DEU.33.7	u ba utwe ha ba lilela tuso,
DEU.33.7	mi u ba kopanye hape ni masika
DEU.33.7	a mañwi.
DEU.33.7	U ba lwanele, Muñ'a Bupilo,
DEU.33.7	mi u ba tuse kwa lila za bona.”
DEU.33.8	 Ka lusika lwa Livi a li,
DEU.33.8	“Wena, Muñ'a Bupilo,
DEU.33.8	u zibahaze tato ya hao ka Livi.
DEU.33.8	Ki batu ba hao ba ba sepahala.
DEU.33.8	U ba likile kwa Masa,
DEU.33.8	mi ba fumanehile ku ba ba ba lukile
DEU.33.8	kwa mezi a kwa Meriba.
DEU.33.9	Ba bonahalize ku ipeya hahulu
DEU.33.9	kwatas'a hao
DEU.33.9	ku fita kwa bashemi, banabahabo bona,
DEU.33.9	kamba kwa bana ba bona.
DEU.33.9	Ba mamezi litaelo za hao,
DEU.33.9	mi ba sepahalile kwa bulikani
DEU.33.9	bwa hao.
DEU.33.10	Ba ta luta sicaba ku mamela Mulao
DEU.33.10	wa hao.
DEU.33.10	Ba ta ezanga litabelo fa katala
DEU.33.10	ka hao.
DEU.33.11	Muñ'a Bupilo, u tuse lusika
DEU.33.11	lwa bona kuli lu be ni maata.
DEU.33.11	U tabele ze ba eza,
DEU.33.11	mi u tubake lila za bona kaufela,
DEU.33.11	kuli li si ke za zuha hape.”
DEU.33.12	Ka lusika lwa Benjamine a li,
DEU.33.12	“Lo, ki lona lusika
DEU.33.12	lw'a lata Muñ'a Bupilo, lw'a sileleza.
DEU.33.12	Ka zazi ni zazi batu ba lona
DEU.33.12	ba pila hande fapil'a hae.”
DEU.33.13	Ka lusika lwa Josefa a li,
DEU.33.13	“Muñ'a Bupilo a tohonolofaze naha
DEU.33.13	ya bona ka pula,
DEU.33.13	ni ka mezi a zwa mwa mubu.
DEU.33.14	Naha ya bona i tohonolofazwe
DEU.33.14	ka miselo ye buzwisizwe ki lizazi,
DEU.33.14	i fume ka miselo ye minde
DEU.33.14	ka linako kaufela za mwaha.
DEU.33.15	Malundu a bona a kale a apeswe
DEU.33.15	ka miselo ye minde ka ku fitisisa.
DEU.33.16	Naha ya bona i tale lika ze nde
DEU.33.16	kaufela,
DEU.33.16	mi i tohonolofazwe ki bunde
DEU.33.16	bwa Muñ'a Bupilo,
DEU.33.16	ya kile a bulela a li mwa sicacani
DEU.33.16	se si tuka.
DEU.33.16	Limbuyoti ze kamukana
DEU.33.16	li be fahalimw'a lusika lwa Josefa,
DEU.33.16	kakuli n'e li yena mueteleli
DEU.33.16	wa banabahabo.
DEU.33.17	Josefa u na ni maata a pulu,
DEU.33.17	ni manaka a nali.
DEU.33.17	Manaka a hae ki bo lule ba lusika
DEU.33.17	lwa Manase,
DEU.33.17	ni bo lule ba lishumi ba Eferaimi.
DEU.33.17	Ka ona u tabaka macaba
DEU.33.17	ni ku a kasheza kwa mafelelezo
DEU.33.17	a lifasi.”
DEU.33.18	Ka masika a bo Zebuloni ni Isakare a li,
DEU.33.18	“Ba Zebuloni ba fume ka tekiso ya
DEU.33.18	ya bona ya mwa liwate,
DEU.33.18	mi bufumu bwa ba Isakare bu ekezehe
DEU.33.18	mwa mahae.
DEU.33.19	Ba memela macaba kwa lilundu
DEU.33.19	la bona,
DEU.33.19	mi kwateñi ba eza litabelo ze lukile,
DEU.33.19	kakuli ba fumana bufumu bwa bona
DEU.33.19	mwa liwate,
DEU.33.19	ni mwa lishabati le li kwa munanga.”
DEU.33.20	Ka lusika lwa Gadi a li,
DEU.33.20	“Ku lumbekwe Mulimu,
DEU.33.20	ya ekelize naha ya bona.
DEU.33.20	Gadi u libelezi sina tau,
DEU.33.20	kuli a pazaule mwambo kamba toho.
DEU.33.21	Ba ikungezi kalulo ya naha ye nde
DEU.33.21	ka ku fitisisa.
DEU.33.21	Ba filwe kabelo ya mueteleli.
DEU.33.21	Ba mamezi litaelo ni milao
DEU.33.21	ya Muñ'a Bupilo,
DEU.33.21	bazamaisi ba Isilaele
DEU.33.21	ha ne ba kopani hamoho.”
DEU.33.22	Ka lusika lwa Dani a li,
DEU.33.22	“Dani ki mwan'a tau,
DEU.33.22	ye tula ku zwa mwa Bashani.”
DEU.33.23	Ka lusika lwa Nafetali a li,
DEU.33.23	“Nafetali u na ni limbuyoti z'a filwe
DEU.33.23	ka lilato la Muñ'a Bupilo.
DEU.33.23	Naha ya bona i y'o fita kwa mboela
DEU.33.23	ku zwa kwa Lisa la Galilea.”
DEU.33.24	Ka lusika lwa Asere a li,
DEU.33.24	“Asere u tohonolofalizwe ku fita
DEU.33.24	masika a mañwi.
DEU.33.24	A oliswe ki banabahabo,
DEU.33.24	mi naha ya hae i be ni likota
DEU.33.24	za olive ze ñata.
DEU.33.25	Minzi ya hae i silelezwe ka likwalo
DEU.33.25	za lisipi,
DEU.33.25	mi a pile ka buiketo nako kaufela.”
DEU.33.26	Batu ba Isilaele, ha ku na mulimu
DEU.33.26	ya swana ni Mulimu wa mina,
DEU.33.26	ya ambekile lihalimu ka kanya
DEU.33.26	ni maata,
DEU.33.26	ya taha a pahami fa malu
DEU.33.26	ku t'o mi tusa.
DEU.33.27	Mulimu u bile sisilelezo sa mina
DEU.33.27	kamita.
DEU.33.27	Mazoho a hae, a sa katali,
DEU.33.27	ki ona a mi tiisa.
DEU.33.27	U lelekile lila za mina
DEU.33.27	ha ne mu nze mu sutelela,
DEU.33.27	mi a mi bulelela kuli mu ba timeze
DEU.33.27	kaufel'a bona.
DEU.33.28	Cwale ba lusika lwa Jakobo ba pila
DEU.33.28	ka kozo.
DEU.33.28	Ba iketile mwa naha ye tezi lico
DEU.33.28	ni waine,
DEU.33.28	ko lihalimu li wisa puka fafasi.
DEU.33.29	Wena Isilaele, u na ni litohonolo!
DEU.33.29	Ha ku na ya swana ni wena,
DEU.33.29	sicaba se si pulusizwe
DEU.33.29	ki Muñ'a Bupilo.
DEU.33.29	Muñ'a Bupilo kasibili,
DEU.33.29	ki yena tebe ni sabule ya hao,
DEU.33.29	ya ku sileleza ni ku ku fa maata
DEU.33.29	a ku tula lila.
DEU.33.29	Lila za hao li ka t'o kupa
DEU.33.29	ku shemubiwa,
DEU.33.29	mi u ka ba hatikela.
DEU.34.1	Mushe a zwa mwa Mabala a Moabi ku ya kwa Lilundu la Nebo, kwahalimw'a Lilundu la Pisiga, ili kwa upa wa Jeriko, mi fateñi Muñ'a Bupilo a mu bonisa naha kamukana, naha ya Giliadi ku isa kwa munzi wa Dani, 
DEU.34.2	naha ya Nafetali kaufela, linaha za bo Eferaimi ni Manase, naha ya Juda ku isa kwa Liwate la Mediteranea kwa wiko, 
DEU.34.3	kalulo ya naha ya Juda ya kwa mboela, ni libala le li zwa kwa Zoari ku y'o fita kwa Jeriko, munzi wa likota za linzalu. 
DEU.34.4	 Cwale Muñ'a Bupilo a li ku Mushe, “Ye ki yona naha ye ne ni sepisize Abrahama, Isaka, ni Jakobo kuli ni ka i fa baikulu ba bona. Ni ku bonisize feela yona, kono ha ni na ku ku lumelela ku y'o kena mwateñi.”
DEU.34.5	Cwale Mushe, mutang'a Muñ'a Bupilo, a shwela hona mo mwa naha ya Moabi, sina mw'a n'a bulelezi Muñ'a Bupilo. 
DEU.34.6	Muñ'a Bupilo a mu pumbeka mwa Musindi wa Moabi ku bapana ni munzi wa Beti-Peori, kono ku fitela ni la kacenu le, ha ku na ya ziba luli fa pumbekilwe. 
DEU.34.7	Mushe u shwile a na ni lilimo ze mwanda ni mashumi a mabeli. N'a sa na ni maata sina kamita, mi meeto a hae n'a sa kona ku bona hande. 
DEU.34.8	Batu ba Isilaele ba mu silisa mazazi a mashumi a malalu mwa Mabala a Moabi ku fitela nako ya sililo sa hae i fela.
DEU.34.9	Joshua, mwan'a Nuni, n'a na ni butali kakuli Mushe n'a mu beile mazoho fahalimu. Batu ba Isilaele ba utwa Joshua, mi ba buluka litaelo z'a n'a ba file Muñ'a Bupilo ka Mushe.
DEU.34.10	 Ku zwa fo, ha ku si ka ba ni mupolofita ya swana ni Mushe mwa Isilaele, ili ya n'a bulelanga ni Muñ'a Bupilo ba nze ba talimani. 
DEU.34.11	Ha ku na mupolofita u sili ya kile a eza limakazo ni ze komokisa sina z'a n'a ezize Mushe, ka taelo ya Muñ'a Bupilo, fapil'a mulena wa Egepita, manduna ba hae, hamohocwalo ni naha ya hae kaufela. 
DEU.34.12	Ha ku na mupolofita u sili ya konile ku eza linto ze tuna, ze sabisa hahulu, sina ze ne ezizwe ki Mushe fapil'a meeto a batu ba Isilaele kamukana.
JOS.1.1	Mushe mutang'a Muñ'a Bupilo ha s'a shwile, Muñ'a Bupilo a li ku mutusi wa Mushe, yena Joshua, mwan'a Nuni, 
JOS.1.2	“Mutang'a ka Mushe u shwile. U itukise cwale, wena ni batu ba Isilaele kamukana, mu sile Nuka ya Jordani, mi mu ye mwa naha ye ni mi fa yona. 
JOS.1.3	 Sina ha ne ni bulelezi Mushe, ni mi file naha kaufela ye mu ta zamaya ku yona, mina sicaba sa ka. 
JOS.1.4	Milulwani ya mina i ta kalela kwa lihalaupa le li kwa mboela, ku y'o fita kwa malundu a Lebanoni a kwa mutulo. Kwa upa, i ta kalela kwa nuka ye tuna ya Yuferati, mane ku ngelela cwalo ni naha ya Mahiti, ku be ku y'o fita kwa liwate le lituna la kwa wiko. 
JOS.1.5	 Ha ku na ya ka kona ku ku tula mwa bupilo bwa hao kaufela. Ni ta ba ni wena sina mo ne ni bezi ni Mushe. Ha ni na ku ku siya ni kamuta. 
JOS.1.6	 U tiye, u be ni bundume, kakuli ki wena ya ka etelela sicaba se ha si hapa naha ye ni sepisize bo kukw'a bona kuli ni ta ba fa yona. 
JOS.1.7	Konohe u itiise, u be ni bundume luli, mi u tokomele kuli u latelele Mulao kaufela w'a ku file mutang'a ka Mushe. U si ke wa limbulula nihaili kalulo ye ñwi ya ona, mi za hao kaufela li ta konda kai ni kai k'o ya. 
JOS.1.8	U si ke wa libala ni kamuta Buka ya Mulao. U n'o ituta yona busihu ni musihali, mi u bone kuli u latelela ze ñozwi mwateñi kaufela. Fohe, u ta zwelapili ni ku kondisa z'o eza kamukana. 
JOS.1.9	U hupule feela taelo ya ka, ‘U tiye, mi u be ni bundume.’ U si ke wa saba kamba ku zwafa, kakuli na, Muñ'a Bupilo, Mulimu wa hao, ni ta ba ni wena kai ni kai k'o ta ya.”
JOS.1.10	Cwale Joshua a laela manduna ba sicaba, a li, 
JOS.1.11	“Mu zamaye mwa mafulo kaufela mu nze mu bulelela batu, mu li, ‘Mu lukise mifaho ya mina, kakuli mwamulaho a mazazi a malalu mu ta sila Nuka ya Jordani ku y'o hapa naha y'a mi fa Muñ'a Bupilo, Mulimu wa mina.’ ”
JOS.1.12	 Joshua a li kwa masika a bo Rubeni ni Gadi, ni kwa kalulo ye ñwi ya lusika lwa Manase: 
JOS.1.13	“Mu hupule s'a n'a mi bulelezi Mushe, mutang'a Muñ'a Bupilo, h'a n'a ize, ‘Muñ'a Bupilo, Mulimu wa mina, u ta mi fa naha ye kuli i be ya mina.’ 
JOS.1.14	Basali, bana ni likomu za mina ba ta ina mwa naha y'a mi file Mushe, hona kwanu kwa neku la upa wa Nuka ya Jordani. Kono masole ku mina ba ta sila ba li kwapil'a banabahabo mina, bona Maisilaele, ba itukiselize ku ba tusa mwa ndwa. 
JOS.1.15	Ni bona cwalo ha ba se ba hapile naha y'a ba file Muñ'a Bupilo, Mulimu wa mina, mi ku bonahala kuli i s'e iketile, fohe ni mina mu ta kutela mwa naha ya mina, ye mu filwe ki Mushe mutang'a Muñ'a Bupilo, ili buse bwa kwanu bwa Nuka ya Jordani.”
JOS.1.16	Ba alaba Joshua, ba li, “Lu ta eza z'o lu bulelezi kaufela, mi lu ta ya kai ni kai k'o ta lu luma. 
JOS.1.17	Lu ta ku utwa sina mo ne lu utwela Mushe, feela Muñ'a Bupilo, Mulimu wa hao, a be ni wena sina mw'a n'a bezi ni Mushe! 
JOS.1.18	Ufi ni ufi ya ka hanyeza kamba ku hana litaelo za hao, i be ze cwañi kamba cwañi, yo u ta bulaiwa. U tiye feela mi u be ni bundume.”
JOS.2.1	 Cwale Joshua a luma matwela ba babeli ku zwa mwa mafulo a Shitimi, ku si na ya ziba, ka litaelo ze, a li, “Mu ye, mu y'o talima hande naha ni munzi wa Jeriko.” Ba zamaya, ba y'o fitela mwa ndu ya musali wa lihule ya n'a bizwa Rahaba, mi ba ina mwateñi. 
JOS.2.2	Mulena wa Jeriko a ba utwa. Kih'a li, “Ku na ni Maisilaele ba bañwi ba ba tile mwa hae mo, bona busihu bo, ku t'o twela naha!” 
JOS.2.3	Mulena kiha s'a lumelela linzwi ku Rahaba, a li, “Batu ba ba mwa ndu ya hao ba tezi ku t'o twela naha kaufela! Ba zwiseze kwanu!”
JOS.2.4	Kono musali yo n'a s'a patile batu bao ba babeli, kih'a alaba, a li, “Ne ku tile banna mwa ndu ya ka, yeo ki niti, kono ne ni sa zibi ko ne ba zwa. 
JOS.2.5	Ba fundukile manzibwana, minyako ya munzi ha i se i bata ku kwaliwa. Ha ni si ka ikataza ku ziba ko ne ba ya, kono ha mu ka ba latelela kapili mu ta ba swala.” 
JOS.2.6	N'a isize matwela bao fahalimw'a situwa, ni ku ba pata mwa makuku a n'a yanehile fateñi. 
JOS.2.7	Batu ba ba ne ba lumilwe ki mulena ba sa z'o zwa feela mwa hae, munyako wa kwalwa. Ba zamaya ba bata matwela mane ba y'o fita fa mupao wa Nuka ya Jordani.
JOS.2.8	Banna bao ba si ka lobala kale, Rahaba a ya ku bona fa situwa. 
JOS.2.9	Kih'a y'o li ku bona, “Ni ziba kuli Muñ'a Bupilo u mi file naha, mi ni lumela kuli kaufel'a luna lwa mi saba. 
JOS.2.10	 Lu se lu utwile Muñ'a Bupilo mw'a omiselize Liwate le Lifubelu fapil'a mina, muta mu zwa mwa Egepita. Lu utwile ni mo mu bulaezi malena ba Maamori kwa upa wa Jordani, ili bo Sihoni ni Ogo ni limpi za bona. 
JOS.2.11	Lwa tula lipilu ha lu utwa cwalo, mi ufi ni ufi u s'a felezwi ki maata kabakala mina. Mulimu wa mina, Muñ'a Bupilo, ki Mulimu wa lihalimu ni lifasi. 
JOS.2.12	Cwalehe, mu itame ku Muñ'a Bupilo kuli mu ta buluka sepiso ya mina ni ku babalela lubasi lwa ka, sina na ha ni mi babalezi, mi mu ni fe sisupo sa kuli mu ka eza cwalo. 
JOS.2.13	Mu pilise bo ndate, bo me, likaizeli ni banyani ba ka, ni mabasi a bona kamukana! Mu si ke mwa lu tuhela lu bulaiwa?”
JOS.2.14	Batu bao ba li ku yena, “Lu itukiselize ku mi shwela! Haiba mu sa buleli ze lu ezize, lu ku sepisa kuli lu ta buluka buitamo bwa luna ku wena, Muñ'a Bupilo h'a ka lu fa naha ye.”
JOS.2.15	Rahaba n'a pila mwa ndu ye ne yahezwi kwa lukwakwa lwa munzi, cwale a shulumuna batu bao ka muhala fa lihaulo. 
JOS.2.16	A ba bulelela, a li, “Mu ye kwa malundu, hakusicwalo batu ba mulena ba ta mi fumana. Mu ipate mazazi a malalu, ku fitela ba kuta. Mwamulaho a fo, mu ka na mwa zwelapili mwa musipili wa mina.”
JOS.2.17	Banna bao ba li ku yena, “Lu ta buluka buitamo bo lu ku sepisize. 
JOS.2.18	Utwahe! Ha lu ka t'o taseza naha ya mina, u tame ona muhala o mufubelu wo fa lihaulo mo u lu shulumunezi. U nge bo ndat'aho ni m'aho, likaizeli ni banyani ba hao, mi ba kene mwa ndu ya hao hamohocwalo ni lubasi lwa ndat'aho kamukana. 
JOS.2.19	Ufi ni ufi ya ka zwa mwa ndu mo, ku ya mwa mukwakwa, yo i ka ba mulatu wa hae h'a ka shwa. Ha lu na ku ba ni buikalabelo mwa taba mo. Kono haiba ya mwa ndu ni wena a ka holofazwa, fohe mulatu i ta ba wa luna. 
JOS.2.20	Kono ha u ta bulela ze lu ezize, fo ha lu na ku buluka sepiso ya luna.” 
JOS.2.21	Kih'a ba alaba, a li, “Na lumela.” Cwale a ba fundula, mi ba zamaya. A tamelela muhala o mufubelu fa lihaulo.
JOS.2.22	Ba ya mwa malundu, mi ba y'o ipata mwateñi, batu ba mulena ha ba nze ba ba bata mwa naha kaufela mazazi a malalu. Kono ha ku na ye ba fumani, cwale ba kutela kwa Jeriko. 
JOS.2.23	Kiha matwela bao ba babeli ba zwa mwa malundu, ba sila nuka, ba kutela ku Joshua, mi ba y'o mu bulelela ze ezahalile kamukana. 
JOS.2.24	Ba li ku yena, “Lu na ni niti kuli Muñ'a Bupilo u lu file naha yeo kaufela. Batu ba mwa naha mo kamukana ba se ba lu saba maswe.”
JOS.3.1	Joshua a zuha i sa li kakusasa, mi hamoho ni batu ba Isilaele kamukana ba zwa mwa mafulo a Shitimi, ba ya kwa Jordani. Ba y'o tibelela kwateñi ba si ka sila kale. 
JOS.3.2	Mwamulaho a mazazi a malalu, bahulu ba sicaba ba zamaya mwa mafulo kaufela. 
JOS.3.3	Ba bulelela batu, ba li, “Ha mu ta bona baprisita ba lwala Likwati la Bulikani bwa Muñ'a Bupilo, Mulimu wa mina, mu pute libyana za mina, mi mu li latelele. 
JOS.3.4	Kihona mu ta ziba nzila ye mu lukela ku ya ka yona, kakuli ha mu si ka fita kale kwanu ni kamuta. Kono mu si ke mwa sutelela kwa Likwati la Bulikani. Mu zamaele kwahule ni lona, mu siye sibaka se si likana ni licika la sibima mwahali.”
JOS.3.5	Joshua a bulelela batu, a li, “Mu ikenise fapil'a Muñ'a Bupilo, kakuli kamuso u ta eza lika ze tuna mwahal'a mina.” 
JOS.3.6	Joshua cwale a bulelela baprisita, a li, “Mu nanule Likwati la Bulikani mi mu etelele sicaba.” Kiha ba eza mw'a n'a bulelezi.
JOS.3.7	Cwale Muñ'a Bupilo a li ku Joshua, “Se ni ta eza kacenu si ta ku tahiseza likute fapil'a Maisilaele, ba ku talime sina mutu yo mutuna, mi ba ta ziba kuli ni na ni wena sina mo ne ni bezi ni Mushe. 
JOS.3.8	Laela baprisita ba ba lwala Likwati la Bulikani, u li, ‘Ha mu fita kwa nuka, mu yeme mwa mezi fakaufi ni likamba.’ ”
JOS.3.9	Cwale Joshua a bulelela batu, a li, “A mu tahe kwanu, mu t'o ikutwela s'a bata ku bulela Muñ'a Bupilo, Mulimu wa mina. 
JOS.3.10	Kacenu mu ta kolwa kuli Mulimu ya pila u mwahal'a mina. Ha mu sutelela, yena u ta leleka Makanana, Mahiti, Mahivi, Maperizi, Magirigashi, Maamori ni Majebusi. 
JOS.3.11	Likwati la Bulikani bwa Mulena wa lifasi kamukana li ta itangeta ku sila Nuka ya Jordani. 
JOS.3.12	Cwale mu kete banna ba lishumi ka ba babeli. Mu nge a li muñwi mwa lusika ni lusika lwa Isilaele. 
JOS.3.13	Baprisita ba ba lwezi Likwati la Bulikani bwa Mulena wa lifasi kaufela ha ba t'o hata mezi, Nuka ya Jordani ha i sa na ku buba, mi mezi a zwa kwa musweto a ta kubukana mwa sibaka si li siñwi.”
JOS.3.14	I n'e li nako ya kutulo, mi nuka ne i tezi.
JOS.3.14	Cwale batu ba zwa mwa mafulo ku y'o sila Nuka ya Jordani. Baprisita ba zamaya kwapili ba nze ba lwezi Likwati la Bulikani. 
JOS.3.15	Ba t'o fita kwa nuka ni ku t'o hata mezi ka mahutu. 
JOS.3.16	Mezi a yema mi a kubukana kwahule koo, kwa musweto, ku be ku y'o fita kwa Adama, munzi o fakaufi ni Zaretani. Mezi a n'a bubela mwa Liwate la Lizwai a kala, mi batu ba silela fakaufi ni Jeriko. 
JOS.3.17	Ha ne ba nze ba sila cwalo fo ku omile, baprisita ba ba ne ba lwezi Likwati la Bulikani ba yema fafasi fo ku omile, mwahal'a Jordani, ku fitela batu kamukana ha ba se ba silile nuka.
JOS.4.1	Sicaba kamukana ha si se si silile Jordani, Muñ'a Bupilo a li ku Joshua, 
JOS.4.2	“A mu kete banna ba lishumi ka ba babeli, a li muñwi mwa lusika ni lusika. 
JOS.4.3	Mu ba laele kuli ba nope macwe a lishumi ka a mabeli fahal'a Jordani, ili fa sibaka luli fo ne ba yemi baprisita. Mu a lwale, mi mu y'o a kubukanya fafasi ko mu ka y'o tibelela kacenu!”
JOS.4.4	Cwale Joshua a biza banna ba lishumi ka ba babeli b'a n'a ketile. 
JOS.4.5	Mi a li ku bona, “Mu kene mwa Jordani kwapil'a Likwati la Bulikani bwa Muñ'a Bupilo, Mulimu wa mina. Yo muñwi ni yo muñwi wa mina a y'o lwala licwe fa maheta, ili kuli lusika ni lusika lwa Isilaele lu be ni licwe la lona. 
JOS.4.6	Macwe ao a ta hupulisa batu s'a ba ezelize Muñ'a Bupilo. Ka lilimo ze taha, bana ba mina ba ta mi buza kuli macwe ao a talusa sika mañi ku mina. 
JOS.4.7	Mu ta ba bulelela kuli mezi a Jordani n'a kile a yema muta Likwati la Bulikani bwa Muñ'a Bupilo li sila nuka. Macwe a, a ta ba kupuzo kwa sicaba sa Isilaele kuya kuile.”
JOS.4.8	Batu bao ba eza mw'a n'a ba laelezi Joshua. Sina Muñ'a Bupilo mw'a n'a bulelezi Joshua, ba y'o nga macwe a lishumi ka a mabeli fahal'a Jordani, ili licwe ka lusika ni lusika lwa Isilaele. Ba a lwala, mi ba y'o a lulela fo ne ba il'o tibelela. 
JOS.4.9	Joshua hape a toma macwe a mañwi a lishumi ka a mabeli mwahal'a Jordani fo ne ba yemi baprisita ba ba ne ba lwezi Likwati la Bulikani. Macwe ao a sa li teñi ni kacenu. 
JOS.4.10	Baprisita ba yema fahal'a Jordani ku fitela lika kamukana z'a n'a laezwi Joshua ki Muñ'a Bupilo li fela, ili lika z'a n'a bulelezi batu kuli ba li eze. Ki zona z'a n'a kile a laela Mushe.
JOS.4.10	Cwale batu ba akufa, mi ba sila. 
JOS.4.11	Ha ba se ba silile kaufela, Likwati la Bulikani bwa Muñ'a Bupilo ni baprisita ba etelela sicaba. 
JOS.4.12	Batu ba lusika lwa Rubeni ni lwa Gadi ni kalulo ya lusika lwa Manase ba sila pili, ba itukiselize ku lwana, ba bañwi ba si ka sila kale, sina mw'a n'a ba bulelezi Mushe. 
JOS.4.13	Muñ'a Bupilo a nz'a talimezi, banna ba ba eza likiti ze mashumi a mane, ba ba itukiselize ku lwana, ba silela mwa libala le li fakaufi ni Jeriko. 
JOS.4.14	S'a n'a ezize Muñ'a Bupilo, lizazi leo, sa bubanisa Joshua mwahal'a batu ba Isilaele, mane ba kuteka hahulu Joshua. Ba mu nga sina mutu yo mutuna-tuna. Ba mu kuteka cwalo mwa bupilo bwa hae kaufela, sina mo ne ba kutekela Mushe.
JOS.4.15	Cwale Muñ'a Bupilo a bulelela Joshua, a li, 
JOS.4.16	“Laela baprisita ba ba lwezi Likwati la Bulikani kuli ba tatuhe Nuka ya Jordani.” 
JOS.4.17	Joshua a eza cwalo. 
JOS.4.18	Baprisita ha ba se ba fitile fa likamba, fo ku omile, nuka ya kala ku buba hape, mi minanga ya yona ya kutela ku tala.
JOS.4.19	Batu ba sila Jordani ka la bulishumi mwa kweli ya pili, mi ba y'o tibelela mwa Giligali, kwa upa wa Jeriko. 
JOS.4.20	Hona fo, Joshua a toma macwe a lisumi ka a mabeli a n'a ngile kwa Jordani. 
JOS.4.21	Kih'a bulelela batu ba Isilaele, a li, “Ka linako ze taha, bana ba ka buza bashemi ba bona, ba li, ‘Kanti macwe a, a talusañi?’ 
JOS.4.22	Fohe mu ba taluseze kuli Maisilaele ba kile ba sila Jordani i nze i omile. 
JOS.4.23	Kwa ba cwalo kakuli Muñ'a Bupilo, Mulimu wa mina, a mi kaliseza mezi a Jordani ku fitela ha mu se mu silile, sina mw'a n'a kaliselize Liwate le Lifubelu ku fitela lu li sila. 
JOS.4.24	Kabakala zeo, macaba kaufela a lifasi a ta ziba maata a Muñ'a Bupilo, mi mu ta saba Muñ'a Bupilo, Mulimu wa mina, kuya kuile.”
JOS.5.1	Malena ba Maamori kaufela, kwa wiko wa Jordani, ni malena ba Makanana kamukana, kwatuko a Liwate la Mediteranea, ba utwa kuli Muñ'a Bupilo n'a kalisize Jordani, sicaba sa Isilaele ha ne si sila. Ba kenelwa ki sabo, mi ba felelwa ki maata kabakala Maisilaele.
JOS.5.2	Cwale Muñ'a Bupilo a bulelela Joshua, a li, “Eza litipa ka macwe a buhali mi u ise Maisilaele kwa mupato hape.” 
JOS.5.3	Joshua kih'a eza litipa, mi a ba isa kwa mupato fa Lilundu la Mupato. 
JOS.5.4	A eza cwalo kakuli batu kamukana ba ba ne ba lukela ku lwana, ha ba zwa mwa Egepita, ne ba shwezi mwa nzila kaufela ha ne ba li mwa lihalaupa. 
JOS.5.5	Nihaike banna kamukana ba ba ne ba zwile kwa Egepita ne ba se ba ile kwa mupato, ba ba ne ba pepilwe ha ku silwa lihalaupa kamukana ne ba si ka ya kwateñi bona. 
JOS.5.6	 Sicaba sa Isilaele ne si zamaile lilimo ze mashumi a mane mwa lihalaupa. Ka nako yeo, banna kaufela ba ba zwile mwa Egepita ba ba ne ba lukela ku lwana, ne ba se ba shwile kakuli ne ba si ka utwa linzwi la Muñ'a Bupilo. A ba bulelela kuli ha ba na ku bona naha ye nde, ye nunile, y'a n'a sepisize bo kukw'a bona kuli u ta ba fa yona. 
JOS.5.7	Kono bana ba bona, ba ba ne ba ngile libaka za bona, ne ba si ka isiwa kwa mupato ha ne ba sa zamaya mwa lihalaupa. Mi ki lona lusika lo, lo lunca, lw'a n'a isa Joshua kwa mupato.
JOS.5.8	Mupato ha u se u felile, sicaba kamukana sa ina mwa mafulo ku fitela litombo ha li se li folile. 
JOS.5.9	Muñ'a Bupilo kih'a li ku Joshua, “Kacenu ni mi zwisize mwa maswabi a ku ba batanga mwa Egepita.” Kikabakaleo sibaka se ha si bizwa Giligali ni kacenu.
JOS.5.10	 Maisilaele ha ne ba sa tibelezi mwa Giligali, mwa libala le li potolohile Jeriko, ba cela Paseka hona mo ka nako ya manzibwana ka la bulishumi ni a mane kwa kweli. 
JOS.5.11	Ha bu sa feela, ba ca lico ze ne limilwe mwa Kanana, ili mabele a matuyu-tuyu ni mahobe a si na mumela. 
JOS.5.12	 Mwamulaho a zeo, manna ya tuhela ku wa, mi Maisilaele ha ba si ka i fumana hape. Ku kala ka sona silimo seo, ba ca lico ze limilwe mwa Kanana.
JOS.5.13	Joshua ha s'a li fakaufi ni Jeriko, h'a y'o kumbuluka a bona mutu ya yemi fapil'a hae, a sweli sabule. A ya ku yena, mi a mu buza, a li, “Wena u wa masole ba luna kamba u sila?” 
JOS.5.14	Mutu yo a alaba, a li, “Batili! Ha ni sila kapa yo muñwi wa mina. Na, ni muzamaisi wa mpi ya Muñ'a Bupilo.”
JOS.5.14	Joshua a inama ku lapela, a li, “Muñ'a ka, u til'o ni laela lifi? Ni itukiselize ku li eza. U bata kuli ni ku ezezeñi?”
JOS.5.15	Muzamaisi wa mpi ya Muñ'a Bupilo a mu bulelela, a li, “Tubula makatulo a hao, kakuli u yemi fa sibaka se si kenile.” Mi Joshua a eza mw'a n'a bulelezwi. 
JOS.6.1	Minyako ya munzi wa Jeriko ne i kwalilwe, i tiisizwe luli, ili ku kwalela Maisilaele. Ne ku si na ya n'a kona ku kena kamba ku zwa mwa hae. 
JOS.6.2	Muñ'a Bupilo kih'a li ku Joshua, “Utwa! Ni tuha ni ku fa munzi wa Jeriko ni mulen'a ona ni masole ba ba pilu-tata ba mwateñi. 
JOS.6.3	Wena ni masole ba hao mu potolohange munzi hañwi ka zazi ni zazi mu be mu feze mazazi a silezi. 
JOS.6.4	Yo muñwi ni yo muñwi wa baprisita ba supile a lwale tolombita, mi ba zamaye Likwati la Bulikani kwapili. Ka lizazi la busupa, wena ni masole ba hao mu potolohe munzi hasupile, baprisita ba nze ba liza litolombita. 
JOS.6.5	Cwale ba lize mufumbo o mutelele. Ha mu ka utwa mufumbo wo, batu kamukana ba huwe hahulu, mi mamota a munzi a ta wa ku welela. Fohe, mutu ni mutu u ta ikenela f'a fumana kaufela.”
JOS.6.6	Cwale, Joshua kih'a biza baprisita, mi a ba bulelela, a li, “Mu nanule Likwati la Bulikani, mi ba supile ku mina ba li etelele ba nze ba lwezi litolombita. Masole ba mi zamaye kwapili.” 
JOS.6.7	A bulelela sicaba, a li, “A mu funduke! Mu potolohe munzi, masole bona ba nze ba zamaya Likwati la Bulikani bwa Muñ'a Bupilo kwapili.”
JOS.6.8	Sina mw'a n'a laelezi Joshua, baprisita ba supile ba zamaya kwapil'a Likwati la Bulikani bwa Muñ'a Bupilo ba nze ba liza litolombita. 
JOS.6.9	Masole ba etelela baprisita ba ba ne ba liza litolombita, mi likolo le liñwi la latelela Likwati la Bulikani. Nako kaufela litolombita ne li nze li lila. 
JOS.6.10	Kono Joshua n'a bulelezi batu kuli ba si ke ba huwa, nihaili ku eza lilata, ku fitela a ba laela. 
JOS.6.11	Cwale a lumela baprisita ni Likwati la Bulikani bwa Muñ'a Bupilo, mi ba y'o potoloha munzi hañwi. Ba kutela kwa mafulo, mi ba y'o lobala kwateñi.
JOS.6.12	Habusa, i sa li kakusasa, Joshua a zuha mi baprisita ba nanula Likwati la Bulikani. 
JOS.6.13	Baprisita ba supile, ba ba lwezi litolombita ze supile, ba etelela ba nze ba li liza nako kaufela. Masole ne ba zamaya kwapil'a bona, mi likolo ne li taha mwamulaho. Nako kamukana litolombita ne li nze li lila. 
JOS.6.14	Hape, ka la bubeli, ba potoloha munzi hañwi, mi ba kutela kwa mafulo. Ba eza cwalo ka mazazi a silezi.
JOS.6.15	Ka lizazi la busupa, ba zuha li sa pazula feela, mi ba potoloha munzi hasupile ka mukwa o swana. I n'e li lona lizazi leo feela fo ba potolohile munzi hasupile. 
JOS.6.16	Ha ba potoloha lwa busupa, baprisita ha ba se ba li fakaufi ni ku liza litolombita, Joshua a bulelela batu, a li, “A mu huwe! Muñ'a Bupilo u mi file munzi! 
JOS.6.17	Munzi ni ze mwateñi kamukana li lukululezwi ku sinyeha inge mpo ye fiwa Muñ'a Bupilo. Konji Rahaba wa lihule ni ba ndu ya hae, ki bona ba ba ta siyala, kakuli Rahaba n'a patile matwela ba luna. 
JOS.6.18	Kono haili mina, mu be kwahule ni ze ka sinyeha. Haiba mu nga sifi ni sifi ku ze lukela ku sinyeha, mu ka tisa bumai ni ku shandauka kwa mafulo a Maisilaele. 
JOS.6.19	Kono lika kamukana ze ezizwe ka silivela, ka gauda, ka kopa kamba ka sipi ki za Muñ'a Bupilo. Li na ni ku beiwa mwa pulukelo ya hae.”
JOS.6.20	 Cwale baprisita ba liza litolombita. Batu ba sa li utwa feela, ba huweleza ka tata, mi limota la wela fafasi ku welela. Cwale batu kaufela ba kena mwa munzi, mi ba u hapa. 
JOS.6.21	Ba bulaya ufi ni ufi wa mwateñi ka lisabule za bona, banna ni basali, banana ni ba bahulu. Ba bulaya cwalo ni zona likomu, lingu ni lingombolo.
JOS.6.22	Joshua a bulelela banna ba babeli ba ba ne ba lumilwe ku twela naha, a li, “Mu ye mwa ndu ya lihule, mi mu y'o mu zwisa mwateñi, yena ni lubasi lwa hae, sina mo mu mu sepiselize.” 
JOS.6.23	Cwale ba ya, ba y'o zwisa Rahaba hamohocwalo ni ndat'ahe, m'ahe, likaizeli za hae ni lubasi lwa hae kamukana. Ba ba ngelela hamoho ni batanga cwalo, mi ba t'o ba beya kwatuko a mafulo a Maisilaele. 
JOS.6.24	Kiha ba cisa munzi ni ze mwateñi kaufela kwand'a lika ze ne ezizwe ka gauda, silivela, kopa ni sipi, ze ne ba zwisize ni ku y'o li beya mwa pulukelo ya Muñ'a Bupilo. 
JOS.6.25	 Kono Joshua a pilisa Rahaba wa lihule ni banabahabo kamukana, kakuli n'a patile balumiwa ba ba ne ba lumilwe ki yena ku y'o twela munzi wa Jeriko. Lusika lwa hae lu sa pila mwa Isilaele ni ka nako ye.
JOS.6.26	 Ka nako yeo Joshua a kalimela batu ka tata, a li, “Mutu ufi kamba ufi ya ka lika ku yaha sinca munzi wo, wa Jeriko, u ta kutiwa ki Muñ'a Bupilo.
JOS.6.26	Mañi ni mañi ya ka beya mutomo,
JOS.6.26	u ta shwelwa ki mwan'a hae wa mweli.
JOS.6.26	Mi mañi ni mañi ya ka yaha minyako,
JOS.6.26	u ta shwelwa ki ñomba wa hae.”
JOS.6.27	Muñ'a Bupilo a ba ni Joshua cwalo, mi libubo la hae la hasanela mwa naha kaufela.
JOS.7.1	Sicaba sa Isilaele sa tula mulao wa Muñ'a Bupilo, wa kuli ba si ke ba nga sifi ni sifi ku ze swanezi ku sinyiwa. I ne li Akani ya n'a ngile lika ze ñwi. Akani yo n'a pepilwe ki Karami, mwan'a Zabidi, mwan'a Zera, wa mwa lusika lwa Juda. Muñ'a Bupilo a halifela hahulu Maisilaele.
JOS.7.2	Joshua h'a li mwa Jeriko n'a lumile batu ba bañwi kwa Ai, munzi o kwa upa wa Betele, fakaufi ni Beti-Aveni. N'a ba bulelezi kuli ba y'o bona naha. Batu bao kiha ba ya, ba y'o twela Ai. 
JOS.7.3	Ha ba t'o taluseza Joshua, ba mu bulelela, ba li, “Ha ku tokwahali ku isa batu kamukana. U lumele feela batu ba ba ka likana likiti ze peli kapa ze talu ku y'o taseza Ai. U si ke wa luma batu kaufela ku y'o lwana kwateñi. Munzi ha si o mutuna.” 
JOS.7.4	Cwale kwa ya Maisilaele ba ba bata ku eza likiti ze talu feela, kono batu ba mwa Ai ba y'o ba leleka. 
JOS.7.5	Lila za bulaya batu ba mashumi a malalu ka ba ba silezi. Za lelekisa Maisilaele ku zwa fa minyako ya munzi mane ku y'o fita kwa Shebarimi, mi za ba bulaya ka buñata ha ba nze ba shetumuka lilundu. Cwale Maisilaele ba felelwa ki maata, mi ba saba.
JOS.7.6	Joshua a pazula liapalo za hae ka ku swaba, mi a wela fafasi ka pata fapil'a Likwati la Bulikani bwa Muñ'a Bupilo. Manduna ba Isilaele ba patama ni yena ku fitela manzibwana, ba isukululezi liluli kwa litoho ku bonisa maswabi a bona. 
JOS.7.7	Mi Joshua a li, “Munñ'a Bupilo ya Pahami! Kikabakalañi ha u lu silisize Jordani? I n'e li ku t'o lu kasheza feela kwa Maamori kuli ba lu bulaye, nji? Kiñihe ha lu si ka itulela mwabuse bwani bwa Jordani? 
JOS.7.8	Ni ka liñi, Muñ'a Bupilo, Maisilaele ha ba se ba saba lila za bona cwana? 
JOS.7.9	Makanana ni batu kaufela mwa naha, ha ba ka utwa, ba ka t'o lu beya mwahali, ba lu bulaye kamukan'a luna! Mi foo u ta eza cwañi ku sileleza libizo la hao le li tumile?”
JOS.7.10	Muñ'a Bupilo a li ku Joshua, “Zuha. Kiñi s'o patamezi cwalo? 
JOS.7.11	Maisilaele ba fosize! Ba lobile tumelelano ye ne ni laezi kuli ba i buluke. Ba ngile lika ze ñwi ze ne laezwi kuli li sinyiwe. Ba li uzwize, mi ba bulezi mashano ka zona, mane se ba li beile mwahal'a lika za bona. 
JOS.7.12	Kikabakaleo Maisilaele ha ba sa koni ku itwanela kwa lila za bona. Ba saba lila za bona, kakuli i s'e li bona cwale ba ba se ba lukela ku feliswa! Ha ni sa na ku ba ni mina, konji ha mu ka sinya lika ze, ze ne mu bulelezwi kuli mu si ke mwa li nga! 
JOS.7.13	Yema! Eza litukiso kamukana za ku ikenisa, mi sicaba si itukiseze ku t'o bonana ni na. U ba bulelele kuli ba itukiseze ku t'o bonana ni na kamuso, kakuli na, Mulimu wa Isilaele, ni na ni se ni bata ku bulela, mi ki se, ‘Mina Maisilaele, mu na ni lika ze ne ni mi laezi kuli mu li sinye! Ha mu na ku yema faipil'a lila za mina ku fitela mu zwisa lika zeo!’ 
JOS.7.14	Cwale kamuso, kakusasa mu ka tiswa ka masika a mina. Lusika lw'a ta keta Muñ'a Bupilo lu ka tiswa ka mishiku ya lona. Mushiku w'a ta keta Muñ'a Bupilo, u ka tiswa ka limba za ona. Mi mba y'a ta keta Muñ'a Bupilo, i ta taha mutu ka mutu. 
JOS.7.15	Mutu ya ka fumanwa ni lika ze bulezwi zani, u ta ciswa hamoho ni lubasi lwa hae cwalo ni lika kamukana z'a na ni zona. U ezize nto ye maswe hahulu, kakuli u tuzi tumelelano ye n'e ezizwe mwahal'a batu ba ka ni na cwalo!”
JOS.7.16	Joshua a zuha i sa li kakusasa, a suteleza Maisilaele kwapili, lusika ka lusika. Lusika lwa Juda lwa ketwa. 
JOS.7.17	A tisa mishiku ye simuluha ku Juda kwapili, mi mushiku wa Zera wa ketwa. Mushiku wa Zera kiha u tiswa kwapili, mba ka mba, mi mba ya Zabidi ya ketwa. 
JOS.7.18	Cwale Zabidi a tisa mba ya hae kwapili, mutu ka mutu, mi Akani a ketwa. I n'e li mwan'a Karami, mwan'a Zabidi, mwan'a Zera, wa lusika lwa Juda. 
JOS.7.19	Joshua kih'a li ku Akani, “Mwan'a ka, bulela feela niti hona fa, fapil'a Muñ'a Bupilo, Mulimu wa Isilaele, mi u ipulele. U ni bulelele s'o ezize. U si ke wa lika ku ni patela sika.”
JOS.7.20	Akani a alaba, a li, “Eni, ni foselize Muñ'a Bupilo, Mulimu wa Isilaele, mi se ni ezize ki se. 
JOS.7.21	Ni boni mwahal'a lika ze lu hapile siapalo se sinde sa kwa Babilona, likilo ze ne za muwaya-waya wa silivela, ni sikoto sa gauda sa bukiti bo bu fitelela likilo ze peli. Ne ni li lakaza hahulu-hulu, cwale kiha se ni li nga. Mu ta li fumana mwa tende ya ka mo ni li pumbekile. Ni beile silivela kwatasi.”
JOS.7.22	Joshua kiha s'a luma batu. Ba matela kwa tende, mi ba y'o fumana kuli kaniti ne li pumbekilwe mwateñi, mane ni silivela kwatasi. 
JOS.7.23	Ba li zwisa mwa tende, mi ba li isa ku Joshua ni Maisilaele kaufela, mi ba y'o li beya fapil'a Muñ'a Bupilo. 
JOS.7.24	Joshua, hamohocwalo ni sicaba sa Isilaele kaufela, ba nga Akani, silivela, siapalo, sikoto sa gauda, bana ba hae ba bashimani ni ba basizana, likomu za hae, limbongolo, lingu ni z'a n'a na ni zona kaufela, mi ba kambamela ni zona kwa Libala la Akore. 
JOS.7.25	Joshua kih'a li, “Kiñi ha u lu tiselize mufili-fili o cwalo? Kacenu Muñ'a Bupilo u ta ku tiseza mufili-fili ni wena!” Batu kaufela kiha ba pobaula Akani ka macwe, mane a shwa. Ba bulaya cwalo lubasi lwa hae, mi ba cisa liluwo la hae kamukana. 
JOS.7.26	Ba kubukanya fahalimw'a hae libunda-tuna la macwe, le li sa li teñi ni kacenu. Kikabakaleo sibaka seo ha si sa bizwa Libala la Akore.
JOS.7.26	Cwale Muñ'a Bupilo a kuyuka.
JOS.8.1	Muñ'a Bupilo a li ku Joshua, “U si ke wa saba kamba ku zwafa. U nge masole kamukana, mi u ye ni bona kwa Ai. Ni ta ku fa maata a ku tula mulena wa Ai. Mi batu ba hae, munzi ni naha li ta ba za hao. 
JOS.8.2	U eze Ai ni mulen'a ona sina m'o ezelize Jeriko ni mulen'a ona. Kono cwale mu lumelezwi ku ipulukela libyana ni likomu ze mu ta fumana mwateñi. Mu itukiseze ku ba bandamena kwa munjewela wa munzi.”
JOS.8.3	Cwale Joshua a itukiseza ku ya kwa Ai ni masole kamukana. A keta banna ba lindume ba likiti ze mashumi a malalu, mi a ba fundula busihu. 
JOS.8.4	A ba fa litaelo, a li, “Mu y'o ipata kwa neku le liñwi la munzi. Mu si ke mwa ya kwahule hahulu ni ona, kono mu be fakaufi mu itukiselize ku lwana. 
JOS.8.5	Batu ba ka, ni na cwalo, lu ta sutelela kwa munzi. Ha ba ka zwela ku luna, lu ta saba sina mo ne lu ezelize pili. 
JOS.8.6	Ba ta lu lelekisa mane lu ba ise kwahule ni munzi. Ba ta hupula kuli lwa ba saba sina mo ne lu ba sabezi pili. 
JOS.8.7	Honafohe, mina mu ta zwa ko mu ipatile, mi mu ta hapa munzi. Muñ'a Bupilo, Mulimu wa mina, u ta mi fa ona. 
JOS.8.8	Ha mu se mu hapile munzi, mu u cise, sina mw'a laelezi Muñ'a Bupilo. Ze ki zona litaelo za mina.” 
JOS.8.9	Cwale Joshua kiha s'a ba fundula, mi ba ya kwa sibaka sa bona sa maipato, ili kwa wiko wa Ai, mwahal'a Ai ni Betele. Joshua, yena, a tola busihu bo ni masole mwa mafulo.
JOS.8.10	I sa li kakusasa, Joshua a zuha mi a kopanya masole kaufela. Cwale yena ni bazamaisi ba Isilaele ba ba etelela ku ya kwa Ai. 
JOS.8.11	Ba yelela kwa munyako o mutuna wa munzi, mi ba y'o tibelela kwa neku la mutulo, ko ne ku na ni libala mwahal'a bona ni Ai. 
JOS.8.12	A nga banna ba ba bata ku eza likiti ze ketalizoho, mi a ba pata kwa malikelelo a munzi, mwahal'a Ai ni Betele. 
JOS.8.13	Wo ki ona mukwa o ne ba lukisizwe ka ona masole bakeñisa ndwa, ili mafulo a matuna kwa mutulo wa munzi ni a mañwi kwa wiko. Joshua, yena, a tola busihu mwa libala. 
JOS.8.14	Mulena wa Ai h'a bona batu ba Joshua, a eza kapili. Yena ni batu ba hae ba liba kwa Libala la Jordani ku y'o lwanisa Maisilaele mwa sibaka mo ne ba lwanezi pili. N'a sa zibi kuli u ta lwaniswa kwamulaho. 
JOS.8.15	Joshua ni batu ba hae ba ikezisa inge ba saba, mi ba matela mwa naheñi. 
JOS.8.16	Batu ba mwa hae kamukana ne ba bizizwe ku y'o ba lelekisa, mi ha ne ba lelekisa Joshua ne ba nze ba ya kwahule ni munzi. 
JOS.8.17	Munna kaufela mwa Ai, n'a latelezi Maisilaele. Munzi wa siyala u atami, ku si na ya ka u sileleza.
JOS.8.18	Cwale Muñ'a Bupilo a bulelela Joshua, a li, “Supa lilumo la hao kwa Ai. Ni ku fa ona.” Joshua a eza sina mw'a n'a bulelezwi. 
JOS.8.19	Mi a sa nanula feela lizoho la hae, batu ba ba ne ba ipatile ba pundumuka kapili, ba matela mwa munzi, mi ba u hapa. Mi kapili-pili ba u cisa. 
JOS.8.20	Batu ba munzi wa Ai ha ba itemuna, ba bona musi s'o y'o swala kwahalimu. Ne ba si na ko ne ba ka sabela, kakuli Maisilaele ba ba ne ba matezi mwa naheñi ba ba fetuhela. 
JOS.8.21	Joshua ni batu ba hae ha ba bona kuli ba bañwi ba se ba hapile munzi, ni kuli u s'o ca, ba fetuha mi ba kala ku bulaya batu ba munzi wa Ai. 
JOS.8.22	Maisilaele ba ba mwa hae ba tela batu ba mwa Ai. Ba beiwa mwahali ki Maisilaele, mi ba bulaiwa. Ha ku na ya punyuhile kamba ku pila. 
JOS.8.23	Kono ba swala mulena wa Ai, mi ba mu isa ku Joshua.
JOS.8.24	Maisilaele ba bulaya lila kamukana mwa naheñi ko ne li ba lelekiselezi. Cwale ba kutela kwa Ai, mi ba y'o bulaya ba ba ne ba sa li teñi moo. 
JOS.8.25	Batu ba mwa Ai kaufela ba bulaiwa ka lona lizazi leo, ili banna ni basali ba ba eza likiti ze lishumi ka ze peli. 
JOS.8.26	Joshua a ina a nz'a supile lilumo la hae kwa Ai, mi h'a si ka li beya fafasi ku fitela batu ba mwateñi kamukana ha ba se ba bulailwe. 
JOS.8.27	Maisilaele ba ikungela likomu ni libyana ze ne ba hapile mwa munzi mo, sina Joshua mw'a n'a bulelezwi ki Muñ'a Bupilo. 
JOS.8.28	Joshua a cisa Ai, mi a u siya ili matota feela kuya kuile, sina mo ku sa inezi ni kacenu. 
JOS.8.29	A bulaya mulena wa Ai ka ku mu tamelela kwa kota, mi a mu siya fo ku fitela manzibwana. Ha li se li likezi, Joshua a laela kuli ba y'o pahulula situpu, mi ba y'o si nepela fande kwa munyako wa munzi. Ba kubukanya fahalimw'a sona libunda-tuna la macwe le li sa li teñi ni kacenu le.
JOS.8.30	 Cwale Joshua a yahela Muñ'a Bupilo, Mulimu wa Isilaele, katala fa Lilundu la Ebali. 
JOS.8.31	 A ka yaha ka likelezo zeo Mushe mutang'a Muñ'a Bupilo n'a li file Maisilaele, sina mo ku bulelelwa mwa Mulao wa Mushe, kuli i be “katala ka macwe a si ka betiwa ka lisebeliso za lisipi.” Ku kona, ba ezeza Muñ'a Bupilo litabelo za ku cisa ni litabelo za buitumelo cwalo. 
JOS.8.32	Honafo, Maisilaele ba nze ba talimezi, Joshua a ñola fa macwe a katala Mulao o n'o ñozwi ki Mushe. 
JOS.8.33	 Maisilaele kamukana, ni bazamaisi ba bona, babusisi ni baatuli, hamohocwalo ni bazwahule ba ba ne ba li mwahal'a bona, ba t'o yema kwa maneku a mabeli a Likwati la Bulikani bwa Muñ'a Bupilo, ba talimezi kwa baprisita ba Malivi ba ba li lwezi. Kalulo ye ñwi ya batu ya t'o yema kwa njetumuko ya Lilundu la Gerizimi ni kalulo ye ñwi hape ku la Ebali. Mushe, mutang'a Muñ'a Bupilo, n'a ba laezi pili kuli ba eze cwalo, nako ha i se i fitile ya ku amuhela mbuyoti. 
JOS.8.34	Cwale Joshua a bala Mulao kaufela ka ku tiisa, limbuyoti hamohocwalo ni likuto, sina mo li ñolezwi mwa Buka ya Mulao. 
JOS.8.35	Joshua a bala o muñwi ni o muñwi wa milao ya Mushe, mi wa balelwa ba ba ne ba kopani kaufela ili banna, basali ni banana hamohocwalo ni bazwahule ba ba ne ba yahile ni bona.
JOS.9.1	Taba ye ya zibahala kwa malena kaufela ba ba ne ba yahile kwa wiko wa Jordani, ba ba ne ba pila mwa malundu, mwa mabala, ni ba ba ne ba li fa minanga ya Liwate la Mediteranea mane ku y'o fita kwa Lebanoni kwa mutulo, ili malena ba Mahiti, Maamori, Makanana, Maperizi, Mahivi ni Majebusi. 
JOS.9.2	Ba kopana hamoho ku lwanisa Joshua ni Maisilaele.
JOS.9.3	Batu ba mwa Gibioni ba utwa z'a n'a ezize Joshua kwa Jeriko ni Ai. 
JOS.9.4	Kiha ba lela ku mu puma ka butali. Ba y'o nga lico, ba li lwesa limbongolo za bona mwa masaka a bolile ni mikotana ya matalo ya waine ye se i supezi, i punyehile, mane i s'e beilwe limanahani. 
JOS.9.5	Ba apala makatulo a pazauhile, a luka-lukilwe, ni liapalo ze cancaukile. Linkwa ze ne ba lwezi ne li omile, hape ne li bolile. 
JOS.9.6	Cwale ba ya ku Joshua, mwa mafulo a Giligali, ba y'o li ku yena ni kwa sicaba sa Isilaele, “Lu zwa kwa naha ye kwahule. Cwalehe, a mu eze tumelelano ni luna.”
JOS.9.7	 Kono Maisilaele ba li kwa Mahivi bao, “Lu ezezeñi tumelelano ni mina? Mwendi mu yahile fakaufi bo?”
JOS.9.8	Bona ba li ku Joshua, “Lu ipeya kwatas'a hao.”
JOS.9.8	Joshua a ba buza, a li, “Ki mina bo mañi? Mi hape mu zwa kai?”
JOS.9.9	Cwale ba mu bulelela litaba za bona, ba li, “Muñ'a ka, lu zwa mwa naha ye kwahule, kakuli lu utwile ka za Muñ'a Bupilo, Mulimu wa hao. Lu utwile lika kamukana z'a ezize mwa Egepita. 
JOS.9.10	 Lu utwile ni z'a ezize kwa malena ba babeli ba Maamori kwa upa wa Jordani, ili ku Sihoni mulena wa Heshiboni ni ku Ogo mulena wa Bashani ya n'a yahile mwa Ashitaroti. 
JOS.9.11	Bazamaisi ba luna, ni batu kamukana ba ba yahile mwa naha, ba lu bulelezi kuli lu itukiseze mifaho, mi lu y'o katanyeza batu bao, lu y'o li ku bona, ‘Lu ipeya kwatas'a mina. Cwalehe, muñ'a ka, a mu eze tumelelano ni luna!’ 
JOS.9.12	Bona lico za luna. Ha lu funduka ku t'o mi katanyeza, lu zwile ni zona kwa hae li sa futumala. Kono bona! Cwale li se li omile ni ku bola. 
JOS.9.13	Ha lu taza mikotana ya matalo ye ya waine, ne i sa li ye minca, kono cwale bona! I pazauhile. Liapalo ni makatulo a luna li shwezi mwa musipili o mutelele wo.”
JOS.9.14	Banna ba Isilaele ba lika ku utwa lico zeo, kono ne ba si ka kupa kelezo ku Muñ'a Bupilo. 
JOS.9.15	Cwale Joshua a eza kozo ni bona. A eza tumelelano ye tiile ya kuli ba lumelelwe ku pila. Mi ni bona bazamaisi ba sicaba sa Isilaele ba sepisa cwalo ka ku tiisa.
JOS.9.16	Ba sin'o eza tumelelano yeo, mwamulaho a mazazi a malalu feela, kihona Maisilaele ba lemuha kuli kanti batu bao ne ba yahile fakaufi. 
JOS.9.17	Cwalehe, batu ba Isilaele ba funduka, mi ha ba se ba felize mazazi a malalu mwa nzila, ba y'o fita mwa minzi mo ne ba yahile bona batu bao, ili mwa Gibioni, Kefira, Beeroti ni mwa Kiryati-Jearimi. 
JOS.9.18	Kono Maisilaele ne ba si ke ba ba bulaya, kakuli bazamaisi ba bona ne ba sepisize batu bao ka ku konka ka Muñ'a Bupilo, Mulimu wa Isilaele. Batu kamukana ba bilaela kwa bazamaisi ka taba yeo. 
JOS.9.19	Kono bazamaisi ba alaba, ba li, “Lu ba sepisize ka ku tiisa ka libizo la Muñ'a Bupilo, Mulimu wa Isilaele. Cwale ha lu koni ku ba utwisa butuku. 
JOS.9.20	Kabakala sepiso ya luna ye tiile lu swanezi ku ba tuhela ba pile. Ha lu sa ezi cwalo, Mulimu u ka lu utwisa butuku. 
JOS.9.21	Lu ba tuhele ba pile, kono ba ka lu lemelanga likota ni ku lu kelanga mezi.” Wo, n'e li ona muhupulo wa bazamaisi.
JOS.9.22	Joshua kiha s'a biza batu ba mwa Gibioni, a t'o ba buza, a li, “Mu lu pumeziñi, ha mu t'o lu bulelela kuli mu zwa kwahule, kanti mu zwa hona fa? 
JOS.9.23	Kakuli mu ezize cwalo, Mulimu u mi kutile. Kuya kuile mu ka na mu tisanga babeleki ba ba ta lema likota ni ku kelela mezi a mwa sibaka se si kenile sa Mulimu wa ka.”
JOS.9.24	Ba alaba, ba li, “Lu ezize cwalo, muñ'a ka, kakuli lu zibile kuli ki niti luli, Muñ'a Bupilo, Mulimu wa mina, u bulelezi mutang'a hae Mushe ku mi fa naha ye kaufela, ni ku bulaya batu ba ba yahile mwateñi ha mu nze mu kena ku yona. Lu ezize cwalo kakuli ne lu mi saba hahulu. Ne lu saba kuli mu ta lu bulaya. 
JOS.9.25	Cwale lu mwa maata a hao. U lu eze ka mo n'o ka hupulela.” 
JOS.9.26	Joshua a ba sileleza kwa sicaba sa Isilaele, mi a ba pilisa kwa ku bulaiwa. 
JOS.9.27	Kono ku zwa nako yona yeo, Joshua a ba eza balwaleli ba likota ni bakeleli ba mezi a batu ni a katala ka Muñ'a Bupilo. Mane ni kacenu ba sa sweli ku eza cwalo, ku sebeza f'a ketile Muñ'a Bupilo kuli a lapelelwe fateñi.
JOS.10.1	Mulena wa Jerusalema, yena Adoni-Zedeki, a utwa kuli Joshua n'a hapile ni ku sinya munzi wa Ai, ni kuli n'a bulaile mulen'a ona, sina mw'a n'a ezelize munzi wa Jeriko ni ku bulaya mulen'a ona. A utwa hape kuli batu ba Gibioni ne ba kupile kozo kwa Maisilaele ni kuli ne ba se ba pila ni bona. 
JOS.10.2	Batu ba Jerusalema ba kenelwa ki sabo ye tuna, kakuli Gibioni n'e li munzi o n'o swana ni mileneñi ye miñwi kamukana ka butuna bwa ona. Mane i ne i li o mutuna ku fita Ai, mi banna ba mwateñi n'e li masole ba lindume. 
JOS.10.3	Adoni-Zedeki kih'a lumela manzwi ku Hohami mulena wa Heberoni, ku Pirami mulena wa Yarumuti, ku Jafia mulena wa Lakishi, ni ku Debiri mulena wa Egeloni, a li, 
JOS.10.4	“A mu tahe, mu t'o ni tusa ku y'o lwanisa Gibioni, kakuli batu ba mwateñi ba ezize kozo ni Joshua ni batu ba Isilaele.” 
JOS.10.5	Malena ba Maamori baketalizoho ba, ili mulena wa Jerusalema, wa Heberoni, wa Yarumuti, wa Lakishi ni wa Egeloni, ba taha ni masole ba bona kamukana, ba beya Gibioni mwahali mi ba u lwanisa.
JOS.10.6	Cwale ba mwa Gibioni ba zibisa Joshua kwa mafulo mwa Giligali, ba li, “Muñ'a ka, u si ke wa lu fulalela! U tahe kapili, u t'o lu tusa! U lu pilise! Malena ba Maamori kaufela ba kwa naha ya malundu ba til'o lu kubukanela!”
JOS.10.7	Cwale Joshua ni mpi ya hae kaufela, hamoho ni mpi ya bo caziba, ba funduka mwa Giligali. 
JOS.10.8	Muñ'a Bupilo kiha s'a li ku Joshua, “U si ke wa ba saba. Ni ku file kale maata a ku tula. Ha ku na nihaili a li muñwi feela ya ka kona ku ku paleliswa.” 
JOS.10.9	Joshua a zamaya busihu kaufela ku zwa mwa Giligali, mi kapili-pili a ba lwanisa. 
JOS.10.10	Muñ'a Bupilo a ba sabisa ka pono feela ya mpi ya Maisilaele. Maisilaele ba ba bulaela ka buñata kwa Gibioni, mi ba ba leleka ka nzila ya lilundu ye shetumukela kwa Beti-Horoni. Ba lwana mane ba y'o fita kwa mboela kwa Azeka ni Makeda. 
JOS.10.11	Ha ne ba matela kwa Azeka ka nzila ya Beti-Horoni ba nze ba saba Maisilaele, Muñ'a Bupilo a ba wiseza simbwewewe se si sabisa se si zwa kwahalimu mi sa ba bulaya. Ba ba bulailwe ki simbwewewe, ki bona ba bañata ku fita ba ba bulailwe ki Maisilaele.
JOS.10.12	Lona lizazi leo Muñ'a Bupilo n'a file Maisilaele ku tula Maamori, Joshua a bulela ni yena. A bulela fapil'a Maisilaele, a li,
JOS.10.12	“Wena lizazi,
JOS.10.12	yema fahalimw'a Gibioni,
JOS.10.12	Wena kweli,
JOS.10.12	yema fahalimw'a Musindi wa Ajaloni.”
JOS.10.13	 Lizazi la yema ni kweli n'e si ka suta ku fitela sicaba ha si se si tuzi lila za sona. Taba ye i ñozwi mwa Buka ya Jasha. Lizazi la yema fahal'a toho, mi ha li si ka sikuluha nako ye likana ni lizazi mutumbi. 
JOS.10.14	Haisali, ha ku si ka ba ni lizazi le li cwalo, mi ni kwapili ha ku sa na ku ba ni le li ta swana ni lona, fo Muñ'a Bupilo a peta taelo ya mutu, mi a lwanela kwa lineku la Maisilaele.
JOS.10.15	Cwale Joshua ni mpi ya hae ba kutela kwa mafulo a bona a kwa Giligali.
JOS.10.16	Malena ba ketalizoho ne ba bandile, mi ne ba ipatile mwa lihaha la licwe la Makeda. 
JOS.10.17	Ba fumanwa, mi Joshua a zibiswa kuli ne ba ipatile hona moo. 
JOS.10.18	Yena a li, “Mu y'o pikuluseza macwe a matuna kwa munyako wa lihaha. Mu beye fateñi balibeleli. 
JOS.10.19	Kono mina mu si ke mwa y'o ina fateñi. Mu lelekise lila, mu ba lwanise kwamulaho, mi mu si ke mwa ba lumelela ku ya kwa minzi ya bona! Muñ'a Bupilo Mulimu wa mina u mi file maata a ku ba tula.” 
JOS.10.20	Joshua ni batu ba Isilaele ba ba bulaya. Kono ba ba ne ba si ka bulaiwa, ba y'o fumana mapilelo mwa mamota a minzi ya bona. 
JOS.10.21	Cwale batu ba Joshua kaufela ba kutela hande ku yena kwa mafulo a kwa Makeda.
JOS.10.21	Ne ku si na mutu ya n'a ka lika ku bulela se si maswe ka mutu ufi kamba ufi wa mwa Isilaele.
JOS.10.22	Cwale Joshua a li, “A mu kwalule kwa munyako wa lihaha la licwe, mi mu tise kwanu malena ba ketalizoho bao.” 
JOS.10.23	Kwa eziwa cwalo. Ba tisa malena ba Jerusalema, Heberoni, Yarumuti, Lakishi ni Egeloni. 
JOS.10.24	Malena ha ba se ba tisizwe ku Joshua, yena a biza banna ba Isilaele kamukana, mi a laela manduna ba hae ba ba ne ba ile ni yena, a li, “Mu sutelele kwanu. Mu hate malena ba fa milala.” Ba eza cwalo. 
JOS.10.25	Joshua kih'a li ku bona, “Mu si ke mwa saba kamba ku zwafa. Mu tiye mi mu be ni bundume, kakuli Muñ'a Bupilo u ta eza cwalo kwa lila za mina kaufela.” 
JOS.10.26	Cwale Joshua a bulaya malena bao, mi a ba lepeleza kwa likota li ketalizoho, ko ba kile ba ina ku fitela manzibwana. 
JOS.10.27	Lizazi ha li likela, Joshua a fa litaelo. Ba pahululwa mi ba y'o nepelwa mwa lihaha la licwe mo ne ba ipatile. Kwa tibiwa munyako wa lihaha ka macwe a matuna, mi ba sa li hona mo ni kacenu.
JOS.10.28	Joshua a lwanisa ni ku hapa Makeda ni mulena wa ona, lona lizazi leo. A bulaya batu kamukana ba ba ne ba li mwa munzi wo, mi ne ku si na ni yo mukana ya n'a siilwe a nz'a pila. A eza ku mulena wa Makeda s'a n'a ezize ni ku yena mulena wa Jeriko.
JOS.10.29	Mwamulaho a foo, Joshua a zwa mwa Makeda ni mpi ya hae. A liba kwa Libina, mi a u lwanisa. 
JOS.10.30	Muñ'a Bupilo a fa Maisilaele maata a ku tula munzi hamohocwalo ni mulen'a ona. A bulaya batu kaufela ba ba ne ba li mwateñi, a sa siyi nihaili wa lubandangoti. A eza ku mulen'a ona s'a n'a ezize ni ku mulena wa Jeriko.
JOS.10.31	Mwamulaho a zeo, Joshua ni mpi ya hae ba zwa mwa Libina, ni ba ya kwa Lakishi. Ba u beya mwahali, mi ba u lwanisa. 
JOS.10.32	Muñ'a Bupilo a fa Maisilaele maata a ku tula Lakishi ka lizazi la bubeli, ndwa i sin'o kala. 
JOS.10.33	Sina mw'a n'a ezelize mwa Libina h'a si ka pilisa mutu. Cwale Horami, mulena wa Gezeri, a taha ku t'o tusa ba Lakishi, kono Joshua a mu tula, yena ni batu ba hae, mi h'a si ka siya nihaili a li muñwi feela a nz'a pila.
JOS.10.34	Zeo ha li se li felile, Joshua ni mpi ya hae ba zwa mwa Lakishi ku liba kwa Egeloni. Ba u beya mwahali, mi ba u lwanisa. 
JOS.10.35	Ba u hapa lona lizazi leo, mi ba bulaelela batu kaufela ba mwateñi, sina mw'a n'a ezelize mwa Lakishi.
JOS.10.36	Mwamulaho a zeo, Joshua ni mpi ya hae ba zwa mwa Egeloni, mi ba kena malundu ku ya kwa Heberoni. Ba u lwanisa. 
JOS.10.37	Mi ba u hapa. Ba bulaya mulena ni batu kamukana mwa hae ni mwa minzi ye fakaufi cwalo. Joshua a pyata miyaho ya munzi kaufela sina mw'a n'a ezelize mwa Egeloni. Ha ku na mutu nihaili a li muñwi feela ya n'a bandukile mwateñi.
JOS.10.38	Cwale Joshua ni mpi ya hae a kutela kwa Debiri, mi a y'o u lwanisa. 
JOS.10.39	A u hapa, ni mulena wa ona cwalo, ni minzi kamukana ye bapani ni ona, mi ba bulaya batu ba moo kaufela. Joshua a eza mwa Debiri ni ku mulen'a ona s'a n'a ezize mwa Heberoni ni Libina ni kwa malen'a yona.
JOS.10.40	Joshua a tula naha kamukana. A tula malena ba naha ya malundu, ba sibaka sa Negeve, ba mabala kwatas'a malundu. H'a si ka siya mutu. Ba bulaiwa kaufela. Seo, ki sona s'a n'a laezi Muñ'a Bupilo, Mulimu wa Isilaele. 
JOS.10.41	Joshua a ba tula ku kalela kwa Kadeshi-Baranea kwa mboela, mane ku y'o fita Gaza fakaufi ni likamba, ku kopanyeleza cwalo ni naha kaufela ya Gosheni, mane ku y'o fita kwa mutulo kwa Gibioni. 
JOS.10.42	Joshua a tula malena bao kaufela ni manaha a bona ka musipili u li muñwi, kakuli Muñ'a Bupilo, Mulimu wa Isilaele, n'a lwanela sicaba sa Isilaele. 
JOS.10.43	Mwamulaho a zeo, Joshua ni mpi ya hae ba kutela kwa mafulo a bona a kwa Giligali.
JOS.11.1	Litaba zeo za y'o fita ku Jabini mulena wa Hazori. A lumela mañusa ku Jobabai, mulena wa Madoni, kwa malena ba Shimironi ni Akisafa. 
JOS.11.2	A lumela mañusa kwa malena ba mwa naha ya malundu kwa mutulo, mwa Musindi wa Jordani kwa mboela wa Kineroti, mwa naha ye patami ni kwa munanga wa liwate fakaufi ni Doro. 
JOS.11.3	A lumela linzwi hape kwa Makanana ba ba mwabuse bwa kafa ni kafa bwa Nuka ya Jordani, kwa Maamori, Mahiti, Maperizi ni kwa Majebusi mwa naha ya malundu, hamohocwalo ni kwa Mahivi, ba ba ne ba yahile kwatas'a Lilundu la Heremoni mwa naha ya Mizipa. 
JOS.11.4	Ba taha ni masole ba bona kamukana, ili mpi ye na ni batu ba bañata ba ba eza inge mushabati feela o fa likamba la liwate. Ne ba na ni lipizi ze ñata ni likoloi. 
JOS.11.5	Malena ba kaufela ba kopanya limpi za bona ku t'o lwanisa Maisilaele mi ba tibelela hamoho mwa mafulo a kwa Lisa la Meromo.
JOS.11.6	Muñ'a Bupilo a li ku Joshua, “U si ke wa saba. Kamuso, ili ka yona nako ye, ni ta be ni se ni ba bulaile kaufel'a bona, ku ba bulaela Maisilaele. Wena u holofaze feela lipizi za bona kwa mahutu, mi u cise likoloi za bona.” 
JOS.11.7	Cwalehe, Joshua ni batu ba hae kamukana ba pakisa ku ba lwanisa ka sipundumukela mwa Musindi wa Meromo. 
JOS.11.8	Muñ'a Bupilo a fa Maisilaele maata a ku ba tula. Maisilaele ba lwana, mi ba ba lelekisa kwa mutulo, mane ku y'o ba fitisa mwa Sidoni o Mutuna ni Misirefoti-Maimi, ni kwa upa mane ku y'o ba fitisa kwa Musindi wa Mizipa. Ba zwelapili cwalo ku lwana, mane ku tokwa nihaiba a li muñwi ya n'a pilile kwa lila za bona. 
JOS.11.9	Joshua a ba eza mw'a n'a laelezwi ki Muñ'a Bupilo. A holofaza lipizi za bona kwa mahutu, mi hape a cisa ni likoloi za bona.
JOS.11.10	Cwale Joshua kiha s'a kuta, a hapa Hazori mi a bulaya mulena wa teñi. Ka yona nako yeo, Hazori i n'e li muleneñi o mutuna mwa mibuso yeo kamukana. 
JOS.11.11	Ba bulaya batu kamukana, ku si na ya siyezi a nz'a pila, mi ba cisa munzi.
JOS.11.12	Joshua a hapa malena bao kaufela ni mileneñi ya bona. Sina mw'a n'a laelezi Mushe, mutang'a Muñ'a Bupilo, a ba bulaya kamukana. 
JOS.11.13	Nihakulicwalo, Maisilaele ha ba si ka cisa minzi ye ne yahilwe fa malundu, haisi Hazori feela, w'a n'a cisize Joshua. 
JOS.11.14	Batu ba Isilaele ba nga za butokwa kamukana ni likomu mwa minzi yeo, mi ba ipulukela zona. Kono haili batu, bona, ba bulaiwa kaufela ku si na ya bandukile a sa pila. 
JOS.11.15	Muñ'a Bupilo n'a file litaelo za hae ku mutang'a hae Mushe. Yena Mushe a li fa Joshua, mi Joshua a li mamela. A eza lika kamukana z'a n'a laezwi Mushe ki Muñ'a Bupilo.
JOS.11.16	Joshua a hapa naha yeo kamukana, ili naha ya malundu, sibaka sa Negeve kaufela, naha ya Gosheni kamukana, naha ye patami, Musindi wa Jordani, naha ya malundu ya Isilaele ni misindi ya yona. 
JOS.11.17	A hapa naha ku zwa kwa Lilundu la Halaki, ku bapana ni Seiri, ku be ku y'o fita kwa Baale-Gadi mwa Musindi wa Lebanoni kwa mboela wa Lilundu la Heremoni. A bulaya malen'a libaka zeo kamukana. 
JOS.11.18	N'a s'a ba lwanisize ka nako ye telele. 
JOS.11.19	Ha ku na nihaiba munzi u li muñwi mo ku fumanehile batu ba ba ezize kozo ni Maisilaele haisi ba Gibioni mo ne ku pila Mahivi. Haili ye miñwi kamukana ne i fenyizwe mwa lindwa. 
JOS.11.20	 Muñ'a Bupilo n'a ba file mulelo wa ku lwanisa Maisilaele, ili kuli ba tulwe, mane ba feliswe, mi batu ba bulaiwe ku si na musa. Se, ki sona s'a n'a laezwi Mushe ki Muñ'a Bupilo.
JOS.11.21	Ka yona nako yeo, Joshua a y'o bulaya batu ba Anaki ba ba ne ba pila mwa naha ya malundu a Heberoni, Debiri, Anabi ni mwa naha ya malundu ya Juda ni Isilaele kamukana. Joshua a ba feza kamukana, mbuu, hamoho ni ku sinya cwalo minzi ya bona. 
JOS.11.22	Ha ku si ka siyala Muanaki nihaili a li muñwi feela mwa naha ya Isilaele, haisi ba sikai feela ba ba ne ba siyezi mwa minzi ya Gaza, Gati ni Ashidodi.
JOS.11.23	Joshua a hapa naha kaufela, sina Mushe mw'a n'a laelezwi ki Muñ'a Bupilo. A i fa Maisilaele kuli i be ya bona, mi a i alula likalulo, kuli lusika ni lusika lu be ni ya lona.
JOS.11.23	Cwale sicaba sa pumula kwa lindwa.
JOS.12.1	 Sicaba sa Isilaele sa tula mi sa nga naha ye kwa upa wa Jordani, ku kalela kwa Musindi wa Arinoni ku ya kwa Musindi wa Jordani mane ku y'o fita kwa Lilundu la Heremoni. Malena ba babeli ne ba tuzwi ki Maisilaele. 
JOS.12.2	Yo muñwi n'e li Sihoni, mulena wa Maamori, ya n'a yahile mwa Heshiboni. Mubuso wa hae n'o kalela kwa Aroere, kwa mukulo wa Libala la Arinoni, ni ku zwa mwahal'a libala, mane ku y'o fita kwa Nuka ya Jaboki ili ona museto wa Maamoni. Ye kaufela ki kalulo ya naha ya Giliadi. 
JOS.12.3	Mubuso wa hae n'o sa zwelapili kwa upa wa Musindi wa Jordani, ku zwa kwa Lisa la Galilea ku liba kwa Beti-Jeshimoti, kwa upa wa Liwate la Lizwai, mane ku y'o fita kwa mboela kwatas'a Lilundu la Pisiga.
JOS.12.4	Ba tula cwalo ni Ogo, mulena wa Bashani, ya n'a li yo muñwi wa mafelelezo wa Marefaimi. N'a yahile kwa Ashitaroti ni Ederei. 
JOS.12.5	Mubuso wa hae n'o kopanya ni Lilundu la Heremoni ni naha ya Saluka ni ya Bashani kamukana, ku y'o fita kwa naha ya Mageshuri ni kwa miseto ya Maamakati, hamohocwalo ni kalulo ya Giliadi, ku ba ku y'o fita kwa naha ya Sihoni, mulena wa Heshiboni.
JOS.12.6	 Mushe ni sicaba sa Isilaele ba tula malena ba. Mushe mutang'a Mulena a fana naha ya bona ku ba lusika lwa Rubeni, Gadi, ni kalulo ya lusika lwa Manase, ya ba kabelo ya bona.
JOS.12.7	Joshua ni sicaba sa Isilaele ba tula malena kamukana ba ba ne ba pila mwa naha ye kwa wiko wa Jordani, ku kalela kwa Baale-Gadi mwa Musindi wa Lebanoni, ku y'o fita kwa Lilundu la Halaki ku liba kwa neku la Seiri. Joshua a alulela masika a Isilaele naha yeo, kuli i be naha ya bona kuya kuile. 
JOS.12.8	Kalulo yeo, i ne i kopanyeleza naha ya malundu, mahwatata, Musindi wa Jordani, naha ye kwatas'a malundu, lihalaupa ni naha ya Negeve. Naha yeo i n'e li ya Mahiti, Maamori, Makanana, Maperizi, Mahivi ni Majebusi. 
JOS.12.9	Mi malena ba ba tuzwi ki ba, ili mulena wa Jeriko ni wa Ai fakaufi ni Betele, 
JOS.12.10	wa Jerusalema ni wa Heberoni, 
JOS.12.11	wa Yarumuti ni wa Lakishi, 
JOS.12.12	wa Egeloni ni wa Gezeri, 
JOS.12.13	wa Debiri ni wa Gederi, 
JOS.12.14	wa Horoma ni wa Aradi, 
JOS.12.15	wa Libina ni wa Adulami, 
JOS.12.16	wa Makeda ni wa Betele, 
JOS.12.17	wa Tapua ni wa Heferi, 
JOS.12.18	wa Afeki ni wa Lasharoni, 
JOS.12.19	wa Madoni ni wa Hazori, 
JOS.12.20	wa Shimironi-Meroni ni wa Akisafi, 
JOS.12.21	wa Taanaki ni wa Megido, 
JOS.12.22	wa Kadeshi ni wa Jokoneami wa kwa Karimele, 
JOS.12.23	wa Doro fa likamba la liwate, wa Goyime fakaufi ni Giligali, 
JOS.12.24	ni wa Tiriza. Hamoho ki malena ba mashumi a malalu ni a li muñwi kaufel'a bona.
JOS.13.1	Joshua cwale n'a s'a supezi hahulu. Muñ'a Bupilo a li ku yena, “U s'o supezi hahulu, kono ku sa na ni naha ye tuna ye swanezi ku ngiwa. 
JOS.13.2	Ye siyezi i kuma fa lifasi la Mafilisita kamukana, ni naha ya Mageshuri kaufela. 
JOS.13.3	Naha ye, ye kalela kwa nukana ya Shihori, kwa museto wa Egepita ku y'o fita kwa mutulo kwa museto wa Ekeroni, i n'e hupulelwa kuli ki ya Makanana. Babusi ba Mafilisita ne ba yahile mwa Gaza, Ashidodi, Ashikeloni, Gati ni Ekeroni. Naha hape i ne i kopanya ni naha ya Maavi kwa mboela. 
JOS.13.4	I kopanya ni naha ya Kanana kamukana ku zwa Meara ya Masidoni ku y'o fita kwa Afeki ni museto wa Maamori. 
JOS.13.5	Hape i kopanya ni naha ye fakaufi ni Lebanoni kwa upa, ku zwa fa Baale-Gadi kwatas'a Lilundu la Heremoni, mane ku y'o fita ko i kalela nzila ya Hamati. 
JOS.13.6	 Fo, ki ku kopanyeleza Masidoni kamukana ba ba pila mwa naha ya malundu, mwahal'a malundu a Lebanoni ni Mizirefoti-Maimi. Ni ta ba zwisa, sicaba sa Isilaele ha si nze si sutelela. U swanezi ku kauhanyeza sicaba sa Isilaele naha, kuli i be ya sona, sina mo ni ku laelezi kuli u eze cwalo. 
JOS.13.7	Cwalehe, naha yeo u i abele masika a supile ni a mabeli, ni kalulo ye ñwi ya lusika lwa Manase, kuli i be ya bona.”
JOS.13.8	 Masika a Rubeni ni Gadi, ni kalulo ye ñwi ya lusika lwa Manase ba amuhela naha ya bona kwa upa wa Nuka ya Jordani. Ye, ki yona y'a n'a ba file Mushe, mutang'a Muñ'a Bupilo. 
JOS.13.9	Naha ya bona ne i kalela kwa Aroere mwa mafelelezo a Musindi wa Arinoni ni kwa munzi mwahal'a musindi wo, ni libala kaufela la Medeba ku y'o fita kwa Diboni. 
JOS.13.10	I ne i ngelezi cwalo ni minzi ye n'e buswa ki Sihoni mulena wa Maamori, ya n'a busa kwa Heshiboni, mane ku y'o fita kwa museto wa Maamoni. 
JOS.13.11	I n'e kopanyelelize ni Giliadi, ni naha mo ne ba yahile Mageshuri ni Maamakati, ni Lilundu la Heremoni kaufela, ni Bashani kamukana mane ku y'o fita kwa Salika. 
JOS.13.12	Kwa y'o ngelelwa cwalo ni mubuso wa Ogo ya n'a busa kwa Ashitaroti ni Ederei. Ogo n'e li yena a nosi ku ba Refaimi ya n'a siyezi. Mushe n'a tuzi batu ba, ni ku ba leleka. 
JOS.13.13	Nihakulicwalo, Maisilaele, bona, ne ba si ka leleka Mageshuri ni Maamakati. Batu ba, ba sa pila mwa Isilaele ni kacenu.
JOS.13.14	 Kono Mushe n'a si ka fa ba lusika lwa Livi mubu. Bona ne ba na ni ku amuhela litabelo za ku cisa, ze n'e ezezwanga Muñ'a Bupilo, ike ki yona mpo ya bona, sina mw'a n'a bulelezwi Mushe ki Muñ'a Bupilo.
JOS.13.15	Mushe n'a file kalulo ye ñwi ya naha kwa limba za lusika lwa Rubeni kuli i be ya bona. 
JOS.13.16	Naha ya bona i ne i kalela kwa Aroere mwa mafelelezo a Musindi wa Arinoni, ni munzi o mwa musindi, ni libala kaufela le li potolohile Medeba. 
JOS.13.17	Kwa kopanyelezwa ni Heshiboni ni minzi kamukana ye mwa libala ili Diboni, Bamoti-Baale ni Beti-Baale-Meoni, 
JOS.13.18	Jaazi, Kedemoti, Mefaati, 
JOS.13.19	Kiryataimi, Sibima ni Zereti-Shahara fa lilundu mwa libala, 
JOS.13.20	Beti-Peori, njetumuko ya Lilundu la Pisiga, Beti-Jeshimoti, 
JOS.13.21	ni minzi ye miñwi kaufela ye mwa libala, minzi kamukana ya Mulena Sihoni wa Maamori ya n'a busa kwa Heshiboni. Mushe a mu tula, hamohocwalo ni babusi ba Midiani, ili bo Evi, Rekemi, Zuri, Huri ni Reba. Bao kamukana ne ba yahile mwa naha. I n'e li babusi ba ba mwatas'a Sihoni. 
JOS.13.22	Mwahal'a batu ba ba ne ba bulailwe ki Maisilaele ne ku na ni Balaami wa mulauli, mwan'a Beori. 
JOS.13.23	Nuka ya Jordani i n'e li yona museto wa lusika lwa Rubeni. Ye, ki yona minzi ni minzinyana ye ne filwe ba mba ya lusika lwa Rubeni ku ba ya bona.
JOS.13.24	Mushe n'a file cwalo kalulo ya naha ku ba limba za lusika lwa Gadi kuli i be ya bona. 
JOS.13.25	Naha ya bona i ne i ngelela Jazeri ni minzi ya Giliadi kamukana ni kalulo ya naha ya ba Amoni, ku y'o fita kwa Aroere, o kwa upa wa Raba. 
JOS.13.26	Ne i kalela kwa Heshiboni, ku y'o fita kwa Ramati-Mizipe ni kwa Betonimi, ku zwa Mahanaimi mane ku y'o fita kwa mululwani wa Debiri. 
JOS.13.27	Mwa Musindi wa Jordani i ne i ngelela ni Beti-Arama, Beti-Nimira, Sukoti ni Zafoni, ni naha ye siyezi ya mubuso wa Sihoni, mulena wa Heshiboni. Museto ona i n'e li Nuka ya Jordani ku y'o fita kwa Lisa la Galilea, mi naha ne i liba kwa upa. 
JOS.13.28	Ye ki yona minzi ni minzinyana ye n'e filwe kwa limba za lusika lwa Gadi kuli i be ya bona.
JOS.13.29	Hape Mushe n'a file ba bañwi ba lusika lwa Manase kalulo ye ñwi ya naha ka ku ya ka limba za bona. 
JOS.13.30	Naha ya bona ne i kalela kwa Mahanaimi, ku ngelela ni Bashani kaufela ni mubuso wa Ogo, mulena wa Bashani, hamohocwalo ni minzi ye mashumi a silezi ya Jairi ye mwa Bashani. 
JOS.13.31	Ya kopanyeleza ni kalulo ya Giliadi, ni Ashitaroti cwalo ni Ederei, minzi ye mwa mubuso wa Ogo mwa Bashani. Ye, i ne i filwe kwa kalulo ya limba za baikulu ba Makiri, mwan'a Manase.
JOS.13.32	Mo, ki mona mw'a n'a ezelize Mushe mwa Mabala a Moabi, ni mw'a n'a kauhanyelize naha ye kwa upa wa Jeriko ni Jordani. 
JOS.13.33	 Kono Mushe n'a si ka fa naha ku ba lusika lwa Livi. A ba bulelela feela kuli Muñ'a Bupilo, Mulimu wa Isilaele, ki yena ya ta ba liluwo la bona.
JOS.14.1	Ye, ki yona naha ye ba amuhezi batu ba Isilaele mwa Kanana. Muprisita Eliazare, Joshua mwan'a Numi, ni bahulu mwa limba za masika a Isilaele ki bona ba ba i abezi batu. 
JOS.14.2	 Sina Muñ'a Bupilo mw'a n'a laelezi Mushe, naha ya masika a supile ka a mabeli ni kalulo ya lusika lo luñwi i ne i abilwe ka ku laula. 
JOS.14.3	 Mushe n'a file kalulo ye ñwi ya naha kwa masika a mabeli ni licika la lusika lo luñwi kwa upa wa Nuka ya Jordani, kono ba lusika lwa Livi n'a si ka ba fa naha. 
JOS.14.4	Baikulu ba Josefa ne ba aluzwi ka masika a mabeli, ili lusika lwa Manase ni lwa Eferaimi. Ba Livi bona ha ba si ka fiwa kalulo ifi kapa ifi ya naha. Kono ba fiwa minzi kuli ba pile mwateñi ni mafulelo a likomu ni limunanu za bona kaufela. 
JOS.14.5	Batu ba Isilaele ba aba naha sina Muñ'a Bupilo mw'a n'a laelezi Mushe.
JOS.14.6	 Batu ba lusika lwa Juda ba taha ku Joshua kwa Giligali. Kalebu, mwan'a Jefune wa Mukenizi, a t'o li ku yena, “Wa ziba s'a n'a bulezi Muñ'a Bupilo, bakeñisa hao ni na, ku Mushe mutu wa Mulimu, ha ne lu li mwa Kadeshi-Baranea. 
JOS.14.7	 Ne ni se ni li munna wa lilimo ze mashumi a mane Mushe mutang'a Muñ'a Bupilo ha ni luma ku zwa Kadeshi-Baranea ku y'o twela naha. Ne ni mu kutiselize piho ye ne ni ziba kuli ki ya niti. 
JOS.14.8	Nihakulicwalo batu ba ba ne ba ile ni na, ba sabisa sicaba. Kono na, ni ezize ka busepahali bwa ka z'a n'a lata kaufela Muñ'a Bupilo, Mulimu wa ka. 
JOS.14.9	 Mushe cwale kih'a ni sepisa, a li, ‘Kakuli u ezize tato ya Muñ'a Bupilo, Mulimu wa ka, ka ku sepahala, wena ni bana ba hao kaniti mu ta fiwa naha kaufela ye mu fitile ku yona.’ ” 
JOS.14.10	Kalebu a ekeza, a li, “Cwalehe, bona! Ku se ku fitile lilimo ze mashumi a mane ka ze ketalizoho Muñ'a Bupilo a s'a li a bulelela Mushe cwalo. I n'e li ka yona nako yeo Maisilaele ha ne ba zamaya mwa lihalaupa, mi Muñ'a Bupilo u ni babalezi ku zwa nako yeo. Cwale, bona! Nako ye, se ni na ni lilimo ze mashumi a supile ka li li liñwi ni ze ketalizoho. 
JOS.14.11	Mi ni sa tiile ni kacenu le sina mo ne ni inezi Mushe h'a ni luma. Ni sa na ni maata a ku lwana lindwa, ni ku eza lika kaufela ze ni swanezi ku eza. 
JOS.14.12	Cwalehe, a ku ni fe naha ya malundu ye, ye ni bulelezwi ki Muñ'a Bupilo zazi lani ha lu t'o biha litaba, batu ba ka ni na. Lu mi bulelezi cwana kuli lihobohobo za Maanaki ne ba li teñi mwa minzi ye mituna ya makwakwa a mamota. Mwendi Muñ'a Bupilo u ta ba ni na, mi ni ta ba leleka, sina mw'a bulelezi.”
JOS.14.13	Joshua a fuyaula Kalebu, mwan'a Jefune, mi a mu fa munzi wa Heberoni. 
JOS.14.14	Heberoni, ni ka nako ye, i sa li wa baikulu ba Kalebu, mwan'a Jefune wa Mukenizi, kakuli n'a ezize ka ku sepahala tato ya Muñ'a Bupilo, Mulimu wa Isilaele. 
JOS.14.15	Ze li si ka ezahala kale, Heberoni n'o bizwa Kiryati-Ariba. Ariba i n'e li yena yo mutuna hahulu kwa Maanaki kaufela.
JOS.14.15	Cwale, kwa ba ni kozo mwa naha.
JOS.15.1	Ba limba za lusika lwa Juda ba fiwa kalulo ya naha ye ne aluzwi sina cwana.
JOS.15.1	Naha i ne i fita kwa museto wa Edomo, mane ku y'o fita mwa Lihalaupa la Zini kwa mboela. 
JOS.15.2	Museto wo, wa kwa mboela, n'o zwa kwa simbule sa kwa mboela sa Liwate la Lizwai. 
JOS.15.3	Cwale wa liba kwa mboela ku zwa kwa Akarabimi, ku y'o fita kwa Zini. Ku zwa kwa Negeve, wa y'o fita kwa Kadeshi-Baranea. Wa fitelela Hezironi ku y'o kambamela kwa Adari. Wa fetuha ku liba Karikaa. 
JOS.15.4	Wa zwelapili ku y'o fita kwa Azimono mi wa latelela nukana kwa museto wa Egepita ku y'o fita kwa Liwate la Mediteranea, ko n'o felela museto. Wo ne li ona mululwani wa Juda kwa neku la mboela.
JOS.15.5	Museto wa kwa upa i n'e li Liwate la Lizwai, mane ku y'o fita kwa maalo ko i kenela Jordani.
JOS.15.5	Museto wa kwa mutulo n'o kalela hona fo. 
JOS.15.6	N'o liba kwa Beti-Hogila, ku ya kwa mutulo wa Beti-Araba. Cwale wa liba licwe la Bohani. Bohani i n'e li mwan'a Rubeni. 
JOS.15.7	Ku zwa mwa Musindi wa Akore wa y'o fita kwa Debiri. Cwale wa liba kwa mutulo, wa fetuhela kwa Giligali, ku talimana ni nzila ya Adumimi ye kwa neku la mboela wa musindi. Cwale wa ya kwa mawelu-welu a Eni-Shemeshi, ku liba kwa Eni-Rogeli. 
JOS.15.8	Mi wa y'o kena mwa musindi wa mwan'a Hinomu o kwa mboela wa sisa sa Majebusi, hona f'o tomile munzi wa Jerusalema. Museto cwale wa zwelapili ku y'o fita fahalimw'a lilundu le li talima Musindi wa Hinomu kwa wiko, ili kwa mutulo wa Musindi wa Refaimi. 
JOS.15.9	Cwale wa shetumuka lilundu, ku liba kwa mawelu-welu a Nefitoa, mi wa liba minzi ye fakaufi ni Lilundu la Eferoni. Ku zwa fo, wa liba kwa Baala kapa Kiryati-Jearimi. 
JOS.15.10	Fohe, museto wa potoloha kwa wiko wa Baala ku ya kwa Lilundu la Seiri, mi wa liba kwa mutulo wa Lilundu la Jearimi kapa Kesaloni ku y'o shetumukela kwa Beti-Shemesi, ku y'o fitelela Timina. 
JOS.15.11	Museto cwale wa liba kwa njetumuko ya malundu kwa mutulo wa Ekeroni, wa liba kwa Shikeroni, ku fitelela Lilundu la Baala mane ku y'o fita kwa Jabineele mi wa y'o felela mwa Liwate la Medeteranea. 
JOS.15.12	Museto wa kwa wiko, i n'e li munanga wa Liwate la Mediteranea.
JOS.15.12	Ye i ne li yona milulwani ye ne potolohile batu ba limba za lusika lwa Juda.
JOS.15.13	 Sina Muñ'a Bupilo mw'a n'a laelezi Joshua, kalulo ye ñwi ya naha ya batu ba Juda ne i filwe Kalebu mwan'a Jefune. Kalulo yeo i n'e li Heberoni, munzi wa Ariba ndat'ahe Anaki. 
JOS.15.14	Kalebu a lelekisa bana ba Anaki ba balalu mwa hae, ili bo Shemai, Akimani ni Talimai. 
JOS.15.15	Ku zwa fo, a y'o lwanisa batu ba ba ne ba pila mwa Debiri. Pili, munzi n'o bizwa Kiryati-Seferi. 
JOS.15.16	Kalebu a li, “Ni ta nyalisa mwan'a ka Akisa ku munna ya ka kona ku hapa Kiryati-Seferi.” 
JOS.15.17	Otiniele wa Kenazi, munyan'a Kalebu, a hapa munzi. Kalebu kih'a mu fa mwan'a hae Akisa kuli a mu nyale. 
JOS.15.18	Akisa ha s'a fitile a susuezwa ki Otiniele ku kupa simu ku ndat'ahe. A ya ku Kalebu mi a sa tuluka feela fa mbongolo ya hae, Kalebu a mu buza s'a n'a bata. 
JOS.15.19	Musizana a alaba, a li, “Ni bata mpo. Ha u ni beile cwalo kwa mboela mwa Negebe, u ni fe ni mawelu-welu a mezi.” Cwale Kalebu kih'a mu fa mawelu-welu a kwa simbule ni a kwatasi.
JOS.15.20	Ye ki yona naha ye amuhezwi ki ba limba za lusika lwa Juda kuli i be ya bona. 
JOS.15.21	Minzi ya bona ye ne li kwahule luli kwa mboela, yona ye ne li fakaufi ni museto wa Edomo, i n'e li Kabizeeli, Ederi, Jaguri, 
JOS.15.22	Kina, Dimona, Adada, 
JOS.15.23	Kadeshi, Hazori, Itinani, 
JOS.15.24	Zifi, Telemu, Bealoti, 
JOS.15.25	Hazori-Hadata, Keryoti-Hezironi kapa Hazori, 
JOS.15.26	Amami, Shema, Molada, 
JOS.15.27	Hazara-Gada, Heshimoni, Beti-Peleti, 
JOS.15.28	Hazara-Shuala, Beeresheba, Biziota, 
JOS.15.29	Baala, Ikimu, Ezemu, 
JOS.15.30	Elitolada, Kesila, Horoma, 
JOS.15.31	Zikilagi, Madimana, Sansana 
JOS.15.32	Lebaoti, Shilihimu, Aini ni Rimoni. I n'e li minzi ye mashumi a mabeli ka ye supile ni ye mibeli hamoho, ku kopanyeleza ni tundiana to tu mwa matuko a yona.
JOS.15.33	Minzi ye ne li mwa mahwatata n'e li Eshitaoli, Zora, Ashina, 
JOS.15.34	Zanoa, Eni-Ganimu, Tapua, Enami, 
JOS.15.35	Jarumuti, Adulami, Soko, Azeka, 
JOS.15.36	Shaaraimi, Aditaimi, Gedera ni Gederotaimi. Hamoho, ki minzi ye lishumi ni ye mine ku kopanyeleza ni tundiana to tu mwa matuko a yona.
JOS.15.37	Hape, ne ku na ni Zenani, Hadasha, Migidala-Gadi, 
JOS.15.38	Dilani, Mizipe, Jokiteele, 
JOS.15.39	Lakishi, Bozikati, Egeloni, 
JOS.15.40	Kaboni, Lamami, Kitilishi, 
JOS.15.41	Gederoti, Beti-Dagoni, Naama ni Makeda. Hamoho ki minzi ye lishumi ka ye silezi ku kopanyeleza ni tundiana twa yona.
JOS.15.42	Hape, ne ku na ni Libina, Eteri, Ashani, 
JOS.15.43	Ifita, Ashina, Nezibi, 
JOS.15.44	Keila, Akizibi ni Maresha. Hamoho, ki minzi ye supile ni ye mibeli ku kopanyeleza ni tundiana twa yona.
JOS.15.45	Hape, ne ku na ni Ekeroni ni minzi ye bapani ni ona, ni tundiana twa yona cwalo. 
JOS.15.46	Ne ku na ni minzi kamukana ni tundiana to tu fakaufi ni Ashidodi, ku zwa Ekeroni ku y'o fita kwa liwate.
JOS.15.47	Ne ku na ni Ashidodi ni Gaza, ni minzinyana ya yona ni tundiana cwalo, ku y'o fita kwa nukana ya kwa museto wa Egepita ni munanga wa Liwate la Mediteranea.
JOS.15.48	Mwa naha ya malundu ne ku na ni Shamiri, Yatiri, Soko, 
JOS.15.49	Dana, Kriyati-Sana kapa Debiri, 
JOS.15.50	Anaba, Eshitemo, Animi, 
JOS.15.51	Gosheni, Horoni ni Gilo. Hamoho ki minzi ye lishumi ni u li muñwi ni tundiana twa yona.
JOS.15.52	Hape ne ku na ni Araba, Duma, Esheani, 
JOS.15.53	Janimi, Beti-Tapua, Afeka, 
JOS.15.54	Humita, Kiryati-Ariba kapa Heberoni ni Zori. Hamoho, ki minzi ye supile ni ye mibeli ku kopanyeleza ni tundiana to tu bapani ni yona.
JOS.15.55	Ne ku na ni Maoni, Karimele, Zifi, Juta, 
JOS.15.56	Jizireele, Jokideami, Zanoa, 
JOS.15.57	Kaine, Gibeya ni Timina, ili minzi ye lishumi hamohocwalo ni tundiana to tu fakaufi ni yona.
JOS.15.58	Ne ku na ni Haluli, Beti-Zuri, Gedoro, 
JOS.15.59	Maarati, Beti-Anoti ni Elitekoni, ili minzi ye silezi ku kopanyeleza cwalo ni tundiana twa yona.
JOS.15.60	Ne ku na ni Kiryati-Baala kapa Kiryati-Jearimi ni Raba, ili minzi ye mibeli ni tundiana twa yona.
JOS.15.61	Mwa lihalaupa ne ku na ni Beti-Araba, Midini, Sekala, 
JOS.15.62	Nibishani, Munzi wa Lizwai ni En-Gedi, ili minzi ye silezi hamohocwalo ni tundiana to tu bapani ni yona.
JOS.15.63	 Kono batu ba Juda ha ba si ka kona ku leleka Majebusi ba ba ne ba yahile mwa Jerusalema. Majebusi ba sa pila ni kacenu mwa Jerusalema hamoho ni batu ba Juda.
JOS.16.1	Museto wa naha ye n'e filwe baikulu ba Josefa n'o kalela kwa Nuka ya Jordani fakaufi ni Jeriko. N'o fita mwa lihalaupa ni mwa naha ya malundu, mane ku y'o fita kwa Betele. 
JOS.16.2	Ku zwa Betele, n'o kena Luzi, mane ku y'o fita kwa Ataroti, ko ne ba pila Maariki. 
JOS.16.3	Ku zwa fo wa liba kwa wiko, kwa sibaka sa Majafeleti, ku y'o fita kwa mahwatata a Beti-Horoni. Hape, ku zwa fo, wa liba kwa Gezeri, mi wa y'o felela fa Liwate la Mediteranea.
JOS.16.4	Baikulu ba Josefa, ili masika a Manase ni Eferaimi, ba amuhela naha yeo kuli i be ya bona.
JOS.16.5	Ye, n'e li yona naha ya ba limba za Eferaimi. Museto wa bona wa kwa upa, i n'e li Ataroti-Adari, ku y'o fita kwa Beti-Horoni. 
JOS.16.6	Ku zwa fo, museto n'o liba kwa Liwate la Mediteranea. Munzi wa Mikametata n'o li kwa mutulo. Kwa upa, museto wa sikamela kwa Taanati-Shilo, mi wa fitelela kwa neku la upa ku y'o fita kwa Janoa. 
JOS.16.7	Cwale museto wa zwa Janoa, mi wa shetumukela kwa Ataroti ni Naara. Wa y'o fita kwa Jeriko, ni ku y'o felela kwa Nuka ya Jordani. 
JOS.16.8	Cwale museto wa liba kwa wiko ku zwa Tapua ku ya kwa nukana ya Kana, mi wa y'o felela kwa Liwate la Mediteranea. Ye, ki yona naha ye n'e filwe ba limba za lusika lwa Eferaimi. 
JOS.16.9	Ne ba filwe hamohocwalo ni minzi ni minzinyana ye n'e filwe ba lusika lwa Eferaimi, ili minzi ni minzinyana ye n'e potolohilwe ki wa Manase. 
JOS.16.10	 Kono, ha ba si ka leleka Makanana ba ba ne ba li mwa Gezeri, mi kamukwaocwalo, Makanana ba pila ni Maeferaimi ku fitela ni kacenu le, kono ba hapelezwa ku sebeza sina batanga.
JOS.17.1	Kalulo ya naha ya fiwa masika a Manase, kakuli Manase i n'e li yena mweli wa Josefa. Makiri, ndat'ahe Giliadi, i n'e li yena mweli wa Manase, mi i n'e li lisole. Kih'a fiwa Giliadi ni Bashani. 
JOS.17.2	Naha hape ya abelwa ba limba za Manase ba ba siyezi, ili Abiezere, Heleki, Asiriele, Sikemi, Heferi ni Shemida. Ba, i n'e li bona bana ba Manase, mwan'a Josefa. I n'e li bona litoho za limba. 
JOS.17.3	Zelofehadi, mwan'a Heferi, mwan'a Giliadi, mwan'a Makiri, mwan'a Manase, n'a si ka pepa bashimani haisi basizana feela. Mabizo a bona i n'e li bo Mahala, Noa, Hogila, Milika ni Tariza. 
JOS.17.4	 Ba taha ku muprisita Eliazare, ku Joshua mwan'a Nuni, ni kwa bahulu ba sicaba, mi ba li, “Muñ'a Bupilo n'a laezi Mushe ku lu fa luna, ni banabahabo luna cwalo, naha kuli i be ya luna.” Cwale, sina Muñ'a Bupilo ha n'a laezi, bona ni banyani ba ndat'a bona ba fiwa naha. 
JOS.17.5	Kamukwaocwalo, ka ku ekeza kwa Giliadi ni Bashani, mwabuse bwa Jordani, Manase a fiwa likabelo ze lishumi. 
JOS.17.6	Kikuli bana ba Manase ba basizana hamoho ni ba bashimani ne ba filwe naha ni bona. Naha ya Giliadi ya fiwa baikulu ba Manase ba bañwi.
JOS.17.7	Naha ya Manase i n'e kalela kwa Asere ku ya kwa Mikametata kwa upa wa Sikemi. Museto cwale wa liba kwa mboela kwa batu ba Eni-Tapua. 
JOS.17.8	Naha ya Tapua ya kenelela ku Manase, kono munzi wa Tapua, o' fa museto, ona wa ba wa baikulu ba Eferaimi. 
JOS.17.9	Mululwani cwale wa shetumukela kwa nukana ya Kana. Minzi ye, ye kwa mboela wa nukana, ya ba Eferaimi niha n'e li mwahal'a minzi ya Manase. Museto wa Manase wa zwelapili kwa neku la mutulo wa nukana, mi wa y'o felela kwa Liwate la Mediteranea. 
JOS.17.10	Eferaimi n'a li kwa mboela. Manase, yena n'a li kwa mutulo, mi Liwate la Mediteranea n'e li ona mululwani wa hae. Kwa mutulo wa wiko ba Manase ba y'o kopanela ni Asere, mi kwa mutulo wa upa ba y'o kopanela ni Isakare. 
JOS.17.11	Mwahal'a naha ya Isakare, Manase a fiwa Beti-Sheani ni minzi ye u beile mwahali, batu ba ba ne ba yahile mwa Ibileami, Doro ili munzi o fa munanga, Eni-Doro, Taanaki, Megido ni minzi ye bapani ni yona. 
JOS.17.12	 Nihakulicwalo, batu ba Manase ha ba si ka kona ku leleka batu ba ba ne ba yahile mwa minzi yeo. Cwalehe, Makanana ba ina hona mo. 
JOS.17.13	Maisilaele niha ne ba se ba na ni maata, ha ba si ka lelekela Makanana, kono ba ba eza babeleki ba bona.
JOS.17.14	Baikulu ba Josefa ba li ku Joshua, “Kikabakalañi ha u lu file kalulo feela ya naha kuli i be ya luna? Lu ba bañata hahulu luna, kakuli Muñ'a Bupilo u lu tohonolofalize.”
JOS.17.15	Joshua a alaba, a li, “Haiba mu ba bañata cwalo, mi naha ya malundu ya Eferaimi ya mi taela, mu ye mwa mishitu mu y'o lema likota ku itukiseza sibaka, ili mina, mwa naha ya Maperizi ni ya Marefaimi.”
JOS.17.16	Baikulu ba Josefa ba li, “Naha ya malundu ha i lu likani, kono Makanana ba ba pila mwa libala, ba na ni makoloi a lisipi. Makanana ba ba li mwa Beti-Sheani ni minzi ye fakaufi ni bona ba na ni zona, ni ba ba mwa Musindi wa Jezireele cwalo.”
JOS.17.17	Joshua a li kwa masika a Eferaimi ni Manase, “Mu ba bañata, mi mu na ni maata. Ha mu na ku ba ni kalulo i liñwi feela. 
JOS.17.18	Kono ni yona naha ya malundu i ta ba ya mina. Nihaike ki ya mushitu, mu ta i lukisa ka ku lema likota ku isa ko i y'o felela, mi i ta ba ya mina. Haili ka Makanana, mu ta ba lelekisa, niha ba na ni maata ni likoloi za lisipi.”
JOS.18.1	Ha ba se ba hapile naha, Maisilaele kaufela ba t'o kopanela kwa Shilo, mi ba toma Tende ya Kopano. 
JOS.18.2	Ne ku sa siyezi masika a supile a sicaba sa Isilaele a n'a si ka fiwa kale naha. 
JOS.18.3	Cwale Joshua kih'a li kwa sicaba sa Isilaele, “Mu ta litela nako ye kuma kai, mu si ka ya kale ku y'o nga naha y'a mi file Muñ'a Bupilo, Mulimu wa bo kukw'a mina? 
JOS.18.4	Lusika ni lusika lu ni fe banna ba balalu. Ni ta ba luma ku y'o hata-hata naha kamukana, ba ñole, ka ku talusa hande, naha ye ba lata kuli i be ya bona. Kihona ba ta kutela ku na. 
JOS.18.5	Ba ta kauhanya naha likalulo ze supile. Ba Juda, bona, ba ta ina mwa naha ya bona ya kwa mboela, ba Josefa ni bona mwa naha ya bona ya kwa mutulo. 
JOS.18.6	Mu ta ñola ka ku talusa hande mo i inezi ye ñwi ni ye ñwi ya likalulo ze supile zeo, mi kihona mu ka tisa se mu ñozi ku na. Cwale ni ka laula ka taula ye kenile ku ziba muhupulo wa Muñ'a Bupilo, Mulimu wa luna ka mabaka a mu swanezi ku abelwa. 
JOS.18.7	Ba Livi ha ba na ku fiwa naha ni ba bañwi ba bañata ku mina kakuli kabelo ya bona ki ku sebeleza Muñ'a Bupilo ka ku ba baprisita. Ba lusika lwa Gadi, lwa Rubeni ni kalulo ye ñwi ya lusika lwa Manase, bona ba se ba fumani kale naha ya bona kwa upa wa Nuka ya Jordani ye ba filwe ki Mushe, mutang'a Mun'a Bupilo.”
JOS.18.8	Batu bao ba ya ku y'o ñola ni ku talusa hande za naha, Joshua ha s'a ba laelezi cwana, a li, “Mu y'o bona naha kamukana, mi mu ñole mo i inezi, mi mu kutele kwanu ku na. Kihona ni ta itusisa taula ye kenile ku ziba muhupulo wa Muñ'a Bupilo ka za mina hona mo mwa Shilo.” 
JOS.18.9	Cwale batu ba y'o zamaya-zamaya naha kaufela, mi ba ñola mo i inezi mwa buka. Ba puma naha ka likalulo ze supile, mi ba eza ni mukoloko wa minzi. Cwale kiha ba kutela ku Joshua kwa mafulo a Shilo. 
JOS.18.10	Joshua a laula, ka taula ye kenile, ku ziba muhupulo wa Muñ'a Bupilo, mi a fa lusika ni lusika kalulo ya naha.
JOS.18.11	Ba limba za lusika lwa Benjamine ba fiwa naha ye mwahal'a lusika lwa Juda ni lwa Josefa. 
JOS.18.12	Kwa mutulo, museto wa bona n'o kalela kwa Nuka ya Jordani, mi ku zwa fo wa kambama ku liba kwa mutulo wa Jeriko. Kihona u liba kwa wiko, wa pazula naha ya malundu ku y'o fita kwa lihalaupa la Beti-Aveni. 
JOS.18.13	Cwale mululwani wa liba kwa mboela, kwa ñambamo ya Luzi ili munzi o n'o bizwa Betele hape, mi cwale wa y'o shetumukela kwa Ataroti-Adari, fa lilundu kwa mboela wa Beti-Horoni wa kwatasi. 
JOS.18.14	Museto cwale wa liba mwa sibaka si sili. Ku zwa kwa lilundu leo kwa neku la wiko, wa liba kwa mboela wa Beti-Horoni wa kwatasi, ku ya kwa munzi wa Kiryati-Baale kapa Kiryati-Jearimi ili wa lusika lwa Juda. Wo, n'e li ona mululwani kwa wiko. 
JOS.18.15	Mululwani, kwa mboela, n'o kalela kwa mafelelezo a munzi wa Kiryati-Jearimi, mi ku zwa fo wa liba kwa wiko, kwa Musindi wa Nefetoa. 
JOS.18.16	Cwale wa liba njetumuko ya lilundu le li talimani ni mulapo wa mwan'a Hinomu, kwa mutulo, kwa mafelelezo a Musindi wa Refaimi. Kihona u liba kwa mboela ka ku pazula Musindi wa Hinomu, kwa mboela wa ñambamo ya Majebusi, ku liba kwa Eni-Rogeli. 
JOS.18.17	Cwale wa sikamela kwa mutulo ku liba Eni-Shemeshi, ku ya kwa Galiloti, ku libahana ni Adumimi. Museto cwale wa liba kwa licwe la Bohani. Bohani n'e li mwan'a Rubeni. 
JOS.18.18	Mi wa fita kwa mutulo wa ñambamo ya Beti-Araba, ku y'o shetumukela kwa Musindi wa Jordani. 
JOS.18.19	Cwale wa liba kwa mutulo kwa ñambamo ya Beti-Hogila, mi wa y'o felela kwa Makenelo a Liwate la Lizwai, kwa mboela wa Jordani. Wo ne li ona mululwani kwa mboela. 
JOS.18.20	Jordani i n'e li ona museto kwa upa. Ye, i n'e li yona miseto ya naha ye ne ba filwe ba limba za lusika lwa Benjamine ku ba naha ya bona.
JOS.18.21	Minzi ye n'e li ya limba za lusika lwa Benjamine n'e li Jeriko, Beti-Hogila, Emeki-Kezize, 
JOS.18.22	Beti-Araba, Zemaraimi, Betele, 
JOS.18.23	Avimi, Para, Ofira, 
JOS.18.24	Kefari-Amoni, Ofini ni Geba. I n'e li minzi ye lishumi ka ye mibeli hamohocwalo ni minzinyana ya yona. 
JOS.18.25	Ne ku sa na ni Gibioni, Rama, Beeroti, 
JOS.18.26	Mizipe, Kefira, Moza, 
JOS.18.27	Rekemu, Iripeeli, Tarala, 
JOS.18.28	Zela, Elefi ili Jebusi ona Jerusalema, Gibeyati ni Kiryati. I n'e li minzi ye lishumi ka ye mine hamoho ni tundiana twa yona. Ye, ki yona naha ye filwe ba limba za lusika lwa Benjamine ku ba mubu wa bona.
JOS.19.1	Kalulo ya bubeli ya abelwa ba limba za lusika lwa Simioni. Sibaka sa bona ne si li mwahal'a naha ye n'e filwe ba lusika lwa Juda. 
JOS.19.2	 Kalulo yeo ne i kopanyeleza cwalo ni Beeresheba, Sheba, Molada, 
JOS.19.3	Hazara-Shuala, Bala, Azemu, 
JOS.19.4	Elitoladi, Betuli, Horoma, 
JOS.19.5	Zikilagi, Beti-Marakaboto, Hazari-Susa, 
JOS.19.6	Beti-Lebaoti hamoho ni Sharuheni. I n'e li minzi ye lishumi ni ye milalu ni tundiana twa yona.
JOS.19.7	Hape, ne ku na ni Aini, Rimoni, Eteri ni Ashana, ili minzi ye mine ni tundiana twa yona. 
JOS.19.8	Kalulo yeo i n'e kopanyeleleza cwalo ni tundiana ni minzi ye bapani ni yona, ku y'o fita kwa Baalati-Beere ili Rama wa kwa mboela. Ye ki yona naha ye ne ba amuhezi ba limba za lusika lwa Simioni. 
JOS.19.9	Naha yeo ya lusika lwa Simioni ya nga ni kalulo ye ñwi ya naha ya ba Juda. Ba Juda ne ba filwe naha ye tuna ku fita mo ne ba tokwela, mi kabakaleo ba lusika lwa Simioni ba fiwa kalulo ye ñwi ya naha ya bona.
JOS.19.10	Kalulo ya bulalu ya abelwa ba limba za lusika lwa Zebuloni. Naha ye ne ba amuhezi ne i y'o fita kwa Sarida. 
JOS.19.11	Mululwani cwale wa ya kwa wiko kwa Marala, ku fita kwa Dabesheti ni kwa nukana ye kwa upa wa munzi wa Jokineami. 
JOS.19.12	Mwabuse bwa Sarida, wa fita kwa upa, kwa mululwani wa naha ya Kisiloti-Tabori. Wa y'o fitelela kwa Daberati, mi wa kambamela kwa Jafia. 
JOS.19.13	Ku zwa fo wa liba cwalo kwa upa ku y'o fita kwa Gati-Hefere ni Eti-Kazini. Kihona mululwani u liba kwa neku la Nea mwa nzila ye ya kwa Rimoni. 
JOS.19.14	Kwa mutulo, mululwani wa liba kwa Hanatoni, mi wa y'o felela kwa Musindi wa Ifita-Eli. 
JOS.19.15	Wa ngelela ni Katati, Nahalalo, Shimironi, Idala ni Betelehema. I n'e li minzi ye lishumi ka ye mibeli hamohocwalo ni tundiana twa yona. 
JOS.19.16	Minzi ye ni tunzinyana twa yona ne i li mwa naha ye n'e amuhezwi ki ba limba za lusika lwa Zebuloni ku ba naha ya bona.
JOS.19.17	Kalulo ya bune ya abelwa ba limba za lusika lwa Isakare. 
JOS.19.18	Sibaka sa bona ne si kopanyeleza minzi ya bo Jizireele, Kesulota, Shunemi, 
JOS.19.19	Hafaraimi, Shioni, Hanaharati, 
JOS.19.20	Rabiti, Kishioni, Ebezi, 
JOS.19.21	Remeti, Eni-Ganimu, Eni-Hada ni Beti-Pazezi. 
JOS.19.22	Mululwani wa y'o fita cwalo ni kwa Tabori, Shahazuma ni Beti-Shemeshi, ku y'o felela kwa Jordani. U n'o ngelela minzi ye lishumi ka ye silezi ni tunzinyana twa yona. 
JOS.19.23	Minzi ye ni tunzinyana twa yona i n'e li mwa naha ye n'e amuhezwi ki ba limba za lusika lwa Isakare ku ba ya bona.
JOS.19.24	Kalulo ya buketalizoho ya abelwa ba limba za lusika lwa Asere. 
JOS.19.25	Sibaka sa bona ne si ngelela Helikati, Hali, Beteni, Akisafi, 
JOS.19.26	Alameleki, Amadi ni Mishali. Kwa wiko museto n'o fita kwa Karimele ni Shikori-Libinata. 
JOS.19.27	Cwale kwa upa, mululwani wa liba kwa Beti-Dagoni, mane ku y'o fita kwa Zebuloni ni kwa Musindi wa Efita-Eli, u nz'o libile kwa mutulo, kwa Beti-Emeki ni Neyeli. Wa zwelapili cwalo ku liba mutulo kwa Kabule, 
JOS.19.28	Eberoni, Rehobo, Hamoni ni Kana, mane ku y'o fita kwa Sidoni o Mutuna. 
JOS.19.29	Mululwani cwale wa y'o fetuha ku liba Rama, ku fita kwa Tire, munzi o mwa lukwakwa lo lu tiile. Cwale kiha u y'o fetuha ku liba Hosa ni ku y'o felela kwa Liwate la Mediteranea. Wa kopanyeleza Mahalabi ni Akizibi, 
JOS.19.30	Uma, Afeka, ni Rehobo. Ye, ki minzi ye mashumi a mabeli ka ye mibeli hamohocwalo ni tundiana twa yona. 
JOS.19.31	Munzi ye i n'e filwe ba limba za lusika lwa Asere ku ba ya bona.
JOS.19.32	Kalulo ya busilela ya abelwa ba limba za lusika lwa Nafetali. 
JOS.19.33	Mululwani wa yona n'o zwa kwa Helefi kwa kota ya oke ye yemi fakaufi ni Zaananimi, ku zwa Adama-Nekebi ni Jabineeli ku y'o fita kwa Lakumu mane ku y'o felela kwa Nuka ya Jordani. 
JOS.19.34	Museto cwale wa fetuha ku liba wiko kwa Azinotu-Tabori, mi ku zwa fo wa ya kwa Hukoko, ku y'o fita kwa Zebuloni kwa mboela, Asere ili kwa wiko, ni Juda kwa upa kwa Jordani. 
JOS.19.35	Minzi ye ne li mwa makwakwa i n'e li Zidimi, Zere, Hamati, Rakati, Keniroti, 
JOS.19.36	Adama, Rama, Hazori, 
JOS.19.37	Kedeshi, Ederei, Eni-Hazori, 
JOS.19.38	Ironi, Migidala-Eli, Heremi, Beti-Anati ni Beti-Shemeshi, ili minzi ye lishumi ka ye supile ni ye mibeli hamoho ni minzinyana ya yona. 
JOS.19.39	Minzi ye, ni tundiana twa yona, ne i li mwa naha ye ne filwe ba limba za lusika lwa Nafetali ku ba ya bona.
JOS.19.40	Kalulo ya busupa ya ablewa ba limba za lusika lwa Dani. 
JOS.19.41	Sibaka sa yona ne si nga Zora, Eshitaoli, Iri-Shemeshi, 
JOS.19.42	Shaalabimi, Ajaloni, Itila, 
JOS.19.43	Eloni, Timina, Ekeroni, 
JOS.19.44	Eliteki, Gibetoni, Baalati, 
JOS.19.45	Jehudi, Beni-Beraki, Gati-Rimoni, 
JOS.19.46	Me-Jarikoni ni Rakoni hamohocwalo ni naha ye bapani ni Jopa. 
JOS.19.47	 Batu ba Dani ha ba se ba taezi mwa naha ya bona, ba ya kwa Leshemi, mi ba u lwanisa. Ba u hapa ni ku bulaya batu ba mwateñi. Cwale ba ikungela ona, mi ba yaha mwateñi. Munzi wa Leshemi ba u beya libizo la Dani. Ba u beeleza libizo la kukw'a bona, Dani. 
JOS.19.48	Minzi ye, ni tunzinyana twa yona, n'e li mwa naha ye n'e filwe ba limba za lusika lwa Dani ku ba ya bona.
JOS.19.49	Maisilaele ha ba se ba felize ku aba likalulo zeo za naha, ba fa Joshua, mwan'a Nuni, kalulo ye ñwi ya naha kuli i be ya hae. 
JOS.19.50	Sina mw'a n'a laelezi Muñ'a Bupilo, ba mu fa munzi w'a n'a kupile, ili Timinati-Sera mwa naha ya malundu a Eferaimi. A yaha munzi sinca mi a ina mwateñi.
JOS.19.51	Muprisita Eliazare, Joshua mwan'a Nuni, ni bahulu ba sicaba sa limba za masika a Isilaele, ba fana libaka ze za naha ka ku laula fapil'a Muñ'a Bupilo, hona mo mwa Shilo, kwa munyako wa Tabelenakele. Ba feza ku aba naha.
JOS.20.1	 Cwale Muñ'a Bupilo a li ku Joshua: 
JOS.20.2	“Bulelela sicaba sa Isilaele, u li, ‘Mu kete minzi ya masabelo, ye ne ni mi bulelezi ka Mushe. 
JOS.20.3	Mutu ya ka bulaya yo muñwi a sa ezi ka bomu, mi a si ka lela ku mu bulaya, u na ni tukelo ya ku sabela mwateñi batu ba ba bata ku mu bulaya ni yena. 
JOS.20.4	U na ni tukelo ya ku sabela ku o muñwi wa minzi yeo, ku ya kwa sibaka sa likatulo kwa munyako wa munzi, ni ku y'o taluseza bahulu ba munzi se si ezahalile. Kihona ba ta mu lumelela ku kena mwa hae, mi ba ta mu fa sibaka f'a ka pila, kuli a kone ku ina ni bona. 
JOS.20.5	Haiba batu ba ba bata ku mu bulaya ba mu latelela kw'a sabezi, ba mwa hae ha ba na ku tisa mutu yo ku bona. Ba ta mu sileleza, kakuli h'a bulaile Muisilaele wa habo i ne si ka ku ziba kamba ka ku nyema. 
JOS.20.6	U ta ina cwalo mwa munzi wo ku fitela a zekiswa fapil'a nyangela, kamba ku fitela mutu ya li muprisita yo muhulu ka nako yeo a shwa. Fohe, mutu yo u ta kona ku kutela kwa hae habo kw'a n'a sabile.’ ”
JOS.20.7	Cwale ba keta munzi wa Kedeshi mwa Galilea, mwa naha ya malundu a Nafetali. Ba keta Sikemi mwa naha ya malundu a Eferaimi ni Kiryati-Ariba kapa Heberoni mwa naha ya malundu a Juda. 
JOS.20.8	Kwa upa wa Nuka ya Jordani, mwa naha ye lumbile kwa upa wa Jeriko mwa lihalaupa, ba keta Bezeri kwa lusika lwa Rubeni. Ba keta Ramoti mwa Giliadi, kwa lusika lwa Gadi, ni Golani mwa Bashani kwa lusika lwa Manase. 
JOS.20.9	Ye, ki yona minzi ya masabelo ye ketezwi Maisilaele kamukana, ni muzwahule ufi ni ufi ya yahile ni bona. Mutu kaufela ya n'a bulaya yo muñwi ka kozi, n'a silelezwa mo. N'a si ke a bulaiwa ki batu ba ba ne ba bata ku mu bulaya, kono n'a zekiswa kwateñi fapil'a nyangela.
JOS.21.1	Bahulu ba limba za Malivi ba taha ku muprisita Eliazare, ku Joshua mwan'a Nuni ni kwa baeteleli ba limba za Isilaele kaufela. 
JOS.21.2	 Ba taha hona ko kwa Shilo, mwa naha ya Kanana, mi ba t'o li ku bona, “Ka Mushe, Muñ'a Bupilo u laezi kuli lu fiwe minzi mo lu ta yaha, ni libaka za mafulelo a likomu za luna.” 
JOS.21.3	Ka taelo ya Muñ'a Bupilo Maisilaele ba fa Malivi minzi yeo, mi ba ba pumela cwalo ni mafulelo a likomu.
JOS.21.4	Ba limba za Kohati ki bona ba pili ku abelwa minzi. Malivi ba ba ne ba simuluha ku muprisita Aruni ba fiwa minzi ye lishumi ka ye milalu ki ba masika a Juda, Simioni ni Benjamine. 
JOS.21.5	Ba bañwi ba Kohati ba ba siyezi ba fiwa minzi ye lishumi ki ba limba za lusika lwa Eferaimi ni Dani, ni kalulo ye ñwi ya lusika lwa Manase.
JOS.21.6	Ba Gerishoni ba fiwa minzi ye lishumi ka ye milalu ye ne zwa ku ba limba za lusika lwa Isakare, Asere, Nafetali ni kalulo ye ñwi ya lusika lwa Manase lo lu li mwa Bashani.
JOS.21.7	Limba za Merari za fiwa minzi ye lishumi ka ye mibeli ki ba masika a Rubeni, Gadi ni Zebuloni.
JOS.21.8	Ba sicaba sa Isilaele ba fana minzi yeo ni mafulelo a yona kwa Malivi, ka ku laula, sina mw'a n'a laelezwi Mushe ki Muñ'a Bupilo.
JOS.21.9	Ki ao mabizo a minzi ye zwile ku ba Juda ni ba Simioni. 
JOS.21.10	Ne i filwe kwa baikulu ba Aruni, ili ku ye ñwi ya limba za Kohati ba ba ne ba li Malivi. Ki bona ba ba abezwi pili. 
JOS.21.11	Ba fiwa Kiryati-Ariba, munzi wa ndat'ahe Anaki, ili ona Heberoni, mwa malundu a naha ya Juda, hamoho ni mafulelo a' potolohile munzi. 
JOS.21.12	Kono masimu a minzi ni minzinyana n'a filwe Kalebu, mwan'a Jefune, kuli i be a hae.
JOS.21.13	Minzi ye filwe baikulu ba muprisita Aruni, ki yeo. Ki Heberoni, munzi wa masabelo wa ya bulaile mutu yo muñwi, ni mafulelo a ona kamukana, Libina, 
JOS.21.14	Jatiri, Eshitemoa, 
JOS.21.15	Haloni, Debiri, 
JOS.21.16	Aini, Juta ni Beti-Shemeshi ni mafulelo a yona, ili minzi ye supile ka ye mibeli ye ne zwa kwa masika ao a mabeli. 
JOS.21.17	Kwa lusika lwa Benjamine kwa zwa Gibioni ni Geba, 
JOS.21.18	Anatota ni Alumoni, ili minzi ye mine ni mafulisezo a yona. 
JOS.21.19	Hamoho i ne li minzi ye lishumi ka ye milalu ni mafulisezo a yona. Ya fiwa baikulu ba muprisita Aruni.
JOS.21.20	Limba ze ñwi za Malivi ba Kohati ba fiwa minzi ki ba lusika lwa Eferaimi. 
JOS.21.21	Ba fiwa Sikemi ni mafulisezo a ona mwa naha ya malundu a Eferaimi, munzi wa masabelo wa mutu ya bulaile yo muñwi, ni Gezeri, 
JOS.21.22	Kabizaimi, Beti-Horoni ni mafulisezo a ona, ili minzi ye mine. 
JOS.21.23	Ba lusika lwa Dani ba ba fa Eliteke, Gibetoni, 
JOS.21.24	Ajaloni, ni Getirimoni, hamohocwalo ni mafulisezo a yona, ili minzi ye mine hape. 
JOS.21.25	Kwa kalulo ye ñwi ya lusika lwa Manase kwa zwa Tanaki, Gati-Rimoni ni mafulisezo a yona, ili minzi ye mibeli. 
JOS.21.26	Ba limba za Kohati bao ba fiwa minzi ye lishumi hamoho ni mafulisezo a yona.
JOS.21.27	Mba ye ñwi ya Malivi, ba Gerishoni, ba fiwa minzi ye mibeli ki ba kalulo ya bubeli ya lusika lwa Manase, ili Golani mwa Bashani, munzi wa masabelo wa mutu ya bulaile yo muñwi, Beeshitera ni mafulisezo a yona. 
JOS.21.28	Kwa lusika lwa Isakare ba amuhela Kishoni, Daberati, 
JOS.21.29	Yarumuti ni Eni-Ganimi, ni mafulisezo a yona, ili minzi ye mine. 
JOS.21.30	Kwa lusika lwa Asere ba fiwa Mishali, Abadoni, 
JOS.21.31	Helikati ni Rehobo, ili minzi ye mine ni mafulisezo a yona. 
JOS.21.32	Kwa lusika lwa Nafetali ba fiwa Kedeshi, mwa Galilea, ni mafulisezo a ona, ili munzi wa masabelo wa mutu ya bulaile yo muñwi, Hamoti-Doro ni Karitani ni mafulisezo a yona cwalo, ili minzi ye milalu. 
JOS.21.33	Ba masika a Gerishoni ba fiwa minzi ye lishumi ka ye milalu ka kakalezo, hamohocwalo ni mafulisezo a yona.
JOS.21.34	Malivi ba ba siyezi, ba limba za Merari, ba fiwa ki ba lusika lwa Zebuloni minzi ya Jekineami, Karita, 
JOS.21.35	Dimina ni Nahalali, ili minzi ye mine ni mafulisezo a yona. 
JOS.21.36	Ku ba lusika lwa Rubeni ba fiwa minzi ya Bezeri, Jahazi. 
JOS.21.37	Kedemoti ni Mefati, ili minzi ye mine ni mafulisezo a yona. 
JOS.21.38	Ku ba lusika lwa Gadi, ba fiwa munzi wa Ramoti, mwa naha ya Giliadi, ili munzi wa masabelo wa mutu ya bulaile yo muñwi, hamoho ni mafulisezo a ona. Ba fiwa ni Mahanaimi, 
JOS.21.39	Heshiboni ni Jazeri, ili minzi ye mine ni mafulisezo a yona. 
JOS.21.40	Malivi ba ba siyezi, ba limba ze fapani za Merari, ba fiwa hamoho minzi ye lishumi ka ye mibeli.
JOS.21.41	Kwa naha ye n'e li ya sicaba sa Isilaele, Malivi ba fiwa ka kakalezo minzi ye mashumi a mane ka a supile ni u li muñwi ni mafulisezo a yona. 
JOS.21.42	O muñwi ni o muñwi wa minzi yeo n'o potolohilwe ki mafulisezo a limunanu za bona.
JOS.21.43	Muñ'a Bupilo a fa cwalo Maisilaele naha y'a n'a sepiseze bo kukw'a bona kuli u ta ba fa yona. Ha ba se ba i ngile, ba yaha mwateñi. 
JOS.21.44	Muñ'a Bupilo a ba tiseza kozo kwa maneku kaufela, sina mw'a n'a sepiselize bo kukw'a bona. Ha ku na nihaili a li muñwi feela kwa lila za bona ya konile ku ba hanisa, kakuli Muñ'a Bupilo n'a ba file maata a ku tula lila za bona kamukana. 
JOS.21.45	Muñ'a Bupilo a buluka ye ñwi ni ye ñwi ya lisepiso ze nde z'a n'a ezize kwa sicaba sa Isilaele.
JOS.22.1	Cwale Joshua a kopanya batu ba masika a Rubeni, Gadi ni kalulo ya lusika lwa Manase. 
JOS.22.2	 A ba bulelela, a li, “Mu ezize lika kamukana ze ne mu laezwi ki Mushe, mutang'a Muñ'a Bupilo, mi mu bulukile litaelo za ka kaufela. 
JOS.22.3	Ha mu si ka kauhana ni banabahabo mina Maisilaele nako ye kamukana, mane ku fitela la kacenu le. Mu bulukile milao ya Muñ'a Bupilo, Mulimu wa mina, ka tokomelo. 
JOS.22.4	Cwale, Muñ'a Bupilo, Mulimu wa mina u file banabahabo mina Maisilaele kozo, sina mw'a n'a sepiselize. Cwalehe mu ye kwa naha ye mu ikupezi kuli i be ya mina, naha ye mwabuse bwa Nuka ya Jordani, ye mu filwe ki Mushe, mutang'a Muñ'a Bupilo. 
JOS.22.5	Mu be ni niti ya ku buluka litaelo ni Mulao o mu filwe ki Mushe, mutang'a Muñ'a Bupilo. Mu late Muñ'a Bupilo, Mulimu wa mina, mu eze tato ya hae, mu buluke litaelo za hae, mu sepahale ku yena, mi mu mu sebeleze ka lipilu za mina ni ka moya wa mina kaufela.” 
JOS.22.6	Joshua a ba tohonolofaza, mi a ba fundula. Cwale ba ya kwa mahae.
JOS.22.7	Mushe n'a file naha mwa Bashani ku ba kalulo ye ñwi ya ba Manase, kono ba kalulo ya bubeli ne ba filwe ki Joshua kwa wiko wa Jordani, hamoho ni masika a mañwi. Cwale Joshua a sin'o fuyaula batu bao, a ba fundula, 
JOS.22.8	A ba bulelela, a li, “Mu kutela kwa mahae mu nze mu fumile hahulu. Mu na ni likomu ze ñata, silivela, gauda, kopa, sipi ni liapalo ze ñata. Mu ikabele ni Maisilaele, bahabo mina, ze mu ngile kwa lila za mina.”
JOS.22.9	Cwale, batu ba masika a Rubeni, Gadi ni kalulo ya lusika lwa Manase ba kutela kwa mahae. Ba siya Maisilaele ba bañwi mwa Shilo, mwa naha ya Kanana, mi ba ya kwa naha ya Giliadi, naha ya bona luli ye ne ba ngile sina mw'a n'a ba laelezi Muñ'a Bupilo ka Mushe.
JOS.22.10	Ha ba t'o fita fa Gililoti, fa munanga wa Nuka ya Jordani kwa neku la Kanana, ba yaha katala ka katuna ka ka buheha, hona fa munanga wa nuka. 
JOS.22.11	Ba sicaba sa Isilaele ba ba siyezi ba utwa taba yeo. Ba bulelelwa manzwi a li, “A mu utwe! Batu ba masika a Rubeni, Gadi ni kalulo ye ñwi ya lusika lwa Manase ba yahile katala kwa Gililoti, fakaufi ni mululwani wa Kanana, neku la kwanu ku luna la Jordani!” 
JOS.22.12	Ba sicaba sa Isilaele ha ba utwa cwalo, ba t'o kopanela kwa Shilo kaufel'a bona, kuli ba y'o ba lwanisa.
JOS.22.13	Ba luma Finehasi, mwan'a muprisita Eliazare, kwa batu ba masika a Rubeni, Gadi ni kalulo ya lusika lwa Manase, mwa naha ya Giliadi. 
JOS.22.14	Manduna ba lishumi ba ya ni Finehasi. Kwa zwa nduna a li muñwi mwa lusika ni lusika lwa Isilaele. Yo muñwi ni yo muñwi wa bona n'a yemela ba mba ya habo. 
JOS.22.15	Ba taha mwa naha ya Giliadi, mi ba t'o li kwa batu ba Rubeni, Gadi ni kalulo ya ba Manase, 
JOS.22.16	 “Se, ki sona se si bulelwa ki sicaba sa Muñ'a Bupilo. Ba li, ‘Kiñi ha mu ezelize Mulimu wa Isilaele nto ye maswe cwalo? Mu fetuhezi Muñ'a Bupilo ka ku ikahela katala ka! Ha mu sa mu latelela! 
JOS.22.17	 Mu hupule sibi sa kwa Peori, Muñ'a Bupilo h'a utwisa batu ba hae butuku? Lu sa nyanda ni ka nako ye kabakala yona taba yeo. Kana sibi sani ne si sa likani, nji? 
JOS.22.18	Kana mu tuha mu tuhela ku latelela Muñ'a Bupilo, nji? Haiba mu mu fetuhela kacenu, kamuso u ta nyemela batu ba Isilaele kamukana. 
JOS.22.19	Cwalehe, haiba ku sa lukeli ku lapela mwa naha ya mina mu tahe mwa naha ya Muñ'a Bupilo mo ku na ni Tabelenakele ya hae. Mu lu kupe naha. Kono mu si ke mwa fetuhela Muñ'a Bupilo, kamba luna, ka ku ikahela katala ka sili ku ekeza fa katala ka Muñ'a Bupilo, Mulimu wa luna. 
JOS.22.20	 Mu hupule kuli Akani, mwan'a Zera, n'a hanile ku buluka taelo ka lika ze ne laulezwi ku sinyiwa, mi kabakala hae, sicaba sa Isilaele kamukana sa utwiswa butuku. I n'e si Akani feela ya n'a shwile kabakala sibi sa hae!’ ”
JOS.22.21	Batu ba masika a Rubeni, Gadi ni kalulo ya lusika lwa Manase ba alaba litoho za limba za Isilaele, ba li, 
JOS.22.22	“Ya Maata ki Mulimu! Luli Ya Maata ki Mulimu! Ki yena Muñ'a Bupilo! Wa ziba, yena, kuli kiñi ha lu ezize cwalo, mi ni mina mu swanezi ku ziba cwalo! Haiba lu fetuhezi Muñ'a Bupilo ni ku mu foseza, mu si ke mwa lu tuhela lu nze lu pila! 
JOS.22.23	Haiba lu hanyelize Muñ'a Bupilo mi lwa ikahela katala ka luna ku ciseza fateñi litabelo, kamba ku ka sebelisa ka limpo za lico kamba litabelo za buitumelo, Muñ'a Bupilo a be yena muatuli wa luna. 
JOS.22.24	Lu ezize cwalo kabakala ku saba kuli kwa mazazi a taha, baikuliyenu ba ta li kwa baikuliyetu, ‘Mu na ni taba mañi ni Muñ'a Bupilo Mulimu wa Isilaele? 
JOS.22.25	Muñ'a Bupilo u beile mululwani wa Nuka ya Jordani mwahal'a luna ni mina, batu ba Rubeni ni Gadi. Ha mu na tukelo ku Muñ'a Bupilo.’ Fohe mwendi bana ba mina ba ka swana ba tuhelisa bana ba luna ku lapela Muñ'a Bupilo. 
JOS.22.26	Katala ke lu yaha ha si ka ku ciseza litabelo kambe ku eza limpo. 
JOS.22.27	Lu ka yahezi kuli ka be sisupo kwa litopa ze peli za luna, ni masika a ka taha mwamulaho a luna, lu batu ba ba lapela Muñ'a Bupilo ka limpo za luna ze ciswa, ni ka litabelo ni limpo za buitumelo. Wo i n'e li mukwa wa ku hanisa bana ba mina kuli ba si ke ba bulelela bana ba luna ka nako ye taha kuli, ‘Mina, ha mu na taba ni Muñ'a Bupilo.’ 
JOS.22.28	I n'e li ona mulelo wa luna kuli, haiba ku ka ezahala cwalo, lu kone ku bulela kuli, ‘A mu bone! Bati bo kukw'a luna ba yahile katala ka ka swana ni ka Muñ'a Bupilo. I n'e si katala ka ku ciseza litabelo kamba ka ku ezeza limpo, kono i n'e li sisupo kwa litopa za luna ze peli.’ 
JOS.22.29	Ne lu sa hupuli kuli lu ka fetuhela Muñ'a Bupilo, kamba ku palelwa ku mu latelela ka nako ye, ka ku yaha katala fo ku ciseswa limpo za lico kamba litabelo. Batili, ne lu si ke lwa yaha katala ka kañwi kwand'a katala ka Muñ'a Bupilo, Mulimu wa luna, ka ka yemi fapil'a Tabelenakele ya hae.”
JOS.22.30	Muprisita Finehasi, ni manduna ba sicaba ba ba ne ba tile ni yena, ni litoho za limba za Isilaele, ba utwa ze ne bulelwa ki ba masika a Rubeni, Gadi ni Manase, mi ba taba. 
JOS.22.31	Finehasi, mwan'a muprisita Eliazare, a li kwa batu ba Rubeni, Gadi ni Manase, “Cwale lwa ziba kuli Muñ'a Bupilo u sa na ni luna, kakuli ha mu si ka mu fetuhela. Mu pilisize bana ba Isilaele kwa ku utwiswa butuku ki Muñ'a Bupilo.”
JOS.22.32	Cwale Finehasi ni manduna ba siya batu ba Rubeni ni Gadi mwa naha ya Giliadi. Ba kutela kwa Kanana, kwa batu ba Isilaele, mi ba y'o ba taluseza. 
JOS.22.33	Piho ya bona ya tabisa sicaba sa Isilaele. Ba lumba Mulimu, mi ha ba si ka bulela hape ka za ku ya kwa ndwa ni ku sinya naha mo ne ba yahile batu ba Rubeni ni Gadi.
JOS.22.34	Batu ba Rubeni ni Gadi ba beya katala kao libizo la Paki, kakuli ba li, “Ki paki ku luna kaufela kuli Muñ'a Bupilo ki Mulimu.”
JOS.23.1	Mwamulaho a nako ye telele, Muñ'a Bupilo ha s'a file Maisilaele kozo ni lila ze ne ba beile mwahali, Joshua n'a s'a supezi hahulu. 
JOS.23.2	A biza bana ba Isilaele kaufela, bahulu, manduna, baatuli ni bazamaisi ba sicaba, mi a li ku bona, “Ni se ni supezi hahulu cwale. 
JOS.23.3	Mu se mu boni lika kamukana zeo Muñ'a Bupilo, Mulimu wa mina a li ezize kwa macaba ao kaufela kabakala mina. Muñ'a Bupilo, Mulimu wa mina, u mi lwanezi. 
JOS.23.4	Mu teeleze! Ni se ni abezi masika a mina liluwo la macaba a sa siyezi, hamohocwalo ni macaba a ni se ni ngile, ku zwa kwa Jordani mwa upa ku y'o fita kwa Liwate la Mediteranea mwa wiko. 
JOS.23.5	Muñ'a Bupilo, Mulimu wa mina, u ta ba sabisa fapil'a mina, mi a ba lelekele kwahule ni mina. Mu ta nga naha ya bona, sina mw'a n'a mi sepiselize Muñ'a Bupilo, Mulimu wa mina. 
JOS.23.6	Cwalehe, mu tiye, mu be ni niti ya ku mamela ni ku eza lika kamukana ze ñozwi mwa Buka ya Mulao wa Mushe. Mu si ke mwa keshebisa nihaili kalulo feela ya ona. 
JOS.23.7	Mu eze cwalo kuli mu si ke mwa kopana-kopana ni batu ba ba sa siyezi mwahal'a mina, kamba ku bulela mabizo a milimu ya bona, kamba ku konka ka ona, kamba ku sebeleza milimu yeo ni ku i kubamela. 
JOS.23.8	Mu sepahale ku Muñ'a Bupilo, sina mo mu ezelize ku fitela nako ye. 
JOS.23.9	Muñ'a Bupilo u mi lelekezi licaba ze tuna, ze na ni maata, mi ha ku na ya konile ku yemisana ni mina ku fitela ni nako ye. 
JOS.23.10	 Yo muñwi ni yo muñwi wa mina u kona ku sabisa batu ba sikiti, kakuli Muñ'a Bupilo, Mulimu wa mina, wa mi lwanela sina mw'a n'a sepiselize. 
JOS.23.11	Mu be ni nitihe, ya ku lata Muñ'a Bupilo, Mulimu wa mina. 
JOS.23.12	Mu si ke mwa mu fulalela, ni ku kopana ni macaba a siyezi mwahal'a mina, kapa ku nyalana ni bona. 
JOS.23.13	Mu zibe hande kuli Muñ'a Bupilo, Mulimu wa mina, h'a sa na ku mi lelekiseza macaba ao. Mane, a ta ba ni kozi ku mina, sina silaha kamba musima. A ta mi utwisa butuku sina pafa fa mukokoto kamba miutwa mwa meeto a mina. Ku ta ba cwalo ku fitela mu zwa mwa naha ye nde ye, y'a mi file Muñ'a Bupilo, Mulimu wa mina.
JOS.23.14	“Cwale ni tuha ni shwa. Yo muñwi ni yo muñwi wa mina wa ziba mwa pilu ni mwa moya wa hae kuli Muñ'a Bupilo, Mulimu wa mina, u mi file ze nde kaufela z'a n'a mi sepisize. Z'a n'a sepisize kamukana li ezahlile. Ha ku na nihaili i liñwi ya lisepiso za hae ye si ka petahala. 
JOS.23.15	Ee, Muñ'a Bupilo, Mulimu wa mina, u mi ezelize ze nde kaufela z'a n'a bulezi kuli u ta li eza. Kono Muñ'a Bupilo u ta mi tiseza ze maswe kaufela z'a mi bembile ka zona, ku fitela ha mi lundulula mwa naha ye nde y'a mi file. 
JOS.23.16	Kono ha mu sa buluki bulikani bo mu laezwi ki yena kuli mu bu buluke, haiba mu ikela ku y'o lapela milimu i sili ni ku i kubamela, fohe u ta mi utwisa butuku, mane mu felelele kaufela mwa naha ye nde ye y'a mi file.”
JOS.24.1	Joshua a kopanyeza masika kamukana a Isilaele kwa Sikemi. A biza bahulu, manduna, baatuli ni bazamaisi ba Isilaele, mi ba taha fapil'a Mulimu. 
JOS.24.2	 Joshua kih'a li kwa batu kaufela, “S'a bulela Muñ'a Bupilo, Mulimu wa Isilaele ki se, u li, ‘Kale-kale bo kukw'a mina ne ba yahile mwabuse bwa Nuka ya Yuferati, mi ne ba lapela milimu i sili. Yo muñwi wa bo kukw'a mina bao i n'e li Tera, yena ndat'ahe Abrahama ni Nakori. 
JOS.24.3	 Cwale na zwisa Abrahama mwa naha, na mu silisa Nuka ya Yuferati mi na mu zamaisa mwa naha kaufela ya Kanana. Na mu fa baikulu ba bañata. Na mu fa Isaka. 
JOS.24.4	 Mi Isaka na mu fa Jakobo ni Isau. Isau na mu fa naha ya malundu a Seiri kuli i be ya hae, kono Jakobo ni bana ba hae ba ya kwa Egepita. 
JOS.24.5	 Cwale na luma Mushe ni Aruni, mi na tisa sinyehelo ye tuna mwa Egepita. Kiha ni mi zwisa mwateñi. 
JOS.24.6	 Ni zwisize bo ndat'a mina mwa Egepita, mi ba y'o fita kwa Liwate le Lifubelu. Maegepita, ba ba lelekisa ka likoloi ni bazamaisi ba zona mane ba y'o fita kwa liwate. 
JOS.24.7	Kono ha ba se ba ni lapezi ka lipilu za bona kaufela, na tisa lififi mwahal'a bona ni Maegepita. Maegepita bao na ba kwahela ka liwate. Mu boni se ni ezize kwa Egepita.
JOS.24.7	“‘Mu pilile nako ye telele mwa lihalaupa. 
JOS.24.8	 Cwale na mi tisa mwa naha ya Maamori ba ba ne ba yahile kwa upa wa Nuka ya Jordani. Ba mi lwanisize, mi na mi fa maata a ku ba tula. Mu ngile naha ya bona, mi ni ba bulaile fapil'a mina. 
JOS.24.9	 Cwale Balaki mwan'a Zipori, mulen'a Moabi, a lwanisa Maisilaele. A lumela linzwi ku Balaami, mwan'a Beori, mi a mu kupa kuli a mi kute. 
JOS.24.10	Kono ha ni si ka mu teeleza bakeñisa sikuto, mane a mi fuyaula, mi na mi pilisa ku Balaki. 
JOS.24.11	 Mu silile Nuka ya Jordani, mwa t'o kena mwa Jeriko. Batu ba mwa Jeriko ba mi lwanisa sina mo ba mi lwaniselize Maamori, Maperizi, Makanana, Mahiti, Magirigashi, Mahivi ni Majebuse cwalo. Ni mi file maata a ku ba fenya. 
JOS.24.12	 Na lumela ze sabisa fapil'a mina ku leleka malena ba Maamori ba babeli. I n'e si ka lisabule ni masho a mina. 
JOS.24.13	 Ni mi file naha ye ne mu si ka sebelisa ni minzi ye ne mu si ka yaha. Mu inzi hona mo, mu nze mu ca miselo ya likota za veine ni liolive za likota ze mu si ka cala.’
JOS.24.14	“Cwalehe, mu lapele Muñ'a Bupilo, mi mu mu sebeleze ka pilu ya mina kaufela ni ka ku sepahala. Mu libale milimu ye ne ba lapela bo kukw'a mina mwa Mesopotamia ni mwa Egepita, mi mu sebeleze Muñ'a Bupilo. 
JOS.24.15	Ha mu sa lati ku sebeleza Muñ'a Bupilo, mu iketele kacenu ye mu lata ku sebeleza, milimu ye sebelizwe ki bo kukw'a mina mwa naha ya Mesopotamia, kamba milimu ya Maamori, bao mu pila mwa naha ya bona ka nako ye. Haili na, ni ba ndu ya ka, lu ta sebeleza Muñ'a Bupilo.”
JOS.24.16	Batu ba alaba, ba li, “Ha lu na ku hupula ku fulalela Muñ'a Bupilo ku y'o sebeleza milimu i sili! 
JOS.24.17	Muñ'a Bupilo, Mulimu wa luna, u zwisize bo ndat'a luna ni luna cwalo mwa butanga, mwa naha ya Egepita, mi lu iponezi lika ze tuna z'a ezize. U lu babalezi hande mo ne lu zamaya kaufela, mwahal'a macaba kamukana mo lu fitile. 
JOS.24.18	Ha ne lu sutelela, Muñ'a Bupilo, yena, n'a lelekisa batu, sina Maamori ba ba ne ba yahile mwa naha. Cwale ni luna cwalo lu ta sebeleza Muñ'a Bupilo. Ki yena Mulimu wa luna.”
JOS.24.19	Joshua a li kwa batu, “Ha mu koni ku sebeleza Muñ'a Bupilo, mu nze mu sebeleza milimu i sili, kakuli yena ki Mulimu ya kenile, ya na ni lifufa. H'a na ku swalela libi ni lifoso za mina. 
JOS.24.20	Haiba mu fulalela Muñ'a Bupilo ku y'o sebeleza milimu i sili, u ta mi fulalela ni yena, a mi utwise butuku. U ta mi bulaya, niha n'a bile ni musa ku mina kwa makalelo.”
JOS.24.21	Batu ba li ku Joshua, “Batili! Lu ta sebeleza Muñ'a Bupilo.”
JOS.24.22	Joshua a ba bulelela, a li, “Mu ipakezi ili mina ka ku iketela ku sebeleza Muñ'a Bupilo.”
JOS.24.22	Ba li, “Eeni, lu lipaki.”
JOS.24.23	Kih'a li, “Cwale mu zwise milimu i sili ye mu na ni yona, mi mu ise lipilu za mina ku Muñ'a Bupilo, Mulimu wa Isilaele.”
JOS.24.24	Sicaba sa li ku Joshua, “Lu ta sebeleza Muñ'a Bupilo, Mulimu wa luna, ni ku buluka litaelo za hae.”
JOS.24.25	Joshua kih'a eza bulikani ni sicaba lona lizazi leo, mi hona ko kwa Sikemi a ba fa milao ni litaelo. 
JOS.24.26	Joshua a ñola litaelo zeo mwa Buka ya Mulao wa Mulimu. A nga licwe le lituna, mi a li yemisa hona fo, mwatas'a kota ya oke, mwa sibaka se si kenile sa Muñ'a Bupilo. 
JOS.24.27	Kih'a li kwa sicaba kaufela, “Mu talime licwe le! Li ta ba paki ya luna. Li utwile manzwi kamukana a' lu bulelezwi ki Muñ'a Bupilo. Cwale li ta ba paki ye sa mi yemeli, ye ta mi hanisa ku fulalela Mulimu.” 
JOS.24.28	Joshua kih'a lukulula batu, mi yo muñwi ni yo muñwi a kutela kwa hae.
JOS.24.29	Mwamulaho a zeo, Joshua mwan'a Nuni, mutang'a Muñ'a Bupilo, a shwa a nz'a na ni lilimo ze mwanda ka lishumi. 
JOS.24.30	 Ba mu buluka mwa mubu wa hae kwa Timinati-Sera, mwa naha ya malundu a Eferaimi, kwa mutulo wa Lilundu la Gaashi.
JOS.24.31	Sicaba sa Isilaele sa sebeleza Mulimu nako ya n'a pila Joshua. Mi mwamulaho a lifu la hae, ba zwelapili ku sebeleza Muñ'a Bupilo cwalo ha ne ku sa pila bazamaisi ba ba ne ba zibile lika kamukana zeo Muñ'a Bupilo n'a li ezelize sicaba sa Isilaele.
JOS.24.32	 Masapo a Josefa a n'a tisizwe ki sicaba sa Isilaele ku zwa kwa Egepita, a pumbekiwa mwa Sikemi, mwa kabunyana ka n'a lekile Jakobo kwa bana ba Hamori, ndat'ahe Sikemi, ka muwaya-waya wa silivela o n'o eza mwanda. Naha yeo ya ba ya baikulu ba Josefa.
JOS.24.33	Eliazare mwan'a Aruni a shwa, mi a bulukwa mwa Gibeyati, munzi wa mwan'a hae Finehasi, w'a n'a filwe mwa naha ya malundu a Eferaimi.
JDG.1.1	Joshua ha s'a shwile, batu ba Isilaele ba buza Muñ'a Bupilo, ba li, “Mwa masika a luna, ki lufi lusika lo lu swanezi ku y'o lwanisa Makanana pili?”
JDG.1.2	Muñ'a Bupilo a ba alaba, a li, “Lusika lwa Juda ki lona lo lu ka kala pili, kakuli ni lu file zamaiso ya naha.”
JDG.1.3	Ba lusika lwa Juda ba li ku ba lusika lwa Simioni, “A lu yeñi mwa naha ye lu filwe, lu y'o lwanisa Makanana hamoho. Ku zwa fo, lu ta ya ni mina mwa naha ye mu filwe.” Ba masika a Simioni ba eza cwalo. 
JDG.1.4	Juda ha ba y'o lwana, Muñ'a Bupilo a ba fa maata a ku tula Makanana ni Maperizi, mi kwa tulwa banna ba ba eza likiti ze lishumi kwa Bezeki. 
JDG.1.5	Ba y'o fumana Adoni-Bezeki kwateñi, mi ba lwana ni yena. Ba fenya Makanana ni Maperizi. 
JDG.1.6	Adoni-Bezeki a saba, kono ba mu matisa, ba mu swala, mi ba mu puma minwana ye mituna ya kwa mazoho ni kwa mahutu. 
JDG.1.7	Adoni-Bezeki a li, “Malena ba mashumi a supile, ba ba pumilwe minwana ye mituna ya kwa mazoho ni kwa mahutu, ne ba t'o nopanga bungululwa kwatas'a tafule ya ka. Mulimu u ni ezize mo ne ni ba ezelize.” Kiha ba mu isa kwa Jerusalema kw'a il'o shwela.
JDG.1.8	Cwale banna ba Juda ba lwanisa Jerusalema, mi ba u hapa. Ba bulaya batu ba mwateñi, mi ba cisa munzi. 
JDG.1.9	Ha ba zwa fo, ba y'o lwanisa Makanana ba ba ne ba pila mwa naha ya malundu, mwa Negeve ni mwa libala. 
JDG.1.10	Batu ba Juda ba yela Makanana ba ba ne ba pila mwa munzi wa Heberoni, o n'o bizwa Kiryati-Ariba. Ba y'o tula Sheshai, Akimani ni Talamai.
JDG.1.11	Ha ba zwa fo, ba yela ba munzi wa Debiri, o n'o bizwa Kiryati-Seferi. 
JDG.1.12	Kalebu a li, “Mutu ya ka kona ku hapa munzi wa Kiryati-Seferi ni ta mu fa mwan'a ka wa musizana, ya bizwa Akisa, a mu nyale.” 
JDG.1.13	Otiniele, mwan'a Kenazi munyan'a Kalebu, a hapa munzi. Cwale Kalebu a mu fa mwan'a hae Akisa kuli a mu nyale. 
JDG.1.14	Akisa ha s'a fitile, Otiniele a mu susueza kuli a y'o kupa simu ku ndat'ahe. Kih'a ya ku Kalebu, mi h'a tuluka fa mbongolo ya hae, ndat'ahe a mu buza s'a bata. 
JDG.1.15	Yena a alaba, a li, “Ni bata mpo! Ha u ni isize mwa Negeve, u ni fe liliba za mezi.” Cwale Kalebu a mu fa mawelu-welu a kwahalimu ni a kwatasi.
JDG.1.16	Ba lusika lwa mukwenyan'a Mushe wa Mukeni, ba ya ni ba Juda ku zwa mwa munzi wa Mikoma ku ya mwa lihalaupa la Juda kwa mboela wa Arada. Kwateñi ba y'o yaha ni Maamalekiti. 
JDG.1.17	Ba lusika lwa Juda ba ya ni ba lusika lwa Simioni, mi hamoho ba y'o fenya Makanana ba mwa munzi wa Zefati. Ba u kuta, mi ba u sinya. Kiha ba u beya libizo la Horoma. 
JDG.1.18	Ha ba si ka hapa Gaza, Ashikeloni, Ekeroni ni manaha a i potolohile. 
JDG.1.19	Muñ'a Bupilo a tusa batu ba Juda, mi ba hapa naha ya kwa malundu. Kono ha ba si ka kona ku leleka batu ba ba ne ba pila fa munanga, kakuli batu bao ne ba na ni likoloi za lisipi. 
JDG.1.20	 Sina mw'a n'a laelezi Mushe, Kalebu a fiwa Heberoni, mi a lelekisa bana ba Anaki ba balalu. 
JDG.1.21	 Kono batu ba lusika lwa Benjamine ha ba si ka leleka Majebusi ba ba ne ba pila mwa Jerusalema. Majebusi ba ina mwa Jerusalema ni ba lusika lwa Benjamine ku fitela ni la kacenu le.
JDG.1.22	Batu ba lusika lwa Josefa ba y'o lwanisa munzi wa Betele. Muñ'a Bupilo a ba tusa. 
JDG.1.23	Ba lumela matwela ku ona munzi wo, o n'o bizwa Luzi kale. 
JDG.1.24	Matwela bao ba bona mutu ya n'a zwa mwateñi, mi ba li ku yena, “Ha u lu bonisa mo lu ta konela ku kena mwa hae, ha lu na ku ku eza se siñwi.” 
JDG.1.25	Kiha s'a ba bonisa. Ba bulaya batu kaufela mwa munzi wo haisi yena mutu yo ni lubasi lwa hae kaufela. 
JDG.1.26	A ya mwa naha ya Mahiti, a y'o yaha mwateñi munzi, mi a u biza Luzi. I sa li libizo la ona ni ka nako ye.
JDG.1.27	 Ba lusika lwa Manase ha ba si ka leleka batu ba ba ne ba pila mwa minzi ya Beti-Sheani, Taanaki, Doro, Jibileami, Megido ni ba minzi ye fakaufi. Makanana ba siyala ba nze ba ipilela mwateñi cwalo. 
JDG.1.28	Maisilaele ha ba se ba na ni maata, ba hapeleza Makanana ku ba sebeleza kono ha ba si ka ba leleka kamukan'a bona.
JDG.1.29	 Ba lusika lwa Eferaimi ha ba si ka leleka Makanana ba ba ne ba pila mwa munzi wa Gezeri, mi ba zwelapili ku pila ni bona cwalo.
JDG.1.30	Ba lusika lwa Zebuloni ha ba si ka leleka Makanana ba ba ne ba yahile mwa minzi ya Kitironi ni Nahalele. Makanana bao ba pila ni bona, mi ba ba sebeleza.
JDG.1.31	Ba lusika lwa Asere ha ba si ka leleka batu ba mwa Ako, Sidoni, Akilabi, Akizibi, Heliba, Afiki ni Rehobo. 
JDG.1.32	Batu ba Asere ba yaha ni Makanana ba ba ne ba inzi mo, kakuli ne ba si ka lelekwa.
JDG.1.33	Ba lusika lwa Nafetali ha ba si ka leleka batu ba ba ne ba yahile mwa minzi ya Beti-Shemeshi ni Beti-Anati. Kono ni bona ba yaha ni Makanana ba sibaka seo, mi ba ba hapeleza ku ba sebeleza.
JDG.1.34	Maamori ba kutiseza ba lusika lwa Dani mwa naha ya malundu, mi ha ba si ka ba lumelela ku taha mwa libala. 
JDG.1.35	Maamori ba pila cwalo mwa malundu a Hari-Heresi, Ajaloni ni Shaalabimi, kono ba busiwa ki ba lusika lwa Josefa, mi ba ba sebeleza.
JDG.1.36	Mululwani wa Maamori n'o zwa kwa Akarabimi mi n'o zamaya cwalo, mane ku y'o kambamela kwa Sela.
JDG.2.1	Lingeloi la Muñ'a Bupilo la zwa mwa Giligali ku ya kwa Bokimi, mi la y'o li kwa Maisilaele, “Ni mi zwisize mwa naha ya Egepita ni ku mi tisa mwa naha ye ne ni sepisize bo kukw'a mina. Na li, ‘Ha ni na ku sinya bulikani bwa ka ni mina ni kamuta. 
JDG.2.2	 Mu si ke mwa iswala bulikani ni batu ba ba yahile mwa naha mo. Mu swanezi ku yahulula tutala twa bona.’ Kono ha mu si ka eza mo ne ni mi bulelezi. A mu bonehe, ze mu se mu ezize cwale! 
JDG.2.3	Hakulicwalo, na mi bulelela kuli ha ni na ku leleka batu ba, ha mu nze mu sutelela. Ba ta ba lila za mina, mi milimu ya bona i ta ba muliko o maswe ku mina.” 
JDG.2.4	Lingeloi ha li se li bulezi cwalo, batu ba Isilaele kaufela ba kala ku lila. 
JDG.2.5	Kikabakaleo sibaka seo ha si bizwa Bokimi. Ba ezeza Muñ'a Bupilo litabelo hona foo.
JDG.2.6	Cwale Joshua a hasanyeza ba sicaba sa Isilaele mwa libaka za bona, mi yo muñwi ni yo muñwi a y'o luwa naha y'a n'a filwe. 
JDG.2.7	Maisilaele ba sebeleza Muñ'a Bupilo, Joshua ha n'a sa pila, mi ni mwamulaho a lifu la hae, ba zwelapili ba nze ba mu sebeleza cwalo ha ne ku sa pila bazamaisi ba sicaba ba ba ne ba ziba linto kaufela ze ne ba ezelizwe Maisilaele ki Muñ'a Bupilo. 
JDG.2.8	Mutang'a Muñ'a Bupilo, yena Joshua mwan'a Nuni, a shwa a nz'a na ni lilimo ze mwanda ka ze lishumi. 
JDG.2.9	 A bulukiwa mwa sibaka sa hae, mwa naha ya habo, ili mwa Timinati-Heresi, mwa naha ya malundu ya Eferaimi, kwa mutulo wa Lilundu la Gaashi. 
JDG.2.10	Litaka za Joshua kaufela ba shwa, mi ba ba ba tatama ba kala ku libala Muñ'a Bupilo ni lika z'a n'a ezelize Maisilaele.
JDG.2.11	Cwale sicaba sa Isilaele sa foseza Muñ'a Bupilo, mi sa sebeleza bo Baale. 
JDG.2.12	Ba tuhela ku sebeleza Muñ'a Bupilo, Mulimu wa bo kukw'a bona, yena Mulimu ya n'a ba zwisize mwa naha ya Egepita. Ba kala ku sebeleza milimu i sili, milimu ya batu ba ba ne ba pila ni bona. Ba kubamela milimu yeo, mi ba nyemisa Muñ'a Bupilo. 
JDG.2.13	Ba tuhela ku sebeleza Muñ'a Bupilo, mi ba sebeleza bo Baale ni Ashitaroti. 
JDG.2.14	Muñ'a Bupilo a nyemela hahulu Maisilaele, mi a tuhela lila za bona li ba lwanisa ni ku ba uzweza. A tuhelela lila ze ne ba beile mwahali, li ba tula, mi Maisilaele ba palelwa ku isileleza. 
JDG.2.15	Ka nako kaufela ha ne ba y'o lwana, Muñ'a Bupilo n'a ba fulalela, sina mw'a n'a bulelezi kuli u ta eza cwalo. Ba kena mwa butata bo butuna.
JDG.2.16	Cwale Muñ'a Bupilo a fa Maisilaele bazamaisi ba ba na ni maata, ba ba ba pilisize ku ba ba ne ba ba lwanisa. 
JDG.2.17	Kono ha ba si ka isa pilu kwa bazamaisi bao. Ha ba si ka sepahala ku Muñ'a Bupilo, mi ba sebeleza milimu i sili. Bo ndat'a bona ne ba mamezi litaelo za Muñ'a Bupilo, kono lusika lo lwa tuhela kapili ku eza cwalo. 
JDG.2.18	Nako kaufela Muñ'a Bupilo, ha n'a ba fa muzamaisi, ki yena ya n'a mu tusa ni ku pilisa sicaba kwa lila za sona muzamaisi yo ha n'a sa pila. Muñ'a Bupilo n'a ba shwela makeke kakuli ne ba tonga mwa butata ni manyando a bona. 
JDG.2.19	Kono sicaba ne si eza kuli muzamaisi h'a shwa, sona ne si kutela mwa mikwa ya sona ya kale, mi ne si eza ze maswe ku fita ze ne ba ezize ba pili. Ne ba latelela milimu i sili, ba i sebeleza ni ku i lapela. Ne ba tundamena ka toho-tata ku ya ka linzila za bona ze maswe. 
JDG.2.20	Muñ'a Bupilo a nyemela hahulu Isilaele, mi a li, “Sicaba se, si sinyize bulikani bo ne ni laezi bo kukw'a bona kuli ba bu buluke. Kono ba palezwi ku ni utwa. 
JDG.2.21	Kabakaleo ha ni sa na ku leleka sicaba nihaili si li siñwi ku ze siilwe mwa naha ki Joshua h'a shwa. 
JDG.2.22	Ka mukwa wo ni ta bona kamba Maisilaele ba ta ni latelela, sina mo ne ba ezelize bo kukw'a bona.” 
JDG.2.23	Cwale Muñ'a Bupilo kih'a tuhela macaba a n'a si ka ba kale mwatas'a Joshua, mi h'a si ka a leleka kapili.
JDG.3.1	Muñ'a Bupilo a lisela macaba a mañwi mwa naha, ili ku lika Maisilaele ba ba ne ba si ka lwana lindwa mwa Kanana. 
JDG.3.2	A eza cwalo feela kuli a lute batu ba lusika lo luñwi ni lo luñwi lwa Maisilaele ku lwana, sihulu ku ba ba ne ba si ka lwana kale ndwa. 
JDG.3.3	Ba ba ne ba siyezi mwa naha, n'e li batu ba minzi i ketalizoho ya Mafilisita, Makanana kamukana, Masidoni ni Mahivi ba ba ne ba yahile kwa Lilundu la Lebanoni, ku zwa kwa Lilundu la Baale-Heremoni ku y'o fita kwa Hamati. 
JDG.3.4	Macaba ao n'a li teñi ku lika Isilaele, ili ku bona kamba Maisilaele ba ta utwa litaelo za Muñ'a Bupilo z'a n'a file bo kukw'a bona ka Mushe. 
JDG.3.5	Cwale Maisilaele ba yaha mwahal'a Makanana, Mahiti, Maamori, Maperizi, Mahivi ni Majebusi. 
JDG.3.6	Ba nyalana ni bona, mi ba kala ku lapela milimu ya bona.
JDG.3.7	Batu ba Isilaele ba libala Muñ'a Bupilo, Mulimu wa bona. Ba eza sibi fapil'a hae, mi ba lapela bo Baale ni Ashitaroti. 
JDG.3.8	Cwale Muñ'a Bupilo a ba nyemela, mi a lumela kuli ba tulwe ki Kushani-Rishataimi, mulena wa Mesopotamia. Ba ba mwatas'a hae lilimo ze supile ni si li siñwi. 
JDG.3.9	Maisilaele kiha ba itilelela ku Muñ'a Bupilo, mi a ba lumela mutu kuli a t'o ba lukulula. Mutu yo n'e li yena Otiniele, mwan'a Kenazi, munyan'a Kalebu. 
JDG.3.10	A kenwa ki moya wa Mulimu, mi a ba muzamaisi wa Maisilaele. Otiniele a ya kwa ndwa, mi Muñ'a Bupilo a mu fa maata a ku tula mulena wa Mesopotamia. 
JDG.3.11	Mwa naha kwa ba ni kozo ka lilimo ze mashumi a mane. Cwale Otiniele, mwan'a Kenazi, a shwa.
JDG.3.12	Hape batu ba Isilaele ba foseza Muñ'a Bupilo. Kabakala foso yeo, Muñ'a Bupilo a fa Egeloni, mulena wa Moabi, maata a ku tula Isilaele. 
JDG.3.13	Egeloni a kopana ni ba Amoni ni Maamaleke, mi ba tula Isilaele, mane ba hapa munzi wa Mikoma. 
JDG.3.14	Maisilaele ba ba mwatas'a Egeloni lilimo ze lishumi ka supile ni si li siñwi.
JDG.3.15	Hape Maisilaele ba itilela ku Muñ'a Bupilo, mi a ba lumela mutu ku t'o ba lukulula. Mutu yo n'e li Ehudi, munna wa nzohoto, mwan'a Gera, wa lusika lwa Benjamine. Sicaba sa Isilaele sa fa Ehudi limpo za ku iseza Egeloni, yena mulena wa Moabi. 
JDG.3.16	Ehudi a ikezeza mukwale o seha kafa ni kafa, mi kwa butelele n'o likana ni licika la lipeka. A u tamelela fa noka ya hae ya kwa silyo, mwatas'a liapalo za hae. 
JDG.3.17	Kiha s'a isa limpo ku Egeloni, mutu ya n'a nunile hahulu. 
JDG.3.18	Ehudi ha s'a mu file limpo, a kutisa batu ba ba ne ba li lwezi. 
JDG.3.19	Kono Ehudi a fetuhela kwa macwe a n'a betilwe, fakaufi ni Giligali, mi a li, “Muñ'a ka, ni na ni kunutu ye ni swanezi ku ku bulelela yona.”
JDG.3.19	Mulena kih'a li kwa batanga ba hae, “A mu zwele kwande, mu lu siye lu li nosi.” Cwale ba zwa kaufel'a bona.
JDG.3.20	Mulena ha n'a inzi a nosi mwa ndu ya hae ye bata ye fahalimw'a situwa, Ehudi a sutelela ku yena, a li, “Ni na ni makande a hao a zwa ku Mulimu.” Cwale mulena a yema. 
JDG.3.21	Ka lizoho la hae la nzohoto Ehudi a comola mukwale fa noka ya hae ya kwa silyo, mi a taba mulena mwa mba. 
JDG.3.22	Mukwale kaufela wa felela ni silungo sa ona kamukana. Sa kena, mi sa kwahelwa ki mafula, kakuli Ehudi n'a si ka u comola fa mba ya mulena. Mukwale wa kumalela mwa mba ya mulena. 
JDG.3.23	Ehudi kih'a zwela kwande, a kwala likwalo ha s'a zwile, a li kiya. 
JDG.3.24	A ikela. Babeleki ba taha, mi ba t'o fumana kuli ku kiilwe. Ba hupula kuli mulena u mwateñi, kono mwendi u patehile. 
JDG.3.25	Ba litela nako ye telele mo ne ba hupulela, kono h'a si ka kwalula sikwalo. Cwale ba nga kii, mi ba kwalula. Ba bona muñ'a bona a kwashukile fafasi, a shwile.
JDG.3.26	Ehudi a funduka ha ne ba sa litezi cwalo. A zamaya, a y'o fitelela macwe a betilwe, mi a sabela kwa Seira. 
JDG.3.27	H'a y'o fita kwateñi, a liza pala, mwa naha ya malundu ya Eferaimi, ku bizeza banna ba Isilaele kwa ndwa. Cwale kiha s'a ba etelela ha ba shetumuka mwa malundu. 
JDG.3.28	A ba bulelela, a li, “Mu ni latelele! Muñ'a Bupilo u mi file ku tula lila za mina, ba Moabi.” Cwale ba mu latelela, mi ba y'o hapa sibaka fo ne ba ka silela ba Moabi Nuka ya Jordani, mi ha ba si ka lumelela nihaili mutu a li muñwi feela ku sila. 
JDG.3.29	Ka yona nako yeo, ba bulaya batu ba ba bata ku eza likiti ze lishumi, ili masole ba Moabi ba ba tiile, mi ha ku na nihaili a li muñwi ya bandukile. 
JDG.3.30	Maisilaele ba tula cwalo ba Moabi zazi leo. Mwa naha kwa ba ni kozo lilimo ze mashumi a supile ka li li liñwi.
JDG.3.31	Muzamaisi ya tatama n'e li Shamigari, mwan'a Anati. A bulaya Mafilisita ba mianda ye silezi ka muwayo wa ku sotezisa likomu. Ni yena hape a lamulela Isilaele cwalo.
JDG.4.1	Ehudi ha s'a shwile, sicaba sa Isilaele sa kutela ku foseza Muñ'a Bupilo hape. 
JDG.4.2	Kabakaleo Mulena a ba tuhela kuli ba tulwe ki Jabini, mulena wa Makanana, ya n'a busa munzi wa Hazori. Muzamaisi wa mpi ya hae n'e li Sisera, ya n'a yahile mwa Harosheti wa Balicaba. 
JDG.4.3	Jabini n'a na ni likoloi za lisipi ze mianda ye supile ka ye mibeli, mi a busa sicaba sa Isilaele ka situhu lilimo ze mashumi a mabeli. Cwale sicaba sa Isilaele sa itilelela ku Muñ'a Bupilo ku kupa tuso.
JDG.4.4	Debora, musal'a Lapidoti, n'e li mupolofita. I n'e li yena ya n'a atulela Maisilaele litaba za bona ka nako yeo. 
JDG.4.5	Mwahal'a Rama ni Betele, mwa naha ya Eferaimi, mwahal'a malundu, ne ku na ni kota ya nzalu mw'a n'a inanga, mi Maisilaele ne ba tahanga ku t'o atulelwa mwateñi. 
JDG.4.6	A lumela Baraki, mwan'a Abinoami, wa mwa munzi wa Kedeshi mwa Nafetali, mi a li ku yena, “Muñ'a Bupilo, Mulimu wa Isilaele, u ku laela cwana, u li, ‘Isa batu ba hao kwa Lilundu la Tabore. U nge batu ba ba eza likiti ze lishumi mwa masika a Nafetali ni Zebuloni. 
JDG.4.7	Ni ka tisa Sisera, muzamaisi wa mpi ya Jabini, ku t'o lwana ni wena kwa Nuka ya Kishoni. U ka taha ni likoloi za hae ni masole, kono ni ta ku fa maata a ku mu tula.’ ”
JDG.4.8	Baraki a li ku Debora, “Ni ta ya haiba u ka ya ni na, kono ha u sa yi, ni na, ha ni na ku ya.”
JDG.4.9	Yena a li, “Ku lukile, ni ta ya ni wena, kono wena ha u na ku bubana mwa ndwa yeo, kakuli ya ka balwa kuli u tuzi Sisera ki musali.” Cwale Debora a ya ni Baraki kwa Kedeshi. 
JDG.4.10	Baraki a biza masika a Zebuloni ni Nafetali, mi a ya ni banna ba ba eza likiti ze lishumi kwa Kedeshi. Debora a ya ni bona.
JDG.4.11	Cwale Hebere wa lusika lwa Makeni n'a tomile tende ya hae fakaufi ni Kedeshi, kwatuko a kota ya oke, mwa Zaanaimi. N'a tutile kwa Makeni ba bañwi, ili baikulu ba Hobabi, mukwenyan'a Mushe.
JDG.4.12	Sisera a bulelelwa kuli Baraki, mwan'a Abinaami, u ile kwa Lilundu la Tabore. 
JDG.4.13	Kiha s'a kopanya likoloi za hae ze mianda ye supile ka ye mibeli ni masole ba hae kamukana, mi a zwa ni bona mwa Harosheti wa Balicaba ku ya kwa Nuka ya Kishoni.
JDG.4.14	Debora a li ku Baraki, “Zamaya! La kacenu le, ki lona l'a ku file Muñ'a Bupilo ku tula Sisera. U etelezwi ki Muñ'a Bupilo!” Cwale Baraki a zwa fa Lilundu la Tabore ni batu ba hae ba ba eza likiti ze lishumi. 
JDG.4.15	Baraki h'a t'o punyeha ni mpi ya hae, Muñ'a Bupilo a zieza Sisera, likoloi ni batu ba hae kaufela. Sisera a tula mwa koloi ya hae, mi a saba ka mahutu. 
JDG.4.16	Baraki a lelekisa likoloi ni mpi kaufela, mane a y'o fita kwa Harosheti wa Balicaba. Mpi ya Sisera kaufela ya bulaiwa, ku tokwisa ni wa lubandangoti.
JDG.4.17	Sisera a sabela mwa tende ya Jaele, musal'a Hebere wa Makeni, kakuli Jabini, mulena wa Hazori, n'a utwana ni ba lusika lwa Hebere. 
JDG.4.18	Jaele a y'o katanyeza Sisera, mi a li ku yena, “Kena, muñ'a ka! Kena mwa tende ya ka. U si ke wa saba.” Cwale a kena, mi a mu apesa kubo. 
JDG.4.19	Sisera a li ku yena, “Ni kupa mezi a ku nwa. Ni shwile linyolwa.” Musali a tibulula mukotana wa litalo o na ni muzilili, a mu fa kuli a nwe, mi a mu pata hape. 
JDG.4.20	Cwale a mu bulelela, a li, “U yeme mwa munyako wa tende, mi ya ta kena kaufela haiba a ku buza kuli mo ku na ni mutu nji, u latule, u li, ‘Batili.’ ”
JDG.4.21	Sisera n'a katezi hahulu, mi kabakaleo a lobala. Cwale Jaele kiha s'a nga sando ni mapo ya tende, a ya ku yena a nz'a nanalela, mi a kokotela mapo yeo mwa toho ya hae fa ntinyan'a zebe, mane ya y'o kena mwa mubu. A shwa. 
JDG.4.22	Baraki h'a zamaya a nz'a bata Sisera, Jaele a y'o mu katanyeza, mi a li ku yena, “Taha kwanu! Ni ta ku supeza mutu y'o bata.” Kiha s'a kena ni musali yo mwa tende, mi mwateñi a y'o fumana Sisera fafasi, a shwile mi mapo ya tende i subeketile mwa toho ya hae.
JDG.4.23	Lona lizazi leo, Mulimu a kokobeza Jabini, mulena wa Makanana, fapil'a bana ba Isilaele. 
JDG.4.24	Sicaba sa Isilaele sa lwanisa Jabini ka tata-tata ku fitela si mu feleleza.
JDG.5.1	Ka lona lizazi leo, Debora ni Baraki, mwan'a Abinoami, ba opela pina ye, ba li,
JDG.5.2	Mu lumbeke Muñ'a Bupilo!
JDG.5.2	Maisilaele ne ba itukiselize
JDG.5.2	ku lwana.
JDG.5.2	Batu ba latelela ka tabo!
JDG.5.3	Mu teeleze, mina malena!
JDG.5.3	Mu utwe hande, mina babusi!
JDG.5.3	Ni ta opela, ni lizeze Mulimu
JDG.5.3	wa Isilaele lipina,
JDG.5.3	yena Muñ'a Bupilo!
JDG.5.4	Muñ'a Bupilo, ha u zwile
JDG.5.4	mwa malundu a Seiri,
JDG.5.4	ha u zwile mwa naha ya Edomo,
JDG.5.4	lifasi la nyanganya, mi pula ya nela.
JDG.5.4	Ee, mezi a zwa mwa malu, a suluha.
JDG.5.5	 Malundu a zikinyeha
JDG.5.5	fapil'a Mulena wa Sinai,
JDG.5.5	fapil'a Muñ'a Bupilo,
JDG.5.5	Mulimu wa Isilaele.
JDG.5.6	Mwa mazazi a Shamigari,
JDG.5.6	mwan'a Anati,
JDG.5.6	mwa mazazi a Jaele,
JDG.5.6	linzila ne li sa zamaiwi mwa naha,
JDG.5.6	mi bazamai ne ba zamaya ka tunzila
JDG.5.6	to tu potoloha mwa matuko.
JDG.5.7	Minzi ya Isilaele ne i siyezi
JDG.5.7	ili matota, Debora.
JDG.5.7	Ne i siyezi i si na batu ku fitela
JDG.5.7	u taha.
JDG.5.7	Wa taha sina mushemi kwa Isilaele.
JDG.5.8	Ne ku na ni ndwa mwa naha,
JDG.5.8	Maisilaele ha ba iketela milimu
JDG.5.8	ye minca.
JDG.5.8	Kwa bana ba likiti ze mashumi a mane
JDG.5.8	mwa Isilaele,
JDG.5.8	kana ku na ni ya kile a lwala tebe
JDG.5.8	kapa lilumo?
JDG.5.9	Pilu ya ka i kwa bazamaisi
JDG.5.9	ba Isilaele,
JDG.5.9	kwa batu ba ba ineezi ka tabo.
JDG.5.9	Mu lumbeke Muñ'a Bupilo!
JDG.5.10	Mu i kandeke, mina ba ba pahami
JDG.5.10	limbongolo ze sweu,
JDG.5.10	mu nze mu inzi fa lisale,
JDG.5.10	ni mina cwalo ba ba swanezi ku zamaya
JDG.5.10	ka mahutu ko mu ya.
JDG.5.11	Mu utwe lilata la batu kwa liliba.
JDG.5.11	Li talusa ku tula kwa Muñ'a Bupilo,
JDG.5.11	ku tula kwa sicaba sa Isilaele!
JDG.5.11	Cwale batu ba Muñ'a Bupilo
JDG.5.11	ba zwa mwa minzi ya bona.
JDG.5.12	Etelela, Debora! Etelela!
JDG.5.12	Etelela! Opela pina! Etelela!
JDG.5.12	Fita Baraki, mwan'a Abinoami!
JDG.5.12	Etelela lihapiwa za hao!
JDG.5.13	Cwale ba ba sepahala ba taha
JDG.5.13	kwa bazamaisi ba bona.
JDG.5.13	Batu ba Muñ'a Bupilo ba taha ku yena
JDG.5.13	ba itukiselize ku lwana.
JDG.5.14	Ba zwa kwa Eferaimi ku taha
JDG.5.14	mwa musindi.
JDG.5.14	Mwa mulaho ki lusika lwa Benjamine
JDG.5.14	ni batu ba bona.
JDG.5.14	Bazamaisi ba zwa kwa Makiri,
JDG.5.14	manduna kwa Zebuloni.
JDG.5.15	Bazamaisi ba Isakare ba taha
JDG.5.15	ni Debora.
JDG.5.15	Ee, Isakare a taha, ni Baraki cwalo.
JDG.5.15	Ba mu latelela mwa musindi.
JDG.5.15	Kono ba lusika lwa Rubeni
JDG.5.15	ba kauhana.
JDG.5.15	Ba palelwa ku taha.
JDG.5.16	Ba siyaleziñi mwa mulaho ni lingu?
JDG.5.16	Ku teeleza balisana ha ba biza mitapi?
JDG.5.16	Ee, lusika lwa Rubeni ne lu kauhani.
JDG.5.16	Ba palelwa ku taha.
JDG.5.17	Lusika lwa Gadi lwa itulela
JDG.5.17	kwa upa wa Jordani,
JDG.5.17	mi lusika lwa Dani lwa itulela
JDG.5.17	mwa makuli.
JDG.5.17	Lusika lwa Asere lwa ina kwa makamba
JDG.5.17	a liwate.
JDG.5.17	Ba itulela fa minanga.
JDG.5.18	Kono batu ba Zebuloni ni Nafetali
JDG.5.18	ba itombola bupilo bwa bona mwa
JDG.5.18	ndwa.
JDG.5.19	Malena ba t'o lwana mwa Tanaki,
JDG.5.19	kwa mulapo wa Megido.
JDG.5.19	Malena ba Kanana ba lwana,
JDG.5.19	kono ha ba si ka nga silivela.
JDG.5.20	Linaleli za lwana kwahalimu.
JDG.5.20	Ha ne li zamaya kwahalimu
JDG.5.20	za lwanisa Sisera.
JDG.5.21	Ba kukiswa ki mezi a Kishoni,
JDG.5.21	Kishoni, nuka ya kale.
JDG.5.21	Ni ta zamaya, ni zamaye ka maata!
JDG.5.22	Cwale lipizi za lika cwalo.
JDG.5.22	Za eza misindo fafasi ka litaku.
JDG.5.23	“Kuta Merozi,”
JDG.5.23	ku bulela lingeloi la Muñ'a Bupilo.
JDG.5.23	“Sikuto, sikuto ku ba ba pila koo.
JDG.5.23	Ha ba si ka taha ku t'o tusa
JDG.5.23	Muñ'a Bupilo.
JDG.5.23	Ha ba si ka taha sina masole ku t'o
JDG.5.23	mu lwanela.”
JDG.5.24	Musali ya na ni litohonolo
JDG.5.24	ka ku fitisisa ki Jaele,
JDG.5.24	musal'a Hebere wa Mukeni,
JDG.5.24	musali ya na ni litohonolo
JDG.5.24	kwa basali ba ba pila mwa litende.
JDG.5.25	Sisera h'a kupa mezi,
JDG.5.25	yena a mu fa mabisi.
JDG.5.25	A mu tiseza lubibi mwa mukeke
JDG.5.25	o munde.
JDG.5.26	A nga mapo ya tende mwa lizoho
JDG.5.26	le liñwi,
JDG.5.26	ni sando ya mupangi ku le liñwi.
JDG.5.26	A nata Sisera ni ku mu pyata toho,
JDG.5.26	a i punya, mi a i tuba buemba-emba.
JDG.5.27	A kubama ka mañwele,
JDG.5.27	a wela fafasi kwa mahutu a hae.
JDG.5.27	A kubama ka mañwele kwa mahutu a hae,
JDG.5.27	mi a wa.
JDG.5.27	A wela fafasi a shwile.
JDG.5.28	M'ahe Sisera a talima mwa lihaulo.
JDG.5.28	A lubukela kwabuse bwa lisipi
JDG.5.28	ze indilwe,
JDG.5.28	“Kiñi koloi ya hae ha i liyehile
JDG.5.28	ku taha?
JDG.5.28	Kikabakalañi lipizi za hae
JDG.5.28	ha li sa kuti kapili?”
JDG.5.29	Basali ba ba butali ka ku fitisisa
JDG.5.29	ba mu alaba,
JDG.5.29	kono yena a swalela ku hana
JDG.5.29	se ne ba bulela basali, mi a li,
JDG.5.30	“Ba bata feela ku fumana lika
JDG.5.30	za ku hapa ni ku ikabela,
JDG.5.30	musizana a li muñwi kamba ba babeli
JDG.5.30	ku musole ni musole,
JDG.5.30	liapalo ze nde ku Sisera,
JDG.5.30	ni masila a kabisizwe a mwa mulala
JDG.5.30	ku mufumahali.”
JDG.5.31	Cwale Muñ'a Bupilo,
JDG.5.31	lila za hao kaufela a li te li timele,
JDG.5.31	kono balikani ba hao ba te ba benye
JDG.5.31	sina lizazi ha li pazula!
JDG.5.31	Mi kwa ba ni kozo mwa naha lilimo ze mashumi a mane.
JDG.6.1	Batu ba Isilaele ba foseza Muñ'a Bupilo. Kiha s'a ba tuhelela ku buswa ki Mamidiani lilimo ze supile. 
JDG.6.2	Mamidiani ne ba na ni maata hahulu ku fita Maisilaele, mi Maisilaele ba saba, ba y'o ipata mwa mañope a macwe, ni mwa libaka ze ñwi mwa malundu. 
JDG.6.3	Maisilaele ha ne ba li ba lime, Mamidiani ne ba tahanga ni Maameleke ni mishobo ye miñwi ya mwa lihalaupa ku t'o ba lwanisa. 
JDG.6.4	Ba ne ba t'o yahanga mafulo mwa masimu ni ku sinya lico, ku y'o kalela kwa mboela mwa silalo sa Gaza. Ne ku si na se ne ba siyela Maisilaele kuli ba pilele fateñi, nihaili ngu, komu kamba mbongolo. 
JDG.6.5	Ne ba tahanga ni likomu, ni litende za bona. N'e li ba bañata sina sishenyi. Batu ni likamele za bona n'e li ba bañata ba ba sa konwi ku balwa. Ne ba tela ku t'o sinya masimu. 
JDG.6.6	Mi Maisilaele ne ba sa koni ku itamulela ku bona. Cwale sicaba sa Isilaele sa itilelela ku Muñ'a Bupilo ku kupa tuso.
JDG.6.7	Maisilaele ba itilelela ku Muñ'a Bupilo kabakala Mamidiani. 
JDG.6.8	Muñ'a Bupilo a ba lumela mupolofita ku ba tiseza taba ye, ye zwa ku Muñ'a Bupilo, Mulimu wa Isilaele. A li, “Ni mi zwisize mwa butanga bwa mwa Egepita. 
JDG.6.9	Ni mi pilisize kwa Maegepita ni ku ba ba ne ba mi lwanisa hona ko. Ne ni ba lelekisanga, mina ha mu sutelela, mi ni mi file naha ya bona. 
JDG.6.10	Ni mi bulelezi kuli ki na Mulena, Mulimu wa mina, ni kuli mu si ke mwa sebeleza milimu ya Maamori, bona bañi ba naha, mo mu pila ka nako ye. Kono ha mu si ka ni utwa.”
JDG.6.11	Cwale lingeloi la Muñ'a Bupilo la taha. La t'o ina mwatas'a kota ya oke, fakaufi ni munzi wa Ofira, o n'o li wa Joasi wa mushiku wa Abiezere. Mwan'a hae Gidioni n'a ikundekile mwa silubelo sa waine a pula buloto ili ku ipata kwa Mamidiani. 
JDG.6.12	Cwale lingeloi la Muñ'a Bupilo la iponahaza ku yena, mi la li, “U mutu ya pilu-tata. Muñ'a Bupilo u na ni wena.”
JDG.6.13	Gidioni a li ku lingeloi, “Muñ'a ka, ni ka buza kuli kikabakalañi ha lu tahezwi ki ze cwana, haiba Muñ'a Bupilo u na ni luna? Limakazo za hae kamukana li ile kai, ze ne lu bulelelwanga ki bo ndat'a luna, z'a n'a ezanga Muñ'a Bupilo ni mw'a n'a ba zwiselize mwa Egepita? Muñ'a Bupilo u lu fulalezi. U lu yumbezi mwa butata bwa Mamidiani.”
JDG.6.14	Cwale Muñ'a Bupilo a mu laela, a li, “Zamaya ka maata o' na ni ona kaufela. U y'o lukulula Isilaele kwa Mamidiani. U lumiwa ki na kasibili.”
JDG.6.15	Kih'a alaba, a li, “Nihakulicwalo, Muñ'a Bupilo, ni ka lukulula cwañi Isilaele? Mba ya hesu ki yona ye fokola hahulu mwa lusika lwa Manase, mi ni na hape, ni mutu ya fokola hahulu mwa ndu ya hesu.”
JDG.6.16	Muñ'a Bupilo a li ku yena, “Wa kona ku eza cwalo kakuli ni ka ku tusa. U ta tuba Mamidiani ka bunolo, sina ha u ka tula mutu a li muñwi feela.”
JDG.6.17	Gidioni a alaba, a li, “Haiba na ku tabisa, u ni fe poniso ya kuli ki wena luli ya bulela. 
JDG.6.18	U si ke wa ya ni si ka ku fa sitabelo sa lico, muñ'a ka.”
JDG.6.18	Yena a alaba, a li, “Ni ta ina ku fitela u kuta.”
JDG.6.19	Cwale Gidioni a kena, mi a apeha kapulinyana, kiha s'a eza ni sinkwa ka bupi bo bu si na mumela. A beya nama mwa sizuma, mulo mwa pizana, a li tiseza lingeloi la Muñ'a Bupilo mwatas'a kota ya oke, mi a t'o mu fa zona. 
JDG.6.20	Lingeloi la mu bulelela, la li, “Beya nama ni linkwa fa licwe le, mi u li sele mulo.” Kih'a eza cwalo. 
JDG.6.21	Lingeloi la Muñ'a Bupilo la sutelela, la coña nama ni linkwa ka mulamu o ne li sweli mwa lizoho. Kwa zwa mulilo mwa licwe, mi wa cisa nama ni linkwa. Lingeloi kiha li ikela.
JDG.6.22	Cwale Gidioni a lemuha kuli n'e li lingeloi la Muñ'a Bupilo l'a n'a boni, mi a bulela ka sabo, a li, “Mulena Mulimu! Ni boni lingeloi la hao ka meeto!”
JDG.6.23	Kono Muñ'a Bupilo a li ku yena, “U si ke wa saba. Ku lukile. Ha u na ku shwa.” 
JDG.6.24	Gidioni a yahela Muñ'a Bupilo katala hona fo, mi a ka biza, “Muñ'a Bupilo ki Kozo.” Ni ka nako ye ka sa li teñi kwa Ofira, munzi wa ba mba ya Abiezere.
JDG.6.25	Bona busihu bo, Muñ'a Bupilo a mu bulelela hape, a li, “U nge poho ya ndat'aho, ili poho ye na ni lilimo ze supile. U lutulule katala ka ndat'aho, k'a ezelize Baale, mi u pumake musumo o kenile o kwatuko a kona. 
JDG.6.26	U yahele Muñ'a Bupilo, Mulimu wa hao, katala ka kande, hona fahalimw'a kalundu kao. Cwale u nge poho ye na ni lilimo ze supile, hamohocwalo ni musumo o' pumakile, mi u li cise mo ku ezezwanga ha ku ciswa sitabelo.” 
JDG.6.27	Gidioni a nga batanga ba hae ba lishumi, mi a eza mw'a n'a mu bulelezi Muñ'a Bupilo. Kabakala ku saba banabahabo ni ba mwa hae, a eza musebezi wo busihu.
JDG.6.28	Batu ba mwa hae ha ba zuha kakusasana, ba fumana kuli katala ka Baale ni musumo o kenile ne li lutuluzwi ni poho ye na ni lilimo ze supile n'e se ciselizwe fa katala ka ka ne ka yahilwe hona fo. 
JDG.6.29	Ba buzana, ba li, “Kanti ya ezize cwana ki mañi?” Ba batisisa, mi ba fumana kuli ki Gidioni, mwan'a Joasi, y'a ezize cwalo. 
JDG.6.30	Cwale ba li ku Joasi, “Tisa mwan'a hao kwanu, lu mu bulaye! U tubile katala ka Baale, mi u pumakile ni musumo o' kwatuko a kona.”
JDG.6.31	Kono Joasi a li ku bona kaufela ba ba ne ba tile ku yena, “Kikuli kaufel'a mina mu yemela Baale, nji? Mwa mu lwanela kamba cwañi? Mañi ni mañi ya mu yemela u ta bulaiwa lizazi li si ka pazula kale. Haiba Baale ki mulimu, mu mu tuhele a itwanele. Ki katala ka hae ka ka tubilwe.” 
JDG.6.32	Ku zwa hona fo Gidioni a zibahala ka libizo la Jerubaale kakuli Joasi n'a ize, “Baale a itwanele, kakuli katala ka ka lutuluzwi ki ka hae.”
JDG.6.33	Cwale Mamidiani kamukana, Maamaleke ni mishobo ya ba ba mwa lihalaupa, ba kopana mi ba sila Nuka ya Jordani, ba y'o tibelela mwa Musindi wa Jizireele. 
JDG.6.34	Gidioni a zamaiswa ki moya wa Muñ'a Bupilo. A liza tolombita ku biza banna ba mushiku wa Abiezere kuli ba mu latelele. 
JDG.6.35	A luma batu mwa naha kaufela ya lusika lwa Manase kuli ba mu latelele. A luma hape ba bañwi kwa masika a Asere, Zebuloni ni Nafetali, mi ni bona ba t'o kopana ni yena.
JDG.6.36	Cwale Gidioni a li ku Mulimu, “U bulela kuli u bata ku itusisa na ku lukulula Isilaele. 
JDG.6.37	Kihonahe, ni ta beya mukata wa ngu fafasi fo lu pulelanga mabele. Haiba kakusasana ku ka ba ni puka fa mukata feela, mubu u nz'o omile kafa ni kafa, fohe, ni ta ziba kuli luli u bata ku itusisa na ku lukulula Isilaele.” 
JDG.6.38	Ki sona se si ezahalile sona seo. Gidioni h'a zuha kakusasa, a hamula mukata, mi puka y'a hamuzi ya taza mukeke wa mezi. 
JDG.6.39	Gidioni kiha s'a li ku Mulimu, “U si ke wa ni nyemela. U ni lumelele, ni bulele hañwi feela. Muñ'a ka, u ni tuhele, ni like hañwi hape ka mukata wo. Mukata u ome, mi puka i be fafasi feela.” 
JDG.6.40	Bona busihu bo, Mulimu a eza cwalo. Kwa oma mukata feela, kono mubu ona n'o kwahezwi ki puka.
JDG.7.1	Jerubaale ni batu ba hae kamukana ba pakela, mi ba y'o tibelela kwa Musindi wa Harodi. Mafulo a Mamidiani n'a li mwa musindi kwa neku la bona la mutulo, kwatuko a Lilundu la More.
JDG.7.2	Muñ'a Bupilo a li ku Gidioni, “Batu ba hao ki ba bañata hahulu, mi ha ni na ku ba tuhelela kuli ba tule Mamidiani. Mwendi ba ka swana ba hupula kuli ba tuzi Mamidiani ka maata a bona, mi ba palelwe ku ni lumba. 
JDG.7.3	 U zibise batu kuli ufi ni ufi ya saba a zwe fa Lilundu la Giliadi, mi a kutele kwa hae!” Cwale batu ba likiti ze mashumi a mabeli ka ze peli ba kuta, mi kwa siyala ba likiti ze lishumi feela.
JDG.7.4	Muñ'a Bupilo a li ku Gidioni, “I sa li ba bañata hahulu. U ba ise kwa mezi, mi ni ta ku kauhanyeza bona hona ko. Haiba ni ku bulelela kuli mutu yo u swanezi ku ya ni wena, u ta ya. Haiba ni li mutu yo a si ke a ya ni wena, h'a na ku ya.” 
JDG.7.5	Gidioni a isa batu kwa mezi, mi Muñ'a Bupilo a li ku yena, “U kauhanye batu kaufela ba ba kapa mezi ka malimi a bona, sina nja, ku ba ba kubama ka mañwele ha ba nwa.” 
JDG.7.6	Ba ba ne ba kapa mezi ka mazoho n'e li ba mianda ye milalu. Haili ba bañwi kaufela ne ba kubami ha ba nwa. 
JDG.7.7	Muñ'a Bupilo kiha s'a li ku Gidioni, “Ni ta ku lamulela, mi u ta tula Mamidiani ka batu ba mianda ye milalu feela, ba ba kapile mezi. U bulelele ba ba siyezi kamukana kuli ba kutele kwa hae.” 
JDG.7.8	A kutisa Maisilaele kaufela, haisi bona ba mianda ye milalu bao feela, kono ba ipulukela mifaho ni litolombita. Mafulo a Mamidiani n'a li kwatas'a bona, mwa musindi.
JDG.7.9	Busihu bo Muñ'a Bupilo a li ku Gidioni, “Zuha, u y'o lwanisa mafulo, kakuli ni ta ku fenyeza bona. 
JDG.7.10	Kono haiba u saba ku y'o ba lwanisa, u ye kwa mafulo a Mamidiani ni mutang'a hao Pura. 
JDG.7.11	U ta utwa ze ba bulela, cwale u ta ba ni pilu-tata ya ku lwanisa mafulo a bona.” Cwale yena ni Pura ba ya kwa mandamino a mafulo a lila za bona. 
JDG.7.12	Mamidiani, Maameleke ni mishobo ya mwa lihalaupa ne ba yambile musindi sina sishenyi, mi ne ba na ni likamele ze ñata inge mushabati wa fa likamba la liwate.
JDG.7.13	Gidioni h'a t'o fita, a utwa mutu yo muñwi a bulelela mulikan'a hae ka tolo y'a lolile, a li, “Ni lolile musulo wa buhobe bwa mabele u pindumukela mwa mafulo a luna. Wa t'o nata fa tende. Tende yeo ya wa, ya kanama, mi ya nama cwalo fafasi.”
JDG.7.14	Mulikan'a hae alaba, a li, “Ki mukwale wa Gidioni, Muisilaele, mwan'a Joasi! Ha i talusi si sili hape! Mulimu u mu file maata a ku tula Mamidiani, ni mpi ya luna kamukana.”
JDG.7.15	Gidioni ha s'a utwile tolo yeo, ni se i talusa, a kubama ka mañwele. Kiha s'a kutela kwa mafulo a Maisilaele, mi a li, “A lu yeñi! Muñ'a Bupilo u ni file ku tula mpi ya Mamidiani!” 
JDG.7.16	A kauhanya batu ba hae ba mianda ye milalu litopa ze talu, mi a fa mutu ni mutu pala ni lumonyi lo lu mwa piza. 
JDG.7.17	A ba bulelela, a li, “Mu ni talimele, mi mu eze mo ni ta ezeza, ha ni fita kwa mandamino a mafulo. 
JDG.7.18	Na, ni sitopa sa ka, ha lu liza lipala, fo ni mina mu lize za mina, mwa maneku kaufela a mafulo, mi mu huwe, mu li, ‘Ka Muñ'a Bupilo ni ka Gidioni!’ ”
JDG.7.19	Gidioni ni batu ba hae ba mwanda ba t'o fita kwa mandamino a mafulo, ha ku tuha ku ba malungasiku, balibeleli ba sa z'o icapa feela. Cwale ba liza lipala, mi ba tuba lipiza ze ne ba sweli. 
JDG.7.20	Litopa zeo ze talu kaufela za liza lipala ni ku tuba lipiza. Ba swala mamonyi kwa nzohoto, lipala kwa silyo, mi ba huweleza, ba li, “Mukwale! Ka Muñ'a Bupilo ni ka Gidioni!” 
JDG.7.21	Mutu ni mutu a yema mwa sibaka sa hae, ba beile mafulo mwahali. Mi ba ba mwa mafulo kamukana ba mata ba nze ba huwa. 
JDG.7.22	Haili batu ba mianda ye milalu ha ne ba nze ba liza lipala za bona, Muñ'a Bupilo a eza kuli batu ba ba mwa mafulo ba itwanise ka mikwale ya bona. Ba matela kwa Zerera mane ku y'o fita kwa Beti-Shita, ni kwa munzi o bizwa Abele-Mehola fakaufi ni Tabati.
JDG.7.23	Batu ba masika a Nafetali, Asere ni Manase kamukana ba bizwa, mi ba lelekisa Mamidiani. 
JDG.7.24	Gidioni a luma batu mwa naha kaufela ya malundu ya Eferaimi ku y'o li, “A mu tahe, mu t'o lwanisa Mamidiani. Mu kwale Nuka ya Jordani ni tunukana, mu be mu y'o fita kwa Betabara, ku hanisa Mamidiani ku li sila.” Ba lusika lwa Eferaimi ba bizwa kamukana, mi ba t'o kwala Nuka ya Jordani ni tunukana mane ku y'o fita kwa Betabara. 
JDG.7.25	Ba swala malena ba Mamidiani ba babeli, bo Orebu ni Zeebu, mi ba bulaela Orebu kwa Licwe la Orebu, ni Zeebu kwa Silubelo sa Waine se si bizwa Zeebu. Ba zwelapili ku lelekisa Mamidiani, mi ba tisa litoho za bo Orebu ni Zeebu ku Gidioni, ya n'a li kwa upa wa Nuka ya Jordani.
JDG.8.1	Batu ba Eferaimi ba li ku Gidioni, “Kikabakalañi ha n'o si ka lu biza ha u y'o lwanisa Mamidiani? S'o lu ezelize cwalo kiñi?” Ba bilaela maswe ka taba yeo.
JDG.8.2	Kono a ba bulelela, a li, “Se ni ezize na, ha si koni ku likanywa ni se mu ezize mina. Nihaili nto ye nyinyani ye ezizwe ki mina ba Eferaimi i fitelela kwahule ze ezizwe kaufela ki ba lusika lwa hesu. 
JDG.8.3	 Mulimu u mi file malena ba Mamidiani, bo Orebu ni Zeebu. Na, ni ezize sifi se si ka likanywa ni kezo yeo?” Ha s'a bulezi cwalo, bunyemi bwa bona bwa fela.
JDG.8.4	Gidioni ni batu ba hae ba mianda ye milalu ba fita kwa Nuka ya Jordani, mi ba i sila. Ne ba bombile luli, kono ne ba sa tundamezi ku lelekisa lila. 
JDG.8.5	A kupa batu ba mwa munzi wa Sukoti, a li, “Banabahesu, a mu ni fele kwateñi batu ba ka lico. Ba katezi, bohe, lu sa na ni ku lelekisa Zeba ni Zalumuna malen'a Mamidiani.”
JDG.8.6	Kono bazamaisi ba Sukoti ba li, “Se lu ka fela mpi ya hao lico ki sifi? Kanti ha mu si ka swala kale Zeba ni Zalumuna.”
JDG.8.7	Cwale Gidioni a li, “Ku lukile! Muñ'a Bupilo h'a ka ni fa Zeba ni Zalumuna, fohe ni ka t'o cancaula lilama za mina ka miutwa ni ka mikona!” 
JDG.8.8	Gidioni a ya kwa Penuele, mi a y'o fitisa kupo ye swana kwa batu ba mwateñi, kono batu ba mwa Penuele ba mu alaba ka kalabo ye swana ni ya ba mwa Sukoti. 
JDG.8.9	Cwale a li ku bona, “Ni ta y'o kuta ni nze ni iketile ni sa pila, mi ha ni ta kuta, ni ta t'o tuba yona tawala ye!”
JDG.8.10	Zeba ni Zalumuna ne ba se ba li kwa Karakora ni mpi ya bona. Kwa mpi kaufela ya batu ba mishobo ya mwa lihalaupa ne ku siyezi feela batu ba likiti ze lishumi ka ze ketalizoho. Ba ba ne ba shwile ne ba eza likiti ze mwanda ka ze mashumi a mabeli. 
JDG.8.11	Gidioni a zamaya ka nzila ye kulisa lihalaupa, kwa upa wa Noba ni Jogobeha, mi a ba tulukela ba sa itibezi. 
JDG.8.12	Malena ba Mamidiani ba babeli bao, bo Zeba ni Zalumuna, ba saba, kono a ba matisa, mane a ba swala, mi a hasanya mpi ya bona kamukana.
JDG.8.13	Gidioni mwan'a Joasi h'a kuta kwa ndwa a fita ka nzila ya kwa Haresi. 
JDG.8.14	A swala mutangana yo muñwi wa mwa Sukoti, mi a mu buza lipuzo. Mutangana yo a ñolela Gidioni mabizo a malena ni manduna ba mashumi a supile ka ba supile ba mwa Sukoti. 
JDG.8.15	Cwale Gidioni a ya kwa batu ba Sukoti mi a li, “Mwa hupula mo ne mu ni shwaulezi, nji? Ne mu ize ha ku na lico ze ne mu ka fa batu ba ka, niha ne ba katezi cwalo, kakuli ne ni si ka swala kale Zeba ni Zalumuna. Cwalehe, ki ba!” 
JDG.8.16	Kiha s'a nga mikakani ni mikona, mi a shapa manduna ba Sukoti. 
JDG.8.17	A tuba tawala ya mwa Penuele, mi a bulaya batu ba munzi wo.
JDG.8.18	Cwale a buza bo Zeba ni Zalumuna, a li, “Batu be mu bulaile kwa Tabore ne ba li cwañi?”
JDG.8.18	Ba alaba, ba li, “Ne ba swana ni wena. Yo muñwi ni yo muñwi wa bona n'a swana ni mwan'a mulena.”
JDG.8.19	Gidioni a li, “I n'e li banyani ba ka, bana ba bo ma luli. Ni tiisa ku konka kuli kambe ne mu si ka ba bulaya, ne ni si ke na mi bulaya ni mina.” 
JDG.8.20	Kih'a li ku Jeteri, mwan'a hae wa mweli, “Yema, u ba bulaye.” Kono mushimani h'a si ka comola mukwale wa hae. N'a saba kakuli n'a sa li mushimani yo munyinyani.
JDG.8.21	Kono Zeba ni Zalumuna ba bulelela Gidioni ba li, “Taha, wena munna, u t'o lu bulaya.” Cwale Gidioni a bulaya Zeba ni Zalumuna, mi a nga mikabo ye n'e li mwa milala ya likamele za bona.
JDG.8.22	Batu ba Isilaele ba li ku Gidioni, “U be mulen'a luna, wena, ni mwan'a hao, mane ku y'o fita ku muikulyowe. U lu pilisize kwa Mamidiani.”
JDG.8.23	Gidioni a alaba, a li, “Ha mu na ku buswa ki na, kamba mwan'a ka. Muñ'a Bupilo ki yena ya ta mi busa.” 
JDG.8.24	Kono a zwelapili ku bulela, a li, “Ni kupa nto i liñwi ku mina. Yo muñwi ni yo muñwi wa mina a ni fe macoco a mu hapile.” Mamidiani ne ba apala macoco a gauda, kakuli n'e li batu ba mwa lihalaupa.
JDG.8.25	Ba alaba, ba li, “Lu ka ku fa ona ka tabo.” Ba yala lisila, mi mutu ni mutu a t'o beya fateñi macoco a n'a hapile. 
JDG.8.26	Macoco a gauda a n'a kupile Gidioni n'a likana ni likilo ze mashumi a malalu ku sa balwi mikabo ya lifaha, maseka ni liapalo ze fubelu ze n'e apalwa ki malena ba Mamidiani, kamba mawenge a n'a li mwa milala ya likamele za bona. 
JDG.8.27	Ka gauda yeo, Gidioni a bupa siswaniso, mi a si beya mwa munzi wa hae wa Ofira. Maisilaele kamukana ba tuhela Mulimu, mi ba y'o lapela siswaniso seo. Taba yeo, ya ba inge siteo ku Gidioni ni lubasi lwa hae.
JDG.8.28	Mamidiani ba fenyiwa ki Maisilaele, mi ku sabisa kwa bona kwa fela. Naha ya ba mwa kozo ka lilimo ze mashumi a mane, Gidioni ha n'a sa pila.
JDG.8.29	Gidioni a y'o ina mwa ndu ya hae. 
JDG.8.30	A pepa bana ba mashumi a supile kakuli n'a na ni basali ba bañata. 
JDG.8.31	Hape n'a na ni siendi kwa Sikemi. Musali yo a pepa mwana, mi Gidioni a mu beya libizo la Abimeleki. 
JDG.8.32	Gidioni, mwan'a Joasi, a shwa a s'a supezi, mi a bulukwa mwa libita la Joasi ndat'ahe, kwa Ofira, munzi wa ba mba ya Abiezere.
JDG.8.33	Gidioni ha s'a shwile, ba sicaba sa Isilaele ba tokwa ku sepahala ku Mulimu hape, mi ba lapela bo Baale. Ba iketela Baale-Beriti ku ba mulimu wa bona. 
JDG.8.34	Ba tuhela ku lapela Muñ'a Bupilo, Mulimu wa bona, ya n'a ba pilisize kwa lila za bona kamukana ze ne ba potolohile. 
JDG.8.35	Hape ba tokwa ku itumela kwa lubasi lwa Gidioni, ka ze nde kaufela ze ne ba ezelize Maisilaele.
JDG.9.1	Abimeleki, mwan'a Jerubaale, a ya kwa Sikemi ko ne ku pila lusika lwa mba ya m'ahe kaufela. A ba bulelela. 
JDG.9.2	A li ku bona, “Mu buze banna ba Sikemi se ba tabela ki sifi? Ku buswa ki bana ba Jerubaale ba mashumi a supile kaufela, kamba ku buswa ki mutu a li muñwi feela? Mu hupule kuli, na ni mina, lu mali a li mañwi.” 
JDG.9.3	Banabahabo m'ahe ba ambolisana ni ba munzi wa Sikemi ka za hae. Ba lumelelana ku keta Abimeleki, kakuli n'e li mwanahabo bona. 
JDG.9.4	Ba mu fa mali a muwaya-waya a mashumi a supile a silivela a zwa mwa temple ya Baale-Beriti. Mi ka ona, a lifa matanya ba ba si na tuso kuli ba mu latelele. 
JDG.9.5	A ya kwa ndu ya ndat'ahe kwa Ofira, mi kwateñi, a y'o bulaya banabahabo ba mashumi a supile ka nako i liñwi, ili bana ba Jerubaale. Kono Jotami, mwan'a Jerubaale wa ñomba, n'a ipatile mi h'a si ka shwa. 
JDG.9.6	Cwale batu kamukana ba Sikemi ni ba Milo ba kopana hamoho, mi ba ya kwa kota ya oke kwa Sikemi ku y'o beya Abimeleki fa bulena.
JDG.9.7	Jotami h'a utwa cwalo, a y'o yema fahalimw'a Lilundu la Gerizimi, mi a ba huweleza, a li, “Mu ni teeleze banna ba Sikemi, mi Mulimu a te a mi utwe! 
JDG.9.8	Ka nako ye ñwi, likota za y'o ipatela mulen'a zona. Za li kwa kota ya olive, ‘U be mulen'a luna!’ 
JDG.9.9	Kota ya olive ya alaba, ya li, ‘Se mu bata kikuli ni tuhele ku tahisa mafula a ka, a ku kutekisa milimu ni batu, kuli ni t'o busa mina feela, nji?’ 
JDG.9.10	Cwale likota kiha li li kwa kota ya feiga, ‘Wena, taha! U t'o ba mulen'a luna.’ 
JDG.9.11	Kono kota ya feiga ya alaba, ya li, ‘Ni tuhele ku beya miselo ya ka ye minde, ye munati, ku t'o busa feela mina!’ 
JDG.9.12	Cwale likota za li kwa kota ya veine, ‘Wenahe, taha u t'o ba mulen'a luna!’ 
JDG.9.13	Kono kota ya veine ya alaba, ya li, ‘Ni tuhele ku zwisa waine ya ka, ye taibsa milimu ni batu, ku tela ku t'o busa mina feela?’ 
JDG.9.14	Cwale likota kamukana za li kwa mukakani. ‘Tahahe wena! U t'o ba mulen'a luna.’ 
JDG.9.15	Mukakani wa alaba, wa li, ‘Haiba luli mu bata kuli ni be mulen'a mina, mu tahe mu t'o pumulela mwa muluti wa ka. Haiba mu sa tahi, mulilo u ta zwa ku na, mi u ta cisa likota ze tala za mwa Lebanoni.’ ”
JDG.9.16	Jotami a zwelapili, a li, “Cwalehe, kana luli mu beile Abimeleki fa bulena ka swanelo ni ka niti, nji? Kikuli mu ezize Jerubaale ni bana ba hae hande, ni ku eza se ne si swanelwa ki likezo za hae? 
JDG.9.17	Mu hupule kuli ndate u mi lwanezi, mane a toboha bupilo bwa hae kuli a mi pilise kwa Mamidiani. 
JDG.9.18	Kono ki fa, kacenu mu fetuhezi lusika lwa ndate. Mu bulaile bana ba hae ba bashimani, ili banna ba mashumi a supile, ka nako i liñwi, mi cwale mu ketile Abimeleki, mwan'a hae wa ku pepa ni siendi sa mutanga, ku ba mulena wa Sikemi kabakala kuli ki mwanahabo mina. 
JDG.9.19	Cwalehe, haiba se mu ezize kacenu ku Jerubaale ni lubasi lwa hae ki sa niti, mi si lukile, fohe, mu pile ka kozo ni Abimeleki, ni yena a mi tabele. 
JDG.9.20	Kono hakusicwalo, ku Abimeleki ku zwe mulilo o ta cisa batu ba mwa Sikemi ni Milo, mi mulilo u zwe kwa batu ba Sikemi ni Milo, u cise Abimeleki.” 
JDG.9.21	Cwale Jotami a saba. A y'o yaha mwa Beere, kakuli n'a saba muhulwan'a hae Abimeleki.
JDG.9.22	Abimeleki a busa Isilaele ka lilimo ze talu. 
JDG.9.23	Cwale Mulimu a kenya sitoyo mwahal'a Abimeleki ni batu ba Sikemi, mane ba fetuhela Abimeleki. 
JDG.9.24	Kwa ezahala cwalo kuli Abimeleki ni batu ba Sikemi, ba ba ne ba mu suselize ku bulaya bana ba Jerubaale ba mashumi a supile, ba life kabakala kezo ya bona ye maswe. 
JDG.9.25	Batu ba Sikemi ba isa ba bañwi ku y'o lalela Abimeleki fa malundu, mi ba uzweza mañi ni mañi ya n'a fita ka nzila yeo. Abimeleki a bihelwa taba ye.
JDG.9.26	Gaali, mwan'a Ebedi, a taha kwa Sikemi ni bahulwani ba hae, mi batu ba Sikemi ba mu sepa hahulu. 
JDG.9.27	Ba ya mwa masimu a bona a likota za veine ku y'o nopa miselo ya ku ba ezeza waine, mi ba eza mukiti. Ba kena mwa ndu ya mulimu wa bona, ba ca, mi ba sheununa Abimeleki. 
JDG.9.28	Gaali a li, “Kiñi ha lu sebeleza Abimeleki? Kanti luna ba Sikemi lu batu ba ba cwañi? Mi yena ki mañi? Mwan'a Jerubaale! Mi Zebulu u laelwa ki yena? Kiñi ha lu mu sebeleza? Mu ipeye kwatas'a kukw'a mina Hamori, ya simuluzi mushiku wa mina! 
JDG.9.29	Ni lakaza kuli kabe ki na ya zamaisa batu ba! Kabe ne ni ka toola Abimeleki! Ne ni ka mu bulelela kuli, ‘Haiba u na ni mpi ye tuna cwalo zwela kwanu, lu t'o lwana!’ ”
JDG.9.30	Zebulu, ndun'a munzi, a nyemiswa ki pulelo ya Gaali. 
JDG.9.31	Kiha s'a luma batu ku Abimeleki kwa Aruma ku y'o li, “Gaali, mwan'a Ebedi, ni banabahabo ba tile mwa Sikemi, mi ha ba na ku ku lumelela ku kena mwa munzi mo. 
JDG.9.32	Cwalehe, wena ni batu ba hao mu swanezi ku toba busihu, ni ku y'o ipata mwa masimu. 
JDG.9.33	Mu zuhe kamuso lizazi ha li pazula, mi mu y'o lwanisa munzi ka sipundumukela. Cwale Gaali ni batu ba hae ha ba ka t'o mi lwanisa, mu ba nate ka ze mu sweli kaufela!”
JDG.9.34	Cwale Abimeleki ni batu ba hae kamukana ba zamaya busihu, mi ba y'o lalela ba Sikemi ka litopa ze ne. 
JDG.9.35	Gaali a zwela kwande, a y'o yema kwa munyako wa munzi. Abimeleki ni batu ba hae ba pundumuka mo ne ba ipatile. 
JDG.9.36	Gaali h'a ba bona, a li ku Zebulu, “Bona! Ki bale batu ba ba taha ku zwa kwa malundu!”
JDG.9.36	Zebulu a alaba, a li, “Ha si batu bale! Ki miluti feela ya mwa malundu.”
JDG.9.37	Gaali hape a li, “Talima! Ki batu ba ba taha mwa nzila bani, mi sitopa se siñwi si zwelela kwa neku la kota ya oke!”
JDG.9.38	Cwale Zebulu a li ku yena, “Taba ya hao ye tuna i kai? Ki wena ya n'a buzize kuli kiñi ha lu swanezi ku sebeleza mutu yo Abimeleki. Ki bao b'o n'o sheununa. Zamaya cwale, u y'o ba lwanisa.” 
JDG.9.39	Gaali a etelela batu ba Sikemi, mi a y'o lwanisa Abimeleki. 
JDG.9.40	Abimeleki a mu lelekisa, mi Gaali a saba. Ba bañata ba holofala, mane ku y'o fita kwa munyako wa munzi. 
JDG.9.41	Abimeleki a kutela kwa Aruma, mi Zebulu a leleka Gaali ni bahulwani ba hae, kuli ba si ke ba yaha mwa Sikemi.
JDG.9.42	Habusa batu ba mwa Sikemi ba ya kwa masimu, mi Abimeleki a utwa cwalo. 
JDG.9.43	A nga batu ba hae, a ba alula litopa ze talu, mi ba y'o ipata mwa masimu, ba nze ba ba litezi. Ba sa bona feela batu ba zwa mwa hae, ba pundumuka mo ne ba ipatile, mi ba ba bulaya. 
JDG.9.44	Abimeleki ni batu ba hae ba akufela kwapili ku y'o libelela munyako wa munzi. Litopa ze ñwi ze peli za lwanisa ba ba ne ba li mwa masimu, mi za ba bulaya kamukan'a bona. 
JDG.9.45	Abimeleki a lwanisa batu ba mwa munzi lizazi kaufela. A hapa munzi, mi a bulaya batu. Cwale a u tuba, mi a u selela ka lizwai.
JDG.9.46	Baeteleli ba tawa ya Sikemi ha ba utwa cwalo ba sabela kwa tawa ye tuna ya tempele ya mulimu ye bizwa Eli-Beriti. 
JDG.9.47	Abimeleki a bulelewa kuli ne ba se ba kopani hamoho. 
JDG.9.48	A kambama fa Lilundu la Zalumuna ni batu ba hae. A nga silepe, a lema mutai wa kota, mi a u beya fa liheta la hae. Kiha s'a bulelela batu ba hae kuli ni bona ba eze cwalo kapili. 
JDG.9.49	Batu kaufela kiha ba lema mitai, ba latelela Abimeleki, mi ba y'o i kubukanya kwa tawa. Ba i tumbeka mulilo, batu ba nze ba li mwahali, mi kaufel'a bona ba ba ne ba li mwa tawa ya Sikemi ba shwa. Ne ku na ni batu ba ba bata ku eza ba sikiti, ili banna ni basali.
JDG.9.50	Cwale Abimeleki a ya kwa Tebezi, a u beya mwahali, mi a u hapa. 
JDG.9.51	Mwateñi ne ku na ni tawala ye tiile, mi banna, ni basali hamohocwalo ni baeteleli kaufela ba matela kwateñi. Ba y'o ikiyela mwahali, mi ba y'o ina fa situwa. 
JDG.9.52	Abimeleki a t'o lwanisa tawa yeo, mi a ya kwa munyako ku y'o i cisa. 
JDG.9.53	 Kono musali a mu posa ka licwe la ku belisa, mi la mu pyata toho. 
JDG.9.54	Cwale a biza kapili mutangana ya n'a lwezi lilwaniso za hae, mi a mu bulelela, a li, “Comola mukwale wa hao, mi u ni fuulule. Ha ni lati ku bulelwa kuli ni bulailwe ki musali.” Cwale mutangana yo a mu taba, mi a shwa. 
JDG.9.55	Maisilaele ha ba bona kuli Abimeleki u shwile, ba ikela kwa mahae kamukan'a bona.
JDG.9.56	Kihona mw'a n'a lifiselizwe Abimeleki ki Mulimu ka mulatu wa ku foseza ndat'ahe kabakala ku bulaya banabahabo ba mashumi a supile. 
JDG.9.57	Mulimu hape a nyandisa batu ba Sikemi kabakala bumaswe bwa bona, sina mw'a n'a ba kutezi Jotami, mwan'a Jerubaale.
JDG.10.1	Mwamulaho a Abimeleki, Tola mwan'a Pua, ili muikulu wa Dodo, a t'o lukulula Isilaele. I n'e li wa lusika lwa Isakare, mi n'a yahile kwa Shamira, mwa malundu a naha ya Eferaimi. 
JDG.10.2	A ba mueteleli wa Isilaele ka lilimo ze mashumi a mabeli ka ze talu. Kiha s'a shwa, mi a bulukwa mwa Shamira.
JDG.10.3	Mwamulaho a hae kwa taha Jairi wa Mugiliadi. A t'o etelela Isilaele lilimo ze mashumi a mabeli ka ze peli. 
JDG.10.4	N'a na ni bana ba mashumi a malalu, ba ba ne ba pahamanga limbongolo ze mashumi a malalu. Ne ba na ni minzi ye mashumi a malalu mwa naha ya Giliadi, mi ni ka nako ye minzi yeo i sa bizwa Minzi ya Jairi ya Litende. 
JDG.10.5	Jairi a shwa, mi a bulukwa mwa Kamona.
JDG.10.6	Maisilaele hape ba foseza Muñ'a Bupilo. Ba lapela bo Baale ni Ashitaroti, milimu ya Siria ni Sidoni, ya Moabi, ya Amoni, ni ya Mafilisita. Ba siya Muñ'a Bupilo, mi ba tuhela ku mu lapela. 
JDG.10.7	Cwale Muñ'a Bupilo a nyemela Maisilaele, mi a ba liselela ku tulwa ki Mafilisita ni Maamoni. 
JDG.10.8	Ka sona silimo seo, ba tula Maisilaele ni ku ba nyandisa. Ka lilimo ze lishumi ka ze supile ni si li siñwi, ba nyandisa Maisilaele kamukana ba ba ne ba yahile kwa upa wa Nuka ya Jordani ni mwa Giliadi, mo ne ba yahile Maamori. 
JDG.10.9	Maamoni ni bona ba sila Jordani ku t'o lwanisa masika a Juda, Benjamine ni Eferaimi. Sicaba sa Isilaele ne si li mwa ziezi ye tuna.
JDG.10.10	Maisilaele kiha ba itilelela ku Muñ'a Bupilo, ba li, “Lu ku foselize kakuli lu ku siile wena Mulimu wa luna, mi lwa lapela bo Baale.”
JDG.10.11	Muñ'a Bupilo a alaba Maisilaele, a li, “Maegepita, Maamori, Maamoni, Mafilisita, 
JDG.10.12	Masidoni, Maameleke ni Mamidiani ba mi nyandisize ka linako za kale, mi mwa itilelela ku na. Kana ne ni si ka mi lamulela ku bona, nji? 
JDG.10.13	Kono nihakulicwalo mwa ni fulalela ku y'o lapela milimu i sili. Cwalehe, ha ni sa na ku mi lamulela hape. 
JDG.10.14	Mu zamaye, mu y'o itilelela kwa milimu ye mu iketezi. Ha mu kena mwa ziezi, i mi tuse.”
JDG.10.15	Kono batu ba Isilaele ba li ku Muñ'a Bupilo, “Lu ezize sibi. U eze m'o latela kaufela, kono kacenu u lu pilise.” 
JDG.10.16	Cwale ba tuhela milimu i sili, mi ba lapela Muñ'a Bupilo, mi ni yena a kala ku bilaela ka manyando a bona.
JDG.10.17	Cwale mpi ya Maamoni ya t'o tibelela mwa Giliadi. Haili batu ba Isilaele, bona, ba t'o tibelela mwa Mizipa. 
JDG.10.18	Baeteleli ni batu ba mwa Giliadi ba buzana, ba li, “Ki mañi ya ka etelela ndwa ku y'o lwanisa Maamoni? Yo, ki yena ya ka ba mueteleli wa luna, luna batu ba mwa Giliadi.”
JDG.11.1	Jefita wa mwa Giliadi, n'e li musole wa ndume. Ndat'ahe n'a bizwa Giliadi, mi m'ahe n'e li lihule feela. 
JDG.11.2	Giliadi yo n'a na ni bana ku musal'a hae, mi bana ba musal'a hae, ha ba se ba hulile, ba leleka Jefita, mi ba li ku yena, “Ha ku na s'o ka yola ku ndat'a luna. U mwana wa musali u sili.” 
JDG.11.3	Jefita a saba, mi a zwa kwa banabahabo. Kih'a y'o yaha mwa naha ya Tobo. A yembulula batu ba libangoki, ba ba ne ba potanga ni yena.
JDG.11.4	Mwamulahonyana, Maamoni ba lwanisa Isilaele. 
JDG.11.5	Zeo ha li ezahala, baeteleli ba Giliadi ba y'o kutisa Jefita ya n'a li mwa naha ya Tobo. 
JDG.11.6	Ba mu bulelela, ba li, “Taha, u t'o lu zamaisa kuli lu kone ku lwanisa Maamoni.”
JDG.11.7	Kono Jefita a alaba, a li, “Ne ni hupula kuli mu ni toile. Mu ni hapelelize ku siya ndu ya ndate. Cwale se mu til'o bata ku na, ha mu se mu li mwa butata, ki sifi?”
JDG.11.8	Ba li ku Jefita, “Lu kutela ku wena cwale, kakuli lu bata kuli u ye ni luna, lu y'o lwanisa Maamoni, mi u etelele batu ba Giliadi kamukana.”
JDG.11.9	Jefita a li ku bona, “Haiba mu ni kutiseza kwa hae ku y'o lwana ni Maamoni, mi haiba Muñ'a Bupilo a ni fa maata a ku ba tula, ki na ya ta ba mubusi wa mina.”
JDG.11.10	Ba mu alaba, ba li, “Lu ta eza hona m'o bulelela. Muñ'a Bupilo ki yena paki ya luna.” 
JDG.11.11	Cwale Jefita a ya ni baeteleli ba Giliadi, mi batu ba mu eza mubusi ni muzamaisi wa bona. Jefita kih'a ya kwa Mizipa, mi a kutela ku bulela muhupulo wa hae kaufela fapil'a Muñ'a Bupilo.
JDG.11.12	Jefita kiha s'a luma batu ku mulena wa Maamoni, ku y'o li ku yena, “Kañi ya hao ni na ki ifi? Kikabakalañi ha u til'o lwanisa naha ya ka?”
JDG.11.13	Mulena wa Maamoni a alaba batu ba Jefita, a li, “Kakuli Maisilaele ha ba zwile kwa Egepita, ba ngile naha ya ka, ku zwa kwa Nuka ya Arinoni, mane ku y'o fita kwa Nuka ya Jaboki ni ya Jordani. Cwale u swanezi ku i kutisa ka kozo.”
JDG.11.14	Jefita a kutisa kalabo ku mulena wa Maamoni. 
JDG.11.15	Ka batu bao, a li, “Maisilaele ha ba si ka nga naha ya Moabi kamba ya Amoni. 
JDG.11.16	Maisilaele ha ba zwile mwa Egepita, ba pazuzi lihalaupa fahali ku y'o fita kwa Liwate le Lifubelu, mane ba t'o fita mwa Kadeshi. 
JDG.11.17	 Cwale, kiha ba luma batu ku mulena wa Edomo ku y'o kupa ku lumelelwa ku fita mwa naha ya hae. Kono mulena wa Edomo a ba hanisa. Kiha ba kupa hape ku mulena wa Moabi, kono ni yena cwalo a hana. Kabakaleo Maisilaele ba ina mwa Kadeshi. 
JDG.11.18	 Cwale ba fita mwa lihalaupa. Ba potoloha naha ya Edomo ni naha ya Moabi, ba be ba t'o fita kwa upa wa naha ya Maobi, mwabuse bwa Nuka ya Arinoni. Ba t'o tibelela fo, kono ha ba si ka silela mwabuse bwa kwanu bwa Nuka ya Arinoni kakuli n'e li ona mululwani ni naha ya Moabi. 
JDG.11.19	 Cwale Maisilaele ba lumela batu ku Sihoni, ili yena mulena wa Maamori, ya n'a pila mwa Heshiboni, ku y'o kupa kuli ba lumelelwe fu fita mwa naha ya hae ha ba ya ku ya bona. 
JDG.11.20	Kono Sihoni a hanisa Maisilaele ku eza cwalo. Kiha s'a taha ni mpi ya hae kamukana ku t'o tibelela mwa Jahazi, mi ba lwanisa Maisilaele. 
JDG.11.21	Kono Muñ'a Bupilo, Mulimu wa Isilaele, a fa Maisilaele maata a ku tula Sihoni ni batu ba hae kaufela. Kamukwaocwalo Maisilaele ba nga naha kamukana mo ne ku yahile Maamori. 
JDG.11.22	Ba hapa naha ya Maamori kaufela ku zwa kwa Nuka ya Arinoni kwa mboela, ku y'o fita kwa Nuka ya Jaboki kwa mutulo, ni ku zwa kwa lihalaupa kwa upa, mane ku y'o fita kwa Nuka ya Jordani kwa wiko. 
JDG.11.23	Cwalehe, i n'e li Muñ'a Bupilo, Mulimu wa Isilaele, ya n'a lelekisize Maamori fapil'a Maisilaele. 
JDG.11.24	Cwale fa, wena u lika ku i kutisa, nji? U ka na wa ipulukela z'o filwe kamukana ki mulimu wa hao Kemoshi. Kono luna, lu ta ipulukela linto kamukana ze lu hapezwi ki Muñ'a Bupilo, Mulimu wa luna. 
JDG.11.25	 Kana wena u hupula kuli u fita Balaki, mwan'a Zipora, mulena wa Moabi? H'a si ka fumbela Isilaele, kamba n'a ezize cwalo? Kana a kile a lu lwanisa, nji? 
JDG.11.26	Isilaele u yahile mwa Heshiboni, Aroere ni mwa minzi ye fakaufi ni yona, hamohocwalo ni minzi kamukana ye fa munanga wa Arinoni, ka lilimo ze mianda ye milalu. Kikabakalañi ha n'o si ka i liulula nako ye kaufela? 
JDG.11.27	Batili, ha ku na se ni ku foselize. Ki wena ya fosa ka ku ni tiseza ndwa. Kono Muñ'a Bupilo ki yena Muatuli, ya ta keta kacenu mwahal'a Maisilaele ni Maamoni.” 
JDG.11.28	Kono mulena wa Maamoni h'a si ka isa pilu kwa litaba z'a n'a mu lumelezi Jefita.
JDG.11.29	Cwale moya wa Muñ'a Bupilo wa taha ku Jefita. A pazula Giliadi ni Manase fahali, mi a kutela kwa Mizipa mwa Giliadi. Ku zwa fo a ya ku Amoni. 
JDG.11.30	Jefita a sepisa Muñ'a Bupilo, a li, “U ni fe maata a ku tula Maamoni. 
JDG.11.31	Kiha ni ta ku ezeza sitabelo sa ku cisa sa mutu wa pili ya ka zwa mwa ndu ya ka ku t'o ni katanyeza, ha ni kuta ni nze ni tuzi. Ni ta ku fa mutu yo, a be sitabelo.”
JDG.11.32	Jefita kiha s'a sila nuka ku y'o lwana ni Maamoni, mi Muñ'a Bupilo a mu fa maata a ku ba tula. 
JDG.11.33	A ba bulaya ka buñata ku zwa kwa Aroere ku y'o fita kwa sibaka se si bapani ni Miniti, hamoho ni minzi ye mashumi a mabeli, ili mwa nzila ya ku y'o fita kwa Abele-Keramimi. Kwa ba ni pulao ye tuna hahulu, ni Maamoni ba tulwa ki Maisilaele.
JDG.11.34	Jefita ha s'a kutile kwa hae kwa Mizipa, mwan'a hae wa musizana a taha a mu bina-binela ku t'o mu katanyeza, a nz'a liza kalupa. I n'e li yena feela mwan'a hae a nosi mwa mba ya m'ahe ni ndat'ahe. N'a si na mwana u sili wa mushimani kamba wa musizana. 
JDG.11.35	 Ndat'ahe h'a mu bona, a pazula liapalo za hae ka maswabi, mi a li, “Mawee, mwan'a ka. U pazula pilu ya ka! Kiñi ha ku ba wena ya ni utwisa butuku? Ni itamile ku Muñ'a Bupilo ka buitamo bo bu tiile, mi ha ni koni ku bu sinya!”
JDG.11.36	Yena a mu bulelela, a li, “Haiba u sepisize Muñ'a Bupilo, eza s'o bulezi kuli u ta si eza ka na. Muñ'a Bupilo ki yena ya ku tusize ku kutiseza lila za hao bumaswe, ili bona Maamoni.” 
JDG.11.37	Kono a kupa ndat'ahe, a li, “U ni ezeze nto i liñwi feela. U ni lumelele ku y'o zamaya-zamaya fa malundu, ka likweli ze peli ni balikani ba ka, ni y'o lila kakuli ni swanezi ku shwa ni sa li mwalyanjo.” 
JDG.11.38	A mu bulelela kuli a ye, mi a mu lumelela ku y'o feza likweli ze peli. Yena ni balikani ba hae ba funduka ku ya kwa malundu, mi a y'o lilela kwateñi ka ku ziba kuli u ta shwa a sa li kalibe. 
JDG.11.39	Mwamulaho a likweli ze peli a kutela ku ndat'ahe. Jefita a eza mw'a n'a sepiselize Muñ'a Bupilo. Mwana a shwa a sa li kalibe.
JDG.11.39	Ki fona fo ku simuluhezi mwa Isilaele mukwa wo. 
JDG.11.40	Basali ba Maisilaele ba yanga mazazi a mane, ka silimo ni silimo, ku y'o silisa mwan'a Jefita wa Mugiliadi.
JDG.12.1	Batu ba Eferaimi ba bizwa, ba sila Nuka ya Jordani ku ya kwa Zafoni, mi ba li ku Jefita, “Kikabakalañi ha u silile ku y'o lwanisa Maamoni u si ka lu biza kuli lu ye ni wena? Cwalehe, lu ta ku ciseza mwa ndu!”
JDG.12.2	Kono Jefita a ba bulelela, a li, “Na, ni batu ba ka, lu bile ni kañi ye tuna hahulu ni Maamoni. Ne ni mi bizize luli, kono ha mu si ka taha ku t'o ni tusa. 
JDG.12.3	Ha ni se ni boni kuli ha mu tahi ku t'o lu lamulela, na itombola bupilo, na sila ku y'o lwanisa Maamoni, mi Muñ'a Bupilo a ni fa maata a ku ba tula. Cwale, mu t'o ni lwanisezañi ka nako ye?” 
JDG.12.4	Jefita a kopanya sicaba sa Giliadi, a lwana ni ba Eferaimi, mi a ba tula. Maeferaimi ne ba ize, “Mina Magiliadi ba ba mwa Eferaimi ni Manase, mu babalehi mwa Eferaimi mo.” 
JDG.12.5	Magiliadi ba hapa mipao fo ne ku silelwa Nuka ya Jordani, ku hanisa Maeferaimi ku sila. Mueferaimi ha n'a bata ku toba, n'a kupa ku lumelelwa ku sila, mi batu ba Giliadi ne ba buzanga puzo ye li, “Wena u Mueferaimi, nji?” Mwendi n'a ka li, “Batili”. 
JDG.12.6	Kacwalo ne ba ka mu hapeleza ku bulela linzwi la, “Shiboleti.” Kono yena ha n'a ka li, “Siboleti,” kakuli n'a palelwa ku li bulela hande, fo ne ba ka mu swala ni ku mu bulaela hona fo fa mupao wo wa Jordani. Ka yona nako yeo kwa bulaiwa Maeferaimi ba likiti ze mashumi a mane ka ze peli.
JDG.12.7	Jefita wa Mugiliadi a zamaisa Isilaele lilimo ze silezi. Kiha s'a shwa, mi a bulukiwa mwa munzi wa habo mwa Giliadi.
JDG.12.8	Mwamulaho a Jefita, Ibizani wa Betelehema a etelela sicaba sa Isilaele. 
JDG.12.9	N'a na ni bana ba bashimani ba mashumi a malalu ni ba basizana ba mashumi a malalu hape. A nyalisa basizana bao kwa mishobo i sili, mi hape a y'o ngela bana ba hae ba bashimani basali ba mishobo i sili. Ibizani a zamaisa Isilaele lilimo ze supile. 
JDG.12.10	Kih'a shwa, mi a bulukwa mwa Betelehema.
JDG.12.11	Mwamulaho a Ibizani, Eloni wa Zebuloni a etelela Isilaele lilimo ze lishumi. 
JDG.12.12	Kiha s'a shwa, mi a bulukwa mwa Ajaloni mwa naha ya Zebuloni.
JDG.12.13	Mwamulaho a Eloni, Abadoni, mwan'a Hilele wa kwa Piratoni, a zamaisa Isilaele. 
JDG.12.14	N'a na ni bana ba bashimani ba mashumi a mane ni baikulu ba mashumi a malalu ba ba ne ba zamaya fa limbongolo ze mashumi a supile. Abadoni a zamaisa Isilaele lilimo ze supile ni si li siñwi. 
JDG.12.15	Kiha s'a shwa ni yena, mi a bulukwa kwa Piratoni mwa naha ya Eferaimi, ili mwa malundu a naha ya Maamaleke.
JDG.13.1	Maisilaele ba foseza Muñ'a Bupilo hape, mi a ba tuhelela ku luiwa ki Mafilisita lilimo ze mashumi a mane.
JDG.13.2	Ne ku na ni mutu ya n'a bizwa Manoa. N'a li mwa munzi wa Zora, mi i n'e li wa lusika lwa Dani. Musal'a hae n'a si ka pepa mwana ni kamuta. 
JDG.13.3	Lingeloi la Muñ'a Bupilo la iponahaza ku yena, mi la li, “Ha u si ka ba wa pepa mwana ni kamuta, kono cwale u tuha u itwala, mi u ta pepa mwana wa mushimani. 
JDG.13.4	U tokomele kuli u si ke wa nwa waine kamba se si kola kaufela, kapa ku ca lico ze hanisizwe. 
JDG.13.5	 U ta itwala, mi u ta pepa mwana wa mushimani. U si ke wa lika ku mu kuta milili, kakuli ku zwa lizazi l'a ta pepwa, u ta ba ya ketezwi Mulimu, a li Munazareni. U ta kala musebezi wa ku lamulela sicaba sa Isilaele kwa Mafilisita.”
JDG.13.6	Cwale musali a y'o bulelela munn'a hae, a li, “Mutu wa Mulimu n'a tile ku na, mi n'a bonahala ku sabisa inge lingeloi la Mulimu. Ha ni si ka mu buza kw'a zwa, mi hape h'a si ka ni bulelela libizo la hae. 
JDG.13.7	Kono u ni bulelezi feela kuli ni ta itwala ni pepe mwana wa mushimani. Hape a ni bulelela kuli ni si ke na nwa waine, kamba sifi ni sifi se si kola, kapa ku ca lico ze hanisizwe, kakuli mwana yo u ta ketelwa Mulimu, a be Munazareni bupilo bwa hae kaufela.”
JDG.13.8	Cwale Manoa a lapela ku Muñ'a Bupilo, a li, “Muñ'a Bupilo, mutu yo wa Mulimu y'o lumile a kutele hape ku luna, mi a t'o lu taluseza se lu swanela ku si eza ku mwana ha s'a pepilwe.”
JDG.13.9	Mulimu a eza mw'a n'a kupezi Manoa, mi lingeloi la hae la ya ku musali ha n'a inzi mwa simu. Kono ka nako yeo munn'a hae Manoa n'a li siyo. 
JDG.13.10	Cwale a mata kapili ku y'o bulelela munn'a hae, a li, “Bona! Mutu ya n'a tile ku na zazi lani, u iponahalize ku na hape.”
JDG.13.11	Manoa a yema, mi a latelela musal'a hae. A ya ku mutu yo, mi a mu buza, a li, “Ki wena mutu ya n'a bulezi ni musal'a ka, nji?”
JDG.13.11	Yena a li, “Ee.”
JDG.13.12	Cwale Manoa a li, “Haiba s'o bulezi si ka ezahala, mushimani yo u ta ba cwañi? U ta eza musebezi mañi?”
JDG.13.13	Lingeloi la Mulena la alaba Manoa, la li, “Musal'a hao u swanezi ku eza ze ni mu bulelezi kamukana. 
JDG.13.14	A si ke a ca se si ezizwe ka miselo ya likota za veine. A si ke a nwa waine kamba ze kola kaufela, kapa ku ca lico ze hanisizwe. A eze ze ni mu bulelezi kamukana.”
JDG.13.15	Manoa a li ku yena lingeloi, “Muñ'a ka, u si ke wa ya pili. Litela lu ku apehele pulinyana.”
JDG.13.16	Kono lingeloi la li ku yena, “Niha ni ka ina, ha ni na ku ca lico za mina. Kono ha mu bata ku apeha puli yeo, mu i cise kuli i be sitabelo ku Muñ'a Bupilo.” Manoa n'a si ka lemuha kuli n'a li lingeloi la Muñ'a Bupilo.
JDG.13.17	Manoa a li kwa lingeloi, “U lu bulelele libizo la hao kuli i te lu ku hupule muta li ta ezahala z'o lu bulelezi.”
JDG.13.18	 Lingeloi la mu buza, la li, “U batelañi ku ziba libizo la ka? Ki kunutu.”
JDG.13.19	Manoa kiha s'a nga pulinyana ni mabele, mi a li ezeza Muñ'a Bupilo sitabelo fa katala ka licwe. Yena Muñ'a Bupilo a eza ka mukwa o komokisa, Manoa ni musal'a hae ba nze ba talimile. 
JDG.13.20	Malimi a mulilo a nz'a ya mwahalimu ku zwa fa katala, bo Manoa ni musal'a hae ba bona lingeloi la Muñ'a Bupilo li ya kwahalimu mwahal'a malimi a mulilo. Cwale ba wela fafasi ka lipata. 
JDG.13.21	Manoa ni musal'a hae ha ba si ka bona lingeloi leo hape. Cwale Manoa a lemuha kuli mutu yo n'e li lingeloi la Muñ'a Bupilo.
JDG.13.22	Manoa a li ku musal'a hae, “Lu se lu shwile kakuli lu boni Mulimu.”
JDG.13.23	Kono musal'a hae a alaba, a li, “Kabe Muñ'a Bupilo n'a bata ku lu bulaya, kabe n'a si ka amuhela limpo za luna, n'a si ke a lu bonisa ze kaufela, kamba ku lu bulelela lika ze cwalo ka nako ye.”
JDG.13.24	Musali yo a pepa mwana wa mushimani, mi a mu beya libizo la Samisoni. Mwana a hula, mi Muñ'a Bupilo a mu fuyaula. 
JDG.13.25	Mi ha n'a li mwa mafulo a Dani, mwahal'a Zora ni Eshitaoli, moya wa Muñ'a Bupilo wa kena ku yena.
JDG.14.1	Samisoni a ya kwa Timina, kw'a il'o bona kalibe ya Mufilisita. 
JDG.14.2	A kutela kwa hae, mi a y'o bulelela ndat'ahe ni m'ahe, a li, “Ni boni musizana wa Mufilisita kwa Timina. Mu y'o ni ngela yena, ni bata ku mu nyala.”
JDG.14.3	Kono bo ndat'ahe ni m'ahe ba li ku yena, “Kiñi s'o y'o batela musali kwa Mafilisita ba ba si ka ya kwa mupato? Kikuli ha u koni ku fumana musali mwahal'a banabahenu, kamba kwa batu ba ku luna kaufela?”
JDG.14.3	Kono Samisoni a bulelela ndat'ahe, a li, “Yo ki yena ye ni lakaza kuli mu ni batele yena. Na mu lata.”
JDG.14.4	Ndat'ahe ni m'ahe ne ba sa zibi kuli ki Muñ'a Bupilo ya n'a mu ezize cwalo, kakuli yena Muñ'a Bupilo n'a bata mukwa wa ku lwanisa Mafilisita. Ka nako yeo Mafilisita ne ba busa Maisilaele.
JDG.14.5	Samisoni a ya kwa Timina ni ndat'ahe ni m'ahe. Ha ba fita kwa masimu a likota za veine, a utwa tau i mu honela. 
JDG.14.6	Kono moya wa Muñ'a Bupilo wa fa Samisoni maata. A pazula tau yeo fahali ka mazoho, inge ya pazula kapulinyana. Kono n'a si ka bulelela ndat'ahe kamba m'ahe s'a n'a ezize.
JDG.14.7	Cwale a y'o ambola ni musizana, mi a mu lata hahulu. 
JDG.14.8	Mwamulaho a mazazinyana, Samisoni a kuta ku y'o mu nyala. A zwa mwa nzila ku y'o bona tau y'a n'a kile a bulaya, mi a komoka h'a y'o fumana limuka, mane ni linosi, mwa mba ya tau ye shwile. 
JDG.14.9	A lafela linosi mwa mazoho a hae, mi a zamaya a li cela mwa nzila. A y'o fa kwateñi ndat'ahe ni m'ahe. Ba li ca ni bona, kono Samisoni n'a si ka ba bulelela kuli u li lafile mwa mba ya tau ye shwile.
JDG.14.10	Ndat'ahe a ya kwa ndu ya musizana yo, mi Samisoni a eza mukiti hona ko. Wo, ne li ona mukwa wa micaha. 
JDG.14.11	Mafilisita ha ba mu bona, ba tisa micaha ba mashumi a malalu ku t'o ina ni yena. 
JDG.14.12	Samisoni a li ku bona, “Mu teeleze, ni mi yumbe liyumbo. Ni ta mi fa mapeka a mashumi a malalu a lisila le linde, ni liapalo ze nde ze mashumi a malalu haiba mu ka kona ku li tungununa mwa mazazi a supile, mukiti u si ka fela kale.” 
JDG.14.13	Haiba mu ka palelwa ku li tungununa mwa mazazi a supile mu swanezi ku ni fa mapeka a mashumi a malalu a lisila le linde ni liapalo ze nde ze mashumi a malalu.”
JDG.14.13	Ba li ku yena, “Bulela liyumba la hao, lu li utwe.”
JDG.14.14	A li,
JDG.14.14	“Ku muci ku zwile se si ciwa.
JDG.14.14	Ku ya maata ku zwile se si munati.”
JDG.14.14	Mwamulaho a mazazi a malalu ne ba sa palelwa ku tungununa liyumbo leo.
JDG.14.15	Ka lizazi la bune, ba li ku musal'a Samisoni, “Shemba-shemba munn'a hao kuli a lu bulelele taluso ya liyumbo leo. Ha u sa ezi cwalo, lu ta cisa ndu ya ndat'aho, ni wena lu ku cizese mwateñi. Mina ba babeli mu lu memile kuli mu t'o lu uzweza, ha ku cwalo, nji?”
JDG.14.16	Musal'a hae kiha s'a ya ku Samisoni a nz'a lila, a li, “Ha u ni lati! U ni toile! U bulelezi banabahesu liyumbo, mi ha u si ka ni bulelela se li talusa!”
JDG.14.16	A li ku yena, “Bona, nihaili bo ndate kamba bo ma ha ni si ka ba taluseza lona. Cwale wena ni ka ku bulelela cwañi lona?” 
JDG.14.17	A mu lilela cwalo ka mazazi a supile a mukiti wo kaufela, mi ka la busupa Samisoni a mu bulelela taluso ya nguli yeo, kakuli n'a nz'a mu kolomani ka yona. Cwale a y'o bulelela banabahabo. 
JDG.14.18	Ka la busupa, lizazi li si ka likela kale, batu ba mwa hae ba t'o li ku Samisoni,
JDG.14.18	“Kana se si ka fita linosi kwa munati ki sifi?
JDG.14.18	Mi se si ka fita tau kwa maata ki sifi?”
JDG.14.18	Samisoni a alaba, a li,
JDG.14.18	“Kabesi mwa limisa komu ya ka,
JDG.14.18	ne mu si ke mwa ziba kalabo.”
JDG.14.19	Cwale moya wa Muñ'a Bupilo wa mu fa maata, mi a ya kwa Ashikeloni. A y'o bulaya batu ba mashumi a malalu kwateñi, a ba tubula, mi liapalo za bona a t'o li fa micaha b'a n'a yumbile liyumbo. Kiha s'a siya musal'a hae, mi a kutela habo a halifisizwe ki ze ezahalile. 
JDG.14.20	Haili yena musali a fiwa mulikan'a Samisoni, ili ya n'a inzi ni yena ka nako ya linyalo.
JDG.15.1	Mwamulaho a nakonyana, ha ku kutulwa mabele, Samisoni a y'o potela musal'a hae, mi a mu lwalela pulinyana. A bulelela mukwenyan'a hae, a li, “Ni bata ku ya kwa ndu ya musal'a ka.”
JDG.15.1	Kono yena, a mu hanisa ku ya kwateñi. 
JDG.15.2	A bulelela Samisoni, a li, “Ne ni hupula kuli u mu hanile, kabakaleo ni mu nyalisize ku mulikan'a hao. Kono nihakulicwalo, munyan'a hae ki yo munde hahulu. U nyale yena.”
JDG.15.3	Samisoni a li, “Cwale, ha i sa na ku ba mulatu wa ka, ka ze ni ta eza kwa Mafilisita!” 
JDG.15.4	Kiha s'a y'o swala mawawa a mianda ye milalu. A' tama ka bubeli kwa mihata, mi a beya lumonyi fo i t'o kopanela mihata. 
JDG.15.5	Cwale a tumbula mamonyi, a kasheza mawawa ao mwa masimu a Mafilisita a mabele. A cisa mabele, isiñi a n'a kutuzwi feela, kono ni ona mabele kaufela a n'a sa li mwa masimu. Likota za olive ni zona za ca. 
JDG.15.6	Mafilisita ba buza, ba li, “Kanti ya ezize cwana ki mañi?” Ba utwa kuli ki Samisoni, kabakala kuli mukwenyan'a hae wa Mutimina u nyalisize mwan'a hae ku munna u sili. Mafilisita kiha ba y'o cisa musali yo ka mulilo mane a shwa, kihona ba cisa ni ndu ya ndat'ahe.
JDG.15.7	Samisoni a ba bulelela, a li, “Ze ki zona ze mu eza! Na konka kuli ha ni na ku itulela feela, konji ha ni se ni mi kutiselize bumaswe ni mina!” 
JDG.15.8	Kih'a ba lwanisa ka buhali, mi a bulaya ba bañata. Cwale a y'o ina mwa liñope la licwe fa Lilundu la Etami.
JDG.15.9	Mafilisita ba taha, ba t'o tibelela mwa naha ya Juda, mi ba lwanisa munzi wa Lehi. 
JDG.15.10	Batu ba Juda ba ba buza, ba li, “Mu lu lwanisezañi?”
JDG.15.10	Ba alaba, ba li, “Lu til'o swala Samisoni, ni ku y'o mu eza mw'a lu ezelize ni luna.” 
JDG.15.11	Cwale batu ba Juda ba likiti ze talu ba ya kwa liñope fa Lilundu la Etami, ba y'o li ku Samisoni, “Ha u zibi kuli lu busiwa ki Mafilisita? Cwale u lu ezelizeñi cwalo?”
JDG.15.11	A alaba, a li, “Ni ba ezize sona se ba ni ezize ni na.”
JDG.15.12	Ba mu bulelela, ba li, “Lu tezi ku t'o ku tama, kuli lu y'o ku fa Mafilisita.”
JDG.15.12	Samisoni a li, “Mu ni sepise kuli ha mu na ku ni bulaya ili mina.”
JDG.15.13	Ba li, “Luna! Batili, lu til'o ku tama feela, mi lu ku ise ku bona. Ha lu na ku ku bulaya.” Cwale ba mu tama ka mihala ye mibeli ye minca, mi ba mu zwisa fa lilundu.
JDG.15.14	H'a y'o fita kwa Lehi, Mafilisita ba taha, ba mu matela ba nze ba mu huweleza. Moya wa Muñ'a Bupilo wa mu fa maata, a puma mihala ye n'e mu tamile kwa mazoho ka bunolo sina bwanda bo bu cile. 
JDG.15.15	A fumana mutahali wa mbongolo, o bukiti. A u kwaula, mi ka ona a bulaya batu ba sikiti. 
JDG.15.16	Cwale Samisoni a opela, a li,
JDG.15.16	“Ka mutahali feela wa mbongolo
JDG.15.16	ni bulaile batu ba sikiti.
JDG.15.16	Ka mutahali wa mbongolo
JDG.15.16	ni ba kubukanyize mabunda-bunda.”
JDG.15.17	Ku zwa fo, a lata mutahali, mi sibaka seo sa bizwa Lilundu la Mutahali.
JDG.15.18	Samisoni a nyolwa hahulu, cwale a kupa ku Muñ'a Bupilo, a li, “Wena ya ni file maata a ku tula, kikuli cwale ni ka bulaiwa ki linyolwa mane ni be ni swalwe ki Mafilisita ba ba si ka ya kwa mupato?” 
JDG.15.19	Mulimu kih'a sa punya musima fafasi hona mwa Lehi moo, mi kwa zwa mezi. Samisoni a nwa, mi a kala ku ikutwa hande hahulu. Cwale musima wo wa bizwa Eni-Hakore, mi u sa li teñi ni kacenu.
JDG.15.20	Samisoni a etelela Isilaele lilimo ze mashumi a mabeli, naha i nze i sa buswa ki Mafilisita.
JDG.16.1	Samisoni h'a zwa fo, a ya kwa Gaza. Kwateñi a y'o bona lihule, mi a fosa ni yena. 
JDG.16.2	Batu ba Gaza ba utwa kuli Samisoni u teñi. Cwale ba t'o beya sibaka seo mwahali, mi ba mu litela kwa minyako ya munzi. Ba kuza busihu kaufela, ba nze ba li, “Lu ta litela ku fita lizazi li pazula, mi fohe, lu ta mu bulaya.” 
JDG.16.3	Kono Samisoni a itulela mwa ndu ku fitela malungasiku. Cwale a zuha, a swala likwalo za kwa munyako, a li kumula ni misumo ya zona hamoho ni lipakiso kamukana. A li lwala fa maheta, mi a ya ni zona fahalimw'a lilundu le li talimani ni Heberoni.
JDG.16.4	Mwamulahonyana, Samisoni a latana ni musali yo muñwi wa mwa Libala la Soreke ya n'a bizwa Delila. 
JDG.16.5	Bazamaisi ba Mafilisita ba ketalizoho ba ya ku musali yo, mi ba li ku yena, “U mu shembe, mi u zibe kuli kikabakalañi h'a na ni maata cwalo, ni mo lu ka konela ku mu tama kuli a si ke a kona ku itamulela hape. Yo muñwi ni yo muñwi wa luna u ta ku fa mali a muwaya-waya a silivela a eza sikiti ni mwanda.”
JDG.16.6	Cwale Delila a li ku Samisoni, “A ku ni bulelele kikabakalañi ha u na ni maata cwalo. Haiba mutu n'a ka bata ku ku tama kuli u palelwe ku itamulela, n'a ka eza cwañi?”
JDG.16.7	Samisoni a alaba, a li, “Haiba ni ka tamiwa ka mihala ye mezi ye supile, ye si ka omiswa, ni ta londa sina batu kaufela.”
JDG.16.8	Cwale manduna bao ba Mafilisita ba tiseza Delila mihala ye mezi ye supile ye si ka omiswa, mi a tama Samisoni ka yona. 
JDG.16.9	Delila n'a na ni banna ba ba ne ba litezi mwa ndu ye ñwi. Cwale, a huweleza, a li, “Samisoni! Mafilisita ki ba, ba taha!” Kono yena a pumaka mihala sina bwanda bo bu babuhile. Cwale ni ka nako yeo ba tokwa ku ziba kunutu ya maata a hae.
JDG.16.10	Delila a bulelela Samisoni, a li, “Bona, ki lishea feela l'o ni ezize, mi u ni pumile. Cwalehe, mwanahesu, u ni bulelele mw'a ka konela mutu ku ku tama.”
JDG.16.11	A mu bulelela, a li, “Ha ba ka ni tama ka mihala ye minca, ye si ka sebeza, ni ta londa sina batu kaufela.”
JDG.16.12	Ni teñi Delila a bata mihala ye minca, mi a mu tama ka yona. Cwale a huwa, a li, “Samisoni! Mafilisita ki ba, ba taha!” Ne ku na ni batu ba ba ne ba litezi mwa ndu ye ñwi. Ni hona hape Samisoni a puma mihala kwa mazoho sina bwanda.
JDG.16.13	Delila a li ku Samisoni, “U sa kutezi ku ni sheeka ni ku ni puma. U ni bulelele mw'a ka konela mutu ku ku tama.”
JDG.16.13	Samisoni a li ku Delila, “Haisi ha u ka indela milili ya ka fa mabala fo ku lukelwa masila, ka likalulo ze supile, mi wa li tiisa ka mapo, fohe, ni ka londa sina batu kamukana.”
JDG.16.14	Delila cwale a mu omba-omba ku mu lobaza, a indela likalulo ze supile za milili ya hae fa mabala fo ku lukelwa masila. Kih'a i tiisa ka mapo, mi a huwa, a li, “Samisoni! Mafilisita ki ba, ba fitile!” Kono h'a zuha, a comola milili ya hae fa mabala ao.
JDG.16.15	Cwale Delila a li ku yena, “Kiñi ha u li wa ni lata, bo kanti ha u ni lati? U s'o ni sheekile halalu, mi ha u si ka ni bulelela kale kuli kikabakalañi ha u na ni maata cwalo.” 
JDG.16.16	A tundamena ku mu kupa cwalo ka zazi ni zazi. Samisoni a kataliswa ki ku n'o mu swenya cwalo, mane a ba a lakaza ku shwa. 
JDG.16.17	A feleleza ka ku mu bulelela niti, a li, “Ha ni si ka kutiwa milili haisali ni pepwa. Ni kile na ketelwa Mulimu, mi na ba mutu wa hae ku zwa zazi le ni pepwa. Haiba ni ka kutiwa milili, maata a ka a ta fela, mi ni ta ba mutu ya londile sina batu kamukana.”
JDG.16.18	Delila h'a bona kuli cwale u mu bulelezi niti, a lumela liñusa kwa manduna ba Mafilisita, a li, “Mu kutele kwanu hañwi feela. U ni bulelezi niti cwale.” Kiha ba taha ni mali. 
JDG.16.19	A mu omba-omba ka ku isamezisa yena, ku mu lobaza, mi a biza mutu ku t'o mu kuta milili. Cwale a lika ku mu shangumuna, kono Samisoni n'a s'a felezwi ki maata. 
JDG.16.20	Delila a huwa, a li, “Samisoni! Mafilisita ki ba, ba fitile!” Samisoni a zuha a nz'a hupula, a li, “Ni ta banduka ka ku itamulela, ni ikele sina kamita.” N'a sa zibi kuli Mulimu n'a s'a mu siile. 
JDG.16.21	Mafilisita ba mu swala, mi ba mu punya meeto. Ba mu isa kwa Gaza, mi ba y'o mu tama ka mawenge a kopa. A y'o beleka kwa sikayo sa mwa tolongo. 
JDG.16.22	Kono milili ya hae ya kala ku hula hape.
JDG.16.23	Baeteleli ba Mafilisita ba kopana hamoho ku ca mukiti ni ku ezeza Dagoni, mulimu wa bona, sitabelo se situna. Ba opela, ba li, “Mulimu wa luna u lu file maata a ku tula Samisoni, sila sa luna!” 
JDG.16.24	Mi batu ha ba mu bona, ba opela lipina za ku lumba mulimu wa bona, ba li, “Mulimu wa luna u lu file maata a ku tula sila sa luna, ya lu sinyelize naha, ni ku bulaya ba ku luna ba bañata!” 
JDG.16.25	Ne ba ikola, ba li, “A mu bize Samisoni, lu t'o mu sheununa!” Ha ba y'o zwisa Samisoni mwa tolongo, ba mu sheununa, mi ba y'o mu yemisa mwahal'a misumo ya macwe ye n'e sweli situwa sa ndu. 
JDG.16.26	Samisoni a li ku mushimani ya n'a mu sweli kwa lizoho, “U ni swalise misumo ye sweli ndu. Ni bata ku yendamena ku yona.” 
JDG.16.27	Ndu yeo ne i tezi banna ni basali. Baeteleli ba Mafilisita ba ketalizoho ni bona ne ba li teñi kamukana. Mi hape, fa situwa ne ku na ni banna ni basali ba ba ne ba bata ku eza likiti ze talu, ili ba ba ne ba buha Samisoni ni ku mu sheununa.
JDG.16.28	Samisoni kiha s'a lapela, a li, “Muñ'a Bupilo ya Pahami, u ni hupule. U ni hupule Mulimu, mi u ni fe maata hape hañwi feela, kuli ka ona munatelo wo, u li muñwi, ni lifise Mafilisita meeto a ka.” 
JDG.16.29	Samisoni a swala misumo ye mibeli yeo, mi a sikatela ku yona ka maata a hae kaufela. 
JDG.16.30	Kih'a huwa, a li, “A ni shwe ni Mafilisita!” A kasha ka maata a hae kaufela, mi ndu ya wela baeteleli ni batu kamukana. A bulaya batu ba bañata ka lifu la hae ku fita b'a n'a bulaile ha n'a sa pila.
JDG.16.31	Banyani ba hae ni bahabo kaufela ba t'o nga situpu sa hae, mi ba y'o mu buluka mwahal'a Zora ni Eshitaoli, mwa libita la Manoa ndat'ahe. N'a etelezi Isilaele lilimo ze mashumi a mabeli.
JDG.17.1	Ne ku na ni munna ya n'a bizwa Mika, ya n'a yahile mwa naha ya malundu ya Eferaimi. 
JDG.17.2	A bulelela m'ahe, a li, “H'a n'o uzwelizwe muwaya-waya o eza sikiti ni mwanda wa silivela, n'o kutile lisholi. Ne ni ku utwile ha n'o kuta ka manzwi a, 
JDG.17.3	Ni tiisa kuli, ka tato ya ka, silivela yeo ni ifa Muñ'a Bupilo kuli ka yona ni ezeza mwan'a ka siswaniso sa kota se si apesizwe ka silivela ye shengunuzwi.’ Bona, mali ki a, ku na. Ki na ya n'a ngile. Na ku kutiseza ona.”
JDG.17.3	M'ahe a li, “Mwan'a ka, Muñ'a Bupilo a ku tohonolofaze!” 
JDG.17.4	Mika a kutiseza mali ao ku m'ahe. M'ahe a nga fateñi mianda ye mibeli ya muwaya-waya, a' fa mumbuti, y'a ezize siswaniso se si betilwe fa kota, mi mumbuti a si kwahela ka silivela. Sa y'o beiwa mwa ndu ya Mika.
JDG.17.5	Mutu yo, Mika, n'a na ni sibaka sa hae sa ku lapelela. A eza milimu ye miñwi ya maswaniso ni za ku i apesa, mi a keta yo muñwi wa bana ba hae ku ba muprisita wa hae. 
JDG.17.6	 Ka nako yeo ne ku si na mulena mwa Isilaele, mi mutu ni mutu n'a ikezeza mw'a n'a latela.
JDG.17.7	Ne ku na ni mutangana ya n'a ina mwa munzi wa Betelehema, mwa Juda. I n'e li Mulivi ya n'a ina mwahal'a lusika lwa Juda. 
JDG.17.8	A zwa mwa Betelehema ku y'o bata f'a ka yaha. Ha n'a nz'a zamaya cwalo, a t'o fita fa ndu ya Mika mwa naha ya malundu ya Eferaimi. 
JDG.17.9	Mika a mu buza, a li, “U zwa kai?”
JDG.17.9	Yena a alaba, a li, “Ni Mulivi wa mwa Betelehema, mwa Juda. Ni zamaya ni bata fo ni ta yaha.”
JDG.17.10	Mika a li, “A lu ine hamohohe. U be muelezi ni muprisita wa ka, mi ni ta ku fanga lishumi la muwaya-waya ka silimo, liapalo ni lico za hao.” 
JDG.17.11	Mucaha wa Mulivi yo a lumela ku ina ni Mika, mi a ba sina mwan'a hae. 
JDG.17.12	Mika a mu keta ku ba muprisita wa hae, mi a ina mwa munzi wa hae. 
JDG.17.13	Mika a li, “Cwale ni bona kuli Muñ'a Bupilo u ta ni lukiseza lika kamukana, kakuli muprisita wa ka ki Mulivi.”
JDG.18.1	Ka nako yeo ne ku si na mulena mwa Isilaele. Ka ona mazazi ao, ba lusika lwa Dani ne ba bata naha mo ne ba ka yaha. Ku fitela nako yeo, ne ba si ka fiwa kale naha ye li ya bona luli mwa masika a Isilaele kamukana. 
JDG.18.2	Cwale batu ba Dani ba keta banna ba ketalizoho ba lindume mwa limba za bona kaufela, mi ba zwa mwa Zora ni Eshitaoli, mi ba ba luma ku y'o twela naha. Cwale ba ya kwa naha ya malundu ya Eferaimi, mi ba y'o ina mwa ndu ya Mika. 
JDG.18.3	Ha ne ba sa li mo, ba lemuha mubulelelo wa mutanga wa Mulivi yo, kiha ba mu buza, ba li, “U ezañi kwanu? Ya ku tisize kwanu ki mañi?”
JDG.18.4	A ba alaba, a li, “Ni ezize tumelelano ni Mika. Ni muprisita wa hae, mi wa ni lifa.”
JDG.18.5	Ba li ku yena, “A ku lu buzeze Mulimu haiba lu ta kondisa ze lu zamaela.”
JDG.18.6	Muprisita a alaba, a li, “Mu si ke mwa bilaela ka se si ñwi. Muñ'a Bupilo wa mi babalela mwa musipili wo.”
JDG.18.7	Cwale batu ba ketalizoho bao ba funduka, mi ba ya mwa munzi wa Laishi. Ba bona batu ba mwateñi, mo ne ba pilela ka buiketo, sina Masidoni. I n'e li batu ba kozo, ba ba kuzize, ba si na likañi mwahal'a bona. Ne ba na ni ze ne ba tokwa kamukana. Ne ba pila kwahule ni Masidoni, mi ba si na taba ni mutu. 
JDG.18.8	Batu bao ba ketalizoho ha ba kutela kwa Zora ni Eshitaoli, ba buziwa ki bahabo bona ze ba il'o fumana. 
JDG.18.9	Ba ba alaba, ba li, “A lu yeñi, lu y'o ba lwanisa. Lu boni naha, mi ki ye nde hahulu. Mu si ke mwa ina kwanu ku si na se mu eza. A mu akufe. Mu kene mi mu ikungele yona! 
JDG.18.10	Ha mu ya, mu ta y'o fumana kuli batu ba teñi ba iketile. Ki naha ye tuna, ye na ni lika kaufela z'a tokwa mutu.”
JDG.18.11	Cwalehe, banna ba mianda ye silezi ba lusika lwa Dani ba funduka mwa Zora ni Eshitaoli, ba itukiselize ku y'o lwana. 
JDG.18.12	Ba ya, mi ba y'o tibelela kwa wiko wa Kiryati-Jearimi, ili munzi wa mwa Juda. Ki lona libaka, sibaka seo ha si sa bizwa Mafulo a Dani. 
JDG.18.13	Ha ba zwa fo, ba y'o fita kwa ndu ya Mika, mwa naha ya malundu ya Eferaimi.
JDG.18.14	Cwale banna ba ketalizoho ba ba ne ba il'o twela naha ye potolohile munzi wa Laishi, ba li kwa balikani ba bona, “Kana mwa ziba kuli hona mwa ndu mo, ku na ni mulimu wa siswaniso o ezizwe fa kota ye kwahezwi ka silivela? Hape, ku na ni milimu ye miñwi hamoho ni za ku i apesa. Mu hupula kuli lu eze cwañi?” 
JDG.18.15	Cwale ba kwenuha, mi ba ya kwa ndu ya Mika, mw'a n'a pila mutangana wa Mulivi. Ba mu buza mw'a zuhela. 
JDG.18.16	Ka yona nako yeo, masole ba Dani ba mianda ye silezi, ba ba ne ba itukiselize ku lwana, ne ba yemi kwa munyako wa munzi. 
JDG.18.17	Matwela ba ketalizoho ba kenelela mwa ndu, mi ba y'o nga siswaniso se ne si apesizwe ka silivela ye shengunuzwi. Ba nga ni maswaniso a mañwi, ni za ku a apesa. Muprisita yena a siyala kwa munyako ni masole ba mianda ye silezi.
JDG.18.18	Banna bao ha ba se ba keni mwa ndu ya Mika ni ku y'o nga mwateñi milimu, muprisita a li, “Mu ezañi?”
JDG.18.19	Ba li ku yena, “Kuza. U si ke wa bulela. A lu ye kamukana, u be muprisita ni muelezi wa luna. Kikuli ha u lati ku ba muprisita wa lusika lo luñwi lwa Isilaele ku fita ku ba muprisita wa mba ya mutu a li muñwi feela, nji?” 
JDG.18.20	Taba yeo ya tabisa hahulu muprisita. Cwale a nga efoda, maswaniso a milimu, ni siswaniso sa kota mi a ya ni bona.
JDG.18.21	Ba kwenuha, mi ba tangeta bana, likomu ni liluwo la bona. 
JDG.18.22	Ha ba se ba zamaile sibakanyana ku zwa fa ndu ya Mika, ba ba yahile ni yena ba bizezwa kwa ndwa, mi ba y'o swala ba Dani. 
JDG.18.23	Bona ba nze ba ba huweleza, banna ba Dani ba fetuha, mi ba buza Mika, ba li, “Taba ki ifi? Batu ba kaufela ki bañi?”
JDG.18.24	Yena a li, “Kanti mu bulelañi ha mu li, ‘Taba ki fi?’ Mu nga muprisita wa ka, ni milimu ye ni ikezelize, ibe mwa ikela! Cwale na, ni siyalezwi ki sika mañi?”
JDG.18.25	Batu ba Dani ba mu bulelela, ba li, “Bunde kikuli u si ke wa bulela se siñwi hape, hakusicwalo batu ba ba ka nyema, mi ba ku lwanisa. Wena ni lubasi lwa hao kamukana ne mu ta shwa.” 
JDG.18.26	Cwale ba Dani ba zamaya. Mika a bona kuli ne ba mu fita kwa maata, kiha s'a kutela kwa hae.
JDG.18.27	Ba Dani ba nga lika z'a n'a ikezelize Mika, hamohocwalo ni muprisita wa hae. Cwale ba y'o lwanisa Laishi, munzi wa batu ba kozo, batu ba ba kuzize. Ba bulaya batu bao, mi ba cisa munzi. 
JDG.18.28	Ne ku si na y'a n'a ka ba lamulela, kakuli munzi n'o li kwahule hahulu ku zwa mwa Sidoni, mi hape ne ba si na taba ni batu ba bañwi. I n'e li mwa libala li li liñwi ni Beti-Rehobo. Ba Dani ba zusa munzi wo, mi ba ikahela mwateñi. 
JDG.18.29	Ba u biza Dani, libizo la kukw'a bona Dani, mwan'a Jakobo. Pili, munzi o n'o bizwa Laishi. 
JDG.18.30	Bana ba Dani ba beya siswaniso kuli si lapelwe. Jonatani mwan'a Gerishomi, mwan'a Mushe, a ba yena muprisita wa bona, ni ba lusika lwa hae ba ba baprisita ba bona ku fitela batu ba naha yeo ha ba hapiwa ku y'o ba batanga. 
JDG.18.31	Haili siswaniso sa Mika sona, sa siyala hona mo, ku fitela Tende ya Mulimu i zwa mwa Shilo.
JDG.19.1	Ka ona mazazi ao, ha ne ku si na mulena mwa Isilaele, ne ku na ni Mulivi kwahule mwa naha ya malundu ya Eferaimi. A nga musali mwa Betelehema, ili mwa naha ya Juda, ku ba siendi sa hae. 
JDG.19.2	Kono musali yo a mu nyemela, mi a kutela ku ndat'ahe kwa Betelehema. A y'o ina kwateñi likweli ze ne. 
JDG.19.3	Cwale munna a lela ku mu latelela, kuli a y'o mu kutisa. A nga mutang'a hae ni limbongolo ze peli. Musali yo, a amuhela munn'a hae mwa ndu ya ndat'ahe. Ndat'ahe h'a mu bona, a mu lumelisa ka tabo ye tuna. 
JDG.19.4	Ndat'ahe a mu tundamena kuli a ine, mi yena a tola mazazi a malalu. Bo mutu ni musal'a hae ne ba nze ba ca lico ni ku lobala hona mo. 
JDG.19.5	Ka lizazi la bune ba zuha i sa li kakusasa, mi ba itukizesa ku zamaya. Kono ndat'ahe musali a li ku Mulivi, “Kala ku kushuka pili. U ta ikutwa hande ha u s'o cile, kihona u ta zamaya.”
JDG.19.6	Cwale banna bao ba babeli ba ina, ba ca ni ku nwa hamoho. Cwale ndat'ahe musizana a li ku mukwenyan'a hae, “Lobala, u itabise.”
JDG.19.7	Munna yo a bata ku funduka, kono ndat'ahe musizana a mu susueza kuli a ine, cwale a lobala hape. 
JDG.19.8	Ka lizazi la buketalizoho, a zuha i sa li kakusasa luli kuli a zamaye, kono ndat'ahe musali a li, “U kushuke pili. U ta funduka ha ku se ku tutumukile.” Cwale banna bao ba babeli ba ca hamoho.
JDG.19.9	Munna yo ni siendi sa hae ni mubeleki wa hae ha ba se ba funduka, ndat'ahe a li, “Bona, i s'e li manzibwana, kanti ne i ka ba hande ha ne mu ka lobala, kakuli ku tuha ku unsufala. Mu ine mu be ni nako ye nde. Mu ta pakela kamuso mu swale musipili wa mina wa ku ya kwa hae.”
JDG.19.10	Kono munna yo n'a sa lati ku lobala hape. Cwale yena ni siendi sa hae ba funduka ba liba kwa Jebusi, ili ona Jerusalema. Ne ba na ni limbongolo ze peli, ze na ni lisale fa mikokoto. 
JDG.19.11	I n'e s'e li busihu ha ba sutelela kwa Jebusi, mubeleki ha s'a li ku mulen'a hae, “Kiñi ha lu sa lobali mwa munzi wa Jebusi mo?”
JDG.19.12	Kono mulen'a hae a li, “Ha lu na ku lobala mwa munzi wa batu be si Maisilaele. Lu ta fitelela, lu ye kwa Gibeya. 
JDG.19.13	Ki musipili o mukuswani, mi lu ta y'o lobala kwa Gibeya kamba kwa Rama.” 
JDG.19.14	Kiha ba fitelela Jebusi, ba zwelapili mwa musipili wa bona. Lizazi ha li y'o likela, ba fita mwa Gibeya, mwa naha ya lusika lwa Benjamine. 
JDG.19.15	Ba fapuha mi ba y'o ina fa patelo ya munzi, kono kwa tokwa ni ya ba fa matibelelo.
JDG.19.16	Ka yona nako yeo, batu ha ba kotoka ku zwa kwa masimu, kwa t'o fita munna-muhulu. N'a simuluha kwa naha ya malundu ya Eferaimi, kono n'a s'a yahelezi mwa Gibeya. Batu ba mwateñi n'e li ba lusika lwa Benjamine. 
JDG.19.17	Munna-muhulu a bona muenyi fa patelo ya munzi, mi a mu buza, a li, “U zwa kai? U ya kai?”
JDG.19.18	Mulivi a mu alaba, a li, “Lu zwa kwa Betelehema mwa Juda, mi lu ya kwa naha ya Eferaimi mwahal'a malundu ko ni yahile. Ne ni ile kwa Betelehema, kono cwale ni kutela kwa hae. Nihakulicwalo ha ku na mutu ya ni file matibelelo. 
JDG.19.19	Lu na ni ze lu tokwa kaufela, bucwañi bwa limbongolo za luna, buhobe ni waine za siendi sa ka ni na, hamohocwalo ni za mubeleki wa ka.”
JDG.19.20	Munna-muhulu a li, “A lu yeñi kwa ndu ya ka! Ni ta mi babalela. Mu si ke mwa lobala fa patelo.” 
JDG.19.21	Kiha s'a ya ni bona kwa ndu ni ku fa limbongolo za bona lico. Baenyi ba hae ba tapa kwa mahutu, ba ca, ba nwa.
JDG.19.22	 Ne ba sa nze ba ikola, ha ku t'o fita batu ba libangoki ba ba zwa mwa hae, ba t'o beya ndu mwahali, mi ba kala ku ngongota fa sikwalo. Ba bulelela munna-muhulu, ba li, “Zwisa mutu y'o keni ni yena mwa ndu mo! Lu bata ku t'o fosa ni yena!”
JDG.19.23	Kono munna-muhulu a zwela fande, mi a li ku bona, “Batili, balikani! Mu si ke mwa eza nto ye maswe, ya buhule bo bu cwalo! Mutu yo ki muenyi wa ka. 
JDG.19.24	A mu bone! Yo ki siendi sa hae, mi yo ki mwan'a ka wa kalibe. Ni ta ba zwiseza fande hona cwanoñu fa, mu ba nge, mi mu eze mo mu latela ka bona. Kono mu si ke mwa eza bumaswe bo bu cwalo ku mutu yo!” 
JDG.19.25	Kono batu bao ne ba sa utwi. Cwale Mulivi a zwiseza siendi sa hae kwande. Ba mu swala, ba mu tundanisa busihu kaufela ba sa pumuli konji kakusasa.
JDG.19.26	Ha ku patalala, musali yo a taha, mi a t'o wela fa munyako wa ndu ya munna yo, mo ne ku inzi munn'a hae. A ina hona fo mane la pazula. 
JDG.19.27	Kakusasa Mulivi h'a zuha, mi h'a kwalula sikwalo kuli ba funduke, a fumana siendi sa hae si lapalalile fapil'a ndu, si otololezi mazoho kwa munyako. 
JDG.19.28	Mulivi yo a li, “Yema, lu zamaye!” Kono ne ku si na kalabo. Kiha s'a mu paheka fa mbongolo, mi ba funduka ku liba kwa hae. 
JDG.19.29	 H'a y'o fita, a kena, mi a nga tipa. Cwale a nga situpu sa siendi sa hae, a si pumaka libindi ze lishumi ka ze peli, mi a li lumela mwa mabaka kaufela a naha ya Isilaele. 
JDG.19.30	Mutu ni mutu ya n'a boni kezo yeo a li, “Ha lu si ka bona nto ye cwalo ni kamuta! Ha ku si ka ba kwa ezahala taba ye cwalo haisali Maisilaele ba zwa mwa Egepita! Mu hupule se siñwi fa teñi! Lu ta eza cwañi ka taba ye cwana?”
JDG.20.1	Batu kamukana ba Isilaele, ku zwa kwa mutulo ku ba Dani, ku y'o fita kwa mboela kwa Beeresheba, ni ku zwa upa mwa naha ya Giliadi ba alaba pizo yeo. Ba t'o kopana inge mutu a li muñwi fapil'a Muñ'a Bupilo kwa Mizipa. 
JDG.20.2	Baeteleli ba masika a Isilaele kamukana ne ba li teñi kwa kopano yeo ya batu ba Mulimu. Ne ku na ni masole ba likiti ze mianda ye mine ba ba ne ba zamaya ka mahutu. 
JDG.20.3	Ba lusika lwa Benjamine ba utwa kuli Maisilaele kaufela ba ile kwa Mizipa.
JDG.20.3	Maisilaele ba buza ba li, “A mu lu bulelele, mulatu wo u tile cwañi?” 
JDG.20.4	Malivi ya n'a bulaezwi siendi sa hae a alaba, a li, “Siendi sa ka, ni na, ne lu ile kwa Gibeya, mwa naha ya Benjamine, ku y'o kupa malobalo mwateñi. 
JDG.20.5	Batu ba mwa Gibeya ba t'o ni bata busihu bo, ba t'o beya ndu mwahali. Ba ne ba lelile ku ni bulaya, kono bakeñisa cwalo, ba swala siendi sa ka likalala, mane a ba a shwa. 
JDG.20.6	Kiha ni nga situpu, na si pumaka libindi-bindi, mi na li lumela mwa libaka za Isilaele kamukana. Batu ba, ba ezize kezo ya buhule ye maswe mwahal'a luna. 
JDG.20.7	Kaufel'a mina fa, mu Maisilaele. Lu ta eza cwañihe ka taba ye cwalo?”
JDG.20.8	Batu kamukana ba yema, ba li, “Ha ku na wa ku luna ya ka kutela kwa hae, i ka ba ya pila mwa tende, kamba mwa ndu. 
JDG.20.9	Se lu ka eza ki se. Lu ka keta banna ba bañwi ku y'o lwanisa Gibeya. 
JDG.20.10	Kalulo ya bulishumi ya batu ba Isilaele i ta tiseza masole lico. Ba bañwi ba ta y'o bakisa ba Gibeya ka bumaswe bwa kezo ye ba ezize mwa Isilaele.” 
JDG.20.11	Cwale batu kaufela mwa Isilaele ba kopana ka mulelo u li muñwi, wa ku y'o lwanisa munzi.
JDG.20.12	Masika a Maisilaele kamukana a luma balumiwa mwa naha ya lusika lwa Benjamine kaufela ku y'o li, “Kezo ye, ye maswe cwana, mu i ezize cwañi? 
JDG.20.13	Cwale a mu lu fe libangoki zeo ze mwa Gibeya, kuli lu ba bulaye, mi lu zwise bumaswe bo mwa Isilaele.” Kono bana ba Benjamine ba tokwa ku isa pilu ku ze ne bulelwa ki Maisilaele ba bañwi. 
JDG.20.14	Ba zwa mwa minzi kamukana ya Benjamine ku taha mwa Gibeya ku t'o lwanisa batu ba Isilaele. 
JDG.20.15	Ka lona lizazi leo, ba Benjamine ba biza masole ba likiti ze mashumi a mabeli ka ze silezi mwa minzi ya bona. Kwand'a bao, bona ba munzi wa Gibeya ba kopanya hape banna ba mianda ye supile ba ba ketilwe hande ka tokomelo. 
JDG.20.16	Mwa palo yeo kaufela ne ku na ni batu ba mianda ye supile ba ba ketilwe hande ka tokomelo, ili ba nzohoto kaufel'a bona. Yo muñwi ni yo muñwi wa bona n'a kona ku nonga mulili ka kafwililo, a sa shuti ni hanyinyani. 
JDG.20.17	Maisilaele ba kopanya masole ba ba lutilwe hande ba likiti ze mianda ye mine, ku sa balwi lusika lwa Benjamine.
JDG.20.18	Maisilaele ba ya kwa sibaka se si lapelelwa, ili kwa Betele. Kwateñi, ba y'o buza Mulimu, ba li, “Lusika lo lu swanela ku lwanisa ba Benjamine pili ki lufi?”
JDG.20.18	Muñ'a Bupilo a alaba, a li, “Ki lusika lwa Juda.”
JDG.20.19	Habusa, Maisilaele ba y'o tibelela fakaufi ni munzi wa Gibeya. 
JDG.20.20	Ba y'o lwanisa lusika lwa Benjamine, mi ba beya masole mwa libaka za bona, ku talimana ni munzi. 
JDG.20.21	Mpi ya Benjamine ya zwa mwa hae, mi lizazi li si ka likela kale, ba bulaya masole ba Maisilaele ba likiti ze mashumi a mabeli ka ze peli. 
JDG.20.22	Cwale mpi ya Maisilaele ya tiya pilu, mi ba y'o beya masole mwa libaka za bona sina pili. 
JDG.20.23	Batu ba Isilaele ba ya kwa sibaka sa ku lapelela, mi ba y'o lilela fapil'a Muñ'a Bupilo ku fitela lizazi li likela. Ba mu buza, ba li, “Kana lu ka kuta hape ku y'o lwanisa banabahabo luna ba Benjamine, naa?”
JDG.20.23	Muñ'a Bupilo a alaba, a li, “Ee.”
JDG.20.24	Cwale Maisilaele ba yela ba lusika lwa Benjamine hape. 
JDG.20.25	Ba Benjamine ba zwa mwa Gibeya lwa bubeli, mi fo ba y'o bulaya ba likiti ze lishumi ka ze supile ni si li siñwi kwa masole ba Maisilaele. 
JDG.20.26	Cwale batu ba Isilaele kaufela ba ya kwa Betele ku y'o lila. Ba ina fapil'a Muñ'a Bupilo, ba si na se ba cile ku fitela manzibwana. Ba fitisa litabelo za ku tiisa bulikani mi ba cisa litabelo ze ñwi fapil'a Muñ'a Bupilo. 
JDG.20.27	Maisilaele ba buza Muñ'a Bupilo puzo. Likwati la Bulikani ne li li mwa Betele ka ona mazazi ao. 
JDG.20.28	Finehasi mwan'a Eliazare, mwan'a Aruni, n'a sa li babalela. Maisilaele ba buza, ba li, “Kana lu kutele ku y'o lwanisa banabahabo luna ba Benjamine hape, kamba lu tuhele?”
JDG.20.28	Muñ'a Bupilo a li, “Mu y'o lwana. Kamuso mu ta ba tula.”
JDG.20.29	Cwale Maisilaele ba pata masole ba bañwi mwa matuko a munzi wa Gibeya. 
JDG.20.30	Lwa bulalu hape, ba y'o lwanisa ba mpi ya Benjamine, mi ba beya masole ba bona mwa libaka za ku lwanela, ba nze ba talimezi kwa Gibeya, sina mo ne ba ezelize pili. 
JDG.20.31	Ba Benjamine ba zwela kwande ku y'o lwana, mi ba iswa kwahule ni munzi. Sina pili, ba kala ku bulaya batu ba ba mwa nzila ye ya kwa Betele, mwa nzila ya Gibeya ni mwa naha feela. Ba bulaya Maisilaele ba mashumi a malalu. 
JDG.20.32	Ba Benjamine ba li, “Lu ba fenyize sina pili.”
JDG.20.32	Kono Maisilaele ba li, “A lu kuteñi ngombemongo, mi lu ba ise kwahule ni munzi, ili kwa mikwakwa.” 
JDG.20.33	Cwale mpi ye tuna ya Maisilaele ya kutela mwamulaho, mi ya y'o kopanela hape kwa Baale-Tamare. Kono banna ba bañwi, ba ba ne ba potolohile munzi ba nze ba u lalezi, ba pundumuka mo ne ba ipatile mwa sibaka sa macwe se ne si potolohile Gibeya. 
JDG.20.34	Banna ba, ba ketilwe hande ka tokomelo mwa Isilaele kaufela, ili ba likiti ze lishumi, ba lwanisa Gibeya, mi ndwa ya tatafala. Ba Benjamine ne ba si ka lemuha kuli ba tuha ba fela. 
JDG.20.35	Muñ'a Bupilo a fa Maisilaele maata a ku tula mpi ya ba Benjamine. Maisilaele ba bulaya lila ze likiti ze mashumi a mabeli ka ze ketalizoho ni mwanda ka lona lizazi leo. 
JDG.20.36	Kiha ba Benjamine ba lemuha kuli ba tuzwi.
JDG.20.36	Maisilaele ne ba sabile ba Benjamine kakuli ne ba sepile banna be ne ba patile mwa matuko a Gibeya. 
JDG.20.37	Batu bao ba matela kapili kwa Gibeya, ba hasana, mi ba bulaya ufi ni ufi mwa hae. 
JDG.20.38	Mpi ya Maisilaele ni batu ba ba ne ba ipatile ne ba lumelelani ka poniso ye ñwi. Poniso n'e li lilu la musi o tunya mwa hae. 
JDG.20.39	Maisilaele ba ba lwana ne ba na ni ku fetuha. Ba Benjamine, ka nako yeo, ne ba se ba bulaile Maisilaele ba mashumi a malalu. Ba bulelelana, ba li, “Ee, lu ba tuzi sina pili.” 
JDG.20.40	Cwale poniso ya bonahala. Lilu la musi la kala ku tunya mwa hae. Ba Benjamine ba itemuna, mi ba komoka ha ba bona munzi kamukana u ca mulilo. 
JDG.20.41	Cwale Maisilaele ba fetuha, mi ba Benjamine ba kena mwa ziezi, kakuli ba lemuhile kuli ba tuha ba tulwa. 
JDG.20.42	Ba saba Maisilaele, mi ba matela mwa naheñi, kono ha ba si ka punyuha. Ba swalwa mwahal'a mpi ye tuna ni batu ba ba ne ba zwa kwa hae, mi ba bulaiwa. 
JDG.20.43	Maisilaele ne ba swasize lila, mi ba ba matisa ba sa pumuli, mane ku y'o fita kwa upa wa Gibeya, ba nze ba ba bulaya ha ba mata cwalo. 
JDG.20.44	Masole ba Benjamine ba likiti ze lishumi ka ze supile ni si li siñwi, ba ba tiile, ne ba bulailwe. 
JDG.20.45	Ba bañwi ba sabela mwa naheñi, kwa Licwe la Rimoni. Ba likiti ze ketalizoho ku bona ba bulaelwa mwa linzila. Maisilaele ba lelekisa ba ba siyezi, mi ba ba pumaka libindi-bindi. Ba bulaya ba likiti ze peli. 
JDG.20.46	Hamoho ne ku bulailwe ba Benjamine ba likiti ze mashumi a mabeli ka ze ketalizoho lona lizazi leo feela, kaufel'a bona ili masole ba lindume.
JDG.20.47	Kono batu ba mianda ye silezi ba fetuha, ba matela mwa naheñi kwa Licwe la Rimoni, mi ba y'o ina kwateñi likweli ze ne. 
JDG.20.48	Maisilaele ba kutela ba Benjamine ba ba siyezi, mi ba bulaya banna ba munzi, hamohocwalo ni limunanu ni lika kamukana ze ba fumana. Ba cisa minzi kaufela fa silalanda seo.
JDG.21.1	Batu ba Isilaele ne ba ezize sepiso ye tiile ku Muñ'a Bupilo ha ne ba li kwa Mizipa, ba li, “Ha ku na munna wa lusika lwa Benjamine ya ka lumelelwa ku nyala bana ba luna.” 
JDG.21.2	Batu ba ya kwa Betele, ba y'o ina fapil'a Muñ'a Bupilo ku fitela manzibwana. Ba silisa, ba tabehile hahulu. 
JDG.21.3	Ba li, “Muñ'a Bupilo, Mulimu wa Isilaele, taba ye i tile cwañi? Kikabakalañi lusika lo luñwi lwa sicaba sa Isilaele ha lu siyo?”
JDG.21.4	Habusa, i sa li kakusasa, batu ba pakelela ku yaha katala hona fo. Ba eza litabelo za buitumelo ni za ku cisa mutumbi. 
JDG.21.5	Ba buza, ba li, “Kwa masika a Isilaele kamukana, ki bafi ba ba si ka taha fapil'a Muñ'a Bupilo mwa mukopano wo?” Ne ba itamile ka buitamo bo bu tiile, kuli ufi ni ufi ya si ke a taha fapil'a Muñ'a Bupilo kwa Mizipa u ta bulaiwa. 
JDG.21.6	Kono batu ba Isilaele ba utwela banabahabo bona butuku, ili lona lusika lwa Benjamine. Ba li, “Isilaele u latehezwi ki lo luñwi lwa masika a hae kacenu. 
JDG.21.7	Lu ka eza cwañi ku fumanela ba ba siyezi basali? Ne lu se lu ikonkile fapil'a Muñ'a Bupilo kuli ha lu na ku ba lumelela ku nyala bana ba luna.”
JDG.21.8	Cwale ba buza, ba li, “Kwa masika kamukana a Isilaele ki bafi ba ba si ka taha fapil'a Muñ'a Bupilo kwa Mizipa?” Ba fumana kuli mwa lusika lwa Jabeshi, wa mwa Giliadi, ne ku si na mutu ya n'a tile kwa mafulo ku t'o kopana ni ba bañwi. 
JDG.21.9	Batu ha ba bizwa ku t'o kopana, ne ku si na wa lusika lwa Jabeshi. 
JDG.21.10	Cwale mukopano wa luma batu ba ona, ba lindume ba likiti ze lishumi ka ze peli, ka taelo ye li, “Mu ye, mu y'o bulaya ba Jabeshi kaufela hamohocwalo ni basali ni bana. 
JDG.21.11	Mu eze cwalo. Mu bulaye banna kaufela, ni musali ufi ni ufi ye si kalibe.” 
JDG.21.12	Ba y'o fumana likalibe ze mianda ye mine ku ba mba ya Jabeshi. Cwale ba ba tisa kwa mafulo mwa Shilo, ili munzi o mwa naha ya Kanana.
JDG.21.13	Cwale mukopano kamukana wa lumela linzwi ku ba Benjamine kwa Licwe la Rimoni, ku y'o ba bulelela za ku fela kwa ndwa. 
JDG.21.14	Ba Benjamine ba kuta, mi Maisilaele ba bañwi ba ba fa basali ku ba lusika lwa Jabeshi ba ba ne ba si ka bulaiwa. Kono ne ba sa likani.
JDG.21.15	Batu ba utwela ba Benjamine butuku, kakuli Muñ'a Bupilo n'a felisize kutwano ye n'e li mwa masika a Isilaele kaufela. 
JDG.21.16	Cwale bazamaisi ba mukopano, ba li, “Mwa lusika lwa Benjamine ha ku sa na basali. Lu ka eza cwañi kuli lu fumanele banna ba ba siyezi basali? 
JDG.21.17	Sicaba sa Isilaele si si ke sa sinyehelwa ki lo luñwi lwa masika a sona a lishumi ka a mabeli. Lu swanezi ku fumana mukwa wa ku pilisa lusika lwa Benjamine. 
JDG.21.18	Kono ha lu na ku ba lumelela ku nyala bana ba luna.” Ne ba bulela cwalo kakuli batu ba Isilaele ne ba se ba kutile mutu kaufela ya ka lumelela mwan'a hae ku nyalwa ku ba Benjamine.
JDG.21.19	Kiha ba se ba li, “Mukiti wa Muñ'a Bupilo, wa silimo ni silimo, kwa Shilo wa taha.” Shilo u kwa mutulo wa Betele, ili kwa mboela wa Lebona, ni kwa upa wa nzila ye mwahal'a Betele ni Sikemi. 
JDG.21.20	Ba bulelela ba Benjamine, ba li, “Mu y'o ipata mwa masimu a likota za veine. 
JDG.21.21	Mu y'o libelele. Basizana ba Shilo ha ba ka t'o bina ka nako ya mukiti, mu zwe mwa masimu a likota za veine. Yo muñwi ni yo muñwi wa mina a iswalele musali kwa basizana bao, mi mu ikele ni bona kwa naha ya Benjamine. 
JDG.21.22	Haiba bo ndat'a bona, kamba likaizeli za bona, ba t'o mi nyaza, mu ka ba bulelela, mu li, ‘Bahesu, a mu lu tuhelele bona, lu ba buluke, kakuli ha lu si ka ba hapa ka ndwa ku mina kuli ba be basali ba luna. Mi kakuli ha mu si ka lu fa bona, fohe, ni mina ha mu na mulatu wa ku tula buitamo bwa mina!’ ”
JDG.21.23	Ba Benjamine ba eza cwalo. Yo muñwi ni yo muñwi wa bona a iketela musali kwa basizana bao ba ba ne ba bina, mi a ya ni yena. Kiha ba kutela kwa naha ya bona, ba y'o yaha minzi ya bona, mi ba y'o ipilela kwateñi. 
JDG.21.24	I sa li ka yona nako yeo, Maisilaele ba bañata ba zamaya, mi mutu ni mutu a kutela kwa lusika lwa habo ni kwa banabahabo, ni kwa liluwo la hae.
JDG.21.25	 Ka nako yeo ne ku si na mulena mwa Isilaele, mi mutu ni mutu n'a ikezeza mw'a n'a latela.
RUT.1.1	Ka nako yeo baatuli ha ne ba sa busa mwa Isilaele, kwa ba ni tala mwa naha. Cwale mutu ya n'a zwa kwa Betelehema, munzi o n'o li mwa naha ya Juda, a y'o ina nakonyana mwa naha ya Moabi. Musal'a hae hamoho ni bana ba bashimani ba babeli ba ya ni yena. 
RUT.1.2	Munna yo n'a bizwa Elimeleki, musal'a hae n'e li Naomi, mi bana ba bona n'e li bo Mahaloni ni Kilyoni. N'e li ba mushiku wa Eferata, mi ba y'o pila mwa naha ya Moabi. 
RUT.1.3	Elimeleki a shwa, mi Naomi a siyala a nosi ni bana ba hae ba babeli. 
RUT.1.4	Ba nyala basizana ba naha ya Moabi. Wa pili n'a bizwa Olipa, mi wa bubeli n'a bizwa Ruti. Ne ba se ba inzi mwateñi lilimo ze lishumi. 
RUT.1.5	Cwale Mahaloni ni Kilyoni ni bona ba shwa, mi Naomi a siyala a li nosi, a si na munna kamba bana ba hae ba babeli cwalo.
RUT.1.6	Ha n'a sa li mwa Moabi cwalo, Naomi a utwa kuli Muñ'a Bupilo u tusize sicaba sa hae ka ku si fa kutulo ye nde. Cwale a itukiseza ku tuta mwa Moabi ni makwenyan'a hae. 
RUT.1.7	Ba funduka hamoho ku kutela kwa Juda. 
RUT.1.8	Kono mwa nzila, a li ku bona, “Mu kutele kwa mahae, mu y'o ina ni bo m'a mina. Muñ'a Bupilo a mi shemube, sina mo ne mu ni shemubezi ni na, hamohocwalo ni ba ba shwile. 
RUT.1.9	Mi Muñ'a Bupilo a mi konise ku nyalwa hape, ni ku ba ni mandu.”
RUT.1.9	Naomi kih'a ba tubeta ni ku ba laeza. Kono ba kala ku lila hahulu. 
RUT.1.10	Ba li ku yena, “Batili! Lu ta ya ni wena haenu.”
RUT.1.11	Naomi a li, “Mu swanezi ku kuta, bana ba ka. Mu batelañi ku ya ni na? Kana ni ka ba ni bana hape be mu ka nyaliwa ku bona, nji? 
RUT.1.12	Mu kutele kwa mahae. Ha ni sa kona ku nyalwa hape, kakuli ni se ni supezi. Ha ku na tuso ku ina ni na. Ha ni koni ku nyalwa bona busihu bo ni ku mi pepela bashimani ba bañwi. 
RUT.1.13	Kana ne mu si ke mwa nyalwa ku fitela ba hula? Kana taba yeo n'e ka mi hanisa ku nyaliwa ki u sili? Bana ba ka, mwa ziba kuli ku tata. Ha ku konahali. Muñ'a Bupilo u ni fulalezi, mi ni mi utwela butuku hahulu.”
RUT.1.14	Kiha ba kala ku lila hape. Olipa a tubeta mukwenyan'a hae, a mu laeza, mi a kutela habo, kono Ruti a hana ku ya. 
RUT.1.15	Naomi a li ku Ruti, “Bona! Mwanahenu u kutezi kwa banabahabo ni ku mulimu wa hae. Kutela kwa hae hamoho ni yena.”
RUT.1.16	Kono Ruti a alaba, a li, “U si ke wa kupa kuli ni ku siye. U ni lumelele ku ya ni wena! K'o ta ya kamukana, ni na, ni ta ya kwateñi. K'o y'o ina kaufela, ni na, ni ta y'o ina ni wena. Banabahenu ba ka ba banabahesu, mi Mulimu wa hao u ta ba Mulimu wa ka. 
RUT.1.17	K'o ka y'o shwela kamukana, ni na, ni ka y'o shwela kwateñi, mi ki kona ko ni ka y'o pumbekiwa. Muñ'a Bupilo a te a ni kute haiba ni ka kauhanywa ni wena ki se siñwi kwand'a lifu!”
RUT.1.18	Naomi ha s'a boni kuli Ruti u tundamezi ku ya ni yena, h'a si ka bulela hape.
RUT.1.19	Ba zamaya, mane ba y'o fita kwa Betelehema. Ha ba t'o fita, ba munzi kaufela ba nyakalala, mi basali ba li, “Yo, ha si yena Naomi, nji?”
RUT.1.20	Yena a li, “Mu si ke mwa ni biza Naomi. Mu ni bize Mara, kakuli Mulimu ya Maata Kaufela u ni utwisize hahulu butuku. 
RUT.1.21	Ha ni zwile mo, ne ni na ni ze ñata, kono Muñ'a Bupilo u ni kutisize ni si na ni se sikana. Cwale mu ni bizezañi Naomi kanti yena Mulena ya Maata Kaufela u s'a ni atuzi ni ku ni tahiseza maziezi?”
RUT.1.22	Kihona mw'a n'a kutezi Naomi, hamohocwalo ni Ruti mukwenyan'a hae, ku zwa kwa Moabi. Ba t'o fita mwa Betelehema kwa makalelo a kutulo ya mabele.
RUT.2.1	Naomi n'a na ni mwanahabo ya bizwa Boazi, mutu ya n'a fumile, ya maata, ili wa lusika lwa Elimeleki, munn'a hae. 
RUT.2.2	 Ruti a li ku Naomi, “U ni lumelele ni ye kwa masimu ni y'o nopa-nopa mabele a siilwe mwa mulaho ki bakutuli. Ni ta y'o fumana ya ta ni lumelela ku sebeza mwa mulaho a hae.” 
RUT.2.2	Naomi a alaba, a li, “Ki hande, mwan'a ka.”
RUT.2.3	Cwale Ruti a ya kwa masimu, mi a zamaya mwa mulaho a bakutuli, a nz'a nopa-nopa mabele. Kanti n'a ile mwa simu ya Boazi, wahabo Elimeleki.
RUT.2.4	Mwamulahonyana, yena Boazi kasibili a fita ku zwa kwa Betelehema. A li kwa babeleki, “Muñ'a Bupilo a be ni mina.”
RUT.2.4	Bona ba alaba, ba li, “Muñ'a Bupilo a ku tohonolofaze.”
RUT.2.5	Boazi a buza mubeleki wa hae ya n'a zamaisa bakutuli, a li, “Musizana yani ki mañi?”
RUT.2.6	Mubeleki a alaba, a li, “Ki musizana wa muzwahule ya tile ni Naomi ku zwa kwa Moabi. 
RUT.2.7	U til'o ni kupa kuli ni mu lumelele ku latelela bakutili mwa mulaho, a nz'a bubula mabele! U sebelize ku zwa kakusasana luli ku t'o fitela nako ye, h'a tuhezi ku y'o pumula nakonyana mwa sibuma sani.”
RUT.2.8	Cwale Boazi a li ku Ruti, “Teeleza, mwan'a ka, ni ku eleze. U si ke wa y'o bubula mabele ku sili haisi hona mwa simu ye feela. U ine hona mo, mi u sebeze ni babeleki ba ka ba basali. 
RUT.2.9	U ba talime ili kuli u bone ko ba kutulela mabele, mi u ine ni bona. Ni laezi babeleki ba ka ba banna kuli ba si ke ba ku kataza. Mi f'o shwela linyolwa kaufela, u ye u y'o nwa mwa linkwana ze ba talize mezi.”
RUT.2.10	Ruti a inama, a kandelela, mane a y'o nata pata fafasi, a li ku Boazi, “Kiñi ha u ni tokomela cwalo ni ku ba ni musa ku na, niha ni li muzwahule cwana?”
RUT.2.11	Boazi a alaba, a li, “Ni bulelezwi lika kamukana z'o ezize ku mukwenyan'a hao haisali munn'a hao a tokwahalela. Ni ziba m'o siyezi bo m'aho ni bo ndat'aho ni naha ya henu, ni m'o tezi ku t'o pila mwahal'a batu b'o n'o sa zibi. 
RUT.2.12	Muñ'a Bupilo a ku fe mupuzo ka z'o ezize kaufela. Muñ'a Bupilo, Mulimu wa Isilaele, y'o tile ku yena ku t'o silelezwa, a ku fe mupuzo o tezi!”
RUT.2.13	Ruti a alaba, a li, “Muñ'a ka, u na ni bunde hahulu ku na. U ni tiisize pilu ka ku bulela hande ni na, niha ni sa likani ni yo muñwi wa babeleki ba hao.”
RUT.2.14	Ka nako ya lico, Boazi a li ku Ruti, “Taha kwanu, u t'o nga siemba sa buhobe, mi u si sunse mwa mulo o zwakilwe ni waine.” Cwale kiha s'a ina ni babeleki, mi Boazi a mu fa matuyu-tuyu. A ca, a ba a kula, mane kwa siyala lico ze ñwi. 
RUT.2.15	Ha s'a ile ku y'o bubula mabele, Boazi a laela babeleki ba hae, a li, “Mu mu tuhele, a bubule ni mo ku sa kubukani mabunda a mabele, mi mu si ke mwa mu kataza. 
RUT.2.16	Mu comole makunka a mañwi fa mabunda a mabele, mi mu mu siyele ona, a t'o a nopa. Mu si ke mwa mu kalimela.”
RUT.2.17	Cwale Ruti a bubula mabele mwa simu ku fitela manzibwana. Ha s'a pulile mabele a n'a fumani, a bata ku likana ni licika la saka. 
RUT.2.18	A nga mabele a hae, a kutela kwa hae, mi a y'o bonisa mukwenyan'a hae s'a n'a bubuzi. A mu fa cwalo ni lico ze n'e siyezi ha ku ciwa. 
RUT.2.19	Naomi a li ku yena, “Kacenu u til'o bubula kai mabele? U n'o sebeza mwa simu ya mañi? Mulimu a fuyaule mutu ya ku tokomezi!”
RUT.2.19	Ruti kih'a bulelela Naomi kuli n'a nz'a sebeza mwa simu ya mutu ya bizwa Boazi.
RUT.2.20	 Naomi a li ku yena, “A tohonolofazwe ki Muñ'a Bupilo, ya buluka lisepiso za hae kamita ku ba ba pila ni ku ba ba shwile.” Mi a zwelapili, a li, “Mutu yo ki mwanahabo luna. Ki yo muñwi wa ba ba swanela ku lu babalela.”
RUT.2.21	Cwale Ruti a li, “Kwand'a ze ñwi kaufela, u ni bulelezi kuli ni zwelepili ku sebeza ni babeleki ba hae ku fitela ba feza ku kutula.”
RUT.2.22	Naomi a li ku Ruti, “Eeni, mwan'a ka, mwendi u ka swana wa nyandiswa ha u ka ya mwa masimu a batu ba sili. I ka ba hande ha u ka sebeza ni basali ba ba beleka mwa simu ya Boazi.” 
RUT.2.23	Ruti kih'a sebeza ni babeleki ba Boazi, mi a bubula mabele ni buloto ku fitela kutulo i fela. A zwelapili cwalo ku ina ni mukwenyan'a hae.
RUT.3.1	Cwale Naomi a li ku Ruti, “Mwan'a ka, ni swanezi ku ku batela munna, kuli u be ni ndu. 
RUT.3.2	U zibe kuli munna yo, Boazi, muñ'a babeleki b'o n'o sebeza ni bona, ki mwanahabo luna. Cwalehe, u teeleze. Kacenu le manzibwana u ta pula mabele. 
RUT.3.3	Cwale u tape hande, u tole miinko, mihe, u kabe mwa liapalo za hao ze nde hahulu. Ku zwa fo, u ye kwa sihoto sa hae, kono u si ke wa iponahaza ku yena, ku fitela ha s'a felize ku ca ni ku nwa. 
RUT.3.4	Ha s'a lobala u tekele f'a lobezi. Ha s'a lobezi, u ye u y'o apula kubo kwa mahutu a hae, mi u lobale kwatuko a hae. U ta ku bulelela s'o swanezi ku eza.”
RUT.3.5	Ruti a alaba, a li, “Ni ta eza z'o ni bulelela kaufela.”
RUT.3.6	Cwale Ruti a ya kwa sihoto, mi a y'o eza z'a n'a mu bulelezi mukwenyan'a hae kamukana. 
RUT.3.7	Boazi n'a s'a felize ku ca ni ku nwa, n'a tabile. Cwale a y'o lobala kwatuko a libunda la mabele. Ruti kiha s'a taha a nz'a nanalela, a apula kubo kwa mahutu a hae, mi a lobala. 
RUT.3.8	Mwahal'a busihu Boazi a pasumuka, a fetuha, mi a komokiswa ki ku utwa musali a lobezi kwatuko a hae. 
RUT.3.9	A li, “Ki wena mani?”
RUT.3.9	Yena a alaba, a li, “Ki na Ruti, muñ'a ka. Kakuli u wahabo luna, u na ni tukelo ya ku ni babalela. Ni kupa kuli u ni nyale, muñ'a ka.”
RUT.3.10	Boazi a li, “Mwan'a ka, Muñ'a Bupilo a ku tohonolofaze. Ka s'o eza ka nako ye, u bonisa busepehi bo butuna bwa bana ba mba mane ku fita m'o ezelize mukwenyan'a hao. Ha u si ka bata mutangana i be ya fumile kamba mubotana. 
RUT.3.11	Cwale u si ke wa bilaela, mwan'a ka. Mutu ni mutu, mwa hae, u ziba kuli u musali ya lukile. Ni ta eza z'o kupa kamukana. 
RUT.3.12	 Ki niti luli ni wahenu, mi ni na ni buikalabelo ka wena. Kono ku na ni mutu yo muñwi ye li wahenu hahulu ku fita na. 
RUT.3.13	U lobale ku fitela bu sa, mi kakusasana lu ta bona kamba wa lata ku ku babalela. Haiba ku cwalo ki hande. Hakusicwalo, ni konka ka Mulimu ya pila kuli ni ta ku babalela. Cwalehe, u lobale ku fitela bu sa.”
RUT.3.14	Ruti a lobala kwatuko a hae ku fitela bu sa, kono a zuha ku si ka patalala kale kakuli Boazi n'a sa lati kuli mutu a zibe kuli Ruti n'a tile ku yena. 
RUT.3.15	Cwale Boazi a li ku yena, “Tisa mulepo wa hao, mi u yale fafasi fa.” A eza cwalo, mi Boazi a sela fateñi mabele a kona ku taza mukotana wa bupi o mutuna, mi a mu lwesa ona. Cwale Ruti a kutela kwa hae. 
RUT.3.16	A ya ku mukwenyan'a hae, mi yena a mu buza cwana, a li, “Ku il'o zamaya cwañi, mwan'a ka?”
RUT.3.16	Ruti a mu taluseza lika kaufela z'a n'a mu ezelize Boazi. 
RUT.3.17	A li, “Mane u ni file mabele a kamukana, kakuli u ni bulelezi kuli ni si ke na kutela ku wena mazoho-zoho.”
RUT.3.18	Naomi a li ku yena, “Cwale u we pilu, mwan'a ka, ku fitela u bona litaba m'o li ta zamaela. Boazi h'a na ku pumula kacenu, ku fitela a lukisa taba yeo.”
RUT.4.1	Boazi a ya kwa sibaka sa mikopano kwa munyako wa munzi, kw'a il'o ina. Cwale mwanahabo Elimeleki ya pepiwa ni bona luli, ili yena y'a n'a bulezwi ki Boazi, a fita mi Boazi a mu biza, a li, “Taha kwanu mulikani, u t'o ina ni na.” Cwale a ya, ma a y'o ina ni yena. 
RUT.4.2	Boazi kiha s'a biza bahulu ba munzi ba lishumi, a li, “Mu ine fa,” mi ba ina. 
RUT.4.3	Kiha s'a li ku mwanahabo nyandi Elimeleki, “Cwale, Naomi ha s'a kutile ku zwa kwa Moabi, u bata ku lekisa simu ye n'e li ya mwanahabo luna Elimeleki. 
RUT.4.4	Ni hupula kuli n'o swanezi ku ziba za yona. Cwalehe, haiba u i bata, u i lekele fapil'a batu ba ba li teñi fa. Kono haiba u sa i lati u bulele, kakuli ya na ni tukelo ya ku i leka pili, ki wena. Ku zwa fo ki na.”
RUT.4.4	Munna yo a li, “Ni ta i leka.”
RUT.4.5	Boazi hape a li, “Haiba u leka simu yeo ku Naomi, fohe, ni yena Ruti, mbelwa wa Mumoabi, a belele musal'a hao, kuli simu i siyale cwalo mwa mazoho a lubasi lwa nyandi.”
RUT.4.6	Munna yo a alaba, a li, “Hakulicwalo, ni ta tuhela litukelo za ka za ku leka simu yeo, kakuli bana ba ka mwendi ba ka swana ba tokwa se ba ka yola. U i leke wena. Haili na, nya?”
RUT.4.7	 Mukwa o n'o sebeliswa mwa Isilaele ha ku lekiswa kamba ku cincana masimu ki wo. Mulekisi n'a zwisa sikatulo sa hae, mi n'a si fa muleki. Kihona mo ne ba ezezanga Maisilaele ku bonisa kuli taba i felile.
RUT.4.8	Cwale munna yo h'a li ku Boazi, “Wena u i leke,” a zwisa sikatulo sa hae, mi a si fa Boazi. 
RUT.4.9	Boazi kiha s'a li kwa bahulu ni ku ba ba ne ba li teñi fo kaufela, “Mu lipaki, kamukan'a mina kacenu, za kuli ni lekile ku Naomi lifa kaufela le ne li la Elimeleki, Kilyoni ni Mahaloni. 
RUT.4.10	 Hape, ni Ruti wa Mumoabi, mbelwa wa nyandi Mahaloni, s'e li musal'a ka. Kezo ye i ta buluka lifa la nyandi mwa mazoho a lubasi lwa hae, mi lusika lwa hae lu ta zwelapili mwahal'a banabahabo, ni mwa munzi wa habo cwalo. Ki mina lipaki za taba ye kacenu.”
RUT.4.11	 Bazamaisi hamoho ni batu ba li, “Ee, lu lipaki. Muñ'a Bupilo a tuse musali yo, ya taha mwa ndu ya hao, kuli a swane ni bo Rahele ni Lea, ba ba pepezi Jakobo bana ba bañata. U fetuhe mufumi mwa lusika lwa Eferata, mi u tume ni mwa Betelehema. 
RUT.4.12	 Bana b'a ta ku fa Muñ'a Bupilo, ka musizana yo, ba konise mba ya hao ku swana ni ya Perezi, mwan'a Juda ni Tamare.”
RUT.4.13	Cwale Boazi a ikungela Ruti ku ba musal'a hae. Muñ'a Bupilo a fuyaula musali, a itwala, mi a pepa mwana wa mushimani. 
RUT.4.14	Basali ba li ku Naomi, “Lumbeka Muñ'a Bupilo! Kacenu u ku file muikulu wa mushimani ya ta ku babalela. Mwana yo a ke a tume mwa Isilaele! 
RUT.4.15	Mukwenyan'a hao wa ku lata, mi u ku ezelize ze ñata ku fita ze ne ka ezwa ki bana ba bashimani ba supile. Cwale, u ku pepezi muikulu wa mushimani, ya ta ku fumanela bupilo bo bunca ni ku ku babalela mwa bucembele bwa hao.” 
RUT.4.16	A nga mwana, a mu ambeka fa sifuba sa hae mi a mu uta.
RUT.4.17	Basali ba ba ne ba pila ni yena ba mu beya libizo la Obedi. Ba bulelela batu kaufela, ba li, “Naomi u pepezwi mwana wa mushimani!” Ki yena ya pepile Jese, ndat'ahe Davida.
RUT.4.18	Wo ki mukoloko wa lusika lwa Perezi. Perezi a pepa Hezironi. 
RUT.4.19	Yena a pepa Rami mi Rami a pepa Aminadabi. 
RUT.4.20	Aminadabi a pepa Nashoni mi Nashoni a pepa Salimoni. 
RUT.4.21	Salimoni a pepa Boazi mi Boazi a pepa Obedi. 
RUT.4.22	Obedi a pepa Jese, mi Jese a pepa Davida.
1SA.1.1	Ne ku na ni Mueferaimi ya n'a bizwa Elikana, ya n'a yahile mwa munzi wa Rama, mwa naha ya malundu ya Eferaimi. I n'e li mwan'a Jerohami, muikuly'a Elihu wa lusika lwa Tohu, wa mushiku wa Zufi. 
1SA.1.2	Elikana n'a nyezi basali ba babeli, bo Anna ni Penina. Penina n'a na ni bana, kono Anna n'a si na. 
1SA.1.3	Ka mwaha ni mwaha, Elikana n'a zwanga mwa munzi wa habo, ku y'o lapela, ni ku y'o ezeza Mulena ya Maata Kaufela sitabelo kwa Shilo, ko ne ku inzi bo Hofini ni Finehasi, bana ba Eli. Bubeli bwa bona n'e li baprisita ba Muñ'a Bupilo. 
1SA.1.4	Kamita Elikana ha n'a eza sitabelo, n'a fanga Penina ni bana ba hae liabelo za bona. 
1SA.1.5	Kono haili Anna, yena n'a fiwanga kabelo ye nde, ye tuna. N'a mu lata hahulu nihaike Muñ'a Bupilo n'a mu timile lupepo. 
1SA.1.6	Penina, muhalizw'a hae, n'a mu kataza ni ku mu filikanya, kakuli Muñ'a Bupilo n'a si ka mu fa bana. 
1SA.1.7	Kwa ba cwalo ka silimo ni silimo. Mo ne ba yelanga kwa ndu ya Muñ'a Bupilo, Penina n'a filikanyanga Anna hahulu, mane fokuñwi a ba a lile, mane a hane ni ku ca. 
1SA.1.8	Munn'a hae, yena Elikana, n'a mu buzanga kuli, “Anna, kanti u lilelañi? Kiñi ha u sa ci? Kikabakalañi ha u swabile nako kaufela? Kikuli na, ha ni fiti bana ba lishumi ku wena, nji?”
1SA.1.9	Ka nako ye ñwi, kwa Shilo, ha ba se ba felize ku ca, Anna a yema. Muprisita Eli, n'a inzi mwa sibaka sa hae kwatuko a munyako wa Tempele ya Muñ'a Bupilo. 
1SA.1.10	Anna n'a filikani hahulu, mi n'a lila a tomohile pilu, ha n'a nz'a lapela ku Muñ'a Bupilo. 
1SA.1.11	 A itama ka luci, a li, “Mulena ya Maata Kaufela, u ni talime, na, mutang'a hao! Bona manyando a ka, mi u ni hupule! U si ke wa ni libala. Haiba u ka ni fa mwana wa mushimani, ni sepisa kuli ni ta ku ketela yena, kuli a ku sebeleze mwa bupilo bwa hae kaufela, mi h'a na ku kutiwa milili.”
1SA.1.12	Anna a zwelapili ku lapela ku Muñ'a Bupilo nako ye telele, mi Eli n'a talimezi milomo ya hae. 
1SA.1.13	N'a lapela a kuzize. Milomo ya hae n'e nyanganya, kono n'a sa tumusi linzwi. Cwale Eli a hupula kuli mwendi u kozwi ki bucwala. 
1SA.1.14	A li ku yena, “Tuhela ku iponisa kuli u kozwi! Tuhela ku nwa, mi u cinale!”
1SA.1.15	Yena a alaba, a li, “Batili, shangwe, ha ni si ka kolwa. Ha ni si ka nwa ni ku nwa! Ni zielehile, mi ni lapela ni nze ni fitisa manyando a ka ku Muñ'a Bupilo. 
1SA.1.16	U si ke wa hupula kuli ni musali ya si na tuso. Ne ni nze ni lapela cwalo kakuli ni utwa butuku hahulu.”
1SA.1.17	Eli a li, “Zamaya ka kozo, mi Mulimu wa Isilaele a ku fe s'o mu kupile.”
1SA.1.18	A alaba, a li, “U ni hupulange ka sishemo.” Kih'a zamaya. Cwale a y'o ca lico, mi maswabi a hae a fela.
1SA.1.19	Habusa kakusasana, Elikana ni lubasi lwa hae ba pakelela ku y'o lapela Muñ'a Bupilo. Kiha ba kutela kwa hae mwa Rama. Nako ha i se i fitile, Muñ'a Bupilo a alaba tapelo ya Anna. 
1SA.1.20	A itwala, mi a pepa mwana wa mushimani. A mu beya libizo la Samuele, mi a talusa, a li, “Ni mu kupile ku Muñ'a Bupilo.”
1SA.1.21	Elikana ni lubasi lwa hae ba ya kwa Shilo ku y'o fitisa sitabelo sa silimo ku Muñ'a Bupilo hamoho ni sona sitabelo s'a n'a sepisize. 
1SA.1.22	Kono Anna n'a si ka ya. A bulelela munn'a hae, a li, “Mwana a s'a kwa feela, kihona ni ta mu isa kwa ndu ya Mulimu, kw'a ta y'o ina bupilo bwa hae kaufela.”
1SA.1.23	Elikana a alaba, a li, “Eza s'o hupula kamukana kuli ki se sinde, mi u ine mwa hae ku fitela u mu kwisa. Muñ'a Bupilo a tiise sepiso ya hao kuli ku be cwalo.” Cwale Anna a ina kwa hae a nz'a babalela mwan'a hae.
1SA.1.24	Ha s'a kwisize, Anna a mu isa kwa Shilo. Ba soteza nkomwana ya poho ye na ni lilimo ze talu, sizuma sa bupi ni piza ya waine. A nga mwana niha n'a sa li yo munyinyani cwalo, mi a mu isa kwa ndu ya Muñ'a Bupilo kwa Shilo. 
1SA.1.25	Ba sin'o bulaya pohwana, ba isa mwana ku Eli. 
1SA.1.26	Anna a li ku yena, “U ni swalele, muñ'a ka. Kana ha u ni hupuli? Ki na musali y'o kile wa bona a yemi fa, a nz'a lapela ku Muñ'a Bupilo. 
1SA.1.27	Ne ni mu kupile yena mwana yo, mi u ni file se ne ni kupa. 
1SA.1.28	Cwale ni til'o mu fa Muñ'a Bupilo. U ta ba wa Muñ'a Bupilo nako ya ku pila kwa hae kamukana.”
1SA.1.28	Cwale ba lapela Muñ'a Bupilo hona mo.
1SA.2.1	 Anna a lapela, a li,
1SA.2.1	“Muñ'a Bupilo u talize pilu ya ka
1SA.2.1	ka tabo.
1SA.2.1	Ni tabile kabakala s'a ezize.
1SA.2.1	Ni seha lila za ka.
1SA.2.1	Ni na ni tabo
1SA.2.1	kakuli Mulimu u ni tusize.
1SA.2.2	“Ha ku na ya kenile
1SA.2.2	sina Muñ'a Bupilo.
1SA.2.2	Ha ku na ya swana ni yena.
1SA.2.2	Ha ku na musilelezi ya swana
1SA.2.2	ni Mulimu wa luna.
1SA.2.3	Tuhela ku itumba kwa hao.
1SA.2.3	U kuzise manzwi a hao
1SA.2.3	a buikuhumuso.
1SA.2.3	Kakuli Muñ'a Bupilo
1SA.2.3	ki Mulimu ya ziba lika kaufela,
1SA.2.3	mi u atula ze ba eza batu kamukana.
1SA.2.4	Buta bwa masole ba ba maata
1SA.2.4	bu lobehile,
1SA.2.4	kono ba ba fokola ba fumana maata
1SA.2.4	hape.
1SA.2.5	Ba ba utehile hande se ba sebeleza lico,
1SA.2.5	kono ba ba lapile ha ba sa tola
1SA.2.5	ba lapa hape.
1SA.2.5	Musali wa mumba u pepile bana
1SA.2.5	ba supile,
1SA.2.5	kono ya pepile ba bañata,
1SA.2.5	u siyezi a si na.
1SA.2.6	 Muñ'a Bupilo wa bulaya,
1SA.2.6	mi wa pilisa.
1SA.2.6	U isa batu kwa naha ya bafu,
1SA.2.6	mi hape wa ba kutisa.
1SA.2.7	U shebisa batu ba bañwi,
1SA.2.7	mi ba bañwi wa ba fumisa.
1SA.2.7	U kokobeza ba bañwi,
1SA.2.7	mi ba bañwi wa ba hulisa.
1SA.2.8	U zwisa babotana mwa liluli,
1SA.2.8	mi u cimbula linjebwe mwa bumai
1SA.2.8	bwa bona.
1SA.2.8	U ba eza balikani ba malena,
1SA.2.8	mi u ba beya mwa libaka ze kutekeha.
1SA.2.8	Mitomo ya lifasi ki ya Muñ'a Bupilo.
1SA.2.8	U yahile lifasi kamukana fahalimw'a
1SA.2.8	yona.
1SA.2.9	“U sileleza bupilo bwa batu ba hae
1SA.2.9	ba ba sepahala,
1SA.2.9	kono ba ba maswe ba likelela
1SA.2.9	mwa lififi.
1SA.2.9	Mutu h'a koni ku tula ka maata a hae.
1SA.2.10	Lila za Muñ'a Bupilo li ta bulaiwa.
1SA.2.10	U ta ba lumiseza mishika,
1SA.2.10	a li kwa lihalimu.
1SA.2.10	Muñ'a Bupilo u ta atula lifasi
1SA.2.10	kamukana.
1SA.2.10	U ta fa mulena y'a iketezi maata.
1SA.2.10	Mupulusi y'a iketezi,
1SA.2.10	u ta mu fa maata a ku tula.”
1SA.2.11	Cwale Elikana a kutela kwa hae mwa Rama, kono mushimani yena, a siyala mwa Shilo, mi a sebeleza Muñ'a Bupilo mwa pabalelo ya muprisita Eli.
1SA.2.12	Bana ba Eli n'e li batu ba ba maswe hahulu. Ne ba si na taba ni Muñ'a Bupilo. 
1SA.2.13	Ne ba sa tokomeli milao bakeñisa ze batiwa ki baprisita kwa batu. Kono ne ba eza kuli mutu ha n'a tisa sitabelo sa hae, mutang'a muprisita n'a taha a sweli tabisa ya meeno a malalu. Ha ku na taba haiba nama n'e sa buzwa. 
1SA.2.14	N'a kenya tabisa mwa piza, mi sifi ni sifi se ne si taha kwa tabisa n'e li sa muprisita. Kihona mo ne ba ezeza kwa Shilo cwalo kwa Maisilaele kaufela ba ba ne ba t'o ezezanga kwateñi litabelo. 
1SA.2.15	Fahalimw'a zeo, lisuzo niha ne li si ka zwiswa kale ni ku ciswa, mutang'a muprisita n'a taha ku t'o li ku mutu ya n'a eza sitabelo, “Ni fe nama ya muprisita ya ku besa. H'a na ku amuhela ku wena nama ye apehilwe. U bata feela ya butala.”
1SA.2.16	Haiba mutu n'a ka alaba, a li, “Tuhela, lu cise lisuzo pili, kihona u ta nga z'o bata,” mutang'a muprisita n'a ka li, “Batili! Ni fe yona hona fa! Haiba u sa ni fi, ni ta ikungela yona ka maata!”
1SA.2.17	Sibi sa bana ba Eli seo, n'e li se si maswe ka ku fitisisa fapil'a Muñ'a Bupilo, kakuli ne ba shwaula sitabelo s'a n'a ezezwa.
1SA.2.18	Mushimani yo, Samuele, a zwelapili ku sebeleza Muñ'a Bupilo niha n'a sa li mwanana cwalo, mi n'a apalanga efoda, ili siapalo sa fa sifuba sa bwanda bwa line. 
1SA.2.19	M'ahe n'a mu lukelanga siapalonyana se sitelele, ka mwaha ni mwaha, mi n'a mu isezanga sona ha n'a ya ni munn'a hae ku y'o eza sitabelo sa silimo ni silimo. 
1SA.2.20	Eli n'a fuyaulanga Elikana ni musal'a hae, mi n'a li ku Elikana, “Muñ'a Bupilo a ku fe bana ba bañwi ku yena musali yo, ba ba ta nga sibaka sa Samuele y'o file Muñ'a Bupilo.”
1SA.2.20	Mi ku zwa fo ne ba kutela kwa hae.
1SA.2.21	Muñ'a Bupilo a tohonolofaza Anna, mi a ba ni bashimani ba balalu ni basizana ba babeli. Mushimani yo, Samuele, a hulela mwa musebezi wa Muñ'a Bupilo.
1SA.2.22	Eli n'a s'a supezi hahulu. N'a nz'a utwanga ze ne eziwa kamukana ki bana ba hae kwa Maisilaele, ni kuli mane ne ba lobalanga ni basali ba ba ne ba sebeza kwa munyako wa Tende ya Mulimu. 
1SA.2.23	Kiha s'a li ku bona, “Kiñi ha mu eza lika ze cwana? Batu kaufela ba ni bulelela ze maswe ze mu eza. 
1SA.2.24	A mu li tuhele, bana ba ka! Zeo, ki zona likezo za mina ze maswe ze ba bulela batu ba Muñ'a Bupilo! 
1SA.2.25	Haiba mutu a foseza yo muñwi, Mulimu wa kona ku mu yemela. Kono ya ka yemela mutu ya foseza Mulimu ki mañi?”
1SA.2.25	Kono ne ba sa isi pilu ku z'a n'a ba bulelelanga ndat'a bona, kakuli Muñ'a Bupilo n'a s'a lelile ku ba bulaya.
1SA.2.26	 Haili ka mushimani yo Samuele yena n'a hula cwalo a nz'a latiwa ki Mulimu ni batu.
1SA.2.27	Kwa taha mupolofita ku Eli ya n'a tisa manzwi a Muñ'a Bupilo, a li, “Kukw'a hao Aruni, ni lubasi lwa hae, ha ne ba sa li batanga ba Faro mwa Egepita, na iponahaza ku yena. 
1SA.2.28	 Na keta ba lusika lwa hae ku ba baprisita ba ka mwahal'a Maisilaele kamukana. Na ba ketela ku t'o sebeza kwa katala ka ka, ku cisa miinko, ni ku apalanga efoda ye kenile ye bonisa tato ya ka. Hape na ba fa ni tukelo ya ku nga kalulo ye ñwi kwa litabelo ze cisezwa fa katala. 
1SA.2.29	Cwalehe, mu talimelañi ka takazo litabelo ni limpo za ka ze ni laezi? Kikabakalañi, Eli, ha u kuteka bana ba hao ku fita na, ka ku ba liselela ba inunisa ka likalulo ze nde kaufela za litabelo e ni fiwa ki batu ba ka? 
1SA.2.30	Na, Muñ'a Bupilo, Mulimu wa Isilaele, ne ni sepisize kale kuli lubasi lwa hao, ni ba mushiku wa hao, ki bona ba ba ka ba baprisita ba ka nako kamukana. Kono cwale ni bulela kuli ha ni sa lata cwalo ni hanyinyani! Kabakaleo ni ta kuteka ba ba ni kuteka, haili ba ba ni shwaula bona ni ta ba nga ka bunyinyani. 
1SA.2.31	Cwale, bona! Nako ya ta, ye ni ta bulaya micaha kaufela mwa lusika lwa hao ni ba mushiku wa hao kaufela, kuli mane ku si ke kwa ba ni mutu ya ta supala. 
1SA.2.32	U ta nyanda, mi u ta ñenehela limbuyoti kaufela ze ni ta fa Maisilaele ba bañwi, kono mwa lubasi lwa hao, ha ku na ya ka pila mane a supale. 
1SA.2.33	Nihakulicwalo yo muñwi wa baikulu ba hao ni ta mu pilisa, mi u ta ni sebeleza a be muprisita. Kono wena u ta ba sibofu, wa felelwa ki sepo kaufela. Haili baikulyowe ba bañwi kamukana ba ta shwa monde. 
1SA.2.34	 Mi bana ba hao ba babeli, bo Hofini ni Finehasi, ha ba ta shwa zazi li li liñwi, taba ye i ta ku bonisa kuli se ni bulezi si ta ezahala. 
1SA.2.35	Ni ta keta muprisita ya ta sepahala ku na, mi a eza lika kamukana ze ni bata kuli a li eze. Ni ta mu fa baikulu ba ba ta na ba sebeza kamita fapil'a mulena ye ni iketezi. 
1SA.2.36	Ufi ni ufi wa lusika lwa hao ya ka banduka u ta ya ku muprisita yo ku y'o mu kupa mali ni lico, ni ku y'o kupa kuli a lumelelwe ku tusa baprisita, ili kuli a fumane sa ku ca.”
1SA.3.1	Mushimani yo, Samuele, n'a sebeleza Muñ'a Bupilo a nz'a lutiwa ki Eli. Ka ona mazazi ao, Muñ'a Bupilo hañata n'a s'a buleli ni batu ili yena, mi lipono ze n'e zwa ku yena ne li bonwa ka siwela feela. 
1SA.3.2	Zazi le liñwi, busihu, Eli ya n'a sa boni hande, n'a lobezi mwa ndu ya hae. 
1SA.3.3	Samuele n'a lobezi mwa Tende ye Kenile, mo ne ku inzi Likwati la Bulikani bwa Mulimu. Lampi n'e sa tuka. 
1SA.3.4	Muñ'a Bupilo a biza Samuele, mi yena a alaba, a li, “Shangwe, muñ'a ka!” 
1SA.3.5	Kih'a matela ku Eli, mi a y'o li, “U ni bizize. Ki na yo!”
1SA.3.5	Kono Eli a alaba, a li, “Ha ni si ka ku biza. Zamaya u y'o lobala,” mi Samuele a y'o lobala.
1SA.3.6	Muñ'a Bupilo a biza Samuele lwa bubeli. Mushimani a zuha, a ya ku Eli, mi a li, “U sa ni biza hape, cwale ki na yo.”
1SA.3.6	Kono Eli a alaba, a li, “Ha ni si ka ku biza, mwan'a ka. Zamaya u y'o lobala.” 
1SA.3.7	Samuele n'a si ka ziba kale Muñ'a Bupilo, mi linzwi la hae n'a si ka li lemuha.
1SA.3.8	Muñ'a Bupilo a biza Samuele lwa bulalu. A zuha, a ya ku Eli, mi a li, “U ni bizize hape, cwale ki na yo.”
1SA.3.8	Eli kih'a lemuha kuli kanti n'e li Muñ'a Bupilo ya n'a biza mushimani. 
1SA.3.9	Cwale a li ku yena, “Zamaya, u y'o lobala, mi haiba u ka bizwa hape, u bulele, u li, ‘Bulela, Muñ'a Bupilo, kakuli mutang'a hao u teelelize.’ ” Cwale Samuele a y'o lobala.
1SA.3.10	Muñ'a Bupilo a taha, a t'o yema hona fo, mi a biza sina pili, a li, “Samuele! Samuele!”
1SA.3.10	Samuele a alaba, a li, “Bulela, mutang'a hao u teelelize.”
1SA.3.11	Muñ'a Bupilo a li ku yena, “Ni ta eza se siñwi se si maswe hahulu mwa sicaba sa Isilaele, mi mutu ufi ni ufi ya ka si utwa u ta saba hahulu. 
1SA.3.12	Ka lona lizazi leo, ni ta taleleza mifumbo ya ka kwa bana ba Eli, ni sa siyi se siñwi. 
1SA.3.13	Ni mu bulelezi kuli ni ta utwisa lubasi lwa hae butuku kuya kuile, kakuli bana ba hae ba bulezi ze maswe ka na. Eli n'a ziba kuli ne ba ezanga cwalo, kono n'a si ka ba hanisa. 
1SA.3.14	Kikabakaleo ni itamile ka luci kwa bana ba Eli kuli ha ku na sitabelo kamba mpo ye ka kona ku zwisa sibi se si maswe cwalo.”
1SA.3.15	Samuele a lobala cwalo ku fitela kakusasana. Kih'a zuha mi a y'o kwalula minyako ya Tende. N'a saba ku bulelela Eli ka za pono yeo. 
1SA.3.16	Eli a mu biza, a li, “Samuele, mwan'a ka!”
1SA.3.16	Samuele a alaba, “Shangwe, muñ'a ka.”
1SA.3.17	Eli a buza, a li, “Kanti Muñ'a Bupilo u ku buleleziñi? U si ke wa ni patela se siñwi. Mulimu u ta ku utwisa hahulu butuku haiba u ni patela z'a ku bulelezi kamukana.” 
1SA.3.18	Cwalehe, Samuele a mu bulelela litaba kaufela, ku si na s'a patile. Eli a li, “Ki yena Muñ'a Bupilo. U ta eza s'a bona kuli si lukile.”
1SA.3.19	Samuele a hula. Muñ'a Bupilo n'a na ni yena, mi n'a tiisa z'a n'a bulelanga Samuele kuli li ta ezahala. 
1SA.3.20	Cwale batu kaufela ba Isilaele, ku zwa kwa makalelo a naha ku isa kwa mafelelezo a yona, ba ziba hande kuli kaniti Samuele n'e li mupolofita wa Muñ'a Bupilo. 
1SA.3.21	A zwelapili ku iponahaza kwa Shilo, kw'a n'a kile a iponahaza ku Samuele ni ku bulela ni yena. Cwale Samuele ha n'a bulela, sicaba sa Isilaele kaufela ne si teeleza.
1SA.4.1	Ka yona nako yeo ba sicaba sa Isilaele ba y'o lwanisa Mafilisita. Ba yaha mafulo a bona kwa Ebenezere, mi Mafilisita, bona, ba tibelela kwa Afeki. 
1SA.4.2	Mafilisita ba itukiseza ku ba lwanisa, mi mwamulaho a ndwa ye sabisa, Maisilaele ba tulwa, mi kwa bulaiwa batu ba ba bata ku ba likiti ze ne hona fo, fo ne ku lwanelwa. 
1SA.4.3	Ba ba pilile kwa ndwa ha ba fita mwa mafulo, bazamaisi ba Isilaele ba li, “Kikabakalañi Muñ'a Bupilo h'a lu tuhezi lu nze lu tulwa ki Mafilisita kacenu? A lu yeñi, lu y'o nga Likwati la Bulikani bwa Muñ'a Bupilo kwa Shilo, kuli a ye ni luna, mi a y'o lu pilisa kwa lila za luna.” 
1SA.4.4	 Cwale ba luma batu kwa Shilo, mi ba y'o nga Likwati la Bulikani bwa Mulena ya Maata Kaufela, ya inzi fa lubona lwa hae mwahal'a libupiwa ze na ni mafufa. Ni bana ba Eli ba babeli, bo Hofini ni Finehasi, ba taha ni Likwati la Bulikani.
1SA.4.5	Likwati la Bulikani ha li se li fitile, Maisilaele ba huweleza ka tata, mane mubu wa zikinyeha. 
1SA.4.6	Mafilisita ba utwa lilata la muhuwo, mi ba li, “A mu utwe lilata la batu ba ba huwa mwa mafulo a Maheberu! Ku talusañi?” Mi ba fumani kuli ki Likwati la Bulikani bwa Muñ'a Bupilo ne li tisizwe mwa mafulo a Maheberu 
1SA.4.7	Cwale ba saba, mi ba li, “Mulimu o muñwi u tile mwa mafulo a bona! Lu maibile! Kwa li ku ba ku sa bonahali taba ye cwalo! 
1SA.4.8	Ya ka lu pilisa kwa milimu ye maata yeo ki mañi? Ki yona milimu ye bulaile Maegepita mwa lihalaupa! 
1SA.4.9	Mafilisita, mu tiye lipilu! Mu lwane sina banna lu ka swana lwa ba batanga ba Maheberu, sina bona ha ne ba kile ba ba batanga ba luna. Cwalehe, mu lwane sinna!”
1SA.4.10	Mafilisita ba lwana ka tata. Maisilaele ba tulwa, mi ba matela kwa minzi ya bona. Kwa ba ni pulao ye tuna ya masole ba Maisilaele ba ba eza likiti ze mashumi a malalu. 
1SA.4.11	Likwati la Bulikani bwa Muñ'a Bupilo la hapiwa, mi bana ba Eli ba babeli, bo Hofini ni Finehasi, ba bulaiwa.
1SA.4.12	Mutu yo muñwi wa ba lusika lwa Benjamine a saba kwa ndwa, a matela kwa Shilo, mi a y'o fita lona lizazi leo. Ku bonisa maswabi a hae, a pazula liapalo za hae, mi a isukululela maluli kwa toho. 
1SA.4.13	Eli n'a inzi fa sipula sa hae kwatukw'a nzila, a talimezi. N'a bilaela hahulu ka Likwati la Bulikani bwa Muñ'a Bupilo. Mutu yo, a t'o biha taba mwa hae, mi batu kaufela ba liliswa ki sabo. 
1SA.4.14	Eli a utwa lilata, kih'a buza, a li, “Lilata leo kaufela ki lañi?” Mutu yo a akufela ku Eli ku y'o mu taluseza litaba. 
1SA.4.15	Eli n'a na ni lilimo ze mashumi a supile ka a mabeli ni ze supile ka si li siñwi, mi n'a s'a li sibofu luli. 
1SA.4.16	Mutu yo a li, “Na, ni il'o baleha kwa ndwa, mi ni tile ni mata nzila kamukana kacenu le.”
1SA.4.16	Eli a mu buza, a li, “Kiñi se si ezahezi, mwan'a ka?”
1SA.4.17	Mubihi wa taba a li, “Maisilaele ba sabile Mafilisita. Lu tuzwi maswe! Hape, bana ba hao bo Hofini ni Finehasi ba bulailwe, mane ni Likwati la Bulikani bwa Mulimu li hapilwe!”
1SA.4.18	Mutu yo h'a talusa ka za Likwati la Bulikani, Eli a wa ngalamena fa sipula sa hae, kwatukw'a munyako. N'a s'a supezi mi n'a nunile hahulu. Cwale h'a wa, a lobeha mulala, mi a shwa. N'a etelezi sicaba sa Isilaele lilimo ze mashumi a mane.
1SA.4.19	Mukwenyan'a Eli, musal'a Finehasi n'a itwezi, mi i n'e s'e li yona nako ya kuli a pepe. H'a utwa kuli Likwati la Bulikani bwa Mulimu li hapilwe, ni kuli mukwenyan'a hae ni munn'a hae cwalo ba shwile, hona fo a indukwa mi a pepa. 
1SA.4.20	N'a s'a shwa, kono basali ba ba ne ba mu pepisa, ba li ku yena, “U itiise! U pepile mushimani!” Kono a tokwa ku ba teeleza kamba ku ba alaba. 
1SA.4.21	Mwana yo, a mu beya libizo la Ikabodi, kikuli Kanya ya Mulimu i zwile mwa Isilaele. A bulela cwalo kabakala ku hapiwa kwa Litwati la Bulikani, ni kabakala lifu la mukwenyan'a hae hamoho ni la munn'a hae. 
1SA.4.22	A li, “Kanya i zwile mwa Isilaele, kakuli Likwati la Bulikani bwa Mulimu li hapilwe.”
1SA.5.1	Mafilisita ha ba se ba hapile Likwati la Bulikani bwa Mulimu, ba li lwala ku li zwisa mwa Ebenezere ku li isa kwa munzi wa Ashidodi. 
1SA.5.2	Ba li isa mwa tempele ya mulimu wa bona, Dagoni, mi ba y'o li beya fakaufi ni siswaniso sa hae. 
1SA.5.3	Habusa kakusasana, batu ba mwa Ashidodi ba bona kuli siswaniso sa Dagoni ne si wile ka pata fapil'a Likwati la Bulikani bwa Mulimu. Ba si nanula, mi ba si kutiseza mwa sibaka sa sona. 
1SA.5.4	Hape ka le li tatama, i sa li kakusasana, ba bona kuli siswaniso seo ne si wezi hape fapil'a Likwati la Bulikani bwa Muñ'a Bupilo. Toho ni mazoho a sona ne li pumehile, mi ne li wezi mwa munyako, haisi mubili feela ki ona o n'o wezi ku sili. 
1SA.5.5	Kikabakaleo baprisita ba Dagoni ni ba ba ne ba mu lapela kamukana mwa Ashidodi ba tulanga fa sibaka seo ba sa hati fateñi ni kacenu le.
1SA.5.6	Muñ'a Bupilo a utwisa batu ba Ashidodi butuku hahulu, mi a ba sabisa. A ba utwisa butuku, hamoho ni ba naha ye bapani ni bona ka ku ba tahiseza litombo. 
1SA.5.7	Ha ba bona ze n'e ezahala, ba li, “Mulimu wa Isilaele u lu utwisa butuku, luna hamoho ni Dagoni, mulimu wa luna. Ha lu sa lumelela Likwati la Bulikani ku ina kwanu.” 
1SA.5.8	Kiha ba luma batu ku y'o biza malena ba ketalizoho kaufela ba Mafilisita, mi ba ba buza, ba li, “Lu ta eza cwañi ka Likwati la Bulikani bwa Mulimu wa Isilaele?”
1SA.5.8	Ba alaba, ba li, “Mu li kutiseze kwa Gati.” Cwale ba li kutiseza kwateñi. 
1SA.5.9	Kono ha li se li kutiselizwe kwateñi, Muñ'a Bupilo a utwisa ba munzi wo butuku, mi ba kena mwa ziezi ye tuna. Mulimu a ba utwisa butuku ka litombo, ze n'e melile batu kamukana, ba bahulu ni ba banyinyani. 
1SA.5.10	Cwale ba isa Likwati la Bulikani kwa munzi wa Ekeroni. Ha li y'o fita kwateñi, batu ba huwa, ba li, “Ba tisize Likwati la Bulikani bwa Mulimu wa ba Isilaele kwanu, kuli ba t'o lu bulaisa kamukan'a luna!” 
1SA.5.11	Ba Ekeroni ni bona ba biza malena ba Mafilisita kamukana, ba li, “Mu kutiseze Likwati la Bulikani bwa Isilaele kwa sibaka sa lona, kuli li si ke la lu bulaya, luna ni mabasi a luna.” Kwa ba ni sabo ye tuna mwa munzi kaufela kakuli Mulimu n'a ba utwisa butuku hahulu. 
1SA.5.12	Nihaili bona ba ba ne ba si ka shwa, ne ba kenwi ki litombo, mi batu kaufela mwa muleneñi ne ba itilelela kwa milimu ya bona ku kupa tuso.
1SA.6.1	Likwati la Bulikani bwa Muñ'a Bupilo ne li se li inzi likweli ze supile mwa naha ya Mafilisita. 
1SA.6.2	Bazamaisi ba biza baprisita ni balauli, mi ba buza, ba li, “Lu ta eza cwañi?”
1SA.6.3	Ba alaba, ba li, “Haiba mu kutisa Likwati la Bulikani bwa Mulimu wa Isilaele, mu li kutise ni mpo ye mu ka mu lifela ka sibi sa mina. Likwati la Bulikani ha li swaneli ku kuta feela ku si na mpo. Ka mukwa wo, mu ta fola, mi mu ta utwisisa kuli kikabakalañi ha n'a nz'a mi utwisa butuku cwalo.”
1SA.6.4	Ba buza, ba li, “Lu ta mu lumela mpo mañi?”
1SA.6.4	Ba alaba, ba li, “Maswaniso a gauda a litombo li ketalizoho ni a lipeba li ketalizoho. Ku yo muñwi ni yo muñwi wa malena ba Mafilisita ku zwe siswaniso sa sitombo ni sa peba, kakuli ki butuku bu li buñwi bo bu tile ku mina ni kwa malena ba ketalizoho ba Mafilisita. 
1SA.6.5	Mu swanezi ku eza maswaniso ao a litombo ni lipeba, ili zona lika ze sinya naha ya mina, mi mu itumelele sibi sa mina ku Mulimu wa Isilaele. Mwendi a ka tuhela ku mi utwisa butuku, mina, milimu ya mina, hamoho ni naha ya mina. 
1SA.6.6	Mu tatafalezañi lipilu za mina, sina mw'a n'a ezelize Faro ni Maegepita? Mu si ke mwa libala Mulimu mw'a n'a ba ezelize bukuba ku fitela ba lumelela Maisilaele ku zwa mwa Egepita. 
1SA.6.7	Cwale mu lukise koloi ye nca, mu tise ni litole ze peli ze anyisa ili ze si ka ya kale kwa joko. Mu li pane kwa koloi, mi manamani a zona mu a kutiseza kwa mulaka. 
1SA.6.8	Mu nge Likwati la Bulikani bwa Muñ'a Bupilo, mu li beye mwa koloi, mi kwatuko a lona, mu beye likwati le li na ni maswaniso a gauda ao. Mu mu lumelele ona, ili mpo ya ku lifa lifoso za mina. Mu fundule koloi, mi mu i tuhele i ikele i nosi. 
1SA.6.9	Cwale, mu i talimele ha i ya. Haiba i liba kwa munzi wa Beti-Shemeshi, fo ku ta bonahala kuli ki Mulimu wa Maisilaele ya lu tiselize ziezi ye cwana. Kono haiba i sa ezi cwalo, lu ta ziba kuli ha si yena ya lu tiselize ziezi. Ki taba ye itahezi feela.”
1SA.6.10	Ba eza mo ne ba bulelezwi. Ba nga litole, mi ba li pana kwa koloi. Kiha ba kwalela manamani a zona mwa mulaka. 
1SA.6.11	Ba beya Likwati la Bulikani mwa koloi, hamohocwalo ni likwati le ne li na ni maswaniso a gauda a litombo ni a lipeba. 
1SA.6.12	Likomu za funduka ka nzila ya Beti-Shemeshi, mi za liba kwateñi, li sa keluhi mwa nzila. Li ne li nze li lila ha ne li zamaya. Malena ba Mafilisita ba ketalizoho ba li latelela, mane ba y'o fita kwa museto wa Beti-Shemeshi.
1SA.6.13	Batu ba mwa Beti-Shemeshi ne ba kutula buloto mwa musindi. Kapili-pili ba nanula meeto, mi ba bona Likwati la Bulikani. Kiha ba tulwa ki tabo ka pono yeo. 
1SA.6.14	Koloi ya taha mwa simu ya Joshua wa kwa Beti-Shemeshi, mi ya t'o yema hona fo kwatukw'a licwe le lituna. Batu ba pumaka mabala a koloi, ba bulaya likomu, mi ba li cisa ku ezeza Muñ'a Bupilo sitabelo. 
1SA.6.15	Malivi ba nanula Likwati la Bulikani bwa Muñ'a Bupilo hamohocwalo ni likwati mo ne ku na ni maswaniso a gauda, mi ba a beya fa licwe le lituna. Cwale batu ba mwa Beti-Shemeshi ba ezeza Muñ'a Bupilo litabelo za ku cisa ni litabelo ze ñwi ka lona lizazi leo. 
1SA.6.16	Malena ba Mafilisita ba ketalizoho ba bona Maisilaele ha ba eza zeo, mi ba kutela kwa Ekeroni lona lizazi leo.
1SA.6.17	Mafilisita ba lumela maswaniso a litombo a gauda a ketalizoho ku Muñ'a Bupilo, ili mpo ya ku lifa sibi sa bona. Maswaniso ao n'a zwa kwa malena ba minzi ya Ashidodi, Gaza, Ashikeloni, Gati ni Ekeroni. 
1SA.6.18	Hape ba lumela ni lipeba za gauda. Ye ñwi ni ye ñwi n'e zwa mwa minzi ye n'e buswa ki malena ba ketalizoho ba Mafilisita, ili mwa minzi ye na ni makwakwa a mamota ni mwa minzi feela. Licwe le lituna la mwa simu ya Joshua wa mwa Beti-Shemeshi, fo ne ba beile Likwati la Bulikani bwa Muñ'a Bupilo, li sa li teñi mwa simu yeo sina paki ya ze n'e ezahalile.
1SA.6.19	Muñ'a Bupilo a bulaya batu ba bañwi ba mwa Beti-Shemeshi kakuli ne ba ukumezi mwa Likwati la Bulikani. A bulaya batu ba mashumi a supile, mi batu ba silisa, kakuli Muñ'a Bupilo n'a tahisize mafu a mañata cwalo mwahal'a bona.
1SA.6.20	Cwale batu ba mwa Beti-Shemeshi ba li, “Ki mañi ya ka yema fapil'a Muñ'a Bupilo, yena Mulimu ya Kenile? Lu ka mu lumela kai kuli a zwe ku luna?” 
1SA.6.21	Ba lumela mañusa kwa batu ba munzi wa Jearimi ku y'o li, “Mafilisita ba kutisize Likwati la Bulikani bwa Muñ'a Bupilo. Cwale mu tahe, mu t'o li nga.”
1SA.7.1	 Cwale batu ba mwa munzi wa Jearimi ba t'o nga Likwati la Bulikani bwa Muñ'a Bupilo, mi ba li isa mwa ndu ya Abinadabi ye n'e li fa lilundu. Ba keta mwan'a hae Eliazare kuli a li babalele.
1SA.7.2	Likwati la Bulikani bwa Muñ'a Bupilo la ina nako ye telele mwa munzi wa Jearimi, mane lilimo ze mashumi a mabeli. Ka yona nako yeo kaufela, Maisilaele ne ba nze ba kupa tuso ku Muñ'a Bupilo.
1SA.7.3	Samuele a li kwa sicaba sa Isilaele, “Haiba mu ka kutela ku Muñ'a Bupilo ka lipilu za mina kaufela, mu swanezi ku tuhela milimu ya balicaba ni maswaniso a Ashitaroti, mulimu wa musali. Mu ipeye ku Muñ'a Bupilo ka lipilu za mina kaufela, mu lapele yena a nosi, mi u ta mi lamulela kwa maata a Mafilisita.” 
1SA.7.4	Cwale Maisilaele ba zwisa maswaniso a bona a Baale ni Ashitaroti, mi ba lapela Muñ'a Bupilo feela.
1SA.7.5	Samuele kiha s'a bizeza Maisilaele kamukana kwa Mizipa, a ba bulelela, a li, “Ni ta y'o mi lapelela ku Muñ'a Bupilo kwateñi.” 
1SA.7.6	Kiha ba y'o kopana kaufel'a bona kwa Mizipa. Ba y'o ka mezi, mi ba t'o a sulula ku eza mpo ku Muñ'a Bupilo, mi ba itima lico lizazi leo kamukana. Ba li, “Lu foselize Muñ'a Bupilo.” Samuele a yaha mwa Mizipa, mi a busa sicaba sa Isilaele.
1SA.7.7	Mafilisita ha ba utwa kuli Maisilaele ne ba kopanezi kwa Mizipa, malena ba Mafilisita ba ketalizoho ni batu ba bona ba funduka ku y'o ba lwanisa. Maisilaele ha ba utwa cwalo ba saba. 
1SA.7.8	Ba li ku Samuele. “U si ke wa tuhela ku lu lapelela ku Muñ'a Bupilo, Mulimu wa luna, kuli a lu pilise kwa Mafilisita.” 
1SA.7.9	 Samuele a bulaya ngunyana, mi a i cisa mutumbi ku ezeza Muñ'a Bupilo sitabelo. A lapela ku Muñ'a Bupilo kuli a tuse Maisilaele, mi Muñ'a Bupilo a alaba tapelo ya hae. 
1SA.7.10	Samuele ha n'a sa eza sitabelo, Mafilisita ba sutelela ku t'o ba lwanisa, kono i sa li hona fo, Muñ'a Bupilo a lumiseza Mafilisita mishika ye sabisa. Ba liangana, mi ba saba. 
1SA.7.11	Maisilaele ba zwa mwa Mizipa, ba ba lelekisa, mane ba y'o fita kwa Beti-Kara, ba zamaya ba ba bulaya nzila kaufela.
1SA.7.12	Samuele kih'a nga licwe, a li yemisa mwahal'a Mizipa ni Shene, a li, “Muñ'a Bupilo u lu tusize ku fitela cwale.” Kih'a li biza Ebenezere. 
1SA.7.13	Cwale Mafilisita ba tulwa, mi Muñ'a Bupilo a ba hanisa ku t'o lwanisa naha ya Isilaele, Samuele ha n'a sa pila. 
1SA.7.14	Minzi kamukana ye n'e hapilwe ki Mafilisita, ku kalela kwa Ekeroni ku t'o fita kwa Gati, ya kutisezwa kwa Maisilaele, mi kamukwaocwalo ba kutelwa ki naha ya bona kaufela. Mi kwa ba ni kozo hape mwahal'a Maisilaele ni Makanana.
1SA.7.15	Samuele a busa Isilaele mwa mazazi kaufela a bupilo bwa hae. 
1SA.7.16	Ka mwaha ni mwaha n'a yanga kwa Betele, Giligali ni Mizipa, mi mwa libaka zeo n'a atulanga litaba. 
1SA.7.17	Ku zwa fo, n'a kutelanga habo kwa Rama, ni kwateñi n'a atulanga litaba. Mwa Rama mo, a yahela Muñ'a Bupilo katala.
1SA.8.1	Samuele ha s'a supala a keta bana ba hae kuli ba be baatuli mwa Isilaele. 
1SA.8.2	Mwan'a hae yo muhulu n'a bizwa Joele, mi yo munyinyani n'a bizwa Abija. Bubeli bwa bona ne ba li baatuli mwa Beeresheba. 
1SA.8.3	Kono ha ba si ka latelela mutala wa ndat'a bona. Ne ba tabela feela ku fumana mali. Cwale ne ba amuhelanga mali a likweta, mi ne ba sa atuli litaba ka ku sepahala.
1SA.8.4	Manduna ba Isilaele kamukan'a bona kiha ba kopana hamoho, ba ya ku Samuele mwa Rama. 
1SA.8.5	 Ba y'o li ku yena, “Bona, u s'o supala cwale, mi bana ba hao ha ba lateleli mutala wa hao. Cwalehe, u lu ketele mulena ya ka lu busa, sina mw'a busezwa macaba a mañwi.” 
1SA.8.6	Samuele n'a si ka tabiswa ki kupo yeo, kih'a lapela ku Muñ'a Bupilo. 
1SA.8.7	Muñ'a Bupilo a li, “U utwe lika kaufela ze ba ku bulelela batu. Ha si wena ye ba hanile, kono ba hanile na, kuli ni si ke na ba mulen'a bona. 
1SA.8.8	Ha ni sa li ni ba zwisa mwa Egepita, ba ni fulalezi, mi ba lapela milimu i sili. Mi cwale ba eza cwalo ku wena sina mo ba ezelize ku na. 
1SA.8.9	Cwalehe, u eze mo ba kupela, kono u ba lemuse ka tata, mi u ba taluseze mw'a ka ba buseza mulen'a bona yo.”
1SA.8.10	Samuele a bulelela batu ba ba ne ba mu kupa mulena litaba kamukana z'a n'a mu bulelezi Muñ'a Bupilo, a li, 
1SA.8.11	“Mulen'a mina u ta mi eza cwana. Bana ba mina u ta ba eza masole, ba bañwi ku bona ba ta sebeza mwa likoloi za hae za ndwa, ba bañwi ba be bapahami ba lipizi za hae, mi ba bañwi i ta ba masole ba makuta a mpi. 
1SA.8.12	Ba bañwi u ta ba eza bazamaisi ba batu ba sikiti, mi ba bañwi ba zamaise ba mashumi a ketalizoho. Bana ba mina ba bashimani ba ta lima masimu a hae, ba kutule lico za hae, mi ba eze lilwaniso za hae ni lika kaufela za mwa makoloi a hae. 
1SA.8.13	Bana ba mina ba basizana ba ta sitanga lukumba, ba apehe ni ku besa. 
1SA.8.14	Mulena yo, u ta nga masimu a mina a mande, masimu a veine, likota za olive, mi a li fe manduna ba hae. 
1SA.8.15	U ta nga kalulo ya bulishumi ya lico za mina ni miselo cwalo ku li fa bazamaisi ba likuta hamoho ni bazamaisi ba bañwi. 
1SA.8.16	U ta sebelisa batanga ba mina, likomu za mina ze nde ni limbongolo cwalo. 
1SA.8.17	U ta nga kalulo ya bulishumi ya mitapi ya mina, mi mina mu ta ba batanga ba hae. 
1SA.8.18	Nako yeo ha i ka taha, mu ta bilaela hahulu kabakala mulen'a mina ye ne mu iketezi, kono Muñ'a Bupilo h'a na ku teeleza kwa lipilaelo za mina.”
1SA.8.19	Batu ha ba si ka isa pilu ku z'a n'a bulela Samuele. Bakeñisacwalo ba alaba, ba li, “Batili! Lu bata feela mulena. 
1SA.8.20	Lu bata ku swana ni macaba a mañwi. Lu bata mulena ya ka lu busa, ya ka lu etelela ni ku lwana mwa lindwa za luna.” 
1SA.8.21	Samuele a teeleza ze ne ba bulela kaufela, mi a y'o li bihela Muñ'a Bupilo. 
1SA.8.22	Muñ'a Bupilo a alaba, a li, “Eza se ba bata, mi u ba fe mulena.” Cwale Samuele a t'o bulelela Maisilaele kuli ba kutele kwa mahae.
1SA.9.1	Ka nako yeo, ne ku na ni munna wa lusika lwa Benjamine ya n'a bizwa Kishi, mwan'a Abiele, muikulu wa Zerori, ya n'a pepilwe ki Bekorati, mwan'a Afia. Kishi n'e li mutu ya n'a fumile ni ya maata kwa lipulelo. 
1SA.9.2	N'a na ni mwana ya bizwa Saule, ili mutangana yo munde. Ne ku si na ya n'a likana ni yena kwa bunde ni butelele mwa Isilaele kamukana.
1SA.9.3	Limbongolo ze ñwi za Kishi za lateha, mi Kishi a li ku Saule, “Zamaya ni mubeleki, mu y'o bata limbongolo zeo.” 
1SA.9.4	Ba zamaya mwa naha ya malundu ya Eferaimi, ni mwa naha ya Shalisha, kono ha ba si ka li fumana. Kiha ba kena mwa naha ya Shaalimi, kono limbongolo ne li siyo mwateñi. Cwale ba zamaya mwa naha ya Benjamine, kono ni mwateñi ha ba si ka li fumana. 
1SA.9.5	Ha ba t'o fita mwa naha ya Zufi, Saule a li ku mubeleki wa hae, “A lu kutele kwa hae, mwendi ndate a ka swana a libala limbongolo, mi a kale ku bilaela ka luna.”
1SA.9.6	Mubeleki a alaba, a li, “U ikete pili! Mwa munzi mo, ku na ni mutu ya lukile, ya kutekeha hahulu, kakuli z'a bulela kaufela za ezahala. A lu ye ku yena, mwendi u ka lu bulelela ko lu ka fumana limbongolo za luna.”
1SA.9.7	Saule a buza, a li, “Haiba lu ya ku yena, lu ka y'o mu fañi? Ha lu sa na lico ze siyezi mwa lizuma za luna, mi ha lu na sika sa ku mu fa, nji cwañi?”
1SA.9.8	Mubeleki a alaba, a li, “Ni na ni malinyana a silivela a ni ka mu fa, mi u ta lu bulelela ko lu ta li fumana.”
1SA.9.9	Ka nako ye felile mutu ha n'a bata ku buza Mulimu puzo, n'a li, “A lu ye ku muboni.” Kakuli ka nako yeo mupolofita n'a bizwa muboni.
1SA.9.10	Saule a alaba, a li, “Ki muhupulo o munde wo! A lu ye.” Cwale ba ya mwa munzi mw'a n'a yahile mutu yo ya lukile. 
1SA.9.11	Ha ne ba sa kambama lilundu ku ya kwateñi, ba katana basizana ba ba ne ba y'o ka mezi. Ba ba buza, ba li, “Kikuli muboni u teñi mwa hae, nji?”
1SA.9.12	Basizana ba li, “Eeni, u teñi. A mu bone ki yani fapil'a mina. A mu akufe, kihona a sa z'o fita mwa hae, kakuli batu ba y'o tahisa limpo za litabelo za bona kacenu fa katala ka ka fa lilundu. 
1SA.9.13	Mu sa kena feela mwa hae mu ta mu fumana, a si ka ya kale fa lilundu ku y'o ca. Batu ha ba na ku kala ku ca pili a si ka y'o fita kwateñi, kakuli u lukela ku fuyaula litabelo pili, cwale kihona baenyi ba ka ca. Mu ye kwateñi hona fa, mi mu ta mu fumana.” 
1SA.9.14	Cwale ba ya kwa munzi, mi ha ba kena ba bona Samuele a taha ku bona, a libile kwa sibaka sa ku lapelela.
1SA.9.15	Saule a si ka fita kale, Muñ'a Bupilo n'a s'a bulelezi Samuele, a li, 
1SA.9.16	“Kamuso, ka yona nako ye, ni ta ku lumela munna wa lusika lwa Benjamine. U mu toze mafula kuli a be mubusi wa sicaba sa ka sa Isilaele, mi u ta si lamulela kwa Mafilisita. Ni boni manyando a batu ba ka, mi ni utwile sililo sa bona.”
1SA.9.17	Samuele h'a bona Saule, Muñ'a Bupilo a li ku yena, “Yo ki yena mutu ye ni ku bulelezi ka za hae. Ki yena ya ka busa sicaba sa ka.” 
1SA.9.18	Cwale Saule kih'a ya ku Samuele kwatuko a munyako, mi a mu buza, a li, “A ku ni bulelele, muñ'a ka, muboni u pila kai?”
1SA.9.19	Samuele a mu alaba, a li, “Ki na muboni. U ni etelele, lu ye kwa sibaka sa ku lapelela. Kacenu mu ta ca ni na, bubeli bwa mina. Ni ta alaba lipuzo za mina kaufela kakusasana, mi ni ta mi fundula. 
1SA.9.20	Haili ka limbongolo zeo ze se li na ni mazazi a malalu li nze li latehile, u si ke wa ikataza ka zona, kakuli li fumanwi. Kono cwale u swanezi ku ziba y'a batiwa hahulu ki ba sicaba sa Isilaele kuli ki mañi. U zibe kuli ki wena ni ba ndu ya ndat'aho!”
1SA.9.21	Saule a alaba, a li, “Na, ni wa lusika lwa Benjamine, ili lona lusika lo lunyinyani ka ku fitisisa mwa Isilaele, mi mba ya hesu ki yona ye kwatasi hahulu mwa lusika. Cwale kikabakalañi ha u ni bulelela cwalo?”
1SA.9.22	Cwale Samuele a nga Saule ni mubeleki wa hae, a ba isa mwa ndu ye tuna, mi a y'o ba fa lipula ze kwapili fa tafule, fo ne ku inzi baenyi ba ba ne ba bata ku eza mashumi a malalu. 
1SA.9.23	Samuele a li ku muapehi, “Tisa situnula sa nama se ne ni ku file, mi na ku bulelela kuli u si beye kwatuko.” 
1SA.9.24	Cwale muapehi a nanula silupi ni situnula se ne si ketilwe, ili sa mukokoto, mi a t'o li beya fapil'a Saule. Samuele a li, “Bona, ki ye nama y'o n'o bulukezwi. U i ce, kakuli ki yona ye ni ku bulukezi kuli u t'o ca, hamoho ni batu be ni memile.”
1SA.9.24	Cwale Saule a ca ni Samuele ka lona lizazi leo. 
1SA.9.25	Ha ba zwa fa sibaka sa ku lapelela ku ya kwa hae, ba y'o lukiseza Saule bulobalo fa situwa. 
1SA.9.26	Mi ni yena a y'o lobala fateñi.
1SA.9.26	Ha ku patalala Samuele a biza Saule ya n'a li fa situwa, a li, “Zuha, ni ku fundule.” Saule a zuha, mi Samuele a y'o mu bonisa nzila. 
1SA.9.27	Ha ba fita kwa mandamino a munzi, Samuele a li ku Saule, “Bulelela mubeleki a itangete.” Mubeleki yo a itangeta, mi Samuele a zwelapili, a li, “Yema fa, nakonyana, ni ku bulelele s'a bulezi Mulimu.” 
1SA.10.1	Cwale Samuele a nga silibelo sa mafula a olive, mi a' sela fa toho ya Saule, a mu tubeta, mi a li, “Muñ'a Bupilo wa ku toza kuli u be mubusi wa sicaba sa hae sa Isilaele. U ta busa batu ba hae ni ku ba pilisa kwa lila za bona kamukana. Sisupo se si ta ku bonisa kuli Muñ'a Bupilo u ku ketile ku ba mubusi wa sicaba sa hae, ki se. 
1SA.10.2	Kacenu ha u ta ni siya, u ta katana ni banna ba babeli fakaufi ni libita la Rahele kwa Zeleza, mwa naha ya Benjamine. Ba ta ku bulelela kuli limbongolo z'o n'o bata li fumanwi, mi ndat'aho cwale h'a sa bilaela ka zona, kono s'a bilaela ka wena, mi ka nako kaufela u li, ‘Ni ka eza cwañi ka mwan'a ka?’ 
1SA.10.3	Ku zwa fo, u ta zwelapili mane u y'o fita fa kota ye kenile kwa Tabori, k'o ta y'o katana batu ba balalu ba ba y'o ezeza Mulimu sitabelo kwa Betele. Yo muñwi wa bona u ta ba ya lwezi tupulinyana to tulalu, yo muñwi linkwa ze talu, mi wa bulalu, yena, mukotana wa litalo wa waine. 
1SA.10.4	Ba ta ku lumelisa, mi ba ku fe linkwa ze peli z'o swanezi ku amuhela. 
1SA.10.5	Cwale u ta ya kwa lilundu la Mulimu mwa Gibeya, ko ku na ni mafulo a Mafilisita. Kwa makenelo a munzi, u ta katana ni sitopa sa bapolofita ba ba zwa kwa katala ka fa lilundu, ba nze ba liza tumbuli, milupa, lipala ni lihalepa. Ba ta bina ba nze ba polifita. 
1SA.10.6	Wena u ta kenwa ki moya wa Mulimu. U ta kopana ni bona u nz'o bina ni ku polofita, mane u fetuhe sina mutu u sili. 
1SA.10.7	Zeo ha li ta ezahala, wena u eze linto kamukana z'a ta ku supeza Mulimu. 
1SA.10.8	U ta itangeta kwa Giligali, ko ni ka y'o kopana ni wena, ni ku eza litabelo za ku cisa ni litabelo za ku tiisa bulikani. U y'o ina kwateñi mazazi a supile ku fitela ni t'o ku bulelela s'o ta eza.”
1SA.10.9	Sauele ha s'a fetuha kuli a funduke, Mulimu a mu fa pilu ye nca. Mi linto kamukana z'a n'a mu bulelezi Samuele za ezahala lona lizazi leo. 
1SA.10.10	Saule ni mubeleki wa hae ha ba y'o fita kwa Gibeya, a katanyezwa ki sitopa sa bapolofita. A kopana ni bona, a swalwa ki moya wa Mulimu, mi a kala ku bina ni ku polofita. 
1SA.10.11	Batu ba ba ne ba mu zibile pili, ha ba mu bona a eza cwalo, ba buzana, ba li, “Kanti mwan'a Kishi u kenwi kiñi? Kikuli Saule s'a li mupolofita, nji?” 
1SA.10.12	 Munna ya n'a ina mwa munzi mo a buza, a li, “Ba bañwi bo, kikuli bo ndat'a bona ki bapolofita, nji?” Ki mona mo i kalezi pulelo ye li, “Kikuli nihaili Saule s'a li mupolofita?” 
1SA.10.13	Saule ha s'a felize ku bina ni ku polofita, a ya kwa katala fa lilundu.
1SA.10.14	Malum'ahe Saule a buza yena ni mubeleki wa hae, a li, “Kanti ne mu li kai?”
1SA.10.14	Saule a alaba, a li, “Ha ne lu bata limbongolo, mi lu palelwa ku li fumana, lwa y'o buza Samuele kuli a lu bulelele.”
1SA.10.15	Malum'ahe Saule a buza, a li, “Cwale u mi buleleziñi?”
1SA.10.16	Saule a alaba, a li, “U lu bulelezi kuli lifolofolo li se li fumanwi.” Haili ka za bulena bwa hae, Saule h'a na s'a bulelezi malum'ahe.
1SA.10.17	Samuele a bizeza sicaba kaufela kwa sibaka sa ku lapelela sa Mizipa. 
1SA.10.18	A li ku bona, “Muñ'a Bupilo, Mulimu wa Isilaele, u li, ‘Ni mi zwisize mwa Egepita, mi ni mi pilisize kwa Maegepita ni kwa batu kamukana ba ba ne ba mi nyandisa. 
1SA.10.19	Ki na Mulimu wa mina, yena ya mi sileleza mwa maswenyeho ni butata bwa mina kaufela. Kono kacenu mu ni hanile, mi mu ni kupile kuli ni mi fe mulena. Ku lukile! Mu kopane fapil'a ka, ka masika ni ka mishiku!’ ”
1SA.10.20	Cwale Samuele a tisa lusika ni lusika kwapili, mi Muñ'a Bupilo a keta lusika lwa Benjamine. 
1SA.10.21	Cwale Samuele a fitisa limba za lusika lwa Benjamine kwapili, mi mba ya Matiri ya ketwa. Cwale ba mba ya Matiri ba fitela kwapili, mi ku bona kwa ketwa Saule, mwan'a Kishi. Ba mu bata, kono ha ba si ka mu fumana. 
1SA.10.22	Ba buza Muñ'a Bupilo hape, ba li, “Kana ku sa na ni yo muñwi hape, nji?”
1SA.10.22	Muñ'a Bupilo a alaba, a li, “Saule ki yani, u ipatile kwa libyana.”
1SA.10.23	Kiha ba se ba mata, ba tisa Saule kwa sicaba, mi ha s'a yema mwahal'a bona, a fitelela batu kamukana kwa butelele. 
1SA.10.24	Samuele a li kwa sicaba, “Ki yo mutu ya ketilwe ki Muñ'a Bupilo! Ha ku na u sili ya swana ni yena mwahal'a luna.”
1SA.10.24	Batu kamukana ba huwa, ba li, “Mulimu a pilise mulena.”
1SA.10.25	Samuele a taluseza sicaba litukelo ni liswanelo za mulena, a li ñola mwa buka, mi a i buluka fapil'a Mulimu. Cwale a kutiseza batu kamukana kwa mahae. 
1SA.10.26	Saule ni yena a kutela kwa Gibeya. Batu ba bañwi ba ba maata, ba ba ne ba susuelizwe ki Mulimu, ba ya ni yena. 
1SA.10.27	Kono batu ba bañwi ba ba si na tuso, ba li, “Yena mutu yo u ka kona ku lu tusa cwañi?” Ba shwaula Saule, mi ba tokwa ku mu fa mpo ni ye kana. Kono yena h'a si ka tokomela zeo.
1SA.11.1	Ha ku se ku felile kweli, Nahashi wa Muamoni a t'o lwanisa munzi wa Jabeshi mwa naha ya Giliadi. Mpi ya hae ya beya munzi mwahali, mi batu ba mwa Jabeshi ba li ku Nahashi, “Eza kozo ni luna, mi lu ta lumela kuli u be muzamaisi wa luna.”
1SA.11.2	Nahashi a alaba, a li, “Ni ta eza tumelelano ni mina ha mu ka lumela taba i liñwi feela, kikuli ni punye yo muñwi ni yo muñwi wa mina liito la silyo ku swabisa Isilaele kaufela.”
1SA.11.3	Bazamaisi ba Jabeshi ba li, “U lu fe sunda mutumbi kuli lu lumele mañusa mwa naha ya Isilaele kamukana. Haiba ku si na ya ka lu tusa, fohe, lu ta koza ku wena.”
1SA.11.4	Mañusa ba fita mwa Gibeya, mw'a n'a ina Saule, mi ha ba t'o biha litaba, batu ba felelwa ki sepo mi ba kala ku lila. 
1SA.11.5	Ka yona nako yeo Saule n'a sa z'o fita ku zwa kwa masimu ni lipulu za hae, mi a buza, a li, “Kiñi? Kikabakalañi batu kaufela ha ba lila cwalo?” Ba mu bulelela ze ne ba bihezwi ki mañusa ba kwa Jabeshi. 
1SA.11.6	Saule h'a utwa cwalo a swalwa ki moya wa Mulimu ka maata, mi a halifa hahulu. 
1SA.11.7	A nga lipulu ze peli, mi a li puma libindi-bindi. Libindi zeo a li fa mañusa kuli ba li ise mwa libaka kamukana za naha ya Isilaele, mi ba y'o lemusa batu, ba li, “Ufi ni ufi ya sa lateleli Saule ni Samuele kwa ndwa, likomu za hae li ta pumakiwa cwana!”
1SA.11.7	Batu ba Isilaele ba saba s'a n'a ta eza Muñ'a Bupilo, mi kaufel'a bona ba taha ka mulelo u li muñwi. 
1SA.11.8	Saule a ba kopanyeza kwa Bezeki. Kwa batu ba Isilaele kwa taha ba likiti ze mianda ye milalu, ni ku ba Juda ba likiti ze mashumi a malalu. 
1SA.11.9	Ba bulelela mañusa ba kwa Jabeshi, ba li, “Mu y'o bulelela bahabo mina kuli kamuso, lizazi li si ka ba kale fahal'a toho, ba ta be ba pilisizwe.” Batu ba mwa Jabeshi ba tabiswa hahulu ki manzwi ao. 
1SA.11.10	Mi ba li ku Nahashi, “Kamuso lu ta koza ku wena, mi u ta lu eza m'o latela kaufela.”
1SA.11.11	Habusa kakusasana, Saule a alula batu ba hae litopa ze talu, mi ha ku patalala ba matela mwa mafulo a lila, mi ba lwanisa Maamoni. Ha ku t'o ba musihali, ne ba se ba ba bulaile kaufel'a bona. Ba ba ne ba pilile ba baleha, mi yo muñwi ni yo muñwi a imatela a nosi.
1SA.11.12	Cwale batu ba Isilaele ba li ku Samuele, “Ki bo mañi bale ba ba bulezi kuli Saule a si ke a ba mulen'a luna? U lu fe bona, lu ba bulaye!”
1SA.11.13	Kono Saule a li, “Ha ku na ya ka bulaiwa kacenu, kakuli kacenu Muñ'a Bupilo u pilisize Isilaele.” 
1SA.11.14	Samuele kih'a li ku bona, “A lu yeñi kwa Giligali kamukan'a luna, mi kwateñi lu y'o tiisa kuli Saule ki yena mulen'a luna.” 
1SA.11.15	Cwale, kaufel'a bona ba ya kwa Giligali, mi kwateñi ha ba li fapil'a Mulimu, Saule a y'o beiwa fa bulena. Ba eza litabelo za ku tiisa bulikani, mi Saule hamoho ni batu ba Isilaele kamukana ba nyakalala.
1SA.12.1	Samuele a li kwa batu ba Isilaele, “Ni ezize se ne mu ni kupile. Ni mi file mulena ya ka mi busa. 
1SA.12.2	Cwale ki yo, u ta mi etelela. Haili na, se ni supezi, mane toho ya ka s'e li ye puzwa, mi bana ba ka ki bao, ba inzi ni mina. Ni bile muzamaisi wa mina ku zwa kwa bunca bwa ka ku fitela nako ye. 
1SA.12.3	 Ki na yo. Haiba ku na ni se ni fosize, mu ni bulelele sona hona fa, fapil'a Muñ'a Bupilo, ni fapil'a mulena y'a ketile. Kana ni kile na amuha mutu pulu ya hae, kamba mbongolo ya hae? Kana ni kile na puma kamba ku nyandisa mutu? Kana ni kile na lumela ku lekwa kweta? Haiba ku na ni se ni ezize fa lika ze, ni ta lifa se ni ngile.”
1SA.12.4	Batu ba alaba, ba li, “Ha u si ka lu putelela, kamba ku lu nyandisa. Ha ku na sa mutu s'o ngile.”
1SA.12.5	Samuele a li, “Mulimu ni mulena y'a ketile ki bona lipaki za mina kacenu kuli ha mu si ka fumana mulatu ku na ni o mukana.”
1SA.12.5	Ba alaba, ba li, “Muñ'a Bupilo ki paki ya luna.”
1SA.12.6	 Samuele a zwelapili, a li, “Muñ'a Bupilo ki yena ya n'a ketile Mushe ni Aruni, mi a zwisa bo kukw'a mina mwa Egepita. 
1SA.12.7	Cwalehe, a mu yeme, mi ni zekisane ni mina fapil'a Muñ'a Bupilo, ka ku mi hupulisa likezo kaufela ze maata z'a ezize ku mi pilisa hamoho ni bo kukw'a mina. 
1SA.12.8	 Jakobo ni bana ba hae ha ba ya kwa Egepita, mi ba y'o nyandiswa ki Maegepita, bo kukw'a mina ba kupa tuso ku Muñ'a Bupilo, mi a ba lumela Mushe ni Aruni, ba ba ba zwisize mwa Egepita kuli ba t'o yaha mwa naha mo. 
1SA.12.9	 Kono bo kukw'a mina ba libala Muñ'a Bupilo, Mulimu wa bona, mi a ba tuhelela Sisera mulauli wa mpi ya munzi wa Hazori, ni Mafilisita, hamoho ni mulena wa Moabi cwalo kuli bao ba ba lwanise ni ku ba tula. 
1SA.12.10	 Cwale ba itilelela ku kupa tuso ku Muñ'a Bupilo, ba li, ‘Lu fosize kakuli lu ku fulalezi, Muñ'a Bupilo, mi lu lapezi bo Baale ni bo Ashitaroti. U lu lamulele kwa lila za luna, mi lu ta ku sebeleza!’ 
1SA.12.11	 Muñ'a Bupilo kiha s'a lumela Jerubaale, Bedani, Jefita ni Samuele, ba ba mi pilisize kwa lila za mina, mi mwa pila ka buiketo. 
1SA.12.12	 Mi ha mu se mu bona kuli Mulena Nahashi wa Maamoni n'a bata ku mi lwanisa, mwa hana Muñ'a Bupilo ku ba mulen'a mina, mi mwa li ku na, ‘Lu bata mulena ya ka lu busa.’
1SA.12.13	Cwale ki yo mulena ye mu ketile. Mu mu kupile, mi cwale Muñ'a Bupilo u mi file yena. 
1SA.12.14	Lika kaufela li ka mi kondela haiba mu saba Muñ'a Bupilo, Mulimu wa mina, mi mu nze mu mu sebeleza, mu mu utwa, mu buluka litaelo za hae, mi mu mu latelela mina ni mulen'a mina. 
1SA.12.15	Nihakulicwalo, haiba mu sa utwi Muñ'a Bupilo ni ku sa mamela litaelo za hae, u ta mi fetuhela mina ni mulen'a mina. 
1SA.12.16	Cwalehe, mu yeme hona cwalo, mi mu ta bona nto ye tuna y'a ta eza Muñ'a Bupilo. 
1SA.12.17	Ki Mbumbi, nji ha ku cwalo? Ni ta lapela, mi Muñ'a Bupilo u ta tisa mishika ni pula. Mi ha mu ta i bona, mu ta utwisisa kuli mu foselize hahulu Muñ'a Bupilo ha mu mu kupile mulena.”
1SA.12.18	Samuele cwale a lapela, mi ka lona lizazi leo Muñ'a Bupilo a tisa mishika ni pula. Batu kamukana kiha ba kala ku saba Muñ'a Bupilo ni Samuele cwalo. 
1SA.12.19	Ba li ku Samuele, “Muñ'a luna, u lu lapelele ku Muñ'a Bupilo, Mulimu wa hao, kuli lu si ke lwa shwa. Kwand'a libi za luna ze ñwi kaufela, lu itumelela kuli hape lu fosize ka ku kupa mulena.”
1SA.12.20	Samuele a alaba, a li, “Mu si ke mwa saba, niha mu ezize nto ye maswe cwalo. Mu si ke mwa fulalela Muñ'a Bupilo, kono mu mu sebeleze ka lipilu za mina kaufela. 
1SA.12.21	Mu si ke mwa latelela milimu ya buhata. Ha i koni ku mi tusa kamba ku mi pilisa, kakuli ki ya buhata. 
1SA.12.22	Mulimu u sepisize ka luci kuli h'a na ku mi tuhela, kakuli u itamile ku mi eza sicaba sa hae tota. 
1SA.12.23	Haili na, Muñ'a Bupilo a ni hanise ku mu foseza ka ku tuhela ku mi lapelela. Bakeñisacwalo, ni ta mi luta ze nde, ze lukile, ze mu swanezi ku eza. 
1SA.12.24	Mu sabe Muñ'a Bupilo, mi mu mu sebeleze ka ku sepahala, ni ka lipilu za mina kaufela. Mu hupule lika ze tuna z'a mi ezelize. 
1SA.12.25	Kono haiba mu tundamena ku fosa, mina ni mulen'a mina mu ta nyandiswa.”
1SA.13.1	Saule n'a na ni lilimo ze mashumi a malalu h'a beiwa fa bulena, mi a busa sicaba sa Isilaele ka lilimo ze mashumi a mane.
1SA.13.2	Saule a keta Maisilaele ba likiti ze talu mi ba bañwi kaufela a ba kutiseza kwa hae. Yena a ina ni ba likiti ze peli mwa Mikimashi ni mwa naha ya malundu ya Betele, mi ba sikiti ne ba inzi ni mwan'a hae Jonatani mwa Gibeya, ili mwa naha ya lusika lwa Benjamine.
1SA.13.3	Jonatani a bulaya mulauli wa mpi ya Mafilisita mwa Geba, mi Mafilisita ba utwa taba yeo. Cwale Saule a luma mañusa ku y'o liza lipala mwa naha kamukana, ku bizeza Maheberu kwa ndwa. 
1SA.13.4	Maisilaele kamukana ba utwa kuli Saule u bulaile mulauli wa mpi ya Mafilisita. Ba utwa hape kuli Mafilisita ne ba ba nyaziseza. Cwale batu ba lumela ku y'o kopana ni Saule kwa Giligali.
1SA.13.5	Mafilisita ba kopana hamoho ku t'o lwanisa Maisilaele. Ne ba na ni likoloi za ndwa ze likiti ze mashumi a malalu, bapahami ba lipizi ba likiti ze silezi ni masole ba bañata hahulu sina mushabati wa fa likamba la liwate. Ba ya kwa Mikimashi, kwa upa wa Beti-Aveni, mi ba y'o toma mafulo a bona kwateñi. 
1SA.13.6	Maisilaele ba lwaniswa ka buhali, mi ba zieleha maswe. Ba bañwi ku bona ba ipata mwa mañope a macwe ni mwa misima, mwahal'a macwe, mwa tutambi ni mwa liliba. 
1SA.13.7	Ba bañwi ba sila Nuka ya Jordani ku ya mwa naha ya Gadi ni ya Giliadi.
1SA.13.7	Sauli n'a sa li kwa Giligali, mi batu b'a n'a na ni bona ne ba njanjiswa ki sabo. 
1SA.13.8	 Ka ku latelela litaelo za Samuele, Saule a mu litela mazazi a supile, kono Samuele n'a si ka fita kale mwa Giligali. Batu ba kala ku siya Saule. 
1SA.13.9	Kih'a li ku bona, “A mu ni tiseze litabelo za ku cisa ni litabelo za ku tiisa bulikani.” A eza sitabelo sa ku cisa. 
1SA.13.10	A sa feza feela, Samuele a fita. Saule a y'o mu katanyeza ni ku mu amuhela. 
1SA.13.11	Kono Samuele a li, “U ezizeñi?”
1SA.13.11	Saule a alaba, a li, “Ni boni kuli batu ne ba se ba ni siya, ni kuli n'o si ka taha ka nako y'o n'o bulezi, mi hape Mafilisita ne ba se ba kopana kwa Mikimashi. 
1SA.13.12	Kiha ni hupula kuli Mafilisita ba ka ni lwaniseza mwa Giligali mo, ni si ka itahisa kale ku Mulimu! Cwale na ikutwa kuli swanelo ya ka n'e li ku eza sitabelo.”
1SA.13.13	Samuele a alaba, a li, “Yeo n'e li nto ya bukuba ye n'e sa lukeli ku ezwa. Ha u si ka mamela taelo y'a n'a ku file Muñ'a Bupilo, Mulimu wa hao. Kambe n'o mamezi kambe n'o lumezi kuli wena ni baikulyowe mu buse Isilaele kuya kuile. 
1SA.13.14	 Kono cwale mubuso wa hao ha u na ku zwelapili. Muñ'a Bupilo u ta fumana mutu y'a bata, mi a mu eze muzamaisi wa batu ba hae, kakuli ha u si ka mamela litaelo za hae.”
1SA.13.15	Samuele a zwa mwa Giligali, mi a ikela. Batu kamukana ba ba ne ba siyezi, ba latelela Saule h'a y'o kopana ni masole ba hae. Ba zwa mwa Giligali ku ya kwa Gibeya, mwa naha ya Benjamine. Saule a y'o tatuba masole ba hae, ili banna ba ba bata ku eza mianda ye silezi. 
1SA.13.16	Saule, mwan'a hae Jonatani ni batu ba bona ba ina mwa Geba, mwa naha ya Benjamine. Mafilisita bona ne ba tibelezi kwa Mikimashi. 
1SA.13.17	Masole ba Mafilisita ba zwa mwa mafulo a bona ku y'o lwanisa Maisilaele ka litopa ze talu. Sitopa se siñwi sa liba kwa Ofira mwa naha ya Shuale. 
1SA.13.18	Se siñwi sa ya kwa Beti-Horoni. Sa bulalu sa ya kwa museto o libahani ni Musindi wa Zeboimi kwa neku la lihalaupa.
1SA.13.19	Mwa Isilaele ne ku sa fumanwi mambuti kakuli Mafilisita ne ba hanisa Maheberu ku ikezeza malumo ni mikwale. 
1SA.13.20	Kabakaleo, Maisilaele ne ba tamehile ku ya kwa Mafilisita ku y'o shemuna malimi a likekele, mihuma, lilepe ni licekisi za bona cwalo. 
1SA.13.21	Tifo ya ku shemunisa likekele kamba mihuma ne li mali a manyinyani feela. Hape ne ku lifwa licika la mali ao ku shemunisa lilepe ni ku lukisa miwayo. 
1SA.13.22	Mi cwale ka lizazi la ndwa, ne ku si na musole wa Muisilaele ya n'a na ni mukwale kamba lilumo, haisi feela yena Saule ni mwan'a hae Jonatani.
1SA.13.23	Mafilisita ba luma sitopa sa masole ku y'o sileleza nzila ya Mikimashi.
1SA.14.1	Ka zazi le liñwi Jonatani a li ku mutangana ya n'a lwezi lilwaniso za hae, “A lu silele mwa mafulo a Mafilisita.” Kono Jonatani n'a si ka bulelela ndat'ahe. 
1SA.14.2	Saule n'a tibelezi mwatas'a kota ya garaneti mwa Migoroni, fakaufi ni Gibeya. N'a na ni batu ba ba ne ba bata ku eza mianda ye silezi. 
1SA.14.3	Muprisita ya n'a lwezi Likwati le li Kenile n'e li Akija, mwan'a muhulwan'a Ikabodi yena Akitubi, mwan'a Finehasi, ili muikulu wa Eli, muprisita wa Muñ'a Bupilo mwa Shilo. Batu ne ba sa zibi kuli Jonatani n'a ile kwa mafulo a Mafilisita.
1SA.14.4	Mwa sibaka se si pitihani s'a n'a swanezi ku fita Jonatani, h'a ya kwa mafulo a Mafilisita, ne ku na ni mañope a mabeli a macwe a n'a shengile, mi n'a bapani a fitwa ki nzila mwahali. Le liñwi ne li bizwa Bozezi, mi le liñwi lona ne li bizwa Seni. 
1SA.14.5	Le liñwi ne li li kwa mutulo wa nzila, li talimile Mikimashi, mi le liñwi lona ne li li kwa mboela wa nzila li talimile Geba.
1SA.14.6	Jonatani a li ku mutangana, “A lu silele mwa mafulo a Mafilisita ba bahedeni bani. Mwendi Muñ'a Bupilo u ta lu tusa. Haiba a lu tusa, ha ku na se si ka mu paleliswa ku lu fa maata a ku tula, niha lu li ba sikai feela.”
1SA.14.7	Mutangana yo a alaba, a li, “Eza s'o bata kaufela. Ni na, ni teñi.”
1SA.14.8	Jonatani a li, “Ku lukile. Lu ta sila, mi lu iponahaze kwa balibeleli ba bona. 
1SA.14.9	Haiba ba lu bulelela kuli lu yeme, lu ba litele, fohe lu ta ina fo lu yemi. 
1SA.14.10	Kono ha ba ka li lu ye ku bona, cwale lu ta ya, kakuli i ta ba sisupo sa kuli Muñ'a Bupilo u lu file maata a ku ba tula.”
1SA.14.11	Cwale ba iponahaza kwa Mafilisita bao, mi bona ba li, “A mu bone! Ki bale Maheberu ba bañwi ba zwa mwa misima mo ne ba ipatile.” 
1SA.14.12	Masole ba Mafilisita ba biza Jonatani ni mutangana yo, ba li, “A mu kambamele kwanu! Ku na ni se lu bata ku mi bulelela!
1SA.14.12	Jonatani a li ku mutangana yo, “U ni latelele. Muñ'a Bupilo u file Isilaele maata a ku ba tula.” 
1SA.14.13	Jonatani a kambama a nz'a hohoba ka mañwele. Mi mutangana a mu latelela. Jonatani a lwanisa masole ba Mafilisita bao, a ba wiseza fafasi, mi mutangana a ba bulaya. 
1SA.14.14	Mwa pulao yeo ya pili, Joanatani ni mutangana ba bulaya batu ba ba bata ku eza mashumi a mabeli, ili mwa sibaka se si likani feela. 
1SA.14.15	Mafilisita kaufela ba ba ne ba li teñi ba saba hahulu. Ni bona batabani ni masole ba mwa mafulo ba kenwa ki sabo ye tuna. Mubu wa zikinyeha, mi kwa ba ni mufili-fili o mutuna.
1SA.14.16	Batu ba Saule ba ba ne ba libelezi kwa Gibeya, mwa naha ya Benjamine, ba bona Mafilisita ba mata-mata, ba sa zibi ko ba ya. 
1SA.14.17	Cwale Saule a li kwa batu ba hae, “A mu bale masole, mu bone ya siyo.” Ba eza cwalo, mi ba fumana kuli Jonatani ni mutangana ya n'a lwala lilwaniso za hae ne ba siyo. 
1SA.14.18	Saule kih'a li ku Akija, yena muprisita, “Tisa kwanu Likwati le li Kenile la Bulikani.” N'a eza cwalo kakuli ka nako yeo Likwati ne li zamayanga fapil'a sicaba sa Isilaele. 
1SA.14.19	Saule ha n'a sa bulela ni muprisita, mufili-fili wa mwa mafulo a Mafilisita wa ekezeha hahulu. Cwale Saule a li ku yena, “U si ke wa itusisa litaula ze kenile!” 
1SA.14.20	Cwale yena ni batu ba hae ba kena mwa ndwa ku lwanisa Mafilisita, ba ba ne ba se ba itwanisa ili bona kabakala ku filikana hahulu. 
1SA.14.21	Maheberu ba ba ne ba li kwa neku la Mafilisita, ili ba ba ne ba ile ni bona kwa mafulo, ba fetuha mi ba kena ku Saule ni Jonatani. 
1SA.14.22	Haili Maisilaele ba ba ne ba ipatile mwa malundu a Eferaimi, bona ha ba utwa kuli Mafilisita ne ba saba, ni bona cwalo ba t'o kena, mi ba lwanisa Mafilisita. 
1SA.14.23	Ka lona lizazi leo Muñ'a Bupilo a pilisa batu ba Isilaele, mi ndwa ya zwelapili, mane ya y'o fitelela Beti-Aveni.
1SA.14.24	Zazi leo Maisilaele ne ba si na maata kabakala tala, kakuli Saule, ka ku itama ka luci, n'a file taelo, a li, “Ku kutiwe ufi ni ufi ya ka ca sico kacenu pili ni si ka itifiseza lila za ka.” Cwale ha ku na mutu ya n'a cile se siñwi lona lizazi leo kamukana. 
1SA.14.25	Kaufel'a bona ba taha mwa sibaka sa likota ze ñata, mi ba t'o fumana linosi kai ni kai. 
1SA.14.26	Mushitu n'o tezi linosi, kono ha ku na ya n'a cile kwateñi kakuli kaufel'a bona ne ba saba sikuto sa Saule. 
1SA.14.27	Kono Jonatani n'a si ka utwa ndat'ahe ha n'a konkezi batu ka sikuto. Cwale a isa mulamu w'a n'a sweli mwa mpako, a u conka mwa linosi, mi a ca. Hona fo a ikutwa a li mbubo-mbubo. 
1SA.14.28	Kono yo muñwi wa batu bao a li, “Batu kaufela ba fokolisizwe ki tala, kono ndat'aho u lu konkezi, a li, ‘Ku kutiwe ufi ni ufi ya ka ca sico kacenu!’ ”
1SA.14.29	Jonatani a alaba, a li, “Ndate u ezize nto ye maswe hahulu kwa batu ba luna! A mu bone mo ni se ni ikutwela hande ha ni cile linosi. 
1SA.14.30	Ne ku ta ba ku bile hande cwañi kacenu, kambe batu ba luna ba cile lico ze ne ba hapile ha ba tula lila. Ne ba ta bulaya Mafilisita ba bañata hahulu ni ku fita.”
1SA.14.31	Lizazi leo Maisilaele ba tula Mafilisita ku zwa kwa Mikimashi mane ku y'o fita kwa Ajaloni. Maisilaele ne ba fokolisizwe hahulu ki tala. 
1SA.14.32	Cwale ba matela ku ze ne ba hapile kwa lila. Ba nga lingu, mapulu ni manamani, ba li bulayela hona fo, mi ba ca nama i sa lota mali. 
1SA.14.33	 Saule a bulelelwa kuli, “Bona batu ba hao ba foseza Muñ'a Bupilo ka ku ca nama ye sa lota mali.”
1SA.14.33	Saule a huweleza, a li, “Mu babeteki! Mu pikuluseze licwe le lituna kwanu ku na.” 
1SA.14.34	Cwale a ba laela, a li, “Mu ye kwa batu kamukana, mi mu ba bulelele kuli ba tise kwanu likomu ni lingu za bona. Ba swanezi ku t'o li bulaya ni ku li cela hona fa, mi ba si ke ba foseza Muñ'a Bupilo ka ku ca nama ye sa lota mali.” Cwale, bona busihu bo, kaufel'a bona ba tisa likomu za bona, mi ba t'o li bulaela hona foo. 
1SA.14.35	Saule a yahela Muñ'a Bupilo katala mi ka ba kona katala ka pili k'a n'a yahile.
1SA.14.36	Saule a li kwa batu ba hae, “A lu yeñi, mi lu y'o lwanisa Mafilisita busihu, lu hape za bona mane ku patalale, mi lu ba bulaye kaufela.”
1SA.14.36	Ba alaba, ba li, “U eze m'o latela kaufela.”
1SA.14.36	Kono muprisita a li, “A lu buzeñi Mulimu pili.”
1SA.14.37	Cwale Saule a buza Mulimu, a li, “Kikuli ni y'o lwanisa Mafilisita, nji? Kana u ta lu fa maata a ku tula?” Kono Mulimu h'a si ka alaba ka lona lizazi leo. 
1SA.14.38	Saule kih'a li kwa bazamaisi ba sicaba, “A mu tahe kwanu, mu t'o batisisa kana sibi se si ezizwe kacenu ki sa mufuta o cwañi. 
1SA.14.39	Ni sepisa ka Mulimu ya pila, Mupilisi wa Isilaele, ni li nihaikaba kuli ki mwan'a ka yena Jonatani y'a fosize u ta bulaiwa.” Kono ha ku na ya bulezi se siñwi. 
1SA.14.40	Cwale Saule a li ku bona, “A mu y'o yema fani kaufel'a mina, mi Jonatani ni na lu ta yema kwanu.”
1SA.14.40	Ba alaba, ba li, “U eze m'o hupulela.”
1SA.14.41	 Saule a li ku Muñ'a Bupilo, Mulimu wa Isilaele, “Muñ'a Bupilo, kiñi ha u si ka ni alaba kacenu? Muñ'a Bupilo, Mulimu wa Isilaele, u ni alabe ka taula ye kenile. Haiba mulatu ki wa Jonatani kamba wa ka, u ni alabe ka taula ya Urimi. Kono haiba ki wa sicaba sa hao sa Isilaele, u alabe ka taula ya Tumimi.” Kalabo ya supa Jonatani ni Saule, mi sicaba sa latulwa. 
1SA.14.42	Cwale Saule a li, “Ku laulwe mwahal'a mwan'a ka Jonatani ni na.” Mi kwa swalwa Jonatani. 
1SA.14.43	Saule kih'a buza Jonatani, a li, “U ezizeñi?”
1SA.14.43	Jonatani a alaba, a li, “Ni cile linosinyana. Ki na yo. Ni itukiselize ku shwa.”
1SA.14.44	Saule a li ku yena, “Mulimu a ni nate mane ni shwe haiba wena u sa bulaiwi.”
1SA.14.45	Kono batu ba li ku Saule, “Kana Jonatani, ya tulezi Isilaele ndwa ye kuma fa, a ka bulaiwa luli? Batili! Lu sepisa, ka Muñ'a Bupilo ya pila, kuli h'a na ku sinyehelwa niha i ka ba ki u li muñwi feela wa milili ya toho ya hae. S'a ezize kacenu u si ezize ka tuso ya Mulimu.” Cwale batu ba pilisa Jonatani kwa ku bulaiwa.
1SA.14.46	Saule a tuhela ku lelekisa Mafilisita, mi ba kutela kwa naha ya bona.
1SA.14.47	Saule ha s'a bile mulena wa Isilaele a lwanisa lila za hae kamukana kai ni kai, ili batu ba Moabi, ba Amoni, ba Edomo, malena ba Zoba ni Mafilisita. Kai ni kai kw'a n'a lwana n'a tula. 
1SA.14.48	A lwana ka bundume, mi a tula Maamaleke. A pilisa Maisilaele mwa lindwa kaufela.
1SA.14.49	Bana ba Saule n'e li bo Jonatani, Ishui, ni Malikishuwa. Mwan'a hae yo muhulu wa musizana n'a bizwa Merabi, mi yo munyinyani n'e li Mikali. 
1SA.14.50	Musal'a hae n'e li Akinoami, mwan'a Akimaazi. Mulauli wa mpi ya hae n'e li Abinere mwan'a Nere, ndat'ahe Saule yo munyinyani. 
1SA.14.51	Ndat'ahe Saule, yena Kishi, ni ndat'ahe Abinere, yena Nere, n'e li bana ba Abiele.
1SA.14.52	Mwa bupilo bwa hae kaufela, Saule n'a na ni ku lwanisa Mafilisita ka buhali bo butuna. Kamita ha n'a fumana munna ya maata kamba ndume, n'a mu kenya mwa mpi ya hae.
1SA.15.1	 Samuele a li ku Saule, “Ki na ya lumilwe ki Muñ'a Bupilo kuli ni ku toze, mi u be mulena wa sicaba sa hae sa Isilaele. Cwale teeleza s'a bulela Mulena ya Maata Kaufela. 
1SA.15.2	 U li, u ta utwisa Maamaleke butuku kakuli ba hanisize Maisilaele kuli ba fite mwa naha ya bona ha ne ba zwa kwa Egepita. 
1SA.15.3	Zamaya, u y'o lwanisa Maamaleke, mi u sinye lika kamukana ze ba na ni zona. U si ke wa siya se siñwi. U bulaelele banna kaufela, basali, banana ni limbututu, likomu, ni lingu, mane ni zona likamele ni limbongolo.”
1SA.15.4	Saule a biza limpi za hae, mi a li tatubela kwa Telaimi. Ne ku na ni masole ba ba eza likiti ze mianda ye mibeli ba mwa Isilaele, ni likiti ze lishumi ba kwa Juda. 
1SA.15.5	Cwale yena ni batu ba hae ba ya kwa munzi wa Amaleke, mi ba y'o ba lalela mwa nuka ye kalile. 
1SA.15.6	A lemusa Makeni, a li, “A mu zwe, mi mu siye feela Maamaleke, ili kuli ni si ke na mi bulaelela hamoho ni bona. Mina mu bile ni musa kwa batu ba Isilaele ha ba zwa kwa Egepita.” Makeni kiha ba zwa kwa Maamaleke.
1SA.15.7	Saule a tula Maamaleke, ku kalela kwa Havila mane ku y'o fita kwa Shuri, kwa upa wa Egepita. 
1SA.15.8	A swala mulena Agagi wa Amaleke a sa pila, kono a bulaya batu kamukana. 
1SA.15.9	Saule ni batu ba hae ba pilisa Agagi, mi ha ba si ka bulaya lingu, likomu, manamani, lingunyana kamba ze ñwi kaufela ze n'e li ze nde ka ku fitisisa. Kono ba bulaya lika kamukana ze ne si na tuso, ze ne nyazahala.
1SA.15.10	Muñ'a Bupilo a li ku Samuele: 
1SA.15.11	“Ni swabile ha ni beile Saule fa bulena. U ni fulalezi, mi h'a si ka utwa litaelo za ka.” Samuele a nyema, mi a itilelela ku Muñ'a Bupilo busihu kaufela. 
1SA.15.12	Habusa i sa li kakusasana a y'o bata Saule. A utwa kuli Saule u ile kwa Karimele, kw'a n'a ikahezi licwe la kupuzo ya hae, mi ku zwa fo a ya kwa Giligali. 
1SA.15.13	Samuele a ya ku Saule. Yena a mu lumelisa, a li, “Muñ'a Bupilo a ku fuyaule, Samuele! Ni bulukile taelo ya hae.”
1SA.15.14	Samuele a buza, a li, “Kanti likomu ni lingu, ze ni utwa li lila, li zwa kai?”
1SA.15.15	Saule a alaba, a li, “Ki ze ngilwe ki batu ba ka kwa Maamaleke. Ba ngile lingu ni likomu ze nde ku ezeza Muñ'a Bupilo, Mulimu wa hao, sitabelo mi ze ñwi ze siyezi lu felize ku li bulaya kaufel'a zona.”
1SA.15.16	Samuele a laela, a li, “Yema pili, ni ku bulelele s'a ni bulelezi Muñ'a Bupilo bona busihu bo bu felile bo.”
1SA.15.16	Saule a li, “Ni bulelele.”
1SA.15.17	Samuele a alaba, a li, “Niha u ka hupula kuli ha u wa butokwa, ki wena mueteleli wa masika a Isilaele. Muñ'a Bupilo u ku tozize ku ba mulena wa Isilaele. 
1SA.15.18	U ku lumile, ni ku ku laela kuli u y'o feza batu ba ba maswe ba Amaleke. U ku bulelezi kuli u y'o lwana cwalo ku fitela u ba yundisa kamukan'a bona. 
1SA.15.19	Kikabakalañi, ha u si ka mu utwa? Kiñi ha u matezi tutu, ni ku eza ze sa tabisi Muñ'a Bupilo?”
1SA.15.20	Saule a alaba, a li, “Luli ni il'o eza s'a n'a bulezi Muñ'a Bupilo. Ni tisize mulena Agagi, mi ni bulaile Maamaleke kaufela. 
1SA.15.21	Kono batu ba ka ha ba si ka bulaya lingu ni likomu ze nde hahulu ze ba hapile. Bakeñisacwalo, ba li tisize kwanu kwa Giligali ku t'o ezeza Muñ'a Bupilo, Mulimu wa hao, sitabelo.”
1SA.15.22	Samuele a li, “S'a tabela Muñ'a Bupilo ki sifi? Kikuli lu eze se si latwa ki yena, kamba kuli lu mu fe limpo ni ku mu ezeza litabelo? Nto ye nde ki ku mu utwa ku fita ku tabela ngu ye nunile. 
1SA.15.23	Ku mu fetuhela ku swana ni buloi kwa bumaswe, mi buikuhumuso ki sibi se si swana ni ku lapela milimu ya maswaniso. Kakuli u hanile taelo ya Muñ'a Bupilo, ni yena u hanile kuli u be mulena.”
1SA.15.24	Saule a alaba, a li, “Ni fosize. Ha ni si ka buluka taelo ya Muñ'a Bupilo ni ku mamela likelezo za hao. Ne ni saba batu ba ka, mi ni ezize mo ne ba latela. 
1SA.15.25	Kono cwale na ku kupa, u ni swalele sibi sa ka, mi u kute ni na, ni kone ku y'o lapela Muñ'a Bupilo.”
1SA.15.26	Samuele a alaba, a li, “Ha ni na ku ya ni wena. U hanile taelo ya Muñ'a Bupilo, mi ni yena u hanile kuli u be mulena wa Isilaele.”
1SA.15.27	 Cwale Samuele ha s'a fetuha kuli a zamaye, Saule a swala kwa siapalo sa hae, mi sa pazuha. 
1SA.15.28	Samuele a li ku yena, “Kacenu le Muñ'a Bupilo u kauzi mubuso wa Isilaele ku wena, mi u' file mutu yo muñwi yo munde ku fita wena. 
1SA.15.29	Mulimu ya Maata wa Isilaele h'a pumi kamba ku fetula muhupulo wa hae. Ha si mutu, mi ha cinci muhupulo wa hae.”
1SA.15.30	Saule a alaba, a li, “Ni fosize, kono a ku ni kuteke fapil'a bazamaisi ba sicaba sa ka ni fapil'a Maisilaele kamukana. A lu kute hamoho, ili kuli ni te ni kone ku y'o lapela Muñ'a Bupilo, Mulimu wa hao.” 
1SA.15.31	Cwale Samuele a kuta ni yena, mi Saule a y'o lapela Muñ'a Bupilo.
1SA.15.32	Samuele a laela, a li, “A mu ni tiseze mulena Agagi.” Agagi a taha ku yena a nz'a njanja, a nz'a hupula mwa pilu, a li, “Ku shwa ki nto ye butuku cwañi!” 
1SA.15.33	Samuele a li, “Sina mukwale wa hao ha u tokwisize bashemi ba bañata bana, cwalehe, ni yena m'aho h'a na ku ba ni mwana.” Mi cwale a pumaka Agagi libindi-bindi fapil'a katala, mwa Giligali.
1SA.15.34	Samuele kiha s'a ya kwa Rama, mi Mulena Saule a ya kwa hae kwa Gibeya. 
1SA.15.35	Samuele h'a si ka bona mulena hape mwa bupilo bwa hae kaufela, kono a mu utwela butuku. Muñ'a Bupilo n'a swabile luli ha n'a beile Saule fa bulena bwa Isilaele.
1SA.16.1	Muñ'a Bupilo a li ku Samuele, “Saule u ta mu utwela butuku nako ye kuma kai? Ni hanile kuli a be mulena wa Isilaele. U nge mafula a olive, u ye ni ona. Ni ku luma kwa Betelehema, ku munna ya bizwa Jese, kakuli ni ketile yo muñwi wa bana ba hae ku ba mulena.”
1SA.16.2	Samuele a buza, a li, “Taba ye, ni ka i eza cwañi? Haiba Saule a i utwa, u ta ni bulaya!”
1SA.16.2	Muñ'a Bupilo a alaba, a li, “U nge namani, u ye ni yona, mi u bulele kuli u til'o ezeza Muñ'a Bupilo sitabelo. 
1SA.16.3	U memele Jese kwa sitabelo, mi ni ta ku bulelela s'o swanezi ku eza. U ta toza mutu ye ni ka ku bulelela kuli a be mulena.”
1SA.16.4	Samuele a eza mw'a n'a mu bulelezi Muñ'a Bupilo, mi a ya kwa Betelehema. Cwale bazamaisi ba munzi ba t'o mu katanyeza ba nze ba saba, ba li, “Muboni, kikuli u til'o lu potela ka kozo?”
1SA.16.5	A alaba, a li, “Eni, ni til'o ezeza Muñ'a Bupilo sitabelo. Mu ikenise mi lu yeñi hamoho.” Jese ni bana ba hae ba ikenisa ni bona, mi Samuele a ba memela kwa sitabelo.
1SA.16.6	Ha ba se ba fitile, Samuele a bona Eliabi mwan'a Jese, mi a li mwa pilu ya hae, “Yena mutu yo ya yemi fa, fapil'a Muñ'a Bupilo, luli ki yena y'a ketile.” 
1SA.16.7	Kono Muñ'a Bupilo a li ku yena, “U si ke wa isa pilu kwa butelele ni bunde bwa hae. Ni mu hanile, kakuli ha ni atuli mo ba atulela batu. Mutu u talima sibupeho, kono na, ni talima pilu.”
1SA.16.8	Cwale Jese a biza mwan'a hae Abinadabi, mi a mu tisa ku Samuele. Kono Samuele a li, “Batili, ni yena Muñ'a Bupilo h'a si ka mu keta.” 
1SA.16.9	Jese kih'a tisa Sama. Samuele a li, “Batili, ni yena yo, Muñ'a Bupilo h'a si ka mu keta.” 
1SA.16.10	Ka mukwa wo, Jese a tisa bana ba hae ba supile ku Samuele, kono Samuele n'a nz'a li ku yena, “Batili, Muñ'a Bupilo h'a si ka keta yo muñwi ku bona bao.” 
1SA.16.11	Mi cwale a mu buza, a li, “Kikuli u sa na ni bana ba bañwi?”
1SA.16.11	Jese a alaba, a li, “Ku sa na ni yo munyinyani, kono u il'o lisa lingu.”
1SA.16.11	Samuele a li, “U mu tise kwanu ni yena. Ha lu na ku eza sitabelo, konji ha s'a fitile.” 
1SA.16.12	Jese kiha s'a mu lumela. N'a li yo munde, mucaha ya pila hande, wa meeto a benya. Muñ'a Bupilo a li ku Samuele, “Ki yena yo! U mu toze!” 
1SA.16.13	Samuele a nga mafula a olive, mi a toza Davida fapil'a bahulwani ba hae. Moya wa Muñ'a Bupilo wa kena ku Davida, mi wa inelela ku yena ku kala ka lona lizazi leo. Samuele a kutela kwa Rama.
1SA.16.14	Moya wa Muñ'a Bupilo wa zwa ku Saule, mi moya o maswe o n'o lumelezwi ki Muñ'a Bupilo wa mu nyandisa. 
1SA.16.15	Babeleki ba hae ba li ku yena, “Lu ziba kuli u nyandiswa ki moya o maswe o lumilwe ki Mulimu. 
1SA.16.16	Cwalehe, muñ'a luna, u lu lumelele lu bate mutu y'a ziba ku liza halepa. Cwale moya o maswe ha u kena ku wena, mutu yo u ta ku lizeza halepa, mi u ta iketa hape.”
1SA.16.17	Saule a ba laela, a li, “Mu bate mutu ya ziba hande ku liza, mi mu mu tise ku na.”
1SA.16.18	Yo muñwi wa batu ba hae, a li, “Jese wa munzi wa Betelehema u na ni mwana ya ziba hande ku liza. Hape ki ndume, musole ya maata, ya bulela hande, ili wa sifateho se sinde, hape Muñ'a Bupilo u na ni yena.”
1SA.16.19	Cwale Saule a luma batu ku Jese ku y'o li, “U ni lumele mwan'a hao Davida, yena ya lisa lingu.” 
1SA.16.20	Jese a lumela Davida ku Saule ni mukotana wa litalo o na ni waine. A mu lumela ni pulinyana ni linkwa li ketalizoho. 
1SA.16.21	Davida a t'o fita ku Saule, mi a kena mwa musebezi wa hae. Saule a mu lata hahulu, mi a mu keta kuli a lwalange lilwaniso za hae. 
1SA.16.22	Saule kiha s'a lumela linzwi ku Jese, a li, “Davida na mu lata, cwalehe u mu tuhele a t'o ina ni na.” 
1SA.16.23	Ku zwa hona foo, moya o maswe o n'o lumilwe ki Mulimu ha n'o kena ku Saule, kamita Davida n'a nga halepa ya hae, mi n'a liza. Moya o maswe n'o zwanga, mi Saule n'a ikutwanga a iketile hande.
1SA.17.1	Mpi ya Mafilisita ya t'o kopanela mwa Soko, munzi o mwa Juda. Ba toma mafulo a bona mwa sibaka se si bizwa Mululwani wa Mali, mwahal'a Soko ni Azeka. 
1SA.17.2	Saule ni Maisilaele ba kopana hamoho, mi ba tibelela mwa Musindi wa Ela, ko ne ba itukiseza ku lwana ni Mafilisita. 
1SA.17.3	Mafilisita ba zela neku le liñwi la lilundu, mi ni bona Maisilaele ba zela neku le liñwi. Ne ku na ni musindi o n'o ba fita mwahali.
1SA.17.4	Munna ya n'a bizwa Goliati, wa mwa munzi wa Gati, a zwa mwa mafulo a Mafilisita, mi a t'o fumbela Maisilaele. Butelele bwa hae ne bu bata ku eza mapeka a mabeli ni licika. 
1SA.17.5	N'a apezi kuwani ni siapalo sa sipi mi bukiti bwa zona ne bu eza likilo ze mashumi a supile ni ze ketalizoho. 
1SA.17.6	Mahutu a hae n'a silelelizwe ka makwamasi a sipi, mi n'a lwezi mukwazo w'a n'a ikambekile fa liheta. 
1SA.17.7	Bukima bwa teku ya lilumo la hae ne bu kuma fa mwambo wa munna, lona lilumo kasibili ne li na ni bukiti bo bu eza likilo ze lishumi. Ne ku na ni musole ya n'a zamaya fapil'a hae a mu lwalezi tebe. 
1SA.17.8	Goliati a yema, mi a huweleza Maisilaele, a li, “Mu ezañi fo? Mu itukiselize ndwa, nji? Na, ni Mufilisita. Mina mu batanga ba Saule, nji? A mu kete mutu mwahal'a mina, a t'o lwana ni na. 
1SA.17.9	Haiba a ka ni tula, mi a ni bulaya, lu ta ba batanga ba mina. Kono haiba ni mu tula, na mu bulaya, mu ta ba batanga ba luna.” 
1SA.17.10	A zwelapili, a li, “Cwale kacenu, hona fa, ni fumbela mpi ya Maisilaele. Mu kete munna, a t'o lwana ni na!” 
1SA.17.11	Saule ni batu ba hae ha ba utwa cwalo ba saba hahulu.
1SA.17.12	Davida n'a li mwan'a Jese, ya n'a li Mueferaimi ya n'a zwa mwa Betelehema mwa Juda. Jese n'a na ni bana ba supile ni a li muñwi, mi n'a s'a supezi hahulu ha ne ku busa Saule. 
1SA.17.13	Bana ba hae ba bahulu ba balalu ne ba ile ni Saule kwa ndwa. Yo muhulu ku bona n'a bizwa Eliabi. Ya n'a mu tatama n'e li Abinadabi, mi wa bulalu n'e li Sama. 
1SA.17.14	Davida n'e li yena ñomba kwa bashimani, mi bahulwani ba hae bao ba balalu ne ba inzi ni Saule. 
1SA.17.15	Davida n'a kutelanga kwa Betelehema ku y'o lisa lingu za ndat'ahe.
1SA.17.16	Ka mazazi a mashumi a mane, Goliati a zwelapili ku fumbela cwalo Maisilaele kakusasana ni manzibwana.
1SA.17.17	Ka zazi le liñwi, Jese a li ku Davida, “U nge sizuma sa mabele a halikilwe ao ni linkwa ze lishumi, mi u li matiseze bahulwani ba hao kwa mafulo. 
1SA.17.18	Hape u nge ni mañende a mafi a lishumi, mi u a iseze mulauli wa mpi. U y'o lekula bahulwani ba hao mo ba zuhela, mi ha u kuta, u ni tiseze se si ka t'o ni kolwisa kuli u ba boni ni kuli ba zuha hande kaufel'a bona. 
1SA.17.19	Mulena Saule, bahulwani ba hao, ni Maisilaele ba bañwi kaufela ba mwa Musindi wa Ela ko ba lwanela ni Mafilisita.”
1SA.17.20	Habusa, Davida a pakela i sa li kakusasana, a siya lingu ku mulisana yo muñwi, a nga lico, mi a zamaya sina mw'a n'a mu bulelezi Jese. A fita mwa mafulo, Maisilaele ha ba y'o zela mwa libaka za bona za ndwa, ba nze ba taba mukosi. 
1SA.17.21	Masole ba Mafilisita ni ba Maisilaele ba t'o yema mwa libaka za bona, ba nze ba talimani. 
1SA.17.22	Davida a siya lico ku nduna ya n'a babalela libyana, a matela kwa ndwa, a y'o fita kwa bahulwani ba hae, mi a buza mo ne ba zuhela. 
1SA.17.23	Ha n'a sa bulela ni bona, Goliati a taha kwapili, mi a fumbela Maisilaele sina mw'a n'a ezezanga kamita. Davida a mu utwa. 
1SA.17.24	Maisilaele ha ba bona Goliati, ba kenwa ki sabo ye tuna mi ba mata. 
1SA.17.25	Ba bulelisana, ba li, “Mwa bona! A mu utwe mw'a lu shwaulela! Ufi kamba ufi ya ka bulaya mutu yo, mulena u ta mu fumisa hahulu, u ta mu fa ni mwan'a hae kuli a mu nyale, mane ni ba lusika lwa habo kamukana ba ka takulwa mwa mutelo.”
1SA.17.26	Davida a buza batu ba ba ne ba li fakaufi ni yena, a li, “S'a ka fiwa mutu ya ka bulaya Mufilisita yo, ni ku lukulula Isilaele kwa tompololo ye cwana, ki sika mañi? Yela mina, kanti ki mañi yena muezalibi yo ya shwaula cwalo mpi ya Mulimu ya pila?” 
1SA.17.27	Ba mu bulelela z'a n'a ka ezezwa mutu ya ka bulaya Goliati.
1SA.17.28	Eliabi, muhulwan'a Davida, a mu utwa a nz'a bulela ni batu bao. A mu nyemela, mi a li, “U ezañi kwanu? Ki mañi ya lisa lingu za hao mwa naheñi mo li inzi? Wena muikuhumusi wa toho-tata! U tezi feela ku t'o buha ndwa!”
1SA.17.29	Davida a li, “Cwale ni ezizeñi? Kikuli ha ni lukeli nihaili ku buza puzo feela, nji?” 
1SA.17.30	A talima ku yo muñwi, mi a mu buza yona puzo yeo hape, kono mw'a n'a buzeza kaufela n'a fumana kalabo ye swana.
1SA.17.31	Batu ba bañwi ba utwa z'a n'a bulela Davida, mi ba y'o bulelela Saule. Yena kih'a mu biza. 
1SA.17.32	Davida a li ku Saule, “Muñ'a ka, ha ku lukeli kuli mutu a sabe Mufilisita yo! Na, ni ka ya, ni y'o lwana ni yena.”
1SA.17.33	Saule a alaba, a li, “Batili, u ka lwana cwañi ni yena? U sa li mushimani feela, mi yena u bile lisole mwa bupilo bwa hae kaufela!”
1SA.17.34	Davida a li, “Muñ'a ka, ni lisa lingu za ndate. Nako ifi ni ifi tau kamba bele i swala ngunyana, na i latelela, ni y'o i lwanisa mane ni pilise ngunyana. 
1SA.17.35	Mi haiba tau kamba bele i ni lwanisa, ni i swala mwa mumizo ni ku i nata mane ni i bulaye. 
1SA.17.36	Ni se ni bulaile litau ni libele, mi ni ta eza cwalo ni ku muhedeni wa Mufilisita yo, ya shwauzi mpi ya Mulimu ya pila. 
1SA.17.37	Muñ'a Bupilo u ni pilisize kwa litau ni libele, mi u ta ni pilisa cwalo ni ku yena Mufilisita yo.”
1SA.17.37	Saule a alaba, a li, “Ku lukile! U zamaye, mi Muñ'a Bupilo a be ni wena.” 
1SA.17.38	Kiha s'a nga lika za hae za ndwa, mi a li fa Davida kuli a apale. A mu apesa kuwani ya sipi ya kopa kwa toho, mi a mu fa ni siapalo sa sipi. 
1SA.17.39	Davida a tamela mukwale wa Saule fa lukanda, mi a lika ku zamaya, kono a palelwa, kakuli n'a si ka twaela lika zeo. Kih'a li ku Saule, “Ha ni koni ku lwana ni nze ni apezi ze kamukana kakuli ha ni si ka li twaela.” Cwale a li tubula kaufela. 
1SA.17.40	A nga mulamu wa hae wa bulisana, mi a nopa macwenyana a mande a ketalizoho kwa nuka, mi a' beya mwa mukotana wa hae. Cwale a ya ku Goliati, a nz'a lukisize kafwililo ka hae.
1SA.17.41	Mufilisita yo a kala ku taha ku Davida, mutu ya n'a lwezi tebe ya hae a nz'a mu zamaya kwapili. A sutelela hanyinyani. 
1SA.17.42	Ha s'a cuuzi Davida hande, a mu nyaziseza kakuli n'a sa li mucaha feela, wa sifateho se sinde. 
1SA.17.43	A li ku Davida, “Mulamu wo ki wañi? Kana u hupula kuli, na, ni nja?” Kih'a kuta Davida ka mulimu wa habo, a mu biza, a li, 
1SA.17.44	“Taha, mi ni ka fa mubili wa hao kwa linyunywani ni libatana.”
1SA.17.45	Davida a mu alaba, a li, “Wena u taha ku na ni lilumo, mukwale ni ndongwa, kono na, ni taha ku wena ka libizo la Muñ'a Bupilo ya Maata Kaufela, Mulimu wa limpi za Maisilaele, z'o shwauzi. 
1SA.17.46	Lona la kacenu le, Muñ'a Bupilo u ta ni tusa kuli ni ku tule, mane ni pume toho ya hao, mi ni fe mibili ya masole ba Mafilisita kwa linyunywani ni libatana. Naha kamukana i ta ziba kuli sicaba sa Isilaele si na ni Mulimu. 
1SA.17.47	Mutu kaufela ya li teñi fa, u ta bona kuli Mulimu h'a tokwi mikwale kamba malumo kuli a pilise batu ba hae. Mwa lindwa wa tula, mi kaufel'a mina u ta mi beya kwatas'a luna.”
1SA.17.48	Goliati a kala ku sutelela hape ku Davida kono Davida a mata kapili ku y'o lwana ni Mufilisita yo. 
1SA.17.49	A nga licwe mwa mukotana wa hae, mi a li posa ka kafwililo. La nata Goliati fa pata, mane la mu pobola katendele, mi Goliati a wela fafasi ka mba. 
1SA.17.50	 Davida a tula Goliati cwalo, mane a mu bulaya ka kafwililo ni licwe feela, a si na mukwale! 
1SA.17.51	 A matela ku yena, a y'o mu yemelela, a comola mukwale wa Goliati mwa sipusu sa ona, mi a mu bulayelela ka ku mu puma toho.
1SA.17.51	Mafilisita ha ba bona kuli muhali wa bona s'a shwile, ba baleha. 
1SA.17.52	Cwale banna ba Isilaele ni ba Juda ba ba lelekisa, ba nze ba huwa, mi ba ba matisa nzila kamukana, mane ku y'o fita kwa Gati ni kwa minyako ya Ekeroni. Mafilisita ba ba ne ba holofezi, ba zamaya ba nze ba wa nzila kamukana ye ya kwa Shaaraimi, mane ku y'o fita kwa Gati ni Ekeroni. 
1SA.17.53	Maisilaele ba kuta kwa ku y'o lelekisa Mafilisita, mi ba t'o lobela za mwa mafulo a bona kamukana. 
1SA.17.54	Davida a nga toho ya Goliati, mi a i isa kwa Jerusalema, kono a buluka lilwaniso za Golaiti mwa tende ya hae.
1SA.17.55	Saule h'a bona Davida a y'o lwana ni Goliati, a buza Abinere, mulauli wa mpi ya hae, a li, “Abinere, kanti mushimani yale ki mañi?”
1SA.17.55	Abinere a alaba, a li, “Muñ'a ka, ni na, ha ni mu tekeleli hande.”
1SA.17.56	Saule a li, “A ku zamaye, u y'o batisisa.”
1SA.17.57	Cwale Davida h'a kutela kwa mafulo, a s'a bulaile Goliati, Abinere a mu isa ku Saule. Davida n'a sa lwezi toho ya Goliati. 
1SA.17.58	Saule a mu buza, a li, “Mucaha-tuwe, ki wena mañi?”
1SA.17.58	Davida, a li, “Ni mwan'a mutang'a hao Jese, wa mwa munzi wa Betelehema.”
1SA.18.1	Saule ni Davida ba feza ngambolo ya bona. Mi mwamulaho a fo, mwan'a Saule, yena Jonatani, a tabela hahulu Davida mi a mu lata sina mw'a itatela. 
1SA.18.2	Ku zwa zazi leo, Saule a buluka Davida mwa ndu ya hae, mi h'a si ka mu lumelela ku kutela habo. 
1SA.18.3	Jonatani a iswala bulikani ni Davida, kakuli n'a mu lata hahulu. 
1SA.18.4	A tubula cansi y'a n'a apezi, mi a i fa Davida. A mu fa ni liapalo za hae za ndwa, hamoho ni mukwale, buta ni lukanda cwalo. 
1SA.18.5	Davida n'a kondisanga lika kaufela z'a n'a lumiwanga ki Saule, mane Saule a mu eza nduna wa mpi ya hae. Kezo yeo ya tabisa batu ba Saule kamukana ni manduna ba hae cwalo.
1SA.18.6	Masole ha ba kutela kwa hae, Davida ha s'a bulaile Goliati, basali ba mwa minzi kamukana ya Isilaele ba t'o katanyeza Mulena Saule. Ne ba opela lipina za tabo ba nze ba bina, ni ku liza tulupa ni lihalepa. 
1SA.18.7	 Ha ne ba nze ba bina cwalo, basali ne ba opela, ba li, “Saule u bulaile likiti, kono Davida, yena, u bulaile likiti-kiti.” 
1SA.18.8	Saule h'a si ka tabela pina yeo, mi a nyema hahulu. A li, “Ku Davida ba li ki likiti-kiti, kanti ku na ki sikiti feela. Nto ye sa siyezi feela ku yena ki ku ba mulena.” 
1SA.18.9	Ku zwa hona fo, a shwela Davida muna.
1SA.18.10	Habusa Saule a kenelwa ki moya o maswe, o n'o zwa ku Mulimu, mi mwa ndu ya hae a yambutuka sina sipulumuki. Davida yena n'a nz'a liza halepa sina mw'a n'a ezezanga ka zazi ni zazi, mi Saule n'a sweli lilumo. 
1SA.18.11	Saule a ipulelela mwa pilu, a li, “Ni ta mu kokotela fa limota,” mi a mu nepa lilumo habeli, kono Davida a li pima.
1SA.18.12	Saule n'a saba Davida, kakuli Muñ'a Bupilo n'a mu tusa, kono yena n'a s'a mu tuhezi. 
1SA.18.13	Kamukwaocwalo, Saule a mu zwisa mwa ndu ya hae, mi a mu eza mulauli wa batu ba sikiti. Davida a etelela batu ba hae mwa ndwa. 
1SA.18.14	A kondisa z'a n'a eza kamukana, kakuli Muñ'a Bupilo n'a na ni yena. 
1SA.18.15	Saule h'a lemuha mw'a n'a kondiseza z'a n'a eza, a mu saba hahulu ku fita pili. 
1SA.18.16	Kono batu kaufela mwa Isilaele ni Juda ne ba lata hahulu Davida, kakuli n'a li mueteleli wa bona mwa lika kamukana.
1SA.18.17	Cwale Saule a li ku Davida, “Mwan'a ka yo muhulu Merabi ki yo. Ni ta ku fa yena, u mu nyale. Feela u ni sepise kuli u ta ba musole ya pilu-tata, ya sepahala, ni kuli u ta lwana lindwa za Muñ'a Bupilo.” Saule n'a hupula kuli kamukwaocwalo Davida n'a ka bulaiwa ki Mafilisita, mi n'a si ke a bulaiwa ki yena kasibili.
1SA.18.18	Davida a alaba, a li, “Ki na mañi, mi hape lubasi lwa hesu ki lo lu cwañi, kuli ni be mukwenyan'a mulena?” 
1SA.18.19	Kono nako ya kuli Merabi a fiwe Davida ha i se i fitile, a fiwa munna u sili ya bizwa Adriele wa kwa Mehola.
1SA.18.20	Kono mwan'a Saule ya bizwa Mikali a kala ku lata hahulu Davida, mi Saule h'a utwa cwalo a taba. 
1SA.18.21	A bulela mwa pilu, a li, “Ni ka nyalisa Mikali ku Davida. U ka mu swasa kuli a bulaiwe ki Mafilisita.” Cwale Saule a li ku Davida lwa bubeli, “U ta ba mukwenyan'a ka.” 
1SA.18.22	A laela manduna ba hae ku bulelela Davida kwa mukunda kuli, “Mulena u ku tabezi, mi ni bona manduna ba hae kaufela ba ku lata hahulu. Cwale ki yona nako ye nde ya kuli u nyale mwan'a hae.”
1SA.18.23	Ba y'o bulelela Davida cwalo, mi yena a alaba, a li, “Ki likute le lituna hahulu ku ba mukwenyan'a mulena, mane ki le li sa lukeli mubotana kamba ya sa kutekehi sina na.”
1SA.18.24	Manduna ba y'o taluseza Saule z'a n'a bulezi Davida. 
1SA.18.25	Mi Saule a ba laela kuli ba y'o li ku yena, “Ku lukile! S'a bata feela mulena ku wena kikuli u onde ka ku bulaya Mafilisita ba mwanda.” Wo ki ona mukwa w'a n'a lelile Saule kuli Davida a bulaiwe ki Mafilisita ka ona. 
1SA.18.26	Manduna ba Saule ba taluseza Davida manzwi a mulena, mi Davida a tabiswa hahulu ki ku ba mukwenyan'a mulena. Davida n'a si ka yemela lizazi la mukiti wa linyalo. 
1SA.18.27	A ya ni batu ba hae ba y'o bulaya Mafilisita ba mianda ye mibeli. A nga tutalo twa bona, a tu isa ku mulena, mi a y'o mu balela tona kamukana, kuli a lumelelwe ku ba mukwenyan'a hae. Cwale Saule a nyalisa Mikali ku Davida.
1SA.18.28	Saule a lemuha hande kuli Muñ'a Bupilo n'a tusa Davida, ni kuli mwan'a hae Mikali n'a lata Davida hahulu. 
1SA.18.29	Kabakaleo, a saba Davida ka ku fitisisa, mi a ba sila sa hae mwa bupilo bwa hae kaufela.
1SA.18.30	Limpi za Mafilisita ne li tahanga ku t'o lwana, kono nako kaufela Davida n'a ezanga hande ku fita manduna ba bañwi ba Saule, mi kamukwaocwalo a tuma hahulu.
1SA.19.1	Saule a bulelela mwan'a hae Jonatani ni manduna ba hae kamukana kuli n'a lelile ku bulaya Davida. Kono Jonatani n'a lata hahulu Davida. 
1SA.19.2	Cwale a mu bulelela, a li, “Ndate u bata ku ku bulaya. Cwalehe, mwanesu, u tokomele kamuso kakusasa. U y'o ipata kwa mukunda, mi u ine kwateñi. 
1SA.19.3	Ni ta y'o yema kwatuko a ndate mwa simu m'o ka y'o ipata, mi ni ta mu bulelela ka za hao. Haiba ni lemuha se siñwi ni ta ku zibisa.”
1SA.19.4	Jonatani a lumba Davida ku Saule, a li, “Muñ'a ka, u si ke wa eza se si maswe ku mutang'a hao Davida. H'a si ka ku foseza se siñwi ni kamuta. Bakeñisacwalo, z'a ezize kamukana li ku tusize hahulu. 
1SA.19.5	U itombozi bupilo bwa hae h'a il'o bulaya Goliati, mi ka yena Muñ'a Bupilo a fa sicaba kaufela sa Isilaele maata a ku tula ko kutuna. U li boni zeo, mi wa li tabela. Cwale Kikabakalañihe, ha u utwisa mutu ya si na mulatu butuku, mi kiñi s'o bata ku bulaela Davida ku si na libaka?”
1SA.19.6	Saule a teeleza z'a n'a bulela Jonatani, mi a itama ka libizo la Muñ'a Bupilo kuli Davida h'a sa na ku bulaiwa. 
1SA.19.7	Cwale Jonatani a biza Davida, mi a mu taluseza lika kamukana. Kih'a mu isa ku Saule, mi Davida a y'o sebeleza mulena sina mw'a n'a ezezanga pili.
1SA.19.8	Ndwa ya Mafilisita ya zuha hape. Davida a ba lwanisa, mi a ba tula maswe, mane ba saba.
1SA.19.9	Ka zazi le liñwi hape, moya o maswe o n'o zwa ku Muñ'a Bupilo wa tahela Saule. Saule n'a inzi mwa ndu ya hae a sweli lilumo mwa lizoho, mi Davida n'a li mwateñi a nz'a liza halepa ya hae. 
1SA.19.10	Saule a lika ku kokotela Davida fa limota ka lilumo la hae, kono Davida a pima, mi lilumo la y'o taba fa limota. Davida a saba, mi a banda.
1SA.19.11	 Bona busihu bo Saule a luma batu ku y'o libelela ndu ya Davida, ili kuli habusa ba mu bulaye. Mikali, musal'a Davida, a mu lemusa, a li, “Ha u sa tobi bona busihu bo, kamuso wa bulaiwa.” 
1SA.19.12	Kih'a mu zwiseza fa lihaulo. Cwale a saba, mi a pila. 
1SA.19.13	Mikali a nga siswaniso sa sibupeho sa mutu se ne si betilwe fa kota, se ne si li mwa ndu, mi a si beya fa bulobalo. A nga musamo o n'o ezizwe ka boya bwa puli, mi a u beya kwa toho ya sona, mi a si apesa. 
1SA.19.14	Batu ba Saule ha ba li ba y'o nga Davida, Mikali a ba bulelela kuli wa kula. 
1SA.19.15	Kono Saule a ba kutisa kuli ba y'o iponela yena ka meeto. A ba bulelela, a li, “Mu y'o mu lwala cwalo mwa bulobalo bwa hae ni t'o mu bulaya.” 
1SA.19.16	Ba kena mwa ndu, mi ba y'o fumana siswaniso sa mwa ndu fa bulobalo ni musamo wa boya bwa puli u li kwa toho ya sona. 
1SA.19.17	Saule a buza Mikali, a li, “Kiñi ha u ni pumile cwalo, mane u tuhezi sila sa ka si toba?”
1SA.19.17	Mikali a alaba, a li, “N'a bulezi kuli ha ne ni si ke na mu tusa kuli a sabe n'a ka ni bulaya.”
1SA.19.18	Davida a toba, a ya ku Samuele mwa Rama, mi a y'o mu bulelela lika kamukana z'a n'a mu ezize Saule. Cwale yena ni Samuele ba ya kwa Nayoti, mi ba y'o ina kwateñi. 
1SA.19.19	Saule a bulelelwa kuli Davida n'a li mwa Nayoti, kwa Rama, 
1SA.19.20	Cwale a luma batu kuli ba y'o mu swala. Batu bao ba bona sitopa sa bapolofita si nze si bina ni ku polofita, ni Samuele ili mueteleli wa sona. Cwale moya wa Mulimu wa kena kwa batu ba Saule, mi ni bona ba kala ku bina ni ku polofita. 
1SA.19.21	Saule h'a utwa cwalo, a luma hape batu ba bañwi, mi ni bona ba y'o kala ku bina ni ku polofita. A luma hape sitopa sa bulalu, mi ni ku sona seo kwa y'o ezahala nto ye swana. 
1SA.19.22	Cwale yena kasibili a nanuha ku ya kwa Rama. H'a t'o fita fa siliba se situna sa Seku, a buza ko ne ba inzi bo Samuele ni Davida, mi a bulelelwa kuli ne ba li kwa Nayoti. 
1SA.19.23	H'a nz'a li mwa nzila ya ku ya kwateñi, ni yena a kenwa ki moya wa Mulimu, mi a zamaya a nz'a bina ni ku polofita nzila kaufela mane ku y'o fita kwa Nayoti. 
1SA.19.24	 A tubula liapalo za hae, mi a bina ni ku polofita fapil'a Samuele, mane a ina situtu musihali ni busihu bo kaufela. Ki hona mo i kalezi pulelo ye li, “Kikuli ni yena Saule u s'a li mupolofita, nji?”
1SA.20.1	Cwale Davida a saba mwa Nayoti, kwa Rama, a ya ku Jonatani, mi a li ku yena, “Kanti se ni ezize ki sika mañi? Ni fosizeñi? Se situna se ni foselize ndat'aho s'a bata ku ni bulaela, ki sifi?”
1SA.20.2	Jonatani a alaba, a li, “Mulimu a si ke a lumela kuli u shwe! Ndate u ni bulelelanga lika kamukana z'a eza, i ka ba ze tuna kamba ze nyinyani, mi n'a si ke a ni patela taba yeo. Ha ku cwalo luli!”
1SA.20.3	Kono Davida a alaba, a li, “Ndat'aho wa ziba hande m'o ni latela, mi s'a lelile ku ku patela z'a hupula ku eza, kakuli ne li ka ku utwisa butuku hahulu. Ni ku konka ka Muñ'a Bupilo kuli ni fakaufi hahulu ni lifu!”
1SA.20.4	Jonatani a mu alaba, a li, “Ni ta eza sifi ni sifi s'o bata.”
1SA.20.5	 Davida a li, “Kamuso ki Mukiti wa Moonda, mi ni swanezi ku y'o ca ni mulena. Kono ha u lumela cwalo, ni ka y'o ipata mwa naheñi ku fitela kamusomuñwi manzibwana. 
1SA.20.6	Haiba ndat'aho a ka lemuha kuli ha ni yo kwa lico, u mu taluseze kuli ni ku kupile kuli ni matele kwa hae kwa Betelehema, kakuli ki yona nako ya luna ya ku eza sitabelo sa mwaha ni mwaha. 
1SA.20.7	Haiba a li, ‘Ku lukile,’ ni ta be ni pilile. Kono h'a ka halifa, u ta lemuha kuli u itukiselize ku ni bulaya. 
1SA.20.8	Mwanesu, u ni ezeze cwalo ka musa, mi u buluke sepiso ya hao ye tiile. Kono haiba ni fosize, u ni bulaye ili wena? U ka tuhelelañi kuli konji ndat'aho a eze cwalo?”
1SA.20.9	Jonatani a mu alaba, a li, “U si ke wa lika ni haninyani ku hupula cwalo! Kabe ni zibile kuli ndate u lelile ku ku bulaya, kabe ne ni si ke na ku bulelela, nji?”
1SA.20.10	Davida a buza, a li, “Ni ka zibiswa ki mañi haiba ndat'aho a ku alaba ka buhali?”
1SA.20.11	Jonatani a li, “A lu ikele mwa naheñi.” Kiha ba ya. 
1SA.20.12	Mi Jonatani a li ku Davida, “Muñ'a Bupilo, Mulimu wa Isilaele, a be paki ya luna! Ka yona nako ye, kamuso ni ka le li tatama, ni ta buza ndate. Haiba milelo ya hae kwa neku la hao ki ye minde, ni ta ku lemusa. 
1SA.20.13	Haiba a lela ku ku bulaya, Muñ'a Bupilo a ni bulaye, ha ni si ke na ku zibisa ni ku ku pimisa kozi ye cwalo. Muñ'a Bupilo a be ni wena sina mw'a n'a bezi ni ndate! 
1SA.20.14	Mi cwale haiba ni ka pila, mwanesu, u buluke buitamo bwa hao bo bu tiile, mi u ni sepe. Kono mwendi na shwa. 
1SA.20.15	 Kacwalo u be ni musa o cwalo kwa lubasi lwa ka kuya kuile. Mi Muñ'a Bupilo u ka feza lila za hao kamukana. 
1SA.20.16	Kono buitamo bwa luna bo lu itamile bu si ke bwa sinyeha. Haiba bu ka sinyeha, Muñ'a Bupilo u ta ku utwisa butuku.”
1SA.20.17	Jonatani a kupa hape kuli Davida a mu sepise kuli wa mu lata, kakuli Jonatani n'a lata Davida sina mw'a n'a itatela. 
1SA.20.18	Jonatani kih'a li ku yena, “Kamuso ki Mukiti wa Moonda, mi ha u sa bi teñi, u ka tondahala. 
1SA.20.19	Haili kamusomuñwi u ta tondiwa hahulu ni ku fita. Cwale u ye k'o n'o kile wa ipata muta wani mi u y'o ipata kwa buse bwa libunda la macwe. 
1SA.20.20	Kihona ni ta posa fateñi masho a malalu, ni eze inge ki pakani. 
1SA.20.21	Ku zwa fo, ni ta luma mushiman'a ka kuli a y'o a nopa. Mi haiba ni ka mu bulelela, ni li, ‘Bona, masho a kwa neku la hao la kafa, u a nge,’ fo, i ta ba kuli ha ku na kozi, mi wa kona ku taha. Ni konka ka Muñ'a Bupilo kuli ha u na ku kena mwa kozi. 
1SA.20.22	Kono haiba ni ka mu bulelela kuli, ‘Masho a kwapilinyana,’ fohe, zamaya kakuli Muñ'a Bupilo kasibili ki yena ya ku funduzi. 
1SA.20.23	Haili ka buitamo bwa luna bo lu ezize, Muñ'a Bupilo ki yena ya ka bona kuli lu bu buluke kuya kuile.”
1SA.20.24	Cwale Davida a ipata mwa naheñi. Kwa Mukiti wa Moonda, Mulena Saule a taha kwa lico. 
1SA.20.25	A t'o ina mwa sibaka sa hae sa kamita kwatuko a limota. Abinere a bapana ni yena, mi Jonatani, yena, a talimana ni yena a li mwabuse bwani bwa tafule. Mwa sibaka sa Davida ne ku si na mutu. 
1SA.20.26	Kono zazi leo Saule h'a si ka bulela se siñwi, kakuli n'a hupula kuli mwendi Davida n'a si ka kona ku taha kabakala ku sa kena hande ka mulao. 
1SA.20.27	Ka le li tatama la Moonda, ni hona hape mwa sibaka sa Davida ne ku si na mutu, mi Saule a buza Joantani, a li, “Kiñi Davida h'a si ka taha kwa lico maabani mane ni kacenu?”
1SA.20.28	Jonatani a alaba, a li, “U ni kupile kuli a ye kwa Betelehema, a li, 
1SA.20.29	‘Mwanesu, ni lumelele ni ye, kakuli ba mba ya hesu ba eza mukiti wa sitabelo kwa hae, mi muhulwan'a ka u laezi kuli ni na, ni be kwateñi. Cwalehe, ha u li mulikan'a ka, u ni lumelele ku y'o bona lusika lwa hesu.’ Kikabakaleo a siyo mwa sibaka sa hae kwa tafule ya hao.”
1SA.20.30	Saule a halifela Jonatani, mi a li ku yena, “Wena, mwana ya maswe, wa mufetuheli. Ni se ni bona cwale kuli u swalisana ni Davida, ni kuli wa itompolola ni ku shwaulisa yena m'aho yani! 
1SA.20.31	Davida h'a sa pila, wena ha u na ku ba mulena wa naha ye. Cwale zamaya, u y'o mu nga, u mu tise kwanu. U swanezi ku shwa!”
1SA.20.32	Jonatani a alaba, a li, “A bulaelweñi? U ezizeñi?”
1SA.20.33	Honafo, Saule a nepa lilumo la hae kuli a bulaye Jonatani, mi Jonatani a lemuha kuli ndat'ahe n'a itamile luli ku bulaya Davida. 
1SA.20.34	A nanuha fa tafule ka buhali, mi h'a si ka ca se siñwi lizazi leo, le li tatama la Moonda. N'a zielehile hahulu kabakala Davida, kakuli Saule n'a shwauzi Davida. 
1SA.20.35	Habusa kakusasa, Jonatani a ya mwa naheñi ku y'o bonana ni Davida, sina mo ne ba lumelelanezi. A ya ni mushimani yo munyinyani. 
1SA.20.36	A li ku yena, “Mata! U y'o nopa masho a ni ta posa.” Mushimani a mata, mi Jonatani a poseza lisho kwapil'a hae. 
1SA.20.37	Mushimani h'a y'o fita fo ne li wezi lisho, Jonatani a mu huweleleza, a li, “Lisho li sa li kwapili! 
1SA.20.38	U si ke wa yema feela foo! Akufa!” Mushimani a nopa lisho, mi a kutela ku muñ'a hae. 
1SA.20.39	N'a sa zibi taluso ya ze ezahala kamukana. N'e li feela yena Jonatani ni Davida ki bona be ne ba ziba. 
1SA.20.40	Jonatani a fa mushimani lilwaniso za hae, mi a mu bulelela kuli a li kutiseze kwa hae.
1SA.20.41	Mushmani ha s'a ile, Davida a zwa kwamulaho a libunda la macwe, a ikwiseza fafasi, mi a kandelela halalu. Yena ni Jonatani ne ba lila ha ba nze ba itubeta, mi mane maswabi a Davida n'a fita a Jonatani. 
1SA.20.42	Jonatani kiha s'a li ku Davida, “Mulimu a be ni wena. Muñ'a Bupilo u ta lukisa kuli wena ni na, lusika lwa hao ni lwa ka, lu ta buluka sepiso ye kenile ye lu itamile ka yona.” Cwale Davida a funduka, haili Jonatani yena a kutela kwa hae.
1SA.21.1	 Davida a ya ku muprisita Akimeleki wa mwa Nobu. Yena a t'o mu katanyeza a nz'a njanja, mi a mu buza, a li, “Kikabakalañi ha u tile u li nosi?”
1SA.21.2	“Ni til'o eza musebezi wa mulena,” ku alaba cwalo Davida. “U ni laezi kuli ni si ke na zibisa ufi kamba ufi se ni til'o eza. Haili ka batu ba ka, ni ba taluselize kuli ni ta kopana ni bona mwa sibaka se siñwi. 
1SA.21.3	Cwalehe, wena u na ni lika mañi ze ciwa? U ni fe linkwa li ketalizoho, kamba s'o na ni sona kamukana.”
1SA.21.4	Muprisita a li, “Ha ni na linkwa feela, haisi linkwa ze kenile. U ka na wa li nga haiba batu ba hao ha ba si ka bapala ni basali mwa mazazinyana a.”
1SA.21.5	Davida a alaba, a li, “Ki niti ku cwalo. Ha lu na basali. Kamita batu ba ka ba ina ba nze ba ikenisize ha ba ya mwa misebezi ye minyinyani feela. Cwale nako ye bo, ha lu li mwa musebezi o mutuna!”
1SA.21.6	 Muprisita kiha s'a fa Davida linkwa ze kenile, kakuli z'a n'a na ni zona feela i n'e li ze ne filwe Mulimu, ili z'a n'a s'a zwisize fa tafule ye kenile, ze ne yolilwe ki ze nca.
1SA.21.7	Imutongo wa Saule ya n'a bizwa Doege, wa kwa Edomo, n'a li teñi zazi leo, kakuli n'a lukela ku taleleza hande ze ñwi mwa bulumeli bwa hae.
1SA.21.8	Davida a li ku Akimeleki, “Kana u na ni lilumo kamba mukwale o ka ni fa? Ha ni si ka taha ni mukwale kamba silwaniso sifi ni sifi, kakuli taelo ya mulena i ni fundukisize kapili, mi ni si ka itukisa hande.”
1SA.21.9	 Akimeleki a alaba, a li, “Ni na ni mukwale wa Goliati wa Mufilisita, y'o n'o bulaezi mwa Musindi wa Ela. U kwamulaho a Efoda, mi u tatelizwe ka lisila. Haiba wa u bata, u' nge. Ki sona feela silwaniso mo.”
1SA.21.9	Davida a li, “U ni fe ona, kakuli ha ku na mukwale o munde ku fita wo kai ni kai!”
1SA.21.10	Davida kih'a funduka, a saba Saule, mi a ya ku Mulena Akishi wa kwa Gati. 
1SA.21.11	 Batu ba mulena ba li ku Akishi, “Kana yo h'a si yena Davida mulena wa naha ya habo, nji? Yo, ki yena mutu ya n'a opelwa ki basali, ha ne ba bina, ba li, ‘Saule u bulaile likiti, kono Davida yena u bulaile likiti-kiti!’ ”
1SA.21.12	 Manzwi a bona a taba hahulu Davida mwa pilu, mi a kala ku saba Mulena Akishi. 
1SA.21.13	 Cwale Davida a ikeza inge ya takani fapil'a bona kaufela, mi a eza sina mutu ya pulumuka ha ba lika ku mu hanisa z'a n'a eza. N'a ñolaka fa likwalo za munzi, mi n'a cululukisa lwenge kwa mulelu wa hae. 
1SA.21.14	Cwale Akishi a li kwa batu ba hae, “Mwa bona, mutu yo wa pulumuka! Mu mu tiselizeñi ku na? 
1SA.21.15	Kikuli lipulumuki ze ni na ni zona ha li likani, nji? Kiñi ha mu sa ni tiseza yo muñwi mwa ndu ya ka, kuli a t'o ni kataza ka bupulumuki bwa hae?”
1SA.22.1	 Davida a saba mwa munzi wa Gati mi a ya mwa liñope la macwe le li fakaufi ni munzi wa Adulami. Bahulwani ba hae ni banabahabo kaufela ha ba utwa kuli u kwateñi, ba y'o kopana ni yena. 
1SA.22.2	Ba ba ne ba nyandiswa kamukana, ba likoloti kamba ba linonge, ba ya ku yena, mi a ba mueteleli wa bona. I n'e li batu ba ba eza mianda ye mine hamoho.
1SA.22.3	Davida h'a zwa fo a ya kwa Mizipa, mwa Moabi, mi a y'o li ku mulena wa Moabi, “Muñ'a ka, ni kupela ndate ni me kuli ba t'o ina ni wena ku fitela ni ziba mw'a ka ni ezeza Mulimu.” 
1SA.22.4	Kabakaleo, Davida a siya bashemi ba hae ku mulena wa Moabi, mi ba ina ku yena nako kaufela y'a n'a ipatile Davida mwa liñope la macwe.
1SA.22.5	Mupolofita Gadi a taha ku Davida, mi a li, “U si ke wa ina kwanu. U kutele kapili mwa naha ya Juda.” Davida kiha s'a funduka, mi a ya mwa mushitu wa Hereti.
1SA.22.6	Saule n'a li mwa Gibeya, a inzi fa lilundu mwatas'a kota ya tamarisike, a sweli lilumo la hae mwa lizoho. Batu ba hae kamukana ne ba yemi, ba mu beile mwahali. A t'o bulelelwa kuli Davida ni batu ba hae ne ba bonahalile. 
1SA.22.7	A li kwa batu ba hae, “Mu teeleze, batu ba Benjamine! Kana mu hupula kuli kaufel'a mina Davida u kona ku mi fa naha ni masimu a likota za veine, a mi eze balaeli ba mpi ni bazamaisi ba makuta a hae, nji? 
1SA.22.8	Kana mu ni lela ka lona libaka leo, nji? Ha ku na ni a li muñwi wa ku mina ya ni bulelezi kuli mwan'a ka u isweli bulikani ni Davida. Ha ku na ya ni utwela butuku, kamba ku ni bulelela kuli Davida, ili yo muñwi wa batu ba ka, u bata mw'a ka ni bulaela hona fa, ni kuli u susuelizwe ki mwan'a ka luli!”
1SA.22.9	 Doege wa kwa Edomo n'a yemi fo ni manduna ba Saule, mi a li, “Na, ni boni Davida ha n'a ya ku Akimeleki, mwan'a Akitubi wa mwa Nobu. 
1SA.22.10	Akimeleki a buza Muñ'a Bupilo ka s'a n'a swanela Davida ku si eza, mi ku zwa fo, a fa Davida lico ni mukwale wa Goliati wa Mufilisita!”
1SA.22.11	Mulena Saule kiha s'a lumela muprisita Akimeleki, ni banabahabo kamukana, ba ba ne ba li baprisita ni bona mwa Nobu, mi ba taha ku yena. 
1SA.22.12	Saule a li ku Akimeleki, “Teeleza, Akimeleki!”
1SA.22.12	Yena a alaba, a li, “Ki na yo, muñ'a ka.”
1SA.22.13	Saule a mu buza, a li, “Kikabakalañi wena ni Davida ha mu lela ku ni fetuhela? Kikabakalañi ha u mu file lico ni mukwale, ni ku mu buzeza ku Mulimu? Cwale u ni fetuhezi, mi u libelezi feela nako ya hae!”
1SA.22.14	Akimeleki a alaba, a li, “Davida ki nduna ya sepahala hahulu kwa manduna ba hao kaufela! Ki mukwenyan'a hao, muzamaisi wa balibeleli ba hao, mi ili ya kutekiwa hahulu ki ba ndu ya bulena kamukana. 
1SA.22.15	Kana kacenu ki lona lizazi la pili ni mu buzeza ku Mulimu, nji? Batili, ha ku cwalo! Muñ'a ka a si ke a ni tama litaba, kamba ku zekisa ufi ni ufi mwa mba ya hesu, ka ku ku fetuhela. Ha ku na ni se sikana, se ni ziba ka taba yeo!”
1SA.22.16	Mulena a li, “Akimeleki, wena ni banabahenu kaufela mu swanezi ku shwa.” 
1SA.22.17	Kih'a bulelela mapolisa ba ba ne ba yemi kwatuko a hae, a li, “A mu bulaye baprisita ba Muñ'a Bupilo, kakuli bona, hamoho ni Davida, ba ni lelile, niha ne ba ziba cwalo nako ye kamukana.” Kono mapolisa ba hana ku nanula mazoho kuli ba bulaye baprisita ba Muñ'a Bupilo. 
1SA.22.18	Cwale Saule a li ku Doege, “Wenahe, u ba bulaye!” Doege kih'a ba bulaya kaufela. Ka lona lizazi leo a bulaya baprisita ba Muñ'a Bupilo ba mashumi a supile ka li li liñwi ni ba ketalizoho. 
1SA.22.19	Saule a bulaya cwalo ni batu kaufela ba Nobu, ili munzi wa baprisita. Banna ni basali, banana ni limbututu, likomu, limbongolo ni lingu kamukana za bulaiwa.
1SA.22.20	Kono Abiatare, yo muñwi wa bana ba Akimeleki, a banda mi a y'o kena ku ba Davida. 
1SA.22.21	A mu bulelela kuli Saule u bulaile baprisita ba Muñ'a Bupilo. 
1SA.22.22	Davida a li ku yena, “Zazi lani, ha ni bona Doege, ne ni ziba kuli u ta bulelela Saule. Cwale ki na, ya na ni mulatu ka mafu a banabahenu. 
1SA.22.23	Ina ni na, mi u si ke wa saba. Saule u bata ku lu bulaya, wena ni na, kono u ta pima butata ha u ina ni na.”
1SA.23.1	Davida a utwa kuli Mafilisita ne ba lwanisa munzi wa Keila, ni kuli ne ba uzwa lico. 
1SA.23.2	Kih'a buza Muñ'a Bupilo, a li, “Kana ni ka y'o lwanisa Mafilisita, nji?”
1SA.23.2	Muñ'a Bupilo a alaba, a li, “Ee, u y'o ba lwanisa mi u pilise Keila.”
1SA.23.3	Kono batu ba Davida ba li ku yena, “Ki ze ñata ze lu saba mo mwa Juda, mi ku ta ba maswe hahulu ni ku fita haiba lu ka ya kwa Keila ku y'o lwanisa limpi za Mafilisita!” 
1SA.23.4	Cwale Davida a buza Muñ'a Bupilo hape, mi yena a mu bulelela, a li, “Zamaya, u y'o lwanisa Keila kakuli ni ta ku fa maata a ku tula Mafilisita.” 
1SA.23.5	Cwale Davida ni batu ba hae ba ya kwa Keila, mi ba y'o lwanisa Mafilisita. Ba bulaya ba bañata ku bona, mi ba hapa limunanu za bona. Davida a pilisa munzi wo ka mukwa o cwalo.
1SA.23.6	Abiatare, mwan'a Akimeleki, ha n'a bandukile, a ya ku Davida kwa Keila a lwezi efoda.
1SA.23.7	Saule a bulelelwa kuli Davida n'a ile kwa Keila, mi a li, “Eshee, Mulimu s'a ni file yena. Davida s'a keni mwa munzi o silelelizwe, wa likwalo ze tiisizwe, mi u s'a iswasize ili yena.” 
1SA.23.8	Cwale Saule a bizeza masole ba hae kwa ndwa, ku y'o lwanisa Keila kuli a ngwenjeke Davida ni batu ba hae.
1SA.23.9	Davida h'a utwa kuli Saule n'a lela ku t'o mu lwanisa, a li ku muprisita Abiatare, “Tisa kwanu Efoda.” 
1SA.23.10	Cwale Davida a li, “Muñ'a Bupilo, Mulimu wa Isilaele, ni utwile kuli Saule u lela ku taha kwa Keila ku t'o u sinya kabakala ka, na mutang'a hao. 
1SA.23.11	Kana luli ba munzi wa Keila ba ka tusa Saule kuli a ni swale? Kana luli Saule u ka taha sina mo ni utwezi? Muñ'a Bupilo, Mulimu wa Isilaele, na ku kupa, u ni alabe!”
1SA.23.11	Muñ'a Bupilo a alaba, a li, “Saule u ka taha.”
1SA.23.12	Davida a buza, a li, “Kana batu ba mwa Keila ba ka tusa Saule kuli a ni swale hamoho ni batu ba ka?”
1SA.23.12	Muñ'a Bupilo a alaba, a li, “Ba ta eza cwalo.”
1SA.23.13	Honafo, Davida ni batu ba hae, ba ba bata ku eza mianda ye silezi, ba zwa mwa Keila, mi ba ikela ku sili. Saule h'a utwa kuli Davida u tobile mwa Keila, a tuhela mulelo wa hae.
1SA.23.14	Davida a ina cwalo a nz'a ipatile mwa naha ya malundu a fakaufi ni Zifi. Nako kamukana Saule n'a nz'a lika kuli a mu fumane, kono Mulimu h'a si ka libisa Davida ku yena. 
1SA.23.15	Ni hona fo Davida n'a sa saba, kakuli Saule n'a sa mu zuma kuli a mu bulaye.
1SA.23.15	Davida n'a li kwa Horeshi ili mwa naheñi fakaufi ni Zifi. 
1SA.23.16	Jonatani a y'o mu potela, mi a mu tiisa pilu ka ku mu bulelela kuli Mulimu u ta mu sileleza. 
1SA.23.17	Hape Jonatani a li ku yena, “U si ke wa saba Saule, ndate. H'a na ku kona ku ku zieza. U ta ba mulena wa Isilaele, mi na, ni ta ku tatama kwa litulo sina mw'a zibela hande ni yena ndate.” 
1SA.23.18	 Bubeli bwa bona ba iswala bulikani bo bu tiile. Davida a siyala mwa Horeshi, mi Jonatani, yena, a kutela kwa hae.
1SA.23.19	 Batu ba bañwi ba mwa Zifi ba ya ku Saule kwa Gibeya, ba li, “Davida u ipatile mwa naha ya luna, kwa Horeshi fa Lilundu la Hakila, kwa mboela wa lihalaupa la Juda. 
1SA.23.20	Lwa ziba kuli u bata hahulu ku mu swala, muñ'a luna. Cwale u tahe kwa naha ya luna, mi lu ta ku tusa kuli u mu swale.”
1SA.23.21	Saule a alaba, a li, “Muñ'a Bupilo a mi fuyaule ka ku ba ni busepahali bo bu cwalo ku na. 
1SA.23.22	Mu zamaye, mi mu y'o batisisa hape, mu y'o ziba hande f'a inzi ni kuli ya n'a mu boni fo ki mañi. Ni utwa kuli u butali hahulu. 
1SA.23.23	Mu y'o tekelela hande libaka mw'a ipatile, mi mu kutele kwanu hape, ha mu se mu zibile. Cwale ni ka t'o ya ni mina, mi haiba u sa li mwa sibaka seo ni ta mu zuma, mane nihaiba ku mu bata mwa naha ya Juda kamukana.”
1SA.23.24	Kiha ba itangeta, ba siya Saule, mi ba kutela kwa Zifi. Davida ni batu ba hae ne ba li mwa lihalaupa la Maoni, ili mwa naheñi, kwa neku la mboela wa lihalaupa. 
1SA.23.25	Saule ni batu ba hae ba funduka ku y'o bata Davida, kono Davida n'a s'a utwile za teñi. Kih'a ya mwa sikoti sa macwe mwa lihalaupa la Maoni, mi a y'o ipata mwateñi. Saule h'a utwa cwalo a latelela Davida. 
1SA.23.26	Saule ni batu ba hae ne ba li kwa neku le liñwi la sikoti seo, mi Davida ni batu ba hae ba ne ba li ku le liñwi. Ne ba akufela ku sabela kwahule ni Saule ni batu ba hae, ba ba ne ba se ba bata ku ba beya mwahali kuli ba ba swale. 
1SA.23.27	Hona fo liñusa la fita, mi la li ku Saule, “U kutela kwanu kapili! Mafilisita ba lwanisa naha!” 
1SA.23.28	Cwale Saule a tuhela ku lelekisa Davida, mi a y'o lwanisa Mafilisita. Kikabakaleo sikoti seo ha si bizwa Mapilelo. 
1SA.23.29	Davida a funduka, mi a ya mwa silalo sa Eni-Gedi, kwa n'a il'o ipata.
1SA.24.1	Saule ha s'a kutile kwa ku lwanisa Mafilisita, a bulelelwa kuli Davida n'a li mwa naha ye fakaufi ni Eni-Gedi. 
1SA.24.2	Saule a nga batu ba likiti ze talu ili balwani ba ba tata mwa Isilaele, mi a y'o bata Davida ni batu ba hae kwa upa wa Macwe a Lipuli za mwa Naheñi. 
1SA.24.3	 A t'o fita fa liñope la licwe mwa mafulelo a lingu kwatuko a nzila, mi a kena mwateñi ku y'o itusa. Davida ni batu ba hae ne ba ipatile hona mo. 
1SA.24.4	Ba li ku yena, “Ye ki yona nako ya hao! Muñ'a Bupilo u ku bulelezi kuli u ta ku fa sila sa hao, mi u ta kona ku mu eza m'o latela kaufela.” Cwale Davida a hohoba, mi a y'o puma siemba kwa siapalo sa Saule, yena a sa zibi. 
1SA.24.5	Kono lizwalo la Davida la kala ku mu kataza. 
1SA.24.6	 A li kwa batu ba hae, “Muñ'a Bupilo a ni tuse kuli ni si ke na eza se si maswe ku muñ'a ka ya ketilwe ki Muñ'a Bupilo ku ba mulena! Ha ni swaneli ku mu holofaza ni hanyinyani, kakuli ki mulena ya ketilwe ki Muñ'a Bupilo!” 
1SA.24.7	Cwale Davida a kolwisa batu ba hae kuli ba si ke ba lwanisa Saule.
1SA.24.7	Saule a nanuha, a zwa mwa liñope, mi a zamaya. 
1SA.24.8	Cwale Davida kiha s'a mu latelela, mi a mu biza, a li, “Muñ'a ka!” Saule a itemuna, mi Davida a kubama, a kandelela ka likute. 
1SA.24.9	A li, “Kiñi ha u teeleza kwa batu ba ba li ni bata ku ku bulaya? 
1SA.24.10	U kona ku iponela kuli kacenu le Muñ'a Bupilo n'a ni file wena hona mwa liñope mwani. Ba bañwi ba ni bulelezi kuli ni ku bulaye, kono na ku utwela butuku, mi na li ha ni na ku ku tahiseza kozi ni hanyinyani, kakuli ki wena ya ketilwe ki Muñ'a Bupilo ku ba mulena. 
1SA.24.11	Talima, ndate! Bona, ni sweli siemba sa siapalo sa hao? Ni si sehuluzi, kono ha ni si ka ku bulaya. Fohe, ku ku bonisa hande-nde kuli ha ni na mulelo wa ku ku fetuhela kamba ku ku tahiseza kozi, nihaike wena wa ni zuma kuli u ni bulaye, na, ha ni si ka ku foseza se siñwi. 
1SA.24.12	Muñ'a Bupilo a atule ya fosize mwahal'a luna. A ku atule ka likezo za hao ku na, kakuli na, ha ni na ku ku tahiseza kozi ni hanyinyani. 
1SA.24.13	Wa ziba pulelo ya baikale ye li, ‘Bumaswe bu eziwa ki batu ba ba maswe.’ Kono na, ha ni na ku ku tahiseza kozi. 
1SA.24.14	 Bona s'a bata ku bulaya, yena mulena wa Isilaele! Bona s'a lelekisa! Ki nja ye shwile, mununu feela! 
1SA.24.15	Muñ'a Bupilo u ta atula, mi u ta bona ya fosize mwahal'a luna. A talime taba ye, a ni sileleze, mi a ni lamulele ku wena.”
1SA.24.16	Davida ha s'a felize ku bulela, Saule a li, “Kikuli ki wena luli, Davida, mwan'a ka?” Kih'a kala ku lila. 
1SA.24.17	Cwale a li ku Davida, “Wena u nepile. Sifosi ki na. U bile ni musa o mutuna ku na, kono na ni ku ezize maswe hahulu! 
1SA.24.18	Kacenu u bonisize kuli u mutu yo munde ku na, kakuli ha u si ka ni bulaya, Muñ'a Bupilo niha n'a ku file na. 
1SA.24.19	Ki hakai mutu a swala sila sa hae, mi a si tuhela si ikela? Mulimu a ku fuyaule ka s'o ezize ku na kacenu. 
1SA.24.20	Cwale ni se ni boni hande-nde kuli luli u ta ba mulena wa Isilaele, ni kuli sicaba sa Isilaele si ta zwelapili mwa puso ya hao. 
1SA.24.21	Kono u ni sepise ka libizo la Muñ'a Bupilo kuli ha u na ku bulaya baikulu ba ka, ili kuli libizo la ka ni la lubasi lwa ka, li si ke la libalelelwa.” 
1SA.24.22	Davida a sepisa kuli u ta eza cwalo.
1SA.24.22	Cwalo Saule a kutela kwa hae, mi Davida ni batu ba hae ba kutela kwa maipato a bona.
1SA.25.1	Samuele a shwa, mi Maisilaele kaufela ba kopana hamoho ku t'o silisa. Kiha ba mu buluka mwa munzi wa habo wa Rama.
1SA.25.1	Mwamulaho a zeo, Davida a funduka, mi a ya mwa lihalaupa la Parani. 
1SA.25.2	Ne ku na ni mutu wa mushiku wa Kalebu ya n'a bizwa Nabali, wa mwa munzi wa Maoni. N'a kutela lingu za hae mwa Karimele. N'e li mutu ya n'a fumile hahulu. N'a luile lingu ze likiti ze talu ni lipuli ze sikiti. N'a na ni lifa mwa munzi wa Karimele. 
1SA.25.3	N'a bizwa Nabali. Musal'a hae n'a bizwa Abigaili. N'a li musali yo munde ya butali, kono munn'a hae n'e li mutu ya tata, ya n'a na ni mikwa ye maswe.
1SA.25.3	Nabali n'a kutela lingu za hae mwa Karimele. 
1SA.25.4	Davida n'a li mwa lihalaupa, mi a utwa za hae. 
1SA.25.5	Kih'a luma mitangana ba lishumi, mi a ba laela kuli ba ye kwa Karimele ku y'o bata kw'a n'a inzi Nabali ni ku y'o mu lumelisa. 
1SA.25.6	A ba laela ku y'o li ku Nabali, “Davida wa ku lumelisa, wena mulikan'a hae. U ku lakaleza ze nde, wena ni lubasi lwa hao, mi u li za hao kaufela li konde. 
1SA.25.7	U utwile kuli u kuta lingu za hao, mi u ku zibisa kuli balisana ba hao ne ba inzi ni luna, mi ha lu si ka ba eza se siñwi. Ha ku na sa bona se ne si uzwizwe ka nako kaufela ye ne ba li kwa Karimele. 
1SA.25.8	U ba buze, mi ba ta ku bulelela. Davida u ku kupa kuli u amuhele batu ba hae ka mukekecima, kakuli lu tile ku wena ka lizazi le li swanela. Cwale u lu fe s'o ka lu fa kaufela, luna batanga ba hao, ni mulikan'a hao Davida cwalo.”
1SA.25.9	Batu ba Davida ba y'o fitisa manzwi ao ku Nabali ka libizo la Davida. Kiha ba litela nakonyana. 
1SA.25.10	Mi Nabali a alaba, a li, “Davida? Ki mañi? Ha ni si ka mu utwa kale. Ka nako ye, naha i tezi batanga ba ba tobile kwa malen'a bona! 
1SA.25.11	Ha ni na ku nga buhobe ni mezi a ka, mane ni lifolofolo ze ni tabezi bakuti ba lingu za ka, ku li fa batu be ni sa zibi ko ba zwa!”
1SA.25.12	Batu ba Davida ba kuta, mi ba y'o mu taluseza z'a n'a bulezi Nabali. 
1SA.25.13	A li, “A mu comeke mikwale ya mina fa makanda!” Mi kaufela ba eza cwalo. Davida ni yena a comeka mukwale wa hae, mi a funduka ni batu ba ba eza mianda ye mine. Haili ba mianda ye mibeli, bona, ba siyala ni libyana.
1SA.25.14	Yo muñwi wa babeleki ba Nabali a bulelela Abigaili musal'a Nabali, a li, “U utwile, nji? Davida u lumezi litumeliso ku muñ'a luna ka batu ba ba zwa mwa naheñi, kono yena u ba tompolozi. 
1SA.25.15	Kono bona ne ba na ni mukekecima hahulu ku luna. Ha ba si ka lu kataza, mi nako kaufela ye ne lu pila ni bona mwa naheñi, ha ku na sa luna se ne si uzwizwe. 
1SA.25.16	Ne ba lu sileleza busihu ni musihali, nako kaufela ye ne lu inzi ni bona lu nze lu lisa mitapi ya luna. 
1SA.25.17	Cwale u nahane ka ze, mi u kete s'o ta eza. Mwendi nto ye i ka tiseza muñ'a luna ni lubasi lwa hae kamukana kozi. Ki mutu wa toho-tata, mi h'a koni ku teeleza ku mutu ufi ni ufi!”
1SA.25.18	Kapili-pili Abigaili a y'o nga linkwa ze mianda ye mibeli, mikotana ya waine ye mibeli ya matalo, lingu ze besizwe li ketalizoho, lizuma ze peli za matuyu-tuyu, makocela a mwanda a miselo ya veine, ni mañende a lifeiga ze omile a mianda ye mibeli, mi a li paheka fa limbongolo. 
1SA.25.19	Cwale a li kwa babelelki, “Mu itangete, mi na, ni ta mi latelela.” Kono ha ku na s'a n'a bulelezi munn'a hae.
1SA.25.20	A potoloha lilundu a nz'a pahami mbongolo ya hae, mi kapili-pili a t'o katana ni Davida ni batu ba hae ba nze ba taha ku yena. 
1SA.25.21	Davida n'a nahana a nz'a li, “Kiñi ha ni babalezi liluwo la mutu yani mwa naheñi? Ne ku si na ni se sikana sa hae se ne si uzwizwe, mi wo ki ona mukwa w'a ni lifa ka ona ka tuso ye ni mu ezelize! 
1SA.25.22	Mulimu a ni bulaye haiba ni sa yundisi batu bao, bu si ka sa kale!”
1SA.25.23	Abigaili h'a bona Davida, a tuluka kapili, mi a ikwiseza fafasi. 
1SA.25.24	A wela kwa mahutu a Davida, mi a li ku yena, “Muñ'a ka! U ni teeleze. Ni ipona mulatu. 
1SA.25.25	Muñ'a ka, u si ke wa isa pilu ku Nabali. H'a na tuso yani! U swana hande-nde ni se si taluswa ki libizo la hae la Sikuba! Ha ni si ka bona batu b'o lumile, muñ'a ka. 
1SA.25.26	Ki Muñ'a Bupilo ya ku hanisezi ku kutiseza lila za hao bumaswe. Mi cwale na ku konka, ka Muñ'a Bupilo ya pila, kuli lila za hao ni ba ba bata ku ku bulaya kamukana ba ta utwiswa butuku sina Nabali. 
1SA.25.27	Muñ'a ka, amuhela limpo ze, ze ni ku tiselize, mi u li fe batu ba hao. 
1SA.25.28	U ni swalele, muñ'a ka, ka foso ifi ni ifi ye ni ezize. Muñ'a Bupilo u ta ku fa bulena, wena ni lusika lwa hao kamukana, kakuli u lwana lindwa za hae, mi ha u na ku eza sifi ni sifi se si maswe mwa bupilo bwa hao kaufela. 
1SA.25.29	Haiba u ka lwaniswa ki mutu ufi ni ufi ya bata ku ku bulaya, Muñ'a Bupilo, Mulimu wa hao u ta ku lamulela, sina mutu ya libelela bufumu bwa butokwa. Kono haili ka lila za hao, u ta li nepela kwahule, sina mutu h'a nepa macwe ka kafwililo ka hae. 
1SA.25.30	Mi cwale Muñ'a Bupilo u ka eza lika ze nde kamukana z'a ku sepisize, mi u ka ku eza mulena wa Isilaele. 
1SA.25.31	Fohe, ha u na ku swaba kamba ku katazeha, muñ'a ka, ka ku bulaya ku si na libaka hande, kamba ka ku kutiseza bumaswe. Mi Muñ'a Bupilo ha s'a ku tohonolofalize, muñ'a ka, u si ke wa ni libala, na lapela.”
1SA.25.32	Davida a li ku yena, “U lumbeke Muñ'a Bupilo, Mulimu wa Isilaele, ya ku lumile ku t'o ni katanyeza kacenu! 
1SA.25.33	U itumele ku Mulimu ka ngana ya hao ni ka z'o ezize kacenu ka ku ni hanisa ku bulaya ni ku kutisa bumaswe. 
1SA.25.34	Muñ'a Bupilo u ni hanisize ku mi tahiseza kozi. Mi kambe n'o si ka akufa ku t'o ni katanyeza, ni konka ka Mulimu ya pila wa Isilaele, kuli ha ne bu ka sa, batu ba Nabali kaufela ne ba ka be ba shwile!” 
1SA.25.35	Davida cwale a amuhela z'a n'a mu tiselize, mi a li ku yena, “Kutela kwa hae, mi u si ke wa bilaela. Ni ta eza s'o bata.”
1SA.25.36	Abigaili a kutela ku Nabali, ya n'a li kwa hae a nz'a eza mukiti o mutuna, mane inge mukiti wa mulena. N'a kozwi, mi n'a tabile hahulu. Kabakaleo h'a si ka mu bulelela se siñwi konji habusa. 
1SA.25.37	Cwale Nabali ha s'a iketile hande, Abigaili a mu bulelela lika kamukana. Nabali a letuka, mi mubili wa hae kaufela wa andalala. 
1SA.25.38	Mazazi a lishumi ha s'a felile, Muñ'a Bupilo a nata Nabali, mi a shwa.
1SA.25.39	Davida h'a utwa kuli Nabali u shwile, a li, “Ku lumbwe Muñ'a Bupilo! U kutiselize Nabali bumaswe bwa ku ni tompolola, mi na, mutang'a hae, u ni hanisize ku fosa. Muñ'a Bupilo u utwisize Nabali butuku ka bumaswe bwa hae.”
1SA.25.39	Cwale Davida a y'o bata Abigaili kuli a mu nyale. 
1SA.25.40	Babeleki ba hae ba ya ku Abigaili kwa Karimele, mi ba y'o li ku yena, “Davida u lu lumile kuli lu t'o ku nga, u y'o ba musal'a hae.”
1SA.25.41	Abigaili a kubama ka mañwele, a li, “Na, ni mutang'a hae, ni itukiselize ku tapisa mahutu a babeleki ba hae.” 
1SA.25.42	A nanuha kapili, mi a pahama mbongolo ya hae. A ya ni babeleki ba Davida, a sindeketwa ki basizana ba hae ba ketalizoho, mi a y'o ba musal'a hae.
1SA.25.43	Davida n'a nyezi Akinoami wa kwa Jizireele, mi cwale Abigaili a ba musal'a hae ni yena. 
1SA.25.44	 Ka nako yeo, Saule n'a file mwan'a hae Mikali, yena ya n'a nyezwi ki Davida, ku nyaliwa ki Palati mwan'a Laishi, ya n'a zwa mwa munzi wa Galimi.
1SA.26.1	 Batu ba bañwi ba ba zwa mwa Zifi ba taha ku Saule mwa Gibeya, mi ba t'o mu bulelela kuli Davida u ipatile fa Lilundu la Hakila, le li fakaufi ni lihalaupa la Juda. 
1SA.26.2	Saule a ya kapili-pili kwa lihalaupa la Zifi ku y'o bata Davida a na ni batu ba likiti ze talu ili masole ba ba sepilwe mwa Isilaele kamukana. 
1SA.26.3	A toma mafulo kwatuko a nzila fa Lilundu la Hakila. Davida n'a sa li mwa lihalaupa, h'a utwa kuli Saule u zamaya a nz'a mu bata. 
1SA.26.4	A luma matwela ku y'o batisisa mi a fumana kuli ki niti Saule u teñi. 
1SA.26.5	A ya kwateñi kapili-pili, mi a y'o fumana hande-nde sibaka fo ne ba lobala bo Saule ni Abinere, mwan'a Nere, mulauli wa mpi ya Saule. Saule n'a lobala mwahal'a mafulo, mi batu ba hae ne ba mu beile mwahali.
1SA.26.6	Cwale Davida a buza Akimeleki wa Muhiti, ni Abishai mwan'a Zeruya, munyan'a Joabi, a li, “Ki mañi ku mina ya ka ya ni na kwa mafulo a Saule?”
1SA.26.6	Abishai a li, “Ki na.”
1SA.26.7	Cwale bona busihu bo, Davida ni Abishai ba y'o kena mwa mafulo a Saule, mi ba fumana Saule a lobezi mwahal'a mafulo, lilumo la hae li nze li tomilwe fafasi kwa litoho za hae. 
1SA.26.8	Abinere ni masole ne ba lobezi ba mu beile mwahali. Abishai a li ku Davida, “Mulimu u ku file sila sa hao bona busihu bo. Cwalehe, a lu bone ni mu kokotele fafasi ka lilumo la hae! Ni ta mu taba hañwi feela!”
1SA.26.9	Kono Davida a li, “U si ke wa mu bulaya! Kaniti Muñ'a Bupilo u ta fa mulatu ku mutu ufi ni ufi ya ka bulaya mulena y'a ketile.” 
1SA.26.10	Hape a ekeza, a li, “Ka Muñ'a Bupilo ya pila, ni ziba kuli ki yena kasibili ya ta bulaya Saule, i ta ba ku shwa nako ya hae ha i se i fitile, kamba ku shwela mwa ndwa. 
1SA.26.11	 Mulimu a ni hanise ku bulaya mutu ya ketilwe ki yena ku ba mulena! A lu nge feela lilumo ni ndondo ya hae ya mezi, lu zamaye.” 
1SA.26.12	Cwale Davida a nga lilumo ni ndondo kwa litoho za Saule, ibe yena ni Abishai ba funduka. Ha ku na ya n'a boni, kamba ku ziba se ne si ezahalile, kamba nihaili ku zuha. Kaufela bona ne ba lobezi, kakuli Muñ'a Bupilo n'a ba lobalize buloko bo butuna kaufel'a bona.
1SA.26.13	Cwale Davida a silela mwabuse bwa musindi, a ya fahalimw'a lilundu, sibaka se si kwahulenyana ni mafulo. 
1SA.26.14	A huweleza, a biza masole ba Saule ni Abinere, a li, “Abinere, wa ni utwa, nji?”
1SA.26.14	Abinere a buza, a li, “Ki mañi yo ya huweleza mulena cwalo?”
1SA.26.15	Davida a li, “U munna wena, nji ha ku cwalo? Kana ha si wena munna ya tumile hahulu mwa Isilaele? Cwale kiñi ha u sa silelezi muñ'a hao, yena mulena? Ku na ni mutu ya sa z'o kena mwa mafulo a mina ku t'o bulaya muñ'a hao. 
1SA.26.16	Abinere, u palezwi musebezi wa hao! Ni konka ka Muñ'a Bupilo kuli kamukana mina mu swanela ku shwa, kakuli ha mu si ka sileleza muñ'a mina ya filwe bulena ki Mulimu. Bona! Lilumo la mulena li kai? Ndondo ya mezi, ye n'e li kwa litoho za hae, i kai?”
1SA.26.17	Saule a ziba linzwi la Davida, mi a buza, a li, “Ki wena Davida mwan'a ka, nji?”
1SA.26.17	Davida a alaba, a li, “Eni, muñ'a ka.” 
1SA.26.18	Mi a ekeza, a li, “Kikabakalañi muñ'a ka, ha u sa ni zuma, na, mutang'a hao? Ni ezizeñi? Mulatu o ni ezize ki ufi? 
1SA.26.19	Muñ'a ka, u teeleze se ni ta bulela. Haiba ki Muñ'a Bupilo ya lelile kuli u ni fetuhele, mpo y'o ka mu fa i ta fetula mulelo wa hae. Kono haiba ki batu ba ba eza cwalo, ba kutilwe ki Muñ'a Bupilo. Ba ni bulelezi kuli ni y'o lapela milimu i sili mi ba ni tokwisize kabelo kwa naha ye ba abezwi batu ba Isilaele ki Muñ'a Bupilo. 
1SA.26.20	Ni si ke na bulaelwa mwa naha i sili, kwahule ni Muñ'a Bupilo. Kiñi mulena wa Isilaele h'a tela ku t'o bulaya na, mutu ya cwaleka mununu feela? U ni zumelañi sina nyunywani?”
1SA.26.21	Saule a alaba, a li, “Ni fosize. Taha, Davida mwan'a ka! Ha ni sa tola ni ku utwisa butuku hape, kakuli u ni pilisize ka bona busihu bo. Ni bile mutu wa sikuba! Ni ezize nto ye maswe ka ku fitisisa!”
1SA.26.22	Davida a alaba, a li, “Muñ'a ka, lilumo la hao ki le. Luma yo muñwi wa batu ba hao a t'o li nga. 
1SA.26.23	Muñ'a Bupilo u kutiseza ze nde ku ba ba sepahala ni ba ba lukile. Kacenu n'a ni file wena, kono ha ni si ka ku tiseza kozi, wena ya beilwe fa bulena ki Muñ'a Bupilo. 
1SA.26.24	Sina mo ni ku piliselize kacenu, Muñ'a Bupilo a eze cwalo ku na, mi a ni zwise mwa butata kaufela!”
1SA.26.25	Saule a li ku Davida, “Mwan'a ka, Mulimu a ku fuyaule! U ta kondisa z'o eza kamukana!”
1SA.26.25	Cwale Davida a ikela, mi yena Saule a kutela kwa hae.
1SA.27.1	Davida a ipulela mwa pilu, a li, “Zazi le liñwi Saule u ta ni bulaya luli. Nto ye nde ye ni swanezi ku eza, ki ku sabela mwa naha ya Mafilisita. Cwale Saule u ka tuhela ku ni bata mwa Isilaele, mi na, ni ta be ni mu bandukile.” 
1SA.27.2	Cwale Davida ni batu ba hae ba mianda ye silezi ba ya kapili ku Akishi mwan'a Maoki, mulena wa Gati. 
1SA.27.3	Davida ni batu ba hae ba y'o yaha mwa Gati ni mabasi a bona. Davida n'a na ni basali ba hae ba babeli, ili bo Akinoami wa kwa Jizireele ni Abigaili mbelwa wa Nabali, ya n'a zwa kwa Karimele. 
1SA.27.4	Saule h'a utwa kuli Davida u sabezi kwa Gati a tuhela ku mu zuma.
1SA.27.5	Davida a li ku Akishi, “Haiba u mulikan'a ka, u ni lumelele ku ina mwa munzi o muñwi o munyinyani. Ha ku tokwahali, muñ'a ka, kuli ni ine ni wena mwa muleneñi.” 
1SA.27.6	Akishi kiha s'a mu fa munzi wa Zikilagi, mi kabakaleo, ku kalela hona fo, munzi wo ha u bile wa malena ba Juda. 
1SA.27.7	Davida a ina mwa naha ya Mafilisita likweli ze lishumi ka ze silezi.
1SA.27.8	Davida ni batu ba hae ne ba lwanisanga batu ba mwa Geshuri, Girizi ni ba Ameleke cwalo, ili ba ba ne ba yahile mwateñi ni kale. N'a lwanisanga naha ya bona mane ku y'o fita kwa Shuri ni kwa Egepita. 
1SA.27.9	N'a bulaya banna kaufela ni basali, ni ku hapa lingu, likomu, limbongolo, likamele, mane ni zona liapalo kasibili, mi ku zwa fo, n'a kutelanga ku Akishi. 
1SA.27.10	Akishi n'a mu buzanga, a li, “U il'o lwanela kai kacenu?” Mi Davida n'a mu bulelelanga kuli n'a ile kwa maneku a mboela wa Juda, kamba mwa naha ya lusika lwa Jerashimeele, kamba kwa naha ya Makeni cwalo. 
1SA.27.11	Davida n'a bulaya mañi ni mañi, banna ni basali, kuli ku si ke kwa ba ni ya ka kutela kwa Gati ku y'o biha z'a n'a ezeza Davida nako kaufela ya n'a inzi mwa naha ya Mafilisita. 
1SA.27.12	Akishi n'a sepile Davida, mi a ipulelela mwa pilu, a li, “Mutu yo u toilwe hahulu ki banabahabo Maisilaele, mi u ta ni sebeleza nako ya bupilo bwa hae kamukana.”
1SA.28.1	Mwamulahonyana Mafilisita ba kopanya limpi ku y'o lwanisa Maisilaele, mi Akishi a li ku Davida, “Ha si wa utwisisa kuli wena ni batu ba hao mu swanezi ku ya ni na kwa ndwa.”
1SA.28.2	Davida a alaba, a li, “Kwa utwahala! Na, ni mutang'a hao, mi u ta bona se ni ta eza.”
1SA.28.2	Akishi a li, “Ki hande! Ni ta ku eza mulibeleli wa ka.”
1SA.28.3	 Cwale Samuele n'a s'a shwile, mi Maisilaele kamukana ne ba se ba mu silisize, ni ku mu buluka mwa munzi wa habo wa Rama. Saule n'a lelekile balauli kaufela, hamoho ni bona ba ba kona ku bulela ni ba ba shwile, mwa naha ya Isilaele.
1SA.28.4	Makuta a mpi ya Mafilisita a kopana, mi a tibelela kwatuko a munzi wa Shunemi. Saule yena a kopanya Maisilaele, mi ba tibelela kwa Lilundu la Giliboa. 
1SA.28.5	Saule h'a bona mpi ya Mafilisita a saba hahulu. 
1SA.28.6	 Kih'a buza Muñ'a Bupilo s'a ta eza. Kono Muñ'a Bupilo h'a si ka mu alaba ni hanyinyani, i ka ba ka litolo, ka litaula za baprisita kamba ka bapolofita. 
1SA.28.7	Cwale Saule a laela manduna ba hae, a li, “Mu ni batele musali ya bulela ni ba ba shwile, mi ni ka y'o bonana ni yena.”
1SA.28.7	Ba alaba, ba li, “U teñi mwa Eni-Doro.”
1SA.28.8	Cwale Saule a ipilula. A apala liapalo li sili, mi ka swalala a ya ni batu ba hae ba babeli ku musali yo. H'a fita, a li ku yena, “Bulela ni milimu, mi u ni taluseze se si ka ezahala. U bize mulimu wa mutu ye ni ka bulela libizo la hae.”
1SA.28.9	Musali a alaba, a li, “Ha si wa ziba s'a ezize Mulena Saule, mw'a lelekezi balauli ni ba ba bulela ni ba ba shwile mwa Isilaele. Cwalehe, u likelañi ku ni swasa ni ku ni bulaisa?”
1SA.28.10	Cwale Saule a konka ka Muñ'a Bupilo, a li, “Ni ku sepisa kuli ha u na ku telwa ki kozi ka ku eza cwalo.”
1SA.28.11	 Musali a li, “Ni ta ku bizeza mañi?”
1SA.28.11	Yena a alaba, a li, “Samuele.”
1SA.28.12	Musali a bona Samuele, mi a huwa, a li ku Saule, “Kiñi ha u ni pumile? Ki wena Mulena Saule!”
1SA.28.13	Mulena Saule a li ku yena, “U si ke wa saba. U bonañi?”
1SA.28.13	Musali yo a alaba, a li, “Ni bona mulimu o zwa mwa mubu.”
1SA.28.14	A mu buza, a li, “U swana niñi?”
1SA.28.14	A li, “Ki munna-muhulu ya zuha. U apezi siapalo se sitelele.”
1SA.28.14	Cwale Saule a ziba kuli n'e li yena Samuele mi a inamela fafasi ka likute.
1SA.28.15	Samuele a li ku Saule, “U ni katalelizeñi? S'o ni kutiselize ki sika mañi?”
1SA.28.15	Saule a alaba, a li, “Ni mwa ziezi ye tuna! Mafilisita ba til'o ni lwanisa, mi hape Mulimu u ni fulalezi. H'a sa ni alaba, i ka ba ka bapolofita kamba ka litolo. Kikabakaleo ni ku bizize ku t'o ni bulelela se ni swanezi ku eza.”
1SA.28.16	Samuele a li, “Cwale u ni bizelizeñi, Mulimu ha s'a ku fulalezi, mi a fetuhile sila sa hao? 
1SA.28.17	 Mulimu u ku ezize ka mw'a n'a ku bulelezi ka na. U ku amuhile mubuso, mi u' file Davida. 
1SA.28.18	 U tuzi taelo ya Muñ'a Bupilo, mi ha u si ka bulaelela Maameleke ni ku sinya za bona kamukana. Kikabakaleo Muñ'a Bupilo h'a eza cwalo ku wena ka nako ye. 
1SA.28.19	Wena ni Maisilaele mu ta hapiwa ki Mafilisita. Kamuso wena ni bana ba hao ba bashimani mu ka t'o kopana ni na, mi fahalimw'a zeo Muñ'a Bupilo u ta fa mpi ya Maisilaele kwa Mafilisita.”
1SA.28.20	Honafo, Saule a wela fafasi, a namalalisizwe ki sabo ya ze bulezwi ki Samuele. N'a felezwi ki maata, kakuli n'a si na s'a n'a cile musihali ni busihu kaufela. 
1SA.28.21	Musali a ya ku yena, mi a bona kuli n'a sabile hahulu, kih'a li ku yena, “Muñ'a ka, ni itombozi bupilo bwa ka, ka ku eza s'o n'o kupile. 
1SA.28.22	Cwale, muñ'a ka, eza se ni kupa. Ki ze lico. U li ce kuli u be ni maata a ku zamaya.”
1SA.28.23	Saule a hana, mi a li h'a na ku ca se siñwi. Kono manduna ba hae, ni bona, ba mu hapeleza ku ca. Kwa nalule-lule a zuha fafasi, mi a ina fa mumbeta. 
1SA.28.24	Kapili musali a bulaya namani y'a n'a nunisize. Cwale a nga bupi, a bu luba, mi a besa linkwa ze si na mumela. 
1SA.28.25	A tiseza Saule ni manduna ba hae lico, mi ba ca. Cwale ba funduka bona busihu bo.
1SA.29.1	Mafilisita ba kopanyeza makuta a bona hamoho kwa Afeki, haili Maisilaele, bona, ba tibelela kwa liwelu-welu la Musindi wa Jizireele. 
1SA.29.2	Manduna ba ketalizoho ba Mafilisita ba zamaya ni litopa za bona za batu ba ba eza mwanda ni za ba ba eza lule. Davida ni batu ba hae ne ba zamaela kwa mulaho ni Akishi. 
1SA.29.3	Bazamaisi ba mpi ya Mafilisita ba buza, ba li, “Maheberu ba, ba ezañi kwanu?”
1SA.29.3	Akishi a alaba, a li, “Yo, ki Davida nduna wa Saule, mulena wa Isilaele. U s'a inzi ni na ku fitelela silimo. Ha ku na mulatu o ni fumani ku yena haisali a fitela ku na.”
1SA.29.4	Kono bazamaisi ba mpi ya Mafilisita ba nyemela Akishi, mi ba li ku yena, “Kutiseza mutu yo kwa munzi o mu file. U si ke wa mu lumelela ku ya ni luna mwa ndwa, mwendi a ka swana a lu fetuhela ha lu nze lu lwana. Mukwa w'a ka sepahala hande ku muñ'a hae ki ufi, konji ku bulaya batu ba luna! 
1SA.29.5	 Fahalimw'a zeo, yo ki yena Davida yani ya n'a opelwa ki basali ha ne ba nze ba bina, ba li, ‘Saule u bulaile likiti, kono Davida, yena u bulaile likiti-kiti.’ ”
1SA.29.6	Akishi a biza Davida, mi a li ku yena, “Ni konka ka Muñ'a Bupilo ya pila kuli n'o sepahala, mi ne ni ka tabela kuli u ye ni na kwa ndwa ye. Ha ni si ka fumana mulatu ku wena haisali u fitela ku na. Kono manduna ba bañwi ha ba ku lumeleli. 
1SA.29.7	Cwalehe, kutela kwa hae ka kozo, mi u si ke wa y'o eza sifi ni sifi se si ka ba nyemisa.”
1SA.29.8	Davida a alaba, a li, “Se ni fosize ki sifi? Ha ku na mulatu o' fumani ku na, muñ'a ka, ku zwa lizazi le ni kala ku ku sebeleza. Cwale kikabakalañi ha ni sa yi ni wena, muñ'a ka ni mulen'a ka, ku y'o lwanisa lila za hao?”
1SA.29.9	Akishi a li, “Na ziba. Ni ku nga kuli u lukile sina lingeloi la Mulimu. Kono manduna ba bañwi ba li u si ke wa ya ni luna mwa ndwa. 
1SA.29.10	Cwalehe, utwa Davida. Kamuso kakusasa, mina kaufela ba ba zwile ku Saule ku taha ku na, mu pakele, mi mu funduke ku sa patalala feela.”
1SA.29.11	Cwale habusa, i sa li kakusasa, Davida ni batu ba hae ba kutela mwa naha ya Mafilisita, haili bona Mafilisita ba ya kwa Jizireele.
1SA.30.1	Mwamulaho a mazazi a mabeli Davida ni batu ba hae ba y'o fita kwa Zikilagi. Maamaleke ne ba lwanisize Juda kwa mboela, mi ba t'o lwanisa Zikilagi. Ba cisa munzi. 
1SA.30.2	Ba hapa basali kaufela. Ha ba si ka bulaya mutu, kono ba ba nga kamukan'a bona ha ba se ba kuta. 
1SA.30.3	Davida ni batu ba hae ha ba t'o fita, ba t'o fumana kuli munzi u cile lotee, ni kuli basali ba bona, ni bana ba bashimani ni ba basizana ba hapilwe. 
1SA.30.4	Davida ni batu ba hae ba kala ku lila, mi ba lila cwalo ku fitela ba katala. 
1SA.30.5	 Basali ba Davida ba babeli, bo Akinoami ni Abigaili, ni bona ne ba hapilwe.
1SA.30.6	Cwale Davida n'a s'a zielehile hahulu, kakuli batu ba hae kamukana ne ba utwile butuku hahulu ka ku latehelwa ki bana ba bona, mi ne ba fumbela ku mu pobaula ka macwe. Kono Muñ'a Bupilo, Mulimu wa hae, a mu tiisa pilu. 
1SA.30.7	 Davida a bulelela muprisita Abiatare, mwan'a Akimeleki, a li, “Tisa kwanu Efoda,” mi Abiatare a mu tiseza lona. 
1SA.30.8	Davida a buza Muñ'a Bupilo, a li, “Kana ni latelele lila zani, nji? Kikuli ni ba swala, kamba cwañi?
1SA.30.8	Muñ'a Bupilo a alaba, a li, “U ba latelele. U ta ba swala ni ku lukulula lihapiwa.”
1SA.30.9	Cwale Davida ni batu ba hae ba mianda ye silezi, ba funduka, mi ba y'o fita kwa nukana ya Besora, mi ba bañwi ku bona ba siyala hona fo. 
1SA.30.10	Davida a zwelapili ni batu ba mianda ye mine. Ba bañwi ba mianda ye mibeli ne ba katezi hahulu, ba palelewa ku sila nukana, mi ba siyala kwa mulaho. 
1SA.30.11	Batu ba Davida ba fumana mushimani wa Muegepita mwa naheñi, mi ba mu isa ku Davida. Ba mu fa lico ni mezi. 
1SA.30.12	Ba mu fa lifeiga ze omile ni makocela a mabeli a veine. Ha s'a cile, a ba ni maata hape. N'a si na s'a n'a cile kamba ku nwa ka mazazi a malalu. 
1SA.30.13	Davida a mu buza, a li, “Mulen'a hao ki mañi, mi wena u zwa kai?”
1SA.30.13	A alaba, a li, “Na, ni Muegepita, mutanga wa Muamaleke. Muñ'a ka u ni siile kakuli ne ni kula, mi se ku fitile mazazi a malalu. 
1SA.30.14	Ne lu lwanisize naha ya Makereti, sibaka sa mboela wa Juda, ni naha ya ba lusika lwa Kalebu, mi lwa cisa cwalo ni munzi wa Zikilagi.”
1SA.30.15	Davida a mu buza, a li, “Kana u ka ni isa ku zona lisinyi zeo, nji?”
1SA.30.15	A alaba, a li, “Ni ta ku isa, haiba u ni sepisa ka libizo la Mulimu kuli ha u na ku ni bulaya kamba ku ni kutiseza ku mulen'a ka.”
1SA.30.16	Mushimani yo a isa Davida ku bona, mi ne ba hasani mwa sibaka seo kamukana, ba ca, ba nwa, ba eza mukiti kabakala buñata bwa ze ne ba il'o lobela ni ku hapa mwa naha ya Mafilisita ni Juda. 
1SA.30.17	Ka le li tatama Davida a ba lwanisa ku kala kakusasa ku isa manzibwana. Ha ku na ya bandukile ku bona haisi mitangana ba mianda ye mine ba ba ne ba pahami likamele. Bona ba saba. 
1SA.30.18	Davida a lamulela batu kaufela, mi a kutisa lika kamukana ze ne hapilwe ki Maamaleke, hamohocwalo ni basali ba hae ba babeli. 
1SA.30.19	Ne ku si na se ne si tondilwe. Davida a kutisa bana ba batu ba hae kaufela, bashimani ni basizana, ni tutu ye ne ba ngile Maamaleke kamukana. 
1SA.30.20	A kutisa cwalo ni mitapi ya lingu ni likomu kaufela. Batu ba hae ba soteza limunanu zeo, mi ba li, “Ze ki za Davida!”
1SA.30.21	Cwale a kutela ku ba mianda ye mibeli bani ba ba ne ba palezwi ku ya ni yena kabakala ku fokola, mi ba siyezi kwa nukana ya Besora. Ba t'o katanyeza Davida ni batu ba hae. Cwale Davida a ya ku bona, mi a ba lumelisa ka tabo. 
1SA.30.22	Kono batu ba bañwi ba ba maswe, ba ba si na tuso, ba ba ne ba ile ni Davida, ba li, “Batu ba ha ba si ka ya ni luna, cwale ha lu na ku ba fa ku ze lu hapile. Ba nge feela basali ni bana ba bona, mi ba zamaye.”
1SA.30.23	Kono Davida a alaba, a li, “Banabahesu, ha mu koni ku eza cwalo ka ze lu filwe ki Muñ'a Bupilo! U lu silelelize, mi u lu file maata a ku tula ba ba ne ba til'o lu lwanisa. 
1SA.30.24	Ha ku na ya ka lumela se mu bulela! Batu kaufela ba swanezi ku abelwa ka mukwa o swana. Ya siyezi ni libyana a fumane kabelo ye swana ni ya mutu ya ile kwa ndwa.” 
1SA.30.25	Davida a toma mulao wo, mi ku kalela hona fo, wa latelelwa mwa Isilaele.
1SA.30.26	Davida h'a kutela kwa Zikilagi, a lumela kwa balikani ba hae ili baeteleli ba Juda tutu hamoho ni litaezo ze, a li, “Ki ye mpo ya mina ye zwa kwa tutu ye lu il'o hapa kwa lila za Muñ'a Bupilo.” 
1SA.30.27	A lumelela limpo ze ñwi ni ku ba ba ne ba li mwa Betele, mwa Ramoti kwa neku la mboela wa Juda, mwa minzi ya Jatiri, 
1SA.30.28	Aroere, Sifomoti, Eshitemwa, 
1SA.30.29	Rakali, mwa minzi ya lusika lwa Jerashimeele ni ya Makeni, 
1SA.30.30	ni minzi ya Horoma, Borashani ni Ataki, 
1SA.30.31	ni mwa Heberoni, ili kai ni kai kw'a n'a pilile Davida ni batu ba hae.
1SA.31.1	Mafilisita ba lwana ni Maisilaele kwa Lilundu la Giliboa. Maisilaele ba bañata ba bulaiwa hona fo, mi ba ba ne ba siyezi ba saba. 
1SA.31.2	Cwale Mafilisita ba liba ku Saule ni bana ba hae, mi ba bulaya bana ba hae bo Jonatani, Abinadabi ni Malikishua. 
1SA.31.3	Ndwa ya tatafala fa sibaka f'a n'a yemi Saule. A tabiwa ni ku holofazwa hahulu ki masho a lila. 
1SA.31.4	Kiha s'a li ku mucaha ya n'a lwezi lilwaniso za hae, “Comola mukwale wa hao, u ni fuulule, kuli bahedeni ba Mafilisita ba, ba si ke ba ni sheununa ni ku ni bulaya.” Kono mucaha yo, n'a saba hahulu ku eza cwalo. Cwale Saule a nga mukwale wa hae, mi a ikwiseza ku ona. 
1SA.31.5	Mucaha yo h'a bona kuli Saule u shwile, ni yena a ikwiseza fa mukwale wa hae, mi a shwa ni Saule. 
1SA.31.6	Kamukwaocwalo Saule, bana ba hae ba balalu ni mucaha yo ba shwa. Batu ba Saule kamukana ba shwa lona lizazi leo. 
1SA.31.7	Maisilaele ba ba ne ba li mwabuse bwa Musindi wa Jezireele ni kwa upa wa Nuka ya Jordani ha ba utwa kuli mpi ya Maisilaele i sabile, ni kuli Saule ni bana ba hae ba bulailwe, ba siya minzi ya bona mi ba saba. Cwale Mafilisita ba taha mi ba t'o ina mwateñi. 
1SA.31.8	Lizazi le li tatama la ndwa, Mafilisita ba ya ku y'o tubula litupu liapalo za ndwa, mi ba fumana litupu za Saule ni bana ba hae li kwashukile fa Lilundu la Giliboa. 
1SA.31.9	Ba puma toho ya Saule, ba nga lilwaniso za hae, mi ba li fa batu ba ba ne ba lumilwe kwa naha ya Mafilisita ku y'o biha kwa milimu ya bona ni kwa sicaba sa habo bona litaba ze nde za ku tula kwa bona. 
1SA.31.10	Cwale ba beya lilwaniso za hae mwa tempele ya mulimu wa bona wa musali ya bizwa Ashitaroti, mi situpu sa Saule sa kokotelwa fa limota la lukwakwa lwa munzi o bizwa Beti-Sheani.
1SA.31.11	Batu ba kwa Jabeshi, mwa Giliadi, ba utwa se ba ezize Mafilisita ku Saule. 
1SA.31.12	Cwale banna ba bañwi ba lindume ba funduka ku ya kwa Beti-Sheani, mi ba zamaya busihu kaufela. Ba y'o pahulula litupu za bo Saule ni bana ba hae fa limota, ba li kutiseza kwa Jabeshi, mi ba y'o li ciseza kwateñi. 
1SA.31.13	Cwale ba nga masapo, mi ba a pumbeka kwatas'a kota ya tamarisike ye n'e li mwa hae, mi ba itima lico ka mazazi a supile.
2SA.1.1	Mwamulaho a lifu la Saule, Davida a kuta ku zwa kw'a n'a il'o tula Maamaleke, mi a t'o ina mazazi a mabeli mwa Zikilagi. 
2SA.1.2	Ka le li tatama kwa t'o fita mutangana ya n'a zwa mwa mafulo a Saule. Ku bonisa maswabi a hae, n'a pazuzi liapalo za hae ni ku ipeya maluli kwa toho. A ya ku Davida, mi a y'o inama fapil'a hae ka likute. 
2SA.1.3	Davida a mu buza, a li, “U zwa kai?”
2SA.1.3	Yena a alaba, a li, “Ni tobile mwa mafulo a Maisilaele.”
2SA.1.4	Davida a li, “Ni bulelele se si ezahalile?”
2SA.1.4	A alaba, a li, “Mpi ya luna i tuzwi, mi batu ba ku luna ba bañata ba bulailwe. Saule ni mwan'a hae Jonatani ba bulailwe ni bona.”
2SA.1.5	Davida a mu buza, a li, “U ziba cwañi kuli Saule ni Jonatani ba shwile?”
2SA.1.6	 Mucaba a alaba, a li, “Ne ni li fa Lilundu la Giliboa, mi na bona Saule h'a yendamena fa lilumo la hae, mi likoloi ni masole ba fa lipizi za lila ba sutelela ku yena ka maata. 
2SA.1.7	Cwale a itemuna, a ni bona, mi a ni biza. Na alaba, na li, ‘Shangwe, muñ'a ka!’ 
2SA.1.8	Kih'a ni buza kuli ki na mañi, mi na mu bulelela, na li, ‘Ni Muamaleke.’ 
2SA.1.9	Cwale a li, ‘Ni holofezi hahulu, mi na shwa. Taha u t'o ni fuulula.’ 
2SA.1.10	Kiha ni se ni ya ku yena, mi na y'o mu fuulula, kakuli ne ni ziba kuli a sa wa feela wa shwa. Cwale na mu zwisa kuwani ya bulena kwa toho, ni liseka kwa lizoho, mi ni li tisize ku wena, muñ'a ka.”
2SA.1.11	Davida a pazula liapalo za hae ka maswabi, mi ni batu ba hae kamukana ba pazula za bona. 
2SA.1.12	Ba swaba hahulu, ba lila, mi ba itima lico ku fitela ka swalala kabakala lifu la Saule ni Jonatani, ni kabakala Isilaele sicaba sa Muñ'a Bupilo, kakuli ne ku bulailwe batu ba bañata hahulu mwa ndwa yeo.
2SA.1.13	Davida a buza mucaha ya n'a til'o mu bihela litaba zeo, a li, “Wena u zwa kai?”
2SA.1.13	Mucaha a alaba, a li, “Na, ni Muamaleke, kono ni pila mwa naha ya henu.”
2SA.1.14	Davida a mu buza, a li, “Ki mañi luli ya ku tiisize pilu kuli u be u bulaye mulena ya ketilwe ki Mulimu?” 
2SA.1.15	Cwale Davida a biza yo muñwi wa batu ba hae, a li, “Mu bulaye!” Munna yo a taba Muamaleke, mi a mu bulaya. 
2SA.1.16	Cwale Davida a li ku mufu, “Ki wena ya ipatiselize zona. U ikatuzi ili wena ha u itumelezi kuli u bulaile mulena ya ketilwe ki Mulimu.”
2SA.1.17	Davida a opela pina ye, ku silisa Saule ni mwan'a hae Jonatani. 
2SA.1.18	 A laela kuli i lutiwe batu ba Juda. I ñozwi mwa buka ya Jasha.
2SA.1.19	“Baeteleli ba luna ba shwezi
2SA.1.19	fa malundu a Isilaele!
2SA.1.19	Masole ba luna ba lindume ba wile!
2SA.1.20	Mu si ke mwa li ambola mwa Gati
2SA.1.20	kamba mwa mikwakwa ya Ashikeloni.
2SA.1.20	Mu si ke mwa tabisa basali
2SA.1.20	ba Mafilisita.
2SA.1.20	Mu si ke mwa nyakalalisa likalibe
2SA.1.20	za bahedeni.
2SA.1.21	“Pula ni puka li si ke za wela
2SA.1.21	fa malundu a Giliboa.
2SA.1.21	Masimu a ona a si ke a ba ni lico
2SA.1.21	ni kamuta!
2SA.1.21	Kakuli litebe za bahali li lobezi
2SA.1.21	hona fo ka tompololo,
2SA.1.21	mi tebe ya Saule i ciwa ki mafumi.
2SA.1.22	Buta bwa Jonatani n'e li sifanu,
2SA.1.22	mukwale wa Saule n'o si na musa.
2SA.1.22	N'o wisaka ba ba maata,
2SA.1.22	ni ku bulaya lila.
2SA.1.23	“Saule ni Jonatani,
2SA.1.23	balatiwa ba ba komokisa,
2SA.1.23	ne ba li hamoho ha ne ba sa pila,
2SA.1.23	hamoho ni kwa ku shwa.
2SA.1.23	Ba lubilo ku fita limbande,
2SA.1.23	ba maata ku fita litau!
2SA.1.24	“Basali ba Isilaele, mu lile Saule!
2SA.1.24	N'a mi apesa liapalo ze fubelu
2SA.1.24	za silena,
2SA.1.24	mi n'a mi kabisa ka macwe
2SA.1.24	a butokwa ni gauda.
2SA.1.25	“Masole ba lindume ba wile,
2SA.1.25	ba bulailwe mwa ndwa.
2SA.1.25	Jonatani u kwashukile mwa malundu,
2SA.1.25	u shwile.
2SA.1.26	“Na ku lila, munyan'a ka Jonatani.
2SA.1.26	Ne ni ku lata ka mukwa o cwañi!
2SA.1.26	Lilato la hao ku na ne li komokisa
2SA.1.26	cwañi,
2SA.1.26	mane ne li fita ni lilato la basali.
2SA.1.27	“Masole ba lindume ba wile.
2SA.1.27	Litabaniso za bona ha li sa na tuso.”
2SA.2.1	Mwamulaho a zeo, Davida a buza Muñ'a Bupilo, a li, “Kana ni ka y'o zamaisa o muñwi wa minzi ya Juda, na?”
2SA.2.1	Muñ'a Bupilo a alaba, a li, “Ee.”
2SA.2.1	Davida a buza, a li, “Ki ufi?”
2SA.2.1	Muñ'a Bupilo a li, “Heberoni.” 
2SA.2.2	 Davida kih'a ya kwa Heberoni ni basali ba hae ba babeli, bo Akinoami ya n'a zwa kwa Jizireele, ni Abigaili mbelwa wa Nabali, ya n'a zwa kwa Karimele. 
2SA.2.3	A ya ni batu ba hae hamoho ni mabasi a bona, mi ba y'o yaha mwa minzi ye bapani ni Heberoni. 
2SA.2.4	 Cwale batu ba Juda ba taha kwa Heberoni, mi ba toza Davida ni ku mu eza mulena wa Juda.
2SA.2.4	Davida a utwa kuli batu ba munzi wa Jabeshi, mwa Giliadi, ba bulukile Saule. 
2SA.2.5	Kih'a luma kwateñi batu ka manzwi a, a li, “Muñ'a Bupilo a mi fuyaule ha mu bonisize busepahali ka ku buluka mulen'a mina. 
2SA.2.6	Cwale Muñ'a Bupilo a mi eze cwalo ni mina ka sishemo ni lilato. Ni na, ni ta mi eza hande cwalo kabakala se mu ezize. 
2SA.2.7	Mu tiye mi mu be ni bundume! Saule mulen'a mina u shwile, mi batu ba Juda ba ketile na, ku ba mulen'a bona.”
2SA.2.8	Mulauli wa mpi ya Saule, Abinere, mwan'a Nere, n'a tobile ni mwan'a Saule, yena Ishibosheti. Ba sila Jordani ku ya kwa Mahanaimi. 
2SA.2.9	Kwateñi a y'o mu eza mulena wa manaha a Giliadi, Asere, Jizireele, Eferaimi ni Benjamine, ili naha ya Isilaele kaufela. 
2SA.2.10	Ishibosheti n'a na ni lilimo ze mashumi a mane h'a beiwa mulena wa Isilaele, mi a busa lilimo ze peli.
2SA.2.10	Haili ba lusika lwa Juda bona, ba sepahala hahulu ku Davida. 
2SA.2.11	A ba busa lilimo ze supile ni likweli ze silezi mwa Heberoni.
2SA.2.12	Abinere ni manduna ba Ishibosheti ba zwa mwa Mahanaimi ku ya kwa munzi wa Gibioni. 
2SA.2.13	Joabi, mwan'a Zeruya, ni manduna ba Davida ba y'o kopanela ni bona kwa Lisa la Gibioni. Kamukan'a bona ba ina fafasi, ba bañwi buse bo, ba bañwi buse bwani bwa lisa. 
2SA.2.14	Abinere a li ku Joabi, “Ku ketwe mitangana kafa ni kafa kuli ba t'o lwana fapil'a luna.”
2SA.2.14	Joabi a li, “Ku lukile.”
2SA.2.15	Cwale batangana ba lishumi ka ba babeli ba ba yemela Ishibosheti ni lusika lwa Benjamine ba lwana ni batu ba Davida ba lishumi ka ba babeli. 
2SA.2.16	Yo muñwi ni yo muñwi a swala ya libani ni yena kwa toho, ba tabana ka mikwale mwa lubaci, mi kaufel'a bona ba wela fafasi, ba shwile. Ki ka lona libaka le, sibaka seo sa kwa Gibioni ha si bizwa Simu ya Mikwale.
2SA.2.17	Cwale kwa ba ni ndwa ye sabisa, mi Abinere ni Maisilaele ba tulwa ki batu ba Davida. 
2SA.2.18	Bana ba Zeruya ba balalu ne ba li teñi fo, ili Joabi, Abishai ni Azaele. Azaele n'a na ni lubilo sina puti. 
2SA.2.19	A lelekisa Abinere, a mata a libile ku yena. 
2SA.2.20	Abinere a itemuna, mi a li, “Kanti ki wena Azaele?”
2SA.2.20	Yena a li, “Ee, ki na.”
2SA.2.21	“U si ke wa ni lelekisa!” ku bulela Abinere. Hape a li, “Matisa yo muñwi wa masole, mi u nge s'a na ni sona.” Kono Azaele a mu tatama. 
2SA.2.22	Hape Abinere a li ku yena, “Tuhela ku ni matisa wena! Kiñi ha u bata kuli ni ku bulaye? Ni ka talimana cwañi ni muhulwan'a hao Joabi ha u s'o shwile?” 
2SA.2.23	Kono Azaele a tundamena. Cwalehe, Abinere a kutisa lilumo kwamulaho, a mu taba fa mba, mane la y'o zwela fa mukokoto. Azaele a wela fafasi a shwa, mi ufi ni ufi ya n'a fita fa sibaka seo f'a n'a shwezi n'a yema.
2SA.2.24	Kono Joabi ni Abishai ba lelekisa Abinere, mi ha li y'o likela, ba fita fa Lilundu la Ama, kwa upa wa Giya ka nzila ye liba kwa lihalaupa la Gibioni. 
2SA.2.25	Batu ba lusika lwa Benjamine ba t'o kubukana hape ku Abinere, ba mu beya mwahali, ba yema fahalimw'a lilundu, mi ba itukiseza ku lwana. 
2SA.2.26	Abinere a huweleza Joabi, a li, “Kana lu ka lwana kuya kuile? Kana ha u boni kuli kwa mafelelezo ku ka taha toyano feela, nji? Lu bana ba Isilaele hamoho ni mina. U ta nga nako ye kuma kai u si ka hanisa batu ba hao ku lu lelekisa?”
2SA.2.27	Joabi a alaba, a li, “Ni konka ka Mulimu ya pila kuli kambe n'o si ka bulela, batu ba ka ne ba ta mi lelekisa ku fitela kamuso kakusasa.” 
2SA.2.28	Joabi kiha s'a liza tolombita. Batu ba hae kamukana ba lisela ku lelekisa Maisilaele, mi ndwa ya fela.
2SA.2.29	Abinere ni batu ba hae ba zamaya mwa Libala la Jordani busihu bo kaufela. Ba sila Nuka ya Jordani, mi ha ba se ba zamaile nako ya kakusasa kaufela, ba y'o fita kwa Mahanaimi musihali.
2SA.2.30	Joabi ha s'a lisezi ku ba lelekisa, a kopanya batu ba hae kamukana, mi a bona kuli ba lishumi ka ba supile ni ba babeli ne ba sa bonwi, ku sa balwi Azaele. 
2SA.2.31	Batu ba Davida ne ba bulaile banna ba mianda ye milalu ka mashumi a silezi kwa batu ba Abinere, ku ba lusika lwa Benjamine. 
2SA.2.32	Joabi ni batu ba hae ba nga situpu sa Azaele, mi ba y'o si buluka mwa libita la ba lusika lwa habo bona kwa Betelehema. Cwale ba zamaya busihu kaufela, mi ba y'o fita kwa Heberoni ha ku patalala.
2SA.3.1	Ndwa ya zwelapili mwahal'a limpi ze yemela lubasi lwa Saule ni Davida ni makuta a hae. Maata a Davida a ya a nz'a ekezeha, kono balwanisi ba hae, bona ne ba nze ba ya ba fokola.
2SA.3.2	Ba ba tatama, ki bona bana b'a n'a pepezi Davida kwa Heberoni. Wa pili n'e li Aminoni. M'ahe n'e li Akinoami, wa kwa Jizireele. 
2SA.3.3	Wa bubeli n'e li Kiliabi. M'ahe n'e li Abigaili, mbelwa wa Nabali wa kwa Karimele. Wa bulalu n'e li Abisalomi. M'ahe n'e li Maaka, mwan'a Talimai, mulena wa Geshuri. 
2SA.3.4	Wa bune n'e li Adonija. M'ahe n'e li Hagiti. Wa buketalizoho n'e li Shefatia. M'ahe n'e li Abitali. 
2SA.3.5	Wa busilela n'e li Itireami. M'ahe n'e li Egila, musal'a Davida. Bashimani bao kamukana ne ba pepezwi mwa Heberoni.
2SA.3.6	Ndwa ha ne i sa zwelapili mwahal'a masole ba Saule ni ba Davida, maata a Abinere a ekezeha ka nako ni nako ku ba ndu ya Saule.
2SA.3.7	Zazi le liñwi Ishibosheti, mwan'a Saule, a zekisa Abinere ka ku fosa ni musali ya n'a li siendi sa Saule, ili yena Rizipa mwan'a Aya. 
2SA.3.8	Taba yeo ya nyemisa Abinere hahulu. Kih'a li, “Kikuli u hupula kuli ni sebeleza Juda, nji? Ku zwa kwa makalelo ni bile ya sepahala ku ndat'aho Saule, kwa banyani ba hae, ni kwa balikani ba hae cwalo, mi ni ku tusize kuli u si ke wa tulwa ki Davida. Kono kacenu u ni zekisa ka mulatu wa ku fosa ni musali! 
2SA.3.9	Mulimu a ni bulaye ha ni sa talelezi taba yeo, ili buitamo bw'a sepisize Mulimu ku fa Davida. 
2SA.3.10	 Muñ'a Bupilo u sepisize Davida kuli u ta amuha Saule ni baikulu ba hae mubuso, mi a eze Davida mulena wa Isilaele ni wa Juda, ku zwa kwa makalelo a naha ku y'o fita ko i felela.” 
2SA.3.11	Kabakala ku saba hahulu Abinere, Ishibosheti a palelwa ku bulela nihaili linzwi li li liñwi feela.
2SA.3.12	Ka yona nako yeo Davida n'a li kwa Heberoni, mi Abinere a luma batu ku yena ku y'o li, “Ya ka busa naha ye ki mañi? Eza tumelelano ni na, mi ni ka ku tusa ku sikululela sicaba sa Isilaele kaufela ku wena.”
2SA.3.13	Davida a li, “Ku lukile! Ni ta eza tumelelano ni wena feela ha u ka lumela ku tisa Mikali, mwan'a Saule wa musali ha u t'o bonana ni na.” 
2SA.3.14	 Cwale Davida a luma batu ku Ishibosheti ku y'o li, “Ni kutisize musal'a ka Mikali. Ni mu ondile ka ku bulaya Mafilisita ba mwanda kuli ni mu nyale.” 
2SA.3.15	Ishibosheti kiha s'a mu zwisa ku munn'a hae Palitiele, mwan'a Laishi. 
2SA.3.16	Palitiele a mu latelela nzila kamukana, mane a y'o fita kwa munzi wa Bahurimi, a nz'a lila. Cwale Abinere a li, “Kutela kwa hae,” mi a kuta.
2SA.3.17	Abinere a ya kwa bahulu, mi a li ku bona, “I s'e li nako ye telele mu nze mu bata Davida kuli a be mulen'a mina. 
2SA.3.18	Cwale ye ki yona nako ya mina. Mu hupule kuli Muñ'a Bupilo n'a ize, ‘Ni ta itusisa mutang'a ka Davida ku lamulela batu ba sicaba sa ka sa Isilaele kwa Mafilisita ni kwa lila za bona ze ñwi kaufela.’ ” 
2SA.3.19	Abinere a bulela hape ni batu ba lusika lwa Benjamine, mi cwale a ya kwa Heberoni ku y'o zibisa Davida se ne ba lumezi ku eza batu ba lusika lwa Benjamine hamoho ni ba Isilaele cwalo.
2SA.3.20	Abinere a taha ku Davida kwa Heberoni ni batu ba mashumi a mabeli, mi Davida a ba ezeza mukiti. 
2SA.3.21	Abinere a bulelela Davida, a li, “Ni ta ya cwale ni y'o sikululela sicaba kamukana sa Isilaele ku wena, mulen'a ka. Ba ta lumela kuli u be mulen'a bona. Cwale u ta fumana s'o n'o bata, mi u ta busa naha kaufela.” Davida a tiisa kuli u ta babalela Abinere, mi a mu fundula ka kozo.
2SA.3.22	Mwamulahonyana, Joabi ni manduna ba bañwi ba Davida ba fita ku zwa kwa lifunga, mi ba kuta ni tutu ye ñata. Nihakulicwalo Abinere n'a s'a zwile mwa Heberoni ku Davida, kakuli Davida n'a s'a mu funduzi ka sepiso ya kuli u ta mu sileleza. 
2SA.3.23	Joabi ni batu ba hae ha ba fita, a t'o bulelelwa kuli Abinere n'a tile ku Mulena Davida, mi n'a s'a mu funduzi ka sepiso ya silelezo ye tiile. 
2SA.3.24	Cwale Joabi a ya ku mulena, mi a li ku yena, “U ezizeñi? Abinere n'a tile ku wena, mi kikabakalañi ha u mu tuhezi a ikela feela cwalo? 
2SA.3.25	U tezi feela ku t'o ku puma, ni ku t'o bona mwa libaka kaufela mo u zamaya, ni z'o eza kamukana. Wa ziba cwalo!”
2SA.3.26	Ha s'a zwile ku Davida, Joabi a luma batu ku y'o kutisa Abinere, mi ba y'o mu kutiseza kwa siliba sa Sira. Kono Davida n'a sa zibi ni se sikana ka taba yeo. 
2SA.3.27	Abinere h'a t'o fita mwa Heberoni, Joabi a mu isa kwatuko kwa munyako, a ikeza inge ya n'a bata ku mu bulelela likunutu, mi a mu taba mwa mba. Mi Abinere a shwa cwalo kakuli n'a bulaile Azaele, munyan'a Joabi. 
2SA.3.28	Davida h'a y'o utwa taba yeo, a li, “Muñ'a Bupilo wa ziba kuli na, ni ba ba ni latelela, ha lu na mulatu ni hanyinyani mwa pulao ya Abinere. 
2SA.3.29	Mulatu wa pulao yeo u be fahalimw'a Joabi ni lubasi lwa hae. Mwa masika a hae kaufela ku be ni mutu ya ka ba ni sooya kamba mbingwa, ya ka swanela feela ku eza misebezi ya sisali, ya ka bulaiwa mwa ndwa, kamba ya si ke a ba ni lico!” 
2SA.3.30	Cwale Joabi ni munyan'a hae Abishai ba bulaya Abinere kakuli n'a bulaile munyan'a bona Azaele mwa ndwa kwa Gibioni.
2SA.3.31	Davida kiha s'a laela Joabi ni batu ba hae ku pazula liapalo za bona, ku apala masaka, ni ku silisa Abinere. Mi kwa mayumbelo, yena Mulena Davida kasibili n'a zamaya mwamulaho a situpu. 
2SA.3.32	Abinere a bulukwa kwa Heberoni, mi mulena a lila hahulu kwa mabita, mi batu kamukana ni bona ba lila. 
2SA.3.33	Davida a bulela manzwi a, mwa sililo sa Abinere, a li,
2SA.3.33	“Kiñi Abinere h'a shwile sina sikuba?
2SA.3.34	Mazoho a hae n'a si ka tamiwa,
2SA.3.34	ni mahutu a hae n'a si ka hulehwa.
2SA.3.34	U shwile sina mutu ya bulailwe ki batu
2SA.3.34	ba ba maswe!”
2SA.3.34	Mi batu ba lila hape.
2SA.3.35	Batu ba lika ku eleza Davida kuli a ce sico lizazi li si ka likela kale, kono a konka, a li, “Mulimu a ni bulaye haiba ni ka ca se siñwi lizazi li si ka likela kale!” 
2SA.3.36	Ba lemuha kezo yeo, mi ba taba. Kaniti s'a n'a eza mulena kamukana ne si tabisa batu. 
2SA.3.37	Batu ba Davida ni ba Isilaele kamukana ba utwisisa kuli mulena n'a siyo mwa mulelo wa pulao yeo ya Abinere. 
2SA.3.38	Mulena a li kwa manduna ba hae, “Ha mu zibi kuli kacenu le ku shwile mueteleli yo mutuna mwa Isilaele, nji? 
2SA.3.39	Niha ni li mulena ya ketilwe ki Mulimu, ni ikutwa ku fokola kacenu. Batu ba, bana ba Zeruya, ni ba bona kuli ki balwani hahulu! Muñ'a Bupilo a fe likebenga zeo mulatu o ba swanela!”
2SA.4.1	Ishibosheti, mwan'a Saule, h'a y'o utwa kuli Abinere u bulailwe mwa Heberoni, a saba, mi batu ba Isilaele kaufela ba komoka. 
2SA.4.2	Ishibosheti n'a na ni manduna ba babeli ba ba ne ba talima za lifunga, ili Baana ni Rekabi, bana ba Rimoni wa kwa Beeroti, wa lusika lwa Benjamine. Beeroti n'o balwa kuli u kwa neku la Benjamine. 
2SA.4.3	Batu ba ba ne ba yahile mo pili, ne ba sabezi kwa Gitaimi, ko ne ba il'o pila sina balicaba ku fitela nako ye.
2SA.4.4	 Jonatani, mwan'a Saule, n'a na ni mwana ya n'a bizwa Mefibosheti. N'a na ni lilimo li ketalizoho ha ku t'o utwahala za mafu a Saule ni Jonatani kwa Jizireele. Muleli wa hae a mu nanula mi a saba, kono n'a akufile hahulu, mane a mu wisa, mi a ba sihole.
2SA.4.5	Rekabi ni Baana ba funduka ku ya kwa ndu ya Ishibosheti, mi ba y'o fita musihali o mutuna, ha n'a sa pumuzi. 
2SA.4.6	Musali ya n'a inzi fa munyako n'a ozela ha n'a nz'a fefula buloto, mane a be a lobala. Cwale Rekabi ni Baana ba kena mwa ndu. 
2SA.4.7	Ha ba se ba li mwahali, ba ya kwa musiyo wa Ishibosheti kw'a n'a ipumulezi, mi ba mu bulaya. Cwale ba mu puma toho, ba i nga, mi ba zamaya busihu kaufela mwa Libala la Jordani. 
2SA.4.8	Ba y'o i fa Mulena Davida ya n'a li kwa Heberoni, mi ba li ku yena, “Ki ye toho ya Ishibosheti, mwan'a sila sa hao Saule, ya n'a batile ku ku bulaya. Kacenu, muñ'a ka, Muñ'a Bupilo u ku file kuli u kutiseze Saule ni baikulu ba hae bumaswe.”
2SA.4.9	Davida a ba alaba, a li, “Ka Mulimu ya pila, ya ni lamulezi mwa likozi kaufela, ni li, 
2SA.4.10	 ‘Mulumiwa ya n'a kile a taha ku na kwa Zikilagi ku t'o ni bulelela ka za lifu la Saule, n'a hupula kuli u ni tiseza litaba ze nde. Na mu swala, mi na mu bulaya. Ki ona mupuzo o ni mu file ka litaba z'a n'a tisize! 
2SA.4.11	Ku ta ba cwañi, kwa batu ba ba maswe ba ba bulaya mutu ya lukile, a li mwa ndu ya hae mane a lobezi! Na konka kuli ni ta mi kutiseza bumaswe ni mina ka lifu la hae, ni mi zwise mwa lifasi!’ ” 
2SA.4.12	Davida a fa taelo, mi masole ba hae ba bulaya Rekabi ni Baana, ba ba puma mazoho ni mahutu, mi ba y'o a paheka fa likamba la lisa mwa Heberoni. Ba nga toho ya Ishibosheti, mi ba y'o i pumbeka mwa libita la Abinere hona mo mwa Heberoni.
2SA.5.1	Cwale masika kamukana a Isilaele a taha ku Davida kwa Heberoni, mi ba t'o li ku yena, “Luna lu banabahenu. 
2SA.5.2	Ka linako ze felile, Saule ha n'a sa li mulen'a luna, n'o zamaisa sicaba sa Isilaele mwa lindwa, mi Muñ'a Bupilo a ku bulelela kuli u ta etelela batu ba hae, u be mubusi wa bona.” 
2SA.5.3	Cwale bazamaisi ba sicaba sa Isilaele kaufela ba taha ku Mulena Davida kwa Heberoni. A t'o itama bulikani ni bona, mi ba mu toza ku ba mulena wa Isilaele. 
2SA.5.4	 Davida n'a na ni lilimo ze mashumi a malalu, h'a beiwa fa bulena, mi a busa lilimo ze mashumi a mane. 
2SA.5.5	U busize Juda, a li mwa Heberoni, lilimo ze supile ni likweli ze silezi, mi mwa Jerusalema, u busize Isilaele ni Juda lilimo ze mashumi a malalu ni ze talu.
2SA.5.6	 Mulena Davida ni batu ba hae ba y'o lwanisa Jerusalema. Majebusi ba ba ne ba yahile mwateñi, ne ba hupula kuli Davida h'a na ku kona ku t'o kena mwateñi. Kiha ba li ku yena, “Ha u na ku kena mo ni kamuta. Mane nihaili libofu ni liyanga ba kona ku ku tibela.” 
2SA.5.7	Kono Davida a hapa munzi wa sisabelo wa Sione, mi wa ba Munzi wa Davida.
2SA.5.8	Ka lona lizazi leo Davida a li kwa batu ba hae, “Kana ku na ni mutu mwahal'a mina ya toile Majebusi sina na? Mane ku ba bulaya? Haiba u teñi, a zamaye ka mukolombwa wa mezi, a y'o lwanisa liyanga ni libofu zeo.” Kikabakaleo ha ku izwe, “Libofu ni liyanga ha li na ku kena mwa ndu ya Muñ'a Bupilo.”
2SA.5.9	Davida a ina mwa sibaka seo sa munzi se si silelelizwe, mi a si biza Munzi wa Davida. A u potolosa ka lukwakwa ku kalela kwa suuba se si kwande, se ne si bizwa Milo, ku y'o fita kwa ndu ya bulena. 
2SA.5.10	Maata a hae n'a ya a nz'a ekezeha nako kamukana, kakuli Muñ'a Bupilo, Mulimu ya Maata Kaufela, n'a na ni yena.
2SA.5.11	Mulena Hiramu wa kwa Tire a lumela lindumeleti ku Davida. Ba mu tiseza likota za sidare, bapangi ni babeti ba macwe ku t'o mu yahela ndu ya bulena. 
2SA.5.12	Mi kamukwaocwalo Davida a lemuha kuli Mulimu u s'a mu tiisize luli kuli a be mulena wa Isilaele, ni kuli mubuso wa hae n'a u zwisezapili kabakala sicaba sa Isilaele.
2SA.5.13	Ha s'a tutile mwa Heberoni, Davida a t'o nyala basali ba bañwi ni ku nga liendi ze ñata hona mo mwa Jerusalema, mi a ba ni bana ba bañata ba bashimani ni ba basizana. 
2SA.5.14	Bana b'a pepezi mwa Jerusalema ki bo Shamua, Shobabi, Natani, Salumoni, 
2SA.5.15	Ibari, Elishuwa, Nefegi, Jafia, 
2SA.5.16	Elishama, Eliada ni Elifeleti.
2SA.5.17	Mafilisita ba utwa kuli Davida n'a s'a ketilwe ku ba mulena wa Isilaele, kiha ba ya, kaufel'a bona, ku y'o mu swala. Davida ha s'a utwile taba yeo, a ya mwa sisabelo. 
2SA.5.18	Mafilisita ba t'o fita mwa Musindi wa Refaimi, mi ba ina mwateñi. 
2SA.5.19	Cwale Davida a buza Muñ'a Bupilo, a li, “Ni y'o lwanisa Mafilisita, nji? Kana u ta ni fa maata a ku ba tula?”
2SA.5.19	Muñ'a Bupilo a alaba, a li, “Zamaya, ni ta ku fa maata a ku tula.”
2SA.5.20	Cwale Davida a ya ku Baale-Perazimi, mi kwateñi a y'o tula Mafilisita. A li, “Muñ'a Bupilo ki kale a punya lila za ka sina muunda.” Mi cwale sibaka seo sa bizwa Baale-Perazimi. 
2SA.5.21	Mafilisita ba siya milimu ya bona kwateñi, mi Davida ni batu ba hae ba i nga, ba ya ni yona.
2SA.5.22	Cwale Mafilisita ba kutela kwa Musindi wa Refaimi, mi ba y'o ina kwateñi. 
2SA.5.23	Hape Davida a buza Muñ'a Bupilo, mi yena a alaba, “U si ke wa ba lwaniseza kwanu, kono u potolohe, u y'o ba lwaniseza kwamulaho, fakaufi ni likota za malubeni. 
2SA.5.24	Ha u ka utwa misindo fahalimw'a likota, u itukiseze ku y'o lwana, kakuli fo ku talusa kuli ni ku zamaya fapili ku y'o tula mpi ya Mafilisita.” 
2SA.5.25	Davida a eza mw'a n'a mu laelezi Muñ'a Bupilo, mi a lelekisa Mafilisita nzila kaufela ku zwa kwa Geba mane ku y'o fita kwa Gezeri.
2SA.6.1	Davida hape a kopanya masole ba ba na ni bundume mwa Isilaele, ili batu ba ba fita fa likiti ze mashumi a malalu. 
2SA.6.2	 A ba isa kwa Baale mwa Juda ku y'o nga Likwati la Bulikani, le ne li bizwa ka libizo la Mulena ya Maata Kaufela ya n'a ina fa lubona lwa hae mwahal'a libupiwa ze na ni mafufa. 
2SA.6.3	 Ba li beya mwa koloi ye nca, mi ba li zwisa mwa ndu ya Abinadabi ye n'e li fa lilundu. Uza ni Ahio, bana ba Abinadabi, ne ba zamaisa koloi. 
2SA.6.4	Koloi n'e lwezi Likwati la Bulikani, mi Ahio n'a zamaya kwapili. 
2SA.6.5	Davida ni Maisilaele kamukana ne ba bina ni ku opela ka maata a bona kaufela, ili ku kuteka Muñ'a Bupilo. Ne ba liza lika ze lizwa ka mifuta ya zona sina lihalepa, tumbuli, likambeliso ni milupa cwalo.
2SA.6.6	Ha ba t'o fita fa sihoto sa Nakono, lipulu za sitatala, mi Uza a sutelela, a swala Likwati la Bulikani. 
2SA.6.7	Honafo, Mulena Mulimu a halifela Uza, mi a mu bulaela ku tokwa likute kwa hae, mi Uza a shwela kwatuko a Likwati la Bulikani. 
2SA.6.8	Davida a nyema hahulu kakuli Muñ'a Bupilo n'a utwisize Uza butuku a nz'a halifile, mi cwale sibaka seo si sa bizwa Lisuba la Uza ni kacenu.
2SA.6.9	Davida a saba Muñ'a Bupilo, mi a li, “Cwale Likwati le la Bulikani ni ka li isa cwañi kwa hae?” 
2SA.6.10	Kiha s'a hupula kuli a si ke a ya ni lona kwa munzi wa hae mwa Jerusalema. Bakeñisacwalo, a kwenuha, mi a li isa kwa ndu ya Obedi wa Muedomo, ya n'a zwa mwa munzi wa Gati. 
2SA.6.11	 La ina mwateñi likweli ze talu, mi Muñ'a Bupilo a tohonolofaza Obedi ni lusika lwa hae.
2SA.6.12	Mulena Davida a utwa kuli, kabakala Likwati la Bulikani, Muñ'a Bupilo u fuyauzi lubasi lwa Obedi ni z'a n'a na ni zona kamukana. Kiha s'a y'o li nga kwa ndu ya Obedi, ku li isa kwa Jerusalema, ka mukiti o mutuna. 
2SA.6.13	Batu ba ba lwezi Likwati la Bulikani ha ba se ba zamaile mihato ye silezi, Davida a ezeza Muñ'a Bupilo sitabelo sa pulu ni ngu ye nunile. 
2SA.6.14	Davida, a nz'a itamile feela lisila la line mwa liteka, a bina ka pilu ya hae kaufela ku kuteka Muñ'a Bupilo. 
2SA.6.15	Mi cwale yena ni Maisilaele kamukana, ba isa Likwati la Bulikani kwa Jerusalema, ba nze ba huwa ka tabo mi ba liza litolombita.
2SA.6.16	Likwati la Bulikani ha li se li kena mwa hae, Mikali, mwan'a Saule wa musali, a talima kwande ka lihaulo, mi a bona Mulena Davida a nz'a bina ni ku tula-tula ili ku kuteka Muñ'a Bupilo. Cwale a zwisa pilu ku yena. 
2SA.6.17	Ba tisa likwati mi ba t'o li beya mwa Tende y'a n'a li yahezi Davida. Cwale a eza litabelo, mi a fitisa limpo za buitumelo ku Muñ'a Bupilo. 
2SA.6.18	Ha s'a felize ku eza litabelo, a fuyaula sicaba ka libizo la Muñ'a Bupilo ya Maata Kaufela. 
2SA.6.19	 Cwale a fa yo muñwi ni yo muñwi wa banna ni basali ba Isilaele sinkwa, situnula sa nama ye besizwe ni sikocela sa veine. Mi cwale batu kaufela ba ya kwa mahae.
2SA.6.20	Davida a kutela kwa hae ku y'o lumelisa lubasi lwa hae, mi Mikali mwan'a Saule a y'o mu katanyeza, a li, “Mulena wa Isilaele u ipatezi libizo le lituna kacenu! U ikezize sina sikuba mwa meeto a likalibe za batanga ba manduna ba hae!”
2SA.6.21	Davida a alaba, a li, “Ne ni bina ku kuteka Muñ'a Bupilo ya ketile na, ku fita ndat'aho ni lubasi lwa hae, ku ni eza muzamaisi wa sicaba sa hae sa Isilaele. Mi ni ta zwelapili cwalo ni nze ni bina ili ku kuteka Muñ'a Bupilo. 
2SA.6.22	Mane ni ta ishwaula ku fita pili. U ka hupula kuli ha ni mutu, kono bona basizana bao ba ta ni lumba hahulu!”
2SA.6.23	Mikali, mwan'a Saule, h'a si ka ba ni bana ku fitela lifu la hae.
2SA.7.1	Mulena Davida n'a s'a sweli hande puso ya naha ya hae, mi Muñ'a Bupilo n'a mu sileleza kwa lila za hae kaufela. 
2SA.7.2	Zazi le liñwi, mulena a li ku mupolofita Natani, “Bona! Na, ni pila mwa ndu ye yahilwe ka likota za sidare, kono Likwati la Bulikani bwa Mulimu li inzi mwa tende!”
2SA.7.3	Natani a li, “Eza s'o bata ku si eza kamukana, kakuli Muñ'a Bupilo u na ni wena.” 
2SA.7.4	Kono bona busihu bo Muñ'a Bupilo a li ku Natani: 
2SA.7.5	“Zamaya, u y'o bulelela mutang'a ka Davida, u li, ‘Ha si wena ya ka ni yahela tempele mo ni ka ina. 
2SA.7.6	Ku zwa nako ye ni zwisize sicaba sa Isilaele mwa Egepita ku fitela la kacenu le, ha ni si ka pila mwa tempele. Ni zamaile ni nze ni potoloha ni pila mwa tende. 
2SA.7.7	Mwa misipili ya ka kamukana ye ni zamaile ni batu ba Isilaele, ha ni si ka buza bazamaisi be ne ni ketile, kuli kiñi ha ba si ka ni yahela tempele ya likota za sidare.’
2SA.7.8	“Cwale u y'o bulelela mutang'a ka Davida kuli, na, Muñ'a Bupilo ya Maata Kaufela ni li ku yena, ‘Ni ku zwisize kwa ku lisa lingu mwa naheñi ku t'o ba mubusi wa ka wa sicaba sa ka sa Isilaele. 
2SA.7.9	Ne ni li ni wena k'o n'o ya kamukana, mi ni tuzi lila za hao kaufela. Ni ta ku hulisa, u be yo mutuna sina bazamaisi ba batuna hahulu mwa lifasi. 
2SA.7.10	Ni ta ketela batu ba ka ba Isilaele sibaka, ba y'o pila mwateñi, ku si na se si ka ba kataza hape. Kakuli ba li ku fitela mwa naha mo, ne ba lwaniswa ki batu ba balwani, kono zeo ha li sa tola li ezahala hape. 
2SA.7.11	Batu ba balwani ba mi hatelezi haisamba ni ketela baeteleli ba batu ba ka Maisilaele. Ni ku sepisa kuli ni ta ku sileleza hape. Ni ku sepisa kuli ni ta ku sileleza kwa lila za hao kaufela, ni ku ku fa lusika. 
2SA.7.12	 Ha u shwa, mi u pumbekiwa ni bo kukw'a hao, ni ta eza yo muñwi wa baikulu ba hao mulena, mi ni ta tiisa mubuso wa hae. 
2SA.7.13	U ta ni yahela tempele, mi ni ta bona kuli baikulu ba hae ba buse kuya kuile. 
2SA.7.14	 Ni ta ba ndat'ahe, mi yena a be mwan'a ka. H'a ka fosa, ni ta mu kalimela sina mushemi h'a kalimela mwan'a hae. 
2SA.7.15	Kono ha ni na ku lisela ku swalisana ni yena sina mo ne ni ezelize ku Saule, ye ni zwisize kuli wena u be mulena. 
2SA.7.16	 Lusika lwa hao lu ta busa sicaba sa ka kuya kuile. Bulena bwa hao ha bu na ku fela.’ ”
2SA.7.17	Natani a bulelela Davida litaba kamukana z'a n'a sinulezwi ki Mulimu.
2SA.7.18	Mulena Davida a ya mwa Tende ye Kenile ya Muñ'a Bupilo, a ina fafasi mi a lapela, a li, “Muñ'a Bupilo ya Pahami, z'o ni ezelize kaufela ha li ni swaneli, mi ha li swaneli ni lona lubasi lwa ka. 
2SA.7.19	Nihakulicwalo u sa ekeza kwa sishemo sa hao ni ka nako ye, Mulena Mulimu. U sepisize lituso za hao kwa baikulu ba ka mwa lilimo ze taha. Mi Mulena Mulimu, zeo li ta bonwa ki mutu! 
2SA.7.20	Se ni ka bulela hape ku wena ki sifi! Wa ni ziba, na mutang'a hao. 
2SA.7.21	I n'e li tato ni mulelo wa hao wa ku eza cwalo, mane u ni zibisize lika ze tuna kaufela. 
2SA.7.22	Mulena Mulimu, u yo mutuna hahulu! H'a yo ya swana ni wena. Ha ku na yo muñwi hape haisi wena, sina mo lu utwezi luna kasibili. 
2SA.7.23	 Ha ku na sicaba se siñwi fafasi se si swana ni sicaba sa hao sa Isilaele, s'o pilisize kuli si be sicaba sa hao. U itumisize ili wena ka ku ezeza ba sicaba seo ze tuna ni ze komokisa. U lelekisize macaba ni milimu ya ona fapil'a bona batu b'o n'o lukuluzi mwa Egepita kuli ba be ba hao. 
2SA.7.24	U ketile sicaba sa Isilaele ku ba batu ba hao kuya kuile, ni wena, Muñ'a Bupilo, wa ba Mulimu wa bona.
2SA.7.25	“Mi cwale, Muñ'a Bupilo, tiisa sepiso y'o ni sepisize na, ni lubasi lwa ka, mi u eze mo n'o bulelezi kuli u ta eza. 
2SA.7.26	Libizo la hao li ka tuma kuya kuile, mi batu ba ta li, ‘Muñ'a Bupilo ya Maata Kaufela ki Mulimu wa Isilaele.’ Mi u ta tiisa sepiso ya hao ya kuli mwa lusika lwa ka ku ta na ku ketwa malena nako kaufela. 
2SA.7.27	Muñ'a Bupilo ya Maata Kaufela, Mulimu wa Isilaele! Ni na ni bundume bwa ku fitisa tapelo ye ku wena kakuli u ni zibisize zeo, mi u ni bulelezi kuli mwa lubasi lwa ka ki mona mo ku ta ketwanga malena.
2SA.7.28	“Mi cwale, Muñ'a Bupilo, wena u Mulimu. Ka linako kaufela u buluka lisepiso za hao, mi cwale u ezize sepiso ye, ye komokisa ku na. 
2SA.7.29	Cwale Muñ'a ka, u fuyaule lubasi lwa ka kuli lu zwelepili, mi lu pile hande ka sishemo sa hao. Wena, Mulena Mulimu, ki wena ya sepisize cwalo, ni limbuyoti za hao li be kwa lubasi lwa ka kuya kuile.”
2SA.8.1	Mwamulaho a nakonyana feela, Davida a tula Mafilisita, a ba kokobeza, mi a felisa puso ya bona mwa naha.
2SA.8.2	Ku zwa fo a y'o tula Mamoabi. A ba patamisa fafasi mi a ba likanya ka muhala, a ba aba likalulo ze talu, mi ku zona a bulaya likalulo ze peli. Cwale Mamoabi ba ba batanga ba Davida, mi ba teliswa mitelo.
2SA.8.3	Hape a y'o tula mulena wa Zoba ya n'a bizwa Hadadezere, mwan'a Rehobo, ha n'a li u y'o kutisa maata a hae a ku busa naha ye fakaufi ni Nuka ya Yuferati. 
2SA.8.4	Davida a hapa batu ba hae ba ba ne ba pahama lipizi ili ba sikiti ka mianda ye supile ni masole ba mahutu ba likiti ze mashumi a mabeli. Hape a holofaza lipizi za likoloi za hae, a siya feela lipizi ze likana likoloi ze mwanda.
2SA.8.5	Masiria ba mwa Damaseka ba y'o tusa Hadadezere, mi Davida a bulaya ba likiti ze mashumi a mabeli ka ze peli ku bona. 
2SA.8.6	Kiha s'a toma mafulo a masole mwa naha ya bona, ba ba batanga ba hae, mi ba teliswa mitelo. Muñ'a Bupilo a fa Davida maata a ku tula kai ni kai. 
2SA.8.7	Davida a hapa litebe za gauda ze ne li lwezwi ki bazamaisi ba Hadadezere, mi a li isa kwa Jerusalema. 
2SA.8.8	A nga hape ni kopa ye ñata kwa Beta ni Berotai, ili minzi ye n'e buswa ki Hadadezere.
2SA.8.9	Mulena Toi wa mwa Hamati a utwa kuli Davida u tuzi mpi ya Hadadezere kaufela. 
2SA.8.10	Kiha s'a luma mwan'a hae Jorami ku Mulena Davida, ku y'o mu lumelisa ni ku y'o itumela ku yena ka ku tula Hadadezere, ya n'a lwanisizwe ki Toi hañata. Jorami a mu lwalela lika ze n'e ezizwe ka silivela, gauda ni kopa. 
2SA.8.11	Mulena Davida a li fa Mulimu kuli li itusiswe ha ku lapelwa, hamoho ni silivela ni gauda y'a n'a hapile kwa macaba a n'a tuzi, ili, 
2SA.8.12	Edomo, Moabi, Amnoni, Filisita ni naha ya Maamaleke, ku kopanya ni kalulo y'a n'a hapile ku Hadadezere.
2SA.8.13	 Davida a tuma hahulu h'a zwa kwa ku bulaya Maedomo ba likiti ze lishumi ka ze supile ni si li siñwi mwa Musindi wa Lizwai. 
2SA.8.14	A toma mafulo a masole mwa Edomo kamukana, mi batu ba mwateñi ba ba batanga ba hae. Muñ'a Bupilo a fa Davida maata a ku tula kai ni kai.
2SA.8.15	Davida a busa sicaba sa Isilaele kaufela, mi a ikolwisa kuli batu ba hae ne ba piliswa hande ni ku babalelwa ka mulao. 
2SA.8.16	Joabi, mwan'a Zeruya, n'e li yena muzamaisi wa mpi. Josafati, mwan'a Akiludi, n'e li mubuluki wa mañolo a mubuso. 
2SA.8.17	Zadoki, mwan'a Akitubi, ni Akimeleki, mwan'a Abiatare, n'e li baprisita, mi Seraya yena n'a li muñoli wa kuta. 
2SA.8.18	Benaya, mwan'a Jehoyada, n'a li muzamaisi wa mapolisa ba Davida, ili bona Makereti ni Mapeleti. Haili bana ba Davida n'e li baprisita.
2SA.9.1	 Cwale Davida a buza, a li, “Kana ku sa na ni wa mba ya Saule ya siyezi, na? Haiba u teñi, ni bata ku mu bonisa sishemo kabakala Jonatani.”
2SA.9.2	Ne ku na ni mutanga wa ba lusika lwa Saule ya n'a bizwa Ziba, mi n'a bulelezwi kuli a ye ku Davida. Mulena a mu buza, a li, “Ki wena Ziba, nji?”
2SA.9.2	A alaba, a li, “Ki na mutang'a hao, muñ'a ka.”
2SA.9.3	 Mulena a buza hape, a li, “Kikuli ku sa na ni ya siyezi mwa mba ya Saule, ye ni swanezi ku pilisa hande, ka musa, sina ha ne ni sepisize Mulimu, na?”
2SA.9.3	Ziba a alaba, a li, “Ku sa na ni mwan'a Jonatani a li muñwi, kono u holofezi.”
2SA.9.4	Mulena a buza, a li, “U kai?”
2SA.9.4	Ziba a li, “U kwa munzi wa Makini, mwan'a Amiele, kwa Lodebari.” 
2SA.9.5	Cwale Mulena Davida a mu lumelela.
2SA.9.6	Mefibosheti mwan'a Jonatani, ili muikulu wa Saule, h'a fita, a inama ku lumelisa Davida ka likute. Davida a li, “Mefibosheti!” mi yena a alaba, a li, “Mutang'a hao ki yo, muñ'a ka.”
2SA.9.7	Davida a li, “U si ke wa saba. Ni ta ba ni musa ku wena kabakala ndat'aho Jonatani. Ni ta ku fa naha kamukana ye n'e li ya kukw'a hao Saule, mi kamita u ta na u lumelelwa ku ca ni na fa tafule.”
2SA.9.8	Mefibosheti a itumela, mi a li, “Na, ha ni fiti nja ye shwile, muñ'a ka! Cwale s'o ni ezeza ka musa cwalo kiñi?”
2SA.9.9	Mulena kiha s'a biza Ziba, mutang'a Saule, mi a li ku yena, “Ni fa Mefibosheti, muikulu wa muñ'a hao, lika kamukana ze n'e li za Saule ni ba mba ya hae. 
2SA.9.10	Wena, bana ba hao, ni batanga ba hao mu ta lima naha ya muñ'a hao Saule, mi mu tisezange lubasi lwa hae kutulo. Kono haili Mefibosheti, yena kasibili u ta na a memiwanga kwa tafule ya ka.” Ziba n'a na ni bana ba lishumi ka ba ketalizoho ba bashimani ni batanga ba mashumi a mabeli.
2SA.9.11	Ziba a alaba, a li, “Ni ta eza z'a laezi muñ'a ka kaufela.”
2SA.9.11	Cwale Mefibosheti a canga kwa tafule ya mulena sina yo muñwi wa bana ba mulena. 
2SA.9.12	Mefibosheti n'a na ni mwana wa mushimani yo munyinyani ya n'a bizwa Mika. Batu kamukana ba lusika lwa Ziba ba ba batanga ba Mefibosheti. 
2SA.9.13	Cwale Mefibosheti, ya n'a holofezi mahutu a mabeli, a ina mwa Jerusalema a nz'a canga lico kwa tafule ya mulena.
2SA.10.1	Ha ku se ku fitile nako, Mulena Nahasha wa naha ya Amnoni a shwa, mi mwan'a hae Hanuni a mu yola. 
2SA.10.2	Davida a li, “Ni swanezi ku sepahala ni ku bonisa maoyo ku Hanuni sina mw'a n'a ni ezelize ndat'ahe, yena Nahasha.” Davida kiha s'a luma batu ku y'o fitisa maswabi a hae.
2SA.10.2	Ba y'o fita kwa Maamoni. 
2SA.10.3	Kono manduna ba Maamoni ba li ku mulen'a bona, “Kana u hupula kuli ki ka ku kuteka ndat'aho, Davida h'a lumile batu ba ku tisa maswabi ku wena, nji? Ha ku cwalo! U ba lumile ku t'o twela munzi, kuli ba kone ku lu tula!”
2SA.10.4	Hanuni kiha s'a swala balumiwa ba Davida, a ba beula milelu neku li li liñwi feela, liapalo za bona a li pumela mwa linoka, mi a ba leleka. 
2SA.10.5	Davida h'a y'o utwa cwalo, a lumela batu ku y'o ba katanyeza, kakuli batu bao ne ba swabile hahulu ku taha ku yena cwalo. A ba bulelela kuli ba y'o ina mwa Jeriko ku fitela milelu ya bona i hula hape, kihona ba ta kuta.
2SA.10.6	Maamoni ba lemuha kuli ba se ba ezize Davida sila sa bona. Cwale kiha ba kenya masole ba Masiria ba likiti ze mashumi a mabeli fa musebezi, ili ba ba ne ba zwa kwa Beti-Rehobo ni kwa Zoba, ba likiti ze lishumi ka ze peli ba kwa Tobo, ni mulena wa Maaka ni batu ba hae ba sikiti. 
2SA.10.7	Davida h'a y'o utwa, a luma Joabi ni masole ba hae ba lindume. 
2SA.10.8	Maamoni ba zwa, mi ba t'o yema kwatuko a munyako wa munzi, haili ba bañwi ba kwa Siria, ni batu ba kwa Tobo ni Maaka ba yema mwa libala.
2SA.10.9	Joabi a bona kuli lila li ka mu lwanisa kwapili ni kwamulaho, kih'a keta masole ba lindume ba Isilaele, a ba yemisa kuli ba talimane ni ba kwa Siria. 
2SA.10.10	Makolo a n'a siyezi a' beya mwa zamaiso ya munyan'a hae Abishai, mi yena a ba libahanya ni Maamoni. 
2SA.10.11	Joabi a li ku yena, “Haiba u bona kuli Masiria ba ni tula, taha u t'o ni tusa. Mi haiba Maamoni ba ku tula, ni ka taha ku t'o ku tusa. 
2SA.10.12	Mu tiye lipilu! Lu lwanele batu ba luna ka tata hamoho ni minzi ya Mulimu wa luna. Cwale ku eziwe mw'a latela Muñ'a Bupilo!”
2SA.10.13	Joabi ni batu ba hae ba y'o lwana, mi Masiria ba saba. 
2SA.10.14	Maamoni ha ba bona Masiria ba mata, ni bona ba saba Abishai, mi ba kutela mwa hae. Cwale Joabi a siya ndwa y'a n'a lwana ni Maamoni, mi a kutela kwa Jerusalema.
2SA.10.15	Masiria ha ba lemuha kuli ba tuzwi ki Maisilaele, ba kopanya makolo a bona hamoho. 
2SA.10.16	Mulena Hadadezere a lumela Masiria ba ba ne ba li kwa upa wa Nuka ya Yuferati, mi ba taha kwa Helami ku t'o zamaiswa ki Shobaki, mulauli wa mpi ya Hadadezere. 
2SA.10.17	Davida h'a y'o utwa, a kopanya makolo a Maisilaele, a sila Nuka ya Jordani, mi a ya kwa Helami, ko ne ba yemi Masiria, ba talimani ni yena. Ndwa ya kala. 
2SA.10.18	Masiria ba sabiswa ki Maisilaele. Davida ni batu ba hae ba bulaya bazamaisi ba likoloi za Masiria ba mianda ye supile, bapahami ba lipizi ba likiti ze mashumi a mane, mi ba holofaza Shobaki, mulauli wa mpi ya lila, ya shwezi hona foo fa litabanelo. 
2SA.10.19	Malena ba ba ne ba li mwatas'a Hadadezere ha ba se ba lemuhile kuli ba tuzwi ki Maisilaele, ba lumelelana ni bona ka ku bata kozo, mi ba ba batanga ba Maisilaele. Cwale Masiria ba saba ku tusa Maamoni hape.
2SA.11.1	 Silimo ha si se si ya kwa ku fela, ili nako ye ne ba yanga malena kwa lindwa, Davida a luma Joabi, bazamaisi ba hae, ni mpi ya Maisilaele. Ba tula Maamoni, mi ba y'o beya munzi wa Raba mwahali. Kono Davida n'a siyezi mwa Jerusalema. 
2SA.11.2	Zazi le liñwi, manzibwana, Davida h'a zuha fa buloko a ya fa situwa sa ndu ya hae ya bulena. N'a nz'a zamaya-zamaya fa situwa, mi a bona musali ya n'a tapa. Musali yo n'e li yo munde hahulu. 
2SA.11.3	Davida kiha s'a luma mutu ku y'o bona kuli ki mañi mi a y'o utwa kuli ki Bati-Sheba mwan'a Eliami, ili musal'a Uria wa Muhiti. 
2SA.11.4	Davida a luma batu ku y'o mu nga. Ba mu isa ku yena, mi Davida a fosa ni yena. Kihona ha n'a sa z'o tapa. Musali a kutela kwa hae. 
2SA.11.5	Cwale a y'o lemuha kuli u itwezi, mi a luma mutu ku y'o zibisa Davida.
2SA.11.6	Davida cwale a lumela linzwi ku Joabi, a li, “U ni lumele Uria wa Muhiti, a te kwanu.” Joabi kih'a mu lumela ku Davida. 
2SA.11.7	Uria h'a t'o fita, Davida a mu buza haiba Joabi ni makuta kaufela ba iketile, ni mo i zamaela ndwa. 
2SA.11.8	Cwale a li ku Uria, “U ye kwa hae, u y'o pumula hanyinyani.” Uria a ya. Davida kih'a mu lumela mpo kwa ndu ya hae. 
2SA.11.9	Kono Uria h'a si ka ya kwa ndu. Bakeñisacwalo, a itobalela ni mapolisa ba mulena kwa munyako wa lapa. 
2SA.11.10	Davida h'a utwa kuli Uria h'a si ka ya kwa ndu ya hae, a mu buza, a li, “U ngile nako ye telele u siyo. Kiñi ha u si ka ya kwa ndu ya hao?”
2SA.11.11	Uria a alaba, a li, “Banna ba Isilaele ni Majuda ba kwa ndwa, ba lwana, mi Likwati la Bulikani li ku bona. Mulauli wa ka Joabi ni bazamaisi ba lobala mwa minganda. Cwale na, ni ka ya cwañi mwa ndu, ni y'o ca ni ku nwa, mane ni lobale ni musal'a ka? Ni konka ka bupilo bwa hao kuli ha ni na ku eza nto ye cwalo.”
2SA.11.12	Cwale Davida a li, “Hakulicwalo, u tole kwanu lizazi kaufela, mi kamuso ni ta ku fundula, u kute.” Cwale Uria a ina mwa Jerusalema lizazi leo ni habusa. 
2SA.11.13	Davida a mu memela kwa mulalelo, mi a mu nwisa a ba a kolwa. Kono nihakulicwalo, Uria h'a si ka ya kwa ndu ya hae bona busihu bo. Bakeñisacwalo a y'o lobala fa kubo ya hae mwa ndu ya mapolisa ba mulena.
2SA.11.14	Habusa kakusasa, Davida a ñolela Joabi liñolo, mi a mu lumela lona ka Uria. 
2SA.11.15	Mwa liñolo leo, a li, “U beye Uria kwapili fo ndwa i lwana ka tata. Cwale mina mu kutele mwamulaho kuli ku bulaiwe yena.” 
2SA.11.16	Cwale Joabi ha s'a beile munzi mwahali a lumela Uria kwa neku l'a n'a bona kuli lila ne li na ni maata. 
2SA.11.17	Makuta a lila a zwa mwa munzi, a lwana ni limpi za Joabi, mi a bulaya ba bañwi kwa bazamaisi ba Davida, mi Uria a bulaiwa cwalo ni bona.
2SA.11.18	Cwale Joabi a lumela piho ku Davida, ku mu taluseza ka za ndwa. 
2SA.11.19	Kiha s'a koñomeka mulumiwa yo, a li, “U bulelela mulena ka za ndwa kaufela. 
2SA.11.20	Mwendi a ka swana a nyema, mi a ku buza cwana, a li, ‘Kiñi ha ne mu sutelezi cwalo kwa hae ku y'o lwanela kwateñi? Ne mu sa hupuli kuli ba ta mi nepa ka masho ba nze ba li fa mamota, nji? 
2SA.11.21	 Kana ha mu hupuli mw'a n'a bulaezwi Abimeleki, mwan'a Jerubosheti? I n'e li kwa Tebeti, ko musali n'a pindumuzi licwe fa limota, mi la mu bulaya. Cwalehe, kikabakalañi ha ne mu sutelezi cwalo fakaufi ni limota?’ Haiba mulena a ku buza cwalo, wena u li, ‘Nduna wa hao Uria ni yena u shwile.’ ”
2SA.11.22	Mulumiwa yo a ya ku Davida, mi a y'o mu bulelela z'a n'a laezwi ki Joabi. 
2SA.11.23	A li, “Lila ne li na ni maata ku lu fita, kiha ba zwa mwa munzi ku t'o lwana ni luna mwa naheñi, kono lwa ba hapeleza ku kutela kwa munyako wa munzi. 
2SA.11.24	Cwale ba lu posa ka masho ba nze ba li fa limota, mi ba bañwi kwa bazamaisi ba mpi ya muñ'a ka ba bulaiwa, mane ni yena Uria, nduna wa hao, u bulailwe.”
2SA.11.25	Davida a li ku mulumiwa, “U y'o tiisa Joabi pilu kuli a si ke a filikana, kakuli mwa ndwa ha ku zibwi kuli ya ka shwa ki mañi. U mu bulelele kuli a lwanise munzi ka maata, mi a u hape.”
2SA.11.26	Bati-Sheba h'a utwa kuli munn'a hae u shwile, a mu siyamena. 
2SA.11.27	Nako ya sililo ha i se i felile, Davida a mu tisa kwa lapa la hae. A t'o ba musal'a hae, mi a mu pepela mwana wa mushimani. Kono Muñ'a Bupilo n'a si ka tabiswa ki kezo y'a n'a ezize Davida.
2SA.12.1	 Muñ'a Bupilo a luma mupolofita Natani ku Davida. Natani a ya ku yena, mi a y'o li, “Ne ku na ni banna ba babeli ba ba ne ba pila mwa munzi u li muñwi. Yo muñwi n'a fumile, mi yo muñwi n'a li mubotana. 
2SA.12.2	Mufumi n'a na ni likomu ze ñata ni lingu. 
2SA.12.3	Haili mubotana, yena, n'a na ni kangu ka li kañwi feela, k'a n'a lekile. A ka babalela mi ka hulela mwa ndu ya hae hamoho ni bana ba hae. N'a ka fanga kwa lico za hae luli. Kona ne ka nwelanga mwa komoki ya hae, mi ne ka lobalanga fa lilupi za hae. Ku yena mane kangu kao ne ka swana ni mwana wa musizana. 
2SA.12.4	Zazi le liñwi kwa fita muenyi mwa ndu ya mufumi. Mufumi yo h'a si ka lata ku bulaya ye ñwi ya limunanu za hae ku ezeza muenyi liyumbu. Bakeñisa ku eza cwalo, a nga ngu ya mubotana yani, mi a eza liyumbu la muenyi wa hae ka yona.”
2SA.12.5	Davida a halifela hahulu mutu ya ezize kezo yeo, a li, “Ni konka ka Muñ'a Bupilo ya pila kuli mutu ya ezize cwalo u lukela ku shwa! 
2SA.12.6	S'a ngile u swanezi ku si lifa hane, kabakala ku eza kezo ya lunya lo lu cwalo.”
2SA.12.7	Natani a li ku Davida, “Mutu yo ki wena. Mi s'a bulela Muñ'a Bupilo, Mulimu wa Isilaele, ki se, ‘Ni ku ezize mulena wa Isilaele, mi ni ku pilisize ku Saule. 
2SA.12.8	Ni ku file mubuso wa hae hamoho ni basali ba hae. Ni ku ezize mulena wa Isilaele ni Juda. Ha n'e ka ba kuli zeo ne li sa likani, kambe ni ku ekelelize habeli ku z'o na ni zona. 
2SA.12.9	Kiñi ha u shwauzi milao ya ka? U ezelizeñi nto ye maswe cwana? U bulaisize Uria mwa ndwa. U mu tuhelezi a bulaiwa ki Maamoni, mi ku zwa fo u ngile musal'a hae! 
2SA.12.10	Cwalehe, mwa lusika ni lusika lwa baikulyowe ku ta na ku shwanga batu ba monde, kakuli u ni shwauzi, mi u ngile musal'a Uria. 
2SA.12.11	 Na ku konka luli ni li yo muñwi wa mba ya hao konji a ku tahiseze ziezi. U ta bona ziezi yeo ha ni ta ku amuha basali ba hao ni ku ba fa munna u sili kuli yena a lobale ni bona lizazi li nze li cisa. 
2SA.12.12	Wena u ezize sibi kwa mukunda, kono yena ni ka mu ezisa cwalo patalaza, li nze li cisa, kuli ba Isilaele kaufela ba bona.’ ”
2SA.12.13	Davida a li, “Ni foselize Muñ'a Bupilo.”
2SA.12.13	Natani a alaba, a li, “Muñ'a Bupilo u ku swalezi. Ha u na ku shwa. 
2SA.12.14	Kono kakuli u bonisize nyefulo ye kuma fa ku yena, ka ku eza cwalo, mwan'a hao u ta shwa.” 
2SA.12.15	Natani kih'a ikela kwa hae.
2SA.12.15	Muñ'a Bupilo a kulisa hahulu mwan'a Davida, y'a n'a pepile ni musal'a Uria. 
2SA.12.16	Davida a lapela ku Mulimu kuli mwana a fole. Davida a hana ku ca sico sifi ni sifi, mi ka zazi ni zazi ha n'a kena mwa ndu, n'a lobala fafasi. 
2SA.12.17	Ka zazi le liñwi manduna ba mwa kuta ya hae ba ya ku yena, ba lika ku mu zusa kono a hana, mane nihaili ku ca se siñwi ni bona. 
2SA.12.18	Mwamulaho a sunda mwana a tokwahala, mi manduna ba Davida ba saba ku mu bulelela. Ba shobotelana, ba li, “Mwana ha n'a sa pila, Davida n'a sa lu alabi niha lu bulela ni yena. Cwale lu ka mu bulelela cwañi kuli mwan'a hae u tokwahalile? Mwendi a ka swana a itahiseza kozi!”
2SA.12.19	Davida h'a bona manduna ba nze ba shobotelana cwalo, a lemuha kuli mwana u tokwahalile. Kiha s'a ba buza, a li, “Kikuli mwana u tokwahalile, nji?”
2SA.12.19	Ba alaba, ba li, “Eeni, u tokwahalile.”
2SA.12.20	Davida a zuha fafasi, a y'o tapa, a ikamuna, mi a apala liapalo li sili. Cwale a ya, mi a y'o lapela mwa ndu ya Muñ'a Bupilo. H'a kutela kwa ndu ya hae, a kupa lico, mi a li ca li sa z'o suliwa feela. 
2SA.12.21	Manduna ba li ku yena, “Ha lu utwisisi taba ye. Mwana ha n'a sa pila u n'o lila, mi u n'o sa ci. Kono a sa tokwahala feela wa zuha, mi wa ca!”
2SA.12.22	Davida a alaba, a li, “Ee, ne ni itima lico, ni lila ha n'a sa pila. Ne ni hupula kuli mwendi Muñ'a Bupilo u ta ni shwela makeke, mi a pilise mwan'a ka. 
2SA.12.23	Kono cwale ha s'a timezi, ni sa itimelañi lico? Kana ni ka mu zusa hape, nji? Zazi le liñwi ni na, ni ta ya kw'a inzi, kono yena h'a sa tola a ni kutela hape.”
2SA.12.24	Davida cwale a omba-omba musal'a hae Bati-Sheba. A ina ni yena, mi a pepa mushimani, mi Davida a mu beya libizo la Salumoni. Muñ'a Bupilo a lata mushimani yo. 
2SA.12.25	A laela mupolofita Natani ku mu shumwenena libizo la Jedidia.
2SA.12.26	Ka yona nako yeo, Joabi a zwelapili ku lwanisa munzi wa Raba, ili ona muleneñi wa ba Amnoni, mi n'a s'a bata ku u hapa. 
2SA.12.27	A luma batu ku Davida ku y'o mu bihela litaba, ba y'o li, “Ni se ni lwanisize Raba, ni ku hapa libaka ko ba kela mezi. 
2SA.12.28	Cwale u kopanye makuta a hao a siyezi, u t'o lwanisa munzi, mi u' hape ili wena. Ha ni lati ku lumbiwa ka ku u hapa. 
2SA.12.29	Cwale Davida a kopanya makuta a hae, a ya kwa Raba, a u lwanisa, mi a u hapa. 
2SA.12.30	Mulimu wa bona wa siswaniso, o n'o bizwa Milikomu, n'o na ni kuwani ya bulena ya gauda. Bukiti bwa yona ne bu eza likilo ze mashumi a malalu ka ze ketalizoho mi ne ku na ni licwe la butokwa ku yona. Davida a nga kuwani yeo kwa siswaniso, mi ya ba ya hae. A nga ni tutu ye ñata ye ne hapilwe mwa munzi mo. 
2SA.12.31	A nga batu ba mwateñi, ba bañwi a ba sebelisa kwa masaha, ba bañwi kwa mihuma ni lilepe, mi ba bañwi kwa ku bupa litina. A eza cwalo ni kwa batu kaufela ba minzi ya ba Amoni. Cwale yena ni batu ba hae ba kutela kwa Jerusalema.
2SA.13.1	Abisalomi, mwan'a Davida, n'a na ni kaizel'a hae yo munde ya n'a bizwa Tamare. Yo muñwi wa bana ba Davida, ya n'a bizwa Amnoni, a mu lata. 
2SA.13.2	N'a mu lata hahulu, mane a be a zieleha, a kula. N'a hupula kuli ha ku konahali ku mu nyala, kakuli n'a sa li mwa sikenge. 
2SA.13.3	Kono n'a na ni muzwale ya n'a bizwa Jonadabi, mwan'a Shimea muhulwan'a Davida, ili mutangana ya n'a na ni butali hahulu. 
2SA.13.4	Jonadabi a li ku yena, “Wena u mwan'a mulena, kono ka zazi ni zazi ni ku bonanga u nz'o swabile, kiñi? U ni bulelele libaka.”
2SA.13.4	Yena a alaba, a li, “Ni lata hahulu Tamare, kaizel'a muhulwan'a ka Abisalomi.”
2SA.13.5	Jonadabi a li ku yena, “U ikulise, mi u y'o lobala. Ndat'aho h'a ka t'o ku lekula, u mu bulelele, u li, ‘Muñ'a ka, u ni lumelele kaizel'a ka Tamare, a t'o ni fa mufukulo. Ni bata kuli a t'o ni lukiseza lico fa, fo ni ka na ni mu bona, mi a ni cise zona ili yena.’ ” 
2SA.13.6	Cwale Amnoni a ikulisa, mi a y'o lobala.
2SA.13.6	Mulena Davida h'a y'o mu bona, Amnoni a li ku yena, “Muñ'a ka, u lumele Tamare kwanu, a t'o ni ezeza masikono a sikai ni nze ni mu bona, mi a ni cise ona ili yena.”
2SA.13.7	Davida kih'a lumelela linzwi ku Tamare, ya n'a li mwa ndu ya bulena, a li, “Zamaya kwa ndu ya Amnoni, u y'o mu lukiseza lico.” 
2SA.13.8	A ya kwateñi, mi a mu fumana a lobezi. Tamare a nga bupi, a bu luba, mi a eza masikono hona fo f'a n'a kona ku bonwa ki Amnoni. Cwale a besa masikono. 
2SA.13.9	A' sula kuli Amnoni a' ce, kono a hana, a li, “Zwisa batu kaufela,” mi ba zwa kamukana. 
2SA.13.10	Kiha s'a li ku yena, “Tisa kwanu masikono ao, mi u t'o ni cisa ona ili wena.” Tamare a nga masikono a n'a sa z'o eza, mi a ya ku yena. 
2SA.13.11	Ha s'a li a mu fe ona, Amnoni a mu swala, mi a li ku yena, “T'o lobale ni na!”
2SA.13.12	Musizana a li, “Batali, u si ke wa ni hapeleza ku eza cwalo! 
2SA.13.13	Ha ni ka eza cwalo, batu ni ka ba talima cwañi? Mi wena u ka ba yo muñwi wa matanya ba batuna mwa Isilaele. Mwanesu, bulela ni mulena, mi ni sepa kuli u ta lumela kuli u ni nyale.” 
2SA.13.14	Kono mushimani a tokwa ku utwa, mi kakuli yena n'a na ni maata ku fita musizana, a mu swala likalala.
2SA.13.15	Cwale Amnoni a toya hahulu musizana yo. Sitoyo sa hae sa ba sa fita lilato l'a n'a mu latile pili. A li ku yena, “Zwa!”
2SA.13.16	Yena a li, “Batili, ku ni zwisa cwalo ki mulatu o mutuna ku fita o s'o ezize!”
2SA.13.16	Kono Amnoni n'a sa lati ku mu utwa. 
2SA.13.17	Kiha s'a biza mubeleki wa hae, a li, “Zwisa musali yo fapil'a ka! U mu kasheze kwande, mi u kiye kwa munyako!” 
2SA.13.18	Mubeleki yo a mu zwisa, mi a kiya.
2SA.13.18	Tamare n'a apezi siapalo se sitelele sa mazoho a matelele, ili liapalo ze n'e apalwa ki bo mukwae ba ba ne ba si ka nyalwa ka linako zeo. 
2SA.13.19	A iselaka mulola kwa toho, a pazula siapalo sa hae, mi a zamaya a nz'a lila, a ikwahezi mazoho kwa pata. 
2SA.13.20	Kaizel'a hae Abisalomi a mu buza, a li, “Kikuli Amnoni u ku foselize, nji? Kaizel'a ka, u si ke wa bulelela mutu. U hupule kuli ki kaizel'a hao. U si ke wa filikanyiwa ki taba ye cwalo.” Tamare kih'a ina a nosi, a swabile maswe, mwa ndu ya Abisalomi.
2SA.13.21	Mulena Davida h'a utwa se si ezahalile, a halifa. 
2SA.13.22	Abisalomi yena n'a sa lati ku bulela ni Amnoni, mane a mu toya, kakuli n'a sweli Tamare kaizel'a hae likalala.
2SA.13.23	Mwamulaho a lilimo ze peli Abisalomi a kuta lingu za hae kwa Baale-Hazori, fakaufi ni munzi wa Eferaimi, mi a memela kwateñi bana ba mulena kaufela. 
2SA.13.24	A ya ku Mulena Davida, mi a li ku yena, “Muñ'a ka, ni y'o kuta lingu za ka. Kana mulena ni manduna ba hae ba ka taha, nji?”
2SA.13.25	Mulena a alaba, a li, “Batili mwan'a ka, n'e ka ba butata hahulu ku wena ha ne lu ka taha kaufel'a luna.” Abisalomi a pihelela, kono mulena h'a si ka lumela, mi a mu laeza.
2SA.13.26	Kono Abisalomi a li, “Hakulicwalo, kana mulena a ka lumela kuli munyan'a ka Amnoni a ye?”
2SA.13.26	Mulena a buza, a li, “A y'o ezañi?” 
2SA.13.27	Kono Abisalomi a pihelela, mane kwa mafelelezo Davida a lumelela Amnoni ni bana ba mulena kamukana ku ya ni Abisalomi.
2SA.13.27	Abisalomi a eza mukiti wa lico ze swanela mulena. 
2SA.13.28	A laela babeleki ba hae, a li, “Mu talimele ka tokomelo Amnoni ha s'a nwile hahulu, mi ha ni ka fa taelo ya kuli mu mu bulaye, mu si ke mwa saba. Na, ki na ya ka ba ni buikalabelo. Mu be ni pilu-tata, mi mu si ke mwa lika-lika!” 
2SA.13.29	Babeleki ba bulaya Amnoni ka mw'a n'a ba laelezi Abisalomi. Mi bana ba Davida ba bañwi kaufela ba pahama limbongolo za bona, ba saba.
2SA.13.30	Ha ba sa li mwa nzila ye ya kwa hae, litaba zona ki kale li y'o fita ku Davida, ze li, “Abisalomi u bulaile bana ba hao kamukana. Ha ku na nihaili a li muñwi ya siyezi!” 
2SA.13.31	Mulena a yema, a pazula liapalo za hae ka maswabi, mi a ikwiseza fafasi. Batanga ba hae, ni bona ba pazula liapalo za bona. 
2SA.13.32	Kono Jonadabi mwan'a Shimea, muhulwan'a Davida, a li, “Muñ'a ka, ha ba si ka bulaya bana ba hao kamukana. Ki Amnoni feela ya shwile. N'o ka kona ku lemuha hande ka ku talima Abisalomi, kuli n'a s'a itukiselize ku eza cwalo ku zwa yona nako yale Amnoni h'a swala kaizel'a hae Tamare likalala. 
2SA.13.33	Cwale u si ke wa kolwa litaba ze li bana ba hao kaufela ba shwile. Ki Amnoni feela ya bulailwe.”
2SA.13.34	Ka yona nako yeo, Abisalomi n'a s'a sabile.
2SA.13.34	Hona fo, mupolisa ya n'a libelela h'a inula meeto, a bona sitopa-tuna si shetumuka fa lilundu ka nzila ye zwa kwa Horonaimi. A ya ku mulena, mi a li, “Ku na ni batu ba ba shetumuka fa lilundu ka nzila ye zwa kwa Horonaimi.” 
2SA.13.35	Jonadabi a li ku Davida, “Ba ba taha bao, ki bona bana ba hao, sina ha ne ni bulezi kuli ba ka taha.” 
2SA.13.36	A sa feza feela ku bulela cwalo, bana ba Davida ba kena. Ba kala ku lila, mi ni yena Davida ni manduna ba hae ba lila hahulu.
2SA.13.37	 Abisalomi a sabela ku mulena wa Geshuri, yena Talimai mwan'a Amihuri. Davida a silisa mwan'a hae Amnoni nako ye telele.
2SA.13.38	Abisalomi a y'o ina lilimo ze talu kwa Geshuri. 
2SA.13.39	Mulena a shukela ku bona Abisalomi. N'a s'a libezi za lifu la Amnoni.
2SA.14.1	Joabi, mwan'a Zeruya, n'a ziba kuli Mulena Davida n'a shukezi hahulu Abisalomi. 
2SA.14.2	Cwale Joabi a lumela musali ya butali, ya n'a pila mwa Tekoa, mi a tiswa ku yena. H'a fita, a li ku yena, “U ikeze inge ya silisa. U apale liapalo za hao za maswabi, mi u si ke wa kamuna milili ya hao. U eze sina musali ya s'a ngile nako ye telele a li mwa maswabi. 
2SA.14.3	U ye ku mulena mi u y'o mu taluseza ze ni ta ku bulelela fa.” Cwale Joabi a mu taluseza z'a ka y'o bulela.
2SA.14.4	Musali yo a ya ku mulena, a inama ku kandelela ka likute, mi a li, “U ni tuse, muñ'a ka!”
2SA.14.5	Mulena a mu buza, a li, “U batañi?”
2SA.14.5	Musali a alaba, a li, “Muñ'a ka, ni mubotana wa mbelwa. Munn'a ka u tokwahalile. 
2SA.14.6	Muñ'a ka, ne ni na ni bana ba babeli, mi zazi le liñwi ba omana ha ne ba li kwa masimu, ko ne ku si na mutu ya n'a ka ba kauhanya, mi yo muñwi a bulaya muhabo.” 
2SA.14.7	Mi cwale muñ'a ka, banabahesu kamukana ba ni fetuhezi, mi ba bata kuli ni ba fe mwan'a ka, kuli ba mu bulaye, kakuli n'a bulaile munyan'a hae. Haiba ba eza cwalo, ni ta siyala ni si na mwana! Ba ta be ba sinyize sepo ya ka ya mafelelezo, mi munn'a ka u ta siyala a si na mwana ya ka zusa libizo la hae.
2SA.14.8	Mulena a li, “Kutela kwa hae. Ni ta bona za taba yeo.”
2SA.14.9	Musali a li, “Muñ'a ka, s'o ka eza kamukana, ku ta nyazwa na ni lubasi lwa hesu. Wena ni ba ndu ya bulena ha mu na ku ba ni mulatu.”
2SA.14.10	Mulena a alaba, a li, “Haiba mutu a ka ku fumbela, u mu tise ku na mi h'a sa na ku ku kataza hape.”
2SA.14.11	Musali yo a li, “Muñ'a ka, u lapele ku Muñ'a Bupilo, Mulimu wa hao, kuli mwanahesu y'a lelile ku kutiseza mwan'a ka bumaswe kabakala ku bulaya mwanahabo, a si ke a eza mulatu o mutuna ni ku fita wa ku bulaya mwan'a ka ya siyezi.”
2SA.14.11	Davida a alaba, a li, “Ni sepisa ka Mulimu ya pila kuli mwan'a hao h'a na ku utwiswa butuku ni hanyinyani.”
2SA.14.12	Musali a li, “Muñ'a ka, ni lumelele ku bulela nto i liñwi feela.”
2SA.14.12	Mulena a alaba, a li, “Ku lukile.”
2SA.14.13	A li ku mulena, “Kiñi ha u ezize bumaswe bo bu cwana kwa batu ba Mulimu? Ha u si ka lumelela mwan'a hao kuli a kute kw'a n'a sabezi, mi cwale u ikatuzi ka s'o sa z'o bulela. 
2SA.14.14	Lu ta shwa kaufel'a luna. Lu swana ni mezi a sululezwi fafasi, a sa konwi ku kiwa hape. Nihaili Mulimu h'a kutisi ba ba shwile kuli ba pile, kono mulena wa kona ku fumana mukwa wa ku y'o kutisa mutu kw'a sabezi. 
2SA.14.15	Cwale muñ'a ka, libaka le li ni tisize ku t'o bulela ni wena kikuli batu ba ni fumbela, kiha se ni hupula ku t'o bulela ni wena ka sepo ya kuli u ta eza se ni kupa. 
2SA.14.16	Ne ni hupula kuli wena u ta ni utwa, mi u ni pilise ku yo ya bata ku bulaya mwan'a ka ni na, ni ku lu zwisa mwa naha yeo Mulimu a i file batu ba hae. 
2SA.14.17	 Ne ni hupula kuli sepiso ya hao, muñ'a ka, n'e ka ni lamulela, kakuli mulena u swana ni lingeloi la Mulimu, mi u ziba lika kamukana. Muñ'a Bupilo, Mulimu wa hao a be ni wena!”
2SA.14.18	Mulena a alaba, a li, “Ni ta ku buza puzo, mi u swanezi ku ni bulelela niti feela.”
2SA.14.18	Musali a li, “U ni buze s'o ka ni buza kaufela, muñ'a ka.”
2SA.14.19	Davida a buza, a li, “Ze, u li bulelezwi ki Joabi, nji?”
2SA.14.19	A alaba, a li, “Muñ'a ka, ni konka ka bupilo bwa hao kuli ha ku na mukwa wa ku picuka kalabo ya puzo ya hao. Ki nduna wa hao Joabi y'a ni bulelezi se ni ka eza ni se ni ka bulela. 
2SA.14.20	U ezize cwalo kuli a fetulele taba ye kamukana. Muñ'a ka u butali sina lingeloi la Mulimu, mi u ziba ze ezahala kaufela.”
2SA.14.21	Zeo ha li se li felile, mulena a li ku Joabi, “Ni hupuzi ku eza m'o latela. Zamaya, u y'o nga mutangana yo Abisalomi, mi u mu tise kwanu.”
2SA.14.22	Joabi a ikwiseza fafasi fapil'a Davida ka likute, mi a li, “Muñ'a ka, Mulimu a ku fuyaule! Cwale ni boni luli kuli wa ni lata, kakuli u lumelezi kupo ya ka.” 
2SA.14.23	Cwale a yema, a ya kwa Geshuri, mi a y'o kutiseza Abisalomi mwa Jerusalema. 
2SA.14.24	Nihakulicwalo, mulena a fa taelo ya kuli Abisalomi a si ke a ina mwa lapa la bulena. A li, “Ha ni lati ku mu bona.” Cwale Abisalomi a ina mwa ndu ya hae, mi h'a si ka bonahala ku mulena.
2SA.14.25	Mwa Isilaele ne ku si na ya n'a tumile ka bunde inge Abisalomi. Ne ku si na f'a n'a nyazahala ku zwa kwa toho mane ku y'o fita kwa mahutu. 
2SA.14.26	N'a na ni milili ye mikima y'a n'a kutanga hañwi ka silimo ha i se i li ye mitelele hahulu, mi i li bukiti. Bukiti bwa yona ne bu likana ni likilo ze peli ni licika ka ku ya ka litikanyo za mubuso. 
2SA.14.27	Abisalomi n'a na ni bana ba balalu ba bashimani, ni wa musizana ya n'a bizwa Tamare, ya n'a li yo munde hahulu.
2SA.14.28	Abisalomi a ina lilimo ze peli mwa Jerusalema a sa bonani ni mulena. 
2SA.14.29	Kiha s'a lumela Joabi ku t'o mu kupa kuli a mu yele ku mulena. Kono yena n'a si ka taha. A mu lumela hape, kono ni hona Joabi a hana ku taha. 
2SA.14.30	Kih'a li kwa babeleki ba hae, “A mu bone simu ya Joabi i bapani ni ya ka, mi ku melile mabele mwateñi. Mu ye, mi mu y'o i tumbeka mulilo.” Kiha ba se ba ya, mi ba y'o i tumbeka mulilo.
2SA.14.31	Joabi a ya kwa ndu ya Abisalomi, mi a y'o buza, a li, “Kikabakalañi babeleki ba hao ha ba il'o cisa simu ya ka?”
2SA.14.32	Abisalomi a alaba, a li, “Ni ku lumezi liñusa ku ku kupa kuli u tahe kwanu, ni t'o ku luma ku mulena ku y'o li, ‘Ni zweziñi mwa Geshuri ku taha kwanu? Ne ku ta be ku bile hande kambe ne ni inelezi kwateñi!’ ” Abisalomi a zwelapili a li, “Ni bata kuli u ni lukiseze ku y'o bonana ni mulena, mi haiba ni na ni mulatu, a ni bulaye.”
2SA.14.33	Joabi kiha s'a ya ku mulena, mi a y'o mu bulelela litaba zeo. Mulena kihona a lumela Abisalomi. Yena a ya ku mulena, a inamela fafasi ku kandelela fapil'a hae. Mulena a mu amuhela ka ku mu tubeta.
2SA.15.1	Zeo ha li se li felile, Abisalomi a ipumanela koloi ni lipizi, ni masole ba mashumi a ketalizoho ba ku mu etelelanga. 
2SA.15.2	N'a pakelelanga ku y'o yema mwa nzila fakaufi ni munyako wa munzi. Mutu ufi ni ufi ya n'a na ni muzeko, h'a fita fo, mi a lakaza kuli mulena a y'o u talima, Abisalomi n'a mu bizanga ni ku mu buza kw'a zwa. Mwendi n'a ka alaba, a li, “Muñ'a ka, ni zwa kwa lusika lwa kulikuli mwa Isilaele.” 
2SA.15.3	Abisalomi n'a ka li, “Bona, mulao wa ku yemela, kono ha ku na ya inzi mwa sibaka sa mulena ku talima taba ya hao.” 
2SA.15.4	Abisalomi n'a ka ekeza, a li, “Ha si mo ni lakaleza ku ba muatuli! Mutu ufi ni ufi ya n'a ka ba ni muzeko, kamba taba, n'a ka taha ku na, mi ne ni ka mu atulela hande ku si na sobozi.” 
2SA.15.5	Mutu yo h'a na ka sutelela ku Abisalomi, mi a t'o inama ku kandelela fapil'a hae, Abisalomi n'a ka ya ku yena, a mu swale, mane a mu tubete. 
2SA.15.6	Abisalomi n'a eza cwalo ku Muisilaele ufi ni ufi ya n'a taha ku t'o bata katulo ya mulena, mi ka ku eza cwalo n'a hapa lipilu za bona.
2SA.15.7	Mwamulaho a lilimo ze ne, Abisalomi a li ku Mulena Davida, “Muñ'a ka, ni lumelele ku ya kwa Heberoni, ni y'o taleleza sepiso ye ne ni ezize ku Muñ'a Bupilo. 
2SA.15.8	Ha ne ni sa inzi kwa Geshuri, mwa naha ya Siria, ne ni sepisize Muñ'a Bupilo kuli haiba n'a ka ni kutiseza kwa Jerusalema, ne ni ka y'o mu lapela kwa Heberoni.”
2SA.15.9	Mulena a li, “Zamaya ka kozo.” Cwale Abisalomi a ya kwa Heberoni. 
2SA.15.10	Kono a luma batu kwa masika a Isilaele kaufela ku y'o li, “Ha mu ta utwa mulumo wa litolombita, mu li, ‘Abisalomi s'e li yena mulena kwa Heberoni.’ ” 
2SA.15.11	Abisalomi a funduka mwa Jerusalema ni batu ba mianda ye mibeli b'a n'a bizize. Bona ne ba sa zibi se siñwi ka mulelo wo, mi ne ba ile feela ka lipilu ze tabile. 
2SA.15.12	Mi ha n'a sa eza sitabelo, Abisalomi a luma batu mwa munzi wa Gilo ku y'o biza Akitofele, ya n'a li yo muñwi wa baelezi ba Mulena Davida. Mulelo wa ku fetuhela mulena wa tiya, mi balateleli ba Abisalomi ba ekezeha.
2SA.15.13	Mulumiwa a t'o biha ku Davida, a li, “Maisilaele ba se ba sikuluhezi ku Abisalomi.”
2SA.15.14	Cwale Davida a li kwa manduna ba hae kaufela b'a n'a inzi ni bona mwa Jerusalema, “Mu akufe, mwendi u tuh'a fita, a lu tule, mi a bulaye batu kamukana ba ba mwa munzi mo!”
2SA.15.15	Ba alaba, ba li, “Eni muñ'a luna, lu itukiselize ku eza s'o ta bulela kaufela.” 
2SA.15.16	Cwale mulena a funduka, a sindeketwa ki lubasi lwa hae ni manduna, haisi liendi ze lishumi b'a n'a siile ku babalela ndu ya bulena.
2SA.15.17	Mulena ni batu ba hae ha ba se ba zwile mwa hae, ba y'o yema kwa ndu ya mafelelezo. 
2SA.15.18	Manduna ba hae kaufela ba t'o mu yema kwatuko, Makereti ni Mapeleti ha ba fita fapil'a hae. Masole ba mianda ye silezi ba ba ne ba mu latelezi ku zwa kwa Gati ni bona ba fita cwalo. 
2SA.15.19	Mulena kih'a li ku Itai, muzamaisi wa bona, “Wena u yelañi ni luna? Kuta, u y'o ina ni mulena yo munca. Wena u mulicaba. U mukozi ya kwahule ni naha ya henu. 
2SA.15.20	U pilile mo nako ye kuswani feela, cwale ni ka ku yambaelisezañi? Na, ha ni zibi ko ni ya. Kuta ni banabahenu, mi Muñ'a Bupilo a mi bonise sishemo ni ku sepahala kwa hae.”
2SA.15.21	Kono Itai a alaba, a li, “Muñ'a ka, ni konka ka libizo la Muñ'a Bupilo kuli ni ta ya ni wena kai ni kai k'o ta ya, nihaiba kwa ku shwa.”
2SA.15.22	Cwale Davida a alaba, a li, “Ku lukile. A lu ye.” Cwale Itai ni batu ba hae kamukana ni bana ba bona ba zamaya. 
2SA.15.23	Batu ba lila hahulu balateleli ba Davida ha ba funduka. Mulena a y'o sila Nuka ya Kideroni hamoho ni batu ba hae cwalo, mi ba liba kwa lihalaupa.
2SA.15.24	Muprisita Zadoki n'a li teñi ni Malivi ba ba ne ba lwezi Likwati le li Kenile la Bulikani bwa Mulimu. Ba li lulela fafasi ku fitela batu kamukana ha ba se ba zwile mwa hae. Abiatare ni yena n'a li teñi. 
2SA.15.25	Cwale mulena a li ku Zadoki, “Kutiseza Likwati la Bulikani mwa hae. Haiba Muñ'a Bupilo u sa ni tabezi, zazi le liñwi u ta ni kutisa, ni t'o li bona hamoho ni sona sibaka mo li inzi. 
2SA.15.26	Kono haiba a sa ni tabeli, fohe a eze s'a lata ku na.” 
2SA.15.27	Mi a zwelapili ku bulela ni Zadoki, a li, “Bona, u nge mwan'a hao ni mwan'a Abiatare, yena Jonatani, mu kutele kwa hae ka kozo. 
2SA.15.28	Ka nako yeo na, ni ta litela fa mipao ya nuka mwa naheñi ku fitela ni utwa litaba ka wena.” 
2SA.15.29	Cwale Zadoki ni Abiatare ba kutiseza Likwati la Bulikani mwa Jerusalema, mi ba y'o ina mwateñi.
2SA.15.30	Davida a kambama Lilundu la Likota za Olive a nz'a lila. N'a si na makatulo kwa mahutu, mi n'a ikwahezi kwa toho kabakala maswabi. Ba ba ne ba mu latelela kaufela ni bona ba ikwahela kwa litoho, mi ba lila. 
2SA.15.31	Davida h'a t'o bulelelwa kuli Akitofele u kopani ni Abisalomi ku mu fetuhela, a li, “Mulena Muñ'a Bupilo, u sinye milelo ya Akitofele.”
2SA.15.32	Davida h'a y'o fita fa ngo ya lilundu fo ne ku na ni sibaka sa ku lapelela, Husahi wa Muariki, mulikan'a hae ya sepahala, a t'o mu katanyeza a apezi liapalo ze pazauhile, mi a tezi masila kwa toho. 
2SA.15.33	Davida a li ku yena, “Ha u na ku ba ni tuso ku na haiba lu ya kaufela. 
2SA.15.34	Kono u kona ku ni tusa ka ku lwanisa milelo ya Akitofele haiba u kutela kwa hae, mi u y'o bulelela Abisalomi, u li, ‘Muñ'a ka, ni ta ku sebeleza sina mo ne ni inezi ni ndat'aho.’ 
2SA.15.35	Baprisita Zadoki ni Abiatare ba ta ba kwateñi, mi u ba bulelele z'o ta utwa kamukana mwa lapa la mulena. 
2SA.15.36	Ba na ni bana ba bona bo Akimaazi ni Jonatani, mi u ka ba lumanga ku t'o ni zibisa z'o utwa kaufela.”
2SA.15.37	Cwale Hushai, mulikan'a Davida, a kutela kwa hae Abisalomi h'a fita.
2SA.16.1	 Davida ha s'a fitelezi ngo ya lilundu hanyinyani, kapili-pili a katana ni Ziba, ili mutang'a Mefibosheti, ya n'a soteza limbongolo ze peli ze n'e lwezi linkwa ze mianda ye mibeli, makocela a miselo ya veine ye omile a mwanda ni makocela a miselo ye mezi a mwanda ni mukotana wa litalo wa waine cwalo. 
2SA.16.2	Mulena Davida a mu buza, a li, “Zeo kaufela u y'o li ezisañi?”
2SA.16.2	Ziba a alaba, a li, “Limbongolo li ta pahamiwa ki lubasi lwa mulena, linkwa ni miselo ki ze ba ka ca batu, ni waine ki ya bona ha ba ka katala mwa musipili.”
2SA.16.3	 Mulena a mu buza, a li, “Mefibosheti, muikulu wa muñ'a hao Saule, u kai?”
2SA.16.3	Ziba a alaba, a li, “U mwa Jerusalema, kakuli cwale s'a na ni muhupulo wa kuli Maisilaele ba ta kutiseza ku yena puso ya kukw'a hae Saule.”
2SA.16.4	Mulena a li ku Ziba, “Lika kamukana ze n'e li za Mefibosheti ki za hao.”
2SA.16.4	Ziba a alaba, a li, “Ki na mutang'a hao muñ'a ka, ni kamita ni lata ku ku tabisa!”
2SA.16.5	Mulena Davida h'a fita kwa Bahurimi, yo muñwi wa banabahabo Saule ya n'a bizwa Shimei, mwan'a Gera, a t'o mu katanyeza, a nz'a mu kuta. 
2SA.16.6	Shimei a kala ku nepaka Davida ni manduna ba hae macwe, nihaike Davida n'a beilwe mwahali ki manduna ni mapolisa ba hae. 
2SA.16.7	Shimei a mu shendaula, a li, “Zwa! Zwa! Mubulai! Sisinyi! 
2SA.16.8	U ngile mubuso wa Saule, mi cwale Muñ'a Bupilo u ku utwisa butuku kakuli u bulaile ba lusika lwa Saule ba bañata. Cwale Muñ'a Bupilo s'a file mwan'a hao Abisalomi mubuso, mi wena u sinyehezwi, mubulai-tuwe!”
2SA.16.9	Abishai, mwan'a Zeruya, a li ku mulena, “Muñ'a ka, kiñi ha u tuhelela nja ye i nze i ku lwahaka? Ni lumelele ni y'o mu puma toho!”
2SA.16.10	Mulena a li ku Abishai ni ku muhulwan'a hae Joabi, “Ye ha si taba ya mina. Haiba a ni lwaha kakuli u sinulezwi cwalo ki Muñ'a Bupilo, ki mañi ya na ni tukelo ya ku mu buza libaka le li mu ezisa cwalo?” 
2SA.16.11	Davida kiha s'a li ku Abishai ni kwa manduna ba hae kaufela, “Mbali mwan'a ka wa ku ipepela ki yena ya bata ku ni bulaya. Cwale mu komokiswa kiñi ka Mubenjamine yo! A mu mu tuhele, a ni lwahe, kakuli ki Muñ'a Bupilo ya mu bulelezi cwalo. 
2SA.16.12	Mwendi Muñ'a Bupilo u ta bona manyando a ka, mi a ni fe litohonolo kuli li nge sibaka sa matapa a hae.” 
2SA.16.13	Cwale Davida ni batu ba hae ba zwelapili mwa musipili wa bona. Shimei a ba latelela, a zamaya kwa tuko a lilundu, a nz'a lwaha ni ku nepaka macwe ni ku tukululela mulena maluli h'a nz'a zamaya. 
2SA.16.14	Mulena ni batu ba hae ne ba katezi luli ha ba y'o fita kwa Jordani, mi ba y'o pumulela kwateñi.
2SA.16.15	Abisalomi ni Maisilaele kamukana b'a n'a taha ni bona ba kena mwa Jerusalema, mi ni Akitofele n'a zamaya ni bona. 
2SA.16.16	Hushai, mulikan'a Davida ya sepahala, h'a t'o katanyeza Abisalomi a li, “U pile mulena! U pile mulena!”
2SA.16.17	Abisalomi a mu buza, a li, “Busepahali bwa hao ku mulikan'a hao bu felezi kai? Kiñi ha u si ka ya ni yena?”
2SA.16.18	Hushai a alaba, a li, “Ne ni ka ya cwañi? Na, ni wa mutu ya ketilwe ki Muñ'a Bupilo, ka batu ba, ni Maisilaele kamukana. Ni ta ina ni wena. 
2SA.16.19	Hakulicwalo ki mañi ye ni ka sebeleza, haiba ni sa sebelezi mwan'a muñ'a ka? Sina mo ne ni sebeleza ku ndat'aho, ni ta sebeza cwalo ni ku wena.”
2SA.16.20	Abisalomi kih'a talima ku Akitofele, mi a li, “U lu fe kelezo ya hao. Lu ta eza cwañi?”
2SA.16.21	Akitofele a alaba, a li, “Zamaya, u y'o lobala ni liendi za ndat'aho b'a siyezi ku libelela ndu ya bulena. Fo, mutu kaufela mwa Isilaele u ta utwa kuli u s'o ikezize sila sa ndat'aho, mi ba ba ku latelela kamukana ba ka wa lipilu hahulu.” 
2SA.16.22	 Cwale ba y'o tomela Abisalomi tende fa situwa sa ndu ya bulena, mi mwa meeto a mañi ni mañi, Abisalomi a kena mwateñi, mi a lobala ni liendi za ndat'ahe.
2SA.16.23	Kelezo y'a n'a file Akitofele ka ona mazazi ao, ya latelelwa inge i n'e s'e li lona linzwi la Mulimu kasibili. Bubeli bwa bona bo Davida ni Abisalomi ba i latelela.
2SA.17.1	Akitofele a li ku Abisalomi, “U ni lumelele ku keta batu ba likiti ze lishumi ka ze peli, mi kacenu busihu ni ta latelela Davida. 
2SA.17.2	Ni ta mu lwanisa a nz'a s'a katezi, mi a zwafile. U ka tula pilu, mi batu ba hae ba ka saba. Ni ta bulaya feela mulena. 
2SA.17.3	Cwale ni ka tisa batu ba hae kamukana ku wena, sina munyaliwa h'a kutela ku munn'a hae. Ki mutu a li muñwi feela y'o tokwa ku bulaya, mi ba ba ta siyala ba ta pila ka kozo.” 
2SA.17.4	Pulelo yeo ya utwahala kuli ki kelezo ye nde ku Abisalomi ni kwa manduna ba Isilaele kamukana.
2SA.17.5	Abisalomi a li, “Cwale u y'o biza Hushai, lu t'o utwa hape z'a ka bulela ni yena.” 
2SA.17.6	Hushai h'a t'o fita, Abisalomi a li ku yena, “Akitofele u lu file kelezo ye, kikuli lu lukela ku i latelela, nji? Hakusicwalo, u lu bulelele wena se lu ka eza.”
2SA.17.7	Hushai a alaba, a li, “Kelezo y'a file Akitofele nako ye ha si ye nde. 
2SA.17.8	Wa ziba hande kuli ndat'aho Davida ni batu ba hae ki batabani ba ba tata, mi hape ba sabisa sina tau ye ngezwi bana ba yona mwa sikwa. Ndat'aho ki musole ya cuukile, mi busihu h'a ini ni batu ba hae. 
2SA.17.9	Hona ka nako ye mwendi u ipatile mwa liñope la macwe kamba mwa sibaka si sili. Davida a sa lwanisa feela batu ba hao, ya ta i utwa kaufela u ta li batu ba hao ki kale ba tulwa. 
2SA.17.10	Mane nihaili bona lindume luli, ba ba si na sabo inge litau, ba ka tula lipilu, kakuli ufi ni ufi mwa Isilaele wa ziba kuli ndat'aho ki musole yo mutuna, ni kuli batu ba hae ki balwani ba ba tata. 
2SA.17.11	Kelezo ya ka kikuli u kopanye Maisilaele hamoho, ku zwa kwa makalelo ku y'o fita kwa mafelelezo a naha, ba be ba bañata sina mushabati wa liwate, mi wena kasibili u ba etelele mwa ndwa. 
2SA.17.12	Davida lu ta mu fumana kw'a inzi, mi lu ta mu lwanisa a si ka ziba kale se si ezahala. I ka ba yena kamba batu ba hae, ha ku na ya ka banduka. 
2SA.17.13	Haiba a sabela mwa munzi, batu ba luna kaufela ba ka tisa mihala, lu t'o wisa munzi wo, lu sa siyi nihaili licwe li li liñwi feela fahalimw'a lilundu leo.”
2SA.17.14	Abisalomi ni Maisilaele kaufela, ba li, “Kelezo ya Hushai ki ye nde hahulu ku fita ya Akitofele.” Muñ'a Bupilo n'a s'a lukisize kuli kelezo ya Akitofele i si ke ya latelelwa, ili kuli Abisalomi a telwe ki kozi.
2SA.17.15	Cwale Hushai a bulelela baprisita bo Zadoki ni Abiatare kelezo y'a file Abisalomi ni manduna ba Isilaele, ni kelezo ye n'e filwe ki Akitofele. 
2SA.17.16	Hushai a ekeza, a li, “Cwalehe, mu lumele liñusa ku Davida kapili-pili, kuli a si ke a lobala mwa mipao ya nuka mwa naheñi, kono a sile ka bubebe Nuka ya Jordani, kuli yena ni batu ba hae ba si ke ba swalwa ni ku bulaiwa kamukana.”
2SA.17.17	Jonatani ni Akimaazi ne ba litezi kwa Eni-Rogele, kakuli ne ba saba ku bonwa ha ba kena mwa hae. Musizana wa mubeleki n'a nz'a yanga ku y'o ba lemusa ze ezahala, mi ne ba yanga ku y'o bulelela Mulena Davida. 
2SA.17.18	Kono nihakulicwalo ba bonwa ki mushimani, mi a y'o bulelela Abisalomi. Cwale ba akufela kwa ndu ya mutu yo muñwi mwa Bahurimi. N'a na ni siliba kwatuko a ndu ya hae, mi ba kena mwateñi. 
2SA.17.19	Musal'a mutu yo, a nga sikwahelo a si kwahela fa munyako wa siliba, mi a yaneha fateñi mbonyi, kuli mutu ufi ni ufi a si ke a lemuha. 
2SA.17.20	Manduna ba Abisalomi ba t'o fita fa ndu, mi ba buza musali yo, ba li, “Bo Akimaazi ni Jonatani ba kai?”
2SA.17.20	Yena a alaba, a li, “Ba silile nuka.”
2SA.17.20	Batu bao ba ba bata kono ha ba si ka ba fumana, cwale ba kutela kwa Jerusalema. 
2SA.17.21	Ha ba se ba ile, Akimaazi ni Jonatani ba zwa mwa siliba, mi ba y'o bihela Mulena Davida. Ba mu bulelela z'a n'a hupula Akitofele ka yena, ba li, “Akufa, u sile nuka kapili.” 
2SA.17.22	Davida ni batu ba hae ba kala ku sila Jordani, mi ha li y'o pazula, ne ba se ba silile kaufela.
2SA.17.23	Akitofele h'a bona kuli kelezo ya hae ha i si ka latelelwa, a pahama mbongolo ya hae, mi a ikela kwa munzi wa habo. Ha s'a lukisize za hae kamukana, a ipulaya. A bulukwa mwa mabita a ba mba ya habo.
2SA.17.24	Davida n'a s'a fitile mwa munzi wa Mahanaimi, Abisalomi ni batu ba hae ha ba sila Nuka ya Jordani. 
2SA.17.25	Abisalomi n'a yolisize Amasa mwa sibaka sa Joabi sa ku zamaisa mpi. Amasa n'a li mwan'a Itira wa Muishimaele. M'ahe n'e li Abigaili, mwan'a Nahashi ili munyan'a Zeruya m'ahe Joabi. 
2SA.17.26	Abisalomi ni Maisilaele ba tibelela mwa naha ya Giliadi.
2SA.17.27	Davida h'a fita mwa Mahanaimi a katanyezwa ki Shobi mwan'a Nahasha ya n'a zwa mwa munzi wa Raba wa ba Amoni, ni Makiri mwan'a Amiele ya n'a zwa kwa Lodebari ni Barizilai ya n'a zwa kwa Rogelimi mwa Giliadi. 
2SA.17.28	Ba tisa mikeke, lipiza za lizupa ni likubo. Hape ba tiseza Davida ni batu ba hae lico, ili buloto, mabele, bupi, matuyu-tuyu, manawa a makima ni a masisani. 
2SA.17.29	Ba tisa linosi, mafi, silileli ni lingu. Ne ba ziba kuli Davida ni batu ba hae ba ta lapa, ku nyolwa ni ku katala mwa naheñi.
2SA.18.1	Mulena Davida a kopanya batu ba hae hamoho, mi a ba alula ka makolo. Likolo ni likolo ne li na ni batu ba ba eza sikiti ni ba ba eza mwanda, mi a beya manduna ba ba ba zamaisa. 
2SA.18.2	Cwale a ba fundula ka litopa ze talu ili sa Joabi, sa Abishai munyan'a Joabi, ni sa Itai wa kwa Gati, yo muñwi ni yo muñwi a li muzamaisi wa sitopa sa hae. Mulena kiha s'a li kwa batu ba hae, “Ni na, ni ta ya ni mina.”
2SA.18.3	Ba alaba, ba li, “Batili, u si ke wa ya ni luna. Ha ku na ku ba ni fapahano kwa lila za luna, haiba ba bañwi ku luna ba saba, kamba mane nihaiba licika la mpi ya luna ya bulaiwa. Kono haili wena ku luna u wa butokwa ku fita batu ba ba eza bo lule ba lishumi. I n'e ka ba hande ha u n'o ka siyala mwa hae mo, u nz'o lu lumelanga feela lituso.”
2SA.18.4	Mulena a li, “Ni ka eza se mu bona kuli ki sona se sinde.” Cwale a t'o yema kwatuko a munyako, batu ba hae ba nze ba zwa ka litopa za bona, za batu ba sikiti ni za ba mwanda. 
2SA.18.5	A laelela bo Joabi, Abishai ni Itai, a li, “Kabakala ka, mu y'o babalela mutangana yo Abisalomi.” Mi makuta kamukana a utwa mulena h'a fa taelo yeo kwa bazamaisi ba mpi kaufela.
2SA.18.6	Mpi ya Davida ya kena naha ku y'o lwanisa Maisilaele, mi ba y'o lwanela ni bona mwa mushitu wa Eferaimi. 
2SA.18.7	Maisilaele ba y'o tulwa ki batu ba Davida, ili ku tulwa ko ku sabisa, mane kwa y'o shwa batu ba likiti ze mashumi a mabeli lona lizazi leo. 
2SA.18.8	Ndwa ya yamba naha kamukana, mi batu ba bañata ki ba ba il'o shwela mwa mushitu ku fita ba ba shwezi mwa ndwa.
2SA.18.9	Abisalomi a katana ni batu ba Davida ka sipundumukela. Abisalomi n'a pahami mbongolo, mi haili i fite mwatas'a kota ye tuna ya oke toho ya hae ya swaseha mwa mitai. Mbongolo ya mata, mi yena a siyala a kwendoka mwahalimu. 
2SA.18.10	Yo muñwi wa batu ba Davida a mu bona, mi a y'o bihela Joabi, a li, “Muñ'a ka, ni boni Abisalomi a nz'a lepelela kwa kota ya oke!”
2SA.18.11	Joabi a li, “U mu boni luli, nji? Cwale kiñi ha u si ka mu bulaela hona fo? Kabe na kasibili ne ni ka ku fa muwaya-waya wa mali a silivela a lishumi ni lukanda.”
2SA.18.12	Kono mutu yo a alaba, a li, “Niha n'o ka ni fa sikiti sa muwaya-waya wa silivela ne ni si ke na isa lizoho la ka ku mwan'a mulena. Kaufel'a luna lu utwile mulena h'a mi laela, wena, Abishai ni Itai, h'a li, ‘Kabakala ka, mu si ke mwa bulaya mucaha yo Abisalomi.’ 
2SA.18.13	Kono ha ne ni ka hanyeza, mi na mu bulaya, mulena n'a ta utwa, kakuli u utwa lika kamukana, mi wena n'o si ke wa ni yemela.”
2SA.18.14	Joabi a li, “Ha ni sa na ku sinya nako ni wena.” A nga malumo a malalu, mi a taba Abisalomi ka ona mwa sifuba, a sa pila, a nz'a lepelela cwalo kwa kota ya oke. 
2SA.18.15	Cwale masole ba Joabi ba lishumi ba t'o kubukana ku Abisalomi, mi ba mu fuulula.
2SA.18.16	Joabi a liza tolombita ku felisa ndwa. Masole ba hae ba tuhela ku lelekisa Maisilaele, mi ba kuta. 
2SA.18.17	Ba nga situpu sa Abisalomi, ba si nepela mwa mukoti o tungile mwa mushitu, mi ba u kwahela ka libunda-tuna la macwe. Maisilaele kamukana ba saba, mi yo muñwi ni yo muñwi a liba habo.
2SA.18.18	Ha n'a sa pila, Abisalomi n'a ikezelize licwe la kupuzo mwa Musindi wa Mulena, kakuli n'a si na mwana ya n'a ka siyalisa libizo la hae. Cwale a ipeyeleza fateñi, mi ni ka nako ye li sa bizwa Licwe la Abisalomi.
2SA.18.19	Cwale Akimaazi, mwan'a Zadoki, a li ku Joabi, “Ni sa matiseza makande a mande a ku mulena, ni y'o mu zibisa kuli Mulimu u mu pilisize kwa lila za hae.”
2SA.18.20	Joabi a li, “Batili, u si ke wa isa makande a mande ao kacenu. U ka eza cwalo zazi le liñwi, isiñi kacenu, kakuli ku shwile mwan'a mulena.” 
2SA.18.21	Kiha s'a li ku mutang'a hae wa Muetiopia, “Zamaya, u y'o bulelela mulena z'o boni.” Mutanga a kandelela, mi a mata.
2SA.18.22	Akimaazi a pihelela, a li, “Ha ni na taba ni se si ka ezahala. Ni lumelele ni na, ni y'o zibisa mulena litaba ze.”
2SA.18.22	Joabi a mu buza, a li, “Kanti se si ku batisa ku eza cwalo kiñi, mwan'a ka? Ha ku na s'o ka fiwa.”
2SA.18.23	Akimaazi a li, “Se si ezahala si ezahale. Na, ni bata feela ku ya.”
2SA.18.23	Cwale Joabi a li, “Zamayahe.” Kiha s'a mata ka nzila ya Libala la Jordani, mi a y'o fitelela Muetiopia.
2SA.18.24	Davida n'a inzi mwahal'a minyako, ili munyako wa mwahali ni o zwela kwande. Mulibeleli a pahama fa limota la lukwakwa, mi a y'o yema fa situwa sa fa munyako. A talima, mi a bona mutu ya taha a mata a nosi. 
2SA.18.25	Kih'a biza ni ku zibisa mulena, mi mulena a li, “Haiba ki a li muñwi u tisa makande a mande.” Mutu yo a sutelela a nz'a mata.
2SA.18.26	Cwale mulibeleli a bona mutu yo muñwi hape a taha a nz'a mata a li nosi, mi a biza ya fa munyako, a li, “Bona, yo muñwi hape ki yale u taha a nz'a mata ni yena!”
2SA.18.26	Mulena a alaba, a li, “Ni yena yo, u sa tisa litaba ze nde.”
2SA.18.27	Mulibeleli a li, “Ha ni bona mw'a matela mutu wa pili, inge ki Akimaazi.”
2SA.18.27	Mulena a li, “Ki mutu yo munde yo, u tisa litaba ze nde.”
2SA.18.28	Akimaazi a bulela manzwi a ku lumelisa mulena, a ikwiseza fafasi fapil'a hae, mi a li, “Lumba Muñ'a Bupilo, Mulimu wa hao, ya ku file maata ku tula batu ba ba ne ba ku fetuhezi, muñ'a ka!”
2SA.18.29	Mulena a buza, a li, “Kikuli mutangana yo Abisalomi wa pila?”
2SA.18.29	Akimaazi a alaba, a li, “Muñ'a ka, mutang'a hao Joabi h'a ni luma, ni boni mufili-fili o mutuna, kono ha ni si ka ziba kuli ki wañi.”
2SA.18.30	Mulena a mu bulelela, a li, “U y'o yema fani,” mi a ya, a y'o yema hona fo.
2SA.18.31	Cwale Muetiopia ni yena a fita, mi a li ku mulena, “Ni tiselize muñ'a ka litaba ze nde! Kacenu Muñ'a Bupilo u ku file ku tula lila za hao ba ba ne ba ku fetuhezi kaufela!”
2SA.18.32	Mulena a buza, a li, “Kikuli mutangana yo Abisalomi wa pila hande?”
2SA.18.32	Muetiopia a alaba, a li, “Ni lakaza kuli se si ezahezi ku yena kambe ne si ka ezahala kwa lila za hao kamukana, ni ku ba ba ku fetuhela kaufela, muñ'a ka.”
2SA.18.33	Mulena a tulwa ki maswabi. A ya mwa ndu ye fahalimw'a munyako, mi a y'o lila. N'a nz'a zamaya a lila, a li, “Mawee, mwan'a ka! Mwan'a ka Abisalomi! Abisalomi, mwan'a ka! Kabe ku shwile na mwa sibaka sa hao, mwan'a ka! Abisalomi, mwan'a ka!”
2SA.19.1	Joabi a bulelelwa kuli Mulena Davida n'a lila hahulu kabakala lifu la Abisalomi. 
2SA.19.2	Mi cwale lizazi la ku tula leo la fetuha lizazi la sililo kwa masole ba Davida kamukana, kakuli ne ba utwile kuli mulena n'a lila mwan'a hae. 
2SA.19.3	Ba kutela kwa hae ba kuzize, sina masole ba ba na ni maswabi kakuli ba sabile lila za bona mwa ndwa. 
2SA.19.4	Mulena a ikwahela kwa pata, mi a lila, a huwa, a li, “Mawee, mwan'a ka! Mwan'a ka, Abisalomi! Abisalomi, mwan'a ka!”
2SA.19.5	Joabi a ya kwa ndu ya mulena, mi a y'o li ku yena, “Kacenu u swabisize hahulu batu ba hao, batu ba ba ku pilisize, wena, bana ba hao ba bashimani ni ba basizana, basali ba hao hamoho ni liendi. 
2SA.19.6	U hanyeza ba ba ku lata, mi u swalisana ni ba ba ku toile. U s'o bonahalize fo ku sweu, kuli wena ha u na taba ni manduna ni batu ba hao cwalo. Ni bona kuli n'o ka b'o tabile hahulu Abisalomi ha n'a ka pila kacenu, mi kwa shwa luna kamukana. 
2SA.19.7	Cwale zamaya, u y'o tiisa batu ba hao lipilu. Ha u sa yi, ni konka ka libizo la Muñ'a Bupilo kuli ha bu ka sa kamuso, u ta be u si na nihaili a li muñwi feela ya siyezi ni wena. Yeo, i ta ba kozi ye maswe hahulu ye ta be i ku tahezi mwa bupilo bwa hao kaufela.” 
2SA.19.8	Mulena kiha s'a nanuha, mi a y'o ina fakaufi ni munyako wa munzi. Batu ba hae ba utwa kuli u kwateñi, mi kaufela ba t'o kubukana ku yena.
2SA.19.8	Ka nako yeo, Maisilaele yo muñwi ni yo muñwi n'a sabezi habo. 
2SA.19.9	Mwa naha kaufela batu ba kala ku kananisana, ba li, “Mulena Davida u lu pilisize kwa lila za luna. U lu lamulezi kwa Mafilisita, kono cwale u sabile Abisalomi, mi u tunukile mwa naha. 
2SA.19.10	Lu tozize Abisalomi kuli a be mulen'a luna, kono u bulailwe mwa ndwa. Cwale kiñi ha ku si na ya lika ku y'o kutisa Mulena Davida?”
2SA.19.11	Litaba ze ne bulelwa ki Maisilaele za y'o utwahala ku Mulena Davida. Cwale a luma baprisita, bo Zadoki ni Abiatare, ku y'o buza baeteleli ba Juda, kuli, “Kiñi mina ha mu li ba mafelelezo kwa ku lika ku kutiseza mulena mwa ndu ya hae? 
2SA.19.12	Mina mu banabahesu, nama ya nama ya ka, ni mali a mali a ka. Kiñi, ha mu li ba mafelelezo kwa ku ni kutisa?” 
2SA.19.13	Davida a ba bulelela kuli ba y'o li ku Amasa, “Wena u mwanahesu. Ku zwa hona fa ni ta ku fa ku zamaisa mpi ya ka, mwa sibaka sa Joabi. Haiba ni sa ezi cwalo Mulimu a ni bulaye!” 
2SA.19.14	Manzwi a Davida a hapa lipilu za batu ba Juda kaufela, mi ba mu lumela linzwi kuli a kute ni manduna ba hae kamukana.
2SA.19.15	H'a kutela kwa Jerusalema, mulena a t'o katanyezwa ki batu ba Juda kaufela kwa Nuka ya Jordani, ili ba ba ne ba zwa kwa Giligali ku t'o mu silisa nuka. 
2SA.19.16	 I sa li ka yona nako yeo, Shimei wa Mubenjamine, mwan'a Gera, ya n'a zwa kwa Bahurimi, a akufela kwa Jordani ku y'o katanyeza Mulena Davida. 
2SA.19.17	N'a zamaya ni batu ba sikiti ba lusika lwa Benjamine. Ziba mutang'a lubasi lwa Saule, ni yena a taha ni bana ba hae ba lishumi ka ba ketalizoho ni babeleki ba mashumi a mabeli, mi bao kamukana ba t'o fita kwa Jordani mulena a si ka fita kale.
2SA.19.18	Ba silisa ba ndu ya mulena nuka, ni ku eza linto kamukana z'a n'a bata mulena.
2SA.19.18	Mulena ha n'a sa itukiseza ku sila, Shimei a ikwiseza fapil'a hae. 
2SA.19.19	A li, “Muñ'a ka, u ni swalele bumaswe bo ne ni ezize zazi lani ha u zwa kwa Jerusalema. U si ke wa bu isa pilu kamba ku bu hupula hape. 
2SA.19.20	Na ziba, muñ'a ka, kuli ni fosize, mi kikabakaleo ha ni bile wa pili ku ba masika a kwa mutulo kaufela ku t'o katanyeza muñ'a ka kacenu.”
2SA.19.21	Abishai mwan'a Zeruya a bulela, a li, “Shimei u swanezi ku bulaiwa, kakuli u tapauzi ya ketilwe ki Mulimu ku ba mulena.”
2SA.19.22	Kono Davida a li ku Abishai ni muhulwan'a hae Joabi, “Ki mañi ya kupile muhupulo wa hao? Kikuli u bata ku ni kenya mwa butata, nji? Na, ki na ya s'a li mulena wa Isilaele ka nako ye, mi ha ku na Muisilaele ya ta bulaiwa kacenu.” 
2SA.19.23	Mi a li ku Shimei, “Ni ku sepisa kuli ha u na ku bulaiwa.”
2SA.19.24	 Cwale Mefibosheti, muikulu wa Saule, a taha ku t'o katanyeza mulena. N'a si ka tapa kwa mahutu ni ku pumela mulelu wa hae, kamba ku tapisa liapalo za hae ku zwa lizazi l'a n'a zwile ka lona mulena mwa Jerusalema ku fitela zazi l'a kutile ha s'a tuzi. 
2SA.19.25	Mefibosheti h'a fita ku zwa kwa Jerusalema ku t'o katanyeza mulena, mulena a mu buza, a li, “Mefibosheti ha n'o si ka ya ni na, kikabakalañi?
2SA.19.26	Yena a alaba, a li, “Muñ'a ka, sina ha u ziba, na, ni siyanga. Ni bulelezi mubeleki wa ka kuli a ni lukiseze mbongolo ya ka kuli ni pahame, mi ni ye ni wena, kono a ni puma. 
2SA.19.27	U til'o ni tameleza za buhata ku wena, mun'a ka, kono wena u swana ni lingeloi la Mulimu, cwale u eze m'o bonela. 
2SA.19.28	Ba mba ya ndate kaufela ne ba lukela ku bulaiwa ki wena, muñ'a ka, kono na, u ni lumelezi ku t'o canga ni wena fa tafule. Cwale ni sa na ni tukelo ifi hape ye ni ka itilelela ku wena, muñ'a ka, ye fita yeo.”
2SA.19.29	Mulena a alaba, a li, “Ha ku sa tokwahala kuli u bulele se siñwi hape. Ni se ni lukisize kuli wena ni Ziba, mu ikabele liluwo la Saule.”
2SA.19.30	Mefibosheti a li, “Muñ'a ka, u mu tuhele a li ngelele kaufela. Ku na ku lukile, muñ'a ka h'a kutezi hande mwa hae.”
2SA.19.31	 Barizilai, wa kwa Giliadi, ni yena n'a tile ku zwa kwa Rogelimi ku t'o silisa mulena fa Jordani. 
2SA.19.32	Barizilai n'a s'a li munna-muhulu luli wa lilimo ze mashumi a supile ni li li liñwi. N'a fumile hahulu, mi n'a kile a iseza mulena lico ha n'a sa inzi kwa Mahanaimi. 
2SA.19.33	Mulena a li ku yena, “A lu ye kaufela kwa Jerusalema, mi ni ta y'o ku babalela.”
2SA.19.34	Kono Barizilai a alaba, a li, “Ha ni sa na ku pila nako ye telele, cwale ni ka yelañi ni wena kwa Jerusalema, muñ'a ka? 
2SA.19.35	Na, se ni na ni lilimo ze mashumi a supile ni li li liñwi, mi ha ku sa na se si ni tabisa. Ha ni sa utwa munati wa lico ni mezi, mane ni ona manzwi a baopeli ha ni s'a utwa. Ni ta y'o ku imeza feela, muñ'a ka. 
2SA.19.36	Ha ni swanelwi ki mupuzo o mutuna cwalo. Cwalehe, ni ta y'o ku sindeketa hanyinyani feela mwabuse bwa Jordani. 
2SA.19.37	U ni tuhele, ni kutele kwa hae, ni y'o shwela fakaufi ni mabita a bashemi ba ka. Mutu wa ka Kimihami ki yo. Zamaya ni yena, muñ'a ka, u y'o mu tusa m'o latela kaufela.”
2SA.19.38	Mulena a alaba, a li, “Ni ta mu nga ni ku y'o mu ezeza m'o latela kaufela. Mi ni wena, ni ta ku ezeza s'o ta kupa kamukana.” 
2SA.19.39	Cwale Davida ni batu ba hae kamukana ba sila Jordani. A tubeta Barizilai, mi a mu fuyaula. Barizilai kih'a kutela kwa hae.
2SA.19.40	Mulena ha s'a silile, a sindeketwa ki batu ba Juda kaufela ni kalulo ya batu ba Isilaele, a ya kwa Giligali, mi Kimihami a ya ni yena. 
2SA.19.41	Cwale Maisilaele kamukana ba ya ku mulena, mi ba y'o li ku yena, “Muñ'a luna, kikabakalañi, banabahabo luna, bona batu ba Juda, ha ba ku ngile ni ku ku sindeketa, wena ni lubasi lwa hao ni batu ba hao ku ku silisa Jordani?”
2SA.19.42	Batu ba Juda ba alaba, ba li, “Lu ezize cwalo kakuli mulena ki wahabo luna. Cwale zeo li mi nyemisezañi? Sina u lu lifezi se siñwi ka lico za luna, nji, kamba ku na ni s'a lu file?”
2SA.19.43	Maisilaele ba alaba, ba li, “Mulena ki wahabo luna hahulu ku fita mina, nih'a li wa ku mina. Kiñi ha mu lu nyaziseza cwalo? Mi hape ki luna ba pili ku ambolisana ka za ku kutisa mulena?”
2SA.19.43	Kono batu ba Juda ba sebelisa manzwi a buhali ku fita a ba Isilaele.
2SA.20.1	 Hona mo ne ku na ni mutu ya maswe ya n'a bizwa Sheba, mwan'a Bikiri, wa lusika lwa Benjamine. A liza tolombita, mi a li, “Davida a lelekwe! Ha lu na ku mu latelela! Banna ba Isilaele, a lu kuteleñi kwa mahae!” 
2SA.20.2	Cwale Maisilaele ba siya Davida mi ba ya ni Sheba, kono batu ba Juda ba yemela Davida, mi ba mu latelela ku zwa kwa Jordani mane ku y'o fita mwa Jerusalema.
2SA.20.3	 Mwa Jerusalema, Davida a ya mwa ndu ya hae ya bulena, a nga liendi ba lishumi b'a n'a siile kuli ba babalele ndu, mi a ba fa balibeleli. A ba fa ze ne ba tokwa kaufela, kono h'a si ka ba kutiseza mwa ndu. Ba libelelwa cwalo bupilo bwa bona kaufela, ba pila sina limbelwa.
2SA.20.4	Mulena a li ku Amasa, “Biza banna ba Juda kamukana, mi u t'o fita ni bona kwanu kamusomuñwi.” 
2SA.20.5	Amasa a y'o ba biza, kono ha ba si ka fita ka lona lizazi l'a n'a mu tomezi mulena. 
2SA.20.6	Mulena kih'a li ku Abishai, “Sheba u ta lu kataza hahulu ku fita Abisalomi. U nge batu ba ka, mi u mu latelele, mwendi a ka swana a kena mwa minzi ye tiisizwe, mi a lu bande.” 
2SA.20.7	Cwale batu ba Joabi, bona Makereti ni Mapeleti ni masole ba bañwi kamukana ba latelela Abishai. Ba zwa mwa Jerusalema ku y'o bata Sheba. 
2SA.20.8	Ha ba y'o fita fa licwe le lituna kwa Gibioni, Amasa a ba katana. Joabi n'a apezi za ndwa, a na ni mukwale mwa sipusu se si tamelezwi kwa lukanda lwa hae. Ha s'a fitela kwapili, mukwale wa wa. 
2SA.20.9	Joabi a li ku Amasa, “Mulikani, u zuha cwañi?” mi a mu swala kwa mulelu ka lizoho la hae la silyo kuli a mu tubete. 
2SA.20.10	Amasa n'a si ka lemuha mukwale w'a n'a sweli Joabi, mi Joabi a mu taba mwa mba, mi za mwa mba za labukela fafasi. A shwela hona fo, mi Joabi h'a si ka kutela ku mu taba hape.
2SA.20.10	Cwale Joabi ni munyan'a hae Abishai ba zwelapili ku y'o bata Sheba. 
2SA.20.11	Yo muñwi wa batu ba Joabi a yema kwatuko a situpu sa Amasa, mi a bulela, a li, “Mutu ni mutu ya li wa Joabi ni Davida, a latelele Joabi!” 
2SA.20.12	Situpu sa Amasa ne si lapalelile mwa mali mwahal'a mukwakwa. Mutu wa Joabi h'a bona kuli batu kaufela ne ba t'o yemanga ku sona, a si hohela mwa naheñi ku si zwisa mwa mukwakwa, mi a si apesa ka kubo, kakuli mutu kaufela ya n'a si bona n'a yema. 
2SA.20.13	Situpu ha si se si zwisizwe mwa nzila, mutu ni mutu a latelela Joabi ku y'o bata Sheba.
2SA.20.14	Sheba a fitelela naha ya masika a Isilaele kamukana, mi a y'o fita mwa munzi wa Abele-Beti-Maaka. Ba mushiku wa Bikiri kaufela ba kopana, mi ba mu latelela mwa munzi. 
2SA.20.15	Batu ba Joabi ba fita, mi ba t'o kwaciseza Sheba mwa munzi. Ba yaha liuba kwand'a lukwakwa lwa munzi, mi hape ba kala ku yepa lukwakwa kuli lu wele fafasi. 
2SA.20.16	Mwa munzi mo, ne ku na ni musali ya n'a na ni butali. A huweleza a nz'a yemi fahalimw'a lukwakwa, a li, “Mu teeleze! Mu bulele Joabi a tahe kwanu. Ni bata ku t'o bulela ni yena.” 
2SA.20.17	Joabi a ya, mi musali a mu buza, a li, “Ki wena Joabi, na?”
2SA.20.17	Joabi a li, “Ee, ki na.”
2SA.20.17	Musali a li, “U ni teeleze, muñ'a ka.”
2SA.20.17	Joabi a alaba, a li, “Ni teelelize.”
2SA.20.18	Musali kih'a li, “Kwakale ne ku na ni pulelo ye n'e li, ‘Zamaya, u y'o fumana kalabo ya hao mwa Abele!’ mi kihona mo ne ba ezezanga. 
2SA.20.19	Munzi wa luna ki o mutuna, ili o muñwi wa minzi ya kozo, ye sepahala mwa Isilaele. Cwale u bata ku u sinyezañi? U bata ku sinya s'e li sa Mulimu, nji?”
2SA.20.20	Joabi a alaba, a li, “Ha ku cwalo ni hanyinyani! Ha ni na ku tuba kamba ku sinya munzi wa mina! 
2SA.20.21	Ha si ona mulelo wa luna woo. Mutu ya bizwa Sheba, mwan'a Bikiri, ya zwa kwa naha ya malundu ya Eferaimi, u kalile ku fetuhela Mulena Davida. Mu ni fe yena mutu yo a li muñwi, mi ni ta siya munzi.”
2SA.20.21	Musali a li, “Lu ka ku tuliseza toho ya hae fahalimw'a limota.” 
2SA.20.22	A ya ku ba munzi ka kelezo ya hae yeo. Ba puma toho ya Sheba, mi ba i tulisa lukwakwa ku i nepela ku Joabi. Yena kiha s'a liza tolombita, mi batu ba hae kaufela ba tokolomoha munzi, mi ba kutela kwa hae. Haili yena Joabi a kutela ku mulena kwa Jerusalema.
2SA.20.23	Joabi n'a li muzamaisi wa mpi ya Isilaele. Benaya, mwan'a Jehoyada, n'a li muzamaisi wa mapolisa ba Davida, ili bona Makereti ni Mapeleti. 
2SA.20.24	Adoniramu n'a li muzamaisi wa misebezi ye n'e eziwa ki sicaba. Josafati, mwan'a Akiludi, n'a li mubuluki wa libuka za muso. 
2SA.20.25	Sheva n'a li muñoli wa kuta. Zadoki ni Abiatare ne ba li baprisita. 
2SA.20.26	Ira, wa mwa munzi wa Jairi, ni yena n'a li yo muñwi wa baprisita ba Davida.
2SA.21.1	Ka nako ya puso ya Davida, kwa ba ni tala ye tuna hahulu mwa naha. Ya nga lilimo ze talu ze tezi. Cwale Davida a biha taba ku Muñ'a Bupilo, mi yena a li, “Saule ni lubasi lwa hae ki bona ba ba na ni mulatu wa pulao. U bulaile batu ba mwa Gibioni.” 
2SA.21.2	 Batu ba mwa Gibioni n'e si Maisilaele. I n'e li sitopanyana feela sa Maamori ba ba ne ba sepisizwe ki Maisilaele kuli ba ta ba sileleza, kono Saule a lika ku ba bulaya ka muhupulo wa ku tabisa batu ba Isilaele ni ba Juda. 
2SA.21.3	Cwale Davida a biza batu ba Gibioni, mi a li ku bona, “Ni ka mi ezezañi? Ni bata ku lifa bumaswe bo ne bu ezizwe ku mina, ili kuli mu kupele batu ba Mulimu mbuyoti.”
2SA.21.4	Ba alaba, ba li, “Fapahano ya luna ni Saule hamoho ni lubasi lwa hae ha i na ku feliswa ki tifo ya silivela kamba gauda. Hape ha lu bati ku bulaya Muisilaele ufi kamba ufi.”
2SA.21.4	Davida a buza, a li, “Cwalehe, mu bata kuli ni mi ezezeñi?”
2SA.21.5	Ba alaba, ba li, “Saule n'a bata ku lu feza, kuli mane ku si ke kwa siyala nihaili a li muñwi feela wa ku luna mwa Isilaele. 
2SA.21.6	Cwalehe, u lu fe baikulu ba hae ba supile ba banna, mi lu ta ba bulaela fapil'a Muñ'a Bupilo kwa Gibeya, ona munzi wa habo Saule, mulena ya n'a ketilwe ki Muñ'a Bupilo.
2SA.21.6	Mulena a alaba, a li, “Ni ta mi fa bona.”
2SA.21.7	 Kono kabakala buitamo bo bu tiile bw'a n'a itamile ni Jonatani, Davida a pilisa Mefibosheti, mwan'a Jonatani, muikulu wa Saule. 
2SA.21.8	 Nihakulicwalo a nga Arimoni ni Mefibosheti yo muñwi, ili bana ba Saule b'a n'a pepile ku Rizipa mwan'a Aya. Hape a nga baikulu ba Saule ba ketalizoho, ba ba ne ba pepilwe ki Merabi, mwan'a hae wa musali. Merabi n'a ba pepile ni Adriele, mwan'a Barizilai wa kwa Mehola. 
2SA.21.9	Davida a ba fitisa kwa batu ba Gibioni, mi bona ba y'o ba bulaela fa lilundu, fapil'a Muñ'a Bupilo. Ba shwelela hamoho mwa busupa bwa bona. Ba bulaiwa kwa makalelo a maliha ha ku kutulwa mabele.
2SA.21.10	Cwale Rizipa, mwan'a Aya, ya n'a li siendi sa Saule a nga saka, a y'o ikezeza mulutinyana fa licwe, mi a y'o ina fateñi ku zwa kwa makalelo a likutulo, ku fitela pula ha i t'o nela litupu. N'a nz'a li lita kwa linyunywani musihali ni kwa libatana busihu.
2SA.21.11	Davida a utwa z'a n'a ezize Rizipa. 
2SA.21.12	 A ya, mi a y'o nga masapo a Saule ni a Jonatani, mwan'a hae, kwa batu ba kwa Jabeshi mwa Giliadi. Batu bao ba kile ba ikuzwa ku y'o nga masapo ao mwa patelo ya Beti-Shani, ko ne ku pahekilwe litupu ki Mafilisita lizazi l'a n'a bulailwe Saule fa Lilundu la Giliboa. 
2SA.21.13	Davida a nga masapo a Saule ni a Jonatani, mi a' huhula ni masapo a ba supile ba ba ne ba bulailwe. 
2SA.21.14	Kiha ba se ba pumbeka masapo a Saule ni a Jonatani mwa libita la Kishi, ndat'ahe Saule, le li mwa Zera, mwa naha ya Benjamine. Ze n'e laezwi ki mulena kaufela za ezahala, mi ha ku se ku felile, Mulimu a alaba litapelo za bona kabakala naha.
2SA.21.15	Kwa ba ni ndwa ye ñwi mwahal'a Mafilisita ni Isilaele. Davida ni batu ba hae ba y'o lwanisa Mafilisita. Ndwa i sa lwana Davida a katala. 
2SA.21.16	Silankwe sa munna ya n'a bizwa Ishibi-Benobo, n'a sweli lilumo la kopa la bukiti bo bu likana likilo ze ketalizoho, mi n'a lepelelize mukwale o munca mwa liteka. N'a hupula kuli mwendi n'a ka bulaya Davida. 
2SA.21.17	 Kono Abishai, mwan'a Zeruya, a t'o tusa Davida, a lwana ni Mufilisita, mi a mu bulaya. Cwale batu ba Davida ba mu kupa kuli a ba sepise ku sa ya hape ni bona kwa ndwa, ba li, “Ki wena sepo ya Isilaele, mi ha lu lati ku sinyehelwa ki wena.”
2SA.21.18	Zeo ha li se li felile, kwa ba ni ndwa ni Mafilisita kwa Gobo. Sibekai wa kwa Hushati a bulaya kokota ya munna ya n'a bizwa Safa.
2SA.21.19	Kwa Gobo hape, kwa ba ni ndwa ye ñwi ni Mafilisita, mi Elikanani mwan'a Jaare-Oregimi, wa kwa Betelehema, a bulaya Goliati wa kwa Gati, ya n'a na ni lilumo la teku ye n'e kuma fa mwambo wa munna.
2SA.21.20	Hape kwa ba ni ndwa ye ñwi kwa Gati, ko ne ku na ni silankwe sa munna, ya n'a lata ku lwana. N'a na ni minwana ye silezi kwa lizoho le liñwi ni le liñwi, ni kwa mahutu hape ne ku li cwalo. 
2SA.21.21	A nyefula Maisilaele, kono Jonatani, mwan'a Shama muhulwan'a Davida, a mu bulaya.
2SA.21.22	Ba bane bao, ne ba simuluha kwa lusika lwa batu ba batuna hahulu, ba mwa Gati, mi ba bulaiwa ki Davida ni batu ba hae.
2SA.22.1	Ye ki yona pina ye opelezwi Muñ'a Bupilo ki Davida, Muñ'a Bupilo ha s'a mu pilisize ku Saule ni kwa lila za hae kamukana.
2SA.22.2	Muñ'a Bupilo ki mupilisi wa ka.
2SA.22.2	Ki sisabelo sa ka se si tiile.
2SA.22.3	Mulimu wa ka ki sisilelezo sa ka,
2SA.22.3	mi ha ni inzi ni yena ni pilile.
2SA.22.3	Wa ni sileleza sina tebe.
2SA.22.3	Wa ni lwanela, mi na iketa.
2SA.22.3	Ki mupilisi wa ka.
2SA.22.3	Wa ni sileleza ni ku ni lamulela
2SA.22.3	mwa butata.
2SA.22.4	Ni biza Muñ'a Bupilo,
2SA.22.4	mi wa ni pilisa kwa lila za ka.
2SA.22.4	Ku lumbekwe Muñ'a Bupilo!
2SA.22.5	Ne ni beilwe mwahali ki mandinda
2SA.22.5	a lifu,
2SA.22.5	ni muunda o sabisa wa ni apesa.
2SA.22.6	Lifu la ni tateza ka mihala ya lona,
2SA.22.6	mi libita la ni teela siteo.
2SA.22.7	Mwa butata bwa ka
2SA.22.7	na biza Muñ'a Bupilo.
2SA.22.7	Na kupa tuso ku Mulimu wa ka.
2SA.22.7	A utwa linzwi la ka
2SA.22.7	a li mwa Tempele ya hae,
2SA.22.7	mi a utwa sililo sa ka ha ni kupa tuso.
2SA.22.8	Cwale lifasi la nyanganya,
2SA.22.8	mi la zikinyeha.
2SA.22.8	Mitomo ya lihalimu ya nyungana,
2SA.22.8	mi ya shekesha,
2SA.22.8	kakuli Mulimu n'a nyemile!
2SA.22.9	Kwa zwa musi mwa lingo za hae.
2SA.22.9	Mulilo o cisa ni mashala a tuka
2SA.22.9	a zwa mwa mulomo wa hae.
2SA.22.10	A kwalula lihalimu mi a taha fafasi,
2SA.22.10	a hatile fa lilu le linsu.
2SA.22.11	A fufela fafasi a li fa mukokoto
2SA.22.11	wa kerubimi.
2SA.22.11	A shulumuka fa mafufa a moya.
2SA.22.12	A ikwahela ka lififi.
2SA.22.12	Malu a makima a pula a mu beile
2SA.22.12	mwahali.
2SA.22.13	Mwa lumonyi lo lu mu monyehela
2SA.22.13	kwa zwa mashala a tuka.
2SA.22.14	Cwale Muñ'a Bupilo a luma
2SA.22.14	mwa lihalimu,
2SA.22.14	mi linzwi la Muambakani ya Pahami
2SA.22.14	la utwahala.
2SA.22.15	A posa masho, mi a hasanya lila
2SA.22.15	za hae.
2SA.22.15	A ba matisa ka mamonyi a benya.
2SA.22.16	Lilaho la liwate la bonahala,
2SA.22.16	mi mitomo ya lifasi ya yepululwa,
2SA.22.16	Muñ'a Bupilo h'a kalimela lila
2SA.22.16	za hae,
2SA.22.16	mi a ba honela ka buhali.
2SA.22.17	Muñ'a Bupilo a otolola lizoho la hae
2SA.22.17	ku zwa kwa lihalimu,
2SA.22.17	mi a t'o ni swala.
2SA.22.17	A ni cimbula mwa buliba.
2SA.22.18	A ni lamulela ku ba ba ni toile,
2SA.22.18	kwa lila za ka, ba ba ne ba ni fita
2SA.22.18	kwa maata!
2SA.22.19	Ba t'o ni lwanisa
2SA.22.19	ha ne ni li mwa ziezi,
2SA.22.19	kono Muñ'a Bupilo a ni sileleza.
2SA.22.20	A ni zwisa mwa kozi.
2SA.22.20	A ni pilisa kakuli ne ni mu tabisa.
2SA.22.21	Muñ'a Bupilo u ni fa mupuzo
2SA.22.21	kakuli ni lukile,
2SA.22.21	mi wa ni fuyaula
2SA.22.21	kakuli ha ni na mulatu.
2SA.22.22	Ni bulukile mulao wa Muñ'a Bupilo.
2SA.22.22	Ha ni si ka fetuhela Mulimu wa ka.
2SA.22.23	Ni mamezi milao ya hae kamukana.
2SA.22.23	Ha ni si ka hana litaelo za hae.
2SA.22.24	Wa ziba kuli ha ni na koli,
2SA.22.24	ni kuli ni ipulukile kwa bumaswe.
2SA.22.25	Mi cwale u ni fa mupuzo
2SA.22.25	kakuli ni lukile,
2SA.22.25	kakuli wa ziba kuli ha ni na mulatu.
2SA.22.26	Wena, Muñ'a Bupilo,
2SA.22.26	wa sepahala ku ba ba sepahala,
2SA.22.26	ni ku ba ba si na koli,
2SA.22.26	u lukile hahulu.
2SA.22.27	U kenile ku ba ba kenile,
2SA.22.27	kono u bambabile ku ba ba maswe.
2SA.22.28	U pilisa ba ba ishuwile,
2SA.22.28	kono u kokobeza ba ba ikuhumusa.
2SA.22.29	Wena, Muñ'a Bupilo, u liseli la ka.
2SA.22.29	U felisa lififi la ka.
2SA.22.30	U ni fa maata a ku lwanisa lila
2SA.22.30	za ka,
2SA.22.30	maata a ku tula makwakwa a bona.
2SA.22.31	Mulimu yo, likezo za hae li kondile
2SA.22.31	cwañi!
2SA.22.31	Manzwi a hae a sepahala cwañi!
2SA.22.31	U swana ni tebe
2SA.22.31	ku bao kaufela ba ba bata silelezo
2SA.22.31	ya hae.
2SA.22.32	Muñ'a Bupilo a nosi
2SA.22.32	ki yena Mulimu.
2SA.22.32	Mulimu a nosi
2SA.22.32	ki yena feela mapilelo a luna.
2SA.22.33	Mulimu yo,
2SA.22.33	ki yena sisabelo sa ka se si tiile.
2SA.22.33	U sileleza nzila ya ka.
2SA.22.34	 U ni hatisa hande sina lizwii.
2SA.22.34	Wa ni babalela ni fa malundu.
2SA.22.35	U ni luta ku tabana,
2SA.22.35	kuli ni kone ku sebelisa buta
2SA.22.35	bo bu tiile ka ku fitisisa.
2SA.22.36	Wena, Muñ'a Bupilo, u ni sileleze,
2SA.22.36	mi u ni pilise.
2SA.22.36	Tuso ya hao i ni bubanisize.
2SA.22.37	U ni pimisize kwa ku hapiwa,
2SA.22.37	mi ha ni si ka komiwa ni kamuta.
2SA.22.38	Ni lelekisa lila za ka
2SA.22.38	ni ku li timeza.
2SA.22.38	Ha ni li tuheli ku fitela ni li tula.
2SA.22.39	Ni li wiseza fafasi,
2SA.22.39	mi ha li koni ku zuha.
2SA.22.39	Li lapalala li tuzwi
2SA.22.39	kwatas'a mahutu a ka.
2SA.22.40	U ni fa maata a ku tabana
2SA.22.40	ni ku koma lila za ka.
2SA.22.41	U lelekisa lila za ka.
2SA.22.41	Ni yundisa ba ba ni toile.
2SA.22.42	Li bata tuso,
2SA.22.42	kono ha ku na ya ka li pilisa.
2SA.22.42	Li biza Muñ'a Bupilo,
2SA.22.42	kono h'a alabi.
2SA.22.43	Na li pyata,
2SA.22.43	mi li fetuha sina liluli.
2SA.22.43	Na li hatikela,
2SA.22.43	sina mo ni hatikelela sileze
2SA.22.43	mwa nzila.
2SA.22.44	U ni pilisize kwa batu
2SA.22.44	ba ba ka ba bafetuheli,
2SA.22.44	mi u sa ni ezize mubusi wa manaha.
2SA.22.44	Batu be ne ni sa zibi
2SA.22.44	ba se ba li mwa puso ya ka.
2SA.22.45	Balicaba ba ni kandelela.
2SA.22.45	Ha ba ni utwa, ba mamela.
2SA.22.46	Ba felelwa ki sepo,
2SA.22.46	mi ba taha ba nze ba njanja
2SA.22.46	ku zwa mwa makwakwa a bona.
2SA.22.47	Muñ'a Bupilo wa pila!
2SA.22.47	Ku lumbekwe mulamuleli wa ka!
2SA.22.47	Mulimu ki mupilisi wa ka ya maata!
2SA.22.47	Mu tumise butuna bwa hae!
2SA.22.48	U ni fa maata a ku tula lila za ka.
2SA.22.48	U kokobeza macaba fapil'a ka.
2SA.22.49	U ni lamulela kwa balwanisi
2SA.22.49	ba ka.
2SA.22.49	Wena, Muñ'a Bupilo,
2SA.22.49	u ni konise ku tula lila za ka,
2SA.22.49	mi u ni sileleze kwa batu
2SA.22.49	ba ba buhali.
2SA.22.50	 Mi kihona ni ta ku lumba mwahal'a
2SA.22.50	mafasi.
2SA.22.50	Ni ta ku opelela lipina za ku ku lumba.
2SA.22.51	Mulimu u fa ku tula ko kutuna
2SA.22.51	ku mulena y'a iketezi.
2SA.22.51	U bonisa lilato le li sa feli ku yena,
2SA.22.51	ili ku Davida ni baikulu ba hae
2SA.22.51	kuya kuile.
2SA.23.1	Ki a manzwi a Davida a mafelelezo. Davida mwan'a Jese n'a li mutu ya n'a pahamisizwe ki Mulimu, ya n'a ketilwe ki Mulimu wa Jakobo ku ba mulena, mi ki yena ya n'a li mulukisi wa lipina za Isilaele. Davida a li,
2SA.23.2	“Moya wa Muñ'a Bupilo
2SA.23.2	u bulela ka na.
2SA.23.2	Linzwi la hae li fa milomo ya ka.
2SA.23.3	Mulimu wa Isilaele u bulezi,
2SA.23.3	musilelezi wa Isilaele u ize ku na,
2SA.23.3	‘Mulena a buse ka mulao,
2SA.23.3	a buse ka ku saba Mulimu.
2SA.23.4	Ya cwalo u swana ni lizazi
2SA.23.4	ha li pazula kakusasana
2SA.23.4	ku si na malu,
2SA.23.4	lizazi le li benya-benyisa bucwañi,
2SA.23.4	pula ha i se i kalile.’
2SA.23.5	“Mi Mulimu u ta tohonolofaza cwalo
2SA.23.5	baikulu ba ka,
2SA.23.5	kakuli u isweli ni na bulikani
2SA.23.5	bo bu lukile,
2SA.23.5	bo bu tiile, bwa kamita.
2SA.23.5	Ki zona zeo feela ze ni bata.
2SA.23.5	Ki zona ze ka ni konisa ku tula,
2SA.23.5	mi luli Mulimu u ta li kondisa.
2SA.23.6	Kono batu ba ba hana Mulimu
2SA.23.6	ba swana ni miutwa ye latwa feela,
2SA.23.6	ye sa konwi ku swalwa ka mazoho.
2SA.23.7	Ba kona ku swalwa feela ka sipi
2SA.23.7	kamba lilumo.
2SA.23.7	Fohe, ba ta ciswa kaufela
2SA.23.7	ba fele mbuu.”
2SA.23.8	Mabizo a masole ba Davida ba ba tumile ki a. Joshebu-Bashebeti wa kwa Takemoni n'a li muzamaisi wa Lindume ze Talu. A lwanisa batu ba mianda ye supile ka u li muñwi ka lilumo la hae, mi kaufel'a bona a ba bulaela mwa ndwa.
2SA.23.9	Wa bubeli kwa lindume zeo ze talu n'e li Eliazare, mwan'a Dodai ni muikulu wa Akoka. Ka nako ye ñwi, yena ni Davida ba lwanisa Mafilisita ba ba ne ba kopani ku y'o lwana. Maisilaele ba kuta mwamulaho. 
2SA.23.10	Kono yena a siyala a yemi, mi a lwanisa Mafilisita mane lizoho la hae la ba ni singonyi, mi a palelwa ku lisela mukwale wa hae. Lizazi leo Muñ'a Bupilo a tula ndwa ye tuna ka yena. Ndwa ha i se i felile, Maisilaele ba kutela kw'a n'a inzi Eliazare, ku y'o tubula ba ba shwile liapalo za ndwa.
2SA.23.11	Wa bulalu kwa lindume zeo ze talu n'e li Sama mwan'a Agee wa kwa Harari. Mafilisita ne ba kopani kwa Lehi, ko ku ne ku na ni simu ya manawa. Maisilaele ba saba Mafilisita. 
2SA.23.12	Kono Sama a siyala a yemi mwa simu, a i sileleza mi a bulaya Mafilisita. Zazi leo hape, Muñ'a Bupilo a tula ndwa ye tuna ka yena.
2SA.23.13	Nako ya kutulo ha i s'e li fakaufi, ba balalu ku Ba Mashumi a Malalu ba shetumukela ku Davida kwa liñope la Adulami, kanti sitopa sa Mafilisita ne si tibelezi mwa Musindi wa Refaimi. 
2SA.23.14	Ka yona nako yeo, Davida n'a li mwa sisabelo, mi sitopa sa Mafilisita ne si li mwa Betelehema. 
2SA.23.15	Davida a kenelwa ki takazo ye tuna hahulu, a li, “Mawee, kambe ne ni ka fumana mutu ya n'a ka ni nwisa mezi a mwa siliba se si kwatuko a munyako wa Betelehema!” 
2SA.23.16	Masole bao ba balalu, ba ba tumile, ba isinenekeza mwahal'a mafulo a Mafilisita, ba y'o ka mezi mwa siliba, mi ba a tisa ku Davida. Kono h'a si ka a nwa. Bakeñisa ku nwa, a' sulelela fafasi ku ezeza Muñ'a Bupilo sitabelo. 
2SA.23.17	A li, “Muñ'a Bupilo, ne ni si ke na nwa mezi ao. Kakuli ku a nwa, ne ku ka swana ni ku nwa mali a banna ba, ba ba itombozi bupilo bwa bona!” Mi kamukwaocwalo a hana ku a nwa.
2SA.23.17	Ze, ki zona likezo za bundume bwa masole bao ba balalu ba ba tumile.
2SA.23.18	Abishai, munyan'a Joabi, mwan'a Zeruya, n'a li muzamaisi wa likolo la lindume ze mashumi a malalu ze n'e tumile hahulu. A lwanisa batu ba mianda ye milalu ka lilumo la hae, a ba bulaya, mi a tuma mwahal'a likolo leo. 
2SA.23.19	N'e li yena ya n'a tumile hahulu mwa likolo la ba mashumi a malalu, mi a ba muzamaisi wa bona, kono n'a si ka tuma hahulu sina yo muñwi wa ba balalu bani.
2SA.23.20	Benaya, mwañ'a Jehoyada wa kwa Kabizeele, n'a li musole ya tumile. N'a ezize likezo za bundume. A bulaya batu ba babeli, ili balwani ba batuna ba Moabi. Zazi le ne si andile silami, a kena mwa mukoti, mi a y'o bulaya tau. 
2SA.23.21	Hape a bulaya Muegepita, ili munna yo mutuna ya n'a sweli lilumo. Benaya a lwana ni yena ka mulamu, a yubula Muegepita lilumo mwa mazoho, mi a mu bulaya ka lona. 
2SA.23.22	Ze, ki zona likezo za bundume bwa Benaya. 
2SA.23.23	N'a zwile mubano ku Ba Mashumi a Malalu kono n'a si ka tuma sina Ba Balalu. Davida a mu eza muzamaisi wa mapolisa ba hae.
2SA.23.24	Ba bañwi ba likolo la Ba Mashumi a Malalu n'e li,
2SA.23.24	Azaele munyan'a Joabi,
2SA.23.24	Elhanani mwan'a Dodo wa kwa Betelehema,
2SA.23.25	Sama ni Elka ba kwa Harodo,
2SA.23.26	Helezi wa kwa Palati,
2SA.23.26	Ira mwan'a Ikeshi wa kwa Tekoa,
2SA.23.27	Abiezere wa kwa Anatota,
2SA.23.27	Mebunai wa kwa Hushati,
2SA.23.28	Zalumoni wa kwa Akoka,
2SA.23.28	Maharai wa kwa Netofa,
2SA.23.29	Helebi mwan'a Baana wa kwa Netofa,
2SA.23.29	Itai mwan'a Ribai wa kwa Gibeya ku ba Benjamine,
2SA.23.30	Benaya wa kwa Piratoni,
2SA.23.30	Hidai wa kwa misindi ye fakaufi ni Gaashi,
2SA.23.31	Abi-aliboni, wa kwa Aribati
2SA.23.31	Azimaveti wa kwa Barikumu,
2SA.23.32	Eliaba wa kwa Shaaliboni,
2SA.23.32	bana ba Jasheni, Jonatani,
2SA.23.33	Sama ni Akiami mwan'a Sharari wa kwa Harari,
2SA.23.34	Elifeleti mwan'a Akasibai wa kwa Maakati,
2SA.23.34	Eliami mwan'a Akitofele wa kwa Gilo,
2SA.23.35	Hezerai wa kwa Kirimele,
2SA.23.35	Paarai wa kwa Aribi,
2SA.23.36	Igali mwan'a Natani wa kwa Zoba,
2SA.23.36	Bani wa kwa Gadi,
2SA.23.37	Zeleki wa kwa Amnoni,
2SA.23.37	Nahari wa kwa Beeroti ili mulwali wa litabaniso za Zeruya mwana Joabi,
2SA.23.38	Ira ni Garebi ba kwa Itira,
2SA.23.39	ni Uria wa Muhiti.
2SA.23.39	Kaufel'a bona n'e li masole ba mashumi a malalu ni ba supile ba ba tumile.
2SA.24.1	Ka nako ye ñwi hape Muñ'a Bupilo a nyemela batu ba Isilaele, mi a ba tahiseza butata ka Davida. Muñ'a Bupilo a li ku yena, “Zamaya, u y'o bala batu ba Isilaele ni ba Juda.” 
2SA.24.2	Cwale Davida a li ku Joabi, muzamaisi wa mpi ya hae, “U ye ni manduna bao kwa masika kamukana a Isilaele, ku zwa kwa makalelo a naha mane ku y'o fita kwa mafelelezo a yona, mi u bale batu. Ni bata ku ziba fo ba kuma.”
2SA.24.3	Kono Joabi a alaba mulena, a li, “Muñ'a ka, Muñ'a Bupilo, Mulimu wa hao, a atise batu ba Isilaele hahulu ku fita fo ba kuma ka nako ye, mi u pile kuli u be u bone fo ba ka kuma. Kono hande-nde muñ'a ka, se si ku batisa ku eza cwalo ki sika mañi?” 
2SA.24.4	Kono mulena a laela Joabi ni manduna ba hae kuli ba mamele litaelo za hae. Kiha ba mu siya, mi ba y'o bala batu ba Isilaele.
2SA.24.5	Ba sila Jordani, mi ba y'o tibelela kwa mboela wa Aroere, munzi o mwa musindi, mwa naha ya Gadi. Ku zwa fo, ba ya kwa mutulo wa Jezeri. 
2SA.24.6	Ba ya ni kwa Giliadi, ni Kadeshi, mwa naha ya Mahiti. Kiha ba ya mwa naha ya Dani. Ku zwa mwa Dani ba potoloha kwa wiko ku ya kwa Sidoni. 
2SA.24.7	Cwale ba liba kwa mboela, kwa munzi o tiisizwe wa Tire, kwa minzi kaufela ya Mahivi ni Makanana, mi kwa mafelelezo ba ya kwa Beeresheba ili kwa mboela wa naha ya Juda. 
2SA.24.8	Mwamulaho a likweli ze supile ni ze peli ni mazazi a mashumi a mabeli ba kutela kwa Jerusalema, ha ba se ba zamaile naha kamukana. 
2SA.24.9	Ba y'o bihela mulena palo ya banna kaufela ba ba lukela busole, kuli ki ba likiti ze mianda ye supile ka u li muñwi mwa Isilaele ni likiti ze mianda i ketalizoho mwa Juda.
2SA.24.10	Kono Davida ha s'a felize ku bala batu, a kala ku katazwa ki lizwalo, mi a li ku Muñ'a Bupilo, “Ni fosize hahulu ka ku eza cwalo! U ni swalele, Muñ'a Bupilo. Ni ezize ka bukuba luli!”
2SA.24.11	Habusa kakusasa, Davida h'a si ka zuha kale Muñ'a Bupilo a li ku mupolofita Gadi, muboni wa Davida, 
2SA.24.12	“Zamaya, u y'o bulelela Davida kuli ni ta mu fa ku iketelela fa lika ze talu. Y'a ta keta, ki yona ye ni ta eza.” 
2SA.24.13	Gadi a ya ku yena, a mu bulelela s'a n'a bulezi Muñ'a Bupilo, mi a buza, a li, “S'o keta ki sifi? Miaha ye milalu ya tala mwa naha ya hao, kapa likweli ze talu u nz'o saba lila za hao, kamba mazazi a malalu a matuku mwa naha ya hao? Cwalehe, nahana mi u ni bulelele kalabo ye ni ta kutiseza ku Muñ'a Bupilo.
2SA.24.14	Davida a li, “Ni keni mwa ziezi! Kono ha ni lati ku utwiswa butuku ki batu. Lu utwiswe butuku ki Muñ'a Bupilo, kakuli yena u na ni makeke.” 
2SA.24.15	Cwale Muñ'a Bupilo a tisa butuku mwa Isilaele ku kala kakusasa, mane ku y'o fita nako y'a n'a tomile. Ku zwa kwa makalelo a naha ku isa kwa mafelelezo a yona, kwa shwa Maisilaele ba likiti ze mashumi a supile. 
2SA.24.16	Lingeloi la Muñ'a Bupilo ha ne li se li bata ku sinya Jerusalema, Muñ'a Bupilo a kutisa pilu ya hae kwa ku utwisa batu butuku, mi a li kwa lingeloi le ne li ba bulaya, “Tuhela! Ku likani!” Lingeloi ne li se li li kwa sihoto sa Arauna wa Mujebusi.
2SA.24.17	Davida a bona lingeloi le ne li bulaya batu, mi a li ku Muñ'a Bupilo, “Ki na ya na ni mulatu. Ki na ya fosize. Bo nalimai ba, ba ezizeñi? Kambe u utwisize na ni lubasi lwa ka butuku!”
2SA.24.18	Ka lona lizazi leo Gadi a ya ku Davida, mi a li ku yena, “Zamaya kwa sihoto sa Arauna, u y'o yahela Muñ'a Bupilo katala.” 
2SA.24.19	Davida a utwa taelo ya Muñ'a Bupilo, mi a ya, sina mw'a n'a mu bulelezi Gadi. 
2SA.24.20	Arauna h'a talima, a bona mulena ni manduna ba hae ba taha ku yena. A t'o ikwiseza fafasi fapil'a Davida. 
2SA.24.21	Mi a buza, a li, “Muñ'a ka! U til'o ezañi kwanu?”
2SA.24.21	Davida a alaba, a li, “Ni til'o leka sihoto sa hao, ni yahele Muñ'a Bupilo katala, kuli ni yemise butuku bo.”
2SA.24.22	Arauna a li, “U si nge, muñ'a ka, mi u fe Muñ'a Bupilo s'o bata kamukana. Lipulu ki ze za ku eza sitabelo fa katala. Hape lijoko za zona ki ze hamoho ni mabala fo ku pulelwa. A tuse kwa ku tumbulisa mulilo.” 
2SA.24.23	Arauna a fa mulena lika zeo kamukana, mi a li ku yena, “Muñ'a Bupilo, Mulimu wa hao a amuhele mpo ya hao.”
2SA.24.24	Kono mulena a alaba, a li, “Batili, ni ta ku lifa. Ha ni na ku fa Muñ'a Bupilo, Mulimu wa ka, mpo ye ni si ka zwiseza se siñwi.” Mi a leka sihoto ni lipulu ka muwaya-waya wa silivela o eza mashumi a ketalizoho. 
2SA.24.25	A yaha katala ka Muñ'a Bupilo hona fo, mi a eza sitabelo sa ku cisa ni sitabelo sa ku tiisa bulikani. Muñ'a Bupilo a alaba tapelo ya hae, mi butuku bwa fela mwa Isilaele.
1KI.1.1	Mulena Davida n'a s'a supezi hahulu, mi n'a sa koni ku futumalelwa, niha n'a apeswa likubo. 
1KI.1.2	Cwale manduna ba hae ba li ku yena, “Mulena, lu ku fumanele kalibe ya ta ina ni wena ni ku ku babalela. U ta lobala kwatuko a hao kuli u futumalelwe.” 
1KI.1.3	Cwale kwa batwa musizana yo munde hahulu mwa Isilaele kamukana. Ba fumana Abishagi mwa Shuneme, mi ba mu tisa ku mulena. 
1KI.1.4	Niha n'a li yo munde hahulu cwalo, mi a libelela mulena ni ku mu babalela, mulena h'a si ka lobala ni yena.
1KI.1.5	 Adonija, mwan'a Davida ni Hagiti, n'a lakaza ku ba mulena. A ipatela likalaki ni lipizi, ni banna ba mashumi a ketalizoho ba ku mu etelela. 
1KI.1.6	Davida n'a si ka mu kalimela ka se siñwi s'a eza ni kamuta. N'a li munna yo munde hahulu mi n'a tatama Abisalomi kwa ku pepwa. 
1KI.1.7	Cwale a bulela ni Joabi, ya n'a pepilwe ki musali ya n'a bizwa Zeruya, mi hape a eza cwalo ni ku muprisita Abiatare, mi bao ba lumela ku mu tusa mwa mulelo wa hae. 
1KI.1.8	Kono muprisita Zadoki, Benaya mwan'a Jehoyada, mupolofita Natani, Shimei, Rei, ni mapolisa ba Davida ne ba sa yemeli Adonija.
1KI.1.9	Ka zazi le liñwi Adonija a eza sitabelo sa lingu, lipoho ni manamani a nunisizwe hande. Sitabelo seo a si ezeza kwa Licwe la Noha ili fakaufi ni liwelu-welu la Eni-Rogeli. A memela kwa mukiti wo wa sitabelo bana ba bañwi ba Mulena Davida ni manduna ba hae ba ba ne ba zwa mwa Juda. 
1KI.1.10	Kono n'a si ka mema Salumoni, mwanahabo wa ku musali u sili, mupolofita Natani, Benaya kamba mapolisa ba mulena.
1KI.1.11	 Cwale Natani a ya ku Bati-Sheba, m'ahe Salumoni, mi a mu buza, a li, “Ha u si ka utwa kuli Adonija, mwan'a Hagiti, u ikezize mulena, nji? Mi hape Mulena Davida h'a zibi taba yeo! 
1KI.1.12	Haiba u bata ku ipilisa, hamohocwalo ni mwan'a hao Salumoni, ni ku eleza kuli u eze cwana. 
1KI.1.13	U akufe kapili, u ye ku Mulena Davida, mi u y'o li ku yena, ‘Muñ'a ka, kana n'o si ka ni sepisa ka luci kuli mwan'a ka Salumoni ki yena ya n'a ta ku yola? Cwale kiñihe Adonija ha s'a li mulena?’ ” 
1KI.1.14	Natani a ekeza, a li, “Cwale ha u sa bulela ni Mulena Davida, ni ta kena ni t'o tiisa taba ya hao.”
1KI.1.15	Cwale Bati-Sheba a ya ku mulena mwa muzuzu wa hae. Davida n'a s'a supezi hahulu, mi n'a babalelwa ki Abishagi, musizana yani wa kwa Shuneme. 
1KI.1.16	Bati-Sheba a kandelela fapil'a mulena, mi mulena a mu buza, a li, “U batañi?”
1KI.1.17	A alaba, a li, “Muñ'a ka, u kile wa ni sepisa, ka ku konka ka libizo la Muñ'a Bupilo, Mulimu wa hao, kuli mwan'a ka Salumoni ki yena ya ta ba mulena mwamulaho wa hao. 
1KI.1.18	Kono Adonija s'e li yena mulena, mi wena ha u na s'o ziba ka taba yeo. 
1KI.1.19	Mane s'a ezize sitabelo sa lipoho ze ñata, lingu ni manamani a nunisizwe. U memile bana ba hao kamukana, muprisita Abiatare, ni Joabi muzamaisi wa mpi ya hao. Bao kaufela u ba bizelize kwa mukiti, kono h'a si ka biza mwan'a hao Salumoni. 
1KI.1.20	Cwalehe muñ'a ka, batu kaufela ba Isilaele ba talimezi ku wena kuli u ba bulelele ya ta ba mulena. 
1KI.1.21	Haiba u sa ezi cwalo, mwamulaho a lifu la hao, na, ni mwan'a ka Salumoni, lu ta kena mwa ziezi.”
1KI.1.22	Musali yo, n'a sa bulela cwalo Natani h'a fitile. 
1KI.1.23	Mulena h'a bulelelwa kuli mupolofita Natani u fitile, Natani a kena, mi a kubama fapil'a mulena, 
1KI.1.24	A li, “Muñ'a ka, kikuli n'o s'o zibisize kuli Adonija ki yena ya ta ba mulena, nji? 
1KI.1.25	Kacenu le, u il'o eza sitabelo sa lipoho ze ñata, lingu ni manamani a nunisizwe, mi u memile bana ba hao kamukana, Joabi muzamaisi wa mpi ya hao, ni muprisita Abiatare. Ka nako yona ye, ba sweli ku eza mukiti ba nze ba huweleza, ba li, ‘U pile lilimo ze ñata Mulena Adonija!’ 
1KI.1.26	Kono h'a si ka ni biza, shangwe. H'a si ka biza ni muprisita Zadoki, kamba Benaya, mane nihaili Salumoni. 
1KI.1.27	Kana ki wena mulena ya lumelezi taba ye, u si ka zibisa nihaili manduna ba hao bakeñisa ya ta ku yola?”
1KI.1.28	Mulena Davida a li, “Biza Bati-Sheba, a kene hape.” A kena, mi a t'o yema fapil'a hae. 
1KI.1.29	Cwale a li ku yena, “Ni ku sepisa ka Muñ'a Bupilo, Mulimu ya pila, ya ni pilisize mwa liziezi za ka kamukana. 
1KI.1.30	Kacenu ni ta buluka sepiso ye ne ni ku sepisize ka libizo la Muñ'a Bupilo, Mulimu wa Isilaele, kuli mwan'a hao Salumoni ki yena ya ka ni yola, a be mulena.”
1KI.1.31	Bati-Sheba a kubama, mi a li, “Mulen'a ka a pile kuya kuile!”
1KI.1.32	Cwale Mulena Davida a laela kuli Zadoki, Natani ni Benaya ba bizwe. Ba taha ku mulena. 
1KI.1.33	A li ku bona, “Mu nge manduna ba kuta ya ka. Mu pahamise mwan'a ka Salumoni fa mbongolo ya ka, mi mu mu sindekete kwa liwelu-welu la Gihoni. 
1KI.1.34	Kwateñi Zadoki ni Natani ba ka y'o mu yolisa kuli a be mulena wa Isilaele. Cwale mu lize litolombita, mi mu huweleze, mu li, ‘Mulena Salumoni a pile nako ye telele!’ 
1KI.1.35	Mu mu latelele h'a sa kutela kwanu ku t'o ina fa lubona lwa ka. U ta ni yola, a be mulena, kakuli ki yena ye ni ketile kuli a be mubusi wa Isilaele ni Juda.”
1KI.1.36	Benaya a alaba, a li, “Ku ta ba cwalo. Mi Muñ'a Bupilo, Mulimu wa hao, a tiise coliso ye. 
1KI.1.37	Sina Muñ'a Bupilo mw'a n'a bezi ni wena, muñ'a ka, ku te ku be cwalo ni ku Salumoni, mi a hulise mubuso wa hae ku fita wa hao.”
1KI.1.38	Cwale Zadoki, Natani, Benaya ni mapolisa ba mulena ba pahamisa Salumoni fa mbongolo ya Mulena Davida, mi ba mu isa kwa liwelu-welu la Gihoni. 
1KI.1.39	Zadoki kih'a nga lunaka lwa mafula a olive, lw'a n'a ngile mwa Tende ye Kenile, mi a toza Salumoni. Ba liza tolombita, mi batu kaufela ba huweleza, ba li, “Mulena Salumoni a pile nako ye telele!” 
1KI.1.40	Cwale kamukan'a bona ba mu latelela h'a kuta, ba nze ba lulueza ka tabo, ni ku liza lipala, mane naha ya lumiswa ki lilata la bona.
1KI.1.41	Cwale Adonija ni baenyi ba hae ha ba feza mukiti wa bona, ba utwa lilata. Mi Joabi h'a utwa tolombita, a li, “Lilata le li cwalo, mwa muleneñi, li talusañi?” 
1KI.1.42	Pili a si ka feza ku bulela, kwa fita Jonatani, mwan'a muprisita Abiatare. Adonija a li ku yena, “Kena, Jonatani, mutu ya sepahala. Na bona, u lu tiseza litaba ze nde.”
1KI.1.43	Jonatani a alaba, a li, “Ha ni kolwi kuli ki ze nde. Mulena Davida u yolisize Salumoni! 
1KI.1.44	U lumile Zadoki, Natani, Benaya ni mapolisa ba mulena kuli ba mu sindekete. Ba mu pahamisize fa mbongolo ya mulena. 
1KI.1.45	Mane Zadoki ni Natani ba mu tozelize mafula a coliso kwa liwelu-welu la Gihoni. Cwale ba kutela mwa muleneñi ba nze ba lulueza, ba tabile, mi s'e li siyongili feela mwa hae. Leo ki lona lilata le mu sa z'o utwa. 
1KI.1.46	Cwale, Salumoni s'e li yena mulena. 
1KI.1.47	Ku tuha fo, manduna ba kuta ba il'o shoelela ku mulena yo muhulu, yena Davida, ba li, ‘Mulimu wa hao a tumise hahulu Salumoni ku fita wena, mi mubuso wa hae u hule hahulu mane ku fita wa hao.’ Cwale Mulena Davida a inama fa mumbeta wa hae. 
1KI.1.48	A lapela, a li, ‘Lu lumbeke Muñ'a Bupilo, Mulimu wa Isilaele, ya ketile yo muñwi wa bana ba ka ku ni yola fa bulena, mi ili yena mane ya ni pilisize kuli ni bone coliso ye.’ ”
1KI.1.49	Cwale baenyi ba Adonija ba saba, mi ba hasana kaufela, yo muñwi ni yo muñwi a ikela kw'a lata. 
1KI.1.50	Yena Adonija, ka ku saba hahulu Salumoni, a ya kwa Tende ye Kenile, mi a y'o humalela fa malulu a katala. 
1KI.1.51	Mulena Salumoni a bulelelwa kuli Adonija wa mu saba, ni kuli mane u il'o swalelela fa malulu a katala, mi u ize, “Pili ni bata kuli Mulena Salumoni a konke kuli h'a na ku ni bulaya.”
1KI.1.52	Cwale Salumoni a alaba, a li, “Haiba wa sepahala, ha ku na nihaili milili ya kwa toho ya hae ye ta swalwa. Kono haiba a sa sepahali, u ta shwa.” 
1KI.1.53	Cwale Mulena Salumoni a lumela Adonija. Ba y'o mu kakutula fa katala, ba mu tisa. Adonija a ya ku mulena, a kubama fapil'a hae, mi mulena a li ku yena, “U ye kwa hae.”
1KI.2.1	Cwale Davida ha n'a s'a li fakaufi ni ku shwa, a biza mwan'a hae Salumoni, mi a mu fa likelezo za hae za mafelelezo. 
1KI.2.2	A li, “Nako ya lifu la ka i se i fitile. U tiye, mi u be ni maata. 
1KI.2.3	U eze s'o laelwa ki Muñ'a Bupilo, Mulimu wa hao. U mamele milao ni litaelo za hae kaufela, sina mo li ñolezwi mwa Mulao wa Mushe, ili kuli z'o eza kaufela li konde kamita, ni k'o ya kamukana. 
1KI.2.4	Haiba u eza cwalo, Mulimu u ta buluka sepiso y'a n'a ezize, h'a ni bulelela kuli baikulu ba ka ba ta busa Isilaele haiba ba mamela litaelo za hae ka ku sepahala, ka lipilu ni ka moya wa bona kamukana.
1KI.2.5	 “Ku sa na ni nto ye ñwi hape. Wa hupula s'a n'a ezize Joabi ku na, ka ku bulaya bazamaisi ba babeli ba limpi za Isilaele, bo Abinere mwan'a Nere, ni Amasa mwan'a Jeteri. Wa hupula mw'a n'a ba bulaezi ka nako ya kozo, ili ku kutisa bumaswe ka mafu a ba ba ne ba shwile mwa ndwa. A bulaya batu ba ba si na mulatu, mi cwale ki na, ya na ni buikalabelo ka z'a ezize. 
1KI.2.6	Wa ziba se si lukela ku ezwa ku yena. U si ke wa mu tuhela a shwa lifu la Mulimu.
1KI.2.7	 “Kono u be ni mukekecima kwa bana ba Barizilai, ba kwa Giliadi, mi u ba tokomele kakuli ba kile ba ni babalela, ha ne ni saba muhulwan'a hao Abisalomi.
1KI.2.8	 “Hape ku na ni Shemei, mwan'a Gera, ya zwa mwa munzi wa Bahurimi mwa naha ya Benjamine. N'a kile a ni tapaula maswe zazi ni ya kwa Mahanaimi, kono h'a kile a ni katana kwa Nuka ya Jordani, na mu konka ka luci kuli ha ni na ku mu bulaya. 
1KI.2.9	Kono u si ke wa mu tuhela feela a sa utwiswi butuku. Wa ziba se si lukela ku ezwa, mi u tamehile ku bona kuli a bulaiwe.”
1KI.2.10	Davida a shwa ni a bulukwa mwa Jerusalema. 
1KI.2.11	 N'a bile mulena wa Isilaele ka lilimo ze mashumi a mane. N'a busize lilimo ze supile mwa Heberoni, ni ze mashumi a malalu ka ze talu mwa Jerusalema. 
1KI.2.12	 Salumoni a yola ndat'ahe, mi maata a bulena bwa hae a tiya hahulu.
1KI.2.13	Cwale Adonija, mwan'a musali ya bizwa Hagiti, a ya ku Bati-Sheba m'ahe Salumoni. Bati-Sheba a mu buza, a li, “U til'o ipotela feela, nji?”
1KI.2.13	Adonija a alaba, a li, “Eni.” 
1KI.2.14	Cwale a ekeza, a li, “Ni na ni se ni bata ku kupa ku wena.”
1KI.2.14	Bati-Sheba a mu buza, a li, “Ki sika mañi?”
1KI.2.15	Cwale Adonija a alaba, a li, “Wa ziba kuli ne ni lukela ku ba mulena, ni kuli batu kamukana mwa Isilaele ne ba libelezi cwalo. Kono ha ku si ka ezahala cwalo, mi mane munyan'a ka u bile mulena, kakuli n'e li tato ya Muñ'a Bupilo. 
1KI.2.16	Mi cwale ni na ni kupo i liñwi feela. Na lapela, u si ke wa ni hanisa yona.”
1KI.2.17	 Bati-Sheba a mu buza, a li, “Ki kupo mañi?”
1KI.2.17	Yena a mu alaba, a li, “Na ziba kuli Mulena Salumoni h'a na ku hana, wena ha u mu kupa. Cwale u y'o ni kupela ku yena kuli ni nyale Abishagi, musizana ya zwa kwa Shuneme.”
1KI.2.18	Bati-Sheba a li ku yena, “Ki hande, ni ta bulelela mulen'a ka za hao.”
1KI.2.19	Cwale Bati-Sheba a ya ku mulena ku y'o mu taluseza za kupo ya Adonija. Mulena a yema, mi a lumelisa m'ahe ka likute. Cwale a ina fa lubona lwa hae, mi kwa beiwa lubona lo luñwi lwa m'ahe kwa bulyo. 
1KI.2.20	Cwale m'ahe a li, “Ku na ni ntonyana feela ye ni til'o kupa. U si ke wa ni tima yona.”
1KI.2.20	Mulena a buza, a li, “Ki nto mañi, me? Ha ni na ku ku tima yona.”
1KI.2.21	Yena a alaba, a li, “U lumelele mwanahenu Adonija ku nyala Abishagi.”
1KI.2.22	Mulena a buza, a li, “U ni kupelañi kuli ni lumelele Adonija? Kanti wena u ka swana wa mu kupela nihaili sona situlo sa bulena. Kwand'a zeo hape, mutu yo ki muhulwan'a ka, mi u yemelwa ki muprisita Abiatare ni Joabi!” 
1KI.2.23	Cwale Salumoni a konka ka luci, a li, “Mulimu a ni nge ha ni si ke na bulaya Adonija lona la kacenu le, bakeñisa kupo ya hae ye cwana! 
1KI.2.24	Muñ'a Bupilo u ni tiisize hande mwa situlo sa bulena bwa ndate Davida. Hape a bulukile sepiso ya hae, mi u lu file, na ni baikulu ba ka, mubuso. Cwale ni konka ka Mulimu ya pila kuli Adonija u ta bulaiwa lona la kacenu le!”
1KI.2.25	Cwale Mulena Salumoni a laela Benaya ku y'o bulaya Adonija, mi a y'o mu bulaya.
1KI.2.26	 Cwale Mulena Salumoni a bulelela murprisita Abiatare, a li, “U ye haenu kwa Anatota. U lukela ku shwa, kono ha ni na ku ku bulaya ka nako ye, kakuli i n'e li wena ya n'a tokomela Likwati la Bulikani bwa Muñ'a Bupilo ha n'o inzi ni ndate Davida, mi u nyandile hahulu ni yena mwa liziezi za hae kaufela.” 
1KI.2.27	 Cwale Salumoni a zwisa Abiatare mwa musebezi wa Muñ'a Bupilo, wa buprisita, mi kamukwaocwalo kwa ezahala s'a n'a bulezi Muñ'a Bupilo mwa Shilo ka muprisita Eli ni lusika lwa hae.
1KI.2.28	Joabi a utwa se ne si ezahalile. N'a yemezi Adonija, kono isiñi Abisalomi. Kih'a sabela kwa Tende ye Kenile, a y'o swalelela fa malulu a katala. 
1KI.2.29	Taba ha i se i utwahalile ku Mulena Salumoni kuli Joabi n'a sabezi kwa Tende ye Kenile, ni kuli n'a yemi kwatuko a katala, Salumoni a luma liñusa ku y'o mu buza se si mu sabiselize kwa katala. Joabi a alaba kuli n'a sabezi ku Muñ'a Bupilo kakuli n'a saba Salumoni. Cwale Salumoni a luma Benaya ku y'o bulaya Joabi. 
1KI.2.30	Benaya kih'a ya kwa Tende ye Kenile, mi a li ku Joabi, “Mulena u ku laela kuli u zwe mwa Tende mo.”
1KI.2.30	Kono Joabi a alaba, a li, “Batili, ni ta shwela hona mo.”
1KI.2.30	Benaya a kutela ku mulena, mi a y'o mu taluseza z'a n'a bulezi Joabi.
1KI.2.31	Cwale Salumoni a alaba, a li, “U eze mw'a bulelezi Joabi. U mu bulaye, mi u mu pumbeke. Cwale na, ni lubasi lwa ka, ha lu sa na ku ba ni buikalabelo bwa s'a n'a ezize Joabi ha n'a bulaile batu ba ba si na mulatu. 
1KI.2.32	Muñ'a Bupilo u ta utwisa Joabi butuku bakeñisa lipulao zeo z'a n'a ezize a si ka zibisa ndate Davida. Joabi n'a bulaile banna ba babeli ba ba si na mulatu, ba ba ne ba lukile hahulu ku fita yena, ili bo Abinere muzamaisi wa mpi ya Isilaele, ni Amasa muzamaisi wa mpi ya Juda. 
1KI.2.33	Mulatu wa lipulao za bona u ka ba wa Joabi ni baikulu ba hae kuya kuile. Kono kamita Muñ'a Bupilo u ka na tusa baikulu ba Davida, ba ba ta na ba yola mwa situlo sa hae sa bulena.”
1KI.2.34	Cwale Benaya a ya kwa Tende ye Kenile, a bulaya Joabi, mi ba y'o mu buluka mwa munzi wa habo o mwa libala. 
1KI.2.35	Mulena a beya Benaya ku ba muzamaisi wa mpi mwa sibaka sa Joabi, mi a beya muprisita Zadoki mwa sibaka sa Abiatare.
1KI.2.36	Cwale mulena a lumela Shimei, mi a li ku yena, “U ikahele ndu hona mo mwa Jerusalema. U pile mwateñi, mi u si ke wa zwa mwa muleneñi. 
1KI.2.37	Haiba u ka zwa mwateñi, mi wa sila mulapo wa Kederoni, luli u ta shwa, mi i ta ba mulatu wa hao.”
1KI.2.38	Shimei a alaba, a li, “Ki hande hahulu, muñ'a ka. Ni ta eza m'o bulelezi.” Cwale a pila mwa Jerusalema nako ye telele.
1KI.2.39	Nihakulicwalo, mwamulaho a lilimo ze talu, batanga ba Shimei, ba babeli, ba sabela ku mulena wa Gati, ili Akishi mwan'a Maaka. Cwale Shimei a utwa kuli ne ba li mwa Gati. 
1KI.2.40	A pahama mbongolo ya hae, mi a ya ku Mulena Akishi mwa Gati, ku y'o bata batanga ba hae. A ba fumana, mi a ba kutisa. 
1KI.2.41	Cwale Salumoni n'a utwile s'a n'a ezize Shimei. 
1KI.2.42	A mu lumela, mi a li, “Ne ni ize, u sepise kuli ha u na ku zwa mwa Jerusalema. Mi hape ne ni ku lemusize kuli haiba u ka eza cwalo, luli u ta shwa. Kikuli n'o si ka lumela kuli u ta eza cwalo, nji? 
1KI.2.43	Cwale kikabakalañi ha u si ka buluka sepiso ya hao, mane u tuzi ni taelo ya ka? 
1KI.2.44	Wa ziba hande bunde ni bumaswe kaufela b'o n'o ezize ku ndate, yena Davida. Muñ'a Bupilo u ta ku kutiseza ka z'o ezize. 
1KI.2.45	Kono na, u ta ni fuyaula, mi u ka sileleza mubuso wa Davida kuya kuile.”
1KI.2.46	Cwale mulena a laela Benaya ku y'o bulaya Shimei, mi a y'o mu bulaya. Mubuso wa Salumoni cwale wa tiya.
1KI.3.1	Salumoni a iswala bulikani ni mulena wa Egepita ka ku nyala mwan'a hae. A mu tisa, mi a t'o pila ni yena mwa Munzi wa Davida, ku fitela a feza ku yaha ndu ya hae ya bulena, Tempele ni limota le li potoloha Jerusalema. 
1KI.3.2	Tempele ya Muñ'a Bupilo n'e si ka yahwa kale, mi cwale batu ne ba sa ezezanga litabelo mwa libaka ze pahami za ku lapelela. 
1KI.3.3	Salumoni n'a lata Muñ'a Bupilo, mi n'a latelela litaelo za ndat'ahe Davida, kono ni yena n'a bulayanga lifolofolo ku eza litabelo ni ku ciseza insense mwa libaka ze pahami zeo.
1KI.3.4	 Ka nako ye ñwi a ya kwa Gibioni ku y'o eza litabelo, kakuli ki kona ko, ko ne ku na ni sibaka se si pahami se ne si tumile hahulu. N'a s'a ezelize kwateñi sikiti sa litabelo za ku cisa ka linako ze felile. 
1KI.3.5	Busihu bo, Muñ'a Bupilo a iponahaza ku yena mwa tolo mi a mu buza, a li, “N'o ka lata kuli ni ku feñi?”
1KI.3.6	Salumoni a alaba, a li, “Kamita u bonisize lilato la hao le lituna ku ndate, yena Davida mutang'a hao, kakuli n'a lukile, a na ni niti, mi a sepahala ku wena. Mi u zwezipili u nz'o mu bonisa lilato la hao le lituna, le li sa feli, ka ku mu fa mwana ya busa mwa sibaka sa hae kacenu. 
1KI.3.7	Oho Mulena Mulimu, ki wena ya ni yolisize mwa sibaka sa ndate ku ba mulena, niha ni sa li yo munca hahulu cwana, mi ni sa zibi ku busa. 
1KI.3.8	Ki na yo mwahal'a batu b'o iketezi ku ba ba hao, ili batu ba bañata hahulu, mane ba ba sa konwi ku balwa. 
1KI.3.9	Kabakaleo ni kupa kuli u ni fe butali bo ni tokwa kuli ni buse batu ba hao ka ku luka ni ka swanelo. Hakusicwalo ni ta kona cwañi ku busa batu ba hao ba bañata cwana?”
1KI.3.10	Muñ'a Bupilo a tabela hahulu kupo ya Salumoni. 
1KI.3.11	Kabakaleo a li ku yena, “U kupile butali bwa ku busa hande, bakeñisa ku ikupela bupilo bo butelele, bufumu, kamba lifu la lila za hao. 
1KI.3.12	Kihona luli, ni ta eza s'o ni kupile. Ni ta ku fa butali ni kutwisiso ye tuna hahulu ku fita ya ba ba ne ba li teñi pili ku wena, mane ni ba ba sa taha mwamulaho a hao. 
1KI.3.13	Hape ni ta ku fa ni z'o si ka kupa. U ta ba ni bufumu mi u ta kutekeha, mwa bupilo bwa hao kaufela, ku fita malena ba bañwi kamukana. 
1KI.3.14	Mi haiba u ni utwa ni ku buluka milao ni litaelo za ka, sina mw'a n'a ezelize ndat'aho Davida, ni ta ku pilisa nako ye telele.”
1KI.3.15	Salumoni a zuha, mi a lemuha kuli Mulimu n'a bulela ni yena kwa buloko. Cwale a ya kwa Jerusalema, a y'o yema fapil'a Likwati la Bulikani, mi a ezeza Muñ'a Bupilo litabelo za ku cisa ni za ku tiisa bulikani. Kih'a ezeza manduna ba hae kaufela mukiti.
1KI.3.16	Ka nako ye ñwi mahule ba babeli ba itahisa fapil'a Mulena Salumoni. 
1KI.3.17	Yo muñwi wa bona a li, “Muñ'a ka, musali yo, ni na, lu pila mwa ndu i liñwi. Cwale na, na pepa mwana wa mushimani, musali yo a nz'a li teñi. 
1KI.3.18	Mwamulaho a mazazi a mabeli ni nze ni pepile, ni yena hape a pepa mwana wa mushimani. Ne ku si na mutu ni yo mukana mwa ndu ya luna, haisi luna feela lu ba babeli. 
1KI.3.19	Cwale zazi le liñwi, busihu, h'a li fa buloko a limba mwan'a hae, mi mwana a shwa. 
1KI.3.20	Busihu a zuha, a nga mwan'a ka ni nze ni lobezi, a y'o mu beya fa mumbeta wa hae. Kih'a beya mwana ya shwile fa mumbeta wa ka. 
1KI.3.21	Habusa kakusasa, ha ni zuha kuli ni anyise mwan'a ka, na bona kuli u shwile. Na mu talimisisa hahulu, mi na fumana kuli n'e si yena mwan'a ka.”
1KI.3.22	Kono musali wa bubeli a mu kena mwa hanu, a li, “Batili, mwana ya pila ki wa ka, mi ya shwile ki yena wa hao!”
1KI.3.22	Musali wa pili a mu alaba, a li, “Batili, mwana ya shwile ki wa hao, mi ya pila ki yena wa ka!”
1KI.3.22	Mi cwale ba pihisanela fapil'a mulena.
1KI.3.23	Cwale Mulena Salumoni a li, “Yo muñwi ni yo muñwi wa mina u li mwana ya pila ki yena wa hae, mi ya shwile ki wa yo muñwi.” 
1KI.3.24	A laela kuli ku tiswe mukwale, mi wa tiswa. 
1KI.3.25	Cwale a li, “Mu pazule mwana yo ya pila fahali, mi mu fe musali yo muñwi ni yo muñwi siemba sa hae.”
1KI.3.26	Cwale m'ahe mwana luli, kabakala ku lata hahulu mwan'a hae, a li ku mulena, “Muñ'a ka, u si ke wa bulaya mwana yo! U mu fe yena yo!”
1KI.3.26	Kono musali yo muñwi a li, “U si ke wa mu fa yo muñwi ku luna. U mu pazule feela fahali.”
1KI.3.27	Cwale Salumoni, a li, “Mu si ke mwa bulaya mwana! Mu mu fe musali wa pili. Ki yena m'ahe luli.”
1KI.3.28	Batu ba Isilaele ha ba utwa katulo ya Salumoni, ba mu kuteka hahulu, kakuli cwale ba ziba luli kuli Mulimu u mu file butali bwa ku atula litaba ka ku luka.
1KI.4.1	Mulena Salumoni n'e li mulena wa Isilaele kaufela. 
1KI.4.2	Ba, n'e li bona manduna ba hae ba bahulu.
1KI.4.2	Muprisita yo muhulu n'e li Azaria,
1KI.4.2	mwan'a Zadoki.
1KI.4.3	Bañoli ba kuta n'e li bo Elihorefi
1KI.4.3	ni Akija, bana ba Shisha.
1KI.4.3	Mubuluki wa mañolo n'e li Josafati,
1KI.4.3	mwan'a Akiludi.
1KI.4.4	Muzamaisi wa mpi n'e li Benaya, mwan'a Jehoyada.
1KI.4.4	Baprisita n'e li bo Zadoki ni Abiatare.
1KI.4.5	Mubusisi yo muhulu wa babusisi
1KI.4.5	ba lilalo n'e li Azaria, mwan'a Natani.
1KI.4.5	Muelezi wa mulena n'e li muprisita
1KI.4.5	Zabudi, mwan'a Natani.
1KI.4.6	Yo muhulu ya n'a talima batu
1KI.4.6	ba mwa lapa la mulena n'e li Akishari.
1KI.4.6	Mi ya n'a talima misebezi ya sicaba
1KI.4.6	n'e li Adoniramu, mwan'a Abida.
1KI.4.7	Hape Salumoni a keta banna ba lishumi ka ba babeli ku ba babusisi ba likiliti mwa Isilaele. Bao, ne ba tamehile ku fumanelanga mulena ni ba ndu ya hae lico ze zwa mwa likiliti za bona. Yo muñwi ni yo muñwi n'a na ni ku fumana lico ze likana kweli i liñwi ka silimo. 
1KI.4.8	Cwale ki a mabizo a manduna bao, ni likiliti ze ne ba zamaisa.
1KI.4.8	Beni-Huri mwa naha ya malundu ya Eferaimi,
1KI.4.9	Beni-Dekeri mwa minzi ya Makaza, Saalubimi, Beti-Shemeshi, Eloni, Beti-Hanani,
1KI.4.10	ni Beni-Hesedi mwa minzi ya Aruboto ni Soko ni naha ya Heferi kamukana,
1KI.4.11	Beni-Abinadabi ya n'a nyezi Tafati mwan'a Salumoni, mwa sikiliti sa Doro kaufel'a sona,
1KI.4.12	Baana mwan'a Akiludi, mwa minzi ya Tanaki, Megido ni naha kaufela ya Beti-Sheani,
1KI.4.12	ye fakaufi ni munzi wa Zaretani kwa mboela wa munzi wa Jizireele, mane ku y'o fita kwa munzi
1KI.4.12	wa Abele-Mehola ni munzi wa Jokimeami,
1KI.4.13	Beni-Geberi mwa munzi wa Ramoti mwa Giliadi ni minzi ya litende ye n'e li mwa Giliadi ye n'e li ya ba mushiku wa Jairi mwan'a Manase, ni naha ya Arigobo mwa Bashani, ili minzi ye mituna ye mashumi a silezi mi minzi yeo n'e silelelizwe ka mamota ni ka mikwalelo ya lisipi za kopa fa minyako,
1KI.4.14	Akinadabi mwan'a Ido, mwa munzi wa Mahanaimi,
1KI.4.15	Akimazi ya n'a nyezi Basemati, yo muñwi wa bana ba Salumoni, mwa naha ya Nafetali,
1KI.4.16	Baana mwan'a Hushai, mwa naha ya Asere ni munzi wa Bealoto,
1KI.4.17	Josafati mwan'a Parua, mwa naha ya Isakare,
1KI.4.18	Shimei mwan'a Ela, mwa naha ya Benjamine,
1KI.4.19	ni Geberi mwan'a Uri, mwa naha ya Giliadi ye n'e buswa ki Mulena Sihoni wa Maamori ni Mulena Ogo wa Bashani.
1KI.4.19	Mi hape kwand'a bao ba lishumi ka ba babeli, ne ku na ni mubusisi a li muñwi yo muhulu ya n'a li mubusisi wa naha ya Juda kaufela.
1KI.4.20	Batu ba Juda ni Isilaele n'e li ba bañata hahulu sina mushabati wa fa likamba la liwate. Ne ba ca ni ku nwa, mi ne ba tabile. 
1KI.4.21	 Mubuso wa Salumoni n'o kopanyize linaha kamukana, ku zwa kwa Nuka ya Yuferati mwa upa, ku y'o fita ni kwa Mafilisita mwa wiko, mane ku y'o fita kwa mboela ili kwa mululwani wa Egepita. Ne ba telanga mutelo, mi ne ba li mwatas'a hae ka nako ya bupilo bwa hae kamukana.
1KI.4.22	Lika z'a n'a tokwa Salumoni, ka zazi ni zazi, n'e li lizuma ze mwanda ka mashumi a ketalizoho za bupi bwa buloto bo bu nekile, ni ze mianda ye milalu za bupi bwa mbonyi. 
1KI.4.23	N'a tokwa ni likomu ze lishumi ze utezwi mwa mulaka, ze mashumi a mabeli ze fulisizwe hande, ni lingu ze mwanda, kwand'a lipala, liputi, litolo ni likuhu cwalo.
1KI.4.24	Salumoni a busa naha kaufela ya kwa wiko wa Nuka ya Yuferati, ku zwa kwa Tifisa fa munanga wa Yuferati, ku y'o fita kwa wiko wa munzi wa Gaza. Malena kamukana ba kwa wiko wa Yuferati ne ba li mwatas'a hae, mi n'a pila ka kozo ni linaha kamukana ze fakaufi. 
1KI.4.25	Ka nako ya bupilo bwa hae kamukana, batu ba mwa Juda ni Isilaele kaufela ne ba pila ka buiketo. Lubasi ni lubasi ne lu na ni likota za veine ni za lifeiga.
1KI.4.26	 Salumoni n'a na ni litebule ze likiti ze mashumi a mane za lipizi za likoloi za hae, ni bapahami ba lipizi ba ba eza likiti ze lishumi ka ze peli. 
1KI.4.27	Yo muñwi ni yo muñwi wa babusisi ba hae ba lishumi ka ba babeli n'a zwisanga lico z'a n'a tokwa Mulena Salumoni ni batu kamukana ba ba ne ba canga mwa lapa la hae. Ne ba tisanga lico ni lika kamukana ze n'e tokwahala ka kweli ye ba tomezwi. 
1KI.4.28	Hape, mubusisi yo muñwi ni yo muñwi n'a fa kabelo ya hae ya mabele ni mawawai, ko ne li tokwahala kaufela, i be kwa lipizi za likoloi, kamba kwa limunanu ze sebeliswa.
1KI.4.29	Mulimu a fa Salumoni butali, ngana ni zibo ye tuna hahulu ye sa konwi ku likanyezwa. 
1KI.4.30	Salumoni n'a na ni butali hahulu ku fita banna ba ba butali ba kwa upa, kamba ba ba butali ba kwa Egepita. 
1KI.4.31	 Ki yena ya n'a fita batu kaufela kwa butali. Mane n'a fita ni bo Etani Muezirani, ni bana ba Maholi, ili bo Hemani, Kalukoli ni Darada. Libubo la hae la hasanela mwa linaha kaufela ze fakaufi. 
1KI.4.32	 A ñola linguli ze likiti ze talu ni lipina ze fitelela sikiti. 
1KI.4.33	A bulela hahulu ka za likota ni limela, ku kala ka likota za sidare za kwa Lebanoni mane ku y'o fita kwa macacani a hisopa a mela fa mamota. Hape a bulela ka za lifolofolo, linyunywani, lihahabi ni litapi. 
1KI.4.34	Malena ba mwa lifasi kaufela ba utwa za butali bwa hae, mi ba lumela batu ku yena ku y'o kupa likelezo.
1KI.5.1	Mulena Hiramu wa Tire kamita n'e li mulikan'a Davida, mi cwale h'a utwa kuli Salumoni u yolile ndat'ahe Davida, a lumela lindumeleti ku yena. 
1KI.5.2	Salumoni a mu kutiseza kalabo. 
1KI.5.3	A li, “Wa ziba kuli ndate Davida n'a si ka kona ku yaha Tempele, mw'a n'a ka sebeleza Muñ'a Bupilo, Mulimu wa hae, kabakala lindwa ze ñata z'a n'a lwana ni lila ze n'e mu beile mwahali. A palelwa ku yaha Tempele ku fitela Muñ'a Bupilo a mu konisa ku tula lila za hae kamukana. 
1KI.5.4	Kono cwale Muñ'a Bupilo, Mulimu wa ka, u tisize kozo kwa milulwani kaufela ya naha ya ka. Ha ni na lila, mi ha ni sabi kuli ni ka tahelwa ki ziezi. 
1KI.5.5	 Muñ'a Bupilo n'a kile a sepisa ndate Davida, a li, ‘Mwan'a hao ye ni ta yolisa fa bulena mwamulaho wa hao, u ta ni yahela Tempele.’ Cwale ni hupuzi ku yaha Tempele yeo kuli i be mo ku ta sebelezwa Muñ'a Bupilo, Mulimu wa ka. 
1KI.5.6	Cwale u lume batu ba hao kwa Lebanoni, ba y'o ni lemela likota za sidare. Batu ba ka, ba ka y'o sebeza ni bona, mi ni ta lifa batu ba hao m'o ta hupulela kamukana. Sina ha u ziba kuli batu ba ka ha ba zibi ku lema likota ka bukwala sina batu ba hao.”
1KI.5.7	Hiramu a taba hahulu h'a utwa manzwi a Salumoni, mi a li, “Ku lumbwe Muñ'a Bupilo kacenu, ya file Davida mwana ya butali ku ba mulena wa sicaba se situna cwalo!” 
1KI.5.8	Cwale Hiramu a lumela Salumoni manzwi a, a li, “Ni amuhezi manzwi a hao, mi ni se ni itukiselize ku eza z'o kupile, ni ku lukisa likota za sidare ni mikoma. 
1KI.5.9	Batu ba ka ba ka zwisa likota kwa Lebanoni, ku li tisa kwa liwate, mi ba ka li tama hamoho, ni ku li kutiseza kwa sibaka s'o ta keta wena. Kihona batu ba ka ba ta li tamulula, mi cwale li ta ba mwa maata a batu ba hao. Cwale haili ka wena, ni ku kupa feela kuli u fumanele batu ba ka sico.”
1KI.5.10	Cwale Hiramu a lumela Salumoni likota kaufela za sidare ni mikoma z'a n'a bata. 
1KI.5.11	Yena Salumoni a fa Hiramu buloto bo bu eza masaka a likiti ze lishumi ka ze silezi ni mafula a mande a olive a eza makopokopo a likiti ze lishumi ka ze supile ni si li siñwi, mi zeo, ne li lumelwanga ka silimo ni silimo ku y'o uta batu ba Hiramu.
1KI.5.12	Muñ'a Bupilo a tiisa sepiso ya hae, mi a fa Salumoni butali. Kwa ba ni kozo mwahal'a bo Salumoni ni Hiramu, mane ba eza tumelelano ya ku tusana.
1KI.5.13	Mulena Salumoni a keta batu ba likiti ze mashumi a malalu mwa Isilaele kaufela ku y'o eza musebezi wo wa sicaba. 
1KI.5.14	 A beya Adoniramu ku ba muzamaisi wa bona. A ba alula litopa ze talu za batu ba likiti ze lishumi, mi sitopa se siñwi ni se siñwi ne si na ni ku feza kweli kwa Lebanoni, ni ku t'o pumula likweli ze peli kwa hae. 
1KI.5.15	Hape Salumoni n'a na ni batu ba likiti ze mashumi a supile ka li li liñwi ba ba ne ba beta macwe mwa malundu, ni balwali ba ona ba likiti ze mashumi a supile. 
1KI.5.16	Mi a keta bazamaisi ba likiti ze talu ka mianda ye milalu ku mamela ni ku zamaisa musebezi. 
1KI.5.17	Ka taelo ya Mulena Salumoni ba beta macwe a mande hahulu a matuna, a mutomo wa Tempele. 
1KI.5.18	Batu ba Salumoni ni ba Hiramu hamohocwalo ni banna ba ba zwa mwa munzi wa Gebali, ba lukisa macwe ni likota za ku yahisa Tempele.
1KI.6.1	Ha ku se ku fitile lilimo ze mianda ye mine ka mashumi a supile ni li li liñwi Maisilaele ha ba se ba zwile mwa Egepita, ili ka silimo sa bune sa puso ya Salumoni mwa Isilaele, ka kweli ya bubeli ye n'e bizwa Zivi, Salumoni a kala ku yaha Tempele. 
1KI.6.2	Tempele yeo, mwahali, ne i eza mapeka a mashumi a malalu mwa butelele, a lishumi mwa bupala ni a lishumi ka a ketalizoho ku ya mwahalimu. 
1KI.6.3	Likozwana la makenelo ne li na ni mapeka a ketalizoho mwa bukuswani ni bupala bwa mapeka a lishumi, ili bupala bo bu likana ni bwa Tempele. 
1KI.6.4	Mamota a Tempele n'a na ni mahaulo a kumbani hahulu kwande ku fita mwahali. 
1KI.6.5	Mwa matuko a mamota a kwande ni kwamulaho a Tempele, ne ku yahilwe muyaho o muñwi o n'o na ni mandu a malalu a lundatamani, a butelele bwa mapeka a mabeli ni licika bwa ku ya mwahalimu. 
1KI.6.6	Mwa ndu ya kwatasi, muzuzu o muñwi ni o muñwi n'o eza mapeka a mabeli ni licika mwa bupala, ya fahali ne i eza a malalu, mi ya fahalimu a malalu ni licika. Limota la Tempele ne li nze li ekezeha ku ba busisani fa ndu ye ñwi ni ye ñwi, ili kuli mizuzu i kone ku swalwa ki limota niha ku si na mabaka fo i ta tiyela miambeso.
1KI.6.7	Macwe a n'a yahisizwe Tempele n'a s'a betezwi kw'a n'a katelwa, ili kuli ku si ke kwa ba ni lilata la lisando, lilepe kamba lisebeliso ze ñwi za lisipi Tempele ha i nze i yahiwa.
1KI.6.8	Munyako wa ndu ya mwatasi n'o li kwa neku la bulyo la Tempele. Ne ku na ni mapahamelo a ya mwa ndu ya fahali, mane ku y'o fita ku ya bulalu. 
1KI.6.9	Salumoni a feza ku yaha Tempele. A beya mwateñi lisilelezo za maluli ze n'e ezizwe ka miambeso ni mabala a likota za sidare. 
1KI.6.10	Mandu a lundatamani ao, n'a eza ye ñwi ni ye ñwi mapeka a mabeli ni licika ku ya mwahalimu. N'a ngungekilwe kwa limota la kwande la Tempele ka miambeso ya likota za sidare.
1KI.6.11	Cwale Muñ'a Bupilo a li ku Salumoni: 
1KI.6.12	“Haiba u mamela milao ni litaelo za ka kaufela ni ta ku ezeza se ne ni sepesize ndat'aho, Davida. 
1KI.6.13	Ni ta pila mwahal'a batu ba ka ba Isilaele, hona mwa Tempele ye y'o yaha, mi ha ni na ku ba tuhela.”
1KI.6.14	Cwale Salumoni a feza ku yaha Tempele.
1KI.6.15	Mamota a mwahali n'a apesizwe ka mabala a sidare ku zwa fa bulilo mane ku y'o fita fa sisilelezo sa maluli a mwahalimu. Bulilo bona ne bu ezizwe ka mabala a mikoma. 
1KI.6.16	 Sibaka se si kenile, se si mwahali, se ne si bizwa Sibaka se si Kenile Hahulu, ne si yahezwi kwa mulaho wa Tempele. Ne si na ni butelele bo bu eza mapeka a lishumi, mi ne si kauhanyizwe ki mabala a sidare ku zwa kwa bulilo, mane ku y'o fita kwa situwa sa mwahali. 
1KI.6.17	Sibaka se si Kenile sona, ne si na ni butelele bo bu eza mapeka a mashumi a mabeli. 
1KI.6.18	Ona mabala a sidare ao, n'a kabisizwe ka maswaniso a cakuzwi a lipalisa ze mumani ni ze si ka mumana. Mamota a mwahali kamukana n'a kwahezwi ka mabala a likota za sidare, ili kuli mamota a macwe a si ke a bonahala.
1KI.6.19	Kwa mulaho wa Tempele ne ku yahilwe sibaka se si kenile se si mwahali, ili mo ne ku lukela ku beiwa Likwati la Bulikani bwa Muñ'a Bupilo. 
1KI.6.20	Sibaka se sa mwahali, ne si eza mapeka a lishumi mwa butelele, bupala ni ku ya mwahalimu. Mamota ao kamukana n'a kwahezwi ka gauda. A eza ni katala ka mabala a likota za sidare. 
1KI.6.21	Haili ona mamota a Tempele mwahali kaufela n'a kwahezwi ka gauda, mi mawenge a gauda n'a lepelela fa munyako wa Sibaka se si Kenile Hahulu, ili se ne si kwahezwi ka gauda ni sona. 
1KI.6.22	 Mwahal'a Tempele kaufela ne ku kabisizwe ka gauda, mane ni kona katala ka mwa Sibaka se si Kenile.
1KI.6.23	Libupiwa ze peli ze na ni mafufa ne li ezizwe ka kota ya olive, mi za beiwa mwa Sibaka se si Kenile Hahulu. 
1KI.6.24	Ne li na ni mafufa a mabeli. Lifufa le liñwi ni le liñwi ne li na ni butelele bo bu eza mapeka a mabeli ni licika ili kuli butelele bwa ku zwa kwa mafelelezo a lifufa le liñwi ku isa kwa mafelelezo a le liñwi ne bu eza mapeka a ketalizoho. 
1KI.6.25	Bubeli bwa zona ne li swana ka siyemo ni ka sibupeho. 
1KI.6.26	Se siñwi ni se siñwi ne si na ni butelele bo bu eza mapeka a ketalizoho. 
1KI.6.27	Ne li bapanyizwe mwa Sibaka se si Kenile Hahulu, ili kuli mafufa a zona a pakuzwi a kopanele fahal'a ndu, mi a mañwi a mabeli a y'o toma fa mamota. 
1KI.6.28	 Libupiwa zeo za mafufa ne li apesizwe ka gauda.
1KI.6.29	Mamota a Sibaka se si Kenile ni a Sibaka se si Kenile Hahulu, kaufel'a ona n'a kabisizwe ka maswaniso a cakuzwi a lifolofolo za mafufa, linzalu ni lipalisa. 
1KI.6.30	Nihaili bona bulilo a zona kaufela ne bu apesizwe ka gauda.
1KI.6.31	Munyako wa likwalo ze peli za mabala a likota za olive n'o lukisizwe kwa makenelo a Sibaka se si Kenile Hahulu. Limota la fahalimw'a munyako ne li swana inge buta bo bu obilwe. 
1KI.6.32	Likwalo ne li kabisizwe ka maswaniso a cakuzwi a lifolofolo za mafufa, linzalu ni lipalisa. Likwalo, maswaniso a lifolofolo za mafufa ni linzalu kamukana ne li apesizwe ka gauda. 
1KI.6.33	Kwa munyako o mutuna wa Tempele kwa beiwa mahutu a sikwalo a likota za olive. 
1KI.6.34	Cwale kwa ba ni likwalo ze peli za ku puta, ze ne ezizwe ka mabala a mukoma. 
1KI.6.35	Ne li kabisizwe ka maswaniso a cakuzwi a lifolofolo za mafufa, linzalu ni lipalisa, ili a n'a apesizwe hande ka gauda.
1KI.6.36	Ne ku yahilwe lapa la mwahali le li potolohile Tempele. Mamota a lona n'a na ni mubamba u li muñwi wa mabala a likota za sidare fahalimw'a mibamba ye milalu ya macwe.
1KI.6.37	Mutomo wa Tempele n'o yahilwe mwa kweli ya bubeli, ili kweli ya Zivi, mwa silimo sa bune sa puso ya Salumoni. 
1KI.6.38	Cwale mwa kweli ya busupa ka i liñwi, yona Bulu, ili mwa silimo sa bulishumi ka si li siñwi sa puso ya Salumoni, Tempele ya felelela hande-nde sina mo ne i lalezwi. Salumoni n'a ngile lilimo ze supile ku yaha Tempele.
1KI.7.1	Hape Salumoni a ikahela ndu ya bulena, mi ya mu nga lilimo ze lishumi ka ze talu. 
1KI.7.2	Muzuzu o muñwi, o n'o bizwa Ndu ya Mushitu wa Lebanoni, n'o na ni butelele bo bu eza mapeka a mashumi a ketalizoho, ni mapeka a mashumi a mabeli ka a ketalizoho mwa bupala, ni a lishumi ka a ketalizoho ku ya mwahalimu. Muzuzu wo n'o na ni mibamba ye milalu ya misumo ya sidare, mi mwa mubamba o muñwi ni o muñwi ne ku yemi misumo ye lishumi ka i ketalizoho, ye na ni miambeso fahalimw'a a yona. 
1KI.7.3	Situwa sa mwahali, sona, n'e li sa mabala a sidare, mi ne si ambamani fahalimw'a mandu a libyana. Mandu ao n'a tiisizwe ki misumo. 
1KI.7.4	Fa limota le liñwi ni le liñwi la maneku a mabeli ne ku na ni mibamba ye milalu ya mahaulo. 
1KI.7.5	Minyako ni mahaulo ne i na ni lifulemu, mi mibamba ye milalu ya mahaulo ye n'e li fa limota le liñwi ne i talimani ni mibamba ya ku le liñwi.
1KI.7.6	Muzuzu o muñwi o n'o bizwa Ndu ya Misumo, ona, n'o na ni butelele bo bu eza mapeka a mashumi a mabeli ka a ketalizoho ni a lishumi ka a ketalizoho mwa bupala. Hape ndu yeo ne i na ni malibela a n'a lulezwi, a tiisizwe ki misumo.
1KI.7.7	Hape ni ona Muzuzu wa Lubona o n'o bizwa Ndu ya Katulo, ili mw'a n'a inanga Salumoni h'a atula litaba, n'o kabisizwe ka mabala a likota za sidare ku zwa fa bulilo ku isa kwa situwa.
1KI.7.8	 Haili ndu mw'a n'a pila yena Salumoni, ili ndu ye n'e li mwa lapa le liñwi kwamulaho a Ndu ya Katulo, n'e yahilwe sina miyaho ye miñwi. Hape Salumoni a yahela musal'a hae, yena mwan'a Faro, ndu ye n'e swana ni ya hae.
1KI.7.9	Mandu a kamukana, ku kala kwa mitomo ku y'o fita kwa lituwa, n'a yahilwe ka macwe a n'a betelezwi cimo, a pumilwe ni ku sahiwa hande mwahali ni kwande. 
1KI.7.10	Mitomo ne i ezizwe ka macwe a matuna hahulu a n'a s'a betilwe kale. A mañwi n'a eza mapeka a mane mwa butelele, mi a mañwi mapeka a ketalizoho. 
1KI.7.11	Fahalimw'a ona ne ku na ni macwe a mañwi a n'a pumilwe ka tikanyo. Hape ne ku na ni miambeso ya mabala ya likota za sidare. 
1KI.7.12	Lapa la mulena, ni lapa la mwahali la Tempele, hamohocwalo ni likozwana la makenelo a Tempele, n'a na ni mamota a n'a apesizwe ka mubamba u li muñwi wa mabala a likota za sidare fahalimw'a mibamba ye milalu ni ye milalu ya macwe a betilwe ka bukwala.
1KI.7.13	Cwale Mulena Salumoni a lumela mutu ya n'a bizwa Hiramu, ya n'a li mumbuti wa sikwala, ili ya n'a pila mwa munzi wa Tire. 
1KI.7.14	Ndat'ahe, ya n'a s'a shwile, ne li wa mwa Tire, mi ni yena n'a li sikwala mwa bumbuti. M'ahe n'e li wa lusika lwa Nafetali. Hiramu n'e li mutu ya n'a na ni butali ni bukwala. A lumela pizo ya Mulena Salumoni kuli a be muzamaisi wa musebezi wa kopa kaufela.
1KI.7.15	Cwale Hiramu a sulula misumo ye mibeli ya kopa ye na ni butelele bwa mapeka a supile ka a mabeli, ni bukima bwa mapeka a silezi, mi a i toma kwa munyako wa Tempele. 
1KI.7.16	Hape a eza litoho ze peli za misumo yeo, za butelele bwa mapeka a mabeli ni licika, ili za ku toma fahalimw'a misumo. 
1KI.7.17	Mafelelezo a musumo o muñwi ni o muñwi n'a kabisizwe ka mawenge a indilwe. 
1KI.7.18	Mi ne ku na ni mibamba ye mibeli ya maswaniso a ligaraneti a kopa.
1KI.7.19	Litoho zeo za misumo ne li swana ni mililima ya butelele bwa mapeka a mabeli. 
1KI.7.20	Za tomwa fa litoho za misumo ili fahalimw'a likabisa za mawenge. Cwale mwa mibamba ye mibeli, ye n'e tingulukile toho ye ñwi ni ye ñwi, ne ku na ni likabisa za ligaraneti ze mianda ye mibeli.
1KI.7.21	Hiramu a toma misumo ye mibeli yeo ya kopa fapil'a munyako wa Tempele. Wa kwa neku la mboela n'o bizwa Jakini, mi wa ku mutulo n'o bizwa Boazi. 
1KI.7.22	Litoho zeo za kopa za sibupeho sa mulilima ne li li fahalimw'a misumo.
1KI.7.22	Cwale musebezi kaufela wa misumo wa fela.
1KI.7.23	Hiramu a eza tanga ye cica ya kopa ye na ni butungi bo bu eza mapeka a mabeli ni licika. Butuna bwa mwahali ne bu eza mapeka a ketalizoho. Cwale ku i potoloha kaufela, butuna bwa yona ne bu eza mapeka a lishumi ka a ketalizoho. 
1KI.7.24	Kwa mulomo wa tanga yeo, kwande, ne ku na ni mibamba ye mibeli ya maswaniso a lipalisa ze mumani ya butelele bwa mapeka a lishumi ka a ketalizoho. Mibamba yeo n'e lukiselizwe hamoho ni yona tanga ka nako i liñwi. 
1KI.7.25	Yona tanga ne i tomilwe fa mikokoto ya lipoho za kopa ze lishumi ka ze peli ze ne fulalelani, mi kwa lineku le liñwi ni le liñwi ne ku talimezi lipoho ze talu. 
1KI.7.26	Mukita wa tanga n'o likana ni bupala bwa singandi sa lizoho. Lutingo lwa mulomo wa yona ne lu swana ni lwa mulomo wa komoki. Ne lu kopamezi kwande inge matali a palisa. Tanga yeo ne i tazwa ki mezi a likana mahemele a likiti ze peli ka mianda i ketalizoho.
1KI.7.27	Hape Hiramu n'a ezize likoloi za kopa ze lishumi. Ye ñwi ni ye ñwi ne i na ni butelele bo bu eza mapeka a mabeli, ni a mabeli mwa bupala. Ku ya mwahalimu ne i eza lipeka ni licika. 
1KI.7.28	Ne li ezizwe ka mabala a likanelela mi ne li beilwe mwa lifulemu. 
1KI.7.29	Ne li na ni maswaniso a litau, lipoho, ni lifolofolo ze na ni mafufa, fa mabala. Mi fa lifulemu za ona, ili fahalimu ni mwatas'a litau ni lipoho, ne ku na ni likabisa za lutingo lo lunde hahulu. 
1KI.7.30	Koloi ye ñwi ni ye ñwi i na ni mawili a mane a kopa hamoho ni miambeso ya ona. Mwa maneku a mane ne ku na ni matomelo a mikeke ya kwiti ya ku tapela. Matomelo ao n'a kabisizwe ka maswaniso a lutingo. 
1KI.7.31	Fahalimw'a matomelo ne ku na ni fulemu ye cica fo ne ku beiwa mukeke. Ku ya mwahalimu, fulemu ne i na ni butelele bo bu likana ni licika la lipeka, ni butungi bo bu likana ni lingongo za minwana ze supile. Ne i na ni maswaniso a n'a cakuzwi mwa matuko kaufela. 
1KI.7.32	Butelele bwa mawili ne bu bata ku eza lipeka li li liñwi. Ona mawili ao n'a li kwatas'a likwati la koloi mi yona miambeso ne i ezizwe ka sipi i liñwi ni likoloi. 
1KI.7.33	Mawili a zona n'a swana inge a kalaki. Miambeso, mialo ya mawili, masipoko ni zona litubana kaufela ne li ezizwe ka kopa. 
1KI.7.34	Ne ku na ni miimo ye mine kwatas'a malulu a koloi ye ñwi ni ye ñwi, ili ye n'e lukiselelizwe hamoho ni koloi. 
1KI.7.35	Ne ku na ni mufunga o n'o eza lingongo za minwana ze supile ka ye mibeli mwa bupala, ili o n'o potolohile kwahalimw'a likwati la koloi ye ñwi ni ye ñwi. Miimo ya zona ni mabala a mwa matuko ne li lukiselizwe hamoho ni koloi. 
1KI.7.36	Miimo ni mabala a kwa matuko ne li kabisizwe ka maswaniso a lifolofolo za mafufa, litau, ni linzalu, kai ni kai ko ne ku na ni sibaka, hamoho ni maswaniso a lutingo mwa maneku kaufela. 
1KI.7.37	Cwale kihona mo ne li ezelizwe likoloi zeo. Kamukan'a zona ne li swana kwa butuna ni sibupeho.
1KI.7.38	 Hape Hiramu a eza mikeke ye lishumi ya ku tapela, mi koloi ye ñwi ni ye ñwi ya ba ni wa yona. Butuna bwa mukeke o muñwi ni o muñwi mwahali ne bu eza mapeka a mabeli mi n'o tala mezi a likana ni mahemele a mashumi a ketalizoho. 
1KI.7.39	A beya likoloi li ketalizoho kwa neku la mboela wa Tempele, mi ze ñwi ze ketalizoho za beiwa kwa mutulo. Cwale yona tanga a i beya mwa lilulu la kwa upa wa mboela.
1KI.7.40	Hiramu hape a eza lipiza, lifocolo, ni mikekani ya kwiti. A feza musebezi w'a n'a ezeza Mulena Salumoni ili wa Tempele ya Muñ'a Bupilo. Z'a n'a ezize ki ze.
1KI.7.41	Misumo ye mibeli ya fapil'a Tempele,
1KI.7.41	Litoho ze peli za misumo ze ne swana inge mikeke ya kwiti,
1KI.7.41	Likabisa za mawenge a indilwe ze n'e li fa toho ya musumo o muñwi ni o muñwi,
1KI.7.42	Maswaniso a mianda ye mine a ligaranteti a mwa mibamba ye mibeli fa toho ya musumo
1KI.7.42	o muñwi ni o muñwi,
1KI.7.43	Likoloi ze lishumi,
1KI.7.43	Mikeke ye lishumi ya ku tapela,
1KI.7.44	Tanga,
1KI.7.44	Lipoho ze lishumi ka ze peli fo ne ku yemi tanga,
1KI.7.45	Lipiza, lifocolo ni likotolo.
1KI.7.45	Lika zeo kamukana za Tempele, ze ne li ezelizwe Mulena Salumoni ki Hiramu, i ne li za kopa ye benyisizwe hande. 
1KI.7.46	Za ezezwa kwa sibaka ko ku tulwa butale, ili mwa Musindi wa Jordani mwahal'a Sukoti ni Zaretani. 
1KI.7.47	Salumoni n'a si ka pima libyana zeo kamukana fa sikala. N'e li ze ñata hahulu kuli mane bukiti bwa zona ne bu ka pala ku pimwa. 
1KI.7.48	 Hape Salumoni n'a ezize libyana ze ñwi, za gauda, za ku beya mwa Tempele, ili katala ka gauda, tafule ya linkwa ze kenile, 
1KI.7.49	 lipahekelo ze lishumi za lilampi ze ne ezizwe ka gauda ze ne tomiwanga fapil'a Sibaka se si Kenile Hahulu, ili li ketalizoho kwa neku la mboela ni ze ñwi li ketalizoho kwa mutulo, lipalisa za gauda, lilampi ni mamangato, 
1KI.7.50	likomoki za gauda, litimiso za lilampi, mikeke ya kwiti, tukeke twa insense ni mañetana a ku lwalela mashala a mulilo, liswalelele za gauda za likwalo za Sibaka se si Kenile ni Sibaka se si Kenile Hahulu. 
1KI.7.51	 Mulena Salumoni ha s'a felize musebezi wa Tempele kaufela, a nga lika kamukana zeo ndat'ahe, yena Davida, n'a li ketezi Muñ'a Bupilo. A li beya mwa mandu a libyana a mwa Tempele, ili za silivela, za gauda ni lika ze ñwi cwalo.
1KI.8.1	 Mulena Salumoni a biza bazamaisi ba bahulu ba mishobo ni baeteleli ba masika kaufela, kuli ba tahe ku yena mwa Jerusalema, ili ku t'o zwisa Likwati la Bulikani bwa Muñ'a Bupilo mwa Sione, munzi wa Davida, ku li isa mwa Tempele. 
1KI.8.2	 Kaufel'a bona ba taha hamoho kwa Mukiti wa Minganda mwa kweli ya Etanimi, yona kweli ya busupa. 
1KI.8.3	Cwale bazamaisi kamukana ha ba se ba kopani, baprisita ba nga Likwati la Bulikani. 
1KI.8.4	Ka ku tuswa ki Malivi, ba li lwala, hamoho ni Tende ye Kenile ni lika za yona kamukana, ku li isa kwa Tempele. 
1KI.8.5	Mulena Salumoni ni batu ba Isilaele kaufela ba kopana fapil'a Likwati la Bulikani, mi ba eza litabelo za lingu ni lipoho ze ñata hahulu ze ne sa konwi ku balwa. 
1KI.8.6	Cwale baprisita ba nga Likwati la Bulikani, ba li beya mwa sibaka sa mwahal'a Tempele, ili sona Sibaka se si Kenile Hahulu, mwatas'a mafufa a likerubimi. 
1KI.8.7	Mafufa a zona, a nz'a ambalalezi fahalimw'a Likwati la Bulikani, a li apesa hamoho ni mitiyo ya lona cwalo. 
1KI.8.8	Yona mitiyo yeo, ye sa li teñi ni ka nako ye, n'e li ye mitelele hahulu, mane lingo za yona ne li kona ku bonahala mwa Tempele ha mu li fapil'a Sibaka se si Kenile Hahulu. Kono ne i sa bonwi ki ba ba inzi kwande. 
1KI.8.9	 Mwa Likwati la Bulikani mo, ne ku si na se siñwi, haisi feela matapa a mabeli. Matapa ao n'a beilwe mwateñi ki Mushe fa Lilundu la Sinai, ili kw'a n'a iswalezi Muñ'a Bupilo bulikani ni sicaba sa Isilaele ha si zwa mwa Egepita.
1KI.8.10	 Baprisita ha ba zwa mwa Tempele, kwa kena lilu mi la tala mwateñi. 
1KI.8.11	Ba palelwa ku kutela mwateñi, ku y'o eza misebezi ya bona, kakuli Tempele ne i tezi kanya ya Mulimu. 
1KI.8.12	 Cwale Salumoni a lapela, a li,
1KI.8.12	“Oho Muñ'a Bupilo,
1KI.8.12	wena ya beile lizazi mwa lihalimu,
1KI.8.12	kono ya iketezi ku pila mwa malu
1KI.8.12	ni mwa lififi!
1KI.8.13	Ki ye Tempele ye ni ku yahezi,
1KI.8.13	ili sibaka m'o ta pila kuya kuile.”
1KI.8.14	Cwale batu kamukana ha ne ba nze ba sa yemi hamoho, Mulena Salumoni a talima ku bona, mi a ba kupela limbuyoti ku Mulimu. 
1KI.8.15	Cwale a li, “Ku lumbekwe Muñ'a Bupilo, Mulimu wa Isilaele, ya tiisize buitamo bw'a n'a sepisize Davida ndate, h'a mu bulelela kuli, 
1KI.8.16	 ‘Haisali ni zwisa batu ba ka ba Isilaele mwa Egepita, ha ni si ka iketela munzi ni o mukana mwa naha kamukana ya Isilaele, mo ne ku ta yahiwa tempele kuli ni sebelezwe mwateñi. Kono ni ketile wena, Davida, ku ba mubusi wa sicaba sa ka.’ ”
1KI.8.17	 Mi Salumoni a zwelapili, a li, “Ndate, yena Davida, n'a lakalize ku yaha Tempele mo ku lapelelwa Muñ'a Bupilo, Mulimu wa Isilaele. 
1KI.8.18	Mulelo wo wa ku yaha Tempele n'e li o munde fapil'a Mulimu mi n'o tabela Muñ'a Bupilo. 
1KI.8.19	 Kono Muñ'a Bupilo a bulela kuli Tempele ha i yahiwi ki yena Davida, kono i ka yahiwa ki mwan'a hae.
1KI.8.20	Mi cwale Muñ'a Bupilo u bulukile sepiso y'a n'a ezize. Ni yolile ndate Davida, ku ba mulena wa Isilaele, mi ni yahile Tempele mw'a lapelelwa Muñ'a Bupilo, Mulimu wa Isilaele. 
1KI.8.21	Hape mwa Tempele ni lukisize sibaka sa Likwati la Bulikani mo ku na ni matapa a macwe a bulikani bw'a n'a ezize Muñ'a Bupilo ni bo kukw'a luna, muta a ba zwisa mwa Egepita.”
1KI.8.22	Cwale, Salumoni a nanuha fapil'a batu, mi a y'o yema fapil'a katala. A nanulela mazoho a hae mwahalimu. 
1KI.8.23	A lapela, a li, “Oho Muñ'a Bupilo, Mulimu wa Isilaele, ha ku na Mulimu ya swana ni wena mwa lihalimu kamba mwa lifasi! U tiisize bulikani ni ku bonisa lilato la hao la kamita kwa batu ba hao ba ba ku utwa ka lipilu za bona kaufela. 
1KI.8.24	U bulukile sepiso y'o n'o ezize ku ndate Davida, mutang'a hao, mi cwale u i petile. 
1KI.8.25	 Cwalehe Muñ'a Bupilo, Mulimu wa Isilaele, ni lapela hape kuli u buluke cwalo sepiso ye ñwi y'o n'o sepisize ndate Davida ha n'o ize ku yena, ‘Ni ta na ni ku fumanela muikulu ya ta ku yola ku ba mulena wa Isilaele, haiba baikulu ba hao ba tokomela ku ni utwa sina m'o ni utwela wena.’ 
1KI.8.26	Mi cwale na ku lapela, wena Mulimu wa Isilaele, kuli u buluke sepiso yeo y'o n'o sepisize ndate, yena Davida, mutang'a hao.
1KI.8.27	 “Kono, kana luli Mulimu a ka kona ku pila mwa lifasi? Mbali lihalimu ki lona le li sa ku likani, cwale Tempele ye ni ku yahezi bo, i ta ku likana cwañi? 
1KI.8.28	Nihakulicwalo u utwe tapelo ni kupo ya ka, Muñ'a Bupilo, Mulimu wa ka. U utwe sililo sa ka ni tapelo ye ni fitisa ku wena kacenu. 
1KI.8.29	 U sileleze Tempele ye busihu ni musihali, ili sona sibaka s'o ketile kuli u n'o lapelelwa mwateñi. U ni utwe ha ni nze ni lapela hona mwa Tempele mo. 
1KI.8.30	U utwe litapelo za ka, ni za batu ba hao ha ba t'o lapela hona mwa sibaka se. Ha u li mwa munzi wa hao mwa lihalimu, u lu utwe, mi u lu swalele.
1KI.8.31	“Mutu h'a zekiswa ka ku foseza yo muñwi, u ka tiswa kwa katala ka hao mwa Tempele ye, ku t'o konka kuli h'a na mulatu. 
1KI.8.32	Oho Muñ'a Bupilo u mu teeleze, u nz'o li mwa lihalimu, mi u atule batanga ba hao ili wena. U utwise ya fosize butuku, mi u lukulule ya si na mulatu.
1KI.8.33	“Sicaba sa hao sa Isilaele ha si tulwa ki lila za sona kabakala ku ku foseza, si ta kutela ku wena, si ku lumbeka, si ta itapelela ku wena ku kupa swalelo hona mwa Tempele mo. 
1KI.8.34	U si utwe u nz'o li mwa lihalimu. U swalele batu ba hao libi za bona, mi u ba kutiseze mwa naha y'o n'o file bo kukw'a bona.
1KI.8.35	“Batu ba hao ha ba ku foseza mi wa ba nata ka linanga, haiba ba baka, ba ka kutela mwa Tempele mo ku t'o lapela ni ku ku lumbeka. 
1KI.8.36	U ba utwe u nz'o li mwa lihalimu. U swalele mulena ni sicaba sa Isilaele libi za bona. U ba lute nzila ye nde ya bupilo, mi u nelise pula mwa naha ya hao, y'o n'o file batu ba hao kuli i be ya bona kuya kuile.
1KI.8.37	“Mwendi mwa naha ku ka kena tala ni matuku, lico li andiwa ki silami ni ku bulaiwa ki simomo, ku taha nzie ni sishenyi, kamba mwendi batu ba hao ba ka lwaniswa ki lila za bona, kamba ba kenelwa ki matuku a yambukela. 
1KI.8.38	U utwe litapelo za bona. Mwendi ba bañwi kwa batu ba hao ba Isilaele ba ka swabela libi za bona, mi ba nanulela mazoho a bona mwahalimu ba nze ba lapela ba supile ku yona Tempele ye. 
1KI.8.39	U utwe tapelo ya bona. U ba teeleze, u nz'o li mwa munzi wa hao mwa lihalimu. U ba swalele, mi u ba tuse. Ki wena feela u nosi ya ziba mihupulo ya batu kaufela. U eze yo muñwi ni yo muñwi mw'a swanelwa ku ezezwa. 
1KI.8.40	Mi cwale batu ba hao ba ka ku saba ka nako kaufela ye ba ta pila mwa naha y'o file bo kukw'a luna.
1KI.8.41	“Mulicaba ya pila mwa naha ye kwahule wa kona ku utwa za kabubo ka hao, ni lika ze tuna z'o ezelize batu ba hao. 
1KI.8.42	Kakuli batu ba ta utwa ka za libizo la hao le li bubana, ni ka lizoho la hao le li maata le li tusa ze ezahala kaufela, mulicaba u ka t'o ku sebeleza ni ku ku lapela hona mwa Tempele ye. 
1KI.8.43	U utwe tapelo ya hae. U mu utwe hona mwa lihalimu m'o pila, mi u mu ezeze z'a kupa, ili kuli batu kamukana ba mwa lifasi ba ku zibe mi ba ku sabe, sina mo ba ku sabela batu ba hao. Mi cwale ba ta ziba kuli Tempele ye, ye ni ku yahezi, kihona m'o swanezi ku lapelelwa.
1KI.8.44	“Ha u laela batu ba hao ku y'o lwanisa lila za bona, mi ba lapela ku wena, ko ba inzi kaufela ba ka lapela ba nze ba talimezi ku ona munzi wo, o iketezi, ni ku yona Tempele ye, ye ni ku yahezi. 
1KI.8.45	U utwe litapelo za bona. U ba utwe u nz'o li mwa lihalimu, mi u ba konise ku tula lila za bona.
1KI.8.46	“Batu ba hao ba ka ku foseza, sina ha u ziba kuli ha ku na mutu ya sa fosi, mi ka bunyemi bwa hao, u ka ba tuhela ba tulwa ki lila za bona, ba hapiwa ni ku iswa kwa naha i sili, i ka ba kwahule cwañi ni cwañi. 
1KI.8.47	U utwe litapelo za bona. Haiba hona mwa naha yeo ba baka mi ba ku lapela, ba nze ba inyaza ka libi ni bumaswe bo ba ezize, oho Muñ'a Bupilo, u utwe litapelo za bona. 
1KI.8.48	Haiba luli batu ba baka hona ko, ko ba ile, ba ka lapela ba nze ba talimile ku yona naha ye ya sepiso, y'o n'o file bo kukw'a bona, ku ona munzi wo, o n'o iketezi, ni ku yona Tempele ye, ye ni ku yahezi. 
1KI.8.49	Cwale u utwe litapelo za bona. U ba utwe u nz'o li mwa munzi wa hao mwa lihalimu, mi u ba shemube. 
1KI.8.50	U swalele libi ni mulatu wa bona wa ku ku fetuhela, mi u konise lila za bona kuli ba ba pilise ka musa. 
1KI.8.51	Ki batu ba hao luli b'o izwiselize mwa Egepita, hona mwa lyangalilo-tuna mwani.
1KI.8.52	“Muñ'a Bupilo ya Pahami, kamita u be ni sishemo kwa batu ba hao Maisilaele, hamohocwalo ni malen'a bona, mi u utwe tapelo ya bona, ha ba kupa tuso ku wena. 
1KI.8.53	U iketezi bona mwahal'a macaba kaufela kuli ba be sona sicaba sa hao, sina mo n'o ba bulelezi ka mutang'a hao Mushe, muta u zwisa bo kukw'a luna mwa Egepita.”
1KI.8.54	Salumoni ha s'a felize ku lapela ku Muñ'a Bupilo, a yema fapil'a katala, f'a n'a kubami a nz'a nanulezi mazoho mwahalimu. 
1KI.8.55	Ka linzwi le lituna a kupela batu kamukana, ba ba ne ba kopani mwa Tempele, limbuyoti za Mulimu. 
1KI.8.56	 A li, “Ku lumbekwe Muñ'a Bupilo ya file batu ba hae kozo, sina mw'a n'a sepiselize. U bulukile lisepiso ze nde kaufela z'a n'a ezize ka mutang'a hae Mushe. 
1KI.8.57	Muñ'a Bupilo, Mulimu a be ni luna, sina mw'a n'a bezi ni bo kukw'a luna. A si ke a lu siya kamba ku lu tuhela ni kamuta. 
1KI.8.58	A lu fe ngana kuli lu kone ku mu utwa ili kuli kamita lu te lu pile mw'a latela ni ku buluka milao ni litaelo kaufela z'a n'a file bo kukw'a luna. 
1KI.8.59	Muñ'a Bupilo, Mulimu wa luna, a te a hupule tapelo ye, ni likupo ze ni mu kupile, ka linako kaufela. Kamita a be ni musa kwa batu ba Isilaele, hamoho ni malen'a bona, mwa linto ze ba tokwa ka zazi ni zazi. 
1KI.8.60	Kamukwaocwalo macaba a lifasi kamukana a ta ziba kuli Muñ'a Bupilo ki yena feela Mulimu. Ha ku na u sili hape. 
1KI.8.61	Mina batu ba hae, mu sepahale kamita ku Muñ'a Bupilo, Mulimu wa luna, mu nze mu buluka milao ni litaelo za hae kaufela, sina mo mu ezeza kacenu le.”
1KI.8.62	Cwale Mulena Salumoni ni batu ba hae kaufela ba ba ne ba li teñi foo ba ezeza Muñ'a Bupilo litabelo. 
1KI.8.63	A bulaya lipoho ze likiti ze mashumi a mabeli ka ze peli ni lingu ze likiti ze mwanda ka mashumi a mabeli za litabelo za ku tiisa bulikani. Mi cwale mulena ni batu kamukana ba eza kakulo ya Tempele, kuli i be mo ku lapelelwa Muñ'a Bupilo. 
1KI.8.64	Hape, i sa li ka lona lizazi leo, Salumoni a kakula sibaka sa lapa se si fapil'a Tempele, f'a n'a ezelize litabelo za lifolofolo ze ciselezwa mutumbi fa katala, litabelo za lico ni lisuzo la lifolofolo za litabelo za ku tiisa bulikani. Katala ka kopa ka mwahal'a lapa la Tempele ka ba ka kanyinyani hahulu kwa litabelo zeo kaufela.
1KI.8.65	Cwale Salumoni ni batu kamukana ba Isilaele, ba ba zwa kwa nzila ya Hamati kwa mutulo, mane ku y'o fita kwa mululwani wa Egepita, ili kwa mboela, ba eza Mukiti wa Minganda fapil'a Muñ'a Bupilo, Mulimu wa luna ka mazazi a supile. 
1KI.8.66	Ka lizazi la busupa ni li li liñwi Salumoni a fundula batu kuli ba kutele kwa mahae. Kamukan'a bona ba mu lumba, mi ba zamaya ba tabile kabakala lika ze nde kaufela, zeo Muñ'a Bupilo n'a li file mutang'a hae Davida ni sicaba sa Isilaele cwalo.
1KI.9.1	Mulena Salumoni n'a s'a felize ku yaha Tempele ni ndu ya hae, ni lika kaufela z'a n'a bata ku yaha. 
1KI.9.2	 Cwale Muñ'a Bupilo a iponahaza ku yena hape, sina mw'a n'a ezelize mwa Gibioni. 
1KI.9.3	Muñ'a Bupilo a li ku yena, “Ni utwile tapelo ya hao. Mi cwale ni tohonolofaza Tempele ye, y'o ni yahezi, kuli i be sona sibaka mo ni ka lapelelwanga kuya kuile. Ni ta i babalela ni ku i sileleza ka nako kaufela. 
1KI.9.4	Mi cwale, u ni sebeleze sina mw'a n'a ezelize ndat'aho Davida, ili ka ku sepahala ni ka ku luka, u nz'o eza linto kaufela ze ni ku laezi, mi u mamela milao ya ka. 
1KI.9.5	 Kiha ni ta buluka sepiso ye ne ni sepisize ndat'aho Davida, ha ne ni mu bulelezi kuli baikulu ba hae ba ta na ba busa sicaba sa Isilaele kamita. 
1KI.9.6	Kono mwendi wena, kamba baikulu ba hao, mu ka tuhela ku ni latelela, mi mu sa mameli milao ni litaelo ze ni mi file, mwa sebeleza ni ku lapela milimu i sili. 
1KI.9.7	Fohe, ni ta zwisa batu ba ka Maisilaele mwa naha ye ni se ni ba file. Hape ni ka sinya ni yona Tempele ye, ye ni se ni keniselize lisebelezo za ka, mi cwale batu kaufela kai ni kai ba ta seha Maisilaele ni ku ba nyefula. 
1KI.9.8	 Yona Tempele ye, i ta wiswa, i be matota feela, mi batu kaufela ba ba ta fita kwatuko a yona ba ta ikomokela feela. Ba ta buza, ba li, ‘Kanti Muñ'a Bupilo s'a sinyelize naha ni Tempele ye kiñi?’ 
1KI.9.9	Mi ba bañwi ba ta alaba, ba li, ‘Kakuli batu ba hanile Muñ'a Bupilo, Mulimu wa bona, ya zwisize bo kukw'a bona mwa naha ya Egepita. Ba yembulukile ni milimu i sili, mane ba i lapezi ni ku i sebeleza. Kikabakaleo Muñ'a Bupilo h'a ba tiselize ziezi ye cwana.’ ”
1KI.9.10	Salumoni u ngile lilimo ze mashumi a mabeli fa muyaho wa Tempele ni wa ndu ya hae. 
1KI.9.11	Mulena Hiramu wa Tire n'a tusize Salumoni ka likota za sidare ni mikoma kamukana ni gauda, y'a n'a batela musebezi wo. Muyaho ha u s'o felile, Mulena Salumoni a fa Hiramu minzi ye mashumi a mabeli mwa naha ya Galilea. 
1KI.9.12	Hiramu a y'o bona minzi yeo, kono h'a si ka i tabela. 
1KI.9.13	Cwale a li ku Salumoni, “Mwanahesu, ye ki yona minzi y'o ni file, nji?” Kabakala ku sa i lata, sibaka sa minzi yeo a si biza Kabulu, libizo le ba sa i biza ka lona kacenu. 
1KI.9.14	Hiramu n'a lumezi Salumoni gauda ye ñata hahulu ya bukiti bo bu likana ni masaka a lishumi.
1KI.9.15	Mulena Salumoni a itusisa sicaba ku yaha Tempele ni ndu ya bulena, ku selela likisi za kwa neku la upa wa munzi ni ku yaha mamota a ona. Hape a itusisa sicaba ku zusa minzi ya Hazori, Megido ni Gezeri. 
1KI.9.16	Mulena wa Egepita n'a lwanisize munzi wa Gezeri, mi a u hapa. A bulaya bañi ba ona, mi a u cisa. Cwale a u fa mwan'a hae, h'a nyalwa ki Salumoni. Wa ba yona mpo ya linyalo la hae. 
1KI.9.17	Cwale Salumoni kiha s'a u yaha sinca. I sa li ka ku sebelisa sicaba, a yaha Beti-Horoni wa kwatasi. 
1KI.9.18	Mi a yaha Baalata, ni Tadimori mwa lihalaupa la Juda. 
1KI.9.19	A yaha ni minzi mo ne ku bulukiwa libyana za hae, minzi ya balisana ba lipizi ni bababaleli ba likoloi za hae, ni lika kaufela ze ñwi z'a n'a tokwa ku yahisa mwa Jerusalema, mwa Lebanoni, ni mwa libaka kamukana za mwa mubuso wa hae. 
1KI.9.20	Batu ba mwa Kanana, Maisilaele ba si ka taha kale, n'e li Maamori, Mahiti, Maperizi, Mahivi ni Majebusi. Baikulu ba bona ba sa li mwa butanga ni ka nako ye. 
1KI.9.21	Mwa musebezi wa hae wo, Salumoni a sebelisa baikulu ba batu bao ba ba ne ba si ka bulaiwa ki Maisilaele, muta ba nga naha ya bona. 
1KI.9.22	Salumoni h'a si ka ba ni batanga ba Maisilaele. Bona ne ba li masole, manduna, bazamaisi ba limpi, bazamaisi ba likoloi, ni bapahami ba lipizi.
1KI.9.23	Ne ku na ni batu ba mianda i ketalizoho ka mashumi a ketalizoho, ba ba ne ba zamaisa misebezi ya sicaba, ili ba ba ne ba yahisa miyaho ya mifuta-futa ya Salumoni.
1KI.9.24	Salumoni a selela sibaka se si kwa neku la upa wa munzi, musal'a hae, yena mwan'a mulena wa Egepita, ha n'a s'a zwile mwa Munzi wa Davida ku ya mwa ndu ya bulena, y'a n'a mu yahezi Salumoni.
1KI.9.25	 Salumoni n'a ezezanga Muñ'a Bupilo litabelo za ku cisa ni za ku tiisa bulikani halalu ka silimo, ili fa katala k'a n'a mu yahezi. Hape n'a cisezanga Muñ'a Bupilo insense. Ka ku eza cwalo a bonisa ni ku tiisa lisebelezo za Tempele.
1KI.9.26	Hape Mulena Salumoni a panga lisepe ze ñata kwa Ezioni-Geberi, ili fakaufi ni Elati, fa likamba la Siko sa Agaba mwa naha ya Edomo. 
1KI.9.27	Mulena Hiramu a lumela batu ba hae ba bañwi, ba ba cuukile mwa ku zamaisa lisepe, ku y'o sebeza hamoho ni batu ba Salumoni. 
1KI.9.28	Ba silela mwa naha ya Ofiri, mi ba tiseza Salumoni gauda ye ñata ye likana ni likilo ze mashumi ka ze ne.
1KI.10.1	 Mulena Mukwae wa Sheba a utwa kabubo ka Salumoni, mi a ya kwa Jerusalema ku y'o lika Salumoni ka lipuzo ze tata. 
1KI.10.2	A taha ni batu ba bañata ni likamele ze n'e lwezi miinko, macwe a butokwa ni gauda ye ñata hahulu. Ha ba t'o kopana, mulena Mukwae a mu buza lipuzo kamukana z'a n'a hupula. 
1KI.10.3	Salumoni a li alaba kamukan'a zona, ku si na ni se sikana s'a n'a ka palelwa ku mu taluseza. 
1KI.10.4	Mulena Mukwae yo, a komokiswa hahulu ki butali bwa Salumoni, ni ndu ya bulena y'a n'a yahile. 
1KI.10.5	Hape n'a komokiswa ki lico z'a n'a yumbuzwi, mandu a manduna ba mwa kuta ya hae, bukwala ni bunde bwa liapalo za batu ba hae, maweta ba hae ba waine, mane ni litabelo z'a n'a ezanga mwa Tempele. Bunde bwa zona kaufela bwa mu siya, a atami feela. 
1KI.10.6	A li ku Mulena Salumoni, “Se ni utwile kwa naha ya ka, ka wena ni butali bwa hao, ki niti! 
1KI.10.7	Kono ne ni si ka lumela ku fitela ha ni se ni til'o iponela ka meeto lika kamukana. Kantihe mane ne ni si ka utwa nihaili licika la teñi. Bufumu ni butali bwa hao ki ze tuna hahulu ku fita mo ne ni bulelezwi. 
1KI.10.8	Basali ba hao ba na ni litohonolo ze cwañi! Ni bona batanga ba hao cwalo, ba ba li fapil'a hao kamita, ba nze ba utwa lipulelo za hao ze butali! 
1KI.10.9	Ku lumbekwe Mulena Mulimu wa hao! U bonisize mw'a ku latela ka ku ku eza mulena wa Isilaele. U ku ezize mulena kuli u buse ka swanelo ni ka ku luka, kakuli lilato la hae ku Isilaele ki la kuya kuile.
1KI.10.10	Cwale mulena Mukwae wa Sheba kiha s'a fa Salumoni gauda ye ñata hahulu ye likana ni likilo ze likiti ze ne, ni miinko ye miñata, hamohocwalo ni macwe a butokwa. Miinko y'a n'a filwe ki mufumahali wa Sheba n'e fitela kwahule limpo kaufela za miinko z'a n'a filwe pili kwa buñata.
1KI.10.11	Lisepe za Hiramu ze na tisize gauda ye zwa kwa Ofiri, ne li tisize cwalo ni likota ze ñata hahulu za sandala ni macwe a butokwa. 
1KI.10.12	Salumoni a itusisa likota ze ku eza lukwakwanyana lwa ku iswalelela lwa mapahamelo a mwa Tempele ni a mwa ndu ya bulena, ni ku eza lihalepa ni likambeliso ze ñwi za baopeli. N'e li likota za sandala ze nde hahulu ku fita likota ze ñwi kaufela ze kile za tiswa mwa Isilaele, mi haisali ku ba, ku sa bonwi ze cwalo hape.
1KI.10.13	Mulena Salumoni a fa mulena Mukwae wa Sheba lika kamukana z'a n'a kupile, kwand'a limpo ze ñwi kaufela z'a n'a latile ku mu fa. Cwale yena ni batu ba hae ba kutela kwa naha ya Sheba.
1KI.10.14	Ka silimo ni silimo Mulena Salumoni n'a amuhelanga gauda ya bukiti bo bu likana likilo ze likiti ze mashumi a mabeli ka ze ketalizoho. 
1KI.10.15	Gauda yeo kaufela n'e li ya ku ekeza ku z'a n'a fumana fa mitelo ye n'e tomezwi balekisi, fa mileko ni fa ñamba ye n'e tiswa ki malena ba Arabia hamoho ni babusisi ba likiliti.
1KI.10.16	Salumoni a lukisa litebe ze tuna ze mianda ye mibeli, mi ye ñwi ni ye ñwi ya apeswa ka gauda ya bukiti bo bu eza likilo ze silezi. 
1KI.10.17	Hape a lukisa litebe ze ñwi ze nyinyani ze mianda ye milalu, mi ni zona za apeswa ka gauda ya bukiti bo bu likana ni likilo ze peli. Litebe zeo kamukana za bulukwa mwa ndu ye tuna ye n'e bizwa Mushitu wa Lebanoni.
1KI.10.18	A eza lubona lo lutuna, lo lu kabisizwe ka gauda ni ka manaka a litou. 
1KI.10.19	Lubona lo, ne lu na ni mapahamelo a silezi a ku kambamela ku lona, mi toho ya mukokota ya lona ne u lumbile. Kwa neku le liñwi ni le liñwi la mayendameno a mazoho ne ku na ni siswaniso sa tau. 
1KI.10.20	Kwa mafelelezo a pahamelo ye ñwi ni ye ñwi ne ku na ni siswaniso sa tau kafa ni kafa, ili litau ze lishumi ka ze peli kaufela hamoho. Ha ku na mulena u sili ya kile a ba ni lubona lo lu swana ni lona.
1KI.10.21	Linwiso kamukana za Mulena Salumoni i n'e li za gauda, ni libyana ze ñwi kaufela za mwa ndu ya Mushitu wa Lebanoni ni zona n'e li za gauda ye nde hahulu. Ne ku sa sebeliswi silivela kakuli, ka nako ya Salumoni, silivela ne i sa hupulwi kuli ki nto ya butokwa. 
1KI.10.22	Mulena Salumoni n'a na ni lisepe ze ñata ze ne yanga ni za Hiramu mwa liwate. Ka silimo ni silimo sa bulalu, lisepe za hae ne li kutanga li longile gauda, silivela, manaka a litou, lipombwe ni linjoko.
1KI.10.23	Mulena Salumoni n'a fumile, hape n'a na ni butali ku fita malena ba bañwi kaufela. 
1KI.10.24	Batu ba lifasi kamukana ne ba tahanga ku t'o teeleza kwa butali bw'a n'a filwe ki Mulimu. 
1KI.10.25	Mutu ni mutu ya n'a taha n'a mu tisezanga mpo, ili libyana za silivela ni gauda, liapalo, lilwaniso, miinko, lipizi ni limbongolo. Kwa ba cwalo ka silimo ni silimo.
1KI.10.26	 Salumoni a kubukanya likoloi za ndwa ze sikiti ka mianda ye mine ni lipizi ze likiti ze lishumi ka ze peli. Ze ñwi ku zona za bulukwa mwa minzi ya likoloi, mi ze ñwi za ba mwa zamaiso ya hae mwa Jerusalema. 
1KI.10.27	 Ka nako ya puso ya hae, silivela n'e li ye ñata hahulu mwa Jerusalema sina macwe feela, mi ni zona likota za sidare n'e li ze ñata hahulu sina likota-kota feela. 
1KI.10.28	 Lipizi za hae ne li zwa kwa Egepita ni kwa Silisia. Baleki ba zona ne ba li leka mwa Silisia ka teko ye tomilwe. 
1KI.10.29	Koloi i liñwi, mwa Egepita, ne i leka mali a muwaya-waya wa silivela a eza mianda ye silezi, mi pizi, yona, ne i leka mali a muwaya-waya a silivela a eza mwanda ka mashumi a ketalizoho. Cwale balekisi ba Salumoni ne ba li lekisanga kwa malena ba Mahiti ni ba Masiria.
1KI.11.1	 Salumoni n'a lata basali ba bañata ba mishobo i sili. Kwand'a mukwae, mwan'a mulena wa Egepita, a nyala basali ba Mahiti, ni basali ba ba zwa kwa Moabi, Amoni, Edomo ni kwa Sidoni. 
1KI.11.2	 A inyalela bona feela, Muñ'a Bupilo niha n'a laezi Maisilaele kuli ba si ke ba nyalana ni batu bao, kakuli ne ba ta sikululela Maisilaele kwa milimu i sili. 
1KI.11.3	Salumoni a nyala bo mukwae ba mianda ye supile, mi hape a ba ni liendi ze mianda ye milalu. Bona ba, ba mu kelusa ku Mulimu. 
1KI.11.4	Mane ka nako ya bucembele bwa Salumoni basali ne ba se ba mu sikululezi kwa ku lapela milimu i sili. N'a sa sepahali ku Muñ'a Bupilo, Mulimu wa hae, sina mw'a n'a inezi ndat'ahe Davida. 
1KI.11.5	A lapela Ashitaroti, mulimu wa musali wa Masidoni, ni Milikomo mulimu ya nyenyisa wa Maamoni. 
1KI.11.6	A foseza Muñ'a Bupilo, mi a tokwa ku sepahala ku yena sina mw'a n'a inezi ndat'ahe, Davida. 
1KI.11.7	Fa lilundu la kwa upa wa Jerusalema, a yaha sibaka sa ku lapelela Kemoshi, mulimu ya maswe hahulu wa Moabi. Hape a eza sibaka sa ku lapelela Moleke, mulimu yo muñwi ya nyenyisa wa Maamoni. 
1KI.11.8	Hape a lukisa libaka za ku lapelela kai ni kai, ko ne ba lata basali ba hae ba balicaba ku y'o ciseza insense, ni ku ezeza milimu ya bona litabelo.
1KI.11.9	Muñ'a Bupilo a nyemela Salumoni kakuli a fulalela Muñ'a Bupilo, Mulimu wa Isilaele, ya n'a iopnahalize ku yena habeli. 
1KI.11.10	Nihaike a mu laela kuli a si ke a lapela milimu i sili, Salumoni h'a si ka mamela Muñ'a Bupilo. 
1KI.11.11	Cwale a li ku yena, “Kabakala kuli u sinyezi bulikani bwa hao ni na ka bomu, mi ha u si ka utwa litaelo za ka, ni konka kuli ni ta ku amuha mubuso, mi ni u fe yo muñwi wa manduna ba hao. 
1KI.11.12	Nihakulicwalo, kabakala ndat'aho Davida, ha ni na ku eza cwalo u nz'o sa pila, haisi ka nako ya puso ya mwan'a hao. 
1KI.11.13	Hape ha ni na ku mu amuhelela mubuso kaufela. Bakeñisacwalo, ni ta mu siyela lusika lo luñwi feela, kabakala mutang'a ka Davida ni kabakala Jerusalema, munzi o ni iketezi.”
1KI.11.14	Cwale Muñ'a Bupilo a kenyeza Hadadi, wa mba ya bulena bwa Edomo, moya wa ku fetuhela Salumoni. 
1KI.11.15	Zeo li si ka ezahala kale, Davida h'a tula Edomo, Joabi muzamaisi wa mpi ya hae n'a ile kwateñi ku y'o pumbeka bafu. N'a bulaya banna kaufela mwa Edomo. 
1KI.11.16	Joabi ni batu ba hae ba ina mwa Edomo likweli ze silezi, mi ka yona nako yeo ba bulaya banna kamukana ba mwateñi. 
1KI.11.17	Kono kwa siyala Hadadi ni batanga ba bañwi ba ndat'ahe ba Maedomo ba ba ne ba sabezi kwa Egepita. Ka yona nako yeo Hadadi n'a sa li mwanana. 
1KI.11.18	Ba funduka mwa Midiani, mi ba ya kwa Parani, ko ne ba il'o kopana ni batu ba bañwi. Cwale ba zwelapili ku ya kwa Egepita. Ba ya ku mulena. Yena a fa Hadadi naha ni ndu, mi hape a mu fa ni lico. 
1KI.11.19	Hadadi a utwana hahulu ni mulena, mane mulena a mu fa mulamwae, munyan'a Mufumahali Takipenesi, kuli a mu nyale. 
1KI.11.20	A pepa ni yena mwana wa mushimani, mi a mu beya libizo la Genubati. Yena a añulwa ki Mukwae mwa ndu ya bulena mw'a n'a pila ni bana ba malena.
1KI.11.21	Taba ha i y'o utwahala ku Hadadi mwa Egepita kuli Davida u shwile, ni kuli Joabi muzamaisi wa mpi ya Davida u shwile ni yena, Hadadi a li ku mulena, “U ni lumelele, ni kutele kwa naha ya hesu.”
1KI.11.22	Mulena a buza, a li, “S'o kupela cwalo kiñi? Kikuli ni palezwi ku ku fa se siñwi, nji? Kana ki lona libaka le li ku kutiseza kwa hae?”
1KI.11.22	Hadadi a alaba mulena, a li, “Ni kupa kuli u ni lukulule feela ni zamaye.” Mi cwale Hadadi a kutela kwa naha ya habo.
1KI.11.22	Cwale Hadadi ha s'a bile mulena wa Edomo, a ba sila se si maswe sa Isilaele.
1KI.11.23	Hape Mulimu a kenyeza Rezoni, mwan'a Eliada, moya wa ku fetuhela Salumoni. Rezoni n'a tobezi muñ'a hae, mulena Hadadezeri wa Zoba. 
1KI.11.24	Cwale a ba muzamaisi wa sitopa sa libangoki. Taba ye ya ezahala, Davida a man'o tula Hadadezeri ni ku bulaya batusi ba hae ba Maasiria ba ba ne ba tusana ni yena. Rezoni ni batu ba hae kiha ba y'o pila mwa Damaseka. Batu ba hae ba mu yolisa ku ba mulena wa Siria. 
1KI.11.25	A ba sila sa Isilaele ka nako kaufela ya puso ya Salumoni.
1KI.11.26	Mutu yo muñwi, ya n'a fetuhezi Salumoni, n'e li mwan'a Nebati, Jeroboami ya n'a zwa kwa Zereda mwa Eferaimi. I n'e li yo muñwi wa manduna ba hae. M'ahe n'e li mbelwa ya n'a bizwa Zerua. 
1KI.11.27	Ki ye taba ya petuhelo yeo.
1KI.11.27	Salumoni n'a nz'a selela sibaka sa upa wa Jerusalema, ni ku shenyiseza mwamulaho mamota a munzi. 
1KI.11.28	Jeroboami n'e li mucaha ya butali, ya maata, mi cwale Salumoni h'a bona mw'a n'a konela ku sebeza, a mu keta ku ba muzamaisi wa misebezi ya sicaba kaufela mwa naha ya ba masika a Manase ni Eferaimi. 
1KI.11.29	Ka zazi le liñwi, Jeroboami ha n'a zamaya ku zwa mwa Jerusalema, a katana ni mupolofita Akija mwa libala. Akija n'a zamaya a nosi ku zwa kwa Shilo. N'a apezi siapalo se sinca. 
1KI.11.30	A si tubula, mi a si pazaula liemba ze lishumi ka ze peli. 
1KI.11.31	A li ku Jeroboami, “U ikungele liemba ze lishumi ze, kakuli Mulena Mulimu wa Isilaele u li ku wena, ‘Ni ta amuha Salumoni mubuso, mi wena ni ta ku fa masika a lishumi. 
1KI.11.32	Yena Salumoni u ta siyalelwa ki lusika lu lu luñwi, kabakala mutang'a ka Davida, ni kabakala Jerusalema munzi wa ka, o ni iketezi mwa naha kaufela ya Isilaele. 
1KI.11.33	Ni ta eza cwalo kakuli Salumoni u ni hanile, mi u sebeleza Ashitaroti, mulimu wa musali wa Sidoni, Kemoshi mulimu wa Moabi, ni Milikomo mulimu wa Amoni. Salumoni h'a ni kuteki. U fosize, mi h'a buluki milao ni litaelo za ka sina mw'a n'a ezezanga Davida ndat'ahe. 
1KI.11.34	Kono ha ni na ku amuha Salumoni mubuso kamukana, mi ni ta mu lisela a nz'a li mulena cwalo bupilo bwa hae kaufela, kabakala mutang'a ka Davida ye ne ni ketile, mi ili ya n'a bulukile milao ni litaelo za ka. 
1KI.11.35	Ye ni ta amuha mubuso, ki mwan'a Salumoni. Wena ni ta ku fa masika a lishumi. 
1KI.11.36	Ni ta siyela mwan'a Salumoni lusika lu lu luñwi, ili kuli kamita ni te ni be ni muikulu wa mutang'a ka Davida ya busa mwa Jerusalema, munzi o ni iketezi kuli i be sona sibaka mo ni lapelelwa. 
1KI.11.37	Cwale ni ta yolisa wena Jeroboami ku ba mulena wa Isilaele, mi u ta busa naha kamukana y'o lata. 
1KI.11.38	Haiba u ni utwa ka pilu ya hao kaufela, u latelela milao ya ka, mi mane na ku kolwa kakuli u eza ze ni laela, sina mw'a n'a ezeza mutang'a ka Davida, fohe ni ta ba ni wena kamita. Ni ta ku eza mulena wa Isilaele, mi ni ta tiisa kuli baikulu ba hao ba buse mwamulaho wa hao sina mo ni ezelize ku Davida. 
1KI.11.39	Kabakala sibi sa Salumoni ni ta utwisa baikulu ba Davida butuku, kono isiñi kuya kuile.’ ”
1KI.11.40	Kabakaleo Salumoni a lika ku bulaya Jeroboami, kono Jeroboami a sabela ku mulena Shishaki wa Egepita, mi a y'o ina kwateñi ku fitela Salumoni a shwa.
1KI.11.41	Linto kamukana z'a n'a ezize Salumoni, ili misebezi ya hae ni butali bwa hae, kaufela li ñozwi mwa buka ya Litaba za Bupilo bwa Salumoni. 
1KI.11.42	U bile mulena wa Isilaele kaufela mwa Jerusalema ka lilimo ze mashumi a mane. 
1KI.11.43	A shwa, mi a bulukwa mwa Jerusalema. Kih'a yolwa ki mwan'a hae Roboami.
1KI.12.1	Roboami a ya kwa Sikeme, ko ne ba kopanezi batu ba Isilaele ku t'o mu beya fa bulena. 
1KI.12.2	Litaba zeo za utwahala ku Jeroboami mwan'a Nebati, ya n'a sa li mwa Egepita, kw'a n'a ile h'a saba Mulena Salumoni. Cwale Jeroboami a zwa mwa Egepita ku kutela habo. 
1KI.12.3	Batu ba Isilaele ba mu lumela, mi kamukan'a bona ba ya ku Mulena Roboami, ba li: 
1KI.12.4	“Ndat'aho Salumoni n'a lu nyandisa hahulu ni ku lu imeza ka misebezi. Haiba u ka lu imulula kwa bukiti bo, ni ku lu pilisa hande, lu ta ba batu ba hao ba ba sepahala.”
1KI.12.5	Yena a ba alaba, a li, “Mu y'o nga mazazi a malalu, kihona mu ka kuta, mi ni ka t'o mi alaba.” Kiha ba se ba funduka.
1KI.12.6	Cwale Roboami a buza banna-bahulu ba ba ne ba li baelezi ba ndat'ahe Salumoni. A li ku bona, “Ki kalabo mañi ye mu ka ni eleza kuli ni alabe batu ba?”
1KI.12.7	Ba alaba, ba li, “Haiba u bata ku sebeleza batu hande, u ba fe kalabo ka mo ba kupela, mi kamita ba ta ku sebeleza hande ka ku sepahala.”
1KI.12.8	Kono Roboami a tokwa ku isa pilu kwa kelezo ya bona. Mane bakeñisa ku eza cwalo, a ya kwa baelezi ba hae, be n'e li litaka za hae. 
1KI.12.9	A ba buza, a li, “Mu ka ni eleza cwañi ka batu ba, ba ba ni kupa kuli ni ba imulule kwa bukiti bwa bona?”
1KI.12.10	Ba alaba, ba li, “U ba bulelele cwana, u li, ‘Kaneñe ka ka ki ka kakima ku fita teka ya ndate. 
1KI.12.11	Haiba ndate n'a mi imeza, na, ni ta mi imeza hahulu ku fita yena. N'a mi nata ka lipafa, kono na, ni ta mi kwaeza ka sime.’ ”
1KI.12.12	Mwamulaho a mazazi a malalu, Jeroboami ni Maisilaele ba kutela ku Mulena Roboami, sina mw'a n'a ba bulelezi. 
1KI.12.13	A ba alaba ka buhali, a sa tokomeli kelezo ya baelezi ba banna-bahulu bani. 
1KI.12.14	A bulela ni batu sina mo ne ba mu elelelize bona litaka za hae, a li, “Haiba ndate n'a mi imeza, na, ni ta mi imeza ku fita yena. Yena n'a mi natanga ka lipafa, kono na, ni ka mi kwaezanga ka sime.” 
1KI.12.15	Roboami ha n'a hana ku utwa se ne si bulelwa ki batu, i n'e li ka mulelo wa Muñ'a Bupilo, kuli ku talelezwe sepiso y'a n'a bulelezwi Jeroboami ka mupolofita Akija.
1KI.12.16	 Cwale batu ha ba se ba lemuha kuli mulena u hana ku lumela kupo ya bona, ba huweleza, ba li, “Davida a zwe ni lubasi lwa hae! Ba lu ezelizeñi? Banna ba Isilaele, a lu yeñi kwa mahae! Mu tuhele Roboami, a iponele!”
1KI.12.16	Cwale batu ba Isilaele ba fetuhela Roboami. 
1KI.12.17	Ba mu siya a li mubusi wa batu ba ba ne ba pila mwa naha ya Juda.
1KI.12.18	Cwale Mulena Roboami a luma Adoramu muzamaisi wa misebezi ya sicaba, kono Maisilaele ba mu pobaula ka macwe, mane a shwa. Roboami h'a bona cwalo, a kena kapili mwa koloi ya hae, mi a sabela kwa Jerusalema. 
1KI.12.19	Ku zwa hona fo, batu ba mubuso wa Isilaele, wa kwa mutulo, ba fetuhela cwalo mba ya Davida ku fitela ni ka nako ye.
1KI.12.20	Batu ba Isilaele ha ba se ba utwile kuli Jeroboami u s'a kutile ku zwa kwa Egepita, ba mu memela kwa mukopano wa sicaba, mi ba mu eza mulena wa Isilaele. Haisi feela ba lusika lwa Juda, ki bona ba ba siyezi ba sepahala kwa baikulu ba Davida.
1KI.12.21	Roboami h'a fita mwa Jerusalema a biza banna ba likiti ze mwanda ka mashumi a supile ni li li liñwi ba ba ketilwe mwa masika a Juda ni Benjamine, ku y'o lwana kuli a kutelwe hape ki maata a hae a ku busa masika kaufela a kwa mutulo wa Isilaele. 
1KI.12.22	Kono Mulimu a bulelela mupolofita Shemaya. 
1KI.12.23	A mu lume ku isa manzwi a Mulimu ku Mulena Roboami wa Juda ni kwa batu kamukana ba masika a Juda ni Benjamine. 
1KI.12.24	Mulimu u ize, “Mu si ke mwa y'o lwanisa banabahabo mina Maisilaele. Kaufel'a mina mu kutele kwa mahae, kakuli se si ezahalile si tahile ka tato ya ka.” Kamukan'a bona ba utwa taelo ya Mulimu, mi ba kutela kwa mahae.
1KI.12.25	Mulena Jeroboami wa Isilaele a sileleza munzi wa Sikeme, o n'o li mwa naha ya malundu ya Eferaimi, mi a pila mwateñi nakonyana. Cwale a zwa, mi a y'o sileleza munzi wa Penuele. 
1KI.12.26	Kiha s'a nahana, a li, “Mubuso u bonahala kuli wa kutela ku lusika lwa Davida. 
1KI.12.27	Haiba batu ba, ba ya kwa Jerusalema, mi ba y'o ezeza Muñ'a Bupilo litabelo mwa Tempele, ba ka y'o sikuluhela ku Mulena Roboami wa Juda, mi ba ta ni bulaya.”
1KI.12.28	 Ha s'a hupuzi cwale, a eza lipoho ze peli za gauda, mi a li kwa batu ba hae, “Mu se mu ile hañata hahulu kwa Jerusalema ku y'o lapela. Cwalehe, batu ba Isilaele, ki ye milimu ya mina, ye mi zwisize mwa Egepita!” 
1KI.12.29	Kih'a beya ye ñwi ya lipoho za gauda mwa Betele, mi ye ñwi a i beya mwa Dani. 
1KI.12.30	Mi cwale batu ba foseza Mulimu ka ku y'o lapela lipoho zeo mwa Betele ni mwa Dani. 
1KI.12.31	Hape Jeroboami a lukisa libaka ze pahami za ku lapelela, mi a keta baprisita mwa limba ze ne si za lusika lwa Malivi.
1KI.12.32	 Hape Jeroboami a toma lizazi la mukiti wa silumeli, ili lizazi la bulishumi ni a ketalizoho mwa kweli ya busupa ni li li liñwi, ku likanyisa mukiti o n'o ezwa mwa Juda ka lona lizazi leo. A ezeza lipoho zeo litabelo fa katala, mwa Betele, mi a beya mwateñi baprisita ba libaka za ku lapelela z'a n'a lukisize. 
1KI.12.33	Mi ka lizazi la bulishumi ni a ketalizoho la kweli ya busupa ni li li liñwi, ili lizazi le ne li tomilwe ki yena, a ya kwa Betele, mi a y'o eza mukiti w'a n'a tomezi batu ba Isilaele, ka ku cise sitabelo fa katala.
1KI.13.1	Ka taelo ya Muñ'a Bupilo, mupolofita ya zwa kwa Juda a ya kwa Betele, mi a y'o fita kwateñi, Jeroboami a nz'a yemi kwa katala ku eza sitabelo. 
1KI.13.2	 Ka ku latelela taelo ya Muñ'a Bupilo, mupolofita a nyaza katala, a li, “Mawee! Wena katala, katala-tuwe, Muñ'a Bupilo u li, ‘Ku ta pepwa mwana ya bizwa Josiasi mwa mba ya Davida. U ka t'o bulaela ku wena baprisita ba ba sebeza kwa tutala twa bahedeni ili ba ba ezeza litabelo fahalimw'a hao, mi u ta t'o ciseza ku wena masapo a batu.’ ” 
1KI.13.3	Hape mupolofita yo a zwelapili, a li, “Katala ka, ka ta lutuluha, mi mulola wa fateñi u ta hasana. Cwale u ta ziba kuli Muñ'a Bupilo u bulezi ka na.”
1KI.13.4	Mulena Jeroboami h'a utwa cwalo, a mu supa mi a laela, a li, “Mu swale munna yo!” I sa li hona fo lizoho la mulena la omelela luñañali, mane a palelwa ku li puta. 
1KI.13.5	Kapili-pili katala ka lutuluha, mi mulola wa hasanela fafasi sina mw'a n'a taluselize mupolofita ka libizo la Muñ'a Bupilo. 
1KI.13.6	Cwale Mulena Jeroboami a li ku mupolofita, “Ni kupa kuli u ni lapelele ku Muñ'a Bupilo, Mulimu wa hao, mi u kupe kuli a folise lizoho la ka!”
1KI.13.6	Mupolofita a lapela ku Muñ'a Bupilo, mi lizoho la mulena la fola. 
1KI.13.7	Cwale mulena a li ku mupolofita, “A lu ye kaufela kwa hae, lu y'o ca lico. Ni ta ku fa mupuzo ka s'o ezize.”
1KI.13.8	Mupolofita a alaba, a li, “Niha n'o ka ni fa licika la bufumu bwa hao, ne ni si ke na ya ni wena ku y'o ca, kamba ku nwa se siñwi ni wena. 
1KI.13.9	Muñ'a Bupilo u ni laezi kuli ni si ke na ca kapa ku nwa se siñwi, kamba ku kutela kwa hae ka nzila ye ne ni tahile ka yona.” 
1KI.13.10	Cwale h'a si ka kuta ka nzila y'a n'a tile ka yona, kono a kuta ka i sili.
1KI.13.11	Ka yona nako yeo, ne ku na ni munna-muhulu wa mupolofita ya n'a pila mwa Betele. Bana ba hae ba t'o mu bulelela ze n'e ezizwe mwa Betele ki mupolofita ya n'a zwa kwa Juda ka lona lizazi leo. Ba mu zibisa hape z'a n'a bulelezi Mulena Jeroboami. 
1KI.13.12	Mupolofita yo wa mucembele a ba buza, a li, “U ile ka nzila ifi h'a funduka?” Ba mu supeza nzila. 
1KI.13.13	A ba bulelela kuli ba beye sale fa mbongolo ya hae. Ba eza cwalo, mi a zamaya. 
1KI.13.14	A latelela mupolofita yo ya n'a zwa kwa Juda, mi a y'o mu fumana a inzi mwatas'a kota ya oke. A mu buza, a li, “Ki wena mupolofita ya zwa kwa Juda, nji?”
1KI.13.14	Yena a mu alaba, a li, “Ki na.”
1KI.13.15	A li ku yena, “A lu kutele kwa hae, u y'o ca lico.”
1KI.13.16	Kono mupolofita wa kwa Juda a mu alaba, a li, “Ha ni koni ku kuta ni wena kwa hae, kamba ku lumela kamuhelo ya hao. Mi hape ha ni na ku ca kamba ku nwa se siñwi ni wena hona fa. 
1KI.13.17	Muñ'a Bupilo u ni laezi kuli ni si ke na ca kamba ku nwa se siñwi, ni kuli ni si ke na kutela kwa hae ka nzila ye ne ni tile ka yona.”
1KI.13.18	Cwale mupolofita wa mucembele yo ya n'a zwa kwa Betele a li ku yena, “Ni na cwalo ni mupolofita sina wena, mi ka taelo ya Muñ'a Bupilo ni bulelezwi ki lingeloi kuli ni t'o ku nga, lu ye hamoho kwa hae, mi ni y'o ku amuhela.” Kono mucembele wa mupolofita yo n'a puma.
1KI.13.19	Cwale mupolofita ya n'a zwa kwa Juda a kutela kwa hae ni mupolofita wa mucembele, mi a y'o ca ni yena. 
1KI.13.20	Cwale ha ba nze ba li fa tafule linzwi la Muñ'a Bupilo la taha ku mupolofita wa mucembele. 
1KI.13.21	A huweleza ku mupolofita wa kwa Juda, a li, “Muñ'a Bupilo u li ha u si ka mu utwa ni ku mamela s'a ku laezi. 
1KI.13.22	Kono cwale u kutile, mi u cile lico mwa sibaka s'a n'a laezi kuli u si ke wa cela se siñwi mwateñi. Kihona kuli u ta bulaiwa, mi situpu sa hao ha si na ku bulukwa mwa mabita a ba mba ya henu.”
1KI.13.23	Cwale, ha ba se ba felize ku ca, mupolofita wa mucembele yo a lukisa sale ya mbongolo ya mupolofita wa kwa Juda. 
1KI.13.24	Mupolofita wa kwa Juda a funduka. Mwa nzila a katana tau ya mu bulaya. Situpu sa hae sa kwashuka hona cwalo mwa mukwakwa, mi mbongolo ni tau za yema kwatuko a sona. 
1KI.13.25	Kwa fita batu ba bañwi, mi ba bona situpu mwa mukwakwa, si yemwi ki tau kwatuko. Ba ya mwa Betele, mi ba y'o biha se ne ba boni.
1KI.13.26	Mupolofita wa mucembele yo h'a utwa taba yeo, a li, “Ki yena mupolofita yani ya n'a si ka mamela taelo ya Muñ'a Bupilo! Mi cwale Muñ'a Bupilo u mu lumelezi tau kuli i y'o mu bulaya sina mw'a n'a bulelezi.” 
1KI.13.27	Kih'a li kwa bana ba hae, “Mu ni beyele sale fa mbongolo ya ka.” Ba eza cwalo. 
1KI.13.28	A funduka, mi a y'o fumana situpu sa mupolofita si nze si kwashukile mwa mukwakwa, si sa yemelezwi ki tau ni mbongolo. Tau ne i si ka si ca kamba ku lwanisa mbongolo yeo. 
1KI.13.29	Mupolofita yo wa mucembele a nanula situpu seo, mi a si beya fa mbongolo ya hae, a si tisa kwa Betele ku t'o silisa ni ku si buluka. 
1KI.13.30	A si buluka mwa libita la ba mba ya habo. Cwale yena ni bana ba hae ba silisa, ba li, “Mawee mwanahesu, mwanahesu!” 
1KI.13.31	Mwamulaho a kepelo mupolofita a bulelela bana ba hae, a li, “Ha ni ka shwa, mu ni buluke ku lona libita le, mi mu lobaze situpu sa ka kwatuko a sa hae. 
1KI.13.32	Manzwi a n'a bulezi ka taelo ya Muñ'a Bupilo, bakeñisa katala kao ka mwa Betele ni ka libaka kamukana za ku lapelela mwa minzi ya Samaria, kaniti a ta ezahala.”
1KI.13.33	Nihakulicwalo Jeroboami, mulena wa Isilaele, n'a si ka tuhela mikwa ya hae ye maswe, kono a zwelapili ku keta baprisita mwa limba za batu feela, kuli ba sebeze kwa tutala tw'a n'a yahile. A keta mañi ni mañi ya n'a itatela ku ba muprisita. 
1KI.13.34	Sibi se, sa tisa bumai bo butuna kwa neku la Jeroboami ni ku shandauka kwa lusika lwa hae.
1KI.14.1	Ka yona nako yeo Abija, mwan'a Jeroboami, a kula. 
1KI.14.2	Jeroboami a li ku musal'a hae, “U ipilule ili kuli ku tokwe ni yo mukana ya ka ku ziba, mi u ye kwa Shilo, fapil'a mupolofita Akija, yena ya kile a bulela kuli ni ta ba mulena wa Isilaele. 
1KI.14.3	U mu iseze linkwa ze lishumi, ni mañende a mañwi a munati, hamoho ni sihwana sa linosi. U y'o mu buza se si ka ezahala ku mwan'a luna, mi u ta ku bulelela.”
1KI.14.4	Cwale musali a ya kwa ndu ya Akija mwa Shilo. Akija n'a sa boni kabakala bucembele. 
1KI.14.5	Muñ'a Bupilo n'a s'a mu bulelezi kuli musal'a Jeroboami wa taha ku t'o mu buza ka za mwan'a hae ya n'a kula. Muñ'a Bupilo kih'a zibisa Akija s'a ta bulela.
1KI.14.5	Musal'a Jeroboami h'a fita, a ikezisa inge mutu u sili feela. 
1KI.14.6	Kono Akija h'a mu utwa a taha mwa munyako, a li, “Kena. Na ziba kuli ki wena musal'a Jeroboami. Kiñi ha u ikeza inge u mutu u sili? Ni na ni litaba ze maswe ka wena. 
1KI.14.7	U y'o bulelela Jeroboami kuli Muñ'a Bupilo, Mulimu wa Isilaele, u li ku yena, ‘Ni ku ketile mwahal'a batu ni ku ku eza mubusi wa ka wa sicaba sa Isilaele. 
1KI.14.8	Ni amuhile bana ba Davida mubuso, mi ni u file wena. Kono ha u si ka swana ni mutang'a ka Davida, ya n'a sepahala hahulu ku na, ya n'a utwa litaelo za ka, ni ku eza feela ze ne ni lata. 
1KI.14.9	U ezize libi ze tuna hahulu ku fita ba ba ne ba kalile ku busa pili. U ni hanile, mi u ni nyemisize ka ku eza maswaniso a likota ni a lisipi ku a lapela. 
1KI.14.10	 Kabakaleo ni ta tisa ziezi kwa lusika lwa hao, mi ni ta bulaya baikulu ba hao ba bashimani kamukana, ba bahulu ni ba banyinyani cwalo. Ni ta feza lusika lwa hao kaufela. Ba ta fiyelwa inge musutelo. 
1KI.14.11	Mañi ni mañi mwa lusika lwa hao ya ta shwela mwa hae, u ta ciwa ki linja, mi ya ta shwela mwa naheñi kamukana u ta ciwa ki manoñu. Ni bulezi, na, Muñ'a Bupilo.’ ”
1KI.14.12	Hape Akija a zwelapili ku bulelela musal'a Jeroboami, a li, “Cwale u kutele kwa hae. Mwan'a hao u ta shwa u sa y'o kena feela mwa hae. 
1KI.14.13	Batu ba Isilaele kaufela ba ta mu lila, mi ba ka mu buluka. Ki yena feela ya ta bulukwa hande kwa bana ba Jeroboami, kakuli ki yena feela a nosi ya tabezwi ki Muñ'a Bupilo, Mulimu wa Isilaele. 
1KI.14.14	Muñ'a Bupilo u ta beya mwa Isilaele mulena ya ta feza bana ba Jeroboami. 
1KI.14.15	Muñ'a Bupilo u ta utwisa sicaba sa Isilaele butuku, mi si ta njanja sina lutaka lwa mwa nuka. U ta zwisa batu ba Isilaele mwa naha ye nde ye, y'a n'a file bo kukw'a bona, mi u ta ba hasanyeza mwabuse bwa Nuka ya Yuferati kakuli ba shangumuzi buhali bwa hae ka ku eza maswaniso a Ashera, mulimu wa musali. 
1KI.14.16	Muñ'a Bupilo u ka tuhela Isilaele kakuli Jeroboami u fosize, mi hape a kenyize batu ba Isilaele mwa sibi.”
1KI.14.17	Musal'a Jeroboami kih'a zwa, mi a kutela kwa Tiriza. A sa kena feela mwa hae mwana a shwa. 
1KI.14.18	Batu ba Isilaele ba silisa mi ba mu buluka sina mw'a n'a bulelezi Muñ'a Bupilo ka mutang'a hae, mupolofita Akija.
1KI.14.19	Linto kamukana z'a n'a ezize Mulena Jeroboami, lindwa z'a n'a lwanile, ni mw'a n'a buselize, kaufel'a zona li ñozwi mwa buka ya Litaba za Malena ba Isilaele. 
1KI.14.20	Jeroboami u bile mulena mi u busize ka lilimo ze mashumi a mabeli ka ze peli. A shwa, a bulukwa, mi a yolwa ki mwan'a hae Nadabi.
1KI.14.21	Roboami, mwan'a Salumoni, n'a na ni lilimo ze mashumi a mane ka si li siñwi h'a yola ku ba mulena wa Juda, mi a busa lilimo ze lishumi ka ze supile mwa Jerusalema, munzi w'a n'a iketezi Muñ'a Bupilo mwa naha ya Isilaele kaufela kuli ki sona sibaka mw'a ka lapelelwa. M'ahe Roboami n'e li Naama, wa Muamoni.
1KI.14.22	Batu ba Juda ba foseza Muñ'a Bupilo, mi ba mu shemaeta, mane ba mu nyemisa hahulu ku fita mo ne ba ezezanga bo kukw'a bona kaufela. 
1KI.14.23	 Ba yaha libaka za ku lapelela milimu ya buhata, mi ba toma macwe a betilwe, ni misumo ye lapelwa fa malundu ni mwa miluti ya likota. 
1KI.14.24	 Bumaswe bo butuna ka ku fitisisa kikuli ne ku na ni banna ni basali ba ba ne ba pila ka buhule feela hona mwa libaka za sihedeni zeo. Batu ba Juda ba eza lika ze maswe hahulu, ze swabisa, ze n'e ezwa ki batu b'a n'a lelekile Muñ'a Bupilo mwa naha mo, Maisilaele ha ba t'o kena mwateñi.
1KI.14.25	 Ka silimo sa buketalizoho sa puso ya Roboami, Mulena Shishaki wa Egepita a lwanisa Jerusalema. 
1KI.14.26	 A nga bufumu bwa mwa Tempele ni bwa mwa ndu ya bulena kaufela hamoho ni litebe za gauda z'a n'a ezize Salumoni. 
1KI.14.27	Cwale, mwa sibaka sa litebe zeo, Mulena Roboami a eza ze ñwi za butale bwa kopa, mi a li beya mwa pabalelo ya manduna ba ba ne ba libelela minyako ya lapa la bulena. 
1KI.14.28	Ka nako ni nako mulena mw'a n'a yelanga kwa Tempele, balibeleli ne ba na ni ku lwala litebe zeo, ni ku li kutiseza kwa ndu ya bona.
1KI.14.29	Lika ze ñwi kamukana z'a ezize Mulena Roboami li ñozwi mwa Litaba za Malena ba Juda. 
1KI.14.30	Ka yona nako yeo kaufela Roboami ni Jeroboami ne ba sweli ku lwanisana. 
1KI.14.31	Roboami a shwa, mi a bulukwa mwa mabita a malena mwa Munzi wa Davida, mi a yolwa ki mwan'a hae Abijami.
1KI.15.1	Mwa silimo sa bulishumi ka ze supile ni si li siñwi sa puso ya Jeroboami, mulena wa Isilaele, Abijami a ba mulena wa Juda. 
1KI.15.2	A busa lilimo ze talu mwa Jerusalema. M'ahe n'e li Maaka mwan'a Abisalomi. 
1KI.15.3	A eza libi ze swana ni za ndat'ahe, mi n'a sa sepahali hande ku Muñ'a Bupilo, Mulimu wa hae, sina mw'a n'a inezi kukw'a hae Davida. 
1KI.15.4	 Kono kabakala Davida Muñ'a Bupilo, Mulimu wa hae, a fa Abijami mwana wa mushimani kuli a busa Jerusalema ni ku u sileleza mwamulaho wa hae. 
1KI.15.5	 Muñ'a Bupilo n'a ezize cwalo kakuli Davida n'a ezize ze ne mu tabisa, mi ha ku na f'a kile a tula litaelo za hae, haisi feela ka taba ya Uria wa Muhiti. 
1KI.15.6	 Abijami ni Jeroboami ne ba sweli ku lwanisana nako kaufela ha ne ku busa Abijami. 
1KI.15.7	Mi cwale linto kamukana z'a ezize Abijami li ñozwi mwa Litaba za Malena ba Juda.
1KI.15.8	Cwale Abijami a shwa, mi a bulukwa mwa Munzi wa Davida. Kih'a yolwa ki mwan'a hae Asa.
1KI.15.9	Mulena Jeroboami wa Isilaele ha n'a li mulena ka lilimo ze mashumi a mabeli, Asa a ba mulena wa Juda. 
1KI.15.10	A busa lilimo ze mashumi a mane ni si li siñwi mwa Jerusalema. Kukw'a hae wa musali n'e li Maaka mwan'a Abisalomi. 
1KI.15.11	Asa a eza se ne si latwa ki Muñ'a Bupilo, sina mw'a n'a ezelize kukw'a hae Davida. 
1KI.15.12	 A leleka mahule ba banna ni ba basali kamukana mwa naha, ili bona ba ba ne ba sebeza mwa libaka za malapelelo a bahedeni, mi a zwisa milimu ya maswaniso ye n'e ezizwe ki b'a n'a yolile. 
1KI.15.13	A tulula kukw'a hae, Maaka, fa situlo sa bu Makoshi kakuli n'a ezize siswaniso se si maswe sa mulimu wa buhata, yena Ashitaroti mulimu wa musali. Asa a wiseza siswaniso seo fafasi, mi a si ciseza kwatuko a mulapo wa Kederoni. 
1KI.15.14	Nihaike libaka kaufela za malapelelo za bahedeni ne li si ka lutululwa, Asa, yena, a sepahala hahulu ku Muñ'a Bupilo mwa bupilo bwa hae kaufela. 
1KI.15.15	A kutiseza mwa Tempele lika kamukana z'a n'a filwe Mulimu ki ndat'ahe, ni zona z'a n'a mu ketezi yena ka sibili, ili libyana za gauda ni silivela.
1KI.15.16	Mulena Asa wa Juda ni Mulena Baasha wa Isilaele ne ba lwanisana hahulu ha ne ba sa busa. 
1KI.15.17	Baasha a lwanisa Juda, mi a tiisa munzi wa Rama, ili kuli a kwale linzila ze kena ni ku zwa mwa Juda. 
1KI.15.18	Cwale Mulena Asa h'a bona cwalo, a nga gauda ni silivela kamukana ye n'e siyezi mwa Tempele ni mwa ndu ya mulena, mi a i lumela ka manduna ba hae ba bañwi kwa Damaseka, ku Mulena Beni-Hadadi wa Siria mwan'a Tabirimoni, ili muikuly'a Hezioni, ka manzwi a, 
1KI.15.19	h'a li, “A lu iswale bulikani sina mo ne ba ezelize bo ndat'a luna. Ki yeo mpo ya hao ya silivela ni gauda. Cwale u tuhele bulikani bwa hao ni Mulena Baasha, ili kuli a te a zwise masole ba hae mwa naha ya ka.”
1KI.15.20	Cwale Mulena Beni-Hadadi a lumela muhupulo wa Asa, mi a luma bazamaisi ba mpi ya hae ni masole ba bona ku y'o lwanisa minzi ya Isilaele. Ba tula Ijoni, Dani, Abele-Beti-Maaka, ni silalo sa Kineroti, kwand'a naha ya Nafetali kaufela. 
1KI.15.21	Mulena Baasha ha s'a utwile ze n'e ezahalile, a tuhela ku tiisa munzi wa Rama, mi a ya kwa Tiriza.
1KI.15.22	Cwale Mulena Asa a laela ba Juda kaufela, kuli ba tute macwe ni likota za mwa Rama z'a n'a itusisize Mulena Baasha ku yaha lukwakwa lwa ona. Mi ka zona likota ni macwe ao Mulena Asa a yahisa makwakwa a Mizipa, ni Geba ili munzi o mwa naha ya Benjamine.
1KI.15.23	Linto kamukana z'a n'a ezize Mulena Asa, likezo za bundume bwa hae, ni minzi y'a n'a tiisize ka makwakwa, kaufel'a zona li ñozwi mwa buka ya Litaba za Malena ba Juda. Kono ha s'a supezi a holofazwa ki bukuku bwa mahutu. 
1KI.15.24	Asa a shwa, mi a bulukwa mwa mabita a malena mwa Munzi wa Davida. Kih'a yolwa ki mwan'a hae Josafati.
1KI.15.25	Mwa silimo sa bubeli sa puso ya Mulena Asa wa Juda, mwan'a Mulena Jeroboami, ya n'a bizwa Nadabi, a ba mulena wa Isilaele, mi a busa lilimo ze peli. 
1KI.15.26	Sina mw'a n'a inezi ndat'ahe, ni yena a foseza Muñ'a Bupilo, mane a kenya batu ba Isilaele mwa sibi.
1KI.15.27	Baasha, mwan'a Akija, wa lusika lwa Isakare, a lela Nadabi mi a mu bulaya ka nako yeo, yena ni mpi ya hae, ha ne ba lwanisa munzi wa Gibetoni mwa naha ya Filisitia. 
1KI.15.28	Taba yeo ya ezahala mwa silimo sa bulalu sa puso ya Mulena Asa wa Juda. Cwale Baasha a yola Nadabi fa bulena bwa Isilaele. 
1KI.15.29	 Kapili-pili a lela ku bulaya ba mba ya Jeroboami. Mi sina mw'a n'a bulelezi Muñ'a Bupilo ka mutang'a hae mupolofita Akija wa Shilo, ba mba ya Jeroboami kaufela ba bulaiwa, ku tokwisa ni wa lubandangoti. 
1KI.15.30	Taba ye, ya ezahala kakuli Jeroboami n'a nyemisize Muñ'a Bupilo, Mulimu wa Isilaele, ka libi z'a n'a ezize ni ka ku fosisa Isilaele.
1KI.15.31	Lika kamukana z'a n'a ezize Nadabi li ñozwi mwa buka ya Litaba za Malena ba Isilaele. 
1KI.15.32	Mulena Asa wa Juda ni Mulena Baasha wa Isilaele kamita ne ba nze ba lwanisana ka nako ya puso ya bona.
1KI.15.33	Mwa silimo sa bulalu sa puso ya Mulena Asa wa Juda, Baasha mwan'a Akija a ba mulena wa Isilaele kamukana, mi a busa mwa Tiriza ka lilimo ze mashumi a mabeli ni ze ne. 
1KI.15.34	Sina Mulena Jeroboami, ni yena hape a foseza Muñ'a Bupilo, mi a kenya Isilaele mwa sibi.
1KI.16.1	Muñ'a Bupilo a bulelela mupolofita Jehu, mwan'a Hanani, manzwi a kuli a y'o a taluseza Baasha. 
1KI.16.2	A li, “Ni ku zwisize mwa liluli, mi ni ku hulisize ku ba muzamaisi wa batu ba ka ba Isilaele, kono u fosize sina Jeroboami, mi u kenyize batu ba ka mwa sibi. Libi za bona li shangumuzi buhali bwa ka. 
1KI.16.3	Cwale ni ka ku yundisa, wena ni bana ba hao kaufela, sina mo ne ni ezelize ku Jeroboami. 
1KI.16.4	Mutu kaufela wa mba ya hao ya ta shwela mwa hae u ta ciwa ki linja, mi ya ta shwela mwa naheñi u ta ciwa ki manoñu.”
1KI.16.5	Lika kamukana z'a n'a ezize Baasha, ni likezo za bundume bwa hae, li ñozwi mwa buka ya Litaba za Malena ba Isilaele. 
1KI.16.6	Baasha a shwa, mi a bulukwa mwa Tiriza. Kih'a yolwa ki mwan'a hae Ela.
1KI.16.7	Manzwi a Muñ'a Bupilo ku Baasha ni lubasi lwa hae a taha ka mupolofita Jehu, kakuli Baasha n'a foselize Muñ'a Bupilo ka libi za hae. A shagumuna buhali bwa Muñ'a Bupilo, isiñi feela kabakala bumaswe bw'a n'a ezize, sina mw'a n'a ezelize Mulena Jeroboami, kono ni kabakala kuli n'a bulaile Jeroboami ni lubasi lwa hae kamukana.
1KI.16.8	Mwa silimo sa bumashumi a mabeli ni ze silezi sa puso ya Asa wa Juda, Ela mwan'a Baasha, a ba mulena wa Isilaele, mi a busa mwa Tiriza lilimo ze peli. 
1KI.16.9	Zimiri, yo muñwi wa manduna ba hae, ya n'a li muzamaisi wa kalulo ye ñwi ya likoloi za mulena, a mu fetuhela. Ka zazi le liñwi mulena a nwa mi a kolwa a li mwa ndu ya Ariza, ili yena ya n'a tokomela ndu ya bulena. 
1KI.16.10	Zimiri a kena mwa ndu, mi a bulaya Ela. Kih'a mu yola. Taba yeo ya ezahala ka silimo sa bumashumi a mabeli ni ze supile sa puso ya Mulena Asa wa Juda.
1KI.16.11	Zimiri a sa yola feela, a bulaya ba mba ya Baasha kamukana. Mutu kaufela wa munna, ye n'e li mwanahabo kamba mulikan'a hae, a bulaiwa. 
1KI.16.12	Zimiri a bulaya cwalo lusika lwa Baasha kaufela, ili ku latelela se ne si bulezwi ki Muñ'a Bupilo ka mupolofita Jehu bakeñisa Baasha. 
1KI.16.13	Baasha ni mwan'a hae Ela ne ba zusize buhali bwa Muñ'a Bupilo, Mulimu wa Isilaele, ka ku lapela milimu ya maswaniso ni ku kenya sicaba sa Isilaele mwa sibi. 
1KI.16.14	Ze ñwi kaufela z'a n'a ezize Ela li ñozwi mwa buka ya Litaba za Malena ba Isilaele.
1KI.16.15	Ka silimo sa bumashumi a mabeli ni ze supile sa puso ya Mulena Asa wa Juda, Zimiri a busa Isilaele ka mazazi a supile a li mwa Tiriza. Makolo a Maisilaele n'a beile munzi wa Gibetoni mwahali, ili mwa naha ya Mafilisita. 
1KI.16.16	Ha ba utwa kuli Zimiri n'a fetuhezi mulena ni kuli mane u mu bulaile, i sa li hona fo, kaufel'a bona ba yolisa Omiri, mueteleli wa mpi ya bona, kuli a be yena mulena wa Isilaele. 
1KI.16.17	Omiri ni makolo a hae ba zwa mwa Gibetoni, mi ba y'o lwanisa munzi wa Tiriza. 
1KI.16.18	Zimiri h'a bona kuli munzi u hapilwe, a kena mwa sisabelo mwa ndu ya bulena, a cisa ndu, mi a shwela mwa mulilo. 
1KI.16.19	Zeo za ezahala kabakala libi za hae. N'a nyemisize Muñ'a Bupilo, sina Jeroboami, ka libi za hae ni ka ku kenya Isilaele mwa sibi. 
1KI.16.20	Lika ze ñwi kaufela z'a n'a ezize Zimiri, hamohocwalo ni milelo ya hae ya petuhelo li ñozwi mwa buka ya Litaba za Malena ba Isilalele.
1KI.16.21	Batu ba Isilaele ne ba kauhani. Ba bañwi ne ba bata ku beya Tibini, mwan'a Ginati, fa bulena. Ba bañwi ne ba bata Omiri. 
1KI.16.22	Kwa mafelelezo kwa koma ba ba ne ba lata Omiri. Tibini a shwa, mi Omiri a ba mulena. 
1KI.16.23	Cwale ka silimo sa bumashumi a malalu ni si li siñwi sa puso ya Mulena Asa wa Juda, Omiri a ba mulena wa Isilaele, mi a busa lilimo ze lishumi ka ze peli. A busa lilimo ze silezi za makalo a li mwa Tiriza. 
1KI.16.24	Cwale a leka Lilundu la Samaria, ku mutu ya n'a bizwa Semeri, ka muwaya-waya wa silivela ye eza likiti ze silezi. Omiri a beya lilundu leo mwa lukwakwa, a yaha mwateñi munzi, mi a u biza Samaria, kabakala Semeri ya n'a li yena muñ'a lona pili.
1KI.16.25	Omri a foseza hahulu Muñ'a Bupilo ku fita malena kaufela b'a n'a yolile. 
1KI.16.26	A nyemisa Muñ'a Bupilo, Mulimu wa Isilaele, sina Jeroboami ya n'a busize pili ku yena, ili ka libi za hae ni ka ku kenya Isilaele mwa libi ni ka ku lapela milimu ya maswaniso. 
1KI.16.27	Lika kamukana z'a ezize Omiri, ni likezo za hae za bundume, li ñozwi mwa buka ya Litaba za Malena ba Isilaele. 
1KI.16.28	Omiri a shwa, mi a bulukwa mwa Samaria. Kih'a yolwa ki mwan'a hae Akabe.
1KI.16.29	Mwa silimo sa bumashumi a malalu ni ze supile ka si li siñwi sa puso ya Mulena Asa wa Juda, Akabe mwan'a Omiri a ba mulena wa Isilaele, mi a busa mwa Samaria lilimo ze mashumi a mabeli ni ze peli. 
1KI.16.30	A foseza hahulu Muñ'a Bupilo ku fita malena b'a n'a yolile kaufela. 
1KI.16.31	Ku yena, bufosi bwa Jeroboami ike n'e si bo butuna hahulu, kono mane a ekeza kwa bumaswe bo ka ku nyala Jezabele, mwan'a Mulena Etabaale wa Sidoni ni ka ku lapela Baale. 
1KI.16.32	A yahela Baale tempele mwa Samaria, mi a mu ezeza ni katala mwateñi. 
1KI.16.33	Hape a toma kota ye betilwe fa ku t'o lapelelanga Ashitaroti mulimu wa musali. A eza ze ñata ze halifisize Muñ'a Bupilo, Mulimu wa Isilaele, ku fita malena ba ba ne ba li teñi pili ku yena. 
1KI.16.34	 Ka nako ya puso ya hae Hiele wa kwa Betele a yaha Jeriko sinca. Sina mw'a n'a bulelezi Muñ'a Bupilo kale, ka Joshua mwan'a Nuni, Hiele a shwelwa ki Abirami mweli wa hae ha n'a yaha mutomo wa Jeriko, mi hape a shwelwa ki Segubu ñomba wa hae ha n'a yaha minyako ya munzi.
1KI.17.1	 Mupolofita ya n'a bizwa Elia, wa kwa Tishibe mwa Giliadi, a li ku Mulena Akabe, “Ka Muñ'a Bupilo, Mulimu ya pila wa Isilaele ye ni sebeleza, ni ku bulelela kuli ku ta ba ni linanga le lituna hahulu, ku tokwe nihaili puka kamba pula ka lilimo ze peli kapa ze talu ze taha, ku fitela fo ni ta i laelela.”
1KI.17.2	Cwale Muñ'a Bupilo a li ku Elia: 
1KI.17.3	“Tuta mwa sibaka mo. U ye kwa upa, mi u y'o ipata kwatukw'a nukana ya Keriti, kwa upa wa Jordani. 
1KI.17.4	U ta fumana mezi mwa nukana yeo, mi ni laezi mañwalala ku n'o ku tisezanga lico.”
1KI.17.5	Elia a utwa taelo ya Muñ'a Bupilo. A ya, mi a y'o ina fakaufi ni nukana yeo ya Keriti. 
1KI.17.6	N'a nz'a nwa hona mwa nukana mo, mi mañwalala n'a mu tisezanga buhobe ni nama ka zazi ni zazi kakusasana ni manzibwana. 
1KI.17.7	Mwamulaho a nakonyana, nukana yeo ya kala kabakala linanga.
1KI.17.8	Cwale Muñ'a Bupilo a li ku Elia, 
1KI.17.9	 “U ye kwa munzi wa Sarepita, fakaufi ni Sidoni, mi u y'o ina kwateñi. Ni se ni laezi musali wa mbelwa ya ina kwateñi ku ku fepa.” 
1KI.17.10	Cwale Elia a ya kwa Sarepita, mi ha s'a li fakaufi ni munyako wa munzi, a bona mbelwa ya n'a lwalela likota. A li ku yena, “Ni kupa mezi a ku nwa.” 
1KI.17.11	Mi ha n'a sa y'o nga mezi, Elia a ekeza, a li, “Hape u ni tiseze ni sa ku ca.”
1KI.17.12	Musali yo a alaba, a li, “Ka Muñ'a Bupilo, Mulimu wa hao ya pila, ni konka kuli ha ni na buhobe. Ze ni na ni zona ki bupinyana feela mwa mukeke ni mafula a olive a manyinyani mwa botela. Se ni tezi kwanu ki ku t'o lwalela likota, kuli ni y'o apehisa tuconyana feela twa ka ni mwan'a ka. I ta ba sona sico sa luna sa mafelelezo. Ku zwa fo, lu ta ishwela tala.”
1KI.17.13	Elia a li ku yena, “U si ke wa bilaele. U y'o lukisa lico za hao. Kono pili u y'o eza kankwanyana ka bupi b'o na ni bona, mi u ni tiseza kona. Cwale ka bo bu ta siyala u ikezeze za mina. 
1KI.17.14	Kakuli Muñ'a Bupilo, Mulimu wa Isilaele, u li, ‘Mukeke ha u na ku tokwa bupi kamba botela ku tokwa mafula, lizazi le ni ta lumela pula, na, Muñ'a Bupilo, li si ka fita kale.’ ”
1KI.17.15	Mbelwa a ya, a y'o eza mw'a n'a mu bulelezi Elia, mi kamukan'a bona ba ba ni lico ka mazazi a mañata. 
1KI.17.16	Bupi bwa tokwa ku fela mwa mukeke, kamba mafula mwa botela, sina mw'a n'a sepiselize Muñ'a Bupilo ka Elia.
1KI.17.17	Ha ku se ku fitile mazazinyana, mwan'a mbelwa a kula. Butuku bwa hula mane kwa mafelelezo mwana a shwa. 
1KI.17.18	Cwale mbelwa a li ku Elia, “Mutu wa Mulimu, u ni ezelizeñi cwana? Kikuli u tezi ku t'o hupulisa Mulimu bumaswe bwa ka, kuli mane u bulaise mwan'a ka?”
1KI.17.19	Elia a li, “Ni tiseze mwanana yo.” A nga mwana mwa mazoho a m'ahe, mi a mu lwala, a ya ni yena kwa ndu ya kwahalimu, mw'a n'a ina, mi a mu lobaza fa mumbeta. 
1KI.17.20	Cwale a lapela ka ku pahamisa linzwi, a li, “Oho Muñ'a Bupilo, Mulimu wa ka, u ezelizeñi nto ye swabisa cwana ku mbelwa yo? U ni babalezi ka musa o mutuna, mi cwale u bulaya mwan'a hae!” 
1KI.17.21	 Cwale Elia a patama fahalimw'a mushimani yo halalu, mi a lapela, a li, “Oho Muñ'a Bupilo, Mulimu wa ka, u pilise mwana yo.” 
1KI.17.22	Muñ'a Bupilo a utwa tapelo ya Elia. Mwana a kala ku buyela hape, mi a wetuluka.
1KI.17.23	Elia a shetumuka ni mwana, mi a mu kutiseza ku m'ahe. A li ku yena, “Bona, mwan'a hao wa pila!”
1KI.17.24	Yena a alaba, a li, “Cwale na ziba kuli u mutu wa Mulimu, ni kuli luli Muñ'a Bupilo u bulela ka wena!”
1KI.18.1	Mwa silimo sa bulalu sa linanga, Muñ'a Bupilo a li ku Elia, “Zamaya, u y'o iponahaza ku Mulena Akabe, mi ni ta nelisa pula.” 
1KI.18.2	Elia kih'a ya.
1KI.18.2	Cwale tala ya mwa Samaria n'e s'e li ye tuna hahulu. 
1KI.18.3	Akabe a biza Obadia ya n'a talima za ndu ya bulena. Obadia yena, n'a sebeleza Muñ'a Bupilo ka pilu ya hae kaufela. 
1KI.18.4	Jezabele ha n'a sweli ku bulaya bapolofita ba Muñ'a Bupilo, yena a nga ba mwanda, a y'o ba pata mwa mañope a macwe ka litopa ze peli za batu ba mashumi a ketalizoho, mi a ba tusa ka lico ni mezi. 
1KI.18.5	Akabe a li ku Obadia, “A lu ye, lu y'o tatuba libaka za mawelu-welu ni za milapo kamukana mwa naha, kuli lu bone haiba lu ta fumana bucwañi bo bu ka pilisa lipizi ni limbongolo za luna, ili kuli lu si ke lwa bulaya ze ñwi kwa limunanu za luna.” 
1KI.18.6	Ba lumelelana ka libaka za naha ze n'e swanelwa ku tatubwa ki yo muñwi wa bona, mi ba funduka, ba liba mwa maneku a fapahana.
1KI.18.7	Cwale Obadia ha n'a li mwa nzila, a katana Elia. A mu ziba, a inama fapil'a hae ka likute, mi a buza, a li, “Kana ki wena luli, muñ'a ka?”
1KI.18.8	Yena a alaba, a li, “Ee, ki na Elia. U ye, u y'o bulelela muñ'a hao, yena mulena, kuli ki na yo kwanu.”
1KI.18.9	Obadia a alaba, a li, “Ni ezizeñi se si ku batisa ku ni kenya mwa kozi ya ku bulaiwa ki Mulena Akabe? 
1KI.18.10	Ka Mulena Mulimu wa hao ya pila, ni konka kuli mulena u ku batile hahulu mwa lifasi kamukana. Niha n'a bulelelwa kai ni kai mwa naha kuli ha u yo, n'a na ni ku hapeleza mubusi wa sibaka seo kuli a konke ku bonisa kuli ki niti luli n'o siyo. 
1KI.18.11	Mi cwale wena u bata kuli ni y'o mu bulelela kuli u kwanu? 
1KI.18.12	Ku ta ba cwañi haiba ni sa ku siya feela fa, moya wa Muñ'a Bupilo u ku isa kwa sibaka se si sa zibahali? Cwale na, ha ni ka y'o bulelela Akabe kuli u teñi kwanu, mi yena a tokwa ku t'o ku fumana, u ta ni bulaya. U hupule kuli ni sebelelize Muñ'a Bupilo ka pilu ya ka kaufela ku zwa kwa bushimani bwa ka. 
1KI.18.13	Kikuli n'o si ka utwa kuli Jezabele ha n'a bulaya bapolofita ba Muñ'a Bupilo, ne ni patile ba mwanda ku bona mwa mañope a macwe, ili ka litopa ze peli za batu ba mashumi a ketalizoho, mi na ba tusa ka lico ni mezi? 
1KI.18.14	Cwale u ka ni laela cwañi ku y'o bulelela mulena kuli u teñi kwanu? U ka ni bulaya!”
1KI.18.15	Elia a alaba, a li, “Ka Muñ'a Bupilo, ya Maata Kaufela ye ni sebeleza, ni sepisa kuli ni ta iponahaza ku mulena, ili na, kacenu le!”
1KI.18.16	Cwale Obadia a y'o bulelela Mulena Akabe, mi yena a funduka ku y'o katanyeza Elia. 
1KI.18.17	Akabe h'a bona Elia, a li, “Kanti ki wena yo, mukatazi ya maswe hahulu mwa Isilaele!”
1KI.18.18	Elia a alaba, a li, “Ha si na mukatazi. Mukatazi ki wena ni ndat'aho. Ha mu buluki litaelo za Muñ'a Bupilo, mi mu lapela milimu ya maswaniso ya Baale. 
1KI.18.19	Cwale u laele batu ba Isilaele kaufela kuli ni y'o kopana ni bona kwa Lilundu la Karimele. U tise ni bapolofita ba Baale ba mianda ye mine ka mashumi a ketalizoho, hamoho ni ba mianda ye mine ba Ashitaroti mulimu wa musali, ili bona ba ba piliswa ki Mufumahali Jezabele.”
1KI.18.20	Cwale Akabe a bizeza Maisilaele kaufela ni bapolofita ba Baale kwa Lilundu la Karimele. 
1KI.18.21	Elia a ya kwa batu, mi a li, “Mu ta iketela lili ye mu swanezi ku sebeleza? Haiba Muñ'a Bupilo ki Mulimu, mu mu lapele. Kono haiba Baale ki yena Mulimu, mu lapele yenahe!” Kono batu ba tokwa ku bulela se siñwi. 
1KI.18.22	Cwale Elia a li, “Ki na feela mupolofita wa Muñ'a Bupilo ya sa siyezi, kono ku na ni bapolofita ba Baale ba mianda ye mine ka mashumi a ketalizoho. 
1KI.18.23	Mu tise lipoho ze peli. Bona ba nge i liñwi, ba i bulaye, ba i pumake litunula, mi ba i beye fa likota, kono ba si ke ba tukisa mulilo. Ni na ni ta eza cwalo ka poho ye ñwi. 
1KI.18.24	Cwale bapolofita ba Baale ba lapele ku mulimu wa bona, mi ni na, ni ta lapela ku Muñ'a Bupilo, mi ya ta alaba ka ku lumela mulilo, ki yena Mulimu luli.”
1KI.18.24	Batu ba huweleza ili ku bonisa kuli ba lumela.
1KI.18.25	Cwale Elia a li kwa bapolofita ba Baale, “Kakuli mina mu ba bañata hahulu, mu kale ku lukisa ya mina pili. Mu lapele ku mulimu wa mina, kono mu si ke mwa tumbula mulilo ili mina.”
1KI.18.26	Ba nga poho ye ne ba tiselizwe, ba i lukisa, mi ba lapela ku Baale ku fitela musihali-tuna. Ba huweleza, ba li, “Baale, u lu alabe!” Mi ba zwelapili ku bina ba nze ba potoloha katala ka ne ba yahile. Kono ha ku si ka taha kalabo.
1KI.18.27	Cwale musihali luli Elia a kala ku ba sheununa, a li, “Mu tiise hahulu ku lapela! Ki mulimu! Mwendi u sa ikupula, kamba u sa patehile, kamba mwendi u ile mwa musipili! Kamba mwendi u lobezi, mi u tokwa ku zuswa!” 
1KI.18.28	Cwale bapolofita ba lapela ba nze ba huweleza hahulu, mi ba ikolofaza ka litipa ni ka mikwale, ili ka mukwa wa bona, mane mali a suluha. 
1KI.18.29	Ba zwelapili ku ipazaula ni ku yambutuka ku fitela manzibwana, kono ne ku si na kalabo, mane nihaili linzwi feela.
1KI.18.30	Cwale Elia a li kwa batu, “Mu sutelele kwanu,” mi kamukan'a bona ba t'o mu beya mwahali. A kala ku lukisa katala ka Muñ'a Bupilo ka ka ne ka lutuluzwi. 
1KI.18.31	 A nga macwe a lishumi ka a mabeli. Le liñwi ni le liñwi la ona ne li yemela lusika lo luñwi lwa masika a lishumi ka a mabeli a bana ba Jakobo, ili yena mutu ya n'a filwe ki Muñ'a Bupilo libizo la Isilaele. 
1KI.18.32	Ka ona macwe ao, a yaha sinca katala ka ku lapelela Muñ'a Bupilo. Mwa matuko a kona a yepa mukokolombwa o mutuna, o tazwa ki mahemele a mane a mezi. 
1KI.18.33	Cwale a beya likota fa katala, a pumaka poho yeo litunula, mi a li bundeka fa likota. A li, “Mu taze linkwana ze ne za mezi, mi mu a selaele fa sitabelo ni fa likota.” Ba eza cwalo. 
1KI.18.34	Yena a li, “Mu selaele a mañwi fateñi hape,” mi ba eza cwalo. A ekeza, a li, “A mu kutele hañwi feela hape,” mi ba eza cwalo. 
1KI.18.35	Mezi a kukuluhela mwatas'a katala, mane a taza mukokolombwa.
1KI.18.36	Ka nako ya sitabelo sa manzibwana, mupolofita Elia a sutelela kwa katala mi a lapela, a li, “Oho Muñ'a Bupilo, Mulimu wa Abrahama, wa Isaka ni wa Jakobo, cwale u bonise kuli ki wena Mulimu wa Isilaele, ni kuli na, ni mutang'a hao. Hape u bonise kuli ze kaufela ni li ezize ka taelo ya hao. 
1KI.18.37	U ni alabe, Muñ'a Bupilo! U ni alabe kuli sicaba se, si te si zibe kuli wena Muñ'a Bupilo u Mulimu, ni kuli u ba kutiseze ku wena.”
1KI.18.38	Muñ'a Bupilo a lumela mulilo, mi wa t'o cisa sitabelo, likota ni macwe, mane wa cisa mubu ni ku kalisa ni ona mezi a mwa mukokolombwa. 
1KI.18.39	Batu ha ba bona cwalo ba ikwiseza fafasi, mi ba huweleza, ba li, “Muñ'a Bupilo ki Mulimu! Muñ'a Bupilo ki yena Mulimu a nosi!”
1KI.18.40	Elia a laela, a li, “A mu swale bapolofita ba Baale. Mu si ke mwa bandisa nihaili a li muñwi feela!” Ba ba swala kaufela, mi Elia a ba shetumunena kwa nukana ya Kishoni, a y'o ba bulaele kwateñi.
1KI.18.41	Elia kih'a li ku Mulena Akabe, “Cwale zamaya, u y'o ca. Ni utwa liñungwa le li taha.” 
1KI.18.42	 Akabe h'a ya kwa ku ca, Elia a kambama fa Lilundu la Karimele, mi fo, a y'o kubama a beile toho ya hae mwahal'a mañwele. 
1KI.18.43	A li ku mutusi wa hae, “U y'o nangela kwa liwate.”
1KI.18.43	Mutusi wa hae a ya, mi h'a kuta, a li, “Ha ku na se ni il'o bona.” Elia a mu luma cwalo hasupile ku y'o nangelanga. 
1KI.18.44	Cwale ka lwa busupa h'a kuta, a li, “Ni boni lilunyana le linyinyani, le li sa fiti singandi sa lizoho la mutu kwa butuna, li zwa mwa liwate.”
1KI.18.44	Elia a laela mutu wa hae, a li, “U y'o bulelela Mulena Akabe a kene mwa koloi ya hae, mi a kutele kwa hae pula i si ka mu tibela kale.”
1KI.18.45	Ka nakonyana feela lihalimu la kwahelwa ki malu a mansu suu, moya wa fukuka, mi pula ye tuna ya kala ku nela. Akabe a kena mwa koloi ya hae, mi a kutela kwa Jizireele. 
1KI.18.46	Maata a Muñ'a Bupilo a kena ku Elia. A mata fapil'a Akabe mane ku y'o fita kwa mandamino a Jizireele.
1KI.19.1	Mulena Akabe a bulelela musal'a hae Jezabele lika kaufela z'a n'a ezize Elia, ni mw'a n'a bulaezi bapolofita ba Baale kamukana. 
1KI.19.2	Jezabele a lumela Elia manzwi a, a li, “Milimu i ni bulaye haiba kamuso, ka yona nako ye, ni si ka ku eza m'o ezelize bapolofita ba Baale.” 
1KI.19.3	Elia kih'a saba, a nga mutang'a hae, mi a balehela kwa Beeresheba mwa Juda.
1KI.19.3	Cwale a siya mwateñi mutang'a hae. 
1KI.19.4	 Yena a zamaya lizazi kaufela mwa lihalaupa. A lula mwa muluti wa kota, mi a lakaza kuli kabe n'a ka shwa. A lapela, a li, “Ni se ni nyandile hahulu, Muñ'a Bupilo, mi ha ni na se ni kondisize ku fita bo kuku.”
1KI.19.5	A patama mwatas'a kota, mi a lobala. Kapili lingeloi la mu swala, mi la li, “Zuha, u ce.” 
1KI.19.6	A talima-talima, mi a bona sinkwa ni nkwana ya mezi kwatuko a toho ya hae. A ca, a nwa, mi a lobala hape. 
1KI.19.7	Lingeloi la Muñ'a Bupilo la kuta, mi la t'o mu zusa hape lwa bubeli, la li, “Zuha, u ce. Hakusicwalo u ka palelwa mwa musipili.” 
1KI.19.8	Elia a zuha. A ca ni ku nwa, mi lico za mu fa maata a ku zamaya mazazi a mashumi a mane ku y'o fita kwa Sinai, lona lilundu le li kenile. 
1KI.19.9	Kwateñi a y'o lobala mwa liñope la licwe.
1KI.19.9	Hona foo, Muñ'a Bupilo a bulela ni yena, a li, “Elia, u ezañi mo?”
1KI.19.10	 A alaba, a li, “Muñ'a Bupilo, Mulimu ya Maata Kaufela, ni ku sebelelize hahulu, nako kaufela, ili ku sebeleza wena feela u nosi. Kono batu ba Isilaele ba sinyize bulikani bwa bona ni wena, ba lutuluzi tutala twa hao, mi ba bulaile bapolofita ba hao kaufela. Ki na feela ya siyezi, mi ba bata ku ni bulaya.”
1KI.19.11	Muñ'a Bupilo a li ku yena, “Zamaya fa lilundu, mi u y'o yema fapil'a ka.” Cwale Muñ'a Bupilo a fita, mi a fukisa moya o maata o nyanganyisize malundu ni ku pazaula macwe buemba-emba, kono Muñ'a Bupilo n'a siyo mwateñi. Moya wa kuza, mi cwale kwa ba ni zikinyeho ya lifasi, kono Muñ'a Bupilo n'a siyo mwa zikinyeho ya lifasi yeo. 
1KI.19.12	Mwamulaho a zikinyeho ya lifasi, kwa ba ni mulilo, kono Muñ'a Bupilo n'a siyo mwa mulilo. Mulilo wo ha u s'o felile kwa utwahala linzwi le li shobota hanyinyani.
1KI.19.13	Elia ha s'a li utwa a ikwahela kwa pata ka siapalo sa hae, a ya kwande, mi a yema kwa munyako wa liñope. Linzwi kiha li li ku yena, “Elia, u ezañi mo?”
1KI.19.14	A alaba, a li, “Muñ'a Bupilo, Mulimu ya Maata Kaufela, ni ku sebelelize hahulu, nako kaufela, ili ku sebeleza wena feela u nosi. Kono batu ba Isilaele ba sinyize bulikani bwa bona ni wena. Ba lutuluzi tutala twa hao, mi ba bulaile bapolofita ba hao kamukana. Ki na feela ya siyezi, mi ba bata ku ni bulaya, ni na, hape.”
1KI.19.15	 Muñ'a Bupilo a li ku yena, “Kuta, u ye mwa lihalaupa fakaufi ni Damaseka. U kene mwa hae, mi u yolise Hazaele kuli a be mulena wa Siria. 
1KI.19.16	 U yolise ni Jehu mwan'a Nimishi kuli a be mulena wa Isilaele. Hape u toze ni Elisha, mwan'a Shafati wa Abele-Mehola, a nge sibaka sa hao mwa bupolofita. 
1KI.19.17	Mutu kaufela ya si ke a bulaiwa ki Hazaele u ta bulaiwa ki Jehu, mi ufi ni ufi ya si ke a bulaiwa ki Jehu u ta bulaiwa ki Elisha. 
1KI.19.18	 Nihakulicwalo ni ta siya batu ba likiti ze supile ba nze ba pila mwa Isilaele, ili ba ba sepahala ku na kaufela, mi ba ba si ka kubamela Baale kamba ku tubeta siswaniso sa hae.”
1KI.19.19	Elia a funduka, mi a fumana Elisha a nz'a lima ka sipani sa mapulu. Ne ku na ni lipani ze lishumi ka si li siñwi fapil'a hae, mi yena n'a limisa sipani sa mafelelezo. Elia a tubula siapalo sa hae, mi a si apesa Elisha. 
1KI.19.20	Elisha kih'a siya mapulu a hae, a matela Elia, mi a li, “Ni sa y'o laeza ndate ni me, mi cwale kihona ni ta ya ni wena.”
1KI.19.20	Elia, a li, “Ki hona, kuta. Ha ni ku hanisi!”
1KI.19.21	Cwale Elisha a kutela kwa sipani sa hae sa mapulu, a' bulaya, mi a itusisa lijoko kwa ku apeha nama ya ona. Nama a i fa batu, mi ba i ca. Cwale kihona a latelela Elia ku y'o ba mutusi wa hae.
1KI.20.1	Mulena Beni-Hadadi wa Siria a kopanya makuta a hae kaufela. A zamaya ni babusi ba bañwi ba mashumi a malalu ka ba babeli, ba na ni lipizi ni likoloi za bona. A zamaya, a beya Samaria mwahali, mi a u lwanisa. 
1KI.20.2	A luma batu mwa munzi ku Mulena Akabe wa Isilaele, ku y'o mu zibisa ka za taelo ya Mulena Beni-Hadadi, ye li: 
1KI.20.3	“U ni fe silivela ni gauda ya hao, basali ni bana ba hao ba ba tiile.”
1KI.20.4	Akabe a alaba, a li, “Mu bulelele mulen'a ka, mulena Beni-Hadadi, kuli na lumela. Wa kona ku ni nga, na, ni ze ni luile kaufela.”
1KI.20.5	Mwamulaho, linumwana bao ba kutela ku Akabe ka taelo ye ñwi ya Beni-Hadadi, ye li, “Ne ni ku bulelezi kuli u ni fe silivela ni gauda, basali ni bana ba hao. 
1KI.20.6	Kono cwale ni ta luma manduna ba ka, ba t'o batisisa mwa ndu ya hao ni mwa mandu a manduna ba hao kaufela, mi ba nge lika kamukana ze ba ta fumana kuli li na ni tuso. Ba ta fita ko kamuso ka yona nako ye.”
1KI.20.7	Mulena Akabe a biza bazamaisi ba naha kaufela, mi a li, “Mwa bona, mutu yo u bata ku lu zieza. N'a lumezi batu ku na kuli ni mu fe basali, bana, silivela ni gauda ya ka, mi ni lumezi.”
1KI.20.8	Bazamaisi ni batu ba alaba, ba li, “U si ke wa isa pilu ku yena. U hane!”
1KI.20.9	Cwale Akabe a alaba linumwana za Beni-Hadadi, a li, “Mu y'o bulelela muñ'a ka, yena mulena, kuli ni lumezi kupo ya hae ya pili, kono haili ya bubeli ha ni i lumeli.”
1KI.20.9	Batu bao ba kuta, mi cwale ba y'o tisa manzwi a mañwi hape. 
1KI.20.10	A zwa ku Beni-Hadadi, mi a li, “Ni ka tisa batu ba ba ta kona ku t'o sinya munzi wa hao ni ku huhula lika za ona kaufela mwa mazoho a bona. Haiba ni sa ezi cwalo, milimu i te i ni bulaye!”
1KI.20.11	Mulena Akabe a alaba, a li, “Musole wa niti u itumba ndwa ha i se i felile, isiñi pili i si ka lwaniwa.”
1KI.20.12	Beni-Hadadi ni malena ba bañwi, ba ba ne ba mu tusa, ba amuhela kalabo ya Akabe ha ne ba nze ba nwa mwa litende za bona. A laela batu ba hae kuli ba itukiseze ku y'o lwanisa munzi. Cwale ba ya mwa libaka za bona.
1KI.20.13	Mupolofita kih'a ya ku Mulena Akabe, mi a li, “Muñ'a Bupilo u li, ‘U si ke wa saba mpi yani ye tuna! Ni ta ku fa maata a ku i tula kacenu, mi u ta ziba kuli ki na Muñ'a Bupilo.’ ”
1KI.20.14	Akabe a buza, a li, “Ki mañi ya ta etelela ndwa?”
1KI.20.14	Mupolofita a alaba, a li, “Muñ'a Bupilo u li, ‘Masole ba micaha ba ba zamaiswa ki babusisi ba likiliti.’ ”
1KI.20.14	Mulena kih'a buza, a li, “Ki mañi ya ka zamaisa mpi ye tuna?”
1KI.20.14	Mupolofita a li, “Ki wena!”
1KI.20.15	Cwale mulena a biza masole ba micaha, ili ba mianda ye mibeli ka mashumi a malalu ni ba babeli ba ba zamaiswa ki babusisi ba likiliti. Cwale a biza mpi ya Maisilaele, ili mpi ya banna ba likiti ze supile.
1KI.20.16	Ndwa ya kala lizazi ha li li fahal'a toho, Beni-Hadadi ni batusi ba hae ba mashumi a malalu ka ba babeli ha ba se ba kala ku kolwa mwa litende za bona. 
1KI.20.17	Kwa kala likolo la micaha. Matwela ba ne ba lumilwe ki Beni-Hadadi ba y'o mu bihela kuli ne ku taha sitopa sa masole se ne si zwa mwa Samaria. 
1KI.20.18	Yena a alaba, a li, “Mu ba swale, mi mu ba tise ba nze ba pila, i ka ba kuli ba tela ku lwana kamba ku t'o kupa kozo.”
1KI.20.19	Masole ba micaha bao ba kalisa ku lwana, ba latelelwa ki mpi ya Isilaele. 
1KI.20.20	Yo muñwi ni yo muñwi wa bona a bulaya y'a n'a lwana ni yena. Maasiria ba saba ba nze ba matiswa ki Maisilaele ka tata, kono Beni-Hadadi a banduka ni masole ba bañwi ba nze ba pahami lipizi. 
1KI.20.21	Mulena Akabe ni yena a kena mwa ndwa, a hapa lipizi ni likoloi, mi a tula hahulu Maasiria.
1KI.20.22	Cwale mupolofita a ya ku Mulena Akabe, a li, “Kuta, u y'o ekeza makuta a hao, mi u y'o itukisa hande kakuli mulena wa Siria u ta t'o ku lwanisa hape, pula ha i seula.”
1KI.20.23	Manduna ba mulena Beni-Hadadi ba li ku yena, “Milimu ya Maisilaele ki milimu ya malundu, mi ki lona libaka ha ba lu tuzi. Kono kaniti luli lu ka ba tula haiba lu ba lwaniseza mwa mabala. 
1KI.20.24	Cwale u zwise babusi ba mashumi a malalu ka ba babeli mwa buzamaisi, mi mwa libaka za bona u beye bazamaisi ba ndwa. 
1KI.20.25	Cwale u bize mpi ye tuna hahulu ye likana ni ye ne ku sabezi, ni palo ye swana ya lipizi ni likoloi. Lu ta lwaniseza Maisilaele mwa mabala, mi cwale lu ta ba tula.”
1KI.20.25	Mulena Beni-Hadadi a lumela, mi a latelela kelezo ya bona. 
1KI.20.26	Ka silimo se si tatama, pula ha i seula, a kopanya mpi ya hae kaufela, mi a ya ni yona kwa munzi wa Afeki ku y'o lwanisa Maisilaele. 
1KI.20.27	Maisilaele ba bizwa, mi ba fiwa lilwaniso. Ba zwa mwa munzi, mi ba y'o tibelela ka litopa ze peli ze ne libani ni Maasiria. Maisilaele ba bonahala inge mitapi ye mibeli ye minyinyani hahulu ya lipuli, ha ne ba bapiswa ni buñata bwa Maasiria ba ba ne ba yambile naha kaufela.
1KI.20.28	Mupolofita a ya ku Mulena Akabe, mi a li ku yena, “S'a bulela Muñ'a Bupilo ki se, ‘Kabakala kuli Maasiria ba li, ‘Na, ni mulimu wa malundu, isiñi wa mabala, ni ta ku fa maata a ku tula mpi-tuna ya bona, mi wena ni batu ba hao mu ta ziba kuli ki na Muñ'a Bupilo.’ ”
1KI.20.29	Maasiria ni Maisilaele ba ina mazazi a supile mwa mafulo a bona, ba nze ba talimani. Ka la busupa ba kala ku lwana, mi Maisilaele ba bulaya masole ba Maasiria ba likiti ze mwanda. 
1KI.20.30	Ba ba ne ba bandukile ba sabela mwa munzi wa Afeki mo ba il'o welwa ki mamota a munzi. Mamota ao a bulaya Maasiria ba likiti ze mashumi a mabeli ka ze supile.
1KI.20.30	Mi cwale Beni-Hadadi ni yena a sabela mwa munzi, mi a ipata mwa likozwana la kwamulaho a ndu. 
1KI.20.31	Manduna ba hae ba ya ku yena, ba li, “Lu utwile kuli malena ba Maisilaele ba na ni musa hahulu. U lu lumelele kuli lu ye ku mulena wa Isilaele, lu nze lu tinile liapalo za masaka mwa liteka ni ku ipeya lioyi mwa milala. Mwendi a ka swana a ku pilisa.” 
1KI.20.32	Cwale ba itateza masaka mwa liteka ni lioyi mwa milala, mi ba ya ku Akabe, ba li, “Mutang'a hao Beni-Hadadi wa ku lapela kuli u mu pilise.”
1KI.20.32	Akabe a alaba, a li, “U sa pila, nji? Ki hande! Ku na u swana inge mwanahesu!”
1KI.20.33	Manduna ba Beni-Hadadi ne ba libelezi ku bona sisupo se sinde, mi cwale Akabe h'a li “Mwanahesu” kapili-pili ba li, “Sina m'o bulelela cwalo, Beni-Hadadi ki mwanahenu luli!”
1KI.20.33	Akabe a alaba, a li, “Mu mu tise kwanu.” Beni-Hadadi h'a fita, Akabe a mu biza kuli a kene ni yena mwa koloi. 
1KI.20.34	Beni-Hadadi a li ku yena, “Ni ta ku kutiseza minzi y'a n'a hapile ndate ku ndat'aho, mi wa kona ku itomela sibaka sa mileko mwa Damaseka sina mw'a n'a ezelize ndate mwa Samaria.”
1KI.20.34	Akabe a alaba, a li, “Kabakala lisepiso ze, ni ta ku lukulula.” Kih'a eza tumelelano ni yena, mi a mu lukulula.
1KI.20.35	Ka taelo ya Muñ'a Bupilo, yo muñwi wa sitopa sa bapolofita a laela mupolofita yo muñwi, a li, “Ni nate!” Kono yena a hana. 
1KI.20.36	 Cwale a li ku yena, “Kabakala ku sa mamela taelo ya Muñ'a Bupilo, u ta bulaiwa ki tau u sa ni siya feela.” Mi a sa mu siya feela, kwa taha tau, mi ya mu bulaya.
1KI.20.37	Cwale i sa li yena mupolofita yo, a ya ku mutu yo muñwi hape, a li, “Ni nate!” Mutu yo yena a eza cwalo. A mu nata hahulu. 
1KI.20.38	Mupolofita a tateza pata ya hae ka lisila, ili ku ipilula kuli a si ke a zibahala, mi cwale a y'o yema kwatuko a mukwakwa a litezi kuli mulena wa Isilaele a fite. 
1KI.20.39	Mulena a sa fita feela, mupolofita yo a huweleza, a biza, a li, “Muñ'a ka, ne ni lwana mwa ndwa, mi musole yo muñwi a tisa ku na sila se si hapilwe, a li, ‘U libelele mutu yo. Haiba a ka banda, u ta mu lifa ka bupilo bwa hao kamba ku lifa tifo ya muwaya-waya wa silivela o eza likiti ze talu.’ 
1KI.20.40	Kono na patehiswa ki lika ze ñwi, mi mutu yo a toba.”
1KI.20.40	Mulena a mu alaba, a li, “U ikatuzi ili wena, mi u na ni ku lifa mulatu wo.”
1KI.20.41	Mupolofita a zwisa lisila kwa pata ya hae, mi kapili mulena a ziba kuli ki yo muñwi wa bapolofita. 
1KI.20.42	Cwale mupolifita a li ku mulena, “Linzwi la Muñ'a Bupilo li li, ‘Kabakala kuli u bandisize mutu ye ne ni laezi kuli a bulaiwe, u ta mu lifa ka bupilo bwa hao, ni mpi ya hao i ta shandaulwa kabakala kuli u bandisize mpi ya hae.’ ”
1KI.20.43	Mulena a kutela kwa hae mwa Samaria, a swabile, mi a filikani maswe.
1KI.21.1	Fakaufi ni lapa la Mulena Akabe mwa Jizireele, ne ku na ni simu ya veine ye n'e li ya mutu ya n'a bizwa Nabote. 
1KI.21.2	Zazi le liñwi Akabe a li ku Nabote, “A ku ni fe tima ya hao ya veine. I fakaufi ni lapa la ka, mi ni bata ku i eza simu ya miloho. Ni ta ku fa simu ya veine ye nde ku fita ye, kapa ni ta leka simu yeo ka teko ye lukela, haiba u lata cwalo.”
1KI.21.3	Nabote a li ku yena, “Simu ye ni i yolile. N'e li ya bo kukw'a luna, mi fapil'a Muñ'a Bupilo ha ni na tukelo ya ku ku lekisa yona.”
1KI.21.4	Akabe a kutela kwa hae a nyemile, ni ku filikana, kabakala z'a n'a mu bulelezi Nabote. A lobala fa mumbeta wa hae a talimile kwa limota, mi a hana ku ca. 
1KI.21.5	Musal'a hae Jezabele a ya ku yena, mi a li, “U filikanyizwe kiñi? Kikabakalañi ha u hana ku ca?”
1KI.21.6	Akabe a alaba, a li, “Ki kabakala z'a ni bulelezi Nabote. Ni mu kupile kuli ni leke simu ya hae ya veine, kamba ku mu fa i sili h'a lata cwalo. Kono u hanile!”
1KI.21.7	Jezabele a alaba, a li, “Ha ni li ki wena mulena! Zuha! U ce, mi u tabe. Ni ta ku fumanela simu ya Nabote!”
1KI.21.8	Cwale a ñola mañolo a sainilwe ka libizo la Akabe, a kantilwe ka sikantiso sa hae, mi a' lumela kwa manduna ni kwa bazamaisi ba bahulu ba Jizireele. 
1KI.21.9	Mañolo ao n'a li, “Mu tome lizazi la ku itima lico, mu kopanye batu hamoho, mi mu fe Nabote sibaka se si kutekeha. 
1KI.21.10	Mu tise libangoki ba babeli ba ba ka t'o mu tama taba ya kuli u lwahile Mulimu ni mulena. Cwale mu mu ise kwand'a munzi, mi mu y'o mu pobaulela kwateñi ka macwe.”
1KI.21.11	Manduna ni ba bahulu ba Jizireele ba eza s'a n'a laezi Jezabele. 
1KI.21.12	Ba toma lizazi la ku itima lico, ba kopanya batu hamoho, mi ba fa Nabote sibaka se si kutekeha. 
1KI.21.13	Cwale libangoki ba babeli bao ba mu tameleza taba patalaza kuli u lwahile Mulimu ni mulena, mi cwale a isiwa kwand'a munzi, mi a y'o bulaiwa ka macwe. 
1KI.21.14	Kiha ku lumelwa linzwi ku Jezabele, le li li, “Nabote u bulailwe.”
1KI.21.15	Jezabele a sa amuhela feela taba yeo, a li ku Akabe, “Nabote u shwile. Cwale u y'o nga simu ya hae ya veine, y'a n'a ku hanisize.” 
1KI.21.16	Akabe a ya kapili kwa simu yeo ya veine, mi a ikungela yona.
1KI.21.17	Cwale Muñ'a Bupilo a li ku Elia mupolofita wa kwa Tishibe, 
1KI.21.18	“U ye ku Mulena Akabe wa Samaria. U ta mu fumana mwa simu ya Nabote ya veine, y'a s'a bata ku ikungela. 
1KI.21.19	 U mu bulelele kuli na, Muñ'a Bupilo, ni li ku yena, ‘Kanti a sin'o bulaya mutu, u s'a ikungela ni zona libyana za hae cwalo?’ U mu bulelele kuli na, se ni bulela ku yena ki se, ‘Hona mwa sibaka mo ne li kapezi linja mali a Nabote, ki mo li ta kapela ni a hao cwalo!’ ”
1KI.21.20	Akabe h'a bona Elia, a li ku yena, “Ha si cwale u ni fumani, sila sa ka?”
1KI.21.20	Elia a alaba, a li, “Ee, ni ku fumani kakuli u tundamezi ku eza lika ze maswe fapil'a Muñ'a Bupilo. 
1KI.21.21	Cwale Muñ'a Bupilo u li ku wena, ‘Ni ta ku tiseza ziezi. Ni ta ku tahiseza bumai, ni feze bana ba bashimani kaufela ba mba ya hao, ba banyinyani ni ba bahulu cwalo. 
1KI.21.22	Lusika lwa hao lu ka swana ni lwa Mulena Jeroboami mwan'a Nebati, ni Mulena Baasha mwan'a Akija, kakuli u ni nyemisize ka ku kenya Isilaele mwa sibi.’ 
1KI.21.23	 Cwale haili ka Jezabele, Muñ'a Bupilo u li, ‘Yena, u ta ciwa ki linja mwa munzi wa Jizireele.’ 
1KI.21.24	Mi mañi ni mañi kwa banabahenu ya ta shwela mwa hae u ta ciwa ki linja, mi ya ta shwela mwa naheñi u ta ciwa ki manoñu.”
1KI.21.25	Ha ku na mutu ya kile a tundamena ku eza maswe fapil'a Muñ'a Bupilo sina Akabe, ili ka ku susuezwa ki musal'a hae Jezabele. 
1KI.21.26	A eza libi ze maswe hahulu ka ku lapela milimu ya maswaniso, sina mo ne ba ezelize Maamori, ba ba ne ba lelekilwe mwa naha ki Muñ'a Bupilo, batu ba Isilaele ha ba kena.
1KI.21.27	Elia ha s'a felize ku bulela, Akabe a pazula liapalo za hae, a li tubula, mi a apala masaka. A hana ku ca lico, a lobala cwalo mwa masaka, mi a zamaya a lenjanga, a zielehile.
1KI.21.28	Muñ'a Bupilo a li ku mupolofita Elia: 
1KI.21.29	“Kikuli u s'o lemuhile mw'a ishondezi Akabe ku na? Cwale ha s'a inyazize cwalo, ha ni na ku mu tiseza kozi h'a sa pila. Kono ka nako ya mwan'a hae, kihona ni ta tahiseza ba ndu ya hae bumai.”
1KI.22.1	Kwa ba ni kozo mwahal'a Isilaele ni Siria ka lilimo ze talu. 
1KI.22.2	Ka silimo sa bulalu, Mulena Josafati wa Juda a y'o potela Mulena Akabe wa Isilaele.
1KI.22.3	Akabe a buza manduna ba hae, a li, “Kiñi ha lu si ka kutisa Ramoti wa mwa Giliadi o hapilwe ki mulena wa Siria? Ki wa luna!” 
1KI.22.4	Cwale Akabe a buza Josafati, a li, “U ka ya ni na nji ku y'o lwanisa Ramoti?”
1KI.22.4	Josafati a alaba, a li, “Ni itukisize, haiba ni wena u s'o lelile cwalo. Ku cwalo ni kwa masole ba ka hamoho ni ba lipizi. 
1KI.22.5	Kono pili u buze Muñ'a Bupilo ka taba ye.”
1KI.22.6	Cwale Akabe a biza bapolofita ba ba bata ku eza mianda ye mine, mi a ba buza, a li, “Kana ni ka y'o lwanisa Ramoti kamba cwañi?”
1KI.22.6	Ba mu alaba, ba li, “U y'o u lwanisa. Muñ'a Bupilo u ta ku fa maata a ku tula.”
1KI.22.7	Kono Josafati a buza hape, a li, “Kikuli ha ku na yo muñwi, ili mupolofita wa Muñ'a Bupilo, ya ka lu eleza?”
1KI.22.8	Akabe a alaba, a li, “Ku sa na ni yo muñwi, Mikaya mwan'a Imila. Kono ni mu toile, kakuli a li ku ba a sa ni polofiteli nto ye nde. Kamita u ni bulelelanga ze maswe feela.”
1KI.22.8	Josafati a mu alaba, a li, “U si ke wa bulela cwalo!”
1KI.22.9	Cwale Mulena Akabe a biza nduna wa kuta, mi a mu bulelela kuli a y'o tisa Mikaya kapili.
1KI.22.10	Malena bao ba babeli ne ba inzi fa mabona, fakaufi ni sihoto, ili kwand'a munyako wa Samaria, ba nze ba apezi liapalo za bona za bulena, mi bapolofita kaufela ba polofitela fapil'a bona. 
1KI.22.11	Yo muñwi wa bapolofita, ili Zedekia mwan'a Kenaana, a eza manaka a sipi, mi a li ku Akabe, “Muñ'a Bupilo u li, ‘Ka manaka a, u ta lwanisa Maasiria ku fitela u ba feza kaufela.’ ” 
1KI.22.12	Bapolofita ba bañwi kamukana ba bulela nto ye swana, ba li, “Zamaya, u y'o lwanisa Ramoti, mi u ta u hapa. Muñ'a Bupilo u ta ku fa maata a ku u tula.”
1KI.22.13	Ka yona nako yeo, nduna yo ya n'a il'o biza Mikaya a li ku yena, “Bapolofita ba bañwi kamukana ba ize mulena u ka tula. Cwale ni wena u y'o bulela cwalo.”
1KI.22.14	Kono Mikaya a alaba, a li, “Ka Mulimu ya pila, ni ta bulela feela se ni ta laelwa ki Muñ'a Bupilo!”
1KI.22.15	H'a fita fapil'a mulena, yena a mu buza, a li, “Mikaya, kana kikuli Mulena Josafati ni na lu ka y'o lwanisa Ramoti, kamba cwañi?”
1KI.22.15	Mikaya a alaba, a li, “Mu ye, mi mu ka y'o tula. Muñ'a Bupilo u ta mi fa maata.”
1KI.22.16	Kono Akabe a alaba, a li, “Ki hakai ni nze ni ku bulelelanga feela niti ka libizo la Muñ'a Bupilo?”
1KI.22.17	 Mikaya a alba, a li, “Ni boni batu ba Isilaele ba nze ba hasanezi fahalimw'a lilundu sina lingu ze si na mulisana. Mi Muñ'a Bupilo a li, ‘Batu ba ha ba na mueteleli. Mu ba tuhele ba kutele kwa mahae ka kozo.’ ”
1KI.22.18	Akabe a li ku Josafati, “Ni ku bulelezi kuli mutu yo h'a koni ku ni polofitela ze nde ni hanyinyani. Kamita ki ze maswe feela!”
1KI.22.19	 Cwale Mikaya a zwelapili, a li, “Utwa s'a bulela Muñ'a Bupilo! Ni boni Muñ'a Bupilo a nz'a inzi fa lubona lwa hae mwa lihalimu, a na ni mangeloi a hae a mu yemi mwa matuko. 
1KI.22.20	Muñ'a Bupilo a buza, a li, ‘Ki mañi ya ta puma Akabe kuli a ye, mi a y'o shwela kwa Ramoti?’ Mangeloi a mañwi kih'a bulela cwana, mi a mañwi a isa ku sili. 
1KI.22.21	Kwa mafelelezo ku fitela lingeloi le liñwi li taha fapil'a ona, la sutelela ku Muñ'a Bupilo, mi la li, ‘Ni ta mu puma.’ Muñ'a Bupilo a buza, a li, ‘Ka mukwa ufi?’ 
1KI.22.22	Lingeloi la li, ‘Ni ta y'o susueza bapolofita ba Akabe kaufela ku bulela buhata.’ Muñ'a Bupilo a li, ‘Zamaya, u y'o mu puma. U ta kona!’ ”
1KI.22.23	Mi Mikaya a feleleza ka ku bulela cwana, a li, “Se ki sona se si ezahalile. Muñ'a Bupilo u ezize cwalo kuli bapolofita ba hao ba ku pume. Kono yena kasibili u s'a laezi kuli u telwe ki ziezi.”
1KI.22.24	Cwale Zedekia a ya ku Mikaya, mi a mu bakula fa pata, a li, “Moya wa Muñ'a Bupilo u zwile cwañi ku na, ku t'o bulela ni wena!”
1KI.22.25	Mikaya a alaba, a li, “U ta ziba ha u ta y'o ipata mwa musiyo wa kwamulaho.”
1KI.22.26	Cwale Mulena Akabe a laela yo muñwi wa manduna ba hae, a li, “Swala Mikaya, mi u mu ise ku Amoni, muzamaisi wa munzi, ni ku mwan'a mulena Joasi. 
1KI.22.27	U ba bulelele kuli ba mu kenye mwa tolongo, mi ba mu fange feela linkwa ni mezi ku fitela ni kuta.”
1KI.22.28	Mikaya a li, “Haiba u ta kuta hande ka kozo, u zibe kuli Muñ'a Bupilo h'a si ka bulela ka na.” A ekeza hape, a li, “Mañi ni mañi a utwe hande se ni bulezi!”
1KI.22.29	Mulena Akabe wa Isilaele ni Mulena Josafati wa Juda ba y'o lwanisa Ramoti mwa Giliadi. 
1KI.22.30	Akabe a li ku Josafati, “Ha lu kena mwa ndwa cwana, na, ni ta ikeza inge mutu feela, kono wena u zamaye u nz'o apezi liapalo za bulena.” Cwale mulena wa Isilaele a ya mwa ndwa a ikezize sina mutu feela.
1KI.22.31	Mulena wa Siria n'a laezi bazamaisi ba mpi ya hae ba likoloi ze mashumi a malalu ka ba babeli kuli ba si ke ba lwanisa mutu u sili, haisi feela mulena wa Isilaele. 
1KI.22.32	Cwale ha ba bona Mulena Josafati, kaufel'a bona ba hupula kuli ki yena mulena wa Isilaele, mi ba liba ku yena kuli ba mu lwanise. Kono a itilela. 
1KI.22.33	Ba lemuha kuli n'e si yena mulena wa Isilaele, mi ba tuhela ku mu lwanisa. 
1KI.22.34	Cwale musole yo muñwi wa Maasiria a posa feela lisho a si ka nonga, mi la taba Mulena Akabe mwahal'a makopanelo a siapalo sa hae sa ndwa. Akabe a bulelela muzamaisi wa koloi ya hae, a li, “Ni holofezi,” mi a mu laela kuli a zwise koloi mwa ndwa.
1KI.22.35	Ndwa ha ne i nze i zwelapili cwalo ku lwana ka tata, Mulena Akabe a ina a nz'a swalelezwi mwa koloi ya hae, a talimezi Maasiria. Mali a n'a zwa mwa liñiba la hae, n'a ngonga hahulu mane a kwahela lilaho la koloi, mi ka nako ya manzibwana mulena a shwa. 
1KI.22.36	Lizazi ha li y'o likela, kwa fiwa taelo kwa Maisilaele, ye li, “Mutu ni mutu a kutele mwa naha ni munzi wa habo!”
1KI.22.37	Cwale kihona mw'a shwezi Mulena Akabe cwalo. Situpu sa hae sa isiwa ni ku y'o bulukwa kwa Samaria. 
1KI.22.38	Koloi ya hae ya tapiswa mwa Lisa la Samaria, mo ne ku tapanga mahule, mi linja za t'o kapa mali a hae sina mw'a n'a bulelezi Muñ'a Bupilo.
1KI.22.39	Lika kamukana z'a n'a ezize Mulena Akabe, hamoho ni litaba za misebezi ya hae, ye cwaleka ya lapa la hae la manaka a litou ni za minzi kaufela y'a n'a yahile, li ñozwi mwa buka ya Litaba za Malena ba Isilaele. 
1KI.22.40	Ha s'a shwile a yolwa ki mwan'a hae Akazia.
1KI.22.41	Mwa silimo sa bune sa puso ya Mulena Akabe wa Isilaele, Josafati mwan'a Asa a ba mulena wa Juda. 
1KI.22.42	N'a na ni lilimo ze mashumi a malalu ka ze ketalizoho, mi a busa mwa Jerusalema lilimo ze mashumi a mabeli ka ze ketalizoho. M'ahe n'e li Azuba, mwan'a Shiliki. 
1KI.22.43	Sina mw'a n'a ezelize ndat'ahe Asa, ya n'a busize pili, a eza ze nde fapil'a Muñ'a Bupilo. Kono mabaka a lisebelezo za bahedeni n'a si ka lutululwa, mi batu ba zwelapili ku ezeza mwateñi litabelo ni ku cisa insense. 
1KI.22.44	Josafati a eza kozo ni mulena wa Isilaele.
1KI.22.45	Lika kamukana z'a ezize Josafati, bundume bwa hae kaufela ni lindwa za hae, li ñozwi mwa buka ya Litaba za Malena ba Juda. 
1KI.22.46	A zwisa mahule kamukana ba banna ni ba basali, ba ba ne ba sebeza kwa tutala twa sihedeni, ili ba ba ne ba siyezi mwamulaho a ndat'ahe, yena Asa.
1KI.22.47	Naha ya Edomo ne i si na mulena. Ne i buswa ki ndumeleti ya n'a ketilwe ki mulena wa Juda.
1KI.22.48	Mulena Josafati n'a na ni lisepe za mwa liwate ze ne lukiselizwe ku y'o nga-nga gauda kwa naha ya Ofiri. Kono za tibela fa Ozioni-Geberi mi ku zwa fo ha li si ka zamaya ni kamuta. 
1KI.22.49	Cwale Mulena Akazia wa Isilaele a hupula ku tusa Josafati ka ku lumelela batu ba hae kuli ba n'o yanga ni bafuluhi ba hae, kono yena a hana.
1KI.22.50	Josafati a shwa, a bulukwa mwa mabita a malena mwa Munzi wa Davida, mi a yolwa ki mwan'a hae Jorami.
1KI.22.51	Mwa silimo sa bulishumi ka ze supile sa puso ya Mulena Josafati wa Juda, Akazia mwan'a Akabe a ba mulena wa Isilaele, mi a busa mwa Samaria lilimo ze peli. 
1KI.22.52	A foseza Muñ'a Bupilo ka ku latelela mutala o maswe wa ndat'ahe yena Akabe, wa m'ahe Jezabele, ni wa Mulena Jeroboami ya n'a kenyize Isilaele mwa sibi. 
1KI.22.53	A lapela ni ku sebeleza Baale, mi sina ndat'ahe ya n'a ezize cwalo pili, a zusa buhali bwa Muñ'a Bupilo, Mulimu wa Isilaele.
2KI.1.1	Mwamulaho a lifu la Mulena Akabe wa Isilaele, sicaba sa Moabi sa fetuhela sa Isilaele.
2KI.1.2	Mulena Akazia wa Isilaele a nz'a kolomoka fa situwa sa ndu ya hae ya bulena mwa Samaria, a wela fafasi mi a holofala hahulu. Cwale a luma batu ku y'o buza Baale-Zebubi, mulimu wa Mafilisita mwa munzi wa Ekeroni, kuli a ziba haiba u ta fola kamba cwañi. 
2KI.1.3	Kono lingeloi la Muñ'a Bupilo la laela mupolofita Elia, wa kwa Tishibe, ku y'o katanyeza linumwana ba Mulena Akazia, kuli a y'o ba buza, a li, “Se mu y'o buzeza Baale-Zebubi, mulimu wa Ekeroni, kiñi? Kana mu hupula kuli ha ku na Mulimu mwa Isilaele, nji? 
2KI.1.4	Mu y'o bulelela mulena kuli Muñ'a Bupilo u li, ‘Ha u na ku fola mwa kolofalo ya hao. U ta shwa!’ ”
2KI.1.4	Elia a eza mw'a n'a mu laelezi Muñ'a Bupilo. 
2KI.1.5	Linumwana bao ba kutela ku mulena. Mulena a ba buza, a li, “Mu kuteziñi?”
2KI.1.6	Ba alaba, ba li, “Lu katani mutu ya lu bulelezi kuli lu kutele ku wena, mi lu t'o ku bulelela kuli Muñ'a Bupilo u li, ‘U lumelañi batu ku y'o buza Baale-Zebubi, mulimu wa Ekeroni? Kikuli u hupula kuli ha ku na Mulimu mwa Isilaele, nji? Ha u na ku fola mwa kolofalo ya hao yeo. U ta shwa!’ ”
2KI.1.7	Mulena a buza, a li, “Mutu yo u cwañi?”
2KI.1.8	 Ba alaba, ba li, “N'a apezi siapalo se si ezizwe ka matalo a lifolofolo, a itamile lukanda lwa litalo mwa teka.”
2KI.1.8	Mulena a alaba, a li, “Ki Elia!”
2KI.1.9	Cwale kih'a luma nduna ni batu ba mashumi a ketalizoho ku y'o nga Elia. Nduna yo a mu fumana a inzi fa lilundu, mi a li ku yena, “Mutu wa Mulimu, mulena u ku laela kuli u shetumuke.”
2KI.1.10	 Elia a alaba, a li, “Haiba ni mutu wa Mulimu, ku zwe mulilo kwa lihalimu, u t'o ku bulaya hamoho ni batu ba hao!” Kapili-pili kwa taha mulilo o zwa kwa lihalimu, mi wa t'o bulaya nduna yo ni batu ba hae.
2KI.1.11	Mulena a luma nduna yo muñwi ni batu ba mashumi a ketalizoho. Bao ba ya, mi ba y'o li ku Elia, “Mutu wa Mulimu, mulena u ku laela kuli u shetumuke kapili!”
2KI.1.12	Elia a ba alaba, a li, “Haiba ni mutu wa Mulimu, ku zwe mulilo kwahalimu, mi u t'o ku bulaya ni batu ba hao!” I sa li hona fo, kwa taha mulilo o zwa kwa lihalimu, mi wa t'o bulaya nduna yo ni batu ba hae.
2KI.1.13	Hape mulena a luma nduna ni batu ba mashumi a ketalizoho. Yena, a kambama fa lilundu. A kubama ka mañwele fapil'a Elia, mi a mu kupa, a li, “Mutu wa Mulimu, u ni utwele butuku na, ni batu ba ka. U lu pilise! 
2KI.1.14	Manduna ba bañwi ba babeli ni batu ba bona ba bulailwe ki mulilo o n'o zwa kwa lihalimu. Kono na kupa, muñ'a ka, u ni shemube!”
2KI.1.15	Lingeloi la Muñ'a Bupilo la li ku Elia, “U ye ni yena, mi u si ke wa saba.” Cwale Elia a ya ni nduna ku mulena. 
2KI.1.16	A li ku yena. “Mun'a Bupilo u li, ‘Kabakala kuli u lumile batu ku y'o buza Baale-Zebubi, mulimu wa Ekeroni, inge u boni kuli mwa Isilaele ha ku na Mulimu y'o n'o ta buza, ha u na ku fola. U ta shwa!’ ”
2KI.1.17	Akazia a shwa sina mw'a n'a bulelezi Muñ'a Bupilo ka mupolofita Elia. Akazia n'a si na bana ba bashimani, kih'a yolwa ki Jorami munyan'a hae. A ba yena mulena, ili ka silimo sa bubeli sa puso ya Jehorami mwan'a Josafati, mulena wa Juda.
2KI.1.18	Lika ze ñwi kaufela z'a n'a ezize Mulena Akazia li ñozwi mwa buka ya Litaba za Malena ba Isilaele!
2KI.2.1	Ze kile za ezahala, muta Muñ'a Bupilo a isa Elia kwa lihalimu mwa kakundukundu, ki ze. Elia ni Elisha ne ba fundukile ba zwa mwa Giligali. 
2KI.2.2	Ha ba li mwa nzila, Elia a li ku Elisha, “Cwale u ine fa. Muñ'a Bupilo u ni laezi kuli ni ye kwa Betele.”
2KI.2.2	Kono Elisha a alaba, a li, “Ni konka ka busepahali bwa ka ku Muñ'a Bupilo ya pila, ni ku wena, kuli ha ni na ku ku siya.” Cwale ba zwelapili hamoho ku ya kwa Betele.
2KI.2.3	Sitopa sa bapolofita ba ba ne ba pila mwa Betele ba ya ku Elisha, ba li, “Kana wa ziba kuli Muñ'a Bupilo u ta ku kauhanya ni muñ'a hao kacenu?”
2KI.2.3	Elisha a alaba, a li, “Ee, na ziba. Kono lu si ke lwa ambola ka taba ye.”
2KI.2.4	Cwale Elia a li ku Elisha, “U ine kwanu. Muñ'a Bupilo u ni laezi kuli ni ye kwa Jeriko.”
2KI.2.4	Kono Elisha a alaba, a li, “Ni konka ka busepahali bwa ka ku Muñ'a Bupilo ya pila, ni ku wena, kuli ha ni na ku ku siya.” Cwale ba zwelapili hamoho ku ya kwa Jeriko.
2KI.2.5	Sitopa sa bapolofita ba ba ne ba pila mwa Jeriko ba ya ku Elisha, mi ba mu buza, ba li, “Kana wa ziba kuli Muñ'a Bupilo u ta ku kauhanya ni muñ'a hao kacenu?”
2KI.2.5	Elisha a alaba, a li, “Ee, na ziba. Kono lu si ke lwa ambola ka taba ye.”
2KI.2.6	Cwale Elia a li ku Elisha, “U ine mo, kakuli na, Muñ'a Bupilo u ni laezi kuli ni ye kwa Nuka ya Jordani.”
2KI.2.6	Kono Elisha a alaba hape, a li, “Ni konka ka busepahali bwa ka ku Muñ'a Bupilo ya pila, ni ku wena, kuli ha ni na ku ku siya.” Cwale ba zwelapili, ba ya hamoho. 
2KI.2.7	Bapolofita ba bañwi ba mashumi a ketalizoho ba ba latelela kwa Nuka ya Jordani. Elia ni Elisha ba yema kwatuko a nuka, mi bapolofita bao ba mashumi a ketalizoho ba yema kwahulenyana. 
2KI.2.8	Cwale Elia a tubula cali ya hae, a i puta, mi a i nata fa mezi. Mezi a aluhana, mi yena ni Elisha ba silela mwabuse bwa nuka. 
2KI.2.9	 Ha ba li mwabuse, Elia a li ku Elisha, “U ni bulelele s'o lata kuli ni ku ezeze pili ni si ka zwiswa ku wena.”
2KI.2.9	Elisha a alaba, a li, “U ni fe kabelo ya maata a hao ye ta ni konisa ku ku yola.”
2KI.2.10	Elia a alaba, a li, “Yeo ki kupo ye tata. Kono maata ao u ta a fumana haiba u ni bona ha ni ta kauhanyiwa ni wena. Hakusicwalo, ha u na ku a fumana.”
2KI.2.11	Ba zwelapili ku ambola ba nze ba zamaya. Hanafo kapili-pili kwa taha koloi ya mulilo ye hohwa ki lipizi za mulilo, ya t'o ba fita mwahali, mi Elia a ngelwa kwa lihalimu ki kakundukundu. 
2KI.2.12	 Elisha a i bona, mi a huwa a nz'a biza Elia, a li, “Ndate! Ndate! Mulamuleli ya maata wa Isilaele! Wa ya!” Mi h'a si ka mu bona hape ni kamuta.
2KI.2.12	Ka maswabi a matuna Elisha a pazula siapalo sa hae fahali, liemba ze peli. 
2KI.2.13	Cwale a nopa cali ya Elia, ye ne i wile ku yena. A kuta, mi a y'o yema fa munanga wa Jordani. 
2KI.2.14	A nata mezi ka cali ya Elia, mi a huweleza, a li, “U kai Muñ'a Bupilo, Mulimu wa Elia?” Mi h'a nata mezi, mezi a aluhana, mi ni yena a silela mwabuse. 
2KI.2.15	Bapolofita ba mashumi a ketalizoho ba mwa Jeriko ba mu bona, mi ba li, “Maata a Elia s'a li ku Elisha!” Ba y'o mu katanyeza, ba inama fapil'a hae. 
2KI.2.16	Ba li, “Luna mo lu ba mashumi a ketalizoho, mi kaufel'a luna lu banna ba ba tiile. A lu yeñi lu y'o bata muñ'a hao. Kakuli mwendi u ngilwe ki moya wa Muñ'a Bupilo, mi u il'o mu siya fa lilundu kamba mwa sana.”
2KI.2.16	Elisha a alaba, a li, “Batili, mu si ke mwa ya.”
2KI.2.17	Kono bona ba tundamena, mane ku fitela a ba tuhela ba ya. Batu bao ba mashumi a ketalizoho ba y'o bata Elia ka mazazi a malalu, kono ha ba si ka mu fumana. 
2KI.2.18	Cwale ba kutela ku Elisha, ya n'a ba litezi kwa Jeriko, mi a li ku bona, “Kana ne ni si ka mi bulelela kuli mu si ke mwa ya?”
2KI.2.19	Batu ba bañwi ba mwa Jeriko ba ya ku Elisha, mi ba li, “Muñ'a luna, sina ha u ziba, ona munzi wo ki o munde hahulu, kono mezi a maswe, mi a tisa ku sinyeha kwa milwalo ya ba ba itwezi.”
2KI.2.20	Elisha a laela, a li, “Mu beye lizwainyana mwa mukeke o munca wa kwiti, mi mu ni tiseze lona.” Ba li tisa ku yena. 
2KI.2.21	Elisha a ya kwa siliba sa munzi, a li sela mwa mezi, mi a li, “S'a bulela Muñ'a Bupilo ki se, ‘Ni kenisa mezi a, mi h'a sa na ku tisa mafu kamba ku sinya milwalo ya baima ni kamuta.’ ” 
2KI.2.22	Mi ku zwa fo, mezi ao a kena kuya kuile, sina mw'a n'a bulelezi Elisha.
2KI.2.23	Elisha a zwa mwa Jeriko ku ya kwa Betele, kono mwa nzila a telwa ki bashimani ba ba zwa mwa munzi o muñwi, mi ba t'o mu sheununa ni ku mu shendaula. Ba huweleza, ba li, “Zwa fa, wena munna wa sitenda!”
2KI.2.24	Elisha a itemuna, a ba lubukela ka buhali, mi a ba kuta ka libizo la Muñ'a Bupilo. Cwale kwa shokomoka libele za basali ze peli mwa mushitu, mi za t'o hahaula bashimani bao ba bañwi ba mashumi a mane ka ba babeli tuemba-emba.
2KI.2.25	Elisha kih'a zwelapili ku ya kwa Lilundu la Karimele, mi mwamulaho a kutela kwa Samaria.
2KI.3.1	Ka silimo sa bulishumi ni ze supile ka si li siñwi sa puso ya Mulena Josafati wa Juda, Jorami mwan'a Akabe a ba mulena wa Isilaele, mi a busa mwa Samaria lilimo ze lishumi ka ze peli. 
2KI.3.2	A foseza Muñ'a Bupilo, kono n'e si ya maswe hahulu sina ndat'ahe kamba yena m'ahe Jezabele. A kumula siswaniso sa Baale se ne si tomilwe ki ndat'ahe. 
2KI.3.3	Kono, sina Mulena Jeroboami mwan'a Nebati ya n'a ba busize pili, ni yena a kenya Isilaele mwa sibi, mi a zwelapili cwalo.
2KI.3.4	Mulena Mesha wa Moabi n'a uta lingu, mi ka silimo ni silimo n'a zwisanga nubu ya mulena wa Isilaele ili ya lingunyana ze likiti ze mwanda, ni boya bwa lingu ze likiti ze mwanda hape. 
2KI.3.5	Kono Mulena Akabe wa Isilaele ha s'a shwile, Mesha a fetuhela Isilaele. 
2KI.3.6	Kapili-pili Mulena Jorami a zwa mwa Samaria, mi a kopanya makuta a mpi ya hae. 
2KI.3.7	A lumela manzwi ku Mulena Josafati wa Juda, a li, “Mulena wa Moabi u ni fetuhezi. Kana u ka t'o ni swalisa mwa ndwa yeo?”
2KI.3.7	Mulena Josafati a mu alaba a li, “Ee, ni ta ku tusa. Ni itukisize hamoho ni batu ni lipizi za ka za ndwa cwalo. 
2KI.3.8	Lu ta ya ka nzila ifi, ha lu y'o lwana?”
2KI.3.8	Jorami a alaba, a li, “Lu ta ya ka nzila ye telele ya lihalaupa la Edomo.”
2KI.3.9	Cwale Mulena Jorami ni malena ba Juda ni Edomo ba funduka. Ha ba se ba zamaile mazazi a supile, ba felelwa ki mezi, mane kwa tokwa nihaili a manyinyani a batu kamba a lifolofolo za bona. 
2KI.3.10	Mulena Jorami a kakabala, a li, “Lu shwile! Silalu sa luna, Muñ'a Bupilo s'a lu beile mwa mazoho a mulena wa Moabi!”
2KI.3.11	Mulena Josafati a buza, a li, “Kikuli ha ku na mupolofita kwanu, ya ta lu buzeza ku Muñ'a Bupilo?”
2KI.3.11	Nduna yo muñwi wa makuta a Mulena Jorami a alaba, a li, “Ku na ni Elisha, mwan'a Shafati. N'e li yena mutusi wa Elia.”
2KI.3.12	Mulena Josafati a li, “Ki mupolofita luli wa niti.” Malena ba balalu bao kiha ba ya ku Elisha.
2KI.3.13	Elisha a li ku mulena wa Isilaele, “Ni ka ku tusezañi? U y'o buza bapolofita ba ba ne ba tusanga bo ndat'aho ni bo m'aho.”
2KI.3.13	Jorami a alaba, a li, “Batili. Ki Muñ'a Bupilo ya beile luna malena ba balalu mwa mazoho a mulena wa Moabi.”
2KI.3.14	Elisha a alaba, a li, “Ka Mulimu ya Maata Kaufela ye ni sebeleza, ne ni si ke na ba ni taba ni mina, kambe ni sa kuteki Mulena Josafati wa Juda. 
2KI.3.15	Cwale mu ni tiseze mulizi.”
2KI.3.15	Mulizi a sa kala feela ku liza halepa ya hae, maata a Muñ'a Bupilo a taha ku Elisha. 
2KI.3.16	Yena a li, “S'a bulela Muñ'a Bupilo ki se, ‘Mu yepe misima hona mwa nukana ye, ye kalile. 
2KI.3.17	Niha mu sa boni pula kamba moya, yona nukana ye i ka tala mezi, mi cwale mina, hamoho ni likomu za mina, ni lifolofolo ze lwala libyana, mu ta ba ni mezi a mañata a ku nwa.’ ” 
2KI.3.18	Elisha kih'a zwelapili, a li, “Mane taba ye i bunolo-nolo ku Muñ'a Bupilo. Hape u ta mi konisa ku tula ba Moabi. 
2KI.3.19	Mu ta hapa minzi ya bona ye minde hahulu ye mwa makwakwa. Mu ta lemaka likota za bona za miselo kaufela, mu ta selela liliba za bona kamukana ni ku sinya masimu a bona a nunile ka ku a bundateka macwe.”
2KI.3.20	Habusa kakusasana ka nako ya sitabelo sa ka zazi ni zazi, mezi a taha a buba, a zwa kwa neku la Edomo, mi a t'o tala sibaka seo kaufela.
2KI.3.21	Mamoabi ha ba utwa kuli ba t'o lwaniswa ki malena bao ba balalu, banna kamukana ba ba ne ba kona ku lwana, ku kala ku ba bahulu ku isa ku ba banyinyani, kaufela ba bizwa, mi ba y'o tibelela kwa mululwani. 
2KI.3.22	Habusa kakusasana ha ba zuha, lizazi ne li benya fa mezi, mi la fetula mezi bufubelu inge mali. 
2KI.3.23	Ha ba bona cwalo ba komoka, ba li, “Ki mali! Mwendi limpi za lila ze talu li itwanisize ni ku bulayana! A lu yeñi lu y'o hapa ze mwa mafulo a bona!”
2KI.3.24	Kono ha ba y'o fita kwa mafulo, Maisilaele ba ba lwanisa, mi ba ba lelekisa. Maisilaele ba zwelapili ku ba matisa, ba nze ba ba bulaya ka tata. 
2KI.3.25	Ba sinya minzi ya bona. Ha ba fita kwatuko a simu ye nunile, Muisilaele yo muñwi ni yo munwi n'a nepela licwe ku yona, mane kwa mafelelezo masimu a mande kamukana a tala macwe. Hape ba selela ni zona liliba ni ku lemaka likota za miselo kaufela. Kwa mafelelezo kwa siyala feela muleneñi o mutuna wa Kiri-Hareseti. Ni ona Maisilaele ba u beya mwahali, mi ba u lwanisa ka tufwililo.
2KI.3.26	Mulena wa Moabi a s'a lemuha kuli wa tulwa, a nga banna ba mianda ye supile ili ba ba lwana ka mikwale, mi a lika ku lwana ka tata ili ku bata nzila mwahal'a makuta a lila, kuli a y'o ipata ku mulena wa Siria, kono a palelwa. 
2KI.3.27	Cwale a nga mweli wa hae ya n'a lukela ku mu yola, mi a ezeza mulimu wa Moabi sitabelo ka yena fa limota la munzi. Maisilaele ba saba hahulu, mi cwale ba zwa mwa munzi wo, mi ba kutela kwa naha ya bona.
2KI.4.1	Mbelwa wa yo muñwi wa sitopa sa bapolofita a ya ku Elisha, a li, “Muñ'a ka, ni shwezwi ki munn'a ka! Ni wena wa ziba hande kuli n'e li mutu ya n'a saba hahulu Mulimu. Kono cwale ku tile mutu ya n'a kile a kolotela mali. Mutu yo u bata ku nga bana ba ka ba bashimani ba babeli kuli a y'o ba luwa, i be yona tifo ya sikoloti sa munn'a ka.”
2KI.4.2	Elisha a mu buza, a li, “Ni ta ku ezezañi? U ni bulelele s'o na ni sona kwa ndu ya hao.”
2KI.4.2	Yena a alaba, a li, “Ha ni na se siñwi haisi feela tubananyana ya mafula a olive.”
2KI.4.3	Elisha a li, “U ye ku b'o pila ni bona, u y'o kalima litubana za mukungulu ze ñata ka m'o konela kaufela. 
2KI.4.4	Cwale wena ni bana ba hao mu kene mwa ndu, mi mu ikwalele. Ku zwa foo, mu kale ku sela mafula mwa litubana zeo. Ye tala kaufela mu i beye kwatuko.”
2KI.4.5	Cwale musali a kena mwa ndu ni bana ba hae, a kwala munyako, mi a kala ku sela mafula mwa litubana, bana ba hae ba nze ba mu tisezanga za mukungulu. 
2KI.4.6	Ha ba se ba talize litubana kamukana, a ba buza kamba ne ku sa na ni ze ñwi. Yo muñwi wa bana ba hae a alaba, a li, “Yeo ki yona ye n'e li ya mafelelezo.” Mi honafo, mafula a fela. 
2KI.4.7	Mbelwa kih'a kutela ku mupolofita Elisha, mi yena a mu bulelela, a li, “U lekise mafula ao, mi u lifelele likoloti za hao kamukana, mi ku ta siyala mali a likana ku ku pilisa, wena ni bana ba hao cwalo.”
2KI.4.8	Ka zazi le liñwi Elisha a ya kwa Shuneme, ko ne ku pila musali ya n'a fumile. Musali yo a mu memela kwa lico. 
2KI.4.9	Ku zwa foo, ka nako ni nako Elisha, h'a ya kwateñi, n'a y'o canga lico kwa ndu ya hae. Musali yo a bulelela munn'a hae, a li, “Kaniti, ni kolwa kuli mutu yo, ya tahanga kwanu hañata cwalo, ki mutu ya kenile. 
2KI.4.10	A lu yahe ndunyana fahalimw'a situwa, lu beye mwateñi mumbeta, tafule, sipula ni lampi, kuli a t'o inanga mwateñi f'a tela kaufela ku t'o lu potela.”
2KI.4.11	Ka zazi le liñwi Elisha a kutela kwa Shuneme, mi a pahama, a y'o kena mwa ndunyana ya hae yeo ku y'o pumula. 
2KI.4.12	A bulelela mutang'a hae Gehazi ku y'o biza musali yo. Musali a fita kw'a n'a inzi Elisha. 
2KI.4.13	Yena Elisha a bulelela Gehazi, a li, “U mu buze se ni lukela ku mu ezeza bakeñisa lituso za hae ku luna. Mwendi u bata kuli ni y'o mu biha ku mulena kamba ku muzamaisi yo muhulu wa mpi ku y'o mu paka hande.”
2KI.4.13	Musali yo a alaba, a li, “Batili, ni iketile hande mwahal'a banabahesu, ha ku na se ni tokwa.”
2KI.4.14	Elisha a buza Gehazi hape, a li, “Hakulicwalo, ni ka mu tusañi?”
2KI.4.14	Gehazi a alaba, a li, “Musali yo h'a na mwana, mi munn'a hae s'a supezi.”
2KI.4.15	Elisha a laela, a li, “U mu bulelele a tahe kwanu.” Musali yo a taha, a t'o yema mwa munyako. 
2KI.4.16	 Elisha a li ku yena, “Isaho, ka yona nako ye, u ta b'o s'o sweli mwana wa mushimani mwa mazoho a hao.”
2KI.4.16	Yena a komoka, a li, “Au, muñ'a ka! U si ke wa ni puma, wena mutu wa Mulimu!”
2KI.4.17	Kono, kwa ba sina mw'a n'a bulelezi Elisha. Ka silimo se si tatama, ka yona nako yeo, musali yo a pepa mwana wa mushimani.
2KI.4.18	Zazi le liñwi mwamulaho a lilimonyana mushimani a latelela ndat'ahe kwa masimu kw'a n'a kutula. 
2KI.4.19	A sa fita feela mushimani a kala ku lila a nz'a bulelela ndat'ahe, a li, “Mawee, toho ya ka! Toho ya ka i butuku!”
2KI.4.19	Ndat'ahe a bulela mutang'a hae, a li, “Mu nanule, u mu ise ku m'ahe.” 
2KI.4.20	Mutanga y'o a isa mushimani ku m'ahe, mi yena m'ahe a mu swalelela a nz'a mu ambekile fa lilupi ku fitela nako ya musihali, mi ka yona nako yeo mwana a shwa. 
2KI.4.21	M'ahe a mu isa mwa ndu ya Elisha, a y'o mu beya fa mumbeta, a zwa, mi a kwala munyako. 
2KI.4.22	Cwale a biza munn'a hae, mi a mu bulelela, a li, “U lume mutu, a tise mbongolo kwanu kapili. Ni bata ku ya ku mupolofita Elisha. Ni ka y'o kuta hona cwanoñu fa.”
2KI.4.23	Munn'a hae a mu buza, a li, “U yelañi kacenu, kanti ha si la Pumulo kapa la Mukiti wa Moonda.”
2KI.4.23	Musali a alaba, a li, “Kwa utwahala.” 
2KI.4.24	Kono nihakulicwalo, a beya sale fa mbongolo, mi a laela mutang'a hae, a li, “U matise hahulu mbongolo m'o konela kaufela, mi u si ke wa i zamaisa ka bunya, haisi ha ni ta ku bulelela cwalo.” 
2KI.4.25	Cwale a funduka, a ya kwa Lilundu la Karimele kw'a n'a inzi Elsiha.
2KI.4.25	Elisha a mu bona a sa tahela kwahulenyana, mi a li ku mutang'a hae Gehazi, “Bona, musali ya zwa kwa Shuneme ki yo, wa taha! 
2KI.4.26	U mu akufela, u y'o utwa kamba ba iketile, yena, munn'a hae, ni mwan'a hae cwalo.”
2KI.4.26	Musali a bulelela Gehazi kuli ba pila hande, kono h'a fita ku Elisha a kubama fapil'a hae, mi a swala Elisha kwa mahutu. Gehazi a bata ku mu kasha, kono Elisha a li, “U mu tuhele. Wena ha u boni kuli u swabile hahulu? 
2KI.4.27	Kono Muñ'a Bupilo h'a si ka ni bulelela se siñwi ka za hae.”
2KI.4.28	Musali a li ku Elisha, “Muñ'a ka, kana ni kile na ku kupa mwana, nji? Kikuli ne ni si ka ku bulelela kuli u si ke wa ni sepisa mbango?”
2KI.4.29	Elisha a fetuhela ku Gehazi, mi a li, “Akufa, u y'o nga mulamu wa ka, mi u zamaye. U si ke wa yema ku lumelisana ni mutu kaufela y'o ta katana mwa nzila, mi haiba u ka lumeliswa ki mutu, u si ke wa mu alaba. U yelele feela kwa ndu, mi u y'o kambeka mulamu wa ka fahalimw'a mushimani u nz'o u swalelezi.”
2KI.4.30	Musali a li ku Elisha, “Ni konka ka busepahali bwa ka ku Muñ'a Bupilo ya pila, ni ku wena, kuli ha ni na ku ku siya!” Kabakaleo, Elisha a yelela ni yena. 
2KI.4.31	Gehazi a itangeta, mi a y'o kambeka mulamu fahlimw'a mwanana, kono kwa tokwa se ne si ezahalile mane nihaili poniso ya bupilo. Cwale a kuta ku y'o katanyeza Elisha, mi a li, “Mushimani h'a si ka zuha.”
2KI.4.32	Elisha h'a fita mwa ndu a kena a li nosi mwa muzuzu, mi a bona mushimani a kwashukile fa mumbeta a nz'a shwile. 
2KI.4.33	A kwala munyako, mi a lapela ku Muñ'a Bupilo. 
2KI.4.34	 Cwale a patama fahalimw'a mushimani, a tomile mulomo ni ku beya meeto ni mazoho a hae fa mulomo, meeto, ni mazoho a mushimani. Cwale, h'a nz'a patami cwalo fahalimw'a hae, mubili wa mushimani wa kala ku futumala. 
2KI.4.35	Elisha a zuha, a zamaya-zamaya mwa muzuzu, mi a kutela ku y'o patama fahalimw'a mushimani hape. Mushimani a itimula hasupile, mi cwale a kala ku tona. 
2KI.4.36	Elisha a biza Gehazi, mi a mu bulelela kuli a bize m'ahe mushimani. Ha s'a keni, Elisha a li ku yena, “Ki yo mwan'a hao.” 
2KI.4.37	Yena a wela kwa mahutu a Elisha, a inamela fafasi, kih'a nga mwan'a hae mi a ikela.
2KI.4.38	Ka nako ye ñwi, ha ne ku na ni tala mwa naha kaufela, Elisha a kutela kwa Giligali. Ha n'a nz'a luta sitopa sa bapolofita, a bulelela mutang'a hae ku toma piza ye tuna fa liiso kuli a ba apehele busunso. 
2KI.4.39	Yo muñwi wa ku bona a ya mwa masimu ku y'o yanga muloho. A y'o fumana toze ya lungwatanga mwa naheñi, mi a nopa kwateñi miselo ye miñata mw'a n'a konela kaufela. A i isa kwa hae, mi a y'o i kabelela mwa busunso a sa zibi hande kuli ki miselo mañi. 
2KI.4.40	Cwale busunso bwa sulelwa fa mikeke kuli batu ba ce, kono ba sa lika feela ku ca, ba komoka, ba li ku Elisha “Ki sifanu!” mi ba hana ku ca. 
2KI.4.41	Elisha a kupa ku fiwa bupi, mi a nga kwateñi bwa ku faha mwa piza, mi a li, “U ba ekeleze kwa busunso.” Mi cwale bwa ba busunso ba bunde.
2KI.4.42	Ka nako ye ñwi kwa taha mutu ya n'a zwa kwa Baale-Shalisha, a tiseza Elisha linkwa ze mashumi a mabeli ze ne ezizwe ka bupi bwa buloto bwa mutamuno wa silimo seo, ni saka ya bubeke bwa mabele a n'a sa z'o kutulwa. Elisha a bulelela mutang'a hae ku n'o fanga sitopa sa bapolofita zona lico zeo. 
2KI.4.43	Kono yena a alaba, a li, “Kana u hupula kuli ze ki lico ze ka likana batu ba mwanda?”
2KI.4.43	Elisha a alaba, a li, “U ba fe feela, ba ce, kakuli Muñ'a Bupilo u ize ba ta ca, mane ku be ni ze ñwi ze ka siyala.” 
2KI.4.44	Cwale mutanga a ba tomela lico, mi sina mw'a n'a bulelezi Muñ'a Bupilo, kamukan'a bona ba ca mane kwa siyala ze ñwi.
2KI.5.1	 Naamani, muzamaisi yo muhulu wa mpi ya Siria, n'a kutekeha, mi n'a latwa hahulu ki mulena wa Siria, kakuli ka yena Muñ'a Bupilo n'a konisize limpi za Siria ku tula lila. Naamani n'e li mutabani yo mutuna, kono n'a kula mbingwa. 
2KI.5.2	Mwa ndwa ye ñwi ye ba kile ba y'o lwanisa Maisilaele, Masiria ne ba hapile mwanana wa musizana wa Muisilaele. Musizana yo a y'o ba mutang'a musal'a Naamani. 
2KI.5.3	Ka nako ye ñwi a li ku mufumahali wa hae, “Ni lakaza kuli kambe mulen'a ka n'a ka ya ku mupolofita ya pila mwa Samaria! N'a ta y'o mu folisa mbingwa ya hae.” 
2KI.5.4	Naamani ha s'a utwile taba yeo, a ya ku mulena, mi a y'o mu bulelela s'a n'a bulezi musizana. 
2KI.5.5	Mulena a li, “U ye ku mulena wa Isilaele, mi u y'o mu fa liñolo le.”
2KI.5.5	Cwale Naamani a funduka a nz'a lwezi muwaya-waya wa silivela o eza likiti ze mashumi a malalu ni gauda ye eza likiti ze silezi ni liapalo ze nde hahulu za mifuta ye lishumi. 
2KI.5.6	Liñolo l'a n'a lwezi ne li li, “Liñolo le, ki la ku tahisa nduna wa ka Naamani ku wena. Ni bata kuli u mu folise butuku bwa hae.”
2KI.5.7	Mulena wa Isilaele h'a t'o bala liñolo leo a komoka, a pazaula liapalo za hae, mi a li, “Kanti mulena wa Siria u hupula cwañi kuli na, na kona ku folisa mutu yo? Kana u hupula kuli na ni Mulimu ya na ni maata a bupilo ni lifu? Kwa bonahala hande kuli u bata ku fapahana ni na!”
2KI.5.8	Mupolofita Elisha h'a utwa ze ezahalile, a lumela manzwi ku mulena, a li, “U filikanyizwe kiñi? U lumele mutu yo ku na, mi ni ta mu bonisa kuli ku na ni mupolofita mwa Isilaele!”
2KI.5.9	Cwale Naamani a ya ni lipizi ni koloi ya hae, mi a y'o yema kwa munyako wa ndu ya Elisha. 
2KI.5.10	Elisha a luma mutang'a hae ku y'o bulelela Naamani kuli a y'o tapa hasupile mwa Nuka ya Jordani, mi h'a ka eza cwalo u ka folelela. 
2KI.5.11	Kono Naamani a ñala, a zamaya a halifile hahulu, a li, “Ne ni hupula kuli mwendi n'a ka lika nihaiba ku zwela ku na, a t'o ni lapelela ku Muñ'a Bupilo, Mulimu wa hae, a otololele lizoho la hae fa silama se si kula ni ku ni folisa! 
2KI.5.12	Kwand'a zeo, ha ni li linuka za bo Abana ni Paripara, ze lu siile mwa Damaseka, ki ze nde hahulu ku fita linuka kaufela za mwa Isilaele? Kana ne ni si ke na tapa mwateñi, ni fole!”
2KI.5.13	Batanga ba hae ba ya ku yena, mi ba li, “Muñ'a luna, kambe mupolofita u ku bulelezi ku eza nto ye tata, kikuli n'o si ke wa i eza, nji? Cwalehe kiñi ha u sa tapi sina mw'a ku bulelezi, u fole!” 
2KI.5.14	Cwale Naamani a ya kwa Nuka ya Jordani, mi a nwela mwateñi hasupile, sina mw'a n'a mu laelezi Elisha, mi luli a folelela mubili kaufela. Mubili wa hae wa kala ku tiya ni ku ba o munde sina wa mwanana. 
2KI.5.15	A kutela ku Elisha ni batu ba hae kamukana, mi a li, “Cwale ni zibile kuli ha ku na Mulimu yo muñwi, haisi feela Mulimu wa Isilaele. Cwale, muñ'a ka, ni li u amuhele mpo ye ni ku tiselize.”
2KI.5.16	Elisha a alaba, a li, “Ka Muñ'a Bupilo ya pila ye ni sebeleza, ha ni na ku amuhela mpo.”
2KI.5.16	Naamani a tundamena kuli a lumele ku i amuhela, kono Elisha a hana. 
2KI.5.17	Cwale Naamani a li, “Haiba u sa lumeli ku amuhela mpo ya ka, hakulicwalo, u ni ñwatele mubu mwa naha ya henu o konwa ku lwalwa ki limbongolo ze peli, ni ye ni ona kwa hae. Ku zwa cwale, ha ni sa tola ni ezeza mulimu ufi kamba ufi litabelo nihaili litabelo za ku cisa, haisi feela ku Muñ'a Bupilo. 
2KI.5.18	Niha ni sepisize cwalo ni kolwa kuli Muñ'a Bupilo u ta ni swalela haiba ni sindeketa muñ'a ka ku y'o lapela kwa tempele ya Rimoni, mulimu wa Siria. Mi kaniti Muñ'a Bupilo u ka ni swalela!”
2KI.5.19	Cwale Elisha, a li, “Zamaya ka kozo.” Naamani kih'a funduka. 
2KI.5.20	Ha s'a zamaile musipili o mukuswaninyana feela, Gehazi mutang'a Elisha a ikupulela, a li, “Muñ'a ka u lisezi Naamani a ikela feela a si ka lifa se siñwi! Kambe n'a amuhezi mpo y'a n'a mu file Musiria yani! Ka Muñ'a Bupilo ya pila, ni sa mu matela ni y'o nga se siñwi ku yena.” 
2KI.5.21	Cwale a funduka a latelela Naamani. Naamani h'a bona mutu ya na mu latelela, a tuluka mwa koloi ya hae, a y'o mu katanyeza, mi a mu buza, a li, “Ku na ni se si fosahahile, nji?”
2KI.5.22	Gehazi a alaba, a li, “Batili. Kono muñ'a ka u ni lumile ku t'o ku bulelela kuli hona cwanoñu fa ku fitile batu ba babeli ba sitopa sa bapolofita ba naha ya malundu ya Eferaimi. U bata kuli u ba fe muwaya-waya wa silivela o eza likiti ze talu ni liapalo ze nde ze peli za mikiti.”
2KI.5.23	Naamani a alaba, a li, “Yela, u nge muwaya-waya wa silivela o eza likiti ze silezi.” Naamani a mu hapeleza ku nga mali ao. A tamela silivela mwa mikotana ye mebeli, mi a i fa batanga ba hae ba babeli hamoho ni liapalo ze peli ze nde hahulu za mikiti. Kih'a ba laela kuli ba itangete. 
2KI.5.24	Ha ba y'o fita fa lilundu f'a n'a pila Elisha, Gehazi a nga mikotana ye mibeli, mi a i kenya mwa ndu. Cwale a kutisa batu ba Naamani. 
2KI.5.25	A kutela mwa ndu, mi Elisha a mu buza, a li, “N'o inzi kai, wena?”
2KI.5.25	Yena a alaba, a li, “Ha ku na ko ne ni ile, sha.”
2KI.5.26	Kono Elisha a li, “Kana ne ni li siyo mwateñi ka moya, mutu yani h'a tuluka mwa koloi ku t'o ku katanyeza, nji? Ye ha si yona nako ya ku amuhela mali ni liapalo, masimu a olive, litima za veine, lingu ni likomu kapa batanga! 
2KI.5.27	Mi cwale, butuku bwa Naamani bu ka taha ku wena. Wena ni baikulu ba hao mu ta bu kula kuya kuile!”
2KI.5.27	Gehazi h'a zwa fo, n'a s'a swelwi ki butuku bwa mbingwa, litalo la hae ne li fetuhile busweu sina bupi.
2KI.6.1	Bapolofita ba ba ne ba zamaiswa ki Elisha ba bilaela ku yena, ba li, “Sibaka se lu pila ku sona ki se sinyinyani hahulu! 
2KI.6.2	U lu lumelele ku y'o lema likota kwa Jordani, ili kuli lu ikahele ndu mo lu ka pila.”
2KI.6.2	Elisha a alaba, a li, “Ki hande, mu zamaye.”
2KI.6.3	Yo muñwi wa ku bona a kupa Elisha kuli a ye ni bona, mi a lumela. 
2KI.6.4	Ba ya kaufela. Ha ba y'o fita kwa Jordani, ba kala ku sebeza. 
2KI.6.5	Cwale yo muñwi wa ku bona ha n'a nz'a lema kota, silepe sa hae sa kuleha, mi sa wela mwa mezi. A komoka, mi a li ku Elisha, “Ni ta eza cwañi? Silepe se n'e li sa ku kalima!”
2KI.6.6	Elisha a mu buza, a li, “Si wezi kai luli?”
2KI.6.6	Mutu yo a mu bonisa fo ne si wezi. Elisha a puma kota, a i nepela mwa mezi, mi silepe sa cimbuka. 
2KI.6.7	Elisha a laela, a li, “U si nge,” mi munna yo a shetumuka a si cimbula.
2KI.6.8	Mulena wa Siria n'a lwanisa Isilaele. A lelisana ni manduna ba hae, mi a keta sibaka fa ku y'o toma mafulo a hae. 
2KI.6.9	Kono Elisha a lumela linzwi ku mulena wa Isilaele, ku mu lemusa kuli a si ke a sutelela fakaufi ni sibaka seo kakuli Masiria ne ba ba lalezi kwateñi. 
2KI.6.10	Cwale mulena wa Isilaele a lemusa batu ba ba ne ba pila mwa sibaka seo, mi ba ina ba libelezi. Taba yeo ya ezahala hañata.
2KI.6.11	Mulena wa Siria a filikana hahulu bakeñisa kezo yeo. A biza manduna ba hae, mi a ba buza, a li, “Ki mañi wa ku mina ya yemi kwa neku la mulena wa Isilaele?”
2KI.6.12	Yo muñwi wa bona a alaba, a li, “H'a yo ya cwalo, mulena. Mupolofita Elisha ki yena ya bulelelanga mulena wa Isilaele, nihaili likunutu z'o ka seba mwa ndu ya hao.”
2KI.6.13	Mulena a laela, a li, “Mu mu bate, mu fumane kw'a inzi, mi ni ta mu swala.”
2KI.6.13	N'a s'a bulelezwi kuli Elisha u mwa Dotani. 
2KI.6.14	A lumela mpi ye tuna kwateñi ya masole ba ba na ni lipizi ni likoloi. Ba y'o fita kwa munzi wo busihu, mi ba u beya mwahali. 
2KI.6.15	Habusa kakusasana mutang'a Elisha h'a zwela kwande, a bona makuta a masole ba Masiria ba na ni lipizi ni likoloi za bona mi ba beile munzi mwahali. A kutela ku Elisha, mi a li, “Mawee, lu shwile! Lu ta eza cwañi?”
2KI.6.16	Elisha a alaba, a li, “U si ke wa saba, lu na ni ba bañata hahulu ku fita be ba na ni bona.” 
2KI.6.17	Cwale a lapela, a li, “Oho Muñ'a Bupilo, u kwalule meeto a hae, mi a bone!” Muñ'a Bupilo a utwa tapelo ya hae, mi mutang'a Elisha h'a talima, a bona sibaka sa malundu si apesizwe ki lipizi ni likoloi za mulilo, li beile Elisha mwahali.
2KI.6.18	Masiria ha ba se ba lwana, Elisha a lapela, a li, “Oho Muñ'a Bupilo u kwale meeto a batu ba, ba be libofu!” Muñ'a Bupilo a utwa tapelo ya hae, mi ba ba libofu. 
2KI.6.19	Cwale Elisha a ya ku bona, mi a li, “Mu latehile. Wo ha si ona munzi o mu bata. Mu ni latelele, mi ni ta mi isa ku mutu ye mu bata.” Kih'a ba isa kwa Samaria.
2KI.6.20	Ba sa kena feela mwa munzi, Elisha a lapela, a li, “Muñ'a Bupilo, u kwalule meeto a bona, mi ba bone.” Muñ'a Bupilo a utwa tapelo ya hae. A ba kutiseza pono ya bona, mi ba bona kuli ne ba li mwahal'a Samaria.
2KI.6.21	Mulena wa Isilaele h'a bona Masiria a buza Elisha, a li, “Muñ'a ka, ni ba bulaye, nji? Ni ba bulaye?”
2KI.6.22	Elisha a mu alaba, a li, “Batili. Kana u bulayanga b'o hapa? U ba fe lico ni mezi, mi ba kutele ku mulen'a bona.” 
2KI.6.23	Cwale mulena wa Isilaele a ba ezeza mukiti o mutuna. Ha ba se ba cile ni ku nwa, a ba kutiseza ku mulena wa Siria. Ku zwa foo Masiria ba tuhela ku n'o lwanisanga naha ya Isilaele.
2KI.6.24	Ka nako ye ñwi, Mulena Beni-Hadadi wa Siria a isa mpi ya hae kaufela ku y'o lwanisa Isilaele, mi a y'o beya munzi wa Samaria mwahali. 
2KI.6.25	Cwale kabakala ku kwalelwa mwahali ki lila, ku tokwahala kwa lico mwa munzi kwa ba ko kutuna hahulu, mane toho ya mbongolo ya leka muwaya-waya wa silivela o eza mashumi a supile ni li li liñwi mi komokinyana feela ya lituu ya leka butanu.
2KI.6.26	Ka yona nako yeo hape, mulena wa Isilaele ha n'a zamaya kwatuko a limota la munzi musali yo muñwi a huwa, a li ku yena, “Ni tuse, muñ'a ka!”
2KI.6.27	Mulena a mu alaba, a li. “Haiba Muñ'a Bupilo a sa ku tusi, na, ni ka ku tusañi? Kana ni na ni buloto kamba waine, nji? 
2KI.6.28	Ziezi ya hao ki ifi?”
2KI.6.28	Musali yo a alaba, a li, “Ka zazi le liñwi musali yo, ye ni inzi ni yena, a kakanya kuli lu kale pili ku ca mwan'a ka, mi habusa kihona lu ka ca wa hae. 
2KI.6.29	 Cwale lwa apeha mwan'a ka, mi lwa mu ca. Habusa na mu bulelela kuli lu ce mwan'a hae, kono yena n'a s'a mu patile!”
2KI.6.30	Mulena h'a utwa cwalo a pazula liapalo za hae ka maswabi a matuna, mane batu ba ba ne ba li fakaufi ni limota ba be ba bona kuli n'a apezi masaka mwatas'a liapalo za hae. 
2KI.6.31	A komoka hahulu, a li, “Mulimu a ni bulaye, haiba Elisha a sa pumiwi toho kacenu lizazi li si ka likela kale!” 
2KI.6.32	Mi a luma mutu ku y'o nga Elisha.
2KI.6.32	Ka yona nako yeo Elisha n'a li kwa hae ni batu ba bañwi ba bahulu ba ba ne ba til'o mu potela. Pili numwana wa mulena a si ka fita, Elisha a bulelela ba bahulu bao, a li, “Mubulai yani u luma mutu ku t'o ni bulaya! Cwale h'a ka fita kwanu, mu kwale munyako, mi mu si ke mwa mu lumelela ku kena. Yena mulena kasibili u ta mu latelela. 
2KI.6.33	A si ka feza kale ku bulela zeo, mulena a kena, mi a li, ‘Ki Muñ'a Bupilo ya lu tiselize ziezi ye! Ni sa mu litelelañi kuli a tahise ye ñwi hape?’ ”
2KI.7.1	Elisha a alaba, a li, “U teeleze s'a bulela Muñ'a Bupilo! Kamuso ka yona nako ye sizuma sa buloto bo bunde sa likomoki ze lishumi, kamba sa mabele sa likomoki ze mashumi a mabeli, si ta leka mali a muwaya-waya u li muñwi feela mwa musika wa Samaria.”
2KI.7.2	Nduna ya n'a sindeketa mulena a li ku Elisha, “Nto yeo ha i na ku ezahala, niha Muñ'a Bupilo, yena kasibili n'a ka nelisa bubeke bwa lico kapili!”
2KI.7.2	Elisha a mu alaba, a li, “U ta bona ha ku ta ezahala, kono ha u na ku ca se siñwi kwa lico zeo.”
2KI.7.3	Banna ba bane, ba ba ne ba kula butuku bwa mbingwa, ne ba li kwand'a minyako ya munzi mi ba bulelisana, ba li, “Se lu litezi fa, ku fitela lu shwa, ki sika mañi? 
2KI.7.4	Ha ku na tuso ku ya mwa munzi, kakuli lu ka y'o shwela mwateñi tala. Kono hape niha lu ka ina hona fa, lu ta shwa. Hakulicwalohe, a lu yeñi kwa mafulo a Masiria. Nto ye maswe hahulu ye ba ta kona ku eza ki ku lu bulaya, kono mwendi ba ka swana ba lu pilisa.” 
2KI.7.5	Cwale, ka swalala ba ya kwa mafulo a Masiria, kono ha ba y'o fita mwateñi ba y'o fumana ku si na mutu ni yo mukana. 
2KI.7.6	Muñ'a Bupilo n'a bembile Masiria ka mulumo o swana ni wa mpi ye tuna hahulu, ya lipizi ni likoloi ye t'o ba lwanisa, mi Masiria ba hupula kuli mwendi mulena wa Isilaele n'a lifile malena ba Mahiti ni Maegepita ni limpi za bona ku t'o ba lwanisa. 
2KI.7.7	Cwale Masiria ni mpi ya bona ba saba, bona busihu bo. Ba siya litende, lipizi ni limbongolo za bona, mi ba siya ni mafulo cwalo sina mw'a n'a inezi.
2KI.7.8	Banna bao ba bane ha ba t'o fita kwatuko a mafulo, ba kena mwa tende, ba ca ni ku nwa ze n'e li mwateñi. Ba nga silivela, gauda, ni liapalo ze ba fumani. Kiha ba y'o li pata. Ba y'o kuta hape, ba kena mwa tende ye ñwi, mi ba eza nto ye swana. 
2KI.7.9	Kono cwale ba elezana, ba li, “Lu si ke lwa eza cwalo. Lu na ni litaba ze nde ze lu swanezi ku biha, cwale lu si ke lwa ipulukela zona. Haiba lu ka litela kuli mane bu se, lu si ka li biha, kaniti lu ka fiwa mulatu. A lu yeñi cwale, lu y'o zibisa manduna ba mulena!” 
2KI.7.10	Cwale ba zwa mwa mafulo a Masiria, ba ya kwa hae, mi ba y'o biza balibeleli ba kwa minyako ya munzi, ba li, “Ne lu ile kwa mafulo a Masiria, kono ha lu si ka y'o bona kamba ku utwa mutu. Lipizi ni limbongolo ha li si ka lukululwa, mi litende zona li siyezi cwalo mo ne li inezi Masiria ha ba funduka.”
2KI.7.11	Balibeleli ba biha taba, mi ya y'o bihiwa kwa lapa. 
2KI.7.12	N'e sa li busihu, kono mulena a zuha, mi a li kwa manduna ba hae, “Ni ta mi zibisa za mulelo wa Masiria! Ba ziba hande za tala ye li teñi kwanu. Cwale kiha ba siile mafulo a bona ku y'o ipata mwa naheñi. Ba hupula kuli lu ka zwa mwa munzi mo ku y'o bata lico, mi hona fo ba lu swale, ba hape ni ona munzi wa luna.”
2KI.7.13	Yo muñwi wa manduna ba hae a li, “Batu ba mwa munzi mo ha ba sa na maata, se ba swana inge batu ba ba shwile. Cwale lu lume banna ba bañwi, ba pahame lipizi li ketalizoho ku ze siyezi. Kamukwaocwalo lu ta kona ku ziba se si ezahalile.” 
2KI.7.14	Ba keta batu ba bañwi, mi mulena a ba luma mwa likoloi ze peli, mi a ba laela kuli ba y'o batisisisa se si ezahalile kwa mpi ya Siria. 
2KI.7.15	Banna bao ba ya, mane ba y'o fita kwa Jordani, mi mwa nzila ba bona liapalo ni lilwaniso ze n'e siilwe ki Masiria ha ba saba. Cwale ba kuta, mi ba y'o bihela mulena. 
2KI.7.16	Batu ba Samaria ba matela kwande, mi ba y'o lobela lika ze mwa mafulo a Masiria. Mi sina mw'a n'a bulelezi Muñ'a Bupilo, likomoki ze lishumi za buloto bo bunde, kamba likomoki za mabele ze mashumi a mabeli, za lekiswa ka mali a muwaya-waya u li muñwi feela.
2KI.7.17	Mulena wa Isilaele n'a laezi nduna ya n'a mu sindeketanga kuli a libelele fa munyako wa munzi. Cwale nduna yo a hatikelwa ki batu, mane a shwa sina mw'a n'a polofitezi Elisha, mulena ha n'a il'o mu bona. 
2KI.7.18	Elisha n'a bulelezi mulena kuli ka yona nako yeo, ka le li tatama, likomoki za buloto bo bunde ze lishumi, kamba ze mashumi a mabeli za mabele, li ta lekiswa mwa musika wa Samaria ka mali a muwaya-waya u li muñwi. 
2KI.7.19	Ye ki yona pulelo ye n'e kile ya alabiwa ki nduna ha n'a ize, “Taba yeo ha i na ku ezahala, mane niha ne ka ba kuli yena Muñ'a Bupilo kasibili n'a ka melisa bubeke bwa lico kapili!” Elisha n'a mu alabile, a li, “U ta bona kuli i ta ezahala, kono ha ku na s'o ta ca kwateñi.” 
2KI.7.20	Mi kihona mo ne ku ezahalezi ku yena nduna yo. A hatikelwa ki batu kwa munyako wa munzi mane a shwa.
2KI.8.1	 Cwale Elisha n'a bulelezi musali wa mwa Shuneme, m'ahe mwana ya n'a pilisizwe ki yena, kuli Muñ'a Bupilo u ka tisa tala, ye ta nga lilimo ze supile mwa naha yeo. A mu laela hape kuli yena ni lubasi lwa hae ba zwe mwa naha mo, mi ba y'o pila ku sili. 
2KI.8.2	Musali n'a kile a latelela litaelo za hae, mi n'a il'o pila mwa naha ya Mafilisita ni lubasi lwa hae lilimo ze supile.
2KI.8.3	Kwa mafelelezo a lilimo ze supile, a kutela kwa Isilaele, mi a ya ku mulena ku y'o kupa kuli a kutisezwe ndu ni mubu wa hae. 
2KI.8.4	A fumana mulena a nz'a bulela ni Gehazi, mutang'a Elisha. Mulena n'a bata ku ziba se siñwi ka limakazo za Elisha. 
2KI.8.5	Cwale Gehazi ha n'a nz'a bulelela mulena za Elisha mw'a n'a zuselize mutu ya n'a shwile, musali a biha taba ya hae ku mulena. Gehazi a li ku mulena, “Muñ'a ka, ki yo musali, ni mwana ya n'a pilisizwe ki Elisha!” 
2KI.8.6	Ka ku alaba puzo ya mulena, musali a taleleza taba ya Gehazi. Cwale mulena a biza nduna, mi a mu bulelela kuli a y'o kutiseza musali yo lika kaufela ze n'e li za hae, hamohocwalo ni buñata bwa lico ze ne kutuzwi mwa masimu a hae ka lilimo ze supile z'a n'a siyo.
2KI.8.7	Elisha a ya kwa Damaseka ka nako ya n'a kula Mulena Beni-Hadadi wa Siria. Cwale mulena a bulelezwi kuli Elisha u teñi. 
2KI.8.8	A li ku Hazaele, yo muñwi wa manduna ba hae, “U iseze mupolofita mpo, mi u y'o mu kupa kuli a buze ku Muñ'a Bupilo kamba ni ka tuseha kapa nya.” 
2KI.8.9	Cwale Hazaele a nga lika za mifuta ye minde kaufela ze ezwa mwa Damaseka, a li kambeka fa likamele ze mashumi a mane, mi a ya ku Elisha. Hazaele h'a t'o mu katana, a li ku yena, “Mutang'a hao, Mulena Beni-Hadadi, u ni lumile ku t'o buza haiba u ta fola kamba nya.”
2KI.8.10	Elisha a mu alaba, a li, “Muñ'a Bupilo u ni zibisize kuli u ta shwa. Kono u y'o mu bulelela kuli u ta fola.” 
2KI.8.11	Cwale Elisha a mu lubukela hahulu, mane ku fitela Hazaele a komoka. Hona fo Elisha a lila. 
2KI.8.12	Hazaele a mu buza, a li, “U lilelañi, muñ'a ka?”
2KI.8.12	Yena a mu alaba, a li, “Kakuli ni ziba manyando o' ka tiseza batu ba Isilaele. U ta cisa makwakwa a bona kamukana. U ta bulaya micaha ya bona ye minde ka ku fitisisa. U ka pobaula bana ba bona ni ku hahaula limba za basali ba bona ba ba itwezi.”
2KI.8.13	 Hazele a buza, a li, “Ni ta kona cwañi ku ba ni maata a cwalo? Kanti na, ha ni se siñwi!”
2KI.8.13	Elisha a alaba, a li, “Muñ'a Bupilo u ni sinulezi kuli wena u ka ba mulena wa Siria.”
2KI.8.14	Hazaele a kutela ku Beni-Hadadi, mi yena a mu buza, a li, “Elisha u izeñi?”
2KI.8.14	Hazaele a alaba, a li, “U ni bulelezi kuli luli u ta fola.” 
2KI.8.15	Kono habusa Hazaele a nga kubo, a i mbwambweka mwa mezi, a i kwahela mulena kwa pata, mi mulena a shwa.
2KI.8.15	Cwale Hazaele a yola Beni-Hadadi, mi a ba yena mulena wa Siria.
2KI.8.16	Mwa silimo sa buketalizoho sa puso ya Jorami mwan'a Akabe, mulena wa Isilaele, Jehorami mwan'a Josafati a ba mulena wa Juda. 
2KI.8.17	N'a nz'a na ni lilimo ze mashumi a malalu ni ze peli, mi a busa mwa Jerusalema ka lilimo ze supile ni si li siñwi. 
2KI.8.18	Musal'a hae n'e li mwan'a Akabe, mi sina ba lusika lwa Akabe a latelela mikwa ye maswe ya malena ba Isilaele. A foseza Muñ'a Bupilo. 
2KI.8.19	 Kono Muñ'a Bupilo n'a sa lati ku timeza Juda, kakuli n'a sepisize mutang'a hae Davida kuli baikulu ba hae kamita ba ta na ba zwelapili ku busa.
2KI.8.20	 Ka nako ya puso ya Jehorami, naha ya Edomo ya fetuhela Juda, mi ya itukulula ni ku ipusa ili yona. 
2KI.8.21	Cwale Jehorami a funduka ni likoloi za hae kamukana, a ya kwa Zairi, mi kwateñi ba y'o beiwa mwahali ki mpi ya Maedomo. Ka nako ya busihu, yena ni bazamaisi ba mpi ya likoloi ba kona ku punya, ba banduka, mi masole ba hae ba hasanela kwa minzi ya habo bona. 
2KI.8.22	Ku tuha foo Maedomo ba lukuluha kwa puso ya Juda kuya kuile. I sa li ka yona nako yeo munzi wa Libina ni ona wa itukulula.
2KI.8.23	Lika ze ñwi kaufela z'a ezize Jehorami li ñozwi mwa buka ya Litaba za Malena ba Juda. 
2KI.8.24	Jehorami a shwa, mi a bulukwa mwa mabita a bulena mwa Munzi wa Davida. A yolwa ki mwan'a hae Akazia.
2KI.8.25	Mwa silimo sa bulishumi ka ze peli sa puso ya Jorami mwan'a Akabe ni mulena wa Isilaele, Akazia mwan'a Jehorami a ba mulena wa Juda. 
2KI.8.26	N'a nz'a na ni lilimo ze mashumi a mabeli ka ze peli, mi a busa mwa Jerusalema silimo si li siñwi feela. M'ahe n'e li Atalia muikulu wa mulena Omiri wa Isilaele. 
2KI.8.27	Kabakala kuli Akazia n'a kopani ni Mulena Akabe ka linyalo, a foseza Muñ'a Bupilo sina mo ne ba ezelize ba lusika lwa Akabe.
2KI.8.28	Mulena Akazia a tusa Mulena Jorami wa Isilaele mwa ndwa ya ku y'o lwanisa Mulena Hazaele wa Siria. Limpi za kopanela kwa Ramoti mwa Giliadi, mi Jorami a holofazwa mwa ndwa. 
2KI.8.29	A kutela kwa munzi wa Jizireele ku y'o alafwa mañiba a hae, mi Akazia a ya kwateñi ku y'o mu lekula.
2KI.9.1	Ka yona nako yeo mupolofita Elisha a biza yo muñwi wa bapolofita ba banca, mi a li ku yena, “U itukise, mi u ye kwa Ramoti mwa Giliadi. U ye ni yona piza ye ya mafula a olive. 
2KI.9.2	Ha u y'o fita mwateñi u y'o bata Jehu, mwan'a Josafati, ili muikulu wa Nimishi. U y'o mu zwisa ku ba bañwi, mi u mu ise mwa ndu ye kwa mukunda. 
2KI.9.3	U mu sele mafula a, a olive, fa toho, u li, ‘Muñ'a Bupilo u ku toza mafula, ili sisupo sa kuli ki wena mulena wa Isilaele!’ Cwale u zwe mwateñi kapili m'o ka konela kaufela.”
2KI.9.4	Cwale mupolofita yo wa mucaha a ya kwa Ramoti. 
2KI.9.5	A y'o fumana manduna ba bahulu ba ndwa ba lelisana. Yena a li, “Muñ'a ka, ni til'o ku bihela taba.”
2KI.9.5	Jehu a mu buza, a li, “U bulela ni mañi?”
2KI.9.5	Mupolofita a li, “Ni wena, muñ'a ka.” 
2KI.9.6	 Cwale bubeli bwa bona ba ya mwa ndu, mi mupolofita yo, yo munca, a sela mafula a olive fa toho ya Jehu, mi a li ku yena, “Muñ'a Bupilo, Mulimu wa Isilaele, u li, ‘Ni ku toza mafula, ili sisupo sa kuli ki wena mulena wa sicaba sa ka sa Isilaele. 
2KI.9.7	U lukela ku bulaya muñ'a hao, yena mulena mwan'a Akabe, ili kuli ni te ni utwise Jezabele butuku kabakala ku bulaya bapolofita ni batu ba ka ba bañwi. 
2KI.9.8	Bana ba Akabe kamukana ni baikulyaye cwalo ba swanezi ku shwa. Ni ta felisa bana ba bashimani kaufela mwa lusika lwa hae, ba bahulu ni ba banca. 
2KI.9.9	Ni ta utwisa ba lusika lwa hae butuku sina mo ni ezelize kwa masika a Jeroboami ni Baasha, malena ba Isilaele. 
2KI.9.10	 Jezabele h'a na ku pumbekwa. Situpu sa hae si ta ciwa ki linja mwa naha ya Jizireele.’ ” Ha s'a bulezi cwalo, mupolofita yo munca yo a zwa mwa ndu, mi a saba kapili.
2KI.9.11	Jehu a kutela kwa manduna ba bañwi, mi bona ba mu buza, ba li, “Ku lukile, nji? Kanti litanya yani n'a ku batelañi?”
2KI.9.11	Jehu a alaba, a li, “Mwa ziba s'a n'a bata!”
2KI.9.12	Bona ba li, “Batili, ha lu si zibi. U lu bulelele s'a bulezi!”
2KI.9.12	Jehu a li, “U ni bulelezi kuli Muñ'a Bupilo u ize, ‘Ni ku tozize mafula ku ku supa kuli ki wena mulena wa Isilaele.’ ”
2KI.9.13	I sa li honafo manduna bao, ba yala liapalo za bona fa mapahamelo a ku ya mwa ndu kuli Jehu a yeme fateñi. Ba liza litolombita, mi ba huweleza, ba li, “Jehu ki mulena!”
2KI.9.14	Cwale Jehu a lela ku bulaya Mulena Jorami. 
2KI.9.15	Ka nako yeo mulena n'a li mwa Jizireele, mw'a n'a il'o kulela ha n'a holofalizwe mwa ndwa ya kwa Ramoti, ha ku lwaniswa mulena Hazaele wa Siria. Cwale Jehu a li kwa manduna ba bañwi, “Haiba mu kwa neku la ka, mu mamele kuli ku si ke kwa toba mutu mwa Ramoti ku y'o lemusa ba mwa Jizireele.” 
2KI.9.16	Cwale a kena mwa koloi ya hae, mi a ya kwa Jizireele. Fo, Jorami n'a si ka fola kale, mi Mulena Akazia wa Juda n'a li kwateñi, ku y'o mu potela.
2KI.9.17	Mulibeleli ya n'a li teñi fa tawa ya Jizireele, a bona Jehu ni batu ba hae ba nze ba taha. A huwa, a li, “Ni bona batu ba ba taha ba pahami.”
2KI.9.17	Jorami a alaba, a li, “U lume mutu ya pahami fa pizi, a y'o bona haiba ki batu feela kamba ki lila.”
2KI.9.18	Mulumiwa a pahama pizi, a y'o katanyeza Jehu, mi a y'o mu bulelela kuli, “Mulena u bata ku ziba haiba u taha ka kozo?”
2KI.9.18	Jehu a alaba, a li, “Yeo ha si taba ya hao. Ni latelele feela.”
2KI.9.18	Mulibeleli ya n'a li fa tawa a biha kuli mulumiwa u il'o fita, kono h'a kuti. 
2KI.9.19	Kwa lumwa yo muñwi hape ku y'o buza Jehu puzo ye swana. Hape Jehu a alaba kamukwaoswana, a li, “Yeo ha si taba ya hao. Ni latelele feela.”
2KI.9.20	Ni hona fo mulibeleli wa fa tawa a biha kuli mulumiwa u il'o fita ku sona sitopa sa batu seo, kono h'a kuti. Hape a ekeza, a li, “Mumatisezo wa mueteleli wa sitopa seo u swana ni wa Jehu. U matisa inge sipulumuki!”
2KI.9.21	Jorami a laela, a li, “Mu lukise koloi ya ka.” Ya lukiswa, mi yena ni Mulena Akazia ba kena mwa likoloi za bona ku y'o katanyeza Jehu. Ba katanela ni yena kwa simu ye n'e li ya Nabote. 
2KI.9.22	Jorami a mu buza, a li, “U taha ka kozo, nji?”
2KI.9.22	Jehu a alaba, a li, “Ku ka ba ni kozo cwañi, ha ku sa na ni buloi ni bulapeli bwa milimu ya maswaniso, ili ze ne kalilwe ki m'aho Jezabele!”
2KI.9.23	Jorami a huwa, a li ku Akazia, “Lu fetuhezwi!” Ibe a fetula koloi ya hae, a saba. 
2KI.9.24	Honafo Jehu a hoha buta bwa hae ka tata, mi lisho la y'o taba Jorami mwahal'a maheta, mane la y'o fita ni kwa pilu. Jorami a wela mwa koloi ya hae a shwile. 
2KI.9.25	Cwale Jehu a li ku mutusi wa hae Bidikara, “U nge situpu sa hae, u y'o si nepela mwa simu y'e n'e li ya Nabote. U hupule kuli wena ni na ha ne lu pahami hamoho, mwamulaho a Akabe ndat'ahe Mulena Jorami, Muñ'a Bupilo n'a bulezi manzwi a, ka Akabe. 
2KI.9.26	 A li, ‘Ni boni pulao ya Nabote ni bana ba hae maabani, mi ni tiisa kuli ni wena ni ta ku bulaela hona mo mwa simu ye.’ ” Cwale Jehu a laela mutusi wa hae, a li, “U nge situpu sa Jorami, mi u si nepele mwa simu y'e n'e li ya Nabote, sina mw'a n'a bulelezi Muñ'a Bupilo.”
2KI.9.27	Mulena Akazia a bona se si ezahalile. Cwale a sabela kwa munzi wa Betihaggani, mwa koloi ya hae, a nz'a lelekiswa ki Jehu. Jehu a laela batu ba hae, a li, “Mu mu bulaye ni yena.” Cwale ba mu holofaza ha n'a matisa koloi ya hae mwa mukwakwa a libile kwa Guri, fakaufi ni munzi wa Gibileami. Kono a kona ku zwelapili, mane a y'o fita kwa munzi wa Megido, mw'a il'o shwela. 
2KI.9.28	Manduna ba hae ba longa situpu mwa koloi, ba si kutiseza kwa Jerusalema, mi ba mu buluka mwa mabita a bulena mwa Munzi wa Davida.
2KI.9.29	Akazia n'a beilwe fa bulena, mwa Juda, ka silimo sa bulishumi ni si li siñwi sa puso ya Jorami, mwan'a Akabe, mulena wa Isilaele.
2KI.9.30	Jehu a fita mwa Jizireele. Jezabele ha s'a utwile ze ezahezi, a basa linsi za meeto a hae, a lukisa milili ya hae, mi a yema mwa lihaulo la ndu ya bulena, a talimezi mwa mukwakwa. 
2KI.9.31	Jehu h'a kena mwa munyako, Jezabele a huwa, a li, “Wena Zimiri! Mubulai-tuwe! U teziñi kwanu?”
2KI.9.32	Jehu a talima kwahalimu, mi a huwa, a li, “Ya kwa neku la ka, fo, ki mañi?” Cwale manduna ba mwa ndu ya bulena ba babeli kamba ba balalu ba mu ukumela mwa lihaulo. 
2KI.9.33	Yena Jehu a li ku bona, “Mu mu nepele fafasi.” Kiha ba nepela Jezabele fafasi, mi mali a hae a hasanela fa limota ni fa lipizi. Jehu a matisa lipizi ni koloi fahalimw'a situpu sa hae. 
2KI.9.34	A kena mwa ndu ya bulena, mi a ca lico. Cwale kihona a li, “Mu nge musali yo ya bambabile, mi mu y'o buluka kakuli ki mukwae.” 
2KI.9.35	Kono ba ba il'o mu buluka ha ba si ka fumana se siñwi, haisi feela katendele, masapo a mahutu ni a mazoho a hae. 
2KI.9.36	 Ha ba se ba y'o biha kezo yeo ku Jehu, yena a li, “Kezo ye ki yona ye n'e bulezwi ki Muñ'a Bupilo ka mutang'a hae Elia, ha n'a ize, ‘Linja li ka ca situpu sa Jezabele mwa naha ya Jizireele. 
2KI.9.37	Lilama za hae ze siyezi li ka hasanyezwa mwa simu sina musutelo, ili kuli ku tokwe ni yo mukana ya ta kona ku li ziba kuli ki za mañi.’ ”
2KI.10.1	Ne ku na ni ba lusika lwa Akabe ba mashumi a supile ba ba ne ba pila mwa munzi wa Samaria. Jehu a ñola liñolo, mi a lumela likopi za lona kwa babusi ba munzi, kwa baeteleli ba sicaba ni kwa bababaleli ba baikulu ba Akabe. Liñolo ne li ñozwi cwana: 
2KI.10.2	“Ki mina bababaleli ba bana ba mulena. Mu ka amuhela liñolo le. Mu na ni likoloi, lipizi, lilwaniso ni minzi ye mwa makwakwa. 
2KI.10.3	Cwale kapili-pili mu kete mwan'a mulena ya lukela, mu mu beye fa bulena, mi mu mu lwanele.”
2KI.10.4	Babusi ba Samaria ba saba hahulu. Ba li, “Lu ta kona cwañi ku lwanisana ni Jehu, mbali Mulena Jorami, kamba Akazia, ba si ka mu kona?” 
2KI.10.5	Cwale nduna yo muhulu wa mwa ndu ya bulena ni nduna yo muhulu wa munzi, hamoho ni baeteleli ba sicaba ni bababaleli ba bana ba mulena ba lumela kalabo ye ku Jehu, ba li, “Luna lu batanga ba hao, mi lu itukiselize ku eza sifi ni sifi s'o bulela. Kono ha lu na ku yolisa mutu ufi ni ufi. U eze m'o bonela wena.”
2KI.10.6	Jehu a ba ñolela liñolo le liñwi hape, le li li, “Haiba mu kwa neku la ka, mi mu itukiselize ku latelela litaelo za ka, kamuso ka yona nako ye, mu ni tiseze litoho za bana ba Mulena Akabe kwa Jizireele.”
2KI.10.6	Ba lusika lwa Mulena Akabe ba mashumi a supile ne ba li mwa pabalelo ya baeteleli ba munzi wa Samaria ba ba ne ba ba añula. 
2KI.10.7	Cwale liñolo la Jehu ha li se li amuhezwi, bona bazamaisi ba mwa Samaria ba bulaya baikulu kamukana ba Akabe, ili batu ba mashumi a supile. Ba beya litoho za bona mwa lizuma, mi ba li lumela ku Jehu kwa Jizireele.
2KI.10.8	Jehu ha s'a bulelezwi kuli litoho za baikulu ba Akabe li tisizwe, a laela kuli li ezwe mabunda a mabeli kwa munyako wa munzi, mi li siiwe hona fo ku fitela habusa kakusasana. 
2KI.10.9	Kakusasana, Jehu a ya kwa munyako wa munzi, mi a y'o bulelela batu ba ba ne ba li kwateñi, a li, “I n'e li na, ya n'a fetuhezi Mulena Jorami ni ku mu bulaya. Mina ha mu na mulatu mwateñi. Kono cwale ki mañi ya bulaile batu ba kaufela? 
2KI.10.10	Taba ye i supa kuli lika kaufela z'a n'a bulezi Muñ'a Bupilo ka bana ba Akabe li ta ezahala. Muñ'a Bupilo u tiisize z'a n'a bulezi ka mupolofita wa hae Elia.” 
2KI.10.11	 Cwale Jehu a bulaya bahabo Akabe kamukana ba ba ne ba pila mwa Jizireele, ni manduna ba hae kaufela, balikani ba hae luli ni baprisita. Kwa tokwa ni a li muñwi ya n'a siyezi.
2KI.10.12	Jehu a funduka mwa Jizireele, mi a ya kwa Samaria. Mwa nzila a fita fa sibaka se si bizwa Mafulo a Balisana. 
2KI.10.13	Mwa sibaka seo a katana ni banabahabo nyandi Mulena Akazia wa Juda, mi a ba buza, a li, “Ki mina bo mañi?”
2KI.10.13	Ba alaba, ba li, “Lu banabahabo Akazia. Lu ya kwa Jizireele ku y'o lekula bana ba Mufumahali Jezabele ni bana ba malena kaufela.” 
2KI.10.14	Jehu a laela batu ba hae, a li, “A mu ba swale!” Ba ba swala, mi yena a ba bulaela fakaufi ni musima o n'o li teñi fo. Kamukan'a bona n'e li batu ba mashumi a mane ka ba babeli, mi ha ku na ni a li muñwi ku bona ya pilile.
2KI.10.15	Jehu h'a zwa fo a katana ni Jonadabi, mwan'a Rekabi, mwa nzila. Jehu a mu lumelisa, mi a li ku yena, “Kana wa sepahala ku na sina mo ni sepahalela na ku wena?”
2KI.10.15	Jonadabi a alaba, a li, “Eni, ku cwalo.”
2KI.10.15	Jehu a li ku yena, “Ni swale mwa lizohohe.” Ba swalana mwa mazoho, mi Jehu a pahamisa Jonadabi mwa koloi. 
2KI.10.16	A li, “A lu ye kaufela, mi u iponele ili wena mo ni latela Muñ'a Bupilo.” Mi cwale ba zamaya mwa koloi hamoho ku ya kwa Samria. 
2KI.10.17	Ha ba y'o fita kwateñi, Jehu a bulaya bahabo Akabe kaufela ku tokwa nihaiba a li muñwi wa ku siya. Ki sona s'a n'a bulelezwi Elia ki Muñ'a Bupilo kuli si ta ezahala.
2KI.10.18	Jehu a biza batu ba Samaria kaufela, mi a li ku bona, “Mulena Akabe n'a sebelelize Baale, kono na, ni ta mu sebeleza hahulu ku fita yena. 
2KI.10.19	Mu bize bapolofita ba hae kaufela, ba ba mu lapela, ni bona baprisita ba hae kamukana. Ha ku na ya ta itatula kakuli ni ta ezeza Baale sitabelo se situna hahulu, mi mañi ni mañi ya si ke a ba teñi u ta bulaiwa.” Bo, n'e li butali bwa Jehu bwa kuli a kone ku bulaya balapeli ba Baale kaufela. 
2KI.10.20	Cwale Jehu a laela, a li, “Ku tomwe lizazi la ku lapela Baale!” Lizazi leo la tomwa. 
2KI.10.21	Jehu a lumela manzwi a zibiso mwa naha ya Isilaele kaufela. Ba ba ne ba lapela Baale kamukana ba taha ku si na ni a li muñwi ya n'a siyezi. Kamukan'a bona ba kena mwa tempele ya Baale, mane ya tala. 
2KI.10.22	Cwale Jehu a laela muprisita ya n'a tokomela liapalo za mwa tempele ku li tisa ni ku li abela balapeli ba Baale. 
2KI.10.23	Mwamulaho a zeo yena Jehu kasibili a kena mwa tempele ni Jonadabi, mwan'a Rekabi, mi a li kwa batu ba ba ne ba li mwateñi, “Mu bone kuli batu ba ba li teñi mo ki ba ba lapela Baale feela, ni kuli ku si ke kwa kena balapeli ba Muñ'a Bupilo.” 
2KI.10.24	Cwale yena ni Jonadabi ba kena ku y'o eza litabelo ni ku fa Baale limpo ze ciswa. N'a beile batu ba mashumi a supile ka li li liñwi kwand'a tempele, mi n'a ba laezi cwana, a li, “Mu swanezi ku bulaya batu ba kaufela. Ya ka bandisa yo muñwi wa ku bona, u ta lifa ka bupilo bwa hae!”
2KI.10.25	Jehu a sa z'o tahisa feela limpo, a li kwa balibeleli ni manduna, “Mu kene mi mu ba bulaye kaufela. Mu si ke mwa bandisa nihaili a li muñwi!” Ba kena ba nze ba comozi mikwale, ba ba bulaya kamukana, mi ba hohela litupu za bona kwande. Cwale ba kena mwa sibaka se si kenile sa mwahal'a tempele ya Baale. 
2KI.10.26	Ba y'o zwisa siswaniso sa hae se si betilwe, mi ba si cisa. 
2KI.10.27	Kamukwaocwalo ba sinyeleza siswaniso hamoho ni yona tempele, mi ba i eza sibaka sa mutabani, ili ndu ye sa li teñi ni kacenu.
2KI.10.28	Kihona mw'a n'a feliselize Jehu bulapeli bwa Baale mwa Isilaele. 
2KI.10.29	 Kono a likanyisa sibi sa Mulena Jeroboami, ya n'a kenyize Isilaele mwa sibi sa ku lapela lipoho za gauda z'a n'a tomile mwa Betele ni mwa Dani. 
2KI.10.30	Muñ'a Bupilo a li ku Jehu, “U ezize lika kaufela ze ne ni bata kuli u li eze kwa baikulu ba Akabe. Cwale ni ku sepisa kuli baikulu ba hao, mane ku y'o fita kwa baikulu ba baikulu ba hao, ba ta ba malena ba Isilaele.” 
2KI.10.31	Kono Jehu a tokwa ku mamela mulao wa Muñ'a Bupilo, Mulimu wa Isilaele, ka pilu ya hae kaufela. Bakeñisacwalo, yena a latelela mutala wa Jeroboami ya n'a kenyize Isilaele mwa sibi.
2KI.10.32	Ka yona nako yeo Muñ'a Bupilo a kala ku fukuza naha ya Isilaele. Mulena Hazaele wa Siria a hapa naha ya Isilaele. 
2KI.10.33	A hapa naha ya mwa upa wa Jordani, ku liba kwa mboela, mane ku y'o fita kwa munzi wa Aroere o fa munanga wa Nuka ya Arinoni. Sibaka seo sa ngelela linaha za Giliadi ni Bashani, ko ne ku pila masika a bo Gadi, Rubeni, ni Manase.
2KI.10.34	Lika kaufela z'a n'a ezize Jehu, hamoho ni likezo za hae za bundume, li ñozwi mwa buka ya Litaba za Malena ba Isilaele. 
2KI.10.35	A shwa, a patwa mwa Samaria, mi a yolwa ki mwan'a hae Joakazi ku ba yena mulena wa Isilaele. 
2KI.10.36	Jehu n'a busize lilimo ze mashumi a mabeli ka ze supile ni si li siñwi mwa Samaria, a li mulena wa Isilaele.
2KI.11.1	Atalia m'ahe Mulena Akazia ha s'a utwile za pulao ya mwan'a hae, a bulaya ba lusika lwa bulena kaufela. 
2KI.11.2	Kwa punyuha feela Joasi mwan'a Akazia. N'a kile a bata ku bulaiwa hamoho ni ba bañwi, kono a puluswa ki Jehosheba ndat'ahe wa musali. Yena n'e li mwan'a Mulena Jehorami, mi hape n'e li kaizel'a Akazia ku ndat'a bona. A mu nga hamoho ni muleli wa hae, mi a ba pata mwa muzuzu wa mwa Tempele kuli Joasi a si ke a bonwa ki Atalia. Ka mukwa o cwalo n'a si ka bulaiwa. 
2KI.11.3	Jehosheba a babalela mushimani yo, a nz'a mu patile mwa Tempele, ka lilimo ze silezi za puso ya Mufumahali Atalia.
2KI.11.4	Kono ka silimo sa busupa, muprisita Jehoyada a lumela manduna ba ba ne ba sileleza mulena ni ba ba ne ba libelela lapa la bulena. A ba tisa kwa Tempele kw'a til'o ba hapeleza ku itama ka luci kuli ba ta latelela mulelo wa hae. Cwale a ba bonisa Joasi, mwan'a Mulena Akazia. 
2KI.11.5	A ba fa litaelo ze, a li, “Ha mu taha kwa musebezi ka la Pumulo, kalulo ya bulalu ya mina i libelele ndu ya bulena. 
2KI.11.6	Kalulo ye ñwi ya bulalu i libelele kwa munyako wa Suri, mi kalulo ya mafelelezo i libelele kwa munyako wa munzi hamoho ni balibeleli ba bañwi. 
2KI.11.7	Litopa ze peli ze ya kwa ku pumula ka la Pumulo li na ni ku y'o libelela kwa Tempele, ili ku sileleza mulena. 
2KI.11.8	Mu swanezi ku sileleza Mulena Joasi, mu nze mu sweli mikwale, ni ku ina ni yena kw'a ya kaufela. Mutu kaufela ya ta mi sutelela u na ni ku bulaiwa.”
2KI.11.9	Manduna ba mamela litaelo za Jehoyada, mi ba tisa batu ba bona ku yena, ili ba ba ne ba y'o pumula ka la Pumulo ni ba ba ne ba t'o kena mwa musebezi. 
2KI.11.10	A fa manduna malumo ni litebe, z'e n'e li za mulena Davida, ili ze ne bulukilwe mwa Tempele. 
2KI.11.11	Cwale a beya banna bao ba mikwale mwa libaka za bona, ku potoloha neku la kwa upa wa Tempele kaufela, ili ku sileleza mulena. 
2KI.11.12	Cwale Jehoyada a isa Joasi fande, a mu beya kuwani ya bulena kwa toho, mi a mu fa buka ya milao ya bulena. Cwale a tozwa mafula, ili sisupo sa kuli ki yena mulena. Batu ba showelela, mi ba li, “Mulena u pile lilimo ze ñata!”
2KI.11.13	Mufumahali Atalia a utwa lilata le ne li ezwa ki balibeleli ni batu. Cwale a akufela kwa Tempele ko ne ku kopanezi buñata bwa batu. 
2KI.11.14	 Kwateñi a bona mulena yo munca a yemi kwatuko a musumo wa munyako wa Tempele, kakuli wo n'e li ona mukwa wa teñi. N'a li mwahal'a manduna ni balizi ba litolombita, mi batu kamukana ne ba lulueza ka tabo ba nze ba liza litolombita. Atalia a pazaula liapalo za hae ka maswabi, mi a kalumuka, a li, “Ki petuhelo! Ki petuhelo!”
2KI.11.15	Jehoyada n'a sa lati kuli Atalia a bulaelwe mwa sibaka sa Tempele. Cwale a laela bazamaisi ba mpi, a li, “Mu mu zwiseze kwande, mu mu fitise mwahal'a mibamba ya balibeleli, mi mu bulaye mañi ni mañi ya ta lika ku mu lamulela.” 
2KI.11.16	Ba mu swala, mi ba mu fitisa ka Munyako wa Lipizi, ba mu isa kwa ndu ya bulena, mi ba y'o mu bulaela kwateñi.
2KI.11.17	Jehoyada a tiisa bulikani mwahal'a Muñ'a Bupilo ni mulena hamoho ni sicaba sa hae kuli i be sicaba sa Muñ'a Bupilo tota. Hape a tiisa bulikani mwahal'a mulena ni sicaba sa hae. 
2KI.11.18	Batu ba ya kwa tempele ya Baale, mi ba y'o i lutulula. Ba tubaka tutala ni milimu ya maswaniso ya mwateñi, mi ba bulaela Matana, muprisita wa Baale, fapil'a tutala.
2KI.11.18	Jehoyada a beya balibeleli kwa Tempele. 
2KI.11.19	Cwale yena, manduna, basilelezi ba mulena, ni balibeleli ba ndu ya bulena ba sindeketa mulena ku zwa kwa Tempele ku ya kwa ndu ya hae, ba latelezwi ki batu kamukana. Mulena a kena ka Munyako wa Balibeleli, mi a y'o ina fa lubona. 
2KI.11.20	Batu kaufela ba taba hahulu, mi cwale munzi wa kuza kakuli Atalia n'a s'a bulailwe mwa ndu ya bulena.
2KI.11.21	Joasi a ba mulena wa Juda a na ni lilimo ze supile.
2KI.12.1	Ka silimo sa busupa sa puso ya Mulena Jehu wa Isilaele, Joasi a ba mulena wa Juda, mi a busa mwa Jerusalema lilimo ze mashumi a mane. M'ahe n'e li Zibia wa mwa munzi wa Beeresheba. 
2KI.12.2	Mwa bupilo bwa hae kamukana a eza ze n'e tabisa Muñ'a Bupilo, kakuli n'a nz'a elezwa ki muprisita Jehoyada. 
2KI.12.3	Nihakulicwalo libaka za lisebelezo za bahedeni ne li si ka lutululwa, mi batu ba zwelapili ba nze ba ezanga mwateñi litabelo ni ku cisa insense.
2KI.12.4	 Joasi a biza baprisita, mi a ba laela ku buluka mali a n'a lifelwa litabelo za mwa Tempele, ili mali a n'a zwa kwa litabelo za kamita, mi a n'a fiwa ki mutu ni mutu mw'a n'a ikutwela. 
2KI.12.5	Muprisita yo muñwi ni yo muñwi n'a na ni ku tokomela mali a n'a zwa kwa batu b'a n'a tusanga, mi ona mali ao n'a na ni ku itusiswa kwa ku lukisa Tempele mo ne ku tokwahalela kaufela.
2KI.12.6	Kono kwa ina cwalo, mane ku fitela silimo sa bumashumi a mabeli ka ze talu sa puso ya Joasi, baprisita ba si ka lukisa kale mwa Tempele. 
2KI.12.7	Cwale a biza Jehoyada ni baprisita ba bañwi, mi a ba buza, a li, “Kiñi ha mu sa lukisi Tempele? Ku zwa fa, ha mu sa na ku ipulukelanga mali a mu amuhela, kono mu swanezi ku lukisa Tempele ka ona.” 
2KI.12.8	Baprisita ba lumela ku eza cwalo, mi hape ba itumelela musebezi wa ku lukisa mwa Tempele.
2KI.12.9	Cwale Jehoyada a nga likwati, a punya lisuba fa sikwahelo, a li beya kwatuko a katala, ili kwa neku la bulyo la mutu h'a kena mwa Tempele. Baprisita ba ba sebeza kwa munyako ne ba beyanga mwa likwati mali kamukana a n'a kolekiwanga ki batu ba ba ne ba taha kwa lisebelezo. 
2KI.12.10	Kamita mali ha n'a banga a mañata mwa likwati, muñoli wa mulena ni yena muprisita yo muhulu ne ba tahanga ku t'o bala mali, ni ku a tamela mwa mikotana. 
2KI.12.11	Ha ba se ba ñozi palo ya mali ao, ne b'a fa batu ba ba ne ba zamaisa musebezi wa ku lukisa mwa Tempele, mi bao ne ba lifa bapangi, ni bayahi. 
2KI.12.12	Ba lifa ni babeti ba macwe. Ne ba leka mabala ni macwe a n'a tokwahala, mi ne ba lifa ni lisinyehelo ze ñwi kaufela. 
2KI.12.13	Ne ku si na mali a n'a itusiswa kwa ku leka likomoki za silivela, mikeke ya kwiti, litolombita, kamba lisebeliso za ku lukisisa lilampi, nihaili sibyana kaufela sa silivela kapa sa gauda. 
2KI.12.14	Mali ao kaufela n'a itusiswa kwa ku holisa babeleki ni ku leka lika ze ne tokwahala kwa ku lukisa Tempele. 
2KI.12.15	 Batu ba ba ne ba zamaisa musebezi wo ne li batu ba ba ne ba sepahala hahulu, mane ne ku sa tokwahali kuli libuka za bona za mali li tatubiwe. 
2KI.12.16	 Mali a n'a lifelwa litabelo za milatu ni za swalelo ya libi n'a sa beiwi mwa likwati. Ona n'e li a baprisita.
2KI.12.17	Ka yona nako yeo Mulena Hazaele wa Siria a lwanisa muleneñi wa Gati, mi a u hapa. Cwale a lela ku y'o lwanisa Jerusalema. 
2KI.12.18	Mulena Joasi wa Juda a nga limpo kamukana ze n'e filwe Muñ'a Bupilo ki malena ba ba ne ba busize pili ku yena, ili Mulena Josafati, Jorami ni Akazia. A li kopanya ni limpo za hae. Kih'a nga ni gauda kaufela ye n'e li mwa lipulukelo za Tempele ni za mwa ndu ya bulena, mi a li lumela ku Mulena Hazaele kuli i be mpo ya hae. Cwale Hazaele a zwisa mpi ya hae mwa Jerusalema.
2KI.12.19	Lika kaufela z'e ezizwe ki Mulena Joasi li ñozwi mwa buka ya Litaba za Malena ba Juda.
2KI.12.20	Manduna ba Mulena Joasi ba lela ku mu fetuhela, mi ba babeli ku bona ba mu bulaela mwa Ndu ya Mulena kwa neku ya Jerusalema ili mwa mukwakwa o liba kwa Sila. 
2KI.12.21	Babondi ba hae ne ba li bo Jozakari mwan'a Shimeati ni Josabadi mwan'a Shomere. Joasi a patwa mwa mabita a bulena mwa Munzi wa Davida. A yolwa ki mwan'a hae Amazia.
2KI.13.1	Mwa silimo sa bumashumi a mabeli ka ze talu sa puso ya Joasi mwan'a Akazia ha n'a sa li mulena wa Juda, Joakazi mwan'a Jehu a ba mulena wa Isilaele, mi a busa mwa Samaria lilimo ze lishumi ka ze supile. 
2KI.13.2	Sina mw'a n'a ezelize Jeroboami ya n'a busize pili, Joakazi a foseza Muñ'a Bupilo, mi a kelusa sicaba sa Isilaele ku Mulimu. A tokwa ku lisela mikwa ya hae ye maswe. 
2KI.13.3	Cwale Muñ'a Bupilo a nyemela Isilaele, mi a lumelela Hazaele mulena wa Siria, ni mwan'a hae Beni-Hadadi, ku tula Isilaele hape ni hape. 
2KI.13.4	Cwale Joakazi a lapela ku Muñ'a Bupilo, mi Muñ'a Bupilo h'a bona mulena wa Siria mw'a n'a nyandiseza Maisilaele, a alaba tapelo ya hae. 
2KI.13.5	Muñ'a Bupilo a lumela Isilaele muzamaisi ya til'o ba lukulula kwa Masiria, mi ku zwa fo, Maisilaele ba pila ka kozo sina pili. 
2KI.13.6	Kono nihakulicwalo ha ba si ka tuhela mutala o maswe wa Mulena Jeroboami. Ba zwelapili ku foseza Muñ'a Bupilo, mane ni siswaniso sa mulimu wa musali Ashitaroti sa siyala cwalo mwa Samaria.
2KI.13.7	Joakazi n'a si na limpi ze ne siyezi haisi feela masole ba lipizi ba mashumi a ketalizoho, likoloi ze lishumi, ni masole ba likiti ze lishumi. Ba bañwi ne ba bulailwe ki mulena wa Siria ha n'a kile a ba hatikela sina liluli.
2KI.13.8	Lika kamukana z'a ezize Joakazi, ni likezo za hae za bundume, li ñozwi mwa buka ya Litaba za Malena ba Isilaele. 
2KI.13.9	A shwa mi a patwa mwa Samaria. Kih'a yolwa ki mwan'a hae Jehoasi.
2KI.13.10	Mwa silimo sa bumashumi a malalu ka ze supile sa puso ya Mulena Joasi wa Juda, Jehoasi mwan'a Joakazi a ba mulena wa Isilaele, mi a busa mwa Samaria lilimo ze lishumi ka ze silezi. 
2KI.13.11	Ni yena hape a foseza Muñ'a Bupilo, mi a latelela mutala o maswe wa Mulena Jeroboami ya n'a kelusize Isilaele ku Mulimu. 
2KI.13.12	Lika kaufela z'a ezize Jehoasi, hamoho ni likezo za bundume bwa hae mwa ndwa ya ku lwanisa Mulena Amazia wa Juda, li ñozwi mwa buka ya Litaba za Malena ba Isilaele. 
2KI.13.13	Jehoasi a shwa, mi a bulukwa mwa mabita a bulena mwa Samaria. Cwale a yolwa ki mwan'a hae Jeroboami wa Bubeli.
2KI.13.14	 Mupolofita Elisha a kula butuku bo butuna, mi ha n'a lobezi, a li fakaufi ni ku shwa, Mulena Jehoasi wa Isilaele a y'o mu lekula. Mulena yo a lila, a li, “Ndate, ndate! U bile musilelezi ya maata wa Isilaele!”
2KI.13.15	Elisha a mu laela, a li, “Nga buta ni masho.” Jehoasi a li nga. 
2KI.13.16	Elisha a mu bulelela kuli a itukiseze ku posa lisho. Mulena a eza cwalo, mi Elisha a kambeka mazoho a hae fa mazoho a mulena. 
2KI.13.17	Cwale ka ku latelela litaelo za mupolofita, mulena a kwalula lihaulo le ne li talimile kwa Siria. Elisha a laela, a li, “Posa lisho.” Cwale mulena a sa posa feela lisho, mupolofita a bulela, a li, “Ki wena lisho la Muñ'a Bupilo l'a ka tula Siria ka lona. U ta lwanisa Masiria kwa Afeki ku fitela u ba tula.”
2KI.13.18	Cwale Elisha a bulelela mulena kuli a nge masho a mañwi, mi a' tabake fafasi. Mulena a taba fafasi halalu, mi cwale a tuhela. 
2KI.13.19	Kezo ye ya nyemisa Elisha, mi a li ku mulena, “Kambe n'o tabakile haketalizoho kapa hasilezi, kambe n'o ka tulelela Masiria. Kono cwale u ka ba tula halalu feela.”
2KI.13.20	Elisha a shwa mi a bulukwa.
2KI.13.20	Ka silimo ni silimo litopa za batu ba Moabi ne li t'o lwanisanga naha ya Isilaele. 
2KI.13.21	Ka nako ye ñwi, batu ha ne ba buluka mufu, sitopa se siñwi sa ba Moabi bao sa bonahala. Bahabo mufu kiha ba nepela situpu mwa libita la Elisha, mi ba saba. Kapili-pili situpu seo si sa y'o nguba feela masapo a Elisha, mufu a pila mi a yema.
2KI.13.22	Mulena Hazaele wa Siria a nyandisa hahulu Maisilaele ka nako kaufela ya puso ya Joakazi. 
2KI.13.23	Kono nihakulicwalo Muñ'a Bupilo a ba shemuba, mi a ba shwela makeke. N'a sa lati kuli ba feliswe. Kih'a ba tusa kabakala bulikani bw'a n'a isweli ni Abrahama, Isaka ni Jakobo. H'a si ka libala batu ba hae ni kamuta.
2KI.13.24	Ka nako ya lifu la Mulena Hazaele wa Siria, mwan'a hae Beni-Hadadi a ba mulena. 
2KI.13.25	Cwale Mulena Jehoasi wa Isilaele a tula Beni-Hadadi halalu, mi hape a mu amuha minzi ye n'e hapilwe ki yena ha ne ku sa busa Joakazi, ndat'ahe Jehoasi.
2KI.14.1	Mwa silimo sa bubeli sa puso ya mulena wa Isilaele Jehoasi mwan'a Joakazi, Amazia mwan'a Joasi a ba mulena wa Juda. 
2KI.14.2	N'a nz'a na ni lilimo ze mashumi a mabeli ka ze ketalizoho, mi a busa mwa Jerusalema lilimo ze mashumi a mabeli ka ze supile ni ze peli. M'ahe n'e li Joadana wa mwa Jerusalema. 
2KI.14.3	A eza likezo ze ne tabisa Muñ'a Bupilo, kono n'a sa swani ni kukw'a hae Mulena Davida. Bakeñisacwalo a eza sina ndat'ahe Joasi. 
2KI.14.4	H'a si ka shandaula libaka za lisebelezo za bahedeni, mi batu ba zwelapili ku ezeza mwateñi litabelo ni ku cisa insense.
2KI.14.5	Puso ya hae ha i se i tiile, Amazia a bulaya manduna ba ba ne ba bulaile ndat'ahe, ye n'e li mulena. 
2KI.14.6	 Nihakulicwalo h'a si ka bulaya bana ba bona, kono a latelela s'a n'a laezi Muñ'a Bupilo mwa Mulao wa Mushe, ha n'a ize, “Bashemi ba si ke ba bulaelwa milatu ya bana ba bona, mi ni bona bana ba si ke ba bulaelwa milatu ya bashemi ba bona. Mutu a bulaelwe feela mulatu w'a ezize ili yena.”
2KI.14.7	Amazia a bulaya masole ba Maedomo ba likiti ze lishumi mwa Libala la Lizwai. A hapa munzi wa Sela, mi a u biza Jokiteele, ili lona libizo la ona ni kacenu.
2KI.14.8	Cwale Amazia a luma linumwana ku Mulena Jehoasi wa Isilaele ku y'o mu shemaeta kuli ba lwane. 
2KI.14.9	Kono Mulena Jehoasi a mu kutiseza kalabo ye li, “Ka nako ye ñwi, fa Lilundu la Lebanoni, kota ya miutwa i kile ya kupa kota ya sidare, ya li, ‘U lumele kuli mwan'a hao a nyalwe ki mwan'a ka.’ Kwa taha folofolo ya mwa naheñi ya t'o hatikela kota yeo ya miutwa. 
2KI.14.10	Cwale wena Amazia, u tuzi Maedomo, mi u s'o ikuhumusa. U itumbe ka kabubo ka hao, mi u itulele feela kwa hae. U ipatisezañi likozi ze ta ku tiseza feela manyando, wena ni batu ba hao?”
2KI.14.11	Kono Amazia a hana ku utwa. Cwale Mulena Jehoasi a nanuha ni batu ba hae, mi a y'o lwanisa Mulena Amazia kwa Beti-Shemeshi mwa Juda. 
2KI.14.12	Mpi ya Amazia ya tulwa, mi masole ba hae kamukana ba sabela kwa minzi ya bona. 
2KI.14.13	Jehoasi a swala Amazia, a liba kwa Jerusalema, mi a lutulula limota la munzi ku zwa kwa Munyako wa Eferaimi mane ku y'o fita kwa Munyako wa Lilulu, ili butelele bo bu eza mapeka a mianda ye mibeli. 
2KI.14.14	A nga silivela ni gauda kamukana y'a n'a fumani, lisebeliso za mwa Tempele, ni tutu kaufela ya mwa ndu ya bulena, mi a li isa kwa Samaria. Hape a ngelela cwalo ni batu ba swalelele.
2KI.14.15	Lika kaufela z'a ezize Jehoasi ni za bundume bwa hae mwa ndwa ya ku lwanisa Mulena Amazia wa Juda, li ñozwi mwa buka ya Litaba za Malena ba Isilaele. 
2KI.14.16	Jehoasi a shwa, mi a bulukwa mwa mabita a malena mwa Samaria, mi a yolwa ki mwan'a hae Jeroboami wa Bubeli.
2KI.14.17	Mulena Amazia wa Juda a pila lilimo ze lishumi ka ze ketalizoho mwamulaho a lifu la Mulena Jehoasi wa Isilaele. 
2KI.14.18	Lika kaufela z'a ezize Amazia, li ñozwi mwa buka ya Litaba za Malena ba Juda.
2KI.14.19	Mwa Jerusalema kwa ba ni mulelo wa ku bulaya Amazia. Ha s'a utwile cwalo, yena a sabela mwa munzi wa Lakishi, kono lila za hae za mu latelela, mi za y'o mu bulaela kwateñi. 
2KI.14.20	Situpu sa hae sa tiswa kwa Jerusalema fa pizi, mi sa bulukwa mwateñi, mwa mabita a malena mwa Munzi wa Davida. 
2KI.14.21	Cwale batu ba Juda ba yolisa Oziasi mwan'a hae wa lilimo ze lishumi ka ze silezi, mwa sibaka sa Amazia ndat'ahe. 
2KI.14.22	Mwamulaho a lifu la ndat'ahe, Oziasi a kutiseza bana ba Juda munzi wa Elati, mi a u yaha sinca.
2KI.14.23	Mwa silimo sa bulishumi ka ze ketalizoho sa puso ya Amazia mwan'a Joasi, ya n'a li mulena wa Juda, Jeroboami mwan'a Jehoasi a ba mulena wa Isilaele, mi a busa mwa Samaria lilimo ze mashumi a mane ka si li siñwi. 
2KI.14.24	A foseza Muñ'a Bupilo ka ku latelela mutala o maswe wa Mulena Jeroboami, mwan'a Nebati, ya n'a kenyize Isilaele mwa sibi. 
2KI.14.25	 A hapa sinca naha kaufela ye n'e li ya Isilaele, ku zwa kwa nzila ya Hamati kwa mutulo, mane ku y'o fita kwa Liwate la Lizwai kwa neku la mboela. Taba ye ki ye kile ya sepiswa ki Muñ'a Bupilo, Mulimu wa Isilaele, ka mutang'a hae mupolofita Jonasi, mwan'a Amitai, wa kwa Gati-Heferi.
2KI.14.26	Muñ'a Bupilo a bona manyando a matuna a Maisilaele. Ne ku si na ni yo mukana ya n'a ba tusa. 
2KI.14.27	Kono n'e si mulelo wa Muñ'a Bupilo kuli Maisilaele ba felelele kuya kuile. Cwale a ba lamulela ka Mulena Jeroboami wa Bubeli.
2KI.14.28	Lika kamukana z'a ezize Mulena Jeroboami wa Bubeli, lindwa za hae za bundume, ni mw'a n'a kutiselize Damaseka ni Hamati kwa Isilaele, kaufela li ñozwi mwa buka ya Litaba za Malena ba Isilaele. 
2KI.14.29	Jeroboami a shwa, a patwa mwa mabita a malena, mi a yolwa ki mwan'a hae Zakaria.
2KI.15.1	Mwa silimo sa bumashumi a mabeli sa puso ya Mulena Jeroboami wa Bubeli wa Isilaele, Oziasi mwan'a Amazia a ba mulena wa Juda. 
2KI.15.2	N'a na ni lilimo ze lishumi ka ze silezi, mi a busa mwa Jerusalema lilimo ze mashumi a ketalizoho ka ze peli. M'ahe n'e li Jekolia wa mwa Jerusalema. 
2KI.15.3	A eza likezo ze n'e tabisa Muñ'a Bupilo ka ku latelela mutala wa ndat'ahe. 
2KI.15.4	Kono libaka za lisebelezo za bahedeni ne li si ka sinyiwa, mi batu ba zwelapili ku eza litabelo ni ku ciseza ku zona insense. 
2KI.15.5	Cwale Muñ'a Bupilo a nata Oziasi ka butuku bwa mbingwa, mi a kula cwalo mwa bupilo bwa hae kaufela. A pila mwa ndu ya hae, a tuhelisizwe misebezi kamukana, mi mwan'a hae Jotami, yena, a busa naha.
2KI.15.6	Lika kaufela z'a ezize Oziasi li ñozwi mwa buka ya Litaba za Malena ba Juda. 
2KI.15.7	 Oziasi a shwa, mi a bulukwa mwa mabita a malena mwa Munzi wa Davida. Kih'a yolwa ki mwan'a hae, yena Jotami.
2KI.15.8	Mwa silimo sa bumashumi a malalu ka ze supile ni si li siñwi sa puso ya Mulena Oziasi wa Juda, Zakaria mwan'a Mulena Jeroboami wa Bubeli, a ba mulena wa Isilaele, mi a busa mwa Samaria likweli ze silezi. 
2KI.15.9	Kamukwa o swana ni ba ba ne ba busize pili ku yena, Zakaria a foseza Muñ'a Bupilo. A latelela mutala o maswe wa Mulena Jeroboami, mwan'a Nebati, ya n'a kenyize Isilaele mwa sibi. 
2KI.15.10	Shalume, mwan'a Jabeshi, a fetuhela Mulena Zakaria. A y'o mu bulaela kwa Ibileami, mi cwale a mu yola.
2KI.15.11	Lika kaufela ze ñwi z'a n'a ezize Zakaria li ñozwi mwa buka ya Litaba za Malena ba Isilaele.
2KI.15.12	 Cwale kwa petahala s'a n'a sepisize Muñ'a Bupilo ku Mulena Jehu ha n'a ize, “Bana ba hao, ni baikulu ba baikulu ba hao, ba ka na ba ba malena ba Isilaele.”
2KI.15.13	Mwa silimo sa bumashumi a malalu ka ze supile ni ze peli sa puso ya Oziasi mulena wa Juda, Shalume mwan'a Jabeshi a ba mulena wa Isilaele, mi a busa mwa Samaria kweli i liñwi feela.
2KI.15.14	Menahemu, mwan'a Gadi, a zwa mwa Tiriza ku ya kwa Samaria. A bulaya Shalume, mi a mu yola. 
2KI.15.15	Lika kaufela z'a n'a ezize Shalume, hamohocwalo ni mulelo wa hae wa petuhelo, li ñozwi mwa buka ya Litaba za Malena ba Isilaele. 
2KI.15.16	Cwale Menahemu h'a zwa mwa Tiriza, a sinya munzi wa Tifisha, ni bañi ba ona, hamoho ni silalanda kaufela kakuli munzi wo n'o si ka koza ku yena. Mane a pazaula ni milwalo ya basali kamukana ba ba ne ba itwezi.
2KI.15.17	Mwa silimo sa bumashumi a malalu ka ze supile ni ze peli sa puso ya Mulena Oziasi wa Juda, Menahemu mwan'a Gadi a ba mulena wa Isilaele, mi a busa mwa Samaria lilimo ze lishumi. 
2KI.15.18	A foseza Muñ'a Bupilo ka ku latelela mutala o maswe wa Mulena Jeroboami, mwan'a Nebati, ya n'a kelusize Isilaele ku Mulimu mwa bupilo bwa hae kaufela. 
2KI.15.19	Tigilati-Pilezeri, mulena wa Asiria, a lwanisa Isilaele, mi Menahemu a mu fa likilo ze likiti ze mashumi a malalu ni ze ne za muwaya-waya wa silivela kuli a mu tuse ku tiisa puso ya hae mwa naha. 
2KI.15.20	Menahemu n'a fumani mali ao ka ku telisa batu ba ba ne ba fumile ba mwa Isilaele, ili ka ku hapeleza yo muñwi ni yo muñwi ku zwisa mali a muwaya-waya wa silivela o eza mashumi a ketalizoho. Cwale Tigilati-Pilezeri a kutela kwa naha ya habo.
2KI.15.21	Lika ze ñwi z'a ezize Menahemu li ñozwi mwa buka ya Litaba za Malena ba Isilaele. 
2KI.15.22	A shwa, a bulukwa, mi a yolwa ki mwan'a hae Pekakia.
2KI.15.23	Ka silimo sa bumashumi a ketalizoho sa puso ya Oziasi mulena wa Juda, Pekakia mwan'a Menahemu a ba mulena wa Isilaele, mi a busa mwa Samaria lilimo ze peli. 
2KI.15.24	A foseza Muñ'a Bupilo ka ku latelela mutala o maswe wa Mulena Jeroboami, mwan'a Nebati, ya n'a kenyize Isilaele mwa sibi. 
2KI.15.25	Nduna yo muñwi wa makuta a Pekakia, ya n'a bizwa Peka, mwan'a Remalia, hamoho ni batu ba bañwi ba mashumi a ketalizoho ba ba zwa kwa Giliadi, ba lela ku fetuhela Pekakia, ba mu bulaela mwa lukwakwa lwa mwahal'a lapa la mulena wa Samaria, mi Peka a mu yola.
2KI.15.26	Ze ñwi kaufela z'a n'a ezize Pekakia li ñozwi mwa buka ya Litaba za Malena ba Isilaele.
2KI.15.27	Mwa silimo sa bumashumi a ketalizoho ka ze peli sa puso ya Mulena Oziasi wa Juda, Peka mwan'a Remalia, a ba mulena wa Isilaele, mi a busa mwa Samaria lilimo ze mashumi a mabeli. 
2KI.15.28	A foseza Muñ'a Bupilo ka ku latelela mutala o maswe wa Mulena Jeroboami, mwan'a Nebati, ya n'a fosisize sicaba sa Isilaele.
2KI.15.29	N'e li ka nako ya puso ya Mulena Peka, Tigilati-Pilezeri, mulena yo muhulu wa Asiria, h'a hapa minzi ya Ijoni, Abele-Beti-Maaka, Janoa, Kedeshi, Hazori ni manaha a Giliadi, Galilea ni Nafetali. A hapa ni batu ba mwateñi, mi a ba isa kwa Asiria mwa butanga.
2KI.15.30	Mwa silimo sa bumashumi a mabeli sa puso ya Jotami, mwan'a Oziasi, mulena wa Juda, Hosea mwan'a Ela a fetuhela Mulena Peka. A mu bulaya, mi a mu yola. 
2KI.15.31	Lika ze ñwi kaufela z'a n'a ezize Peka li ñozwi mwa buka ya Litaba za Malena ba Isilaele.
2KI.15.32	Mwa silimo sa bubeli sa puso ya Peka mwan'a Remalia, mulena wa Isilaele, Jotami mwan'a Oziasi a ba mulena wa Juda. 
2KI.15.33	N'a na ni lilimo ze mashumi a mabeli ka ze ketalizoho, mi a busa mwa Jerusalema lilimo ze lishumi ka ze silezi. M'ahe n'e li Jerusha, mwan'a Zadoki. 
2KI.15.34	Jotami a eza ze tabisa Muñ'a Bupilo, ka ku latelela mutala wa ndat'ahe Oziasi. 
2KI.15.35	Kono libaka za lisebelezo za bahedeni ne li si ka sinyiwa, mi batu ba zwelapili ku eza litabelo ni ku ciseza insense ku zona. N'e li yena Jotami ya n'a yahile Munyako wa Tempele wa kwa Mutulo.
2KI.15.36	Lika ze ñwi kamukana z'a ezize Jotami li ñozwi mwa buka ya Litaba za Malena ba Juda. 
2KI.15.37	Hape n'e li ka nako ya puso ya hae, Muñ'a Bupilo h'a luma lwa pili Mulena Rezini wa Siria ni Mulena Peka wa Isilaele ku t'o lwanisa Juda. 
2KI.15.38	Jotami a shwa, mi a bulukwa mwa mabita a malena mwa munzi wa Davida. A yolwa ki mwan'a hae Akazi.
2KI.16.1	Mwa silimo sa bulishumi ka ze supile sa puso ya Peka mwan'a Remalia, mulena wa Isilaele, Akazi mwan'a Jotami a ba mulena wa Juda. 
2KI.16.2	N'a na ni lilimo ze mashumi a mabeli, mi a busa mwa Jerusalema lilimo ze lishumi ka ze silezi. H'a si ka latelela mutala o munde wa kukw'a hae Davida. Bakeñisacwalo a eza ze ne sa tabisi Muñ'a Bupilo, Mulimu wa hae. 
2KI.16.3	 Mane a ezeza milimu ya maswaniso sitabelo ka mwan'a hae, ili ku likanyisa likezo ze maswe hahulu ze ne eziwa ki batu ba ba ne ba lelekilwe ki Muñ'a Bupilo mwa naha muta Maisilaele ba fita. 
2KI.16.4	Akazi n'a nz'a eza litabelo ni ku cisa insense mwa libaka za lisebelezo ze pahami, fa tulundu, ni mwa miluti ya likota.
2KI.16.5	 Mulena Rezini wa Siria ni Mulena Peka wa Isilaele ba lwanisa munzi wa Jerusalema ni ku u beya mwahali, kono ba palelwa ku tula Akazi. 
2KI.16.6	I sa li ka yona nako yeo, mulena wa Edomo a kutela ku busa muleneñi wa Elati, mi a leleka Majuda ba ba ne ba pila mwateñi. Maedomo ba yaha mwa Elati, mi mane ba sa li mwateñi ni kacenu. 
2KI.16.7	Akazi a luma batu ku Tigilati-Pilezeri, mulena yo muhulu wa Asiria, ka manzwi a, h'a li, “Ki na mutang'a hao ya ku sepile. T'o ni lamuelele kwa malena ba Siria ni Isilaele, ba ba ni lwanisa.” 
2KI.16.8	Akazi a nga silivela ni gauda ya mwa Tempele ni mwa pulukelo ya mwa ndu ya bulena, mi a li lumela mulena yo muhulu wa Asiria, kuli li be mpo ya hae. 
2KI.16.9	Cwale ka ku alaba kupo ya Akazi, yena Tigilati-Pilezeri a nanuha ni mpi ya hae, a y'o lwanisa munzi wa Damaseka, mi a u hapa. A bulaya mulena Rezini, mi a isa batu ba ba hapilwe kwa Kiri.
2KI.16.10	Cwale Mulena Akazi h'a ya kwa Damaseka ku y'o katanyeza Tigilati-Pilezeri, mulena yo muhulu, a bona katala mwateñi. Kih'a ka swanisa ka tokomelo, mi a lumela siswaniso seo ku muprisita Uria. 
2KI.16.11	Cwale Uria a yaha katala ka ka ne ka swana ni kona, mi a ka feza Akazi a si ka kuta kale. 
2KI.16.12	Akazi h'a kuta ku zwa kwa Damaseka, a bona kuli katala ka felile. 
2KI.16.13	Cwale a ciseza fateñi sitabelo sa lifolofolo, ni sa limpo za lico, mi a sela fateñi waine ni mali a sitabelo sa ku tiisa bulikani. 
2KI.16.14	 Katala ka kopa ka ka ne ka yahezwi Muñ'a Bupilo ne ka li mwahal'a katala ka kanca ni Tempele. Akazi a ka shimbululela kwa neku la mutulo wa katala ka hae ka kanca. 
2KI.16.15	Cwale a laela Uria, a li, “U ezezange fa katala ka katuna, ka kanca ka, litabelo za kakusasana za ku cisa ni za manzibwana za lico. Hape u itusise kona kwa litabelo za ku cisa ni za lico za ezezwa mulena ni batu, ni kwa limpo za batu za waine. U sele fateñi mali a lifolofolo kamukana ze eziwa litabelo. Kono katala ka kopa, u ka siye cwalo kuli ni n'o lapelelanga fateñi.” 
2KI.16.16	Uria a eza mw'a n'a mu laelezi mulena.
2KI.16.17	 Mulena Akazi a pangutula likoloi za kopa z'e n'e itusiswa mwa Tempele, mi a zwisa cwalo ni mikeke ya kwiti ya ku tapela ye n'e li ku zona. Hape a zwisa tanga ya kopa ye n'e li fa mikokoto ya lipoho za kopa ze lishumi ka ze peli, mi a i beya fa mutomo wa macwe. 
2KI.16.18	Hape, ka ku tabisa mulena yo muhulu wa Asiria, Akazi a zwisa kalani fo ne ku tomwanga sipula sa mulena mwa Tempele, mi a kwala munyako w'a n'a kenelanga mulena.
2KI.16.19	Lika ze ñwi kaufela z'a ezize Akazi li ñozwi mwa buka ya Litaba za Malena ba Juda. 
2KI.16.20	 Akazi a shwa, mi a bulukwa mwa mabita a malena mwa munzi wa Davida. A yolwa ki mwan'a hae Ezekiasi.
2KI.17.1	Ka silimo sa bulishumi ka ze peli sa puso ya Mulena Akazi wa Juda, Hosea mwan'a Ela a ba mulena wa Isilaele, mi a busa mwa Samaria lilimo ze supile ka ze peli. 
2KI.17.2	A foseza Muñ'a Bupilo, kono i si ka mukwa o swana ni malena ba bañwi ba ba ne ba busize Isilaele pili. 
2KI.17.3	Shalimanezeri, mulena yo muhulu wa Asiria, a mu lwanisa. Hosea a koza ku Shalimanezeri, mi a mu tisezanga ñamba ka silimo ni silimo. 
2KI.17.4	Kono ka silimo se siñwi, Hosea a lumela linumwana ku Mulena So wa Egepita, ku y'o kupa kuli a mu tuse, mi a tuhela ku tela mutelo wa silimo ni silimo kwa Asiria. Cwale Mulena Shalimanezeri ha s'a zibile taba ye, a swala Hosea, mi a mu beya mwa tolongo.
2KI.17.5	Cwale Shalimanezeri a lwanisa Isilaele, mi a beya munzi wa Samaria mwahali ka lilimo ze talu. 
2KI.17.6	Mwa sona silimo seo, ili sa busupa ka ze peli sa puso ya Hosea, mulena yo muhulu wa Asiria a hapa Samaria, mi a isa Maisilaele kwa butanga. A y'o beya ba bañwi mwa munzi wa Hala, ba bañwi a ba beya fakaufi ni likamba la Nuka ya Habori mwa silalo sa Gozani, mi ba bañwi a ba beya mwa minzi ya Media.
2KI.17.7	Samaria wa hapiwa kabakala kuli batu ba teñi ne ba foselize Muñ'a Bupilo, Mulimu wa bona, ya n'a ba lamulezi ku mulena wa Egepita, ni ku ba zwisa mwa naha ya hae. Ba lapela milimu i sili. 
2KI.17.8	Ba latelela mikwa ya batu ba ba ne ba lelekilwe ki Muñ'a Bupilo muta batu ba hae ba kena mwa naha, mi ba latelela mikwa ye n'e tisizwe ki malena ba Isilaele. 
2KI.17.9	Maisilaele ba eza lika ze n'e sa lumelelwi ki Muñ'a Bupilo, Mulimu wa bona. Ba yaha libaka za lisebelezo za sihedeni mwa minzi ya bona kaufela, ku kala ka munzi o munyinyani hahulu ku isa ku o mutuna ka ku fitisisa. 
2KI.17.10	 Fa malundu kaufela, ni mwa miluti ya likota ze tuna, ba toma misumo ya macwe ni maswaniso a Ashitaroti, mulimu wa musali. 
2KI.17.11	Ba ciseza insense fa tutala kaufela twa bahedeni, ba nze ba latelela mikwa ya batu ba ba ne ba lelekilwe mwa naha yeo ki Muñ'a Bupilo. Ba nyemisa Muñ'a Bupilo ka likezo za bona ze maswe kaufela. 
2KI.17.12	Ba tokwa ku mamela taelo ya Muñ'a Bupilo ya ku sa lapela milimu ya maswaniso.
2KI.17.13	Muñ'a Bupilo a luma linumwana ni bapolofita ba hae ku t'o lemusa Isilaele ni Juda ka manzwi a, h'a li, “Mu lisele mikwa ya mina ye maswe, mi mu utwe litaelo za ka ze mwa Mulao o ne ni file bo kukw'a mina, mi ili ona o ni mi file ni mina ka batanga ba ka bapolofita.” 
2KI.17.14	Kono ha ba si ka utwa. Ba ba liñañeli sina bo kukw'a bona ba ba si ka sepa Muñ'a Bupilo, Mulimu wa bona. 
2KI.17.15	Ba hana ku utwa litaelo za hae ni ku buluka bulikani bw'a n'a itamile ni bo kukw'a bona, mi ba tokwa ku tokomela litemuso za hae. Ba lapela maswaniso a si na tuso, mane ni bona kasibili ba ba batu ba ba si na tuso. Ba latelela mikwa ya macaba a n'a bapani ni bona, mi ba hana ku mamela taelo ya Muñ'a Bupilo ye ne ba hanisa ku a latelela. 
2KI.17.16	 Ba tula milao kaufela ya Muñ'a Bupilo, Mulimu wa bona, ba ikezeza lipoho ze peli za sipi, mi ba li lapela. Hape ba eza siswaniso sa Ashitaroti mulimu wa musali, ba lapela linaleli, mi ba sebeleza Baale. 
2KI.17.17	 Ba bulaya bana ba bona ba bashimani ni ba basizana, mi ba ba eza litabelo za ku cisa za milimu ya sihedeni. Ba ya kwa balauli ni linuhi, mi ba ipeya mwa mikwa ye maswe fapil'a Muñ'a Bupilo. Kabakaleo, ba mu nyemisa hahulu. 
2KI.17.18	Muñ'a Bupilo a halifela Maisilaele, mane a ba leleka, mi a siya feela mubuso wa Juda.
2KI.17.19	Kono nihaili bona batu ba Juda ha ba si ka buluka milao ya Muñ'a Bupilo, Mulimu wa bona. Ba likanyisa mikwa ya ba Isilaele. 
2KI.17.20	Muñ'a Bupilo a hana batu ba Isilaele kaufela, a ba fa mulatu, mi a ba tuhelela mwa mazoho a lila ze lunya ku fitela mane ba hapiwa kaufela.
2KI.17.21	Muñ'a Bupilo ha s'a kauhanyize Isilaele ni Juda, Maisilaele ba beya Jeroboami, mwan'a Nebati, fa bulena. Jeroboami a ba zwisa ku Muñ'a Bupilo, mi a ba kenya mwa libi ze sabisa. 
2KI.17.22	Ba latelela Jeroboami, mi ba eza libi kaufela z'a n'a eza. 
2KI.17.23	Mwa mafelelezo Muñ'a Bupilo a ba zwisa ku yena sina mw'a n'a ba lemuselize ka batanga ba hae bapolofita. Kamukwaocwalo, batu ba Isilaele ba hapiwa, mi ba isiwa kwa Asiria ko ba sa pila ni ka nako ye.
2KI.17.24	Mulena yo muhulu wa Asiria a nga batu ba mwa minzi ya Babilona, Kuta, Ava, Hamati, ni Sefaravaimi, mi a y'o ba beya mwa minzi ya Samaria, ili mwa sibaka sa Maisilaele ba ba ne ba hapilwe. Ba ikungela minzi yeo mi ba yaha mwateñi. 
2KI.17.25	Ha ba kala ku yaha mwateñi ne ba sa lapeli Muñ'a Bupilo. Cwale a ba lumela litau, mi za t'o bulaya ba bañwi ku bona. 
2KI.17.26	Mulena yo muhulu wa Asiria a bulelelwa kuli batu b'a n'a beile mwa minzi ya Samaria ne ba sa zibi mulao wa mulimu wa naha yeo, mi kabakaleo mulimu yo a ba lumela litau ze ne ba bulaya. 
2KI.17.27	Mulena yo muhulu kih'a laela, a li, “Mu kutise yo muñwi wa baprisita be ne lu il'o hapa. Mu mu lukulule, a y'o pila kwateñi, mi a y'o luta batu mulao wa mulimu wa naha yeo.” 
2KI.17.28	Cwale muprisita wa Muisilaele ya n'a hapilwe mwa Samaria a ya, mi a y'o pila mwa Betele, mw'a il'o luta batu mo ku lapelelwa Muñ'a Bupilo.
2KI.17.29	Kono batu ba ba ne ba yahile mwa Samaria ba zwelapili ku ikezeza milimu ya bona ya maswaniso, mi ba i beya mwa mabaka a n'a yahilwe ki Maisilaele. Ba mushobo ni mushobo ba ikezeza milimu ya maswaniso mwa minzi mo ne ba pila. 
2KI.17.30	Batu ba mwa Babilona ba eza maswaniso a mulimu o n'o bizwa Sukoti-Benoti. Ba mwa Kuta ba eza maswaniso a Nerigali. Batu ba mwa Hamati ba eza a Ashima. 
2KI.17.31	Batu ba mwa Ava ba eza maswaniso a Nibahazi ni Tarataka. Haili batu ba mwa Sefaravaimi, ba cisa bana ba bona ku ezeza milimu ya bona bo Adrameleki ni Anameleki litabelo. 
2KI.17.32	Nihakulicwalo batu bao hape ne ba lapela Muñ'a Bupilo, mi ba keta mwahal'a bona batu ba mifuta-futa ku ba baprisita mwa mabaka a lisebelezo za sihedeni ni ku eza litabelo ka libizo la sicaba. 
2KI.17.33	Cwale batu ba, ba lapela Muñ'a Bupilo, kono hape ne ba lapela ni milimu ya habo bona ka ku latelela mikwa ya linaha ze ne ba zwa ku zona.
2KI.17.34	 Ni ka nako ye ba sa latelela mikwa ya bona ya kale. Ha ba lapeli Muñ'a Bupilo kamba ku buluka milao ni litaelo z'a n'a file baikulu ba Jakobo, ya n'a beilwe libizo la Isilaele. 
2KI.17.35	 Muñ'a Bupilo n'a itamile bulikani ni bona, mi n'a ba laezi, a li, “Mu si ke mwa lapela milimu i sili. Mu si ke mwa i kubamela, kamba ku i sebeleza, nihaili ku i ezeza litabelo. 
2KI.17.36	 Mu sabe na, Muñ'a Bupilo, ya mi zwisize mwa Egepita ka maata a matuna. Mu swanezi ku kubamela na feela ni ku ni ezeza litabelo. 
2KI.17.37	Kamita mu buluke milao ni litaelo ze ni mi file. Mu si ke mwa saba milimu i sili. 
2KI.17.38	Mu si ke mwa libala bulikani bo ni itamile ni mina. 
2KI.17.39	Mu sabe na, Muñ'a Bupilo, Mulimu wa mina, mi ni ta mi lamulela kwa lila za mina.” 
2KI.17.40	Kono batu bao ba tokwa ku utwa, mi ba zwelapili ku latelela mikwa ya sihabo bona.
2KI.17.41	Cwale batu bao ba lapela Muñ'a Bupilo, kono hape ne ba sebeleza ni milimu ya bona ya maswaniso. Mane ni kacenu le, baikulu ba bona ba sa zwelapili ku eza cwalo.
2KI.18.1	Mwa silimo sa bulalu sa puso ya Hosea, mwan'a Ela, ya n'a li mulena wa Isilaele, Ezekiasi mwan'a Akazi a ba mulena wa Juda. 
2KI.18.2	N'a na ni lilimo ze mashumi a mabeli ka ze ketalizoho, mi a busa mwa Jerusalema lilimo ze mashumi a mabeli ka ze supile ni ze peli. M'ahe n'e li Abi, mwan'a Zakaria. 
2KI.18.3	A eza likezo ze nde ze n'e tabisa Muñ'a Bupilo ka ku latelela mutala wa kukw'a hae Davida. 
2KI.18.4	 A lutulula libaka za lisebelezo za sihedeni, a tubaka maswaniso a macwe, mi a pumaka misumo ye betilwe ya lisebelezo za Ashera, mulimu wa musali. Hape a lobaka noha ya kopa y'e n'e ezizwe ki Mushe ili y'e n'e bizwa Nehushitani. Ku fitela ka yona nako yeo, batu ba Isilaele ne ba i kuteka ni ku i ciseza insense. 
2KI.18.5	Ezekiasi a sepa hahulu Muñ'a Bupilo, Mulimu wa Isilaele. Kwa malena ba Juda kaufela ha ku si ka ba ni yo muñwi ya n'a swana ni yena ni kamuta, i ka ba pili kamba mwamulaho a hae. 
2KI.18.6	A sepahala hahulu ku Muñ'a Bupilo, mi h'a si ka hana ku mu utwa ni kamuta. A buluka ka tokomelo litaelo kaufela z'a n'a laezwi Mushe ki Muñ'a Bupilo. 
2KI.18.7	Cwale Muñ'a Bupilo a ba ni yena, mi a kondisa lika kamukana z'a n'a eza. Ezekiasi a fetuhela mulena yo muhulu wa Asiria, mi a hana ku ipeya ku yena. 
2KI.18.8	A tula Mafilisita, mi a lwanisa minzi ya bona, ku kala ku o munyinyani ku isa ku o mutuna, mane a ngelela Gaza hamohocwalo ni naha ya ona.
2KI.18.9	Mwa silimo sa bune sa puso ya Ezekiasi, ili sona silimo sa busupa sa puso ya Hosea mwa Isilaele, mulena yo muhulu Salimanezeri wa Asiria a lwanisa Isilaele. A ambeka munzi wa Samaria ka makuta a hae. 
2KI.18.10	Mwa silimo sa bulalu, Samaria wa hapiwa. Seo n'e li sona silimo sa busilela sa puso ya Ezekiasi ni sa busupa ka ze peli sa puso ya Hosea. 
2KI.18.11	Mulena yo muhulu kwa Asiria a nga Maisilaele, a ba isa kwa Asiria, kwa butanga. A y'o beya ba bañwi mwa munzi wa Hala, ba bañwi fakaufi ni Nuka ya Habori mwa silalo sa Gozani, ni ba bañwi hape mwa minzi ya Media.
2KI.18.12	Samaria wa hapiwa kabakala kuli Maisilaele ne ba si ka buluka litaelo za Muñ'a Bupilo, Mulimu wa bona. Ba sinya bulikani bw'a n'a itamile ni bona, mi ba shwaula milao kamukana ye ne ba filwe ki Mushe, mutang'a Muñ'a Bupilo. Ba hana ku utwa ni ku mamela tato ya Mulimu.
2KI.18.13	Mwa silimo sa bulishumi ka ze ne sa puso ya Mulena Ezekiasi, Senakeribi, mulena yo muhulu wa Asiria, a lwanisa minzi ya Juda ye n'e li mwa makwakwa, mi a i hapa. 
2KI.18.14	Ezekiasi a lumela manzwi ku Senakeribi ya n'a li mwa Lakishi. A li, “Ni fosize. U tuhele ku lu lwanisa, mi ni ta ku lifa z'o bata kaufela.” Kalabo ya mulena yo muhulu ya ba kuli Ezekiasi a mu lumele likilo ze likiti ze lishumi za silivela ni ze sikiti si li siñwi sa gauda. 
2KI.18.15	Ezekiasi a mu lumela silivela kaufela ye n'e li mwa Tempele ni mwa pulukelo ya ndu ya bulena. 
2KI.18.16	Hape a pampumuna gauda ya fa likwalo za Tempele ni y'a n'a beile fa misumo ya munyako, mi a i lumela ku Senakeribi. 
2KI.18.17	Mulena yo muhulu wa Asiria a lumela mpi ye tuna hahulu ye n'e zwa kwa Lakishi ku y'o lwanisa Ezekiasi kwa Jerusalema. Ya zamaiswa ki manduna ba hae ba bahulu ba balalu. Ha ba y'o fita kwa Jerusalema, ba kwala mukwakwa ko ne ku sebeleza baezi ba masila, ili kwatuko a liabwa le ne li tisa mezi a zwa mwa kasa ka fa lilundu. 
2KI.18.18	Kiha ba lumela Mulena Ezekiasi kuli a tahe, mi kwa ya manduna ba hae ba balalu ku y'o ba katanyeza, ili Eliakimi mwan'a Hilikia ya n'a babalela ndu ya bulena, Shebina ye n'e li muñoli wa kuta, ni Joa mwan'a Asafi ya n'a tokomela libuka za muso. 
2KI.18.19	Yo muñwi wa manduna ba Asiria a ba bulelela kuli mulena yo muhulu n'a bata ku ziba se ne si file Mulena Ezekiasi mununa o cwalo. 
2KI.18.20	A buza, a li, “Kana u hupula kuli manzwi feela a ka fita zibo ya ndwa ni maata? Ki mañi y'o hupula kuli u ka ku tusa ku fetuhela Asiria? 
2KI.18.21	U sepile ku tuswa ki Egepita, kono fo ne ku ta swana inge mutu h'a ka zamaela fa lutaka bakeñisa mulamu. Ne lu ta lobeha feela ni ku ku taba mwa lizoho. Kihona mw'a inezi mulena wa Egepita, mañi ni mañi h'a itinga ku yena.”
2KI.18.22	Hape a ekeza, a li, “Kana mu ka ni bulelela kuli mu sepile Muñ'a Bupilo, Mulimu wa mina? Ezekiasi ki yena ya lutuluzi mabaka mo ku lapelelwa Muñ'a Bupilo ni tutala cwalo, mi ki yena hape ya bulelezi batu ba Juda ni ba Jerusalema ku y'o lapelelanga feela kwa katala mwa Jerusalema. 
2KI.18.23	Yela mina, ni ta eza tumelelano ni mulen'a mina mwa sibaka sa mulena yo muhulu. Ni ta mu fa lipizi ze likiti ze peli haiba u ta fumana batu ba ba kuma fo ba ba ka li pahama! 
2KI.18.24	Yena ya si na maata a likana nihaili a nduna wa Muasiria yo munyinyani ka ku fitisisa, kanti u sepile cwañi kuli Maegepita ba ta mu lumela likoloi ni masole ba lipizi! 
2KI.18.25	Kana u hupula kuli ni lwanisize naha ya hao ni ku i hapa ni sa tuswi ki Muñ'a Bupilo, nji? Ki yena Muñ'a Bupilo kasibili y'a ni bulelezi kuli ni lwanise naha ya hao ni ku i sinya.”
2KI.18.26	Cwale Eliakimi, Shebina ni Joa ba bulelela nduna yo, ba li, “Muñ'a ka, u lu bulelele ka puo ya Siarimi. Lwa si utwa. U si ke wa bulela Siheberu. Batu kaufela ba ba fa limota ba teelelize.”
2KI.18.27	Yena a alaba, a li, “Kanti mu hupula kuli mulena yo muhulu u ni lumile feela ku mina ni mulen'a mina ku t'o mi bulelela litaba ze, nji? Ha ku cwalo. Ni bulelela ni batu kamukana ba ba inzi fa limota, ili ba ba ta ca masipa ni ku nwa miluto ya bona, sina mina.”
2KI.18.28	Cwale a yema, mi a huweleza ka Siheberu, a li, “Mu teeleze s'a mi bulelela mulena yo muhulu wa Asiria! 
2KI.18.29	U mi eleza kuli mu si ke mwa lumelela Ezekiasi ku mi puma. Ezekiasi h'a koni ku mi pilisa. 
2KI.18.30	Hape, a si ke a mi puma kuli mu sepe Muñ'a Bupilo. Mu si ke mwa hupula kuli Muñ'a Bupilo u ta mi tusa, mane a paleliswe mpi ya luna ya Asiria ku hapa munzi wa mina. 
2KI.18.31	Mu si ke mwa teeleza za Ezekiasi. Mulena yo muhulu wa Asiria u mi laela kuli mu zwe mwa munzi, mu t'o koza. Fohe, kaufel'a mina mu ta lumelelwa ku ca miselo ya likota za mina za veine ni za feiga, ni ku nwa mezi a mwa liliba za mina. 
2KI.18.32	Na, mulena yo muhulu, ni ka t'o mi beya mwa naha ye swana hahulu ni ya mina, ili naha ya likota za veine, ni za olive, naha ya buloto, kuli mu ikole waine, mafula, buhobe mane ni linosi. Haiba mu eza s'a mi laela, ha mu na ku shwa. Mu ta pila. Mu si ke mwa lumelela Ezekiasi ku mi totofaza ka ku hupula kuli Muñ'a Bupilo u ta mi lamulela. 
2KI.18.33	Kikuli milimu ya licaba ze ñwi i kile ya li lamulela ku mulena yo muhulu wa Asiria, nji? 
2KI.18.34	Ka nako ye, milimu ya bo Hamati ni Aripadi i kai? Milimu ya bo Sefaravaimi, Hena, ni Iva i kai? Ha ku na nihaili u li muñwi o kile wa tusa Samaria, nji u teñi? 
2KI.18.35	Ki lili milimu ya linaha zeo kaufela fo i kile ya li lamulela ku mulen'a luna yo muhulu? Cwale mina, se si mi hupulisa kuli Muñ'a Bupilo u ka pilisa Jerusalema ki sika mañi?”
2KI.18.36	Batu ba ikuzeza feela sina mw'a n'a ba bulelezi Mulena Ezekiasi, mi ha ba si ka alaba se siñwi. 
2KI.18.37	Cwale Eliakimi, Shebina, ni Joa ba pazula liapalo za bona ka maswabi a matuna, mi ba y'o bihela Mulena Ezekiasi s'a n'a bulezi nduna wa mwa Asiria.
2KI.19.1	Mulena Ezekiasi ha s'a utwile piho ya bona, a pazaula liapalo za hae ka maswabi a matuna, a apala masaka, mi a ya kwa Tempele ya Muñ'a Bupilo. 
2KI.19.2	A luma Eliakimi nduna ya babalela za ndu ya bulena, Shebina muñoli wa kuta, ni baprisita ba bahulu ku mupolofita Isaya, mwan'a Amozi. Ni bona hape ne ba apezi masaka. 
2KI.19.3	Ki a manzwi a n'a ba lumile kuli ba y'o bulelela Isaya, “Kacenu ki lizazi la manyando. Lu utwiswa butuku, mi lu mwa maswabi. Lu swana sina musali ya indukilwe kono u palelwa ku tamuluha. 
2KI.19.4	Mulena yo muhulu wa Asiria u lumile nduna wa hae yo mutuna ku t'o shwaula Mulimu ya pila. Muñ'a Bupilo, Mulimu wa hao, a utwe matapa a, mi a utwise butuku ba ba a bulezi. Cwale u lapele ku Mulimu kuli a tuse batu ba luna ba ba sa pila.”
2KI.19.5	Isaya a amuhela zibiso ya Mulena Ezekiasi. 
2KI.19.6	A alaba, a li, “Muñ'a Bupilo u ku bulelela kuli u si ke wa bembiwa ki mifumbo wa Maasiria ya kuli h'a koni ku ku pilisa. 
2KI.19.7	Muñ'a Bupilo u ta utwisa mulena yo muhulu yo mabulatwi a ta mu kutiseza kwa naha ya habo, mi u ta y'o mu bulaiseza kwateñi.”
2KI.19.8	Nduna wa Muasiria a lemuha kuli mulena yo muhulu n'a s'a zwile mwa Lakishi, mi n'a sweli ku lwanisa munzi wa Libina o n'o li fakaufi. Cwale kiha s'a ya kwateñi ku y'o kupa kelezo. 
2KI.19.9	Maasiria ba utwa kuli mpi ya Maegepita, ye n'e zamaiswa ki mulena Tiraka wa Etiopia, n'e t'o ba lwanisa. Mulena yo muhulu h'a utwa cwalo, a ñolela Mulena Ezekiasi wa Juda. 
2KI.19.10	Liñolo le li li, “Mulimu y'o sepile, u ku bulelezi kuli ha ni na ku ku hapa, kono u si ke wa lumela ku pumiwa ki sepiso yeo. 
2KI.19.11	U s'o utwile mw'a ezezanga mulena yo muhulu wa Asiria kwa naha ifi ni ifi y'a hupuzi ku falaza. Cwale, wena u hupula kuli u ka banduka, nji? 
2KI.19.12	Bo kukw'a ka ne ba sinyize minzi ya bo Gozani, Harani, ni Rezefi, mi ne ba bulaile batu ba mwa Edeni ba ba ne ba pila mwa Telasari, kono ha ku si ka ba mulimu ni yo mukana wa ku bona ya konile ku ba pilisa. 
2KI.19.13	Kamba ba kai malena ba minzi ya Hamati, Aripadi, Sefaravaimi, Hena ni Iva?”
2KI.19.14	Mulena Ezekiasi a nga liñolo le ne li tisizwe ki linumwana zeo, mi a li bala. Cwale a ya mwa Tempele, a beya liñolo leo fapil'a Muñ'a Bupilo, mi a lapela, a li, 
2KI.19.15	 “Oho Muñ'a Bupilo, Mulimu wa Isilaele, wena ya inzi fa lubona lwa hao, ki wena feela Mulimu ya busa macaba kamukana a lifasi. U ezize lihalimu ni lifasi. 
2KI.19.16	Cwale Muñ'a Bupilo, u talime se si ezahala ku luna. Wena Mulimu ya pila, u utwe lipulelo kaufela z'a ku shwaula ka zona Senakeribi. 
2KI.19.17	Muñ'a Bupilo, kaufel'a luna lwa ziba kuli malena ba bahulu ba Asiria ba timelize macaba a mañata, mi ba fetuzi linaha za bona matota. 
2KI.19.18	Ba cisize milimu ya ona ye n'e si milimu sakata, kono ili maswaniso feela a likota ni a macwe a n'a ezizwe ki batu. 
2KI.19.19	Cwale, wena Muñ'a Bupilo, Mulimu wa luna, u lu lamulele kwa Maasiria, ili kuli macaba kamukana a lifasi a te a zibe kuli ki wena feela, Muñ'a Bupilo, Mulimu u nosi.”
2KI.19.20	Cwale Isaya a lumela manzwi ku Mulena Ezekiasi ku mu bulelela kuli Muñ'a Bupilo u utwile tapelo ya mulena, mi u i alabile. 
2KI.19.21	Muñ'a Bupilo u ize, “Munzi wa Jerusalema wa ku shea, wena Senakeribi, mane wa ku sheununa. 
2KI.19.22	Wena, u hupula kuli y'o n'o shwaula ni ku shendaula ki mañi? Ki na, Mulimu ya Kenile wa Isilaele y'o si ka kuteka! 
2KI.19.23	N'o lumile linumwana za hao ku t'o ni shwaula ni ku itumba kuli ka likoloi za hao kaufela n'o hapile malundu a matelele ka ku fitisisa, mane ni yona ngo ya Lilundu la Lebanoni kasibili. N'o itumbile ku y'o lemaka likota za sidare ze telele hahulu ni likota za likiprese ze nde ka ku fitisisa kwateñi, ni ku li wisakela fafasi, ni kuli n'o il'o fita mwa libaka za mishitu kaufela ze kwahule-hule. 
2KI.19.24	N'o itumbile hape kuli n'o yepile liliba ni ku nwa mezi mwa linaha li sili, ni kuli mahutu a masole ba hao n'a hatikezi Nuka ya Nile mane ya kala.
2KI.19.25	“Kikuli ha u si ka utwa ni kamuta kuli ne ni lukisize zeo kaufela kale, nji? Mi cwale se ni li kondisize. Ni ku file maata a ku fetula minzi ye silelelizwe ku i eza matota feela. 
2KI.19.26	Batu ba ba ne ba pila mwateñi ne ba si na maata. Ba saba hahulu mi ba zizibala. Ba swana inge bucwañi bwa mwa simu, kamba limela ze melile fa situwa, ha li fefulwa ki moya o cisa wa kwa upa.
2KI.19.27	“Kono ni ziba hande za hao kaufela, z'o eza, ni k'o ya. Ni ziba ni mo u ni lwaniseza. 
2KI.19.28	Ni se ni amuhezi kale manzwi a talusa m'o ni lwaniseza ni muipo wa hao, mi cwale ni ta ku punya lumingo ni ku ku beya tumo mwa hanu, mi ni ku kutise ka nzila y'o n'o tile ka yona.”
2KI.19.29	Cwale Isaya a li ku Mulena Ezekiasi, “Ki se sisupo sa ze ta ezahala. Silimo se, ni se si taha, mu ta ca feela miselo ya mwa naheñi, kono ka se si tatama mu ta kona ku cala ni ku kutula lico za mina, mu cale likota za veine, mane mu ce ni miselo ya zona. 
2KI.19.30	Ba ba sa pila mwa Juda ba ta iketa sina limela ze tomile mibisi mwa mubu, mi li beya miselo. 
2KI.19.31	Ku ta ba ni batu mwa Jerusalema ni fa Lilundu la Sione ba ba ta punyuha kakuli kihona mw'a hupulezi Muñ'a Bupilo.
2KI.19.32	“S'a bulezi Muñ'a Bupilo bakeñisa mulena yo muhulu wa Asiria, ki se, ‘H'a na ku kena mwa munzi wo, kamba nihaili ku posa lisho li li liñwi ku ona. Ha ku na masole ba litebe ba ba ta sutelela fakaufi ni munzi, mi ha ku na mishimbela ya lila ye ka u potoloha. 
2KI.19.33	H'a na ku kena mwa munzi wo. U ta kuta ka nzila y'a n'a tile ka yona. Ni bulezi, na, Muñ'a Bupilo. 
2KI.19.34	Ni ta lamulela munzi wo, ni ku u sileleza kabakala libizo la ka ni kabakala lisepiso ze ni sepisize mutang'a ka Davida.’ ”
2KI.19.35	Ka bona busihu bo, lingeloi la Muñ'a Bupilo la ya kwa mafulo a mpi ya Maasiria, mi la y'o bulaya masole ba likiti ze mwanda ka mashumi a supile ni li li liñwi ka ze ketalizoho. Habusa kakusasana kwa t'o fumanwa kuli ki ba, ba shwile kaufela! 
2KI.19.36	Cwale Senakeribi, mulena yo muhulu wa Asiria, a zwa mwateñi, mi a kutela kwa Ninive. 
2KI.19.37	Ka zazi le liñwi ha n'a nz'a lapela mwa tempele ya mulimu wa hae, yena Nasiroki, bana ba hae ba babeli, bo Adrameleki ni Sharezeri, ba mu bulaya ka mikwale ya bona, mi kiha ba sabela kwa naha ya Ararati. Yo muñwi wa bana ba hae, Ezaradoni, a mu yola.
2KI.20.1	I sa li ka yona nako yeo, Mulena Ezekiasi a kula, mi a bata ku shwa. Cwale mupolofita Isaya mwan'a Amozi a ya ku yena, mi a mu bulelela, a li, “Muñ'a Bupilo u li u lukise hande lika kaufela, kakuli ha u na ku fola. U itukiseze lifu.”
2KI.20.2	Ezekiasi a sikuluhela kwa limota, mi a lapela, a li, 
2KI.20.3	“Oho Muñ'a Bupilo, u hupule kuli ni ku sebelelize ka busepahali ni ka ku luka, ni kuli kamita ni likile ku eza z'o n'o lata.” Ibe kih'a kala ku lila hahulu.
2KI.20.4	Isaya a mu siya, kono pili a si ka fita fahal'a lapa la mulena Muñ'a Bupilo a mu bulelela. 
2KI.20.5	N'a na ni ku kutela ku Ezekiasi, mubusi wa batu ba Muñ'a Bupilo, a y'o li ku yena, “Na, Muñ'a Bupilo, Mulimu wa kukw'a hao Davida, ni utwile tapelo ya hao, mi ni boni ni mioko ya hao. Ni ta ku folisa, mi mwamulaho a mazazi a malalu u ta ya kwa Tempele. 
2KI.20.6	Ni ta ekeza kwa bupilo bwa hao lilimo ze lishumi ka ze ketalizoho. Ni ta ku lamulela hamoho ni munzi wo wa Jerusalema ku mulena yo muhulu wa Asiria. Ni ta u sileleza kabakala libizo la ka, ni kabakala sepiso ye ne ni sepisize mutang'a ka Davida.”
2KI.20.7	Cwale Isaya a bulelela mulena ku beya sitipwitipwi se si ezizwe ka lifeiga fa sitombo sa hae kuli a fole. 
2KI.20.8	Mulena Ezekiasi a buza, a li, “Ki sika mañi se si bonisa kuli Muñ'a Bupilo u ta ni folisa ni kuli mwamulaho a mazazi a malalu ni ta kona ku ya kwa Tempele?”
2KI.20.9	Isaya a alaba, a li, “Muñ'a Bupilo u ta ku fa sisupo, ili ku bonisa kuli u ta buluka sepiso ya hae. Cwale, naa kikuli u lata kuli muluti o supa nako u ekezehe kapa u fukuzeha ka litikanyo ze lishumi?”
2KI.20.10	Ezekiasi a alaba, a li, “Ku bonolo kuli muluti u ekezehe ka litikanyo ze lishumi ku fita ku fukuzeha ka litikanyo zeo. Cwale u' fukuze ka litikanyo ze lishumi.”
2KI.20.11	Isaya a lapela ku Muñ'a Bupilo, mi yena a fukuza muluti ka litkanyo ze lishumi, ili fa pahamelo ye bonisa linako ye n'e lukisizwe ki Mulena Akazi.
2KI.20.12	Ka yona nako yeo, mulena wa Babilona, Merodaki Baladani, mwan'a Baladani, a utwa kuli Mulena Ezekiasi n'a kula. Cwale a mu lumela liñolo ni mpo. 
2KI.20.13	Ezekiasi a amuhela linumwana zeo, mi a ba bonisa bufumu bwa hae, ili silivela ni gauda ni mifuta ya lukumba lo lunde, ni lilwaniso za hae kamukana. Ha ku na s'a si ka ba bonisa mwa mandu a libyana za hae, kamba kai ni kai mwa mubuso wa hae. 
2KI.20.14	Cwale mupolofita Isaya a ya ku Mulena Ezekiasi, mi a y'o mu buza, a li, “Batu ba ne ba zwa kai, mi ne ba izeñi ku wena?”
2KI.20.14	Ezekiasi a alaba, a li, “Ne ba zwa kwa naha ye kwahule, kwa Babilona.”
2KI.20.15	“Ba boniñi mwa ndu ya bulena?”
2KI.20.15	“Ba boni lika kaufela. Ha ku na ni se sikana se si mwa mandu a libyana, se ni si ka ba bonisa.”
2KI.20.16	Cwale Isaya a bulelela mulena, a li, “Muñ'a Bupilo, ya Maata Kaufela, u bulela cwana, u li, 
2KI.20.17	 ‘Ku ka taha nako fo lika kaufela ze mwa ndu ya hao ya bulena, ni lika kamukana ze bulukilwe ki bo kukw'a hao ku fitela kacenu le, li ta isiwa kwa Babilona. Ha ku na ni se si ka siyala. 
2KI.20.18	 Ba bañwi kwa bana ba hao luli ba ta ngiwa, ba y'o ba linumbulwa ze ta y'o sebeza mwa ndu ya mulena wa Babilona.’ ”
2KI.20.19	Mulena Ezekiasi ka ku hupula kuli ku ta ba ni kozo ni buiketo ka nako ya bupilo bwa hae, a alaba, a li, “Manzwi o' ni bulelezi, a zwa ku Muñ'a Bupilo, ki a mande.”
2KI.20.20	Lika ze ñwi kamukana z'a ezize Ezekiasi, likezo za hae za bundume, ni mw'a n'a yahezi tanga ya mezi ni ku yepa liabwa le li tisa mezi mwa munzi, kaufela li ñozwi mwa buka ya Litaba za Malena ba Juda. 
2KI.20.21	Ezekiasi a shwa, mi a yolwa ki mwan'a hae Manase.
2KI.21.1	Manase n'a na ni lilimo ze lishumi ka ze peli h'a yoliswa fa bulena, mi a busa mwa Jerusalema lilimo ze mashumi a ketalizoho ka ze ketalizoho. M'ahe n'e li Hefeziba. 
2KI.21.2	 A foseza Muñ'a Bupilo ka ku latelela mikwa ye maswe hahulu ya licaba ze n'e lelekilwe ki Muñ'a Bupilo mwa naha, batu ba hae ha ba kena mwateñi. 
2KI.21.3	Manase a yaha sinca libaka za lisebelezo za bahedeni z'a n'a lutuluzi ndat'ahe Ezekiasi. A yaha tutala twa lisebelezo za Baale, mi a eza siswaniso sa Ashitaroti, mulimu wa musali, sina mw'a n'a ezelize Mulena Akabe wa Isilaele. Hape Manase a lapela linaleli. 
2KI.21.4	 A yaha tutala twa sihedeni mwa Tempele, ili sibaka s'a n'a iketezi Muñ'a Bupilo kuli kihona mw'a ka na lapelelwanga. 
2KI.21.5	Mwa malapa a mabeli a Tempele a yaha mwateñi tutala twa ku lapelela linaleli. 
2KI.21.6	A bulaya mwan'a hae ku mu eza sitabelo sa ku cisa. A sebelisa litaula ni mabibo ni ku buza banuhi ni ba ba bulela ni ba ba shwile. A foseza hahulu Muñ'a Bupilo, mi a shangumuna buhali bwa hae. 
2KI.21.7	 A beya siswaniso sa Ashitaroti, mulimu wa musali, mwa Tempele, mwa sibaka s'a n'a bulezi Muñ'a Bupilo ku Davida ni ku mwan'a hae Salumoni, h'a li, “Hona mo mwa Jerusalema, ili ku yona Tempele ye, ki sona sibaka se ni ketile mwa naha kaufela ya masika a lishumi ka a mabeli a Islaele kuli kihona mo ni ka na ni lapelelwa. 
2KI.21.8	Haiba batu ba Isilaele ba ka mamela litaelo za ka kaufela, ni ku buluka Mulao kaufela w'a ba file mutang'a ka Mushe, fohe ha ni na ku ba lumelela ku lelekwa mwa naha ye ne ni file bo kukw'a bona.” 
2KI.21.9	Kono batu ba Juda ba palelwa ku utwa Muñ'a Bupilo, mi Manase a ba kenya mwa libi ze tuna hahulu ku fita ze n'e ezizwe ki licaba ze n'e lelekilwe ki Muñ'a Bupilo, batu ba hae ha ba kena mwa naha.
2KI.21.10	Cwale Muñ'a Bupilo a bulela ka batanga ba hae bapolofita, a li, 
2KI.21.11	“Mulena Manase ki yena y'a ezize lika ze, ze maswe hahulu, mane ili lika ze fita ze ne eziwa ki Makanana. Hape u kenyize batu ba Juda mwa sibi ka milimu ya hae ya maswaniso. 
2KI.21.12	Cwale na, Muñ'a Bupilo, Mulimu wa Isilaele, ni ta tiseza Jerusalema ni Juda ziezi ye tuna hahulu kuli mañi ni mañi ya ta i utwa, u ta zizibala feela. 
2KI.21.13	Ni ta utwisa Jerusalema butuku sina mo ne ni ezelize Samaria, ni mo ne ni ezelize Mulena Akabe wa Isilaele ni ba mba ya hae. Ni ta felisa batu ba Jerusalema kamukana ku tokwisa ni yo mukana, inge mukeke o tapisizwe ni u kwahezwi. 
2KI.21.14	Ni ta fulalela batu ba ba ta banduka, mi ni ta ba neela kwa lila za bona, ze ta ba hapa ni ku tukuta naha ya bona. 
2KI.21.15	Ni ta eza cwalo batu ba ka, kakuli ba ni foselize, mi ba shangumuzi buhali bwa ka, ku kala fo ba zwezi bo kukw'a bona mwa Egepita ku fitela kacenu le.”
2KI.21.16	Manase a bulaya batu ba bañata hahulu ba ba si na mulatu, mane mikwakwa ya Jerusalema ya tala feela nuka ya mali. N'a ezize cwalo ku ekeza kwa bumaswe bwa ku kenya batu ba Juda mwa bulapeli bwa milimu ya maswaniso, ili kuli ba foseze Muñ'a Bupilo.
2KI.21.17	Lika ze ñwi z'a ezize Manase, hamoho ni libi z'a n'a ezize, li ñozwi mwa buka ya Litaba za Malena ba Juda. 
2KI.21.18	Manase a shwa, mi a bulukwa mwa simu ye kwatuko a lapa la bulena, ili simu ya Uza, mi a yolwa ki mwan'a hae Amoni.
2KI.21.19	Amoni n'a na ni lilimo ze mashumi a mabeli ka ze peli h'a yoliswa fa bulena, mi a busa mwa Jerusalema lilimo ze peli. M'ahe n'e li Meshulemeti, mwan'a Haruzi wa mwa munzi wa Jotaba. 
2KI.21.20	Sina ndat'ahe Manase, Amoni a foseza Muñ'a Bupilo. 
2KI.21.21	A likanyisa likezo za ndat'ahe, mi a lapela milimu ya maswaniso ye n'e lapelwanga ki ndat'ahe. 
2KI.21.22	A hana Muñ'a Bupilo, Mulimu wa bo kukw'a hae, mi a tokwa ku mamela litaelo za hae.
2KI.21.23	Manduna ba Amoni ba mu fetuhela, mane ba t'o mu bulaela mwa ndu ya bulena. 
2KI.21.24	Kono batu ba Juda ba bulaya ba ba ne ba mu bulaile, mi ba yolisa mwan'a hae Josiasi fa bulena.
2KI.21.25	Lika ze ñwi kaufela z'a n'a ezize Amoni li ñozwi mwa buka ya Litaba za Malena ba Juda. 
2KI.21.26	Amoni a patwa mwa libita la mwa simu ya Uza, mi a yolwa ki mwan'a hae Josiasi.
2KI.22.1	 Josiasi n'a yolisizwe fa bulena bwa Juda a na ni lilimo ze supile ka si li siñwi, mi a busa mwa Jerusalema lilimo ze mashumi a malalu ka si li siñwi. Mahe n'e li Jedida, mwan'a Adaya wa mwa munzi wa Bozikati. 
2KI.22.2	Josiasi a eza likezo ze nde ze n'e tabisa Muñ'a Bupilo. A latelela mutala wa kukw'a hae mulena Davida, ka ku kuteka hahulu milao kaufela ya Mulimu.
2KI.22.3	Ka silimo sa bulishumi ka ze supile ni si li siñwi sa puso ya Mulena Josiasi, Shafani mwan'a Azalia, muikuly'a Meshulami, ili muñoli wa kuta, a lumwa ki mulena kwa Tempele ku isa manzwi a, a li, 
2KI.22.4	“U ye ku Hilikia, muprisita yo muhulu, mi a y'o ku zibisa palo ya mali a n'a amuhelwanga kwa batu ki baprisita ba ba ne ba sebeza kwa munyako wa Tempele. 
2KI.22.5	U y'o mu bulelela kuli mali ao, a' fe batu ba ba zamaisa musebezi wa ku lukisa mwa Tempele. 
2KI.22.6	Ba life bapangi, bayahi, babeti ba macwe, mi ba leke mabala ni macwe a itusiswa kwa ku lukisa Tempele. 
2KI.22.7	 Batu ba ba zamaisa musebezi wo ba sepahala hahulu. Cwale, ha ku tokwahali ku n'o ba tatubanga.”
2KI.22.8	Shafani a fitisa taelo ya mulena ku Hilikia, mi Hilikia a mu bulelela kuli n'a fumani Buka ya Mulao mwa Tempele. Hilikia a mu fa buka yeo, mi Shafani a i bala. 
2KI.22.9	Cwale a kuta, a y'o bihela mulena, a li, “Batanga ba hao ba ngile mali a n'a li mwa Tempele, mi ba a file bazamaisi ba musebezi wa ku lukisa mwa Tempele.” 
2KI.22.10	Kih'a li, “Ki ye buka y'a ni file Hilikia,” mi a i balela mulena ka ku tiisa linzwi.
2KI.22.11	Mulena ha s'a utwile ze balilwe mwa buka, a hahula liapalo za hae ka maswabi. 
2KI.22.12	A biza muprisita Hilikia, Akikami mwan'a Shafani, Akibori mwan'a Mikaya, Shafani muñoli wa kuta ni Asaya ya sindeketa mulena. A ba laela, a li, 
2KI.22.13	“Mu y'o ni buzeza ku Muñ'a Bupilo, na ni batu kaufela ba Juda, bakeñisa lituto za buka ye. Muñ'a Bupilo u lu nyemezi kakuli bo kukw'a luna ha ba si ka eza se si taluswa mwa buka ye.”
2KI.22.14	Hilikia muprisita, Shafani, Akikami, Akibori, ni Asaya ba y'o buza musali ya n'a bizwa Hulida, mupolofita ya n'a pila mwa kalulo ye nca ya Jerusalema. Munn'a hae Shalume, mwan'a Tikiva, ili muikuly'a Harasi, n'e li yena ya n'a babalela liapalo za mwa Tempele. Ba mu taluseza se ne si ezahalile. 
2KI.22.15	Mi yena a ba bulelela kuli ba kutele ku mulena, mi ba y'o mu taluseza manzwi a, a zwa ku Muñ'a Bupilo, a li, 
2KI.22.16	“Ni ta utwisa Jerusalema ni batu ba ona kamukana butuku, sina mo ku ñolezwi mwa buka y'a balile mulena. 
2KI.22.17	Ba ni hanile, mi ba ezelize milimu i sili litabelo. Cwalehe, ba shangumuzi buhali bwa ka, ka ze ba ezize kamukana. Ni halifezi Jerusalema, mi buhali bwa ka ha bu na ku kuyuka. 
2KI.22.18	Haili ka yena mulena, se ni bulela ku yena ki se. Na, Muñ'a Bupilo, Mulimu wa Isilaele, ni li, ‘U utwile hande ze ñozwi mwa buka. 
2KI.22.19	U inyazize ni ku ikokobeza fapil'a ka, mane u pazauzi liapalo za hao ni ku lila, ha u utwile mo ne ni fumbelela Jerusalema ni batu ba ona kamukana. Ni ta eza Jerusalema sibaka se si komokisa, mi libizo la sona batu ba ta li sebelisa inge sikuto. Kono ni utwile tapelo ya hao. 
2KI.22.20	Cwale ha u na ku pila kuli mane u bone bumaswe bo ni ka tiseza Jerusalema. U ta shwa ka kozo.’ ”
2KI.22.20	Batu bao kiha ba isa manzwi a ku Mulena Josiasi.
2KI.23.1	Mulena Josiasi a biza baeteleli kaufela ba Juda ni Jerusalema. 
2KI.23.2	Ba ya kwa Tempele hamoho, ba sindeketwa ki baprisita, bapolofita, ni batu kamukana ba mwa Jerusalema, bafumi ni babotana cwalo. Fapil'a bona kaufela mulena kih'a bala manzwi a Buka ya Bulikani ye n'e fumanwi mwa Tempele. 
2KI.23.3	A yema kwatuko a musumo wa Tempele fapil'a batu kaufela, mi yena hamoho ni bona ba itama bulikani ni Muñ'a Bupilo, mi ba sepisa ku buluka milao ni litaelo za hae, ni ku ya ka zona sina mo li ñolezwi mwa buka.
2KI.23.4	 Cwale Josiasi a laela Hilikia muprisita yo muhulu, baprisita ba ba mu tatama ni balibeleli ba munyako wa Tempele, ku zwisa mwateñi lika kaufela ze ne itusiswa kwa lisebelezo za Baale, za Ashitaroti mulimu wa musali, ni za linaleli. Mulena a ciseza linto zeo kaufela kwand'a munzi, fakaufi ni Musindi wa Kederoni, mi cwale mulola wa zona wa iswa kwa Betele. 
2KI.23.5	A zwisa baprisita ba ba ne ba beilwe ki malena ba Juda kuli ba n'o ezanga litabelo fa tutala twa sihedeni mwa minzi ya Juda ni mwa libaka ze fakaufi ni Jerusalema, ni baprisita kaufela ba ba ne ba ezezanga Baale, lizazi, kweli ni linaleli litabelo. 
2KI.23.6	Hape a zwisa siswaniso sa Ashitaroti mwa Tempele, a si isa kwand'a munzi kwa Musindi wa Kederoni, a y'o si cisa, a sila mulola wa sona, mi a u hasanyeza fahalimw'a mabita a nyangela. 
2KI.23.7	A tubaka mandu a mahule ba ba ne ba pila mwa Tempele. N'e li mona mo ne ba lukelanga basali ba bañwi liapalo ze ne itusiswa kwa lisebelezo za Ashitaroti. 
2KI.23.8	A tisa mwa Jerusalema baprisita ba ba ne ba li mwa minzi ya Juda, ni mwa naha kaufela a lutulula tutala fo ne ba ezezanga litabelo. Hape a lutulula tutala to tu ne tu tomezwi milimu ya maswaniso a lipuli, fakaufi ni munyako o n'o yahilwe ki Joshua mubusisi yo muhulu wa munzi. Munyako wo n'o li kwa nzohoto ya munyako o mutuna h'a mu kena mwa munzi. 
2KI.23.9	Baprisita bao ne ba haniswa ku sebeza mwa Tempele, kono ne ba lumelelwa ku ca kwa buhobe bo bu si na mumela, bo bu ne bu tisezwa baprisita ba bañwi.
2KI.23.10	 Hape, Mulena Josiasi a lutulula katala ka Tofeti mwa sibaka sa lisebelzo za bahedeni mwa Musindi wa Hinomu, ili kuli ku si ke kwa ba ni ya ta kona ku eza mwan'a hae wa mushimani kapa wa musizana sitabelo sa ku cisa, ku mulimu ya bizwa Moleke. 
2KI.23.11	Hape a zwisa maswaniso a lipizi a n'a tomezwi lisebelezo za lizazi ki malena ba Juda, mi a cisa likoloi ze ne itusiswa kwa lisebelezo zeo. Lika ze za beiwa mwa lapa la Tempele, fakaufi ni munyako, mi isiñi kwahule ni mandu mo ne ku pila nduna yo muhulu Natani-Meleki. 
2KI.23.12	 Tutala to tu ne tu yahilwe ki malena ba Juda fa situwa sa ndu ya bulena ni fahalimw'a mandu a Mulena Akazi, ni tona twa lutululwa ki Mulena Josiasi hamoho ni tutala to tu ne tu yahilwe ki Mulena Manase mwa malapa a mabeli a Tempele. A tu tubaka tuemba-emba, mi a tu latela mwa Musindi wa Kederoni. 
2KI.23.13	 Josiasi a lutulula ni tutala tw'a n'a yahile Mulena Salumoni kwa upa wa Jerusalema, ili kwa mboela wa Lilundu la Likota za Olive. Tutala to n'e li twa lisebelezo za milimu ya maswaniso ye nyenyisa ili bo Ashitaroti mulimu wa musali wa Sidoni, Kemoshi mulimu wa Moabi, ni Malikomo mulimu wa Amoni. 
2KI.23.14	Mulena Josiasi a tubaka misumo ya macwe, a pumaka misumo ya maswaniso a Ashitaroti mulimu wa musali, mi a kwahela libaka fo ne ku yemi misumo yeo ka masapo a batu.
2KI.23.15	 Hape Josiasi a lututula sibaka sa lisebelezo sa mwa Betele, ili se ne si yahilwe ki Mulena Jeroboami, mwan'a Nebati, ya n'a kenyize Isilaele mwa sibi. Josiasi a wisa katala, a tubaka macwe a kona tuemba-emba, mi a tu sita-sita mane twa ba liluli feela. Hape a cisa musumo wa siswaniso o n'o tomezwi lisebelezo za Ashitaroti. 
2KI.23.16	 Cwale Josiasi a talima kafa ni kafa, mi a bona mabita fa lilundu. A y'o nga masapo a mwateñi, mi a t'o a ciseza fa katala. Kamukwaocwalo a felisa maata a katala kao, ili ku eza se ne si bulezwi ki mupolofita ka nako ya mukiti kale-kale, Mulena Jeroboami ha n'a yemi kwatuko a katala. Mulena Josiasi a talima, mi hape a bona libita la mupolofita ya n'a polofitile litaba zeo. 
2KI.23.17	 A buza, a li, “Libita lani ki la mañi?”
2KI.23.17	Batu ba mwa Betele ba alaba, ba li, “Ki libita la mupolofita ya n'a zwa kwa Juda, mi a t'o polofita zona lika ze z'o til'o eza kwa katala.”
2KI.23.18	Josiasi a laela, a li, “Mu li siye cwalo. Masapo a hae a si ke a zwiswa.”
2KI.23.18	Cwale masapo a hae h'a si ka zwisiwa, mane nihaili a mupolofita ya n'a zwa kwa Samaria.
2KI.23.19	Mwa minzi kaufela ya Isilaele Mulena Josiasi a shandaula libaka kaufela za lisebelezo za sihedeni ze ne yahilwe ki malena ba Isilaele, ba ba ne ba shangumuzi buhali bwa Muñ'a Bupilo. A tuba tutala to sina mw'a n'a ezelize mwa Betele. 
2KI.23.20	A bulaela baprisita ba bahedeni kaufela fa tutala to ne ba sebelezanga ku tona, mi a ciseza masapo a batu fa katala ka kañwi ni ka kañwi. Cwale a kutela kwa Jerusalema.
2KI.23.21	Mulena Josiasi a laela batu ku eza Mukiti wa Paseka ili ku kuteka Muñ'a Bupilo, Mulimu wa bona, sina mo ne ku ñolezwi mwa Buka ya Bulikani ye n'e fumanwi mwa Tempele. 
2KI.23.22	Ha ku si ka ba ni Mukiti wa Paseka, o kile wa swana ni ona kwa butuna, kwa mikiti kaufela ye n'e ezizwe ki malena ba Isilaele kamba ba Juda, ku kalela fa nako ya puso ya baatuli. 
2KI.23.23	Cwale kwa mafelelezo, mwa silimo sa bulishumi ka ze supile ni si li siñwi sa puso ya Josiasi, Paseka ya ezezwa mwa Jerusalema.
2KI.23.24	Ka ku tiisa milao ye n'e ñozwi mwa buka ye n'e kile ya fumanwa mwa Tempele ki Hilikia muprisita yo muhulu, Mulena Josiasi a zwisa mwa Jerusalema ni mwa Juda kaufela batu ba ba bulela ni ba ba shwile, banuhi, milimu ya mwa mandu, maswaniso ni linto ze ñwi kaufela ze amana ni bulapeli bwa sihedeni. 
2KI.23.25	Ne ku si ka ba kale ni mulena yo muñwi ya n'a swana ni yena, ili ya n'a sebelelize Muñ'a Bupilo ka pilu, ka ngana, ni ka maata a hae kamukana, ni ka ku latelela Mulao wa Mushe cwalo. Hape, mwamulaho a hae, ha ku si ka ba ni mulena ya kile a swana ni yena.
2KI.23.26	Kono buhali bo bu sabisa bwa Muñ'a Bupilo bwa tahela Juda ka z'a n'a ezize Mulena Manase, mi mane ni ka nako ye ha bu si ka fela. 
2KI.23.27	Muñ'a Bupilo a li, “Ni ta eza Juda sina mo ne ni ezelize Isilaele. Ni ta zwisa batu ba Juda fapil'a ka, mi ni ta ñala Jerusalema munzi o n'e ni iketezi, mane ni yona Tempele cwalo, ili sona sibaka se ne ni ize ki hona mo ni ka na ni lapelelwanga.”
2KI.23.28	Lika ze ñwi kaufela z'a ezize Mulena Josiasi li ñozwi mwa buka ya Litaba za Malena ba Juda. 
2KI.23.29	Josiasi ha n'a sa li mulena, Mulena Neko wa Egepita a tisa mpi kwa Nuka ya Yuferati ku t'o tusa mulena wa Asiria. Cwale Mulena Josiasi a lika ku hanisa mpi yeo ya Egepita kwa Megido, kono a bulaiwa mwa ndwa. 
2KI.23.30	Manduna ba hae ba beya situpu mwa koloi, mi ba si kutiseza kwa Jerusalema, ko si il'o bulukwa mwa mabita a bulena.
2KI.23.30	Batu ba Juda ba keta Joakazi, mwan'a Josiasi, mi ba mu yolisa fa bulena.
2KI.23.31	Joakazi a ba mulena wa Juda a nz'a na ni lilimo ze mashumi a mabeli ka ze talu, mi a busa mwa Jerusalema likweli ze talu. M'ahe n'e li Hamutali, mwan'a Jeremia wa mwa munzi wa Libina. 
2KI.23.32	A foseza Muñ'a Bupilo ka ku latelela mitala ya bo kukw'a hae. 
2KI.23.33	Puso ya hae ya fela ha s'a hapiwa ki Mulena Neko wa Egepita mwa Ribila, ili mwa naha ya Hamati, mi a lifisa Juda likilo ze likiti ze talu ka mianda ye mine za silivela ni ze mashumi a malalu ka ze ne za gauda. 
2KI.23.34	 Mulena Neko a beya Eliakimi, mwan'a Josiasi, fa bulena bwa Juda ku yola Josiasi, mi a mu beya libizo la Jojakimi. Joakazi a iswa kwa Egepita ki Mulena Neko, mi a y'o shwela kwateñi.
2KI.23.35	Mulena Jojakimi a telisa batu, ka ku ya ka mo ne ba fumezi, ili kuli a kone ku fumana mali a n'a tokwahala ku lifa mutelo o n'o batiwa ku mulena wa Egepita.
2KI.23.36	 Jojakimi a ba mulena wa Juda a nz'a na ni lilimo ze mashumi a mabeli ka ze ketalizoho, mi a busa mwa Jerusalema lilimo ze lishumi ka si li siñwi. M'ahe n'e li Zebida, mwan'a Pedaya wa mwa munzi wa Ruma. 
2KI.23.37	Jojakimi a foseza Muñ'a Bupilo ka ku latelela mutala wa bo kukw'a hae.
2KI.24.1	 Jojakimi ha n'a li mulena, Nebukadenezare, mulena wa Babilona, a lwanisa Juda, mi a hapeleza Jojakimi ka lilimo ze talu kuli a ipeye kwatas'a hae. Jojakimi kih'a mu fetuhela. 
2KI.24.2	Muñ'a Bupilo a lumela litopa za balwani ba Mababilona, Maasiria, Mamoabi, ni Maamoni ku lwanisa Jojakimi kuli ba shandaule Juda sina mw'a n'a bulelezi Muñ'a Bupilo ka batanga ba hae, bona bapolofita. 
2KI.24.3	Nto ye ya ezahala ka taelo ya Muñ'a Bupilo ili kuli batu ba Juda ba zwiswe fapil'a hae, kabakala libi z'a n'a ezize Mulena Manase. 
2KI.24.4	Mi sihulu Muñ'a Bupilo a eza cwalo kabakala batu kaufela b'a n'a bulaile ba si na milatu. Kikabakaleo Muñ'a Bupilo n'a sa tabeli ku mu swalela.
2KI.24.5	Lika ze ñwi kaufela z'a ezize Jojakimi li ñozwi mwa buka ya Litaba za Malena ba Juda. 
2KI.24.6	Jojakimi a shwa, mi a yolwa ki mwan'a hae Jojakini.
2KI.24.7	Mulena wa Egepita ni mpi ya hae h'a si ka zwa mwa Egepita hape, kakuli mulena wa Babilona n'a s'a busa naha kaufela ye n'e li ya Egepita ku kala kwa Nuka ya Yuferati, mane ku y'o fita kwa mululwani wa kwa mutulo wa Egepita.
2KI.24.8	Jojakini a ba mulena wa Juda a nz'a na ni lilimo ze lishumi ka ze supile ni si li siñwi, mi a busa mwa Jerusalema likweli ze talu. M'ahe n'e li Nehushita, mwan'a Elinatani wa mwa Jerusalema. 
2KI.24.9	Jojakini a foseza Muñ'a Bupilo ka ku latelela mutala wa ndat'ahe.
2KI.24.10	N'e li ka nako ya puso ya hae mpi ya Mababilona, ye ne zamaiswa ki manduna ba Mulena Nebukadenezare, ha n'e kile ya t'o lwanisa Jerusalema ni ku u beya mwahali. 
2KI.24.11	Ka yona nako yeo, ha ne ba beile munzi mwahali, Nebukadenezare a taha kwa Jerusalema. 
2KI.24.12	 Mulena Jojakini hamoho ni m'ahe, bana ba hae, manduna ba hae, ni manduna ba mwa ndu ya mulena kaufela ba koza kwa Mababilona. Mwa silimo sa busupa ni si li siñwi sa puso ya Nebukadenezare a hapa Jojakini. 
2KI.24.13	A nga bufumu kaufela bwa mwa Tempele, ni bwa mwa ndu ya bulena, a bu isa kwa Babilona. Sina mw'a n'a kile a bulelela Muñ'a Bupilo, Nebukadenezare a tubaka libyana za gauda kamukana z'a n'a ezize Mulena Salumoni kuli li itusiswe mwa Tempele. 
2KI.24.14	Nebukadenezare a nga batu ba Jerusalema b'a n'a hapile, bana ba malena kaufela, ni bazamaisi kamukana. Palo ya bona ya fita fa likiti ze lishumi. A nga cwalo ni likwala mwa misebezi, hamoho ni mambuti, ku siya mwa Juda haisi feela babotana ba ba ne ba si na se siñwi.
2KI.24.15	 Nebukadenezare ya n'a hapile Jojakini a mu isa kwa Babilona, hamoho ni m'ahe, basali ba hae, manduna ni baeteleli kamukana ba Juda. 
2KI.24.16	Nebukadenezare a huhula batu ba butokwa kaufela ili ba likiti ze supile, mi a ba isa kwa Babilona. A isa ni ba ba ziba misebezi ba sikiti, hamohocwalo ni mambuti, mi kaufel'a bona n'e li banna ba ba tiile luli, ba ba swanela musebezi wa busole.
2KI.24.17	 Nebukadenezare a yolisa Matania, malum'ahe Jojakini, ku ba mulena wa Juda, mi a mu beya libizo la Zedekia.
2KI.24.18	 Zedekia a ba mulena wa Juda a nz'a na ni lilimo ze mashumi a mabeli ka si li siñwi, mi a busa mwa Jerusalema lilimo ze lishumi ka si li siñwi. M'ahe n'e li Hamutali, mwan'a Jeremia wa mwa munzi wa Libina. 
2KI.24.19	Mulena Zedekia a foseza Muñ'a Bupilo, sina mw'a n'a ezelize Mulena Jojakimi. 
2KI.24.20	 Kabakaleo Muñ'a Bupilo a nyemela hahulu batu ba Jerusalema ni Juda, mane a ba timeza.
2KI.25.1	 Zedekia a fetuhela Mulena Nebukadenezare wa Babilona. Cwale Nebukadenezare a taha ni mpi ya hae kaufela, mi a t'o lwanisa Jerusalema ka lizazi la bulishumi, ili hape mwa kweli ya bulishumi ya silimo sa busupa ni ze peli sa puso ya Zedekia. Ba toma mafulo a bona kwand'a munzi, mi ba yaha mamota ku potolosa Jerusalema kaufela. 
2KI.25.2	Cwale ba u libelela u beilwe mwahali cwalo ku fitela ka silimo sa bulishumi ka si li siñwi sa puso ya Zedekia. 
2KI.25.3	Ka lizazi la busupa ka ze peli, mwa kweli ya bune ya sona silimo seo, tala n'e s'e li ye tuna hahulu, mane batu ne ba se ba felezwi ki sico kaufela. 
2KI.25.4	 Mamota a munzi a wiswa, mi Mababilona niha ne ba beile munzi mwahali, masole ba Jerusalema kamukana ba toba busihu. Ba zwa ka munyako wa kwa neku la simu ya bulena, ba fita ka nzila ya munyako wa mwahal'a mamota a mabeli, mi cwale ba saba ba libile kwa Musindi wa Jordani. 
2KI.25.5	Kono mpi ya Babilona ya lelekisa Mulena Zedekia, mane ya y'o mu swalela mwa mabala a fakaufi ni Jeriko, mi masole ba hae kamukana ba mu sabela. 
2KI.25.6	Zedekia a iswa ku Mulena Nebukadenezare ya n'a li mwa munzi wa Ribila, mi yena a y'o mu atulela kwateñi. 
2KI.25.7	 Bana ba Zedekia ba bulaiwa, yena a nz'a ba talimezi. Nebukadenezare kih'a punya Zedekia meeto, a mu tama ka mawenge, mi a mu isa kwa Babilona.
2KI.25.8	Ka lizazi la busupa mwa kweli ya buketalizoho ya silimo sa bulishumi ka ze supile ni ze peli sa puso ya Mulena Nebukadenezare wa Babilona, Nebuzaradani muelezi wa mulena, mi ili yena muzamaisi yo muhulu wa mpi ya hae, a kena mwa Jerusalema. 
2KI.25.9	 A cisa Tempele, ndu ya bulena, ni mandu a batu ba ba kutekeha kamukana mwa Jerusalema. 
2KI.25.10	Masole ba hae ba lutulula mamota a munzi. 
2KI.25.11	Cwale Nebuzaradani a nga batu ba ba ne ba siyezi mwa munzi, likwala ba misebezi ba ba ne ba sa li mwateñi, ni batu kaufela ba ba ne ba tobezi ku Mababilona. 
2KI.25.12	Kono mwa Juda a siya ba bañwi ba ba ne ba li babotana, ili ba ba ne ba si na se siñwi, mi a ba fa musebezi mwa masimu a likota za veine ni mwa masimu a mañwi.
2KI.25.13	 Mababilona ba lobaka misumo ya kopa ni lipahekelo ze n'e li mwa Tempele, hamohocwalo ni tanga ye tuna ya kopa, mi ba isa kopa yeo kaufela kwa Babilona. 
2KI.25.14	 Hape ba nga mafocolo ni mañetana a ku olelisa mulola fa katala. Ba nga cwalo ni zona lisebeliso ze ne itusiswa kwa ku paheka lilampi, mikeke ye n'e lotisezwanga mali a zwa kwa litabelo, mikeke ye n'e sebeliswa kwa ku ciseza insense, ni libyana ze ñwi za kopa ze n'e belekiswa kwa misebezi ya mwa Tempele. 
2KI.25.15	Ba nga lika kamukana ze n'e ezizwe ka gauda ni silivela, hamoho ni mikeke ye minyanyani ya kwiti, ni mañetana a ku yakela mulilo. 
2KI.25.16	Ne ku sa konahali ku ziba bukiti bwa kopa ya misumo, ya tanga ye tuna ni ya mapahekelo a lilampi, ili lika ze n'e ezelizwe Tempele ki Mulena Salumoni. 
2KI.25.17	Misumo ye mibeli ne i swanelela. O muñwi ni o muñwi n'o likana ni mapeka a supile ka a mabeli. Litoho za yona za kopa ne li likana ni lipeka ni licika kwa butelele. Litoho za misumo yeo ne li kabisizwe ka likabisa za lutingo lwa kopa mo ne ku na ni maswaniso a ligaraneti.
2KI.25.18	Ka ku ekeza ku zeo, Nebuzaradani, muzamaisi yo muhulu wa mpi, a swala Seraya muprisita yo muhulu, Zefania muprisita ya mu tatama, ni manduna ba bañwi ba balalu ba mwa Tempele. 
2KI.25.19	Mwa munzi a nga munna ya n'a li muzamaisi wa mpi, ni baelezi ba mulena ba ketalizoho ba ba ne ba sa li mwa munzi. A nga cwalo ni muñoli wa muzamaisi wa mpi, ya n'a buluka libuka za mabizo a masole, ni banna ba bañwi ba mashumi a silezi. 
2KI.25.20	Nebuzaradani a ba isa ku mulena wa Babilona ya n'a li mwa munzi wa Ribila. 
2KI.25.21	Kwateñi mwa naha ya Hamati mulena a ba nyandisa hahulu, mi a ba bulaya.
2KI.25.21	Ki hona mo ne ba zwiselizwe batu ba Juda mwa naha ya habo bona ku iswa mwa butanga.
2KI.25.22	Nebukadenezare, mulena wa Babilona, a keta Gedalia mwan'a Akikami, ili muikuly'a Shafani, ku ba mubusisi yo muhulu wa naha ya Juda. A mu fa ku zamaisa batu kamukana ba ba ne ba si ka iswa kwa Babilona. 
2KI.25.23	Cwale manduna ni masole ba Juda ba ba ne ba si ka koza ha ba utwa cwalo, ba y'o katanyeza Gedalia kwa Mizipa. Manduna ba, n'e li bo Ishimaele mwan'a Netania, Johanani mwan'a Karea, Seraya mwan'a Tanumeti wa mwa munzi wa Netofa, ni Jaazania wa mwa Maaka. 
2KI.25.24	 Gedalia a ba tiisa lipilu, a li, “Mu si ke mwa saba manduna ba Mababilona. Mu yahe mwa naha mo, mu sebeleze mulena wa Babilona, mi cwale lika kaufela li ta mi bela bunolo.”
2KI.25.25	 Kono mwa kweli ya busupa ya silimo seo, Ishimaele mwan'a Netania, ili muikuly'a Elishama, ya n'a li wa mba ya bulena, a ya kwa Mizipa a na ni banna ba lishumi. A y'o lwanisa Gedalia, mi a mu bulaya. Hape a bulaya Maisilaele ni Mababilona ba ba ne ba inzi ni yena. 
2KI.25.26	 Cwale Maisilaele kaufela, bafumi ni babotana, hamoho ni bazamaisi ba mpi, ba zwa mi ba ya kwa Egepita kakuli ne ba saba Mababilona.
2KI.25.27	Mwa silimo s'a n'a yolile Evili-Merodaki ku ba mulena wa Babilona, a bonisa musa wa hae ku Mulena Jojakini wa Juda ka ku mu lukulula mwa tolongo. Taba yeo ya ezahala ka lizazi la bumashumi a mabeli ka a supile mwa kweli ya bulishumi ka ze peli ya silimo sa bulishumi a malalu ka ze supile ku zwa f'a n'a hapezwi Jojakini ni ku beiwa mwa tolongo. 
2KI.25.28	Evili-Merodaki a mu eza ka musa, mi a mu fa situlo se si kutekeha ku fita za malena ba bañwi ba ba ne ba hapilwe ni yena mwa Babilona. 
2KI.25.29	Cwale Jojakini a lumelelwa ku tubula liapalo za hae za mwa tolongo, ku apala li sili, ni ku y'o canga ni mulena mwa bupilo bwa hae kaufela. 
2KI.25.30	Fahalimw'a zeo mane n'a fiwanga ni mali a ku itusisa ka zazi ni zazi.
1CH.1.1	Adama a pepa Seta, Seta a pepa Enoshi, mi Enoshi a pepa Kenani. 
1CH.1.2	Kenani a pepa Mahalalele, mi Mahalalele a pepa Jaredi. 
1CH.1.3	Jaredi a pepa Enoke, Enoke a pepa Metusela, mi Metusela a pepa Lameke. 
1CH.1.4	Lameke a pepa Nuwe, mi Nuwe a pepa Sema, Kama ni Jafeta.
1CH.1.5	Bana ba Jafeta, ili bo Gomere, Magogo, Madai, Javani, Tubali, Mesheki ni Tirasi, n'e li bona bo kukw'a batu ba ba ishikula ka mabizo a bona. 
1CH.1.6	Bana ba Gomere n'e li bo Ashikenazi, Difati ni Togarema. 
1CH.1.7	Bana ba Javani n'e li bo Elisha, Tareshishi, Kitimi ni Rodanimi.
1CH.1.8	Bana ba Kama, ili bo Kushi, Miziraimi, Puti ni Kanana, n'e li bona bo kukw'a batu ba ba ishikula ka mabizo a bona. 
1CH.1.9	Bana ba Kushi n'e li bo Saba, Havila, Sabita, Raama ni Sabiteka. Haili bana ba Raama n'e li bo Seba ni Dedani. 
1CH.1.10	Kushi n'a na ni mwana ya n'a bizwa Nimirodi, ya kile a ba yena ndwalume wa pili mwa lifasi. 
1CH.1.11	Bana ba Miziraimi n'e li bo Maludimi, Maanamimi, Malehabimi ni Manafutuhimi, 
1CH.1.12	Mapaturusimi, Makasuluhimi ni Makafetorimi fo ne ku simuluhile Mafilisita. 
1CH.1.13	Kanana a pepa Sidoni, mweli wa hae, ni Heti. Bao n'e li bona bo kukw'a batu ba ba ishikula ka mabizo a bona. 
1CH.1.14	Kanana n'e li yena hape ya n'a simuluzi Majebusi, Maamori, Magirigashi, 
1CH.1.15	Mahivi, Maariki, Masini, 
1CH.1.16	Maarivadi, Mazemari ni Mahamati.
1CH.1.17	Bana ba Sema n'e li Elami, Ashuri, Aripakasadi, Ludi, Arami, Uzi, Huli, Geteri ni Mesheki. Bao n'e li bona bo kukw'a batu ba ba ishikula ka mabizo a bona. 
1CH.1.18	Aripakasadi a pepa Shela, mi Shela a pepa Hebere. 
1CH.1.19	Hebere a pepa bana ba babeli. Yo muñwi a bizwa Pelegi kakuli ka nako ya hae batu ba lifasi ne ba kauhani, mi yo muñwi a bizwa Joketani. 
1CH.1.20	Bana ba Joketani n'e li bo Alimodadi, Shelefe, Hazaramaveti, Jera, 
1CH.1.21	Adorami, Uzali, Dikila, 
1CH.1.22	Ebali, Abimaele, Sheba, 
1CH.1.23	Ofiri, Havila ni Joababi.
1CH.1.24	Lusika lwa bona kaufela ku kalela ku Sema ku t'o fita ku Abrame ne lu li cwana: ki Sema, Aripakasadi, Shela, 
1CH.1.25	Hebere, Pelegi, Reu, 
1CH.1.26	Serugi, Nakori, Tera 
1CH.1.27	ni Abrame, yena Abrahama.
1CH.1.28	Abrahama n'a na ni bana ba babeli, ili bo Isaka ni Ishimaele. 
1CH.1.29	Bana ba Ishimaele ba ba, bona, litoho za masika a lishumi ka a mabeli. Mabizo a bona n'e li Nebajoti ili yena mweli wa Ishimaele, Kedare, Adibele, Mibisami, 
1CH.1.30	Mishima, Duma, Masa, Hadadi, Tema, 
1CH.1.31	Jeturi, Nafishi, ni Kedima.
1CH.1.32	Abrahama n'a na ni siendi ya n'a bizwa Ketura, mi ku yena kwa pepwa bana ba silezi, ili bo Zimirani, Jokeshani, Medani, Midiani, Jishibaka ni Shuwa. Jokeshani a ba ni bana ba babeli, ili bo Sheba ni Dedani. 
1CH.1.33	Midiani a ba ni bana ba ketalizoho, ili bo Efa, Efere, Hanoki, Abida ni Elidaa.
1CH.1.34	Isaka, mwan'a Abrahama, n'a na ni bana ba babeli, ili bo Isau ni Isilaele. 
1CH.1.35	Bana ba Isau n'e li bo Elifazi, Reuele, Jeushu, Jalamu, ni Kora. 
1CH.1.36	Elifazi a ba kukw'a masika a bo Temani, Omare, Zefi, Gatama, Kenazi, Timina, ni Amaleke. 
1CH.1.37	Mi Reuele a ba kukw'a masika a bo Nahati, Zera, Shamaha ni Miza.
1CH.1.38	Bañi ba naha ya Edomo ne ba simuluha kwa bana ba Seiri, ili bo Lotani, Shobali, Zibioni, Ana, Dishoni, Ezeri ni Dishani. 
1CH.1.39	Lotani n'a li kukw'a ba mishiku ya Hori ni Homani, mi kaizel'a hae n'a bizwa Timina. 
1CH.1.40	Shobali n'a li kukw'a mishiku ya Alijani, Manahati, Ebali, Shefi, ni Onami. Zibioni n'a na ni bana ba babeli, ili bo Aiya ni Ana. 
1CH.1.41	Ana a pepa Dishoni, mi Dishoni yo n'e li yena ya n'a li kukw'a mishiku ya Hamirani, Eshibani, Jitirami ni Kerani. 
1CH.1.42	Ezeri n'a li kukw'a mishiku ya Bilihani, Zaavani, ni Jakani. Wa mafelelezo, yena Dishani, n'a li kukw'a mishiku ya Uzi ni Arani.
1CH.1.43	Malena ba ba tatama ki bona ba ba busize naha ya Edomo ka nako ye ne ku si ka ba kale malena mwa Isilaele.
1CH.1.43	Bela mwan'a Beori n'a zwa mwa Dinaba.
1CH.1.44	Jobabi mwan'a Zera n'a zwa mwa Bozira.
1CH.1.45	Hushamu n'a zwa mwa naha ya Temani.
1CH.1.46	Hadadi mwan'a Bedadi n'a zwa
1CH.1.46	mwa Aviti mi n'e li yena ya n'a tuzi
1CH.1.46	Mamidiani mwa ndwa,
1CH.1.46	ili mwa naha ya Moabi.
1CH.1.47	Samila n'a zwa mwa Masareka.
1CH.1.48	Shaule n'a zwa mwa Rehoboto,
1CH.1.48	kwa munanga wa nuka.
1CH.1.49	Baale-Hanani mwan'a Akibori n'a mu yolile.
1CH.1.50	Wa mafelelezo n'a li Hadadi wa kwa Pai.
1CH.1.50	Musal'a hae n'e li Mehetabele,
1CH.1.50	mwan'a Mataredi ni muikulu wa Mezahabi.
1CH.1.51	Hadadi ha s'a shwile, naha ya Edomo ya buswa ki manduna ba, ili bo Timina, Aliya, Jetete, 
1CH.1.52	Oholibama, Ela, Pinoni, 
1CH.1.53	Kenazi, Temani, Mibizare, 
1CH.1.54	Mazadiele ni Irami.
1CH.2.1	Isilaele n'a na ni bana ba lishumi ka ba babeli ili bo Rubeni, Simioni, Livi, Juda, Isakare, Zebuloni, 
1CH.2.2	Dani, Josefa, Benjamine, Nafetali, Gadi ni Asere.
1CH.2.3	Juda n'a na ni bana ba ketalizoho. Ku musal'a hae, mwan'a Shuwa wa Mukanana, n'a na ni bana ba balalu, ili bo Ere, Onani ni Shela. Mwan'a hae wa mweli, yena Ere, n'a li ya maswe hahulu, mane Muñ'a Bupilo a ba a mu bulaya. 
1CH.2.4	Juda a ba ni bana ba babeli ba ku pepa ku mukwenyan'a hae Tamare ili bo Perezi ni Zera.
1CH.2.5	Perezi n'a na ni bana ba babeli, ili bo Hezironi ni Hamule. 
1CH.2.6	Zera, munyan'a hae, n'a na ni ba ketalizoho, ili bo Zimiri, Etani, Hemani, Kalukoli ni Dara. 
1CH.2.7	 Karami a pepa Akari, yena ya n'a kile a zieza batu ba Isilaele ka ku nga tutu ye n'e beezwi Mulimu, mi ili ye n'e lukela kuli i sinyiwe.
1CH.2.8	Etani n'a na ni mwana a li muñwi, yena Azaria.
1CH.2.9	Hezironi a pepa bana ba balalu, ili bo Jerameele, Rami ni Kalebu.
1CH.2.10	Mba ya Rami, ku kalela ku yena ku y'o fita ku Jese, n'e li Rami, Aminadabi, Nashoni ili mutu ya n'a zibahala hahulu mwa lusika lwa Juda, 
1CH.2.11	Saluma, Boazi, 
1CH.2.12	Obedi, ni Jese.
1CH.2.13	Jese n'a na ni bana ba supile. Mweli n'e li Eliabi. Eliabi a tatamwa ki Abinadabi, Shimea, 
1CH.2.14	Netanele, Radai, 
1CH.2.15	Ozemu ni Davida. 
1CH.2.16	Hape n'a na ni bana ba basizana ba babeli, ili Zeruya ni Abigaili.
1CH.2.16	Mwan'a Jese wa musizana Zeruya n'a na ni bana ba bashimani ba balalu, ili bo Abishai, Joabi ni Azaele. 
1CH.2.17	Abigaili, mwan'a hae yo muñwi wa musizana, a nyalwa ki Jetere muikulu wa Ishimaele, mi ba pepa mwana wa mushimani ya n'a bizwa Amasa.
1CH.2.18	Kalebu mwan'a Hezironi a nyala Azuba, mi a pepa musizana ya n'a bizwa Jeriota. A ba ni bana ba balalu, ili bo Jeshere, Shobaba ni Aridoni. 
1CH.2.19	Mwamulaho a lifu la Azuba, Kalebu a nyala Eferata, mi ba ba ni mwana ya n'a bizwa Huri. 
1CH.2.20	Huri a pepa Uri, mi ni yena Uri a pepa Bezalele.
1CH.2.21	Hezironi ha s'a na ni lilimo ze mashumi a silezi a nyala mwan'a Makiri, kaizel'a Giliadi. Ba pepa mwana ya n'a bizwa Segubu. 
1CH.2.22	Segubu a pepa Jairi. Jairi yo a busa minzi ye mashumi a mabeli ni ye milalu mwa naha ya Giliadi. 
1CH.2.23	Kono mibuso ya Geshuri ni Arami ya hapa minzi ye mashumi a silezi hona mo, ku ngelela ni mafulo a Jairi ni Kenati ni minzi ye fakaufi cwalo. Batu kaufela ba ba ne ba yahile mo, n'e li baikulu ba Makiri, ndat'ahe Giliadi. 
1CH.2.24	Hezironi ha s'a shwile, mwan'a hae, yena Kalebu, a nyala Eferata mbelwa wa ndat'ahe. Ba pepa Ashuri, ili yena ya tomile munzi wa Tekoa.
1CH.2.25	Jerameele, mweli wa Hezironi, a ba ni bana ba ketalizoho. Yo muhulu ku bona n'e li Rami, mi ba bañwi n'e li bo Buna, Oreni, Ozemu, ni Akija. 
1CH.2.26	Jerameele n'a na ni musali wa bubeli ya n'a bizwa Atara, mi ba pepa Onami. 
1CH.2.27	Rami, mweli wa Jerameele, a pepa bana ba balalu, ili bo Maazi, Jamine ni Ekere. 
1CH.2.28	Onami a pepa bana ba babeli, ili bo Shamai ni Jada. Shamai ni yena a ba ni bana ba babeli, ili bo Nadabi ni Abishuri.
1CH.2.29	Abishuri a nyala musali ya n'a bizwa Abihaili, mi ba pepa bana ba babeli ili bo Akabani ni Molida. 
1CH.2.30	Nadabi, muhulwan'a Abishuri, a pepa bana ba babeli ili bo Seledi ni Apaimi, kono Seledi a shwa a si ka pepa kale. 
1CH.2.31	Apaimi a pepa Jishi, Jishi a pepa Sheshani, mi Sheshani a pepa Akalai.
1CH.2.32	Jada munyan'a Shamai a pepa bana ba babeli, illi bo Jetere ni Jonatani, kono Jetere a shwa a si ka ba ni bana. 
1CH.2.33	Jonatani yena a pepa ba babeli, ili bo Peleti ni Zaza. Bao kaufela n'e li baikulu ba Jerameele.
1CH.2.34	Sheshani n'a si na bana ba bashimani, haisi ba basizana feela. N'a na ni mubeleki wa Muegepita ya n'a bizwa Jaraha. 
1CH.2.35	Sheshani kiha s'a nyalisa mwan'a hae yo muñwi ku Jaraha. Ba pepa mwana ya n'a bizwa Atai. 
1CH.2.36	Ba, ki bona baikulu ba Atai: Natani, Zabadi, 
1CH.2.37	Efilali, Obedi, 
1CH.2.38	Jehu, Azaria, 
1CH.2.39	Helezi, Eliasa, 
1CH.2.40	Sisimai, Shalume, 
1CH.2.41	Jekamia ni Elishama.
1CH.2.42	Mweli wa Kalebu munyan'a Jerameele n'a bizwa Mesha. Mesha yo a pepa Zifi, Zifi a pepa Maresha, mi Maresha a pepa Heberoni. 
1CH.2.43	Heberoni a pepa bana ba bane, ili bo Kora, Tapuwa, Rekema ni Shema. 
1CH.2.44	Shema a pepa Rahama, ya n'a pepile Jorokeami. Rekema munyan'a Shema a pepa Shamai. 
1CH.2.45	Shamai ni yena n'a pepile Maoni, mi Maoni a pepa Beti-Zuri.
1CH.2.46	Siendi sa Kalebu, ya n'a bizwa Efa, a pepa ni yena bana ba balalu, ili bo Harani, Moza ni Gazezi. Harani ni yena n'a na ni mwana ya n'a bizwa Gazezi.
1CH.2.47	Mutu ya n'a bizwa Jadai a ba ni bana ba silezi, ili bo Regemu, Jotami, Geshani, Peleti, Efa ni Shafi.
1CH.2.48	Kalebu hape n'a na ni siendi se siñwi, ya n'a bizwa Maaka, mi ku yena a pepa bana ba babeli, ili bo Sheberi ni Tirana. 
1CH.2.49	Mwamulaho, yena musali yo a ba ni bana ba babeli hape, ili bo Shafi ya tomile munzi wa Madimana ni Sheva ya tomile minzi ya Makebena ni Gibia.
1CH.2.49	Kalebu hape a ba ni mwana wa musizana ya n'a bizwa Akisa.
1CH.2.50	Ba ba tatama, ni bona ki bona baikulu ba Kalebu.
1CH.2.50	Mweli wa Kalebu, wa ku musal'a hae Eferata, n'e li Huri. Kwa bana ba Huri, Shobali a toma munzi wa Jearimi. 
1CH.2.51	Saluma, mwan'a hae, a toma Betelehema, mi Heferi a toma Beti-Gederi.
1CH.2.52	Shobali, mutomi wa munzi wa Jearimi, n'e li kukw'a bana ba Haroe, ili kalulo ya ba ba yahile mwa Menuhota. 
1CH.2.53	Mi n'e li kukw'a mishiku ya ba ba yahile mwa minzi ya Jearimi, ili Maitiri, Maputi, Mashumati ni Mamishirai. Batu ba Zora ni Eshitaoli ba simuluhile ku yona mishiku yeo.
1CH.2.54	Saluma, yena mutomi wa Betelehema, n'a li kukw'a batu ba Netofati, ba Atarota-Beti-Joabi ni ba Zori, be n'e li ba bañwi ba mishiku ye mibeli yeo mwa Manehati.
1CH.2.55	Batu ba mishiku ye tatama, ya likwala kwa ku ñola ni ku kopisa muñolo, ne ba yahile mwa munzi wa Jabezi, ili Matirati, Mashimati, ni Masukati. Ne ba li Makeni ba ba ne ba nyalani ni Marekabi.
1CH.3.1	Wo, ki ona mukoloko wa bana ba Davida b'a n'a pepile a sa li kwa Heberoni, ka ku tatamana kwa bona.
1CH.3.1	Aminoni n'a pepilwe ku Aminoni
1CH.3.1	wa kwa Jizireele.
1CH.3.1	Daniele n'a pepilwe ki Abigaili
1CH.3.1	wa kwa Karimele.
1CH.3.2	Abisalomi n'a pepilwe ku Maaka,
1CH.3.2	mwan'a mulena Tarimai wa kwa Geshuri.
1CH.3.2	Adonija n'a pepilwe ku Hagiti.
1CH.3.3	Shefatia n'a pepilwe ku Abitali.
1CH.3.4	 Ba silezi bao kaufela ba pepezwi kwa Heberoni mwa lilimo ze supile ni likweli ze silezi z'a busize kwateñi Davida.
1CH.3.4	U busize lilimo ze mashumi a malalu ka ze talu mwa Jerusalema. 
1CH.3.5	 Moo, u pepile bana ba bañata.
1CH.3.5	Musal'a hae Beti-Shuwa, mwan'a Amiele, u mu pepezi bana ba bane, ili bo Shimea, Shobabi, Natani, ni Salumoni.
1CH.3.6	N'a na ni bana ba bañwi ba supile ka ba babeli ili bo Ibare, Elishama, Elifeleti, 
1CH.3.7	Noga, Nefegi, Jafia, 
1CH.3.8	Elishama, Eliada ni Elifeleti. 
1CH.3.9	Fahalimw'a bana bao kaufela Davida n'a sa na ni bana kwa liendi za hae. Hape n'a na ni mwana wa musizana ya n'a bizwa Tamare.
1CH.3.10	Wo ki ona mukoloko wa baikulu ba Mulena Salumoni, ili Salumoni, Roboami, Abija, Asa, Josafati, 
1CH.3.11	Jehorami, Akazia, Joasi, 
1CH.3.12	Amazia, Azaria, Jotami, 
1CH.3.13	Akazi, Ezekiasi, Manase, 
1CH.3.14	Amoni ni Josiasi. 
1CH.3.15	Josiasi n'a na ni bana ba bane, ili bo Jokanani, Jojakimi, Zedekia, ni Shalume. 
1CH.3.16	Jojakimi n'a na ni bana ba babeli, ili bo Jekonia ne Zedekia.
1CH.3.17	Ba ki bona baikulu ba Mulena Jekonia, ya n'a hapilwe ki Mababilona. Jekonia n'a na ni bana ba supile, ili bo Salatiele, 
1CH.3.18	Malikirami, Pedaya, Shenazari, Jekamia, Hoshami ni Nedabia. 
1CH.3.19	Pedaya n'a na ni bana ba babeli, ili bo Zerubabele ni Shimei. Zerubabele a pepa bana ba babeli, ili bo Meshulami ni Hanania, ni kaizel'a bona Shelomiti. 
1CH.3.20	N'a na ni bana ba hape ba ketalizoho, ili bo Hashubu, Oheli, Berekia, Hasadia ni Jushaba-Hesedi.
1CH.3.21	Hanania n'a na ni bana ba babeli, ili bo Pelatia ni Esaya. Esaya a pepa Sefaya, ya pepile Arinani, yena ndat'ahe Obadia, ya til'o pepa Shekania. 
1CH.3.22	Shekania a pepa mwana a li muñwi ili Shemaya, mi Shemaya a pepa ba ketalizoho, ili bo Atushi, Jigali, Baria, Nearia ni Shafati. 
1CH.3.23	Neria a ba ni bana ba balalu bo Elioenai, Ezekiasi ni Azirikami. 
1CH.3.24	Elioenai a pepa ba supile, ili bo Hodavia, Eliashibi, Pelaya, Akubu, Johanani, Delaya ni Anani.
1CH.4.1	Ba, ki bona baikulu ba bañwi ba Juda, ili bo Perezi, Hezironi, Karami, Huri ni Shobali. 
1CH.4.2	Shobali a pepa Reaya, ya n'a pepile Jahati, Jahati yena ndat'ahe Ahumai ni Lahadi ili bo kukw'a batu ba ba ne ba yahile mwa Zora.
1CH.4.3	Etami a pepa ba balalu ili bo Jezireele, Ishimi ni Idibashi, mi musizana a li muñwi feela, Hazeleliponi. Huri n'a na ni bana ba balalu, ili bo Etami, Penuele ni Ezeri. 
1CH.4.4	Penuele a toma munzi wa Gedori, mi Ezeri a toma wa Husha. Huri n'e li yena mweli ku m'ahe Eferata, mi baikulu ba hae n'e li bona ba ba ne ba tomile munzi wa Betelehema.
1CH.4.5	Ashuri, ya n'a tomile munzi wa Tekoa, n'a na ni basali ba babeli, ili bo Hela ni Naara. 
1CH.4.6	Ku Naara a pepa bana ba bane, ili bo Ahuzami, Heferi, Temeni ni Ahashitari. 
1CH.4.7	Ku Hela, Ashuri a pepa bana ba balalu, ili bo Zereti, Izare ni Etinani.
1CH.4.8	Akozi a pepa Anubu ni Zobeba ni kukw'a ba mishiku ye simuluhile ku Aharihele mwan'a Harumi.
1CH.4.9	Ne ku na ni mutu ya n'a bizwa Jabezi, ili mutu ya n'a kutekiwa hahulu ki ba mba ya habo. M'ahe n'a mu beile libizo la Jabezi kakuli n'a mu utwisize butuku hahulu h'a pepiwa. 
1CH.4.10	Jabezi a lapela ku Mulimu wa Isilaele, a li, “Mulimu, u ni fuyaule, mi u ni fe naha ye tuna. U be ni na, mi u ni pimise kwa lika kaufela ze bata ku ni holofaza kamba ku ni utwisa butuku.” Cwale Mulimu a mu fa s'a n'a kupile.
1CH.4.11	Kalebu, mwanahabo Shuha, a pepa Mehiri. Mehiri a pepa Eshitoni. 
1CH.4.12	Yena ya n'a na ni bana ba balalu, ili bo Beti-Rafa, Pasea, ni Tehina. Tehina n'e li yena ndat'ahe Irinahashi. Baikulu ba batu bao ne ba yahile mwa Reka.
1CH.4.13	Kenazi a pepa bana ba babeli, ili bo Otiniele ni Seraya. Otiniele ni yena a pepa ba babeli, ili bo Hatati ni Meonotai. 
1CH.4.14	Meonotai a pepa Ofira.
1CH.4.14	Seraya yena a pepa Joabi ya n'a tomile Geharashimi, kikuli Musindi wa Likwala.
1CH.4.15	Kalebu mwan'a Jefune a ba ni bana ba balalu ili bo Iru, Ela ni Naami. Ela n'e li yena ndat'ahe Kenazi.
1CH.4.16	Jahalele a pepa bana ba bane, ili bo Zifi, Zifa, Tiria ni Asarele.
1CH.4.17	Ezira n'a na ni bana ba bane, ili bo Jetere, Meredi, Efere, ni Jaloni. Meredi a nyala Bitia, mukwae wa mulena wa Egepita, mi ba pepa musizana, yena Miriame, ni bashimani ba babeli, bo Shamai ni Ishiba. Ishiba yo ki yena ya n'a tomile munzi wa Eshitemwa. 
1CH.4.18	Hape Meredi ni yena a nyala musali wa kwa lusika lwa Juda, mi ba pepa bana ba balalu, ili bo Jeredi ya n'a tomile munzi wa Gedori, Hebere ya n'a tomile munzi wa Soko, ni Jekutiele ya n'a tomile munzi wa Zanoa.
1CH.4.19	Hodia a nyala kaizel'a Nahami. Baikulu ba bona ba kalile mushiku wa Garimi, ba ba ne ba yahile mwa munzi wa Keila, ni mushiku wa Maakati ba ba ne ba yahile mwa munzi wa Eshitemwa.
1CH.4.20	Shimoni n'a na ni bana ba bane, ili bo Amnoni, Rina, Beni-Hanani ni Tilani.
1CH.4.20	Ishi a pepa bana ba babeli, ili bo Zoheti ni Beni-Zoheti.
1CH.4.21	Shela, yena, n'e li yo muñwi wa bana ba Juda. Baikulu ba hae ne ba kopanyeleza ni Ere ya n'a tomile munzi wa Leka, ni Laada ya n'a tomile munzi wa Mareshi ili batu ba mushiku wa baoti ba bwanda bwa line ba ba ne ba yahile mwa munzi wa Ashabea. 
1CH.4.22	Baikulu ba bañwi n'e li Jokimi ni batu ba ba ne ba yahile mwa munzi wa Kozeba, hamohocwalo ni Joasi ni Sarafi ba ba ne ba nyezi basali ba Moabi, mi ku zwa foo ba kutela kwa Betelehema. Zeo ki litaba za kale-kale. 
1CH.4.23	Batu bao n'a li babupi ba mulena, mi ne ba pila mwa minzi ya Netaimi ni Gedera.
1CH.4.24	Simioni a pepa bana ba ketalizoho, ili bo Nemuele, Jamini, Jaribi, Zera ni Saule. 
1CH.4.25	Saule a pepa Shalume, Shalume a pepa Mibisami, mi Mibisami yena a pepa Mishima. 
1CH.4.26	Cwale ku kalela ku Mishima, lusika lwa taha cwalo mane ku t'o fita ku bo Hamuele, Zakuri, ni Shimei. 
1CH.4.27	Shimei a pepa bashimani ba lishumi ka ba silezi ni basizana ba silezi, kono banabahabo ne ba si ka pepa hahulu, mi lusika lwa Simioni ne lu si ka hula sina mo ne lu hulezi lwa Juda.
1CH.4.28	 Ku t'o fita kwa nako ya Mulena Davida, ne ba yahile mwa minzi ye: Beeresheba, Molada, Hazari-Shuwali, 
1CH.4.29	Biluha, Ezema, Tolada, 
1CH.4.30	Betuele, Horimi, Zikilagi, 
1CH.4.31	Beti-Marakaboti, Hazari-Susimi, Beti-Biri ni Shaaraimi. 
1CH.4.32	Ne ba yahile hape mwa minzi ye miñwi i ketalizoho, ili Etami, Aini, Rimoni, Tokeni, ni Ashani, 
1CH.4.33	ni minzi ya sifukambanda cwalo mane ku y'o fita kwa munzi wa Baale ili kwa mboela wa wiko. Ze, ki zona litaba ze ne ba bulukile bakeñisa limba za bona ni libaka mo ne ba yahanga.
1CH.4.34	Batu bao ba ba tatama n'e li bona litoho za mishuku ya bona, ili,
1CH.4.34	Mishobabi, Jameleki, Josha mwan'a Amazia,
1CH.4.35	Joele, Jehu mwan'a Joshibiya ya n'a pepilwe ki Seraya mwan'a Asiele,
1CH.4.36	Elioenai, Jaakoba, Jeshohaya,
1CH.4.36	Asaya, Adiele, Jesimiele, Benaya,
1CH.4.37	Ziza mwan'a Shifi ya n'a pepilwe ki Aloni muikulu wa Jedaya, Shimiri ni Shemaya.
1CH.4.38	Batu bao n'e li bona litoho za limba za bona mi ne ba hula hahulu. 
1CH.4.39	Cwale ba hasanela kwa wiko ku sutelela kwa Gedori, mi ba fuliseza lingu za bona kwa neku la upa wa musindi fo ne ku tomilwe munzi. 
1CH.4.40	Ba fumana mafulelo a mande mwa libala le li namile, mo ku kuzize, mo ku iketile. Batu ba ba ne ba pila mwateñi pili n'e li ba lusika lwa Kama.
1CH.4.41	Ka nako ya Ezekiasi, mulena wa Juda, batu ba ba bulezwi bao ba ya kwa Gerari, mi ba y'o sinya litende ni mandu a batu ba ba ne ba yahile mwateñi. Ba leleka batu, mi bona cwale ba yaha ku yahelela, kakuli ne ku na ni mafulelo a mande a lingu za bona. 
1CH.4.42	Batu ba bañwi ba mianda i ketalizoho ba lusika lwa Simioni ba ya kwa upa kwa Edomo. Ne ba isizwe kwateñi ki bana ba Ishi, ili bo Pelatia, Nearia, Refaya ni Uziele. 
1CH.4.43	Kwateñi ba y'o bulaya Maamaleke ba ba ne ba siyezi, mi ku zwa fo, ba yahelela mwateñi.
1CH.5.1	 Ba, ki bona baikulu ba Rubeni, mweli wa Isilaele. Kakuli n'a fosize ni yo muñwi wa liendi za ndat'ahe, a sinyehelwa ki litukelo za mweli, mi litukelo zeo za fiwa Josefa. 
1CH.5.2	 Lusika lwa Juda lwa ba ni maata hahulu, mi ki mona ne ku zwanga malena ba masika kaufela, kono litukelo za mweli kamukana za ba za Josefa. 
1CH.5.3	Rubeni, yena mweli wa Isilaele, n'a na ni bana ba bane, ili bo Hanoki, Palu, Hezironi ni Karami.
1CH.5.4	Ba ba tatama, ki bona baikulu ba Joele ka lusika ni lusika, ili Shemaya, Gogo, Shimei, 
1CH.5.5	Mika, Reaya, Baale, ni Beera. 
1CH.5.6	 Mulena yo muhulu wa Asiria, yena Tigilati-Pilizere, a hapa Beera, mueteleli wa lusika, mi a mu leleka mwa naha.
1CH.5.7	Mukoloko wa mabizo a tatama u bonisa baeteleli ba mishiku mwa lusika lwa Rubeni, ili bo Jeiyele, Zakaria, 
1CH.5.8	ni Bela, mwan'a Azazi ni muikulu wa Shema, wa mushiku wa Joele. Ba mushiku wo ne ba yahile mwa Aroere ni mwa naha ye liba kwa mutulo, mane ku y'o fita kwa Nebo ni Baale-Meoni. 
1CH.5.9	Ne ba na ni mitapi ye mituna mwa naha ya Giliadi, mi kamukwaocwalo ba ikungela naha ku zwa kwa upa, kwatuko a lihalaupa mane ku y'o fita kwa Nuka ya Yuferati.
1CH.5.10	Ka nako ya Mulena Saule, ba lusika lwa Rubeni ba y'o lwanisa Mahagari, ba ba bulaya mwa ndwa, mi ba hapa naha ya bona ye kwa neku la upa wa Giliadi.
1CH.5.11	Ba lusika lwa Gadi ne ba yahile kwa mutulo wa lusika lwa Rubeni, mwa naha ya Bashani, kwa neku la upa mane ku y'o fita kwa Saleka. 
1CH.5.12	Mueteleli wa mushiku wa pili n'e li Joele, mi mushiku wa bubeli wa etelelwa ki Shafani. Haili Janai ni Shafati, ki bona ba ba kalile mishiku ye miñwi mwa Bashani. 
1CH.5.13	Ba bañwi mwa lusika ne ba li mwa mishiku ye miñwi ye supile, ili ya Mikaele, Meshulami, Sheba, Jorai, Jakani, Ziya, ni Hebere. 
1CH.5.14	N'e li baikulu ba Abihaili, mwan'a Huri. Bo kukw'a bona, kwa kale, n'e li bo Abihaili, Huri, Jaroa, Giliadi, Mikaele, Jeshishai, Johido, ni Buzi. 
1CH.5.15	Ahi, mwan'a Abidiele muikuly'a Guni, n'a li toho ya mishiku yeo. 
1CH.5.16	Ne ba yahile mwa naha ya Bashani ni Giliadi, mwa minzi ye n'e li moo, ni mwa mafulelo kamukana a mwa Sharoni. 
1CH.5.17	Litaba ze, ne li ñozwi ka nako ya Mulena Jotami wa Juda ni Mulena Jeroboami wa Isilaele.
1CH.5.18	Mwa masika a Rubeni, Gadi ni Manase wa kwa Upa, ne ku na ni masole ba likiti ze mashumi a mane ka ze ne ni mianda ye supile ka mashumi a silezi, ba ba ne ba lutilwe hande ku sebelisa litebe, mikwale ni buta. 
1CH.5.19	Ba y'o lwana ni Mahagari ba masika a Jeturi, Nafishi, ni Nodabi. 
1CH.5.20	Ba beya sepo ya bona ku Mulimu, mi ba kupa tuso ku yena ka tapelo, mi Mulimu a alaba litapelo za bona, mane a ba fa maata a ku tula Mahagari ni batusi ba bona. 
1CH.5.21	Ba hapa likamele ze likiti ze mashumi a ketalizoho kwa lila, lingu ze likiti ze mianda ye mibeli ka mashumi a ketalizoho ni limbongolo ze likiti ze peli. Ba hapa batanga ba likiti ze mwanda mwa ndwa. 
1CH.5.22	Ba bulaya ba bañata kwa lila, kakuli ndwa yeo n'e tahile ka mulelo wa Mulimu. Ba ipilela cwalo mwa naha yeo ku fitela ba hapiwa mi ba iswa kwa butanga.
1CH.5.23	Batu ba Manase ba kwa Upa ba yaha mwa naha ya Bashani, ku zwelela kwa mutulo kwa Baale-Heremoni, Seniri, ni Lilundu la Heremoni, mi ba ata hahulu. 
1CH.5.24	Ba, n'e li bona litoho za mishiku ya bona, ili Eferi, Ishi, Eliele, Azariele, Jeremia, Hodavia ni Jadiele. Kaufel'a bona n'e li masole ba ba zibahala ka bundume, mi ili baeteleli ba mishiku ya bona.
1CH.5.25	Kono batu ne ba sa sepahali ku Mulimu wa bo kukw'a bona, ba mu fulalela, mi ba sebeleza milimu ya macaba a n'a lelekilwe ki Mulimu mwa naha. 
1CH.5.26	 Cwale Mulimu a eza kuli Mulena Pule wa Asiria, ya zibahala hape ka la Tigilati-Pilizere, a t'o lwanisa naha ya bona. A zwisa ba masika a Rubeni, Gadi, ni Manase ba kwa Upa, mi a y'o ba yahisa mwa Hala, Habori ni Hara, ni kwatuko a Nuka ya Gozani.
1CH.6.1	Livi n'a na ni bana ba balalu, ili bo Gerishoni, Kohati ni Merari.
1CH.6.2	Kohati a pepa bana ba bane, ili bo Amirami, Izari, Heberoni ni Uziele.
1CH.6.3	Amirami a pepa bana ba bashimani ba babeli, ili bo Aruni ni Mushe, ni wa musizana ili Miriame.
1CH.6.3	Aruni a pepa bana ba bane, ili bo Nadabi, Abihu, Eliazare ni Itamare.
1CH.6.4	Baikulu ba Eliazare, ka ku tatamana kwa masika a bona, n'e li Finehasi, Abishuwa, 
1CH.6.5	Buki, Uzi, 
1CH.6.6	Zerakia, Merayoti, 
1CH.6.7	Amaria, Akitubu, 
1CH.6.8	Zadoki, Akimaazi, 
1CH.6.9	Azaria, Johanani, 
1CH.6.10	Azaria yena ya kile a sebeza mwa Tempele ye n'e yahilwe ki Mulena Salumoni mwa Jerusalema, 
1CH.6.11	Amaria, Akitubu, 
1CH.6.12	Zadoki, Shalume, 
1CH.6.13	Hilikia, Azaria, 
1CH.6.14	Seraya ni Jehozadaki. 
1CH.6.15	Mulena Nebukadenezare a zwisa Jehozadaki ni batu ba bañwi ba Juda ni Jerusalema mwa naha, mi Muñ'a Bupilo a ba isa kwa butanga.
1CH.6.16	 Livi n'a na ni bana ba balalu, ili bo Gerishoni, Kohati ni Merari. 
1CH.6.17	Yo muñwi ni yo muñwi wa bona a ba ni bana. Gerishoni a pepa Libini, ni Shimei. 
1CH.6.18	Kohati a pepa Amirami, Izari, Heberoni ni Uziele. 
1CH.6.19	Merari a pepa Mahali ni Mushi.
1CH.6.20	Ba, ki bona baikulu ba Gerishoni ka ku tatamana kwa masika a bona, ili Libini, Jahati, Zima, 
1CH.6.21	Joa, Ido, Zera ni Jeaterai.
1CH.6.22	Ba, ki bona baikulu ba Kohati ka ku tatamana kwa masika a bona, ili Aminadabi, Kora, Asiri, 
1CH.6.23	Elikana, Ebiasafi, Asiri, 
1CH.6.24	Rahati, Uriele, Oziasi, ni Saule.
1CH.6.25	Elikana a pepa bana ba babeli, ili bo Amasai ni Ahimoti. 
1CH.6.26	Ba, n'e li bona baikulu ba Ahimoti ka ku tatamana kwa masika a bona, ili Elikana, Zofai, Nahati, 
1CH.6.27	Eliabi, Jehorami ni Elikana.
1CH.6.28	Samuele n'a pepile bana ba babeli, ili bo Joele mweli wa hae, ni Abija yo munyinyani.
1CH.6.29	Ba, ki bona baikulu ba Merari ka ku tatamana kwa masika a bona, ili Mahali, Libini, Shimei, Uza, 
1CH.6.30	Shimea, Hagiya ni Asaya.
1CH.6.31	Ba, ki bona batu ba ba ne ba beilwe ki Mulena Davida ku zamaisa lipina mwa sibaka sa ku lapelela mwa Jerusalema, Likwati la Bulikani ha li se li tutiselizwe mwateñi. 
1CH.6.32	Ne ba yapananga mwa Tende ya Kopano, Mulena Salumoni a si ka yaha kale Tempele. 
1CH.6.33	Mukoloko wa ba mba ye n'e filwe situlo seo ki wo.
1CH.6.33	Ba mushiku wa Kohati ki ba ba tatama. Hemani, muzamaisi wa sitopa sa pili sa baopeli, n'a pepilwe ki Joele. Lusika lwa hae ne lu y'o kalela mane ku Isilaele, ili bo Hemani, Joele ni Samuele, 
1CH.6.34	Elikana, Jerohami, Eliele, Toa, 
1CH.6.35	Zufa, Elikana, Mahati, Amasai, 
1CH.6.36	Elikana, Joele, Azaria, Zefania, 
1CH.6.37	Tahati, Asiri, Ebiasafi, Kora, 
1CH.6.38	Izari, Kohati, Livi ni Isilaele.
1CH.6.39	Asafi n'e li muzamaisi wa sitopa sa bubeli sa baopeli. Mukoloko wa ba mba ya hae n'o kalela ku Livi sina cwana, ili bo Asafi, Berekia, Shimea, 
1CH.6.40	Mikaele, Baaseya, Malakiya, 
1CH.6.41	Etini, Zera, Adaya, 
1CH.6.42	Etani, Zima, Shimei, 
1CH.6.43	Jahati, Gerishomi ni Livi.
1CH.6.44	Etani wa mushiku wa Merari, n'e li muzamaisi wa sitopa sa bulalu sa baopeli. Mukoloko wa mabizo a ba mba ya hae n'o simuluha ku Livi ka mukwa wo, ili bo Etani, Kishi, Abidi, Maluki, 
1CH.6.45	Hashabia, Amazia, Hilikia, 
1CH.6.46	Amazi, Bani, Shemere, 
1CH.6.47	Mahali, Mushi, Merari ni Livi.
1CH.6.48	Malivi ba bañwi bahabo bona, ne ba filwe misebezi ye miñwi kaufela mwa sibaka sa ku lapelela.
1CH.6.49	Aruni ni baikulu ba hae ki bona ba ba ne ba fitisa limpo za insense ni litabelo ze ne li cisezwa fa katala. Ne ba na ni buikalabelo mwa lisebelezo kaufela za mwa Sibaka se si Kenile Hahulu, ni fa litabelo za swalelo ya libi za Isilaele. Ne ba eza zeo kamukana ka ku latelela likelezo ze ne ba filwe ki Mushe, mutang'a Mulimu. 
1CH.6.50	Mukoloko wa baikulu ba Aruni ki Aruni, Eliazare, Finehasi, Abishuwa, 
1CH.6.51	Buki, Uzi, Zerakia, 
1CH.6.52	Merayoti, Amiria, Akitubu, 
1CH.6.53	Zadoki ni Akimazi.
1CH.6.54	Ye, ki yona naha ye n'e abezwi baikulu ba Aruni, ba mushiku wa Kohati. Ba amuhezi kabelo ya pili ya naha. 
1CH.6.55	Ne i kopanyeleza Heberoni, mwa naha ya Juda, ni mafulelo a yona. 
1CH.6.56	Nihakulicwalo masimu ni tundiana, ze n'e li za munzi, zona ne li filwe Kalebu, mwan'a Jefune. 
1CH.6.57	Minzi yeo ye tatama ne i filwe baikulu ba Aruni, ili Heberoni munzi wa masabelo, Jatiri ni minzi ya Libina, Eshitemwa, 
1CH.6.58	Hileni, Debiri, 
1CH.6.59	Ashani, ni Beti-Shemeshi, hamoho ni linaha za mafulelo. 
1CH.6.60	Mwa naha ya Benjamine ne ba filwe minzi yeo ye tatamana hamoho ni mafulelo a yona, ili Geba, Alemeti ni Anatota. Minzi yeo kaufela mo ne ba yahile ya ba ye lishumi ka ye milalu. 
1CH.6.61	Minzi ye lishumi ku ba Manase ba kwa Wiko ne i abilwe ka ku laula ka mabizo a ba mushiku wa Kohati, ili ka mba ni mba.
1CH.6.62	Ba mushiku wa Gerishomi ba fiwa minzi ye lishumi ka ye milalu, ka ku ya ka limba za bona, ili mwa manaha a bo Isakare, Asere, Nafetali ni ba Manase ba kwa Upa mwa Bashani. 
1CH.6.63	Kamukwaoswana minzi ye lishumi ka ye mibeli, mwa manaha a bo Rubeni, Gadi ni Zebuloni, ne i abezwi ba mushiku wa Merari, ka ku ya ka limba za bona. 
1CH.6.64	Ka mukwa wo, batu ba Isilaele ba fa Malivi minzi mo ba ta yaha, hamoho ni mafulisezo a yona. 
1CH.6.65	Minzi ye mwa manaha a Juda, Simioni ni Benjamine, ye s'e bulezwi pili, ni yona n'e abilwe ka ku laula ka mabizo.
1CH.6.66	Limba ze ñwi za mushiku wa Kohati ne li filwe minzi ni mafulisezo mwa naha ya Eferaimi. 
1CH.6.67	Minzi yeo n'e li Sikemi munzi wa masabelo o mwa malundu a Eferaimi ni Gezeri, 
1CH.6.68	Jokimeami, Beti-Horoni, 
1CH.6.69	Aijaloni ni Gati Rimoni. 
1CH.6.70	Mwa naha ya Manase ya kwa Wiko ne ba filwe minzi ya Anere, Bileami ni mafulelo a yona.
1CH.6.71	Ba limba za mushiku wa Gerishomi, ne ba filwe minzi ye tatama ni mafulelo a yona.
1CH.6.71	Mwa naha ya Manase ya kwa Upa, ba fiwa Golani mwa Bashani ni Ashitaroti.
1CH.6.72	Mwa naha ya Isakare ba fiwa Kedeshi, Daberati, 
1CH.6.73	Ramoti ni Anemi.
1CH.6.74	Mwa naha ya Asere ba fiwa Mahali, Abidoni, 
1CH.6.75	Hukoki ni Rehobo.
1CH.6.76	Mwa naha ya Nafetali ba fiwa Kadeshi mwa Galilea, Hamoni ni Kiryataimi.
1CH.6.77	Ba limba ze ne siyezi mwa mushiku wa Merari, bona ba fiwa minzi ye tatama, ni mafulelo a yona.
1CH.6.77	Mwa naha ya Zebuloni ba fiwa Rimono ni Tabori.
1CH.6.78	Mwa naha ya Rubeni, mwa upa wa Jordani ku zwelela kwa Jeriko, ba fiwa Bezere fo ku lumbile, Jahaza, 
1CH.6.79	Kedemoti ni Mefati.
1CH.6.80	Mwa naha ya Gadi ba fiwa Ramoti o mwa Giliadi, Mahanaimi, 
1CH.6.81	Heshiboni ni Jezeri.
1CH.7.1	Isakare a pepa bana ba bane, ili bo Tola, Pua, Jashubu ni Shimironi.
1CH.7.2	Tola a pepa bana ba silezi, ili bo Uzi, Refaya, Jeriele, Jakamai, Jibisami ni Shemuele. N'e li litoho za limba za mushiku wa Tola, mi ne ba li masole ba ba tumile. Ka nako ya Mulena Davida, baikulu ba bona ne ba fita fa palo ya likiti ze mashumi a mabeli ka ze peli ni mianda ye silezi.
1CH.7.3	Uzi n'a pepile mwana a li muñwi, yena Izirahia. Izirahia ni bana ba hae ba bane, ili bo Mikaele, Obadia, Joele ni Ishia, ne ba li litoho za limba kaufel'a bona. 
1CH.7.4	Ne ba na ni basali ni bana ba bañata kuli mane baikulu ba bona ne ba kona ku kenya banna ba likiti ze mashumi a malalu ka ze silezi mwa busole.
1CH.7.5	Palo ya limba kamukana za lusika lwa Isakare, mwa libuka za muso, ne i fita fa likiti ze mashumi a supile ka li li liñwi ni ze supile, ili ba ba lukela ku kena mwa busole.
1CH.7.6	Benjamine a pepa bana ba balalu, ili bo Bela, Bekeri ni Jediaele.
1CH.7.7	Bela a pepa bana ba ketalizoho, ili bo Eziboni, Uzi, Uziele, Jeremoti ni Iri. Kaufela ne ba li litoho za limba mwa mushiku, mi hape kamukan'a bona ne ba li masole ba ba tumile. Mwahal'a baikulu ba bona, ba likiti ze mashumi a mabeli ka ze peli ni ba mashumi a malalu ni ba bane ne ba lukela ku kena mwa busole.
1CH.7.8	Bekeri a pepa bana ba supile ka ba babeli ili bo Zemira, Joasi, Eliezere, Elioenai, Omiri, Jeremoti, Abija, Ananota ni Alemeti. 
1CH.7.9	Palo ya baikulu ba bona ka limba, mwa libuka za muso, ne i kuma fa likiti ze mashumi a mabeli ni mianda ye mibeli, ili batu ba ba lukela ku kena mwa busole.
1CH.7.10	Jediaele a pepa mwana a li muñwi feela, ili Bilihami. Bilihami yena a pepa bana ba supile, ili bo Jeushu, Benjamine, Ehudi, Kenaana, Zetani, Tareshishi ni Ahishahari. 
1CH.7.11	Ne ba li litoho za limba mwa mushiku, mi kaufel'a bona ne ba li masole ba ba tumile. Mwahal'a baikulu ba bona, ba likiti ze lishumi ka ze supile ni mianda ye mibeli ne ba lukela ku kena mwa busole. 
1CH.7.12	Bo Shupimi ni Hupimi ni bona n'e li ba lusika lo.
1CH.7.12	Dani n'a pepile mwana a li muñwi feela, ili Hushimi.
1CH.7.13	Nafetali a pepa bana ba bane, ili bo Jaziele, Guni, Jezeri, ni Shalume. N'e li baikulu ba Biliha.
1CH.7.14	Manase a pepa bana ba babeli ku siendi sa hae sa Muarami, ili bo Asiriele ni Makiri. Makiri a pepa Giliadi. 
1CH.7.15	Makiri a fumanela Hupimi ni Shupimi basali. Libizo la kaizel'a hae n'e li Maaka. Mwan'a Makiri wa bubeli n'e li Zelofehadi, mi yena n'a na ni bana ba basizana feela.
1CH.7.16	Maaka, musal'a Makiri, a mu pepela bana ba babeli, i li bo Pereshi ni Shereshi. Pereshi a pepa bana ba babeli, ili bo Ulami ni Rakema. 
1CH.7.17	Ulami a pepa Bedani. Bao kamukana n'e li baikulu ba Giliadi, mwan'a Makiri ni muikulu wa Manase.
1CH.7.18	Hamoleketi, kaizel'a Giliadi, a pepa bana ba balalu, ili bo Ishodi, Abiezere ni Mahala. 
1CH.7.19	Shemida yena a pepa bana ba bane, ili bo Ahiami, Sikemi, Liki ni Aniami.
1CH.7.20	Ba, ki bona baikulu ba Eferaimi ka ku tatamana ka masika a bona, ili Shutela, Beredi, Tahati, Eliada, Tahati, 
1CH.7.21	Zabada ni Shutela. Hape, Eferaimi n'a na ni bana ba babeli, ili bo Ezere ni Eleadi, ba ba ne ba bulailwe ha ne ba bata ku uzwa likomu za batu mwa Gati. 
1CH.7.22	Ndat'a bona Eferaimi a ba lila mazazi a mañata, mi banabahabo ba t'o mu omba-omba. 
1CH.7.23	Ha s'a inzi ni musal'a hae, musali a itwala, mi a pepa mwana wa mushimani. Ba mu biza Beria, kabakala butata bo ne bu ba kenezi mwa ndu ya bona.
1CH.7.24	Eferaimi a pepa mwana wa musizana ya n'a bizwa Sheera. Ki yena ya kile a yaha minzi ya Beti-Horoni wa kwahalimu ni wa kwatasi ni Uzeni Sheera.
1CH.7.25	N'a na ni mwana ya bizwa Refa, ya n'a na ni baikulu ba, i li bo Reshefa, Tela, Tahani, 
1CH.7.26	Ladani, Amihudi, Elishama, 
1CH.7.27	Nuni ni Joshua.
1CH.7.28	Naha ye ne ba ngile, ni ku yaha mwateñi, n'e ngelela Betele hamoho ni minzi ye n'e li fakaufi ni ona. Ne i kalela kwa Narani kwa upa mane ku y'o fita kwa Gezeri kwa neku la wiko. N'e ngelela cwalo ni minzi ya Sikemi ni Aza, hamoho ni minzinyana ye fakaufi.
1CH.7.29	Baikulu ba Manase ne ba zamaisa minzi ya Beti-Sheani, Tanaki, Megido, ni Doro, ni minzi ye bapani ni yona.
1CH.7.29	Ze ki zona libaka mo ne ba yahile baikulu ba Josefa, mwan'a Isilaele.
1CH.7.30	Ba lusika lwa Asere ki ba. Yena n'a na ni bashimani ba bane, ili Imina, Ishiva, Ishivi, Beria, ni Sera wa musizana.
1CH.7.31	Beria a pepa bana ba babeli, ili bo Hebere ni Malakiele. Malakiele ki yena y'a kile a toma munzi wa Birizaiti.
1CH.7.32	Hebere a pepa bana ba bashimani ba balalu, ili bo Jafileti, Shomeri ni Hotami. A pepa ni Shuwa mwana wa musizana.
1CH.7.33	Jafileti ni yena a pepa bana ba balalu, ili bo Pasaki, Bimihali ni Ashibati.
1CH.7.34	Shomeri, munyan'a hae, a pepa bana ba balalu, ili bo Roga, Jehuba, ni Arami.
1CH.7.35	Helemi, munyan'a hae, a pepa bana ba bane, ili bo Zofa, Imina, Shelesha, ni Amali.
1CH.7.36	Baikulu ba Zofa n'e li Sue, Harinefeli, Shuwali, Beri, Imira, 
1CH.7.37	Bezeri, Hoda, Shama, Shilisha, Itirani, ni Beera.
1CH.7.38	Baikulu ba Jetere n'e li bo Jefune, Pizipa, ni Ara. 
1CH.7.39	Baikulu ba Ula n'e li bo Ara, Haniele, ni Rizia.
1CH.7.40	Bao kamukana n'e li baikulu ba Ashere. Ne ba li litoho za limba za bona, batu ba lindume mwa lindwa ni baeteleli ba ngana. Ne ba na ni batu ba likiti ze mashumi a mabeli ka ze silezi, ba ba ne ba lukela ku kena mwa busole.
1CH.8.1	Benjamine a pepa bana ba ketalizoho. Ka ku tatamana kwa bona n'e li bo Bela, Ashibele, Ahara, 
1CH.8.2	Noha ni Rafa.
1CH.8.3	Baikulu ba Bela n'e li bo Adara, Gera, Abihudi, 
1CH.8.4	Abishuwa, Naamani, Akowa, 
1CH.8.5	Gera, Shefufani ni Hurami.
1CH.8.6	Baikulu ba Ehudi n'e li bo Naamani, Ahija ni Gera. N'e li bona litoho za limba za ba ba ne ba yahile mwa Geba, kono ba hapelezwa ku tuta, mi ba y'o yaha mwa Namahata. 
1CH.8.7	Gera, ndat'ahe Uza ni Ahihudi, a ba yena mueteleli wa bona.
1CH.8.8	Shaharaimi a leleka basali ba hae ba babeli, bo Hushimi ni Baara, kono kasamulaho a pepa bana ba bashimani. 
1CH.8.9	Ha s'a il'o yaha mwa naha ya Moabi, a nyala Hodeshi, mi a pepa ni yena bana ba supile, ili bo Jobabi, Zibia, Misha, Malukami, 
1CH.8.10	Jeuzi, Shakia ni Mirima. Bana ba hae kaufela ba ba litoho za limba.
1CH.8.11	Hape a pepa bana ba babeli ni Hushimi, ili bo Abitubi ni Elipaali.
1CH.8.12	Elipaali a pepa bana ba balalu, ili bo Ebere, Mishami ni Shemedi. N'e li Shemedi ya n'a yahile minzi ya Ono ni Lodi hamoho ni minzi ye fakaufi.
1CH.8.13	Beria ni Shema n'e li bona litoho za limba za ba ba ne ba yahile mwa munzi wa Aijaloni, mi ba leleka batu ba ba ne ba pila mwa munzi wa Gati. 
1CH.8.14	Baikulu ba Beria ba bañwi n'e li bo Ahio, Shashaki, Jeremoti, 
1CH.8.15	Zebadia, Arada, Ederi, 
1CH.8.16	Mikaele, Ishipa ni Joha.
1CH.8.17	Baikulu ba Elipaali ba bañwi n'e li bo Zebadia, Meshulami, Iziki, Hebere, 
1CH.8.18	Ishimerai, Izilia ni Jobabi.
1CH.8.19	Baikulu ba Shimei ba bañwi n'e li bo Jakimi, Zikiri, Zabidi, 
1CH.8.20	Elienai, Ziletai, Eliele, 
1CH.8.21	Adaia, Beraya ni Shimirati.
1CH.8.22	Baikulu ba Shashai ba bañwi n'e li bo Ishipani, Ebere, Eliele, 
1CH.8.23	Abadoni, Zikiri, Hanani, 
1CH.8.24	Hananiya, Elami, Antotiya, 
1CH.8.25	Ifedeya ni Penuele.
1CH.8.26	Baikulu ba Jerohami ba bañwi n'e li bo Shamisherai, Sheharia, Atalia, 
1CH.8.27	Jaareshia, Elija ni Zikiri.
1CH.8.28	Ba, n'e li bona litoho za limba ba ba ne ba zibahala hahulu mwa Jerusalema.
1CH.8.29	Jeiele a toma munzi wa Gibioni, mi a yaha mwateñi. Musal'a hae n'a bizwa Maaka. 
1CH.8.30	Mweli wa hae n'e li Abadoni. Bana ba hae ba bañwi n'e li bo Zura, Kishi, Baale, Nadabi, 
1CH.8.31	Gidori, Ahio, Zekeri, 
1CH.8.32	ni Mikuloti ndat'ahe Shimea. Baikulu ba bona ne ba pila mwa Jerusalema fakaufi ni ba limba ze ñwi za mushiku wa bona.
1CH.8.33	Nere a pepa Kishi, mi Kishi a pepa Saule. Saule a pepa bana ba bane, ili bo Jonatani, Malikishuwa, Abinadabi, ni Eshibaale. 
1CH.8.34	Jonatani a pepa Meribaale, ya n'a pepile Mika.
1CH.8.35	Mika a pepa bana ba bane, ili bo Pitoni, Meleki, Tarea, ni Akazi. 
1CH.8.36	Akazi a pepa Jehoada, mi yena a pepa bana ba balalu, ili bo Alemeti, Azimaveti ni Zimiri. Zimiri a pepa Moza. 
1CH.8.37	Moza a pepa Binea, yena Binea a pepa Rafa, Rafa a pepa Eliasa, mi Eliasa a pepa Azele.
1CH.8.38	Azele a pepa bana ba silezi, ili bo Azirikami, Bokeru, Ishimaele, Shearia, Obadia, ni Hanani. 
1CH.8.39	Esheki, munyan'a Azele, a pepa bana ba balalu, ili bo Ulami, Jeushu, ni Elifeleti.
1CH.8.40	Bana ba Ulami n'e li masole ba ba ne ba zwile mubano mi hape n'e li lizibi za pakani ka buta ni masho. N'a ni ni bana ni baikulu ba ba eza mwanda ka mashumi a ketalizoho hamoho. Bao kaufela ba ba se ba bulezwi n'e li ba lusika lwa Benjamine.
1CH.9.1	Batu kaufela ba Isilaele ba balwa ka masika a bona, mi litaba za bona za ñolwa mwa Buka ya Malena ba Isilaele.
1CH.9.1	Batu ba Juda ba isiwa kwa Babilona, kabakala bumaswe bwa bona. 
1CH.9.2	 Mwahal'a Maisilaele ba ba kalile ku kutela mwa minzi ya habo bona ne ku na ni baprisita, Malivi, babeleki ba mwa Tempele, hamoho ni Maisilaele ba bañwi. 
1CH.9.3	Batu ba masika a Juda, Benjamine, Eferaimi ni Manase, bona ba y'o yaha mwa Jerusalema.
1CH.9.4	Baikulu ba Perezi, mwan'a Juda, ne ba na ni mueteleli ya n'a bizwa Utai, ili mwan'a Amihudi, ni muikuly'a Omiri. Bo kukw'a hae ba bañwi n'e li bo Imiri ni Bani. 
1CH.9.5	Baikulu ba Shela, mwan'a Juda, ne ba na ni mueteleli wa mba ya bona ya n'a bizwa Asaya. 
1CH.9.6	Haili baikulu ba Zera, mwan'a Juda, bona ne ba etelelwa ki Jeuele. Ba limba ze mianda ye silezi ka mashumi a supile ni a mabeli za lusika lwa Juda ba yaha mwa Jerusalema.
1CH.9.7	Ba bañwi ba lusika lwa Benjamine ne ba ina mwa Jerusalema, ili bo Salu mwan'a Meshulami, ya n'a pepilwe ki Hodavia mwan'a Hasenua, 
1CH.9.8	Ibeneya mwan'a Jerohami, Ela mwan'a Uzi ni muikuly'a Mikiri ni Meshulami mwan'a Shefatia ya n'a pepilwe ki Reuele mwan'a Ibinija.
1CH.9.9	Ne ku na ni limba ze mianda ye supile ka ye mibeli ni mashumi a ketalizoho ka ze silezi za batu ba lusika lo ba ba ne ba pila mwateñi. Banna bao kaufela ba ba se ba bulezwi n'e li bona litoho za limba.
1CH.9.10	Baprisita bao ba ba tatama ne ba ina mwa Jerusalema, ili bo Jedaya, Jehoyaribi, Jakini, 
1CH.9.11	Azaria mwan'a Hilikia ye n'e li nduna yo mutuna mwa Tempele, mi bo kukw'a hae ba bañwi n'e li bo Zadoki, Merayota ni Akitubu, 
1CH.9.12	Adaya mwan'a Jerohami yo bo kukw'a hae ba bañwi n'e li bo Pashuri ni Malakija ni Maasai mwan'a Adiele yena bo kukw'a hae ba bañwi n'e li bo Jahazera, Meshulami, Meshilemiti ni Imeri.
1CH.9.13	Baprisita ba ba ne ba li litoho za limba ne ba fita fa sikiti ni mianda ye supile ka mashumi a silezi. Ne ba li likwala mwa misebezi kaufela ye n'e eziwa mwa Tempele.
1CH.9.14	Malivi bao ba ba tatama ne ba ina mwa Jerusalema. N'e li bo Shemaya, mwan'a Hasubi, yo bo kukw'a hae ba bañwi n'e li bo Azirikami ni Hashobia ba mushiku wa Merari. 
1CH.9.15	N'e li bo Bakabakari, Hereshi, ni Galali. N'e li Matania, mwan'a Mika, yo bo kukw'a hae ba bañwi n'e li bo Zikiri ni Asafi. 
1CH.9.16	N'e li bo Obadia mwan'a Shimeya, yena bo kukw'a hae ba bañwi n'e li bo Galali ni Jedutuni. N'e li bo Berekia, mwan'a Asa ni muikulu wa Elikana, ya n'a pila mwa naha ye n'e li ya munzi wa Netofati.
1CH.9.17	Balibeleli ba Tempele bao ba ba tatama ne ba ina mwa Jerusalema, ili bo Shalume, Akubu, Talumoni ni Ahimani. Shalume n'e li yena mueteleli wa bona. 
1CH.9.18	Ku t'o fita ka nako ye, ba mishiku ya bona i bile bona balibeleli ba Munyako wa Mulena wa kwa Upa. Pili ne ba libelela minyako ya mafulo a Malivi.
1CH.9.19	Shalume, mwan'a Kora ni muikulu wa Abiasafi, hamoho ni bahabo ba mushiku wa Kora, ne ba na ni buikalabelo bwa ku libelela munyako wa Tende ye Kenile, sina mo ne ba ezelize bo kukw'a bona, ha ne ba libelela mafulo a Muñ'a Bupilo. 
1CH.9.20	Finehasi, mwan'a Eliazare, n'a kile a ba zamaisa. Muñ'a Bupilo a be ni yena!
1CH.9.21	Zakaria, mwan'a Meshelemia, n'e li mulibeleli kwa munyako wa Tende ya Kopano.
1CH.9.22	Batu kaufela ba ba ne ba ketilwe ku libelela minyako n'e li ba mianda ye mibeli ka lishumi ni ba babeli. Ne ba ñolisizwe ka ku ya ka minzi mo ne ba yahile. I n'e li Mulena Davida ni mupolofita Samuele ba ba kile ba beya bo kukw'a bona mwa misebezi yeo. 
1CH.9.23	Bona, hamoho ni baikulu ba bona, ba zwelapili ku n'o libelelanga minyako ya Tempele. 
1CH.9.24	Ne ku na ni minyako ye n'e talimile mwa maneku kaufela, ili mutulo, mboela, upa ni wiko, mi o muñwi ni o muñwi n'o na ni nduna wa balibeleli. 
1CH.9.25	Balibeleli bao ne ba tusiwa ki banabahabo bona, ba ba ne ba pila mwa minzi, mi ne ba na ni ku yapana hamoho ka sunda mutumbi, yo muñwi ni yo muñwi. 
1CH.9.26	Manduna ba bane ba balibeleli n'e li Malivi, mi ki bona ba ba ne ba na ni buikalabelo bo butuna. Hape ki bona ba ba ne ba tokomela mizuzu ya mwa Tempele ni libyana za mwateñi. 
1CH.9.27	Ne ba ina fakaufi ni Tempele, kakuli n'e li musebezi wa bona wa ku i libelela ni ku kwalula minyako ka zazi ni zazi kakusasana.
1CH.9.28	Malivi ba bañwi ne ba tokomela libyana ze n'e sebeliswa mwa lisebelezo. Ne ba li bala ha li zwa ni ha li kutiswa. 
1CH.9.29	Ba bañwi ne ba babalela lisebeliso ze ñwi ze kenile, hamoho ni bupi, waine, mafula a olive, insense, ni miinko. 
1CH.9.30	Kono maata a ku kopanya miinko n'e li a baprisita feela.
1CH.9.31	Mulivi ya n'a bizwa Matitia, mweli wa Shalume wa mushiku wa Kora, n'e li yena ya n'a zamaisa musebezi wa ku besa linkwa ze n'e beelwa Muñ'a Bupilo. 
1CH.9.32	Ba bañwi ba mushiku wa Kohati ne ba na ni ku lukisa linkwa za mwa Tempele ka la Pumulo ni la Pumulo.
1CH.9.33	Ba limba ze ñwi za Malivi ne ba zamaisa lipina mwa Tempele. Baeteleli ba limba zeo ne ba ina mwa mandu a mañwi a Tempele, mi ne ba lukuluhile kwa misebezi ye miñwi, kakuli ne ba sebeza musihali ni busihu.
1CH.9.34	Batu ba ba se ba talusizwe bao n'e li baeteleli ba limba za Malivi, ka ku latelela mukoloko wa bo kukw'a bona. N'e li bona bazamaisi ba ba ne ba pila mwa Jerusalema.
1CH.9.35	Jeiele ki yena ya tomile munzi wa Gibioni, mi a ina mwateñi. Musal'a hae n'a bizwa Maaka. 
1CH.9.36	Mweli wa hae n'e li Abadoni. Bana ba hae ba bañwi n'e li bo Zuri, Kishi, Baale, Nere, Nadabi, 
1CH.9.37	Gedori, Ahio, Zakaria, ni Mikuloti. 
1CH.9.38	Mikuloti n'e li yena ndat'ahe Shimea. Baikulu ba bona ne ba ina mwa Jerusalema fakaufi ni bana ba bañwi ba mushiku wa bona.
1CH.9.39	Nere a pepa Kishi, mi Kishi a pepa Saule. Saule a ba ni bana ba bane, ili bo Jonatani, Malikishuwa, Abinadabi ni Eshibaale. 
1CH.9.40	Jonatani a pepa Meribaale, ya pepa Mika. 
1CH.9.41	Mika a pepa bana ba bane, ili bo Pitoni, Meleki, Tarea ni Akazi. 
1CH.9.42	Akazia a pepa Jara, mi yena a pepa bana ba balalu, ili bo Alemeti, Azimaveti ni Zimiri. Zimiri a pepa Moza. 
1CH.9.43	Moza yena a pepa Binea, Binea a pepa Refaya, Refaya a pepa Eleasa, mi Eleasa a pepa Azele.
1CH.9.44	Azele a pepa bana ba silezi, ili bo Azirikami, Bokeru, Ishimaele, Shearia, Obadia, ni Hanani.
1CH.10.1	Mafilisita ba lwana ni Maisilaele fa Lilundu la Giliboa. Maisilaele ba bañata ba bulaelwa fateñi, mi ba ba ne ba siyezi ba saba. 
1CH.10.2	Mafilisita ba lelekisa Saule, mane ba y'o mu swala ni bana ba hae, mi ba bulaya bana ba hae, bo Jonatani, Abinadabi ni Malikishuwa. 
1CH.10.3	Saule n'a li mwahal'a ndwa ye tata. A tabiwa ki masho a lila, mi a holofala hahulu. 
1CH.10.4	Kiha s'a bulelela mucaha ya n'a lwezi lilwaniso za hae, a li, “Comola mukwale wa hao, u ni bulaye, kuli Mafilisita ba, ba ba sa lumeli, ba si ke ba itumba ka na.” Kono mucaha a saba hahulu ku eza cwalo. Cwale Saule kih'a sa nga mukwale wa hae, mi a ikwiseza ku ona. 
1CH.10.5	Mucaha h'a bona kuli Saule u shwile, ni yena a ikwiseza fa mukwale wa hae, mi a shwa. 
1CH.10.6	Saule a shwa cwalo ni bana ba hae ba balalu, mi mubuso wa hae wa fela. 
1CH.10.7	Maisilaele ba ba ne ba yahile mwa Musindi wa Jizireele ha ba utwa kuli mpi i sabile ni kuli Saule ni bana ba hae ba shwile, ba zwa mwa minzi ya habo bona, mi ba saba. Mafilisita cwale ba taha, mi ba t'o ina mwa minzi yeo.
1CH.10.8	Kakusasana, ndwa ha i se i felile, Mafilisita ba y'o tubula litupu, mi ba y'o fumana situpu sa Saule ni za bana ba hae li lapalalile fa Lilundu la Giliboa. 
1CH.10.9	Ba puma toho ya Saule, ba mu tubula, mi ba luma linumwana ku isa toho ni lilwaniso za hae mwa naha kaufela ya Mafilisita ku y'o bihela milimu ni batu ba bona litaba zeo ze tabisa. 
1CH.10.10	Ba beya lilwaniso za hae mwa ndu ya milimu ya bona, mi ba paheka toho ya hae mwa ndu ya Dagoni mulimu wa bona. 
1CH.10.11	Batu ba mwa Jabeshi wa mwa Giliadi ba utwa se ba ezize Mafilisita ku Saule. 
1CH.10.12	Cwale banna ba lindume luli ba ya, mi ba y'o nga situpu sa Saule ni za bana ba hae ku li isa kwa Jabeshi. Ba pumbeka masapo a bona kwatas'a kota ya oke, mi ba itima lico mazazi a supile.
1CH.10.13	 Saule a shwa cwalo kakuli n'a sa sepahali ku Muñ'a Bupilo, a hana ku mamela litaelo za hae, mi a lika ku fumana likelezo ka ku y'o buzanga milimu ya ba ba shwile. 
1CH.10.14	A eza cwalo bakeñisa ku kupa kelezo ku Muñ'a Bupilo. Kabakaleo Muñ'a Bupilo a mu bulaya, mi a fa Davida, mwan'a Jese, maata a ku busa.
1CH.11.1	Batu kaufela ba Isilaele ba taha ku Davida kwa Heberoni, mi ba li ku yena, “Luna, lu nama ni mali a li mañwi ni wena. 
1CH.11.2	Ka nako ye felile, mane ni Saule ha n'a sa li mulen'a luna, wena u zamaisize batu ba Isilaele mwa ndwa, mi Muñ'a Bupilo, Mulimu wa hao, u ku sepisize kuli u ta etelela batu ba hae, mi u be mubusi wa bona.” 
1CH.11.3	Cwale baeteleli kamukana ba Isilaele ba taha ku Mulena Davida kwa Heberoni. Kiha s'a itama fapil'a Muñ'a Bupilo ku swalisana ni bona, mi cwale ba mu yolisa ku ba mulena wa Isilaele, sina mw'a n'a sepiselize Muñ'a Bupilo ka Samuele.
1CH.11.4	 Mulena Davida ni Maisilaele kaufela ba y'o lwanisa munzi wa Jerusalema. Ka nako yeo n'o zibwa ka libizo la Jebusi, mi Majebusi, ba ba ne ba li bañi ba naha, ne ba sa inzi mwateñi. 
1CH.11.5	Majebusi ba bulelela Davida kuli h'a na ku kena, kono Davida a hapa munzi o n'o tiisizwe mwa Sione, mi ku zwa fo wa zibahala ka libizo la Munzi wa Davida. 
1CH.11.6	Davida a li, “Mutu ufi ni ufi ya ta kala ku bulaya Majebusi u ta ba mulauli wa mpi ya ka!” Joabi, mwan'a Zeruya, a etelela ndwa, mi a ba mulauli. 
1CH.11.7	Kakuli Davida n'a il'o ina mwa munzi wo o tiisizwe, kiha u bizwa kuli ki Munzi wa Davida. 
1CH.11.8	A ekeza ku yaha munzi mwa maneku kaufela ku kalela fo ne ku ubezwi kwa neku la upa wa lilundu. Joabi a lukisa sinca munzi kaufela. 
1CH.11.9	Maata a Davida a ekezeha ka nako ni nako, kakuli Muñ'a Bupilo ya Maata Kaufela n'a na ni yena.
1CH.11.10	Mukoloko o tatama ki wa mabizo a masole ba Davida ba ba ne ba tumile. Bao, hamoho ni batu ba bañwi kaufela ba Isilaele ba ne ba siyezi, masole bao ba mu yolisa fa bulena, sina mw'a n'a sepiselize Muñ'a Bupilo, mi ba tiisa mubuso wa hae.
1CH.11.11	Wa pili n'e li Jashobeami, wa mushiku wa Hakamoni, mueteleli wa Ba Balalu. A lwanisa batu ba mianda ye milalu ka lilumo la hae, mi a ba bulaya kamukana mwa ndwa yeo. 
1CH.11.12	Ya n'a tatama kwa lindume zeo ze talu n'e li Eliazare, mwan'a Dodo, wa mushiku wa Akoka. 
1CH.11.13	Yena hamoho ni Davida a lwanisa Mafilisita mwa ndwa ya Pasa-Damimi. N'a li mwa simu ya mabele, Maisilaele ha ba kala ku saba. 
1CH.11.14	Cwale yena ni batu ba hae ba yema mwahal'a simu, mi ba lwana ni Mafilisita. Muñ'a Bupilo a mu fa maata a ku tula.
1CH.11.15	Ka zazi le liñwi ba balalu, kwa bahali ba mashumi a malalu ba batuna ba masole, ba ya kwa licwe kw'a n'a ina Davida, fakaufi ni sikoti sa Adulami, sitopa sa Mafilisita si nze si tomile mafulo mwa Musindi wa Refaimi. 
1CH.11.16	Ka yona nako yeo Davida n'a li fa kalundu ka ka tiisizwe, mi sitopa se siñwi sa Mafilisita ne si se si inzi mwa Betelehema. 
1CH.11.17	Davida a shukela kwa hae, mi a li, “Ha si mo ni lakaleza ku fumana mutu ya ta ni nwisa mezi a mwa siliba se si kwatuko a munyako wa Betelehema!” 
1CH.11.18	Masole ba balalu ba ba tumile ba icocomeza mwa mafulo a Mafilisita, ba y'o ka mezi mwa siliba seo, mi ba a tiseza Davida. Kono h'a si ka a nwa. Bakeñisacwalo a' sululela fafasi ili ku fa Muñ'a Bupilo mpo. 
1CH.11.19	A li, “Ha ku konahali kuli ni a nwe! Ne ku ka swana ni ku nwa mali a batu ba, ba ba itombozi bupilo bwa bona!” Cwale a hana ku a nwa. Ye, ki ye ñwi ya likezo za masole ba balalu bao ba ba tumile.
1CH.11.20	Abishai, munyan'a Joabi, n'a li mueteleli wa Mashumi a Malalu a masole ba ba tumile. A lwana ni batu ba mianda ye milalu ka lilumo la hae, mi a ba bulaya kaufela. Kiha s'a tuma mwahal'a ba Mashumi a Malalu bao. 
1CH.11.21	N'a tumile hahulu ku ba Mashumi a Malalu, mi a ba mueteleli wa bona, kono n'a si ka tuma sina Ba Balalu.
1CH.11.22	Benaya, mwan'a Jehoyada wa kwa Kabizeele, n'a li musole ya tumile. N'a ezize likezo za buhali ze ñata, mane n'a bulaile balwani ba Moabi ba batuna ba babeli. Ka lizazi le liñwi la silami se situna, a kena mwa musima mi a y'o bulaela tau mwateñi. 
1CH.11.23	A bulaya hape Muegepita, mutu yo mukima ya n'a fitelela mapeka a mabeli ni licika kwa butelele, ili ya n'a lwezi lilumo-tuna. Benaya a lwana ni yena ka mulamu, a yubula Muegepita lilumo la hae, mi a mu bulaya ka lona. 
1CH.11.24	Ze ki zona likezo za bundume ze n'e ezizwe ki Benaya, ya n'a li yo muñwi wa ba Mashumi a Malalu. 
1CH.11.25	N'a bubana mwahal'a ba Mashumi a Malalu, kono n'a si ka tuma sina Ba Balalu. Davida a mu eza muzamaisi wa balibeleli ba hae.
1CH.11.26	Mabizo a masole ba Davida ba ba ne ba zwile mubano ki,
1CH.11.26	Azaele munyan'a Joabi,
1CH.11.26	Elikanani mwan'a Dodo
1CH.11.26	wa mwa Betelehema,
1CH.11.27	Shamota wa mwa Harori,
1CH.11.27	Helezi mwa mwa Peloni,
1CH.11.28	Ira mwan'a Ikeshi wa mwa Tekoa,
1CH.11.28	Abiezere wa mwa Anatota,
1CH.11.29	Sibekai wa mwa Husha,
1CH.11.29	Ilai wa mwa Akoka,
1CH.11.30	Maharai wa mwa Netofa,
1CH.11.30	Heledi mwan'a Baana wa mwa Netofa,
1CH.11.31	Itai mwan'a Ribai wa mwa Gibea
1CH.11.31	wa Benjamine,
1CH.11.31	Benaya wa mwa Piratoni,
1CH.11.32	Hurai wa kwa misindi ye fakaufi
1CH.11.32	ni Gaashe,
1CH.11.32	Abiele wa mwa Araba,
1CH.11.33	Azimaveti wa mwa Baharumi,
1CH.11.33	Eliabi wa kwa Shaaliboni,
1CH.11.34	Beni-Hashemi wa kwa Gizoni,
1CH.11.34	Jonatani mwan'a Shage wa kwa Harari,
1CH.11.35	Akiami mwan'a Sakari wa kwa Harari,
1CH.11.35	Elifali mwan'a Uri,
1CH.11.36	Heferi wa kwa Mekera,
1CH.11.36	Akija wa kwa Peloni,
1CH.11.37	Heziro wa kwa Karimele,
1CH.11.37	Naarai mwan'a Ezibai,
1CH.11.38	Joele munyan'a Natani,
1CH.11.38	Mabihari mwan'a Hagiri,
1CH.11.39	Zeleki wa kwa Amoni,
1CH.11.39	Naharai wa kwa Berota ya n'a lwalanga
1CH.11.39	litabaniso za Joabi mwan'a Zeruya,
1CH.11.40	Ira ni Gerebi ba kwa Jeteri,
1CH.11.41	Uria wa Muhiti,
1CH.11.41	Zabadi mwan'a Ahalai,
1CH.11.42	Adina mwan'a Shiza ili nduna
1CH.11.42	ya zibahala mwa lusika lwa
1CH.11.42	Rubeni mi n'a na ni sitopa sa hae
1CH.11.42	sa masole ba mashumi a malalu,
1CH.11.43	Hanani mwan'a Maaka,
1CH.11.43	Josafati wa kwa Mitini,
1CH.11.44	Oziasi wa kwa Ashitaroti,
1CH.11.44	Sama ni Jeele bana ba Hotami
1CH.11.44	wa kwa Aroere,
1CH.11.45	Jediele ni Joha bana ba Shimiri
1CH.11.45	wa kwa Tizi,
1CH.11.46	Eliele wa kwa Mahavimi,
1CH.11.46	Jeribai ni Joshavia bana ba Elinaama,
1CH.11.46	Itima wa kwa Moabi,
1CH.11.47	Eliele ni Obedi ni Jaasiele
1CH.11.47	ba kwa Hezobai.
1CH.12.1	Batu ba bañata ba y'o kopana ni Davida ha n'a sa inzi mwa Zikilagi, ha n'a lelekilwe fapil'a Mulena Saule mwan'a Kishi. Kaufel'a bona n'e li masole ba ba ziba za ndwa ni ba ba sepahala. 
1CH.12.2	N'e li lilama za lusika lwa Benjamine, lona lwa habo Saule. Ne ba kona ku posa masho ni tufililo twa macwe, i ka ba ka lizoho la silyo kamba la nzohoto. 
1CH.12.3	Bao n'e li bona bazamaisi ba bona,
1CH.12.3	ili Akiezeri ni Joasi bana ba Shemaa
1CH.12.3	wa mwa Gibia,
1CH.12.3	Jeziele ni Peleti bana ba Azimaveti,
1CH.12.3	Beraka ni Jehu ba kwa Anatota,
1CH.12.4	Ishimaya wa kwa Gibioni musole
1CH.12.4	ya tumile hape ili mueteleli
1CH.12.4	wa ba Mashumi a Malalu,
1CH.12.4	Jeremia ni Jahaziele ni Johanani
1CH.12.4	ni Jozabadi ba kwa Gedera,
1CH.12.5	Eluzai ni Jerimoti ni Bealia
1CH.12.5	ni Shemaria ni Shefatia
1CH.12.5	ba kwa Harufu,
1CH.12.6	Elikana ni Ishia ni Azarele
1CH.12.6	ni Joezeri ni Jashobeami ba mushiku
1CH.12.6	wa Kora,
1CH.12.7	Joela ni Zebadia bana ba Jerohami
1CH.12.7	ba kwa Gedori.
1CH.12.8	A, ki ona mabizo a masole ba ba ne ba tumile, ba ba ne ba ziba za ndwa mwa lusika lwa Gadi, ili ba ba ne ba kopani ni mpi ya Davida ha n'a li mwa sisabelo se si tiile sa mwa lihalaupa. N'e li likwala kwa litebe ni malumo, ne ba sabisa sina litau, mi ne ba na ni lubilo sina litolo mwa malundu. 
1CH.12.9	Ne ba hulisizwe ka mukwa wo. Wa pili n'e li Ezeri, mi n'a tatamwa ki Obadia, Eliabi, 
1CH.12.10	Mishimana, Jeremia, 
1CH.12.11	Atai, Eliele 
1CH.12.12	Johanani, Elizabadi, 
1CH.12.13	Jeremia ni Makabanai.
1CH.12.14	Ba bañwi ba batu ba, ba lusika lwa Gadi, n'e li manduna ba kale ba ba ne ba zamaisanga masole ba sikiti, mi ba bañwi n'e li manduna ba banyinyani ba ba ne ba zamaisanga masole ba mwanda feela. 
1CH.12.15	Mwa kweli ya pili ya silimo, Nuka ya Jordani ha i bayaula, ba sila nuka, ba hasanya batu ba ba ne ba yahile mwa misindi kwa upa ni kwa wiko wa nuka.
1CH.12.16	Ka nako ye ñwi, batu ba mwa lusika lwa Benjamine ni Juda ba kile ba ya kwa sibaka se si tiile mw'a n'a pila Davida. 
1CH.12.17	Davida a y'o ba katanyeza, mi a li, “Haiba mu taha sina balikani ku t'o ni tusa, na mi amuhela. Mu kene ku luna. Kono haiba mu lela ku ni swalisa lila za ka, niha ni si ka lika ku mi utwisa butuku, Mulimu wa bo kukw'a luna u ta bona, mi u ta mi nata.”
1CH.12.18	Yo muñwi wa bona, yena Amasai, ya n'a bile muzamaisi wa Mashumi a Malalu, a kenwa ki moya wa Mulimu, mi a huwa, a li,
1CH.12.18	“Davida, mwan'a Jese, lu batu ba hao!
1CH.12.18	Zwelopili ki ya hao ni ba ba ku tusa!
1CH.12.18	Mulimu u kwa neku la hao!”
1CH.12.18	Davida a ba amuhela, mi a ba eza manduna mwa mpi ya hae.
1CH.12.19	Masole ba bañwi mwa lusika lwa Manase ba ya kwa neku la Davida ha n'a zamaya ni Mafilisita ku y'o lwanisa Mulena Saule. Hande-nde h'a si ka tusa Mafilisita, kakuli bazamaisi ba bona ne ba mu kutisize ka sabo ya kuli mwendi a ka swana a ba beteka ku mulen'a hae wa pili, yena Saule. 
1CH.12.20	Ba, n'e li bona masole ba ba ne ba zwa ku Manase, ku kena ku Davida, ha n'a ya kwa Zikilagi, ili bo Adina, Jozabadi, Jediaele, Mikaele, Jozabadi, Elihu, ni Ziletai. Mwa naha ya Manase, kaufel'a bona ne ba zamaisa litopa za batu ba sikiti. 
1CH.12.21	Ba t'o ba manduna ba limpi za Davida, kakuli kamukan'a bona n'e li masole ba ba zwile mubano. Mwamulaho ba ba manduna mwa mpi ya Maisilale. 
1CH.12.22	Ne i bata i ba kuli ka zazi ni zazi ne ku kena masole ba banca ku Davida, mi kapili-pili mpi ya hae ya ba ye tuna-tuna.
1CH.12.23	Masole ba bañata, ba ba ne ba lutilwe hande za ndwa, ba t'o kena mwa mpi ya Davida kwa Heberoni ku t'o mu tusa kuli a be mulena mwa sibaka sa Saule, sina mw'a n'a sepiselize Muñ'a Bupilo. Ne ba kuma fa ha ba balwa.
1CH.12.24	Ku ba Juda kwa zwa batu ba likiti ze silezi ka mianda ye supile ni u li muñwi ba ba sweli litebe ni malumo.
1CH.12.25	Ku ba Simioni kwa zwa batu ba likiti ze supile ka mwanda ili masole ba ba lutilwe hande za ndwa.
1CH.12.26	Ku ba Livi kwa zwa batu ba likiti ze ne ka mianda ye silezi.
1CH.12.27	Kwa balateleli ba Jehoiada, muikulu wa Aruni, kwa zwa ba likiti ze talu ka mianda ye supile.
1CH.12.28	Kwa banabahabo Zadoki, mucaha wa mutabani yo mutuna, kwa zwa batu ba mashumi a mabeli ka ba babeli ba ba zibahala.
1CH.12.29	Ku ba Benjamine, ili bona ba lusika lwa Saule, kwa zwa batu ba likiti ze talu feela. Haili buñata bwa bona ba siyala ku Saule kakuli ne ba sa mu lata.
1CH.12.30	Ku ba Eferaimi kwa zwa masole ba likiti ze mashumi a mabeli ni mianda ye supile ka u li muñwi ili ba ba ne ba tumile mwa mishiku ya bona.
1CH.12.31	Ku ba Manase ba kwa Wiko kwa zwa ba likiti ze lishumi ka ze supile ni si li siñwi ili batu ba ba ketilwe ku t'o beya Davida fa bulena.
1CH.12.32	Ku ba Isakare kwa zwa baeteleli ba mianda ye mibeli hamoho ni batu be ne ba zamaisa. Bao n'e li batu ba ba ne ba ziba se ne si lukela ku eziwa ki Isilaele ni nako ye nde ya ku si eza.
1CH.12.33	Ku ba Zebuloni kwa zwa ba likiti ze mashumi a ketalizoho ili batu ba ba sepahala, ba ba itukiselize ku lwana, mi ba ba lutilwe ku itusisa lilwaniso za mifuta-futa.
1CH.12.34	Ku ba Nafetali kwa zwa baeteleli ba sikiti, hamoho ni batu ba ba sweli litebe ni malumo ba likiti ze mashumi a malalu ka ze supile.
1CH.12.35	Ku ba Dani kwa zwa batu ba likiti ze mashumi a mabeli ka ze supile ni si li siñwi ka mianda ye silezi, ili masole ba ba lutilwe hande za ndwa.
1CH.12.36	Ku ba Asere kwa zwa ba likiti ze mashumi a mane ba ba itukiselize ndwa.
1CH.12.37	Ku ba masika a kwa upa wa Jordani, ili a Rubeni, Gadi ni Manase wa Upa, kwa zwa batu ba likiti ze mwanda ka mashumi a mabeli ili ba ba lutilwe ku sebelisa litabaniso za mifuta kamukana.
1CH.12.38	Masole bao kaufela ba ba ne ba itukiselize ndwa, ba ya kwa Heberoni, ba lelile ku yolisa Davida fa bulena bwa Isilaele kamukana. Batu ba Isilaele kaufela ne ba kopani hamoho mwa mulelo ona wo. 
1CH.12.39	Ba y'o tola kwateñi mazazi a malalu ni Davida, ba nze ba ca ni ku nwa ze ne ba lukiselizwe ki bahabo bona. 
1CH.12.40	Batu ba kwahule sina ba kwa mutulo, ili ba masika a bo Isakare, Zebuloni, Nafetali, ni bona ba tisa limbongolo, likamele, mambema ni mapulu a n'a lwezi lico ze cwaleka bupi, miselo ye omile ya lifeiga, ni waine hamoho ni mafula a olive. Ba tisa cwalo likomu ni lingu za ku t'o taba. Zeo kaufela n'e li sisupo sa tabo ye n'e li teñi mwa naha kamukana.
1CH.13.1	Davida a lelisana ni manduna ba ba zamaisa litopa za batu ba ba eza sikiti ni ba litopa ze eza mwanda. 
1CH.13.2	Cwale a zibisa Maisilaele ba ba ne ba kopani foo, a li, “Haiba mu lumela, mi haiba ki tato ya Muñ'a Bupilo, Mulimu wa luna, a lu lumeñi linumwana ku ba ku luna ba ba mwa minzi, kwa baprisita ni Malivi mwa minzi ya bona, mi ba y'o ba bulelela kuli ba t'o kopana ni luna kwanu. 
1CH.13.3	Cwalehe, kihona lu ta y'o nga Likwati la Bulikani bwa Mulimu, le ne li se li limbuluzwi, Saule ha n'a sa busa.” 
1CH.13.4	Batu ba tabela muhupulo wo, mi ba lumela.
1CH.13.5	 Davida kiha s'a kopanya batu ba Isilaele ba ba zwa mwa naha kaufela, ku kalela kwa museto wa Egepita kwa mboela, mane ku y'o fita kwa nzila ya Hamati kwa mutulo. Ba kopana kuli ba y'o nga Likwati la Bulikani mwa munzi wa Jearimi. 
1CH.13.6	 Davida ni batu ba Isilaele ba ya kwa munzi o bizwa Baala, kikuli kwa munzi wa Jearimi, mwa naha ya Juda, ku y'o nga Likwati la Bulikani bwa Mulimu, le li yemezi mwa sibaka sa lubona lwa Muñ'a Bupilo lo lu kwa lihalimu. 
1CH.13.7	Ba zwisa Likwati la Bulikani mwa ndu ya Abinadabi, mi ba li longa mwa koloi ye nca. Bo Uza ni Ahio ba zamaisa koloi. 
1CH.13.8	Davida ni batu kamukana ba Isilaele ne ba bina ka maata a bona kaufela ku kuteka Mulimu. Ba opela ni ku liza lihalepa, milupa, likambeliso hamoho ni litolombita.
1CH.13.9	Ha ba t'o fita fa sihoto sa Kidoni, lipulu za sitatala, mi Uza a otolola lizoho, a swala Likwati la Bulikani. 
1CH.13.10	Honafo, Muñ'a Bupilo a halifela Uza, mi a mu bulaya kakuli n'a sweli Likwati. A shwela honafo fapil'a Mulimu. 
1CH.13.11	Davida a nyema, kakuli Muñ'a Bupilo n'a bulaile Uza ka buhali. Cwale ku kala ka lona lizazi leo sibaka seo sa bizwa Perezi Uza.
1CH.13.12	 Davida a saba Mulimu, mi a li, “Cwalehe, ni ka nga cwañi Likwati la Bulikani?” 
1CH.13.13	Kabakaleo Davida h'a si ka ya ni lona kwa Jerusalema. Bakeñisacwalo, a li siya mwa ndu ya mutu yo muñwi ya n'a bizwa Obedi-Edomo ya n'a zwa kwa munzi wa Gati. 
1CH.13.14	 La ina mwa ndu moo likweli ze talu, mi Muñ'a Bupilo a fuyaula lubasi lwa Obedi-Edomo ni lika za hae kamukana.
1CH.14.1	Mulena Hiramu wa kwa Tire a lumela linumwana ku Davida. A mu lumela cwalo ni babeti ba macwe, bapangi ni likota za sidare, ili kwa ku t'o tusa ku yaha ndu ya bulena. 
1CH.14.2	Mi ka mukwa o cwalo Davida a lemuha kuli Muñ'a Bupilo u s'a mu ezize mulena wa Isilaele, mi n'a zwiseza mubuso wa hae pili kabakala batu ba hae.
1CH.14.3	Hona mwa Jerusalema moo, Davida a nyala basali ba bañwi hape, mi a ba ni bana ba bañata ba bashimani ni ba basizana. 
1CH.14.4	Mabizo a bana b'a pepezi mwa Jerusalema ki Shamua, Shobabi, Natani, Salumoni, 
1CH.14.5	Ibari, Elishuwa, Elipeleti, 
1CH.14.6	Noga, Nefegi, Jafia, 
1CH.14.7	Elishama, Beeliada ni Elifeleti.
1CH.14.8	Mafilisita ha ba utwa kuli Davida u yolisizwe ku ba mulena wa Isilaele kaufela, mpi ya bona ya ya kuli i y'o mu swala. Davida kiha s'a zwa ku y'o ba katanyeza. 
1CH.14.9	Mafilisita ba t'o fita mwa Musindi wa Refaimi, mi ba kala ku lwana. 
1CH.14.10	Davida a buza Mulimu, a li, “Ni lwanise Mafilisita, nji? Kikuli u ta ni fa maata a ku ba tula?”
1CH.14.10	Muñ'a Bupilo a alaba, a li, “U ba lwanise! U ta ba tula!”
1CH.14.11	Cwale Davida a ba lwanisa kwa Baale Perazimi, mi a ba tula. Kih'a li, “Mulimu u itusisize na ku pazula mwahal'a mpi ya lila sina muunda.” Cwale sibaka seo sa bizwa Baale Perazimi. 
1CH.14.12	Mafilisita ba siya milimu ya bona ya maswaniso hona moo, mi Davida a laela kuli i ciswe.
1CH.14.13	Mafilisita ba kutela kapili kwa musindi, ku y'o lwana hape. 
1CH.14.14	Davida hape a kutela ku buza Mulimu, mi yena a alaba, a li, “U si ke wa ba lwaniseza kwa neku la kwanu, kono u potolohe, mi u y'o ba lwanisa kwa neku la likota za malubeni. 
1CH.14.15	Ha u ta utwa misindo fahalimw'a likota, honafohe u lwane, kakuli ni zamaya fapil'a hao ku y'o tula mpi ya Mafilisita.” 
1CH.14.16	Davida a eza mw'a n'a mu laelezi Mulimu, mi a kutiseza Mafilisita mwamulaho ku zwa mwa Gibioni mane ku y'o fita kwa Gezeri. 
1CH.14.17	Kabubo ka Davida ka hasanela kai ni kai, mi Muñ'a Bupilo a eza kuli macaba kamukana a mu sabe.
1CH.15.1	Davida a ikahela mandu mwa Jerusalema. Hape a lukiseza Likwati la Bulikani bwa Mulimu sibaka, mi a li tomela tende. 
1CH.15.2	 Cwale a li, “Likwati la Bulikani bwa Mulimu li lwaliwe feela ki Malivi, kakuli ki bona b'a ketile Muñ'a Bupilo kuli ba li lwale ni ku mu sebeleza kuya kuile.” 
1CH.15.3	Davida cwale a kopanya batu kaufela ba Isilaele mwa Jerusalema, ku tisa Likwati mwa sibaka s'a n'a li lukiselize. 
1CH.15.4	Cwale a lumela baikulu ba Aruni ni Malivi. 
1CH.15.5	Mwa mushiku wa Kohati kwa taha Uriele ya n'a li muzamaisi wa ba mushiku wa habo ba mwanda ka mashumi a mabeli. 
1CH.15.6	Mwa mushiku wa Merari kwa zwa Asaya ya n'a zamaisa ba mianda ye mibeli ka mashumi a mabeli. 
1CH.15.7	Mwa mushiku wa Gerishomi kwa zwa Joele ya n'a zamaisa ba mwanda ka mashumi a malalu. 
1CH.15.8	Mwa mushiku wa Eliazafani kwa zwa Shimea ya n'a zamaisa ba mianda ye mibeli. 
1CH.15.9	Mwa mushiku wa Heberoni kwa zwa Eliele ya n'a zamaisa ba mashumi a supile ka li li liñwi. 
1CH.15.10	Mwa mushiku wa Uziele kwa zwa Aminadabi ya n'a zamaisa ba mwanda ka lishumi ni ba babeli.
1CH.15.11	Davida a biza baprisita bo Zadoki ni Abiatare, ni Malivi bo Uriele, Asaya, Joele, Shemaya, Eliele ni Aminadabi. 
1CH.15.12	A ba bulelela, a li, “Ki mina baeteleli ba mishiku ya Malivi. Mu ikenise ni Malivi bahabo mina cwalo, ili kuli mu kone ku tisa Likwati la Bulikani bwa Muñ'a Bupilo, Mulimu wa Isilaele, mwa sibaka se ni li lukiselize. 
1CH.15.13	Ne mu li siyo lwa pili, mi kabakaleo Muñ'a Bupilo, Mulimu wa luna, a lu nata kakuli ne lu si ka mu lapela ka mukwa o swanela.”
1CH.15.14	Cwale baprisita ni Malivi ba ikenisa, ili kuli ba y'o tutisa Likwati la Bulikani bwa Muñ'a Bupilo, Mulimu wa Isilaele. 
1CH.15.15	 Malivi ba li lwala fa maheta a bona ka mitiyo ya lona, sina mw'a n'a laelezi Muñ'a Bupilo ka Mushe. 
1CH.15.16	Davida a laela bazamaisi ba Malivi kuli ba kete Malivi ba bañwi ku zamaisa lipina za tabo ka lihalepa ni likambeliso. 
1CH.15.17	Cwale Malivi ba keta Hemani, mwan'a Joele, Asafi mwan'a Berekia ili mwanahabo, ni Etani mwan'a Kushaya, wa mushiku wa Merari. 
1CH.15.18	Ku ba tusa, kwa ketwa Malivi bao ba ba tatama ili bo Zakaria, Aziele, Shemiramoti, Jehiele, Uni, Eliabi, Maaseya ni Benaya. 
1CH.15.19	Balizi, ili bo Hemani, Asafi ni Etani, ne ba na ni ku kamba ka likambeliso za sipi. 
1CH.15.20	Ba keta Zakaria, Aziele, Shemiramoti, Jehiele, Uni, Eliabi, Maaaseya, ni Benaya kuli ba lize lihalepa ze nyinyani.
1CH.15.21	Kwa ku liza lihalepa ze tuna, kwa ketwa Malivi bao, ili bo Matitia, Elifelehu, Mikineya, Azazia ni balibeleli ba Tempele, ili bo Obedi-Edomo ni Jeiele.
1CH.15.22	Kenania a ketwa ku ba muzamaisi wa lipina kabakala bukwala bwa hae. 
1CH.15.23	Berekia ni Elikana ba ketwa ku ba balibeleli ba Likwati la Bulikani. 
1CH.15.24	Baprisita bo Shebania, Josafati, Netanele, Amasai, Zakaria, Benaya ni Eliezere ne ba ketezwi ku liza litolombita fapil'a Likwati la Bulikani. Mi Obedi-Edomo ni Jehia ni bona cwalo n'e li balibeleli ba Likwati la Bulikani.
1CH.15.25	Cwale Davida, baeteleli ba Isilaele ni bazamaisi ba limpi ba ya kwa ndu ya Obedi-Edomo ku y'o nga Likwati la Bulikani, mi ba eza mukiti o mutuna. 
1CH.15.26	Ba eza sitabelo sa lipoho ze supile ni lingu ze supile, kuli mbuyoti ya Mulimu i be fahalimw'a Malivi ba ba ne ba lwezi Likwati la Bulikani. 
1CH.15.27	Davida n'a apezi siapalo se ne si ezizwe fa lisila le linde la line, ni baopeli cwalo, hamoho ni Kenania muzamaisi wa bona, ni Malivi ba ba ne ba lwezi Likwati la Bulikani. Davida hape n'a apezi efoda ya line. 
1CH.15.28	Cwale Maisilaele kaufela ba isa Likwati la Bulikani kwa Jerusalema ka lipina za tabo, milumo ya litolombita, lipala, likambeliso ni lihalepa.
1CH.15.29	Likwati ha li kena mwa hae, Mikali mwan'a Saule wa musizana a talima mwa lihaulo, mi a bona Mulena Davida a nz'a bina ni ku tulakiswa ki tabo, mi a mu nyenya hahulu.
1CH.16.1	Ba isa Likwati la Bulikani mwa Tende ya n'a li lukiselize Davida, mi ba li kenya mwahali. Cwale ba eza litabelo ni ku fa limpo za buitumelo ku Mulimu. 
1CH.16.2	Davida ha s'a felize ku eza litabelo, a fuyaula batu ka libizo la Muñ'a Bupilo. 
1CH.16.3	A ba abela lico kaufel'a bona. A fa yo muñwi ni yo muñwi kwa banna ni basali sinkwa, situnula sa nama ye besizwe ni liñende la miselo ya veine.
1CH.16.4	Davida a supa Malivi ba bañwi ku zamaisa sebelezo ya Muñ'a Bupilo, Mulimu wa Isilaele, ili fapil'a Likwati la Bulikani, ka ku opela ni ka ku mu lumbeka. 
1CH.16.5	Asafi a ketwa ku ba muzamaisi, mi a swalisana ni Zakaria ya n'a mu tatama. Jeiele, Shemiramoti, Jehiele, Matitia, Eliabi, Benaya, Obedi-Edomo ni Jeiele, bona ne ba na ni ku liza lihalepa. Asafi n'a na ni ku kambela ka likambeliso. 
1CH.16.6	Baprisita ba babeli, bo Benaya ni Jahaziele, ne ba na ni ku liza litolombita nako kaufela fapil'a Likwati la Bulikani. 
1CH.16.7	Davida n'a kalile, ka lona lizazi leo, ku fa Asafi, ni Malivi bahabo, maata a ku opelela Muñ'a Bupilo litumbo.
1CH.16.8	Mu ise buitumelo ku Muñ'a Bupilo,
1CH.16.8	mu bulele butuna bwa hae.
1CH.16.8	Mu bulelele macaba z'a ezize!
1CH.16.9	Mu lumbeke Muñ'a Bupilo ka lipina
1CH.16.9	kabakala lika ze komokisa z'a ezize!
1CH.16.10	Mu tabe kakuli lu batu ba hae.
1CH.16.10	Ba ba mu lapela kaufela ba tabe.
1CH.16.11	Mu bate tuso ku Muñ'a Bupilo,
1CH.16.11	mi mu mu lapele ka nako ni nako.
1CH.16.12	Mu hupule limakazo z'a ezize Mulimu
1CH.16.12	ni likatulo z'a file.
1CH.16.13	Eza cwalo, mina baikulu ba Jakobo,
1CH.16.13	mutang'a Mulimu,
1CH.16.13	baikulu ba Isilaele ya n'a ketilwe
1CH.16.13	ki Mulimu.
1CH.16.14	Muñ'a Bupilo ki Mulimu wa luna,
1CH.16.14	litaelo za hae ki za lifasi kamukana.
1CH.16.15	Mu si ke mwa libala bulikani
1CH.16.15	bwa Mulimu,
1CH.16.15	bw'a ezize kuli bu ine kuya kuile.
1CH.16.16	 Mu hupule bulikani bw'a isweli
1CH.16.16	ni Abrahama,
1CH.16.16	sepiso y'a ezize ku Isaka.
1CH.16.17	 Muñ'a Bupilo u isweli bulikani
1CH.16.17	ni Jakobo,
1CH.16.17	ili bo bu ta ina kuya kuile.
1CH.16.18	A li, “Ni ta ku fa naha ya Kanana.
1CH.16.18	I ta ba liluwo la hao.”
1CH.16.19	Palo ya batu ba Mulimu n'e li
1CH.16.19	ye nyinyani.
1CH.16.19	Ba li baenyi mwa naha ya Kanana.
1CH.16.20	Ba zamaile ba yambaela mwa naha
1CH.16.20	ni naha,
1CH.16.20	mwa mubuso ni mubuso.
1CH.16.21	 Kono Mulimu h'a si ka lumelela
1CH.16.21	nihaili a li muñwi ku ba nyandisa.
1CH.16.21	U lemusize malena kuli ba ba sileleze, a li,
1CH.16.22	“Mu si ke mwa swenya batanga
1CH.16.22	ba ka be ni ketile.
1CH.16.22	Mu si ke mwa nyamatala
1CH.16.22	bapolofita ba ka.”
1CH.16.23	Lifasi kaufela li opelele
1CH.16.23	Muñ'a Bupilo!
1CH.16.23	Mu bulele ka zazi ni zazi
1CH.16.23	kuli u lu pilisize.
1CH.16.24	Mu bulele za bulena bwa hae
1CH.16.24	kwa macaba,
1CH.16.24	ni likezo za hae ze maata
1CH.16.24	kwa batu kaufela.
1CH.16.25	Muñ'a Bupilo ki yo mutuna,
1CH.16.25	mi lu swanezi ku mu lumbeka.
1CH.16.25	Lu swanezi ku mu saba ku fita
1CH.16.25	milimu ye miñwi kamukana.
1CH.16.26	Milimu ya macaba a mañwi
1CH.16.26	ki maswaniso feela,
1CH.16.26	kono Muñ'a Bupilo ki yena ya bupile
1CH.16.26	lihalimu.
1CH.16.27	U potolohilwe ki kanya ni bulena.
1CH.16.27	Tempele ya hae i tezi maata ni tabo.
1CH.16.28	Mu lumbeke Muñ'a Bupilo,
1CH.16.28	mina batu kaufela ba lifasi.
1CH.16.28	Mu lumbeke kanya ni maata a hae!
1CH.16.29	Mu lumbeke libizo la Muñ'a Bupilo
1CH.16.29	le li kenile.
1CH.16.29	Mu tise mpo,
1CH.16.29	mi mu tahe mwa Tempele ya hae.
1CH.16.29	Mu boole fapil'a Ya Kenile
1CH.16.29	h'a bonahala.
1CH.16.30	Lifasi kamukana li kuñe fapil'a hae!
1CH.16.30	Lifasi li tiile mwa sibaka sa lona,
1CH.16.30	mi ha li na ku nyanganyiswa.
1CH.16.31	U tabe, wena lifasi.
1CH.16.31	U nyakalale, wena lihalimu!
1CH.16.31	Mu bulelele macaba kuli Muñ'a Bupilo
1CH.16.31	ki Mulena.
1CH.16.32	Liwate, u lume. Ku lume ni libupiwa
1CH.16.32	ze ku wena kamukana.
1CH.16.32	Mu tabe, mina masimu ni ze ku mina
1CH.16.32	kaufela.
1CH.16.33	Likota ze mwa mishitu li ta huwa
1CH.16.33	ka tabo,
1CH.16.33	Muñ'a Bupilo h'a ka taha
1CH.16.33	ku t'o busa lifasi.
1CH.16.34	 Mu itumele ku Muñ'a Bupilo,
1CH.16.34	kakuli u na ni musa.
1CH.16.34	Lilato la hae ki la kamita!
1CH.16.35	Mu li ku yena, “U lu pilise,
1CH.16.35	wena Mulimu, Mupilisi wa luna.
1CH.16.35	U lu kopanye hamoho.
1CH.16.35	U lu lamulele kwa macaba,
1CH.16.35	ili kuli lu be ni buitumelo
1CH.16.35	mi lu lumbeke libizo la hao
1CH.16.35	le li kenile.”
1CH.16.36	Mu lumbeke Muñ'a Bupilo,
1CH.16.36	Mulimu wa Isilaele!
1CH.16.36	Mu mu lumbeke kamita ni mita!
1CH.16.36	Cwale batu kaufela ba li, “Amen!” Mi ba lumbeka Muñ'a Bupilo.
1CH.16.37	Davida a kenyeleza Asafi, ni Malivi bahabo, mwa zamaiso ya sebelezo ye n'e ezwa mwa sibaka mo ne li bulukilwe Likwati la Bulikani. Ne ba na ni ku eza musebezi wa bona mwateñi ka zazi ni zazi. 
1CH.16.38	Obedi-Edomo, mwan'a Jedutuni, ni batu ba mashumi a silezi ka supile ni a li muñwi ba mushiku wa habo, ne ba swalisana ni bona. Hosa ni Obedi-Edomo ne ba libelela minyako.
1CH.16.39	Kono, muprisita Zadoki ni baprisita bahabo ne ba zamaisa sebelezo ya Muñ'a Bupilo fa tutuma ya mwa Gibioni. 
1CH.16.40	Ka zazi ni zazi kakusasana ni manzibwana, ne ba na ni ku ciseleza litabelo fa katala ka ku ya ka se ne si ñozwi mwa Mulao o ne ba filwe Maisilaele ki Muñ'a Bupilo. 
1CH.16.41	Bo Hemani ni Jedutuni ni ba bañwi ba ba ne ba ketezwi ka mabizo ku lumbeka Muñ'a Bupilo ka lipina kabakala lilato la hae le li sa feli, ni bona ne ba li teñi mo. 
1CH.16.42	Hemani ni Jedutuni hape ne ba zamaisa litolombita ni likambeliso ni ze ñwi cwalo ze ne li lizwa ha ne ku opelwa lipina za litumbo. Ba mushiku wa Jedutuni ne ba zamaisa balibeleli ba minyako.
1CH.16.43	 Cwale batu kamukana ba kutela kwa mahae, mi ni yena Davida a kutela kwa hae ku y'o fuyaula lubasi lwa hae.
1CH.17.1	Cwale Mulena Davida n'a s'a ina mwa kwandu ya hae. Zazi le liñwi a lumela mupolofita Natani, mi a mu bulelela, a li, “Bona, na, ni pila mwa ndu ye yahilwe ka likota za sidare, kono Likwati la Bulikani bwa Muñ'a Bupilo li bulukilwe mwa tende!”
1CH.17.2	Natani a alaba, a li, “Eza z'o hupuzi kaufela, kakuli Mulimu u inzi ni wena.”
1CH.17.3	Kono ka bona busihu bo, Mulimu a bulelela Natani, a li, 
1CH.17.4	“Zamaya, u y'o bulelela mutang'a ka Davida kuli ni li ku yena, ‘Ha si wena ya ta ni yahela tempele mo ni ta ina. 
1CH.17.5	Ku zwa nako ye ni lamulezi batu ba Isilaele mwa Egepita ku t'o fita nako ye, ha ni si ka pila mwa tempele kono ne ni inzi mwa litende, ni nze ni tuta-tuta. 
1CH.17.6	Kai ni kai mo ni zamaile ni Maisilaele kamukana ha ni si ka buza ni kamuta yo muñwi wa baeteleli be ne ni ketile kuli kikabakalañi ha ne ba si ka ni yahela tempele ka likota za sidare.’
1CH.17.7	“Cwalehe, u bulelele mutang'a ka Davida kuli na, Muñ'a Bupilo ya Maata Kaufela, ni mu bulelela cwana, ni li, ‘Ni ku zwisize mwa bulisana bwa lingu mwa naheñi, mi ni ku ezize mubusi wa ka wa batu ba Isilaele. 
1CH.17.8	Ni bile ni wena kai ni kai ko n'o ya, mi ni ku tulezi lila za hao ha u atumela. Ni ta ku bubanisa hahulu sina baeteleli ba ba tumile ka ku fitisisa mwa lifasi. 
1CH.17.9	Ni ketezi batu ba ka ba Isilaele sibaka, mi ni se ni ba yahisize mwateñi, ili mo ba ta ina ba sa nyandisiwi hape ki ba ba maswe. 
1CH.17.10	Ha ba sa li ba fitela mwa naha mo, ba lwanisizwe ki batu ba ba maata, kono zeo ha li na ku ezahala hape. Ni sepisa kuli ni ta tula lila za hao kaufela, ni ku ku fa baikulu. 
1CH.17.11	Ha u shwa, mi u bulukwa ni bo kukw'a hao, ni ta beya yo muñwi wa bana ba hao fa bulena, mi ni ta tiisa mubuso wa hae. 
1CH.17.12	Ki yena ya ta ni yahela tempele, mi ni ta bona kuli lusika lwa hae lu zwelepili kuya kuile. 
1CH.17.13	 Ni ta ba ndat'ahe, mi yena a be mwan'a ka. Ha ni na ku felisa lituso za ka ku yena, sina mo ni ezelize ku Saule, ye ni zwisize kuli wena u be mulena. 
1CH.17.14	Ni ta mu eza muzamaisi wa batu ba ka ni wa mubuso wa ka kuya kuile. Lusika lwa hae ha lu na ku fela ni kamuta.’ ”
1CH.17.15	Natani a bulelela Davida litaba kaufela z'a n'a bonisizwe ki Mulimu.
1CH.17.16	Mulena Davida a kena mwa Tende ye Kenile, a ina mi a lapela, a li, “Ha ni swanelwi ki s'o ni ezelize sona, Muñ'a Bupilo Mulimu, nihaili lona lubasi lwa ka. 
1CH.17.17	Kono cwale mane wa fiteleza. U ezize lisepiso ka baikulu ba ka, ili ze ta ezahala mwa lilimo ze sa taha, mi wena Muñ'a Bupilo Mulimu, u s'o ni ezize kale mutu yo mutuna. 
1CH.17.18	Se ni ta bulela ku wena hape ki sika mañi! Wa ni ziba hande, mi nihakulicwalo wa ni kuteka, na, mutang'a hao. 
1CH.17.19	I n'e li ka tato ni mulelo wa hao ha u ni ezelize cwalo ni ku ni bonisa butuna bwa ka bo bu sa taha. 
1CH.17.20	Muñ'a Bupilo, h'a yo ya swana ni wena. Ki wena feela Mulimu u nosi, sina ha lu lumezi cwalo kamita. 
1CH.17.21	Ha ku na sicaba se si swana ni sa Isilaele mwa lifasi, s'o lamulezi kwa butanga ku si eza sicaba sa hao luli. Likezo ze tuna ni ze komokisa z'o ezelize sicaba li hasanyize kabubo ka hao mwa lifasi kamukana. U lamulezi sicaba sa hao mwa Egepita, mi u lelekile macaba a mañwi sona ha ne si sutelela. 
1CH.17.22	Batu ba Isilaele u ba ezize sicaba sa hao kuya kuile, mi wena, Muñ'a Bupilo, u bile Mulimu wa sona.
1CH.17.23	“Mi cwale, Muñ'a Bupilo Mulimu, taleleza sepiso y'o ezize ku na ni baikulu ba ka, mi kamita u eze s'o sepisize kuli u ta si eza. 
1CH.17.24	Libubo la hao li ta ba le lituna kuya kuile, mi batu kamita ba ta li, ‘Muñ'a Bupilo ya Maata Kaufela ki Mulimu wa Isilaele!’ Mi u ta buluka ba lusika lwa ka nako kamukana. 
1CH.17.25	Ni na ni bundume bwa ku fitisa ku wena tapelo ye, Mulimu wa ka, kakuli u ni bonisize zeo kaufela, na, mutang'a hao, mane u ni bulelezi kuli baikulu ba ka u ta ba eza malena. 
1CH.17.26	Wena, Muñ'a Bupilo, u Mulimu, mi u ni sepisize sepiso ye, ye komokisa. 
1CH.17.27	Na ku kupa kuli u fuyaule baikulu ba ka, ili kuli ba te ba zwelepili ku ikola sishemo sa hao. Wena, Muñ'a Bupilo, u ba fuyauzi. Limbuyoti za hao li be ku bona kuya kuile.”
1CH.18.1	Mwamulahonyana Davida a y'o lwanisa Mafilisita, mi a ba tula. A hapa munzi wa Gati, mi a kutisa minzi ye ne bapani ni ona. 
1CH.18.2	Hape a tula Mamoabi, ba ba batanga ba hae, mi a ba telisa mutelo.
1CH.18.3	Ku zwa fo, Davida a y'o lwanisa Mulena Hadadezeri wa kwa Zoba, fakaufi ni naha ya Hamati, kakuli Hadadezeri n'a bata ku zamaisa naha ye kwa Nuka ya Yuferati. 
1CH.18.4	Davida a hapa likoloi za hae za ndwa ze sikiti, bapahami ba lipizi ba likiti ze supile, ni masole ba likiti ze mashumi a mabeli. A buluka lipizi ze likana feela likoloi ze mwanda, mi ze siyezi a li pumaka misifa.
1CH.18.5	Masiria ba Damaseka ba lumela mpi ku y'o tusa Mulena Hadadezeri. Davida a ba lwanisa, mi a bulaya batu ba likiti ze mashumi a mabeli ka ze peli. 
1CH.18.6	Cwale a toma mafulo a limpi mwa naha ya bona, ba ba batanga ba hae mi ba telela ku yena. Muñ'a Bupilo a fa Davida maata a ku tula kai ni kai. 
1CH.18.7	Davida a hapa litebe za gauda ze n'e lwezwi ki manduna ba Hadadezeri, mi a li isa kwa Jerusalema. 
1CH.18.8	 Hape a nga kopa ye ñata kwa Tibati ni Kuni, ili minzi ye n'e buswa ki Hadadezeri. Mwamulaho, Salumoni a itusisa kopa yeo ku eza tanga ye tuna, misumo, ni mikeke ya kopa ya mwa Tempele.
1CH.18.9	Mulena Tou wa Hamati a utwa kuli Davida u tuzi mpi kamukana ya Mulena Hadadezeri. 
1CH.18.10	Kiha s'a luma mwan'a hae Hadorami ku Mulena Davida ku y'o itumela ku yena ka ku tula Hadadezeri, ya n'a lwanisizwe ki Tou hañata-nata. Hadorami a iseza Davida limpo ze ezizwe ka gauda, silivela ni kopa. 
1CH.18.11	Mulena Davida a li keta kuli li y'o itusiswa mwa lisebelezo, hamoho ni silivela ni gauda y'a n'a ngile mwa macaba a n'a tuzi, ili macaba a Edomo, Moabi, Amoni, Filisitia ni Amaleke.
1CH.18.12	 Abishai, mwan'a Zeruya, a tula Maedomo mwa Musindi wa Lizwai, mi a bulaya ba likiti ze lishumi ka supile ni si li siñwi. 
1CH.18.13	A toma mafulo a masole kai ni kai mwa Edomo, mi batu ba mwateñi ba ba batanga ba Mulena Davida. Muñ'a Bupilo a fa Davida maata a ku tula kai ni kai.
1CH.18.14	Davida a busa Isilaele kamukana, mi a bona kuli batu ba hae ne ba eziwa hande ni ka mulao. 
1CH.18.15	Joabi, mwan'a Zeruya, n'a li muzamaisi wa mpi. Josafati, mwan'a Akiludi, n'a babalela libuka za muso. 
1CH.18.16	Zadoki mwan'a Akitubi, ni Abimeleki mwan'a Abiatare, n'e li baprisita. Shavisha n'e li muñoli wa kuta. 
1CH.18.17	Benaya, mwan'a Jehoyada, n'a li muzamaisi wa balibeleli ba Davida, ili bona Makereti ni Mapeleti. Bana ba Mulena Davida, bona ne ba na ni litulo ze tuna mwa mubuso.
1CH.19.1	Mwamulaho a nakonyana Mulena Nahasha wa Amoni a shwa, mi a yoliwa ki mwan'a hae Hanuni. 
1CH.19.2	Davida a li, “Ni swanezi ku eza Hanuni ka maoyo sina mw'a n'a ni ezelize ndat'ahe yena Nahasha.” Davida kih'a luna linumwana ku y'o mu omba-omba ka lifu la ndat'ahe.
1CH.19.2	Bao, ba fitile mwa Amoni ni ku y'o bonana ni Mulena Hanuni. 
1CH.19.3	Kono manduna ba Maamoni ba li ku mulena, “Kana luli u hupula kuli ki ka ku kuteka ndat'aho, Davida h'a lumile batu bao ku t'o omba-omba, nji? Ha ku cwalo ni hanyinyani! U ba lumile ku t'o twela naha, ili kuli a t'o i hapa!”
1CH.19.4	Hanuni kiha s'a swala balumiwa ba Davida, mi a ba kuta milelu, a pumela liapalo za bona mwa linoka, mi a ba leleka. 
1CH.19.5	Balumiwa bao ba ba ni maswabi hahulu ku kutela kwa hae kabakala mo ne ba inezi. Davida h'a y'o utwa se si ezahalile, a ba lumela linzwi kuli ba ine mwa Jeriko, mi ba si ke ba kuta ku fitela milelu ya bona i hula hape.
1CH.19.6	Mulena Hanuni ni Maamoni ba lemuha kuli se ba hapelelize Davida ku ba sila sa bona. Kiha ba se ba zwisa likilo ze likiti ze mashumi a malalu ka ze ne za silivela ku y'o kupa tuso ya limpi kwa Mesopotamia, ni kwa manaha a mabeli a Siria, ili Maaka ni Zoba. 
1CH.19.7	Likoloi ze likiti ze mashumi a malalu ka ze peli za ndwa ze ne ba kalimile hamohocwalo ni mpi ya Mulena Maaka za taha, mi za t'o tibelela kwa Medeba. Maamoni ni bona ba zwa mwa minzi ya bona kaufela, ba itukiselize ku lwana.
1CH.19.8	Davida h'a utwa se ne si ezahala, a fundula Joabi ni mpi kamukana. 
1CH.19.9	Maamoni ba zwa, mi ba t'o sindimana kwa munyako wa munzi wa Raba, ili ona muleneñi, mi malena ba ba ne ba til'o tusa ba y'o yema mwa libala.
1CH.19.10	Joabi h'a bona kuli makuta a lila a ta mu lwanisa kwapili ni kwamulaho, a keta masole ba lindume mwa Isilaele, mi a ba beya mwa sibaka mo ne ba talimani ni Masiria. 
1CH.19.11	A beya makuta a n'a siyezi mwa zamaiso ya Abishai, munyan'a hae, mi yena a ba beya ku talimana ni Maamoni. 
1CH.19.12	Joabi a li ku yena, “Haiba u bona kuli Masiria ba ni tula, taha u t'o ni tusa. Haiba Maamoni ba ku tula, ni ka t'o ku tusa. 
1CH.19.13	U tiye, mi u ndumebe! Lu lwanele batu ba luna ni minzi ya Mulimu wa luna ka tata. Mi ku eziwe tato ya Muñ'a Bupilo.”
1CH.19.14	Joabi ni batu ba hae ba sutelela ku y'o lwana, mi Masiria ba saba. 
1CH.19.15	Maamoni ha ba bona Masiria ba mata, ba fulalela Abishai, mi ba sabela mwa hae. Joabi kih'a kutela kwa Jerusalema.
1CH.19.16	Cwale Masiria ha ba lemuhile kuli ba tuzwi ki Maisilaele, ba tisa makuta a zwa mwa libaka za Siria ze mwabuse bwa upa wa Nuka ya Yuferati, mi ba t'o ba beya mwa zamaiso ya Shofaki, muzamaisi wa mpi ya Hadadezeri. 
1CH.19.17	Davida h'a utwa zeo a kopanya makuta a Maisilaele, a sila Jordani, mi a ba yemisa ku talimana ni Masiria. Cwale ndwa ya kala. 
1CH.19.18	Maisilaele ba tula mpi ya Masiria. Davida ni mpi ya hae ba bulaya bazamaisi ba likoloi za Masiria ba likiti ze supile ni masole ba likiti ze mashumi a mane. Hape ba bulaya ni Shofaki, muzamaisi. 
1CH.19.19	Malena ba ba ne ba li mwatas'a Hadadezeri, ha ba lemuha kuli ba tuzwi ki Isilaele, ba kupa kozo ku Davida, mi ba ba mwatas'a hae. Ku tuha fo, Masiria ha ba si ka lumela ni hanyinyani ku tusa Maamoni hape.
1CH.20.1	 Mwaha o tatama, ka nako ye ba atisa malena ku lwana, Joabi a etelela mpi ku y'o lwanisa naha ya Amoni. Ba y'o ambeka munzi wa Raba. Nihakulicwalo Davida a siyala mwa Jerusalema. Joabi a lwanisa Raba, mi a u tuba. 
1CH.20.2	Milikomo, mulimu wa Maamoni wa siswaniso, n'o na ni kuwani ya bulena ya gauda ye n'e na ni bukiti bo bu fitelela likilo ze mashumi a malalu ni ze ne. Ku yona kuwani yeo ne ku na ni licwe la butokwa. La ngiwa ki Davida, mi a li beya ku ya hae. Hape a nga buñata bwa lika ze ne hapilwe mwa munzi. 
1CH.20.3	A nga batu ba mwa hae, mi a ba fa musebezi wa ku lima, ni wa ku lema ni ku saha likota. A eza cwalo kwa batu ba minzi ye miñwi kaufela ya Amoni. Cwale yena ni batu ba hae ba kutela kwa Jerusalema.
1CH.20.4	Mwamulaho, ndwa ya zuha hape, ili ya ku lwanisa Mafilisita kwa Gezeri. Mwa ndwa yeo, Sibekai wa mwa Husha a bulaya mutu wa singangalume ya n'a bizwa Sipai, mi Mafilisita ba tulwa.
1CH.20.5	 Kwa ba ni ndwa ye ñwi hape ni Mafilisita, mi Elikanani mwan'a Jairi a bulaya Lahimi, munyan'a Goliati wa mwa Gati. Lilumo la hae ne li na ni teku ye kima sina munsi.
1CH.20.6	Kwa ba ni ndwa ye ñwi hape kwa Gati, ko ne ku na ni mutu wa singangalume ya n'a na ni minwana ye silezi kafa ni kafa kwa mazoho ni kwa mahutu. N'e li wa lusika lwa batu ba kale ba bakima, ba batelele. 
1CH.20.7	A shubula Maisilaele, mi Jonatani, mwan'a Shimea munyan'a Davida, a mu bulaya.
1CH.20.8	Ba balalu bao, ba ba ne ba bulailwe ki Davida ni batu ba hae, n'e li baikulu ba batu ba bakima, ba batelele ba mwa Gati.
1CH.21.1	Satani n'a bata ku tisa mufili-fili kwa batu ba Isilaele. Kiha s'a susueza Davida kuli ku be ni sipalo. 
1CH.21.2	Davida a fa Joabi ni bazamaisi ba bañwi ba ndwa litaelo, a li, “Mu potolohe Isilaele kamukana, ku zwa kwa makalelo a naha mane ku y'o fita kwa mafelelezo a yona, mu nze mu bala batu. Ni bata ku ziba kuli ki ba ba kai.”
1CH.21.3	Kono Joabi a hanyeza, a li, “Muñ'a ka, niha Muñ'a Bupilo n'a ka ekeza palo ye tuna ya batu mane i taimiswe ka mwanda ne ba si ke ba ba hao, nji? U batelañi ku eza nto ye cwalo ni ku fosisa sicaba kamukana?” 
1CH.21.4	Kono mulena a hapeleza Joabi ku mamela taelo. Joabi a ya, a zamaya naha ya Isilaele kamukana, mi cwale a kutela kwa Jerusalema. 
1CH.21.5	A y'o bihela Mulena Davida palo ya batu kaufela, ba ba lukela ku kena mwa busole, kuli mwa Isilaele ki lule ni likiti ze mwanda, ni likiti ze mianda ye mine ka mashumi a supile mwa Juda. 
1CH.21.6	Kakuli Joabi n'a sa lumelelani ni taelo ya mulena, h'a si ka bala palo ya masika a Livi ni a Benjamine.
1CH.21.7	Mulimu n'a si ka tabiswa ki se ne si ezizwe, cwale a utwisa Isilaele butuku. 
1CH.21.8	Davida a li ku Mulimu, “Ni ezize sibi se si maswe ka ku eza cwalo! Muñ'a ka, u ni swalele. Ni ezize ka bukuba luli.”
1CH.21.9	Cwale Muñ'a Bupilo a li ku Gadi, mupolofita ya n'a bonela Davida, 
1CH.21.10	“Zamaya, u y'o bulelela Davida kuli a kete ku ze talu ze. Ni ta eza s'a ta keta kaufela.”
1CH.21.11	Gadi a ya ku Davida, a mu taluseza s'a n'a bulezi Muñ'a Bupilo, mi a buza, a li, “Ki sifi cwale s'o keta? 
1CH.21.12	Lilimo ze talu za tala? Kamba likweli ze talu za nyewa-nyewa ya ku saba limpi za lila za hao? Kamba mazazi a malalu a ncwa ye maswe ye ka tiswa ki mukwale wa Muñ'a Bupilo, lingeloi la hae ha li t'o yundisa naha ya Isilaele. Kifohe, kalabo ye ni ta fa Muñ'a Bupilo ki ifi?”
1CH.21.13	Davida a alaba Gadi, a li, “Ni zielehile! Kono ha ni lati ku utwiswa butuku ki batu. Ni utwiswe butuku feela ki Muñ'a Bupilo, kakuli yena u na ni makeke.”
1CH.21.14	Cwale Muñ'a Bupilo a lumela ncwa kwa batu ba Isilaele, mi kwa shwa ba likiti ze mashumi a supile. 
1CH.21.15	Mulimu a lumela lingeloi ku t'o sinya Jerusalema, kono a fetula muhupulo wa hae mi a li ku lingeloi, “Tuhela! Ku likani!” Lingeloi ne li se li yemi kwa sihoto sa Orinani, wa Mujebusi.
1CH.21.16	Davida h'a inula meeto, a bona lingeloi li yemi mwa mbyumbyulu, li sweli mukwale mwa lizoho, li itukiselize ku sinya Jerusalema. Cwale Davida ni baeteleli ba sicaba, ba ba ne ba apezi masaka kaufel'a bona, ba boola ba nata ka lipata fafasi. 
1CH.21.17	Davida a lapela, a li, “Mawee! Mulimu, ki na ya fosize. Ki na ya laezi kuli batu ba baliwe. Batu ba, bona, ba fosizeñi? Muñ'a Bupilo, Mulimu wa ka, utwisa na ni lubasi lwa ka butuku, mi u pilise batu ba hao.”
1CH.21.18	Lingeloi la Muñ'a Bupilo la bulelela Gadi kuli a laele Davida ku y'o yahela Muñ'a Bupilo katala kwa sihoto sa Orinani. 
1CH.21.19	Davida a utwa taelo ya Muñ'a Bupilo, mi a ya, sina mw'a n'a bulelezwi ki Gadi. 
1CH.21.20	Orinani ni bana ba hae ba bane ne ba pula mabele. Ha ba bona lingeloi, bana ba hae ba mata, ba y'o ipata. 
1CH.21.21	Orinani a sa bona feela Mulena Davida a sutelela, a zwa mwa sihoto mi a y'o kandelela, a nata toho fafasi. 
1CH.21.22	Davida a li ku yena, “U ni lekise sihoto sa hao, ni yahele fateñi Muñ'a Bupilo katala, ili kuli ncwa i fele. Ni ta ku fa teko ye swanela.”
1CH.21.23	Orinani a li, “U si nge, mulen'a ka, mi u eze s'o bata ku eza ka sona. Lipulu ki ze s'o eza sitabelo sa ku cisa fa katala. Miotwana ya ku pulisa ki ye, u i eze likota. Mabele a mpo ki a. Ni ku fa zona kamukana.”
1CH.21.24	Kono mulena a alaba, a li, “Batili, ni ta ku lifa teko ye tezi. Ha ni na ku fa Muñ'a Bupilo sika sa hao kuli i be mpo, ni si ka si leka.” 
1CH.21.25	Mi a lifa Orinani mianda ye silezi ya muwaya-waya wa gauda. 
1CH.21.26	A yahela Muñ'a Bupilo katala hona foo, mi a fitisa litabelo za ku cisa ni limpo za ku tiisa bulikani. A lapela, mi Muñ'a Bupilo a mu alaba ka ku lumelela mulilo o zwa kwahalimu ku t'o cisa litabelo za fa katala.
1CH.21.27	Muñ'a Bupilo a bulelela lingeloi ku kutisa mukwale wa lona, mi lingeloi la utwa. 
1CH.21.28	Ka zeo Davida a bona kuli Muñ'a Bupilo u alabile tapelo ya hae. Cwale a cisa litabelo fa katala kao mwa sihoto sa Orinani. 
1CH.21.29	Tende ya Muñ'a Bupilo ye Kenile, ya n'a ezize Mushe mwa lihalaupa, ni katala fo ne ku cisezwanga litabelo, ne li sa li fa Lilundu la Gibioni ka nako yeo. 
1CH.21.30	Kono Davida n'a sa koni ku ya kwateñi ku y'o lapela Mulimu kakuli n'a saba mukwale wa lingeloi la Muñ'a Bupilo.
1CH.22.1	Cwale Davida a li, “Fa, ki fona fo i ta tomiwa Tempele ya Mulimu, Muñ'a Bupilo. Katala ki ka, fo ba ta cisezanga litabelo ba sicaba sa Isilaele.” 
1CH.22.2	Mulena Davida a fa taelo kwa balicaba kamukana ba ba ne ba pila mwa naha ya Isilaele ku t'o kopana, mi a ba fa musebezi. Ba bañwi ku bona ne ba lukisa macwe a ku yahisa Tempele. 
1CH.22.3	A tisa butale bo buñata bwa ku tula limapo ni lisipi za ku swalisa mabala. A tisa ni kopa ye ñata ye ne ku si na ya n'a ka likanya bukiti bwa yona. 
1CH.22.4	Batu ba kwa Tire ni Sidoni ba mu tiseza likota za sidare ze ñata. 
1CH.22.5	Davida a hupula, a li, “Tempele ye ta yahiwa ki mwan'a ka Salumoni i swanezi ku buheha ni ku tuma mwa lifasi kamukana. Kono u sa li yo munyinyani, mi u tokwa zibo. Ni swanezi ku lukisa za yona.” Cwale Davida, a si ka shwa kale, a kubukanya ka buñata lika kaufela ze n'e tokwahala kwa muyaho.
1CH.22.6	A lumela Salumoni, mwan'a hae, mi a mu laela ku yahela Muñ'a Bupilo, Mulimu wa Isilaele, Tempele. 
1CH.22.7	 Davida a li ku yena, “Mwan'a ka, ne ni bata ku kuteka Muñ'a Bupilo, Mulimu wa ka, ka ku mu yahela Tempele. 
1CH.22.8	Kono Muñ'a Bupilo u ni bulelezi kuli ni bulaile batu ba bañata, mi ni lwanile lindwa ze ñata hahulu. H'a si ka ni lumelela ku mu yahela Tempele, kabakala mali a mañata e ni suluzi. 
1CH.22.9	Nihakulicwalo, u ni sepisize, u ize, ‘U ta pepa mwana ya ta busa ka kozo, kakuli ni ta mu tiseza kozo mwahal'a lila za hae kamukana. Libizo la hae i ta ba Salumoni, kakuli mwa nako ya puso ya hae ni ta fa Isilaele kozo ni buiketo. 
1CH.22.10	Ki yena ya ta ni yahela Tempele. U ta ba mwan'a ka, mi na, ni ta ba ndat'ahe. Ba lusika lwa hae ba ta busa Isilaele kuya kuile.’ ”
1CH.22.11	Davida a zwelapili, a li, “Cwale mwan'a ka, Muñ'a Bupilo, Mulimu wa hao, a be ni wena, a buluke sepiso ya hae ya ku ku zwisezapili, mi u mu yahela Tempele. 
1CH.22.12	Muñ'a Bupilo a ku fe ngana ni butali ili kuli u kone ku zamaisa Isilaele ka Mulao wa hae. 
1CH.22.13	 Haiba u ka mamela milao ya Muñ'a Bupilo, ye filwe sicaba sa Isilaele ka Mushe, za hao li ta konda. U tiye, u be ni bundume, mi u si ke wa sabiswa ki se siñwi. 
1CH.22.14	Ka ku ikataza kwa ka ni se ni kubukanyize gauda ye likana ni masaka a likiti ze mashumi a mane, ni silivela ye bata ku likana ni masaka a likiti ze mianda ye mine, mi saka i liñwi ni i liñwi ya ba bukiti bwa likilo ze mwanda, ili za ku yahisa Tempele ya Muñ'a Bupilo. Kwand'a zeo, ku na ni kopa ni butale ili ze si na palo. Hape ni lukisize likota ni macwe, kono u swanezi ku li ekeza hahulu. 
1CH.22.15	U na ni babeleki ba bañata. Ku na ni batu ba ba ta sebeza kwa ku tuba macwe, ba ba a beta, ni bapangi, hamoho ni likwala ba bañwi cwalo ba bañata ba ba kona ku sebeza musebezi ufi kamba ufi, 
1CH.22.16	i ka ba wa gauda, silivela, kopa kamba butale. Cwale kala musebezi, mi Muñ'a Bupilo a be ni wena.”
1CH.22.17	Davida a laela baeteleli ba Isilaele kamukana ku tusa Salumoni. 
1CH.22.18	A li, “Muñ'a Bupilo, Mulimu wa mina, u bile ni mina, mi u mi file kozo kwa maneku kaufela. U ni konisize ku tula batu kamukana ba ba ne ba yahile mwa naha mo, mi ka nako ye ba mwatas'a mina ni Muñ'a Bupilo. 
1CH.22.19	Cwale mu sebeleze Muñ'a Bupilo, Mulimu wa mina, ka lipilu ni ka moya wa mina kaufela. Mu kale ku yaha Tempele, ili ku kuteka Muñ'a Bupilo. Mu beye mwateñi Likwati la Bulikani bwa Muñ'a Bupilo, ni libyana kaufela ze kenile ze itusiswa mwa lisebelezo.”
1CH.23.1	 Davida ha s'a supezi hahulu a yolisa mwan'a hae Salumoni fa bulena bwa Isilaele.
1CH.23.2	Mulena Davida a kopanya baeteleli ba Isilaele, baprisita, ni Malivi kaufela. 
1CH.23.3	A bala palo ya Malivi kaufela ba banna ku kalela ku ba lilimo ze mashumi a malalu ku ya fahalimu. Palo kamukana ya fita fa likiti ze mashumi a malalu ka ze supile ni si li siñwi. 
1CH.23.4	Mulena a keta ba likiti ze mashumi a mabeli ka ze ne ku zamaisa musebezi wa Tempele ni ba likiti ze silezi ku babalela libuka ni ku atula litaba. 
1CH.23.5	A fa ba likiti ze ne musebezi wa bulibeleli, mi ba likiti ze ne musebezi wa ku lumbeka Muñ'a Bupilo ka liopeliso ze n'e ezelizwe musebezi wo ki Davida.
1CH.23.6	Davida a aluhanya Malivi ka litopa ze talu, ka mishiku ya bona, ili wa Gerishoni, Kohati ni wa Merari.
1CH.23.7	Gerishoni n'a na ni bana ba babeli, ili bo Ladani ni Shimei. 
1CH.23.8	Ladani a pepa bana ba balalu, ili bo Jehiele, Zetami ni Joele. 
1CH.23.9	Bao, n'e li bona litoho za mishiku ye simuluha ku Ladani. Shimei a ba ni bana ba balalu, ili bo Shelomoti, Haziele ni Harani. 
1CH.23.10	Shimei a pepa bana ba bane, ili bo Jahati, Zina, Jeushu, ni Beria, ka ku tatamana kwa bona. 
1CH.23.11	Jeushu ni Beria ha ba si ka ba ni lusika lo luñata. Cwale ba balelelwa mwa mushiku u li muñwi.
1CH.23.12	Kohati a pepa bana ba bane, ili bo Amirami, Izari, Heberoni ni Uziele. 
1CH.23.13	 Mweli wa hae, Amirami, n'e li yena ndat'ahe Aruni ni Mushe. Aruni ni baikulu ba hae ba fiwa musebezi wa ku tokomela libyana ze kenile kuya kuile, ku cisa insense ha ku lapelwa Muñ'a Bupilo, ku mu sebeleza, ni ku fuyaula batu ka libizo la hae. 
1CH.23.14	Kono bana ba Mushe, mutu wa Mulimu, ne ba kopanyelelizwe ni Malivi. 
1CH.23.15	N'a na ni bana ba babeli, ili bo Gerishomi ni Eliezere. 
1CH.23.16	Mueteleli wa bana ba Gerishomi n'e li Shebuele. 
1CH.23.17	Eliezere a pepa mwana a li muñwi feela, Rekabia, kono yena a ba ni baikulu ba bañata.
1CH.23.18	Mwan'a Kohati wa bubeli, Izari, a pepa mwana, yena Shelomiti, toho ya mushiku. 
1CH.23.19	Mwan'a Kohati wa bulalu, yena Heberoni, a pepa bana ba bane, ili bo Jeria, Amaria, Jehaziele ni Jekameami. 
1CH.23.20	Mwan'a Kohati wa bune, Uziele, a pepa bana ba babeli, ili bo Mika ni Ishia.
1CH.23.21	Merari a ba ni bana ba babeli, ili bo Mahali ni Mushi. Mahali ni yena a pepa bana ba babeli, ili bo Eliazare ni Kishi. 
1CH.23.22	Eliazare a shwa a si ka pepa mwana wa mushimani, haisi basizana feela. Bana ba hae ba nyaliwa ki banabahabo bona, ili bana ba Kishi. 
1CH.23.23	Mwan'a Merari wa bubeli, Mushi, a pepa bana ba balalu, ili bo Mahali, Ederi ni Jeremoti.
1CH.23.24	Ba, n'e li bona baikulu ba Livi, ka mishiku ni ka masika a bona. Kaufel'a bona ne ba ñozwi ka mabizo a bona. Yo muñwi ni yo muñwi wa baikulu ba hae, ya n'a na ni lilimo ze mashumi a mabeli kamba ku fita, a fiwa musebezi mwa Tempele ya Muñ'a Bupilo.
1CH.23.25	Davida a li, “Muñ'a Bupilo wa Isilaele u file sicaba sa hae kozo, mi yena kasibili u ta ina mwa Jerusalema kamita ni mita. 
1CH.23.26	 Cwale ha ku sa tokwahala kuli Malivi ba lwale Tende ye Kenile ni libyana kaufela ze sebeliswa ha ku lapelwa.” 
1CH.23.27	Ka ku latelela litaelo za mafelelezo za Davida, Malivi kamukana ne ba amuhelwa mwa musebezi ha ba se ba na ni lilimo ze mashumi a mabeli. 
1CH.23.28	 Musebezi wa bona n'e li ku tusa baprisita ba ba ne ba simuluha ku Aruni mwa lisebelezo za mwa Tempele, ili ku babalela malapa ni mandu a yona, ni ku bona kuli ze kenile kaufela li si ke za silafazwa. 
1CH.23.29	Ne ba na ni buikalabelo fa linkwa ze n'e fiwa Mulimu, fa bupi bo bu ne bu sebeliswa ha ne ku fitiswa limpo, fa mañende a si ka beiwa mumela, fa limpo ze besizwe ni fa bupi bo bu lubilwe ni mafula. Hape ne ba na ni maata a ku likanya fa sikala limpo za mwa Tempele. 
1CH.23.30	Ne ba swanezi ku lumbeka ni ku bubeka Muñ'a Bupilo kakusasana ni manzibwana ka zazi ni zazi. 
1CH.23.31	Hape ba eza cwalo ni ka nako kaufela f'a n'a felwa Muñ'a Bupilo limpo za ku cisa, ka la Pumulo, ka Mukiti wa Moonda ni mikiti ye miñwi cwalo. Ne ku na ni milao ye n'e talusa kuli ki Malivi ba bakai ba ba lukela ku eza musebezi wo ka nako ye ñwi ni ye ñwi. Musebezi wa bona nako kamukana n'e li ku sebeleza Muñ'a Bupilo. 
1CH.23.32	Ki bona ba ba ne ba na ni buikalabelo bwa ku babalela Likwati la Bulikani ni Tempele, ni ku swalisana ni banabahabo bona, baprisita ba ba ne ba simuluha ku Aruni, mwa lisebelezo za mwa Tempele.
1CH.24.1	Litopa mo ku simuluha baikulu ba Aruni ki ze. Aruni n'a na ni bana ba bane, ili bo Nadabi, Abihu, Eliazare, ni Itamare. 
1CH.24.2	 Nadabi ni Abihu ba shwa ndat'a bona a sa pila, mi ha ba si ka siya lusika. Cwale banyani ba bona bo Eliazare ni Itamare ba ba baprisita. 
1CH.24.3	Mulena Davida a kauhanya baikulu ba Aruni ka litopa, ili ka ku ya ka misebezi ya bona. N'a tusiwa ki Zadoki muikulu wa Eliazare, ni Abimeleki muikulu wa Itamare. 
1CH.24.4	Baikulu ba Eliazare ne ba abilwe litopa ze lishumi ka ze silezi, kanti baikulu ba Itamare, bona, ne ba abilwe litopa ze supile ka si li siñwi feela. Ku ezahalile cwalo kakuli ne ku na ni banna ba bañata ba ba ne ba li litoho za limba kwa baikulu ba Eliazare. 
1CH.24.5	Kabakala kuli mwahal'a baikulu ba Eliazare ni ba Itamare, ne ku na ni bazamaisi ba Tempele ni ba lisebelezo, ku ketwa kwa ezizwa ka ku laula ka mabizo. 
1CH.24.6	Cwale kiha ba ñolwa ki Shimaya mwan'a Natanele, muñoli wa Mulivi. Mulena, manduna ba hae, muprisita Zadoki, Abimeleki mwan'a Abiatare, ni litoho za limba za baprisita ni za limba za Malivi, n'e li lipaki kaufel'a bona.
1CH.24.7	Litopa ze mashumi a mabeli ka ze ne za abelwa misebezi ka mukwa wo. Mwa sibaka sa pili n'e li ba Jehoyaribi, mi ba Jedaya mwa sibaka sa bubeli. 
1CH.24.8	Mwa sibaka sa bulalu n'e li ba Harimi, mi ba Seorimi mwa sibaka sa bune. 
1CH.24.9	Mwa sibaka sa buketalizoho n'e li ba Malikija, mi ba Mijamine mwa sibaka sa busilela. 
1CH.24.10	Mwa sibaka sa busupa n'e li ba Hakozimi, mi ba Abija mwa sibaka sa busupa ni si li siñwi. 
1CH.24.11	Mwa sibaka sa busupa ni ze peli n'e li ba Jeshuwa, mi ba Shekania mwa sibaka sa bulishumi. 
1CH.24.12	Mwa sibaka sa bulishumi ni si li siñwi n'e li ba Eliashibi, mi ba Jakimi mwa sibaka sa bulishumi ni ze peli. 
1CH.24.13	Mwa sibaka sa bulishumi ni ze talu n'e li ba Hupa, mi ba Jeshebeabi mwa sibaka sa bulishumi ni ze ne. 
1CH.24.14	Mwa sibaka sa bulishumi ni ze ketalizoho n'e li ba Biliga, mi ba Imere mwa sibaka sa bulishumi ni ze silezi. 
1CH.24.15	Mwa sibaka sa bulishumi ni ze supile n'e li ba Heziri, mi ba Hapizezi mwa sibaka sa bulishumi ni ze supile ka si li siñwi. 
1CH.24.16	Mwa sibaka sa bulishumi ni ze supile ka ze peli n'e li ba Petahia, mi ba Jehezikeli mwa sibaka sa bumashumi a mabeli. 
1CH.24.17	Mwa sibaka sa bumashumi a mabeli ni si li siñwi n'e li ba Jakini, mi ba Gamule mwa sibaka sa bumashumi a mabeli ni ze peli. 
1CH.24.18	Mwa sibaka sa bumashumi a mabeli ni ze talu n'e li ba Delaya, mi ba Maazia mwa sibaka sa bumashumi a mabeli ni ze ne.
1CH.24.19	Batu ba, ba ñolwa ka mo ne ba fezwi misebezi ya mwa Tempele sina mo n'e tomezwi ki kukw'a bona Aruni ka ku mamela litaelo za Muñ'a Bupilo, Mulimu wa Isilaele.
1CH.24.20	Ba, ki bona litoho za limba ze ñwi ze simuluhile ku Livi.
1CH.24.20	Ki Jedaya muikulu wa Amirami ka Shubaele,
1CH.24.21	Ishia muikulu wa Rekabia,
1CH.24.22	Jahati muikulu wa Izari ka Shelomoti.
1CH.24.23	Baikulu ba Heberoni ka litulo za bona ili Jeria ni Amaria ni Jahaziele ni Shekameami,
1CH.24.24	Shamiri muikulu wa Uziele ka Mika.
1CH.24.25	Ni Zakaria muikulu wa Uziele ka Ishia munyan'a Mika.
1CH.24.26	Baikulu ba Merari ki Mahali ni Mushi ni Jaazia. 
1CH.24.27	Jaazia a pepa bana ba balau, ili bo Shohami, Zakuri, ni Ibiri. 
1CH.24.28	Mahali a pepa bana ba babeli, ili bo Eliazare ni Kishi, kono Eliazare n'a si ka pepa. 
1CH.24.29	Kishi a pepa mwana a li muñwi Jerameele. 
1CH.24.30	Mushi a pepa bana ba balalu, ili bo Mahali, Ederi ni Jerimoti.
1CH.24.30	Ze, ki zona limba za Malivi.
1CH.24.31	Toho ya mba ye ñwi ni ye ñwi ni munyan'a hae ba laula likabelo za bona, sina mo ne ba ezelize banabahabo bona ba baprisita ba ba simuluhile ku Aruni. Mulena Davida, Zadoki, Abimeleki ni litoho za limba za baprisita ni za Malivi, n'e li bona lipaki.
1CH.25.1	Davida hamohocwalo ni baeteleli ba Malivi ba keta ba mishiku yeo ye tatama ku zamaisa lisebelezo mwa Tempele, ili ba mishiku ya Asafi, Hemani, ni Jedutuni. Ne ba na ni ku bulela litaba za Mulimu, ba nze ba liza lihalepa ni likambeliso. Wo, ki ona mukoloko wa batu ba ba ne ba ketilwe ku zamaisa lisebelezo, ka mukwa mo ne ba swanezi ku li zamaiseza.
1CH.25.2	Bana ba Asafi n'e li bo Zakuri, Josefa, Netania, ni Asharela. Ne ba zamaiswa ki Asafi, ya n'a bulelanga linzwi la Mulimu f'a n'a laelela mulena kaufela.
1CH.25.3	Bana ba Jedutuni ba silezi n'e li bo Gedalia, Zeri, Jeshaya, Shimei, Hashabia ni Matitia. Ne ba bulelanga linzwi la Mulimu ba zamaiswa ki ndat'a bona, ba nze ba liza lihalepa, ni ku lumbeka Muñ'a Bupilo ka lipina za buitumelo.
1CH.25.4	Bana ba Hemani n'e li bo Bukia, Matania, Uziele, Shebuele, Jerimoti, Hanania, Hanani, Eliata, Gidalati, Romamiti-Ezeri, Joshabekasha, Maloti, Hotiri, ni Mahazioti. 
1CH.25.5	Mulimu a fa Hemani, mupolofita wa mulena, bana ba bashimani ba lishumi ni ba bane ni ba basizana ba balalu, sina mw'a n'a sepiselize, ili ku fa Hemani maata. 
1CH.25.6	Kaufel'a bona ne ba lizanga likambeliso ni lihalepa, ba zamaiswa ki ndat'a bona, mwa lisebelezo za Tempele. Haili bo Asafi, Jedutuni ni Hemani bona ne ba liza ka taelo ya mulena.
1CH.25.7	Batu bao kamukana ni Malivi ba ku bona, ili baopeli ba ba lutilwe, n'e li likwala. Kaufel'a bona n'e li ba mianda ye mibeli ka mashumi a supile ni li li liñwi ka ba supile ni a li muñwi.
1CH.25.8	Kuli misebezi i abiwe hande, kaufel'a bona ne ba laula ka ku comola mabizo, i ka ba ba banca kamba ba bahulu, likwala kamba ba ba sa ituta.
1CH.25.9	Mwa sibaka sa pili kwa ketwa Josefa wa mushiku wa Asafi, bana ba hae ni banabahao, ili ba lishumi ka ba babeli hamoho. Mwa sibaka sa bubeli kwa ketwa Gedalia, bana ba hae ni banabahao, ili ba lishumi ka ba babeli hamoho. 
1CH.25.10	Mwa sibaka sa bulalu kwa ketwa Zakuri, bana ba hae ni banabahao, ili ba lishumi ka ba babeli hamoho. 
1CH.25.11	Mwa sibaka sa bune kwa ketwa Iziri, bana ba hae ni banabahao, ili ba lishumi ka ba babeli hamoho. 
1CH.25.12	Mwa sibaka sa buketalizoho kwa ketwa Netania, bana ba hae ni banabahao, ili ba lishumi ka ba babeli hamoho. 
1CH.25.13	Mwa sibaka sa busilela kwa ketwa Bukia, bana ba hae ni banabahao, ili ba lishumi ka ba babeli hamoho.
1CH.25.14	Mwa sibaka sa busupa kwa ketwa Jesharela, bana ba hae ni banabahao, ili ba lishumi ka ba babeli hamoho. 
1CH.25.15	Mwa sibaka sa busupa ni si li siñwi kwa ketwa Jeshaya, bana ba hae ni banabahao, ili ba lishumi ka ba babeli hamoho. 
1CH.25.16	Mwa sibaka sa busupa ni ze peli kwa ketwa Matania, bana ba hae ni banabahao, ili ba lishumi ka ba babeli hamoho. 
1CH.25.17	Mwa sibaka sa bulishumi kwa ketwa Shimei, bana ba hae ni banabahao, ili ba lishumi ka ba babeli hamoho. 
1CH.25.18	Mwa sibaka sa bulishumi ni si li siñwi kwa ketwa Azareli, bana ba hae ni banabahao, ili ba lishumi ka ba babeli hamoho. 
1CH.25.19	Mwa sibaka sa bulishumi ni ze peli kwa ketwa Hashabia, bana ba hae ni banabahao, ili ba lishumi ka ba babeli hamoho.
1CH.25.20	Mwa sibaka sa bulishumi ni ze talu kwa ketwa Shubaele, bana ba hae ni banabahao, ili ba lishumi ka ba babeli hamoho. 
1CH.25.21	Mwa sibaka sa bulishumi ni ze ne kwa ketwa Matitia, bana ba hae ni banabahao, ili ba lishumi ka ba babeli hamoho. 
1CH.25.22	Mwa sibaka sa bulishumi ni ze ketalizoho kwa ketwa Jeremoti, bana ba hae ni banabahao, ili ba lishumi ka ba babeli hamoho. 
1CH.25.23	Mwa sibaka sa bulishumi ni ze silezi kwa ketwa Hanania, bana ba hae ni banabahao, ili ba lishumi ka ba babeli hamoho. 
1CH.25.24	Mwa sibaka sa bulishumi ni ze supile kwa ketwa Joshabekasha, bana ba hae ni banabahao, ili ba lishumi ka ba babeli hamoho. 
1CH.25.25	Mwa sibaka sa bulishumi ni ze supile ka si li siñwi kwa ketwa Hanani, bana ba hae ni banabahao, ili ba lishumi ka ba babeli hamoho.
1CH.25.26	Mwa sibaka sa bulishumi ni ze supile ka ze peli kwa ketwa Maloti, bana ba hae ni banabahao, ili ba lishumi ka ba babeli hamoho. 
1CH.25.27	Mwa sibaka sa bumashumi a mabeli kwa ketwa Eliata, bana ba hae ni banabahao, ili ba lishumi ka ba babeli hamoho. 
1CH.25.28	Mwa sibaka sa bumashumi a mabeli ni si li siñwi kwa ketwa Hotiri, bana ba hae ni banabahao, ili ba lishumi ka ba babeli hamoho. 
1CH.25.29	Mwa sibaka sa bumashumi a mabeli ni ze peli kwa ketwa Gidalati, bana ba hae ni banabahao, ili ba lishumi ka ba babeli hamoho. 
1CH.25.30	Mwa sibaka sa bumashumi a mabeli ni ze talu kwa ketwa Mahazioti, bana ba hae ni banabahao, ili ba lishumi ka ba babeli hamoho. 
1CH.25.31	Mwa sibaka sa bumashumi a mabeli ni ze ne kwa ketwa Romamiti-Ezeri, bana ba hae ni banabahabo, ili ba lishumi ka ba babeli hamoho.
1CH.26.1	Musebezi wa balibeleli ba Tempele n'o abilwe cwana. Ku ba mushiku wa Kora, ne ku na ni Meshelemia mwan'a Kore, wa mba ya Asafi. 
1CH.26.2	N'a na ni bana ba supile ili bo Zakaria, Jediaele, Zebadia, Jatiniele, 
1CH.26.3	Elami, Johanani, ni Eliehoenai.
1CH.26.4	 Hape ne ku na ni Obedi-Edomo, ya n'a fuyauzwi ki Mulimu ka ku fiwa bana ba supile ka a li muñwi, ili bo Shemaya, Josabadi, Joa, Sakari, Netaneele, 
1CH.26.5	Amiele, Isakare, ni Peuletai.
1CH.26.6	Mweli wa Obedi-Edomo, Shemaya, n'a na ni bana ba ba ne ba tumile hahulu mwa mushiku wa bona kabakala buikoneli bwa bona. 
1CH.26.7	Mabizo a bona n'e li bo Otini, Refaele, Obedi, Elizabadi, Elihu, ni Semakia. Ba babeli bao ba mafelelezo ne ba na ni mpo ya bukwala.
1CH.26.8	Mwa mba ya Obedi-Edomo ne ku na ni batu ba mashumi a silezi ka ba babeli ba ba ne ba kona hande musebezi wo.
1CH.26.9	Mwa mba ya Meshelemia ne ku na ni ba ba cwalo ba lishumi ka supile ni a li muñwi.
1CH.26.10	Mwa mba ya Merari ne ku na ni Hosa, ya n'a na ni bana ba bane, ili bo Shimiri ya n'a beilwe ki ndat'ahe ku ba mueteleli niha n'e si yena mweli, 
1CH.26.11	Hilikia, Tebalia, ni Zakaria. Balibeleli ba Tempele mwa mba ya Hosa kaufela ne li ba lishumi ka ba balalu.
1CH.26.12	Balibeleli ba Tempele ne ba aluzwi ka litopa, ili ku ya ka limba za bona, mi ne ba abezwi misebezi mwa Tempele, sina mo ne ku abezwi Malivi ba bañwi. 
1CH.26.13	Ba mba ye ñwi ni ye ñwi, ku sa balwi butuna kamba bunyinyani bwa yona, ne ba laula, ili ku bona munyako o ne ba lukela ku libelela. 
1CH.26.14	Shelemia a keta munyako wa kwa upa, mi mwan'a hae Zakaria, mutu ya n'a fanga likelezo ze nde kamita, a keta wa kwa mutulo. 
1CH.26.15	Obedi-Edomo a fiwa ku libelela wa kwa mboela, mi bana ba hae ba fiwa ku libelela mandu mo ne ku bulukiwa libyana. 
1CH.26.16	Shupimi ni Hosa ba fiwa ku libelela wa kwa wiko ni munyako wa Shaleketi o kwa nzila ye kambama. Musebezi wa ku libelela n'o kauhanyizwe ka linako ze tomilwe, ili ze tatamana. 
1CH.26.17	Kwa upa, zazi ni zazi ne ku libelela batu ba silezi, kwa mutulo ba bane, ni kwa mboela ba bane hape. Balibeleli ba bane ne ba beiwa kwa mandu a libyana ka zazi ni zazi, ba babeli kwa ndu ye ñwi ni ye ñwi. 
1CH.26.18	Fakaufi ni sibaka se si patami sa malibela kwa wiko, ne ku na ni balibeleli ba silezi, ba bane kwa nzila ni ba babeli ku sona sibaka seo luli. 
1CH.26.19	Misebezi ya ku libelela ya abelwa cwalo ba mba ya Kora ni ba mba ya Merari.
1CH.26.20	Ba bañwi kwa Malivi ne ba babalela pulukelo ya mali a Tempele, ni mandu a libyana mo ne ku na ni limpo ze n'e filwe Mulimu. 
1CH.26.21	Ladani, yo muñwi wa ba mushiku wa Gerishoni, ne li kukw'a batu ba limba ze ñata, hamohocwalo ni mba ya Jehieli. 
1CH.26.22	Batu ba babeli mwa mba yeo, ili bo Zetami ni Joele munyan'a hae, ki bona ba ba ne ba babalela mali a Tempele ni mandu a libyana.
1CH.26.23	Baikulu ba Amirami, Izari, Heberoni ni Uziele ba abelwa misebezi ni bona.
1CH.26.24	Shebuele mwan'a Gerishomi, wa mushiku wa Mushe, n'e li yena nduna yo muhulu ya n'a ni buikalabelo fa mali a mwa Tempele kaufela. 
1CH.26.25	Shebuele n'e li wahabo Shelomoti ka Eliazare, munyan'a Gerishomi. Eliazare a pepa Rekabia, Rekabia a pepa Jeshaya, Jeshaya a pepa Jorami, Jorami a pepa Zikiri, mi Zikiri a pepa Shelomoti. 
1CH.26.26	Shelomoti ni ba mba ya hae ne ba tokomela limpo kaufela ze n'e filwe Mulimu ki Mulena Davida, litoho za limba, baeteleli ba mishiku, ni bazamaisi ba limpi. 
1CH.26.27	Ba nga tutu ye ñwi ye n'e hapilwe mwa ndwa, mi ba i fitisa kuli i sebeliswe mwa Tempele. 
1CH.26.28	Shelomoti ni ba mba ya hae ne ba tokomela linto kamukana ze ne tisizwe kuli li t'o itusiswa mwa Tempele, hamohocwalo ni limpo ze ne tisizwe ki mupolofita Samuele, Mulena Saule, Abinere mwan'a Nere, ni Joabi mwan'a Zeruya.
1CH.26.29	Kwa baikulu ba Izari, Kenania ni bana ba hae ne ba filwe musebezi wa ku buluka libuka za muso hamoho ni wa ku atula litaba.
1CH.26.30	Mwa baikulu ba Heberoni, Hashabia ni banabahabo ba sikiti ka mianda ye supile ili batu ba ba ne ba zwile mubano, ne ba filwe ku zamaisa litaba za puso ni za lisebelezo za Maisilaele ba ba ne ba pila mwabuse bwa wiko wa Nuka ya Jordani. 
1CH.26.31	Jeria n'a li mueteleli wa baikulu ba Heberoni. Davida ha n'a li mulena ka lilimo ze mashumi a mane, kwa batisiwa baikulu ba Heberoni, mi kwa fumanwa masole ba ba zwile mubano, ili ba ba ne ba pila mwa Jazeri, mwa naha ya Giliadi. 
1CH.26.32	Mulena Davida a keta litoho za limba, ili batu ba likiti ze peli ka mianda ye supile kwa banabahabo Jeria, mi a ba fa musebezi wa ku zamaisa litaba za puso ni za lisebelezo kamukana mwa naha ya Rubeni, Gadi ni Manase wa kwa Upa.
1CH.27.1	Wo, ki ona mukoloko wa litoho za limba ni baeteleli ba mishiku ya Maisilaele, ni manduna ba bona ba ba ne ba talima musebezi wa sicaba. Ka kweli ni kweli ya mwaha o muñwi ni o muñwi, sitopa sa batu ba likiti ze mashumi a mabeli ka ze ne ne si li mwa musebezi, mwatas'a muzamaisi wa kweli yeo ka ku yapana.
1CH.27.2	Ba, n'e li bona bazamaisi mwa kweli ni kweli.
1CH.27.2	Kweli ya pili, n'e li Jashobeami,
1CH.27.2	mwan'a Zabidiele.
1CH.27.3	N'a li wa mushiku wa Perezi,
1CH.27.3	mwa lusika lwa Juda.
1CH.27.4	Kweli ya bubeli n'e li Dodai,
1CH.27.4	muikulu wa Akoka. N'a bakwelwa
1CH.27.4	ki Mikuloti.
1CH.27.5	Kweli ya bulalu, n'e li Benaya,
1CH.27.5	mwan'a muprisita Jehoyada.
1CH.27.6	N'a li mueteleli wa sitopa
1CH.27.6	sa Mashumi a Malalu a ba ba ne ba
1CH.27.6	tumile. Amizabadi, mwan'a hae,
1CH.27.6	a mu yola ku zamaisa sitopa seo.
1CH.27.7	Kweli ya bune, n'e li Azaele,
1CH.27.7	munyan'a Joabi. A yolwa ki
1CH.27.7	mwan'a hae Zebadia.
1CH.27.8	Kweli ya buketalizoho, n'e li
1CH.27.8	Shamahuta, muikulu wa Izira.
1CH.27.9	Kweli ya busilela, n'e li Ira,
1CH.27.9	mwan'a Ikeshi, wa kwa Tekoa.
1CH.27.10	Kweli ya busupa, n'e li Heleki,
1CH.27.10	Mueferaimi wa kwa Peloni.
1CH.27.11	Kweli ya busupa ni i liñwi,
1CH.27.11	n'e li Sibekai, wa kwa Husha.
1CH.27.11	N'a li yo muñwi wa mushiku wa
1CH.27.11	Zera, wa lusika lwa Juda.
1CH.27.12	Kweli ya busupa ka ze peli,
1CH.27.12	n'e li Abiezere, wa kwa Anatota,
1CH.27.12	mwa lusika lwa Benjamine.
1CH.27.13	Kweli ya bu bulishumi, n'e li
1CH.27.13	Maharai, wa kwa Netofa. N'a li
1CH.27.13	yo muñwi wa mushiku wa Zera.
1CH.27.14	Kweli ya bulishumi ka i liñwi,
1CH.27.14	n'e li Benaya, wa kwa Piratoni,
1CH.27.14	mwa lusika lwa Eferaimi.
1CH.27.15	Kweli ya bulishumi ka ze peli,
1CH.27.15	n'e li Helidadi, wa kwa Netofa.
1CH.27.15	N'e li muikulu wa Otiniele.
1CH.27.16	Wo, ki ona mukoloko wa bazamaisi ba masika a Isilaele.
1CH.27.16	Muzamaisi wa lusika lwa Rubeni n'w li Eliezere mwan'a Zikiri. Muzamaisi wa lusika lwa Simioni n'e li Shefatia mwan'a Maaka. 
1CH.27.17	Muzamaisi wa lusika lwa Livi n'e li Hashabia mwan'a Kemuele. Muzamaisi wa lusika lwa Aruni n'e li Zadoki. 
1CH.27.18	Muzamaisi wa lusika lwa Juda n'e li Elihu yo muñwi wa banyani ba Mulena Davida. Muzamaisi wa lusika lwa Isakare n'e li Omiri mwan'a Mikaele. 
1CH.27.19	Muzamaisi wa lusika lwa Zebuloni n'e li Ishimaya mwan'a Obadia. Muzamaisi wa lusika lwa Nafetali n'e li Jeremoti mwan'a Aziriele. 
1CH.27.20	Muzamaisi wa lusika lwa Eferaimi n'e li Hoshea mwan'a Azazia. Muzamaisi wa lusika lwa Manase wa kwa Wiko n'e li Joele mwan'a Pedaya. 
1CH.27.21	Muzamaisi wa lusika lwa Manase wa kwa Upa n'e li Ido mwan'a Zakaria. Muzamaisi wa lusika lwa Benjamine n'e li Jaaziele mwan'a Abinere. 
1CH.27.22	Muzamaisi wa lusika lwa Dani n'e li Azarele mwan'a Jerohami.
1CH.27.22	Bao, n'e li bona manduna ba masika.
1CH.27.23	 Mulena Davida n'a si ka ñola batu ba ba kwatas'a lilimo ze mashumi a mabeli, kabakala sepiso ya Muñ'a Bupilo ya kuli u ta atisa sicaba sa Isilaele, si be se siñata sina linaleli. 
1CH.27.24	 Ku ñola batu ne ku kalilwe ki Joabi mwan'a Zeruya, kono n'a si ka feleleza musebezi wo. Mulimu n'a natile Isilaele kabakala kezo yeo. Kabakaleo lipalo za mafelelezo ne li si ka ñolwa mwa libuka za Davida za muso.
1CH.27.25	Wo, ki ona mukoloko wa bababaleli ba liluwo la bulena.
1CH.27.25	Mwa ndu ya bulena n'e li Azimaveti, mwan'a Adiele.
1CH.27.25	Mwa mandu a libyana n'e li Jonatani, mwan'a Uzia.
1CH.27.26	Kwa musebezi wa masimu n'e li Ezeri, mwan'a Kalebu.
1CH.27.27	Kwa masimu a likota za veine, n'e li Shimei, wa kwa Rama.
1CH.27.27	Mubabaleli wa waine n'e li Zabidi wa kwa Shefami.
1CH.27.28	Kwa likota za Olive ni lifeiga, kwatas'a malundu a kwa wiko,
1CH.27.28	n'e li Baale-Hanani wa kwa Gederia.
1CH.27.28	Mwa pulukelo ya mafula a olive n'e li Joashi.
1CH.27.29	Kwa likomu za mwa Libala la Sharoni n'e li Shitirai wa kwa Sharoni.
1CH.27.29	Kwa likomu za mwa misindi n'e li Shofati mwan'a Adelai.
1CH.27.30	Kwa likamele n'e li Obili wa Muishimaele.
1CH.27.30	Kwa limbongolo n'e li Jedeya, wa kwa Meronota.
1CH.27.31	Kwa lingu ni lipuli n'e Jazizia wa Muhagare.
1CH.27.31	Batu bao kaufela n'e li bona bababaleli ba liluwo la mulena.
1CH.27.32	Jonatani, munyan'a ndat'ahe Davida, n'e li muelezi ya butali, mi n'a itutile hahulu. Yena ni Jehiele, mwan'a Hakamoni, ne ba zamaisa za tuto ya bana ba mulena. 
1CH.27.33	Akitofele, yena, n'e li muelezi wa mulena, ni Hushai wa Muariki n'e li mulikan'a mulena ni nduna. 
1CH.27.34	Mwamulaho a lifu la Akitofele, kwa yoliswa Abiatare ni Jehoyada mwan'a Benaya. Joabi n'e li muzamaisi wa mpi ya mulena.
1CH.28.1	Davida a laela manduna ba Isilaele kaufela ku t'o kopana mwa Jerusalema. Cwalehe, manduna ba masika kamukana, manduna ba ba ne ba zamaisa musebezi wa sicaba, baeteleli ba mishiku, bababaleli ba liluwo ni limunanu za mulena ni bana ba hae, hamoho ni likombwa za mwa lapa la mulena, baeteleli ba masole, ni batu ba ba kutekeha ba t'o kopanela mwa Jerusalema.
1CH.28.2	 Mulena Davida a yema fapil'a bona, mi a bulela, a li, “Banabahesu, mu ni teeleze hande. Ni batile ku yahela Likwati la Bulikani ndu ye tiile, ili lona lubona lwa Muñ'a Bupilo, Mulimu wa luna. Ni se ni ezize litukiso za ku yaha Tempele, ili ku kuteka Mulimu. 
1CH.28.3	Kono u ni hanisize ku eza cwalo, kakuli na, ni musole mi ni suluzi mali a mañata hahulu mwa lindwa. 
1CH.28.4	Muñ'a Bupilo, Mulimu wa Isilaele, u ni ketile hamoho ni ba mba ya ka cwalo ku busa Isilaele kuya kuile. U ketile ba lusika lwa Juda ku ba baeteleli, mi hona mwa Juda mo, u ketile ba mba ya ndate. Mwa mba yeo kamukana i bile tato ya hae ya ku ni nga ni ku ni eza mulena wa Isilaele kaufela. 
1CH.28.5	U ni file bana ba bañata, mi ku bona kamukana u ketile Salumoni ku busa Isilaele, ili ona mubuso wa Muñ'a Bupilo.
1CH.28.6	“Muñ'a Bupilo u ize ku na, ‘Mwan'a hao Salumoni ki yena ya ta ni yahela Tempele. Ni mu ketile kuli a be mwan'a ka, mi na, ni be ndat'ahe. 
1CH.28.7	Mubuso wa hae ni ta u tiisa kuya kuile, haiba a zwelapili ku utwa litaelo ni milao ya ka kamukana sina mw'a ezeza ka nako ye.’
1CH.28.8	“Cwalehe banabahesu, fapil'a Mulimu wa luna ni fapil'a kopano ye, ya Isilaele kaufela, ili mina batu ba Muñ'a Bupilo, ni mi laela kuli mu tokomele lika kamukana z'a lu laezi Muñ'a Bupilo, Mulimu wa luna, ili kuli mu zwelepili ku luwa naha ye nde ye, ni kuli mu i siyele masika a mina a sa taha, kuya kuile.
1CH.28.9	“Ni wena Salumoni, mwan'a ka, ni ku laela kuli u latelele Mulimu wa bo ndat'aho ni ku mu sebeleza ka pilu i liñwi ni ka kutwisiso ya hao kaufela. U ziba mihupulo ni litakazo za luna kamukana. Haiba u taha ku yena, u ta ku amuhela, kono ha u mu hana, u ta ku fulalela kuya kuile. 
1CH.28.10	U swanezi ku lemuha kuli Mulimu u ku ketile kuli u yahe Tempele ya hae ye kenile. Cwale u i yahe! U i yahe ka mutundamenyi!”
1CH.28.11	Davida a fa Salumoni mulalo wa mandu a Tempele kaufela, mandu a libyana, ni mandu a mañwi kamukana, ni ka Sibaka se si Kenile Hahulu, mo ku swalelwa libi. 
1CH.28.12	A mu felela cwalo ni milalo y'a n'a hupula ka malapa ni mandu a n'a potoloha malapa ao, ni milalo ya mandu a libyana ze sebeliswa mwa Tempele ni a limpo ze fitiswa ku Muñ'a Bupilo. 
1CH.28.13	Davida a bonisa hape Salumoni mukwa wa ku abela baprisita ni Malivi misebezi ya bona mwa Tempele, ni ku babalela libyana za mwateñi. 
1CH.28.14	A fa likelezo ka buñata bwa silivela ni gauda ye ka itusiswa ku eza libyana za mwa Tempele, 
1CH.28.15	sina lilampi ni mapahekelo a zona, 
1CH.28.16	litafule za silivela, ni litafule kaufela za gauda fo ne ku beiwa linkwa ze ne fiwa Mulimu. 
1CH.28.17	A fa likelezo ka fo i kuma gauda ye nde ye ta itusiswa kwa ku eza litabisa, mikeke, ni lijaki, ni fo i kuma silivela ni gauda ye ta itusiswa kwa ku eza likotolo, 
1CH.28.18	ni fo i kuma gauda ye nde ye ta itusiswa kwa ku eza katala fo ku cisezwa insense, ni koloi ya lifolofolo ze na ni mafufa a pakulezwi fa Likwati la Bulikani bwa Muñ'a Bupilo. 
1CH.28.19	Mulena Davida a li, “Ze kamukana li teñi fa mulalo o ñozwi ka ku ya ka likelezo z'a ni file Muñ'a Bupilo kasibili.”
1CH.28.20	Cwale Davida a li ku mwan'a hae Salumoni, “U tiye, mi u be ni bundume. U kale musebezi, mi u si ke wa yemiswa ki sifi ni sifi. Muñ'a Bupilo, Mulimu ye ni sebeleza, u ta ba ni wena. H'a na ku ku fulalela, kono u ta ku tusa ku fitela u feza musebezi wa Tempele. 
1CH.28.21	Baprisita ni Malivi ba filwe misebezi ya bona mwa Tempele. Babeleki kaufela ba ba na ni bukwala ba lakaza ku ku tusa, mi batu kaufela, hamohocwalo ni baeteleli ba bona, ba litezi taelo ya hao.”
1CH.29.1	 Mulena Davida a bulelela mukopano kaufela, a li, “Mwan'a ka Salumoni ki yena ya ketilwe ki Mulimu, kono u sa li yo munyinyani, mi h'a na zibo. Musebezi o swanezi ku eziwa ki o mutuna hahulu, kakuli yeo ha si ndu ya bulena, kono ki Tempele ya Mulimu, Muñ'a Bupilo. 
1CH.29.2	Ni likile mo ne ni konela kaufela ku lukisa za muyaho wa Tempele, ili gauda, silivela, kopa, butale, likota ni macwe a mibala-bala a bulilo. 
1CH.29.3	Fahalimw'a zeo ze ni fumani, na, ni zwisize silivela ni gauda mwa bufumu bwa ka luli, kakuli ne ni ikutwa ni tamehile ka Tempele ya Mulimu. 
1CH.29.4	Bukiti bwa gauda ye ni file bu likana ni bukiti bwa likilo ze likiti ze mwanda, ni bwa silivela bo bu likana ni likilo ze likiti ze mianda ye mibeli ka mashumi a mane ili gauda ni silivela ye nde luli ya ku kabisa mamota a Tempele. 
1CH.29.5	Ki ya ni ku lukisa lika ze ñwi ze ta eziwa ka gauda ki batu ba likwala. Ki mañi cwale ku mina ya tabela ku fa Muñ'a Bupilo?”
1CH.29.6	Litoho za mishiku, manduna ba masika, bazamaisi ba limpi ni bazamaisi ba liluwo la bulena ba ikalabela ku tusa mwa musebezi wo. 
1CH.29.7	Kwa musebezi wa Tempele, ba fitisa gauda ya bukiti bo bu bata ku likana ni bwa likilo ze likiti ze mwanda ka mashumi a supile, ni silivela ye bata ku likana ni bwalikilo ze likiti ze mianda ye milalu ka mashumi a mane ni ze ketalizoho. Kopa yona ya likana ni bwa likilo ze likiti ze mianda ye silezi ka mashumi a mabeli, mi butale bona bwa likana ni masaka a likiti ze mashumi a malalu ka ze ne ni mianda i ketalizoho ni saka i liñwi ni i liñwi ya ba bukiti bwa likilo ze mwanda. 
1CH.29.8	Ba ba ne ba na ni macwe a butokwa, ba a fitisa ku Jehiele, Mulivi wa mushiku wa Gerishoni, ya n'a buluka mali a Tempele. 
1CH.29.9	Batu ne ba file Muñ'a Bupilo ka tabo, mi ne ba tabisizwe ki ku bona buñata bwa limpo ze ne fitisizwe. Mane ni yena Mulena Davida cwalo n'a tabile hahulu.
1CH.29.10	Hona foo, fapil'a mukopano kaufela Davida a lumbeka Muñ'a Bupilo, a li, “Muñ'a Bupilo, Mulimu wa kukw'a luna Jakobo, u lumbekwe kamita ni mita! 
1CH.29.11	 U yo mutuna, mi u na ni maata, kanya ni bunde. Bulena bwa hao ki bo butuna. Ze mwa lihalimu ni mwa lifasi kaufela ki za hao, mi u mulena, mubusi wa lika kamukana. 
1CH.29.12	Bufumu ni maata kaufela li zwa ku wena. U busa lika kamukana ka maata a hao, mi u kona ku hulisa ni ku tiisa mañi ni mañi. 
1CH.29.13	Cwale, Mulimu wa luna, lwa itumela ku wena, mi lu lumbeka libizo la hao.
1CH.29.14	“Nihakulicwalo na, ni batu ba ka, ha lu koni ku ku fa se siñwi, kakuli lika kaufela ki limpo ze zwa ku wena, mi lu kutisize feela s'e li sa hao. 
1CH.29.15	Oho Muñ'a Bupilo, wa ziba kuli mwa bupilo lu swana ni baenyi ba ba yembana feela, sina mo ne ba inezi bo kukw'a luna. Mazazi a luna a fita sina muluti, mi ha lu koni ku pima lifu. 
1CH.29.16	Oho Muñ'a Bupilo, Mulimu wa luna, lu kubukanyize hamoho bufumu bo kaufela bwa ku yahisa Tempele, ili ku kuteka libizo la hao le li kenile, kono ze kaufela li zwa ku wena, mi ki za hao kamukana. 
1CH.29.17	Na ziba kuli wena u lika pilu ya mañi ni mañi, mi u tabiswa ki batu ba ba sepahala. Ka pilu ni niti ya ka ni ku file zeo kaufela ni nze ni tabile, mi ni boni batu ba hao, ba ba kopani fa, mo ba tabezi ha ba ku tiseza limpo. 
1CH.29.18	Muñ'a Bupilo, Mulimu wa bo kukw'a luna bo Abrahama, Isaka ni Jakobo, tiisa lilato le li cwalo mwa lipilu za batu ba hao kuya kuile, mi kamita u ba eze ba ba sepahala ku wena. 
1CH.29.19	U fe mwan'a ka Salumoni pilu ye lakaza ku mamela litaelo kamukana z'o laela, ni ku yaha Tempele ye se ni kalisize ku eza litukiso za yona.”
1CH.29.20	Davida kiha s'a laela batu, a li, “Mu lumbeke Muñ'a Bupilo, Mulimu wa mina!” Mi kopano kamukana ya lumbeka Muñ'a Bupilo, Mulimu wa bo kukw'a bona, mi ba boola ku kuteka Muñ'a Bupilo ni mulena cwalo.
1CH.29.21	Habusa ba bulaya limunanu za ku ezeza Muñ'a Bupilo litabelo, mi li ciswa mutumbi. Ba taba lipoho ze sikiti, lipoho za lingu ze sikiti, ni lingunyana ze sikiti, kwand'a limpo za waine ni limunanu ze ñata ze tabilwe kuli batu ba Isilaele kamukana ba ce. 
1CH.29.22	Cwale zazi leo batu ba taba hahulu ha ba nze ba ca ni ku nwa fapil'a Muñ'a Bupilo.
1CH.29.22	Mi ba tumisa hape lwa bubeli, ba li, “Salumoni ki yena mulena!” Ba mu yolisa ni ku mu toza mafula ka libizo la Muñ'a Bupilo, mi Zadoki yena a toziwa ku ba muprisita. 
1CH.29.23	 Cwale Salumoni a yola ndat'ahe fa lubona lw'a n'a tomile Muñ'a Bupilo. A ba mulena ya kondisa lika, mi a utwiwa ki sicaba kamukana sa Isilaele. 
1CH.29.24	Manduna kamukana ni masole, mane nihaili bana ba Davida ba bañwi, ba sepisa ku ipeya mwatas'a Mulena Salumoni. 
1CH.29.25	Muñ'a Bupilo a sikululela sicaba kaufela ku Salumoni, mi a mu hulisa hahulu ku fita mulena ufi ni ufi n'a busize Isilaele.
1CH.29.26	Davida, mwan'a Jese, u busize Isilaele kaufela. 
1CH.29.27	 U busize lilimo ze mashumi a mane, a nz'a li mwa Heberoni lilimo ze supile, ni mwa Jerusalema lilimo ze mashumi a malalu ka ze talu. 
1CH.29.28	A shwa s'a supezi, a fumile ni ku kutekeha, mi mwan'a hae Salumoni a mu yola fa bulena. 
1CH.29.29	Litaba za Mulena Davida ku kala kwa makalelo ku y'o fita kwa mafelelezo li ñozwi mwa libuka za bapolofita ba balalu, ili bo Samuele, Natani ni Gadi. 
1CH.29.30	Li bulela ka mw'a buselize, ka maata a n'a na ni ona, ni lika kaufela ze ne ezahalile ku yena, mwa Isilaele, ni kwa mibuso ye n'e bapani ni yena.
2CH.1.1	Salumoni, mwan'a Mulena Davida, a swala mubuso wa hae ka mazoho a mabeli. Muñ'a Bupilo, Mulimu wa hae, a mu fuyaula mi a mu fa maata a matuna.
2CH.1.2	Salumoni a fa taelo kwa manduna ba hae kamukana ba ba zamaisa makolo a batu ba sikiti, ba mwanda, manduna kaufela ba muso, litoho za limba ni batu kamukana. 
2CH.1.3	A ba laela kuli ba ye ni yena kwa sibaka sa ku lapelela, ili kwa Gibioni. Ba ya kwateñi kakuli ki kona ko ne i tomilwe Tende ya Kopano, ye n'e ezizwe ki Mushe, mutang'a Muñ'a Bupilo, mwa lihalaupa. 
2CH.1.4	 Nihakulicwalo Likwati la Bulikani, lona, ne li li mwa Jerusalema, li bulukilwe mwa Tende y'a n'a tomile Mulena Davida h'a y'o li nga kwa Kiriati Jearimi. 
2CH.1.5	 Katala ka kopa ka ka ne ka ezizwe ki Bezalele, mwan'a Uri wa mushiku wa Hiri, ni kona ne ka li mwa Gibioni fapil'a Tende ya Kopano. Salumoni ni batu kaufela ba lapela Muñ'a Bupilo hona foo. 
2CH.1.6	Mulena a sebeleza Muñ'a Bupilo fapil'a Tende ka ku eza litabelo fa katala ka kopa. A bulaya limunanu ze sikiti mi a li ciseza fateñi mutumbi.
2CH.1.7	Bona busihu bo, Mulimu a iponahaza ku Salumoni, mi a mu buza, a li, “U bata kuli ni ku fe sika mañi?”
2CH.1.8	Salumoni a alaba, a li, “Kamita u bonisize lilato le lituna ku Davida, ndate, mi cwale u ni yolisize mwa situlo sa hae sa bulena. 
2CH.1.9	 Mawee, Muñ'a Bupilo Mulimu, z'o n'o sepisize ndate li ezahalile. U ni ezize mulena wa batu ba bañata, ba ba si na palo. 
2CH.1.10	Cwale u ni fe butali ni zibo ya ku ba busa. Hakusicwalo ni ta kona cwañi ku busa sicaba se si kuma fa?”
2CH.1.11	Mulimu a alaba Salumoni, a li, “U ketile hande. Bakeñisa ku keta liluwo, bufumu, libubo, kamba lifu la lila za hao, kamba mane ku pila nako ye telele, u kupile butali ni zibo kuli u kone ku busa batu ba, be ni ku ezize mulen'a bona. 
2CH.1.12	Ni ta ku fa butali ni zibo. Mi fahalimw'a zeo, ni ta ku fa bufumu bo buñata, liluwo ni libubo le lituna, ili limpo ze fita za mulena ufi ni ufi ya kile a ba teñi kamba ya ta ba teñi.”
2CH.1.13	Cwale Salumoni a zwa mwa sibaka sa ku lapelela mwa Gibioni, mo ne ku na ni Tende ye Kenile, a kutela kwa Jerusalema, mi a y'o busa sicaba sa Isilaele. 
2CH.1.14	 A lukisa likoloi za mpi ze sikiti ka mianda ye mine, mi a kopanya lipizi ze likiti ze lishumi ka ze peli. Ze ñwi a li buluka mwa Jerusalema, mi ze n'e siyezi a li isa mwa minzi ye fapa-fapahani. 
2CH.1.15	Mwa puso ya hae, silivela ni gauda ne li swana sina macwe feela mwa Jerusalema, mi likota za sidare ne li ze ñata sina likota za sikomora feela. 
2CH.1.16	 Baleki ba lika za mulena ne ba leka lipizi kwa Musiri ni mwa Silisia. 
2CH.1.17	Ne ba leka ni likoloi kwa Egepita. Kihona ba t'o li lekisa kwa malena ba Mahiti ni ba Maasiria ka teko ya muwaya-waya wa silivela o eza mianda ye silezi fa koloi ni koloi, ni mwanda ka mashumi a ketalizoho fa pizi ni pizi.
2CH.2.1	Salumoni a lela ku yaha Tempele, mw'a ta sebelezwa Muñ'a Bupilo, ni ku ikahela ndu ya bulena. 
2CH.2.2	A beya batu ba likiti ze mashumi a supile fa musebezi wa ku tuta libyana, ni ba likiti ze mashumi a supile ni li li liñwi ku wa ku beta macwe. Ne ku na ni batu ba likiti ze talu ka mianda ye silezi ba ba ne ba zamaisa musebezi.
2CH.2.3	Mulena Salumoni a lumela linzwi ku Mulena Hiramu wa mwa Tire, a li, “U ni tuse sina mo n'o tuselize ndate, Mulena Davida, ha n'o mu lekiseza likota za sidare za ku yahisa ndu ya hae. 
2CH.2.4	Ni yaha Tempele ku kuteka Muñ'a Bupilo, Mulimu wa ka. I ta ba sibaka se si kenile mo ni ta mu sebeleza ni batu ba ka, ka ku cisanga insense ya muunko o munde, mo lu ta fitisezanga ku yena limpo za linkwa ze kenile ka nako ni nako, ni mo lu ta ezezanga litabelo za ku cisa ka zazi ni zazi kakusasana ni manzibwana, ni ka la Pumulo, ka Moonda, ni mazazi a mañwi a lipumulo ili ku kuteka Muñ'a Bupilo, Mulimu wa luna. U laezi kuli sicaba sa Isilaele si ezange cwalo kamita ni mita. 
2CH.2.5	Ni hupuzi ku yaha Tempele ye tuna, kakuli Mulimu wa luna ki yo mutuna ku fita mulimu ufi kamba ufi. 
2CH.2.6	 Kono ki mañi ya ka yahela Mulimu Tempele, kakuli nihaili bona butuna bwa lihalimu ha bu mu likani. Cwalehe, ni ka yaha cwañi Tempele ye mu likana, haisi feela ku mu yahela ndu mw'a ka na cisezwanga insense? 
2CH.2.7	Cwale u ni lumelele mutu wa sikwala kwa ku tula gauda, silivela, kopa ni butale ni kwa ku eza masila a matala, a mapuzwa ni a mafubelu. U ta sebeza ni likwala za mwa Juda ni Jerusalema ba ba ketilwe ki Davida, ndate. 
2CH.2.8	Ni ziba bukwala bwa batu ba hao kwa ku pazula mabala. Cwalehe, u ni lumelele likota za sidare, za kiprese ni za sandala ze zwa kwa Lebanoni. Ni itukiselize ku lumelela batu ba ka, ku t'o tusana ni ba hao. 
2CH.2.9	Ba ka lukisa mabunda a mañata a likota, kakuli Tempele ye ni hupuzi ku yaha i ta ba ye tuna, ye buheha. 
2CH.2.10	Kwa mifaho ya batu ba hao, ni ta ku lumela lizuma ze likiti ze mwanda za buloto, ze likiti ze mwanda za mabele, makopo-kopo a likiti ze mashumi a mabeli ka ze supile ni li li liñwi ka mianda i ketalizoho a waine, ni mafula a olive a likana makopo-kopo a mianda ye mibeli ka mashumi a supile ni li li liñwi ka a ketalizoho.”
2CH.2.11	Mulena Hiramu wa Tire a alaba Salumoni ka liñolo, a li, “Kakuli Muñ'a Bupilo u lata batu ba hae, kihona h'a ku ezize mulen'a bona. 
2CH.2.12	Ku lumbekwe Muñ'a Bupilo, Mulimu wa Isilaele, mubupi wa lihalimu ni lifasi! U file Mulena Davida mwana ya butali, ya na ni ngana ni kutwisiso, mi ya lela ku yahela Muñ'a Bupilo Tempele ni ku ikahela ndu ya bulena. 
2CH.2.13	Ni ku lumela sikwala se situna, ili mutu ya bizwa Huramu-Abi. 
2CH.2.14	M'ahe n'e li wa lusika lwa Dani, mi ndat'ahe n'e li wa munzi wa Tire. U ziba ku eza lika ka gauda, silivela, kopa, butale, macwe ni likota. U kona ku eza masila a matala, a mapuzwa ni a mafubelu, mane ni a mande a line. U kona ku beta lika kaufela, ni ku eza mw'a bulelelwa ki muñ'a lika. Ki yo, a sebeze ni likwala za hao ni ba ba ne ba sebeleza ndat'aho, Mulena Davida. 
2CH.2.15	Cwale u lu lumelele mabele, buloto, waine ni mafula, z'o sepisize. 
2CH.2.16	Mwa malundu a Lebanoni, ku ta lemwa likota za sidare kaufela z'o bata, li ka tamiwa mañata, mi li kukisezwe kwa Jopa. Ku zwa foo, u ta li isa kwa Jerusalema.”
2CH.2.17	Mulena Salumoni a bala balicaba kamukana ba ba yahile mwa Isilaele. Ku balwa ko, ne ku swana ni kw'a n'a ezize ndat'ahe, Davida. Balicaba ba ba ne ba yahile ne ba fita fa likiti ze mwanda ka mashumi a ketalizoho ni ze talu ka mianda ye silezi. 
2CH.2.18	A fa ba likiti ze mashumi a supile musebezi wa ku tuta lika, ni ba likiti ze mashumi a supile ka li li liñwi wa ku beta macwe mwa malundu, mi a keta ba likiti ze talu ka mianda ye silezi ku zamaisa misebezi.
2CH.3.1	 Mulena Salumoni a kala ku yaha Tempele ya Muñ'a Bupilo mwa Jerusalema, fa Lilundu la Moria, ili f'a n'a iponahalelize Muñ'a Bupilo ku Mulena Davida, ndat'ahe Salumoni. Davida n'a s'a lukisize kale sibaka, se n'e li sihoto sa Orinani wa Mujebusi. 
2CH.3.2	Muyaho wa kala ka kweli ya bubeli mwa silimo sa bune sa puso ya Mulena Salumoni. 
2CH.3.3	Tempele ya n'a yaha Mulena Salumoni n'e likana ni butelele bwa mapeka a mashumi a malalu ni a lishumi mwa bupala. 
2CH.3.4	Makozwana n'a likana ni bupala bwa Tempele, ili mapeka a lishumi, mi ku ya mwahalimu n'e li mapeka a mashumi a silezi. Mamota a mwahali n'a matehilwe ka gauda ye nde. 
2CH.3.5	Muzuzu o mutuna n'o umbilwe ka mabala a sidare, mi wa matehiwa ka gauda ye nde, mo ne ku ezizwe likabisa za linzalu ni za mawenge. 
2CH.3.6	Mulena a kabisa Tempele ka macwe a mande a butokwa, ni ka gauda ye n'e zwa mwa naha ya Paravaimi. 
2CH.3.7	A itusisa gauda ku mateha mamota a Tempele. Kwa matehiwa ni mabala kaufela a muyaho, ili mabalelo, minyako ni likwalo. Fa mamota kwa cakulwa maswaniso a lifolofolo ze na ni mafufa. 
2CH.3.8	 Muzuzu wa mwahali, o bizwa Sibaka se si Kenile Hahulu, n'o eza mapeka a lishumi mo ni mo, ili bona bupala bwa Tempele. Kwa sebeliswa gauda ya bukiti bo bu likana ni likilo ze likiti ze mianda ye mibeli ka mashumi a ketalizoho ku mateha mamota a Sibaka se si Kenile Hahulu. 
2CH.3.9	Gaudanyana ye ñwi ya itusiswa kwa ku eza limapo, mi ye ñwi ya itusiswa kwa ku mateha mamota a mandu a kwahalimu.
2CH.3.10	 Likwala za mulena ba tula fa butale lifolofolo ze na ni mafufa, ba li apesa ka gauda, mi ba li beya mwa Sibaka se si Kenile Hahulu. 
2CH.3.11	Folofolo ye ñwi ni ye ñwi ne i na ni mafufa a mabeli, mi lifufa le liñwi ni le liñwi ne li eza butelele bo bu bata ku likana ni mapeka a mabeli ni licika. 
2CH.3.12	Ha n'a pakuzi mane a bata ku t'o ngubanelana mwahal'a ndu, mi kafa ni kafa n'a fita kwa limota. 
2CH.3.13	A kona ku kwahela bupala bwa ndu kaufela bo bu ne bu eza mapeka a lishumi. Lifolofolo li yemi li bapani mi li talimezi kwa munyako. 
2CH.3.14	 Ne ku ezizwe lisila la ku pumisa ka line ye n'e basizwe ka butala, bupuzwa ni bufubelu, ni likabisa za lifolofolo ze na ni mafufa ze n'e lukezwi fateñi.
2CH.3.15	Mulena a eza misumo ye mibeli ye bata i ba mapeka a lishumi ka supile ni li li liñwi hamoho kwa butelele, mi a i toma fapil'a Tempele. O muñwi ni o muñwi n'o na ni toho ya butelele bwa mapeka a mabeli ni licika. 
2CH.3.16	Kwa mafelelezo a misumo ne ku kabisizwe ka mawenge a indilwe ni ka maswaniso a kopa a ligaraneti. 
2CH.3.17	Misumo yeo, n'e tomilwe fapil'a munyako wa Tempele. Wa kwa mboela n'o bizwa Jakini, mi wa kwa mutulo n'o bizwa Boazi.
2CH.4.1	 Mulena Salumoni n'a ezize katala ka kopa, ka ka ne ka likanelela mwa butelele ni mwa bupala, ili ka mapeka a lishumi, ni a ketalizoho ku ya mwahalimu. 
2CH.4.2	Hape a eza tanga ya kopa ye cica ya buliba bo bu bata ku eza mapeka a mabeli ni licika, ni a ketalizoho ku zwa kwa limota le liñwi ku ya ku le liñwi, ni a lishumi ka a ketalizoho kwa ku i potoloha. 
2CH.4.3	Kwa mulomo wa yona, kwande, ne ku beilwe likabisa ka mibamba, o muñwi kwahalimu, o muñwi kwatasi. Likabisa zeo ne li bupehile sina lipoho, ili ze ne ezelelizwe ni yona tanga. 
2CH.4.4	Tanga yeo ne i yemi fa mikokoto ya lipoho ze lishumi ka ze peli za kopa ze ne fulalelani, mi kwa lineku le liñwi ni le liñwi ne ku talimile lipoho ze talu. 
2CH.4.5	Mukita wa tanga n'o likana ni bupala bwa singandi sa lizoho. Lutingo lwa mulomo wa yona ne lu swana ni lwa mulomo wa komoki. Ne lu kopamezi kwande inge palisa ya mutungulu. Tanga yeo ne i tazwa ki mezi a likana mahemele a likiti ze peli ka mianda i ketalizoho. 
2CH.4.6	 Hape ba eza likotolo ze lishumi. Ze ketalizoho za beiwa kwa mutulo wa Tempele, ni ze ñwi ze ketalizoho kwa mboela wa yona. Ne li za ku tapiseza lilama za limunanu ze ne t'o eziwa litabelo za ku cisa. Mezi a mwa tanga ye tuna n'e li a baprisita a ku tapa.
2CH.4.7	 Ba eza lipahekelo za lilampi ze lishumi, ka ku ya ka mo ne ku laelezwi, mi ba li beya mwa muzuzu o mutuna, ze ketalizoho kafa ni kafa. 
2CH.4.8	 Ba eza litafule ze lishumi, mi ba li beya mwa muzuzu o mutuna, ze ketalizoho kafa ni kafa. Hape ba eza mikeke ya kwiti ye mwanda ya gauda.
2CH.4.9	Ba ezeza baprisita lushoko mwahal'a lapa le li kwande. Likwalo ze n'e li mwahal'a malapa a mabeli ne li apesizwe ka kopa. 
2CH.4.10	Tanga yona ne i tomezwi kwatuko a lilulu la Tempele la kwa upa wa mboela.
2CH.4.11	Huramu a eza ni lipiza, mafocolo ni mikeke cwalo. A feleleza lika kamukana z'a n'a sepisize Mulena Salumoni kuli li ta itusiswa mwa Tempele, ili
2CH.4.12	misumo ye mibeli,
2CH.4.12	litoho ze swana ni mikeke ya kwiti
2CH.4.12	fa misumo,
2CH.4.12	likabisa za mawenge a indilwe
2CH.4.12	ni mibamba ye mibeli kwa toho
2CH.4.12	ye ñwi ni ye ñwi ya musumo,
2CH.4.13	ligaraneti ze mianda ye mine
2CH.4.13	ze ezizwe ka kopa, ze potolohile
2CH.4.13	toho ye ñwi ni ye ñwi ya musumo,
2CH.4.14	likalaki ze lishumi,
2CH.4.14	likotolo ze lishumi,
2CH.4.15	tanga,
2CH.4.15	lipoho ze lishumi ka ze peli
2CH.4.15	fo i yemi tanga,
2CH.4.16	lipiza, lifocolo ni litabisa.
2CH.4.16	Huramu nduna wa likwala a eza lika zeo kamukana ka kopa ye kenisizwe hande, sina mw'a n'a laelezi Mulena Salumoni, ili za ku sebelisa mwa Tempele ya Muñ'a Bupilo.
2CH.4.17	Zeo kaufela mulena a li eziseza mwa silafo se ne si li mwahal'a Sukoti ni Zereda, mwa Musindi wa Jordani. 
2CH.4.18	Cwale kwa eziwa lika ze ñata ze ne ku si na ya n'a ka tekelela bukiti bwa kopa ye ne li sebelisizwe.
2CH.4.19	Mulena Salumoni a ezisa lisebeliso za mwa Tempele kamukana, ili katala ka gauda, litafule fo ku felwa Mulimu linkwa, 
2CH.4.20	lipahekelo za lilampi ni lilampi za gauda ye nde, ze na ni ku tukiswa fapil'a Sibaka se si Kenile Hahulu, ku ya ka mo ne ku lelezwi, 
2CH.4.21	likabisa za lipalisa, lilampi ni mamangato a gauda ye nde ka ku fitisisa, 
2CH.4.22	tuñetana twa lilampi, mikeke ya kwiti, mikeke ya insense ni mañetana a ku yakela mulilo. Lisebeliso ze kamukana ne li ezizwe ka gauda ye nde. Likwalo za fande za Tempele ni likwalo za Sibaka se si Kenile Hahulu ne li kwahezwi ka gauda.
2CH.5.1	 Mulena Salumoni ha s'a felize musebezi kaufela wa Tempele, a beya mwa mandu a libyana lika kamukana zeo ndat'ahe, yena Davida, n'a li file Muñ'a Bupilo, ili silivela, gauda, ni ze ñwi cwalo.
2CH.5.2	 Cwale Mulena Salumoni a biza ba bahulu kaufela ba masika ni mishiku ya Isilaele ku t'o kopanela mwa Jerusalema, ili ku y'o nga Likwati la Bulikani bwa Muñ'a Bupilo kwa Sione, Munzi wa Davida, ku li tisa mwa Tempele. 
2CH.5.3	Ba t'o kopana kaufela ka nako ya Mukiti wa Minganda. 
2CH.5.4	Cwale ba bahulu kamukana ha ba se ba kopani, Malivi ba nanula Likwati la Bulikani. 
2CH.5.5	Ba li isa kwa Tempele. Baprisita ni Malivi ba tutiseleza ni Tende ya Kopano ni libyana za yona kaufela ku li isa mwa Tempele. 
2CH.5.6	Mulena Salumoni ni batu ba Isilaele kaufela ba t'o kopanela fapil'a Likwati la Bulikani, mi ba eza litabelo za lingu ni likomu ze ñata, ili buñata luli bo bu si na palo. 
2CH.5.7	Cwale baprisita ba kenya Likwati mwa Tempele, mi ba y'o li beya mwa Sibaka se si Kenile Hahulu, mwatas'a lifolofolo ze peli ze na ni mafufa. 
2CH.5.8	Mafufa a zona a n'a pakuzi a kwahela Likwati ni mitiyo ya lona. 
2CH.5.9	Mafelelezo a mitiyo n'a bonahala feela mutu h'a li fapil'a munyako wa Sibaka se si Kenile Hahulu, kono isiñi kwande. Mitiyo yeo i sa li teñi ni kacenu le. 
2CH.5.10	 Mwa Likwati la Bulikani ne ku si na se siñwi konji matapa a macwe a mabeli a n'a beilwe mwateñi ki Mushe kwa Lilundu la Sinai, Muñ'a Bupilo h'a iswala bulikani ni sicaba sa Isilaele, ha ne si zwa mwa Egepita.
2CH.5.11	Kiha baprisita ba zwa mwa Tempele. Kamukana bona ba ba ne ba li teñi, i ka ba ba sitopa sifi kamba sifi, ne ba ikenisize. 
2CH.5.12	Ni baopeli ba Malivi kamukana, bo Asafi, Hemani ni Jedutuni ni ba mishiku ya bona, ne ba apezi liapalo za lisila le linde la line. Ba t'o yema fakaufi ni katala kwa neku la upa, ba sweli likambeliso ni lihalepa. Ne ba yemi ni baprisita ba mwanda ni mashumi a mabeli ba ba ne ba liza litolombita. 
2CH.5.13	 Baopeli ne ba lumbeka Muñ'a Bupilo, mi manzwi a bona n'a lumelelana hande ni litolombita, likambeliso ni ze ñwi cwalo ze lizwa. Ba opela, ba li,
2CH.5.13	“Mu lumbeke Muñ'a Bupilo, kakuli
2CH.5.13	u lukile,
2CH.5.13	Mi lilato la hae ki la kuya kuile.”
2CH.5.14	Kapili-pili Tempele ya tazwa ki lilu le ne li benyiswa ki ku ba teñi kwa Muñ'a Bupilo, mi baprisita ba palelwa ku kutela mwateñi ku y'o eza misebezi ya bona.
2CH.6.1	Salumoni a lapela, a li,
2CH.6.1	“Muñ'a Bupilo, u iketezi ku pila
2CH.6.1	mwa malu ni mwa lififi.
2CH.6.2	Cwale ni ku yahezi Tempele
2CH.6.2	ye tuna, ye nde,
2CH.6.2	ili sibaka m'o ta ina kamita.”
2CH.6.3	Batu ba Isilaele kaufela ne ba yemi hona foo. Mulena a fetuha, a ba talima, mi a kupa Mulimu kuli a ba fuyaule. 
2CH.6.4	 A li, “Ku lumbekwe Muñ'a Bupilo, Mulimu wa Isilaele! U bulukile sepiso y'a n'a ezize ku ndate, Davida, ha n'a ize ku yena, 
2CH.6.5	‘Ku zwa nako ye ni zwisize batu ba ka mwa Egepita, ku t'o fita ka nako ye, ha ni si ka keta munzi mwa naha ya Isilaele kuli i be sibaka mo ku ta yahiwa Tempele, mo ne ni ta sebelezwanga, mi hape ha ni si ka keta mañi kamba mañi ku etelela sicaba sa ka sa Isilaele. 
2CH.6.6	Kono cwale ni ketile Jerusalema kuli i be sibaka mo ni ta sebelezwa, ni wena, Davida, ku busa batu ba ka!’ ”
2CH.6.7	Mi Salumoni a zwelapili a li, “Ndate n'a lelile ku yaha Tempele mw'a ka sebelezwa Muñ'a Bupilo, Mulimu wa Isilaele. 
2CH.6.8	Kono Muñ'a Bupilo a li ku yena, ‘U ezize hande ka ku hupula ku ni yahela Tempele. 
2CH.6.9	Nihakulicwalo, wena, ha u na ku i yaha. Ki mwan'a hao luli, wa ku ipepela, ya ta ni yahela yona.’
2CH.6.10	“Cwale Muñ'a Bupilo u bulukile sepiso ya hae. Ni yolile ndate ku ba mulena wa Isilaele, mi ni yahile Tempele mw'a ka sebelezwa Muñ'a Bupilo Mulimu wa Isilaele. 
2CH.6.11	Ni se ni beile Likwati la Bulikani mwa Tempele, le li na ni matapa a macwe a bulikani bw'a isweli Muñ'a Bupilo ni sicaba sa Isilaele.”
2CH.6.12	Cwale hona foo, fapil'a batu, Salumoni a y'o yema fapil'a katala, mi a yemisa mazoho ku lapela. 
2CH.6.13	Salumoni n'a ezize ikalunda wa kopa, mi a' ka beya mwahal'a lapa. N'a likanelela mwa butelele ni mwa bupala, ili mapeka a bata ku ba a malalu. Haili mwa butelele bwa ku ya mwahalimu n'a bata ku eza lipeka ni licika. A pahama fa ikalunda foo, a kubama f'a n'a bonwa ki batu kaufela, mi a nanulela mazoho kwahalimu. 
2CH.6.14	A lapela, a li, “Muñ'a Bupilo, Mulimu wa Isilaele, ha ku na mulimu ya swana ni wena mwa lifasi ni mwa lihalimu kaufela. U buluka bulikani b'o isweli ni batu ba hao ni ku ba bonisa lilato la hao, ha ba ku mamela ka lipilu za bona kaufela. 
2CH.6.15	U bulukile sepiso ya hao ku Davida, ndate. Kacenu manzwi a hao kamukana a talelelizwe. 
2CH.6.16	 Cwale, Muñ'a Bupilo, Mulimu wa Isilaele, buluka sepiso ye ñwi y'o ezize ku ndate, ha n'o ize ku ta na ku busa yo muñwi wa baikulu ba hae mwa bulena bwa Isilaele, haiba ba ka buluka Mulao wa hao sina yena. 
2CH.6.17	Cwalehe Muñ'a Bupilo, Mulimu wa Isilaele, kondisa lika kamukana z'o sepisize mutang'a hao Davida.
2CH.6.18	 “Kono kikuli Mulimu luli a ka pila fafasi mwahal'a banna ni basali? Kanti nihaili lihalimu kamukana ha li ku likani, cwale Tempele ye bo, ye ni yahile, kana i ta ku likana, nji? 
2CH.6.19	Muñ'a Bupilo, Mulimu wa ka, na ni mutang'a hao. U utwe tapelo ya ka, mi u amuhele likupo za ka. 
2CH.6.20	 U libelele Tempele ye musihali ni busihu. U sepisize kuli mo, ki mona m'o ta sebelezwa. Cwalehe u ni utwe ha ni talimezi Tempele ye, ni nze ni lapela. 
2CH.6.21	U utwe litapelo za ka, ni litapelo za batu ba hao ba Isilaele, ha ba nze ba talimezi sibaka se ba lapela. Mwa munzi wa hao wa mwa lihalimu, u lu utwe, mi u lu swalele.
2CH.6.22	“Mutu h'a zekiswa ka ku foseza yo muñwi, u ka tiswa kwa katala mwa Tempele mo, ku t'o konka kuli h'a na mulatu. 
2CH.6.23	Oho Muñ'a Bupilo, u utwe u nz'o li mwa lihalimu, mi u atule batanga ba hao. U nate ya fosize mo ku mu swanela, mi u lukulule ya si na mulatu.
2CH.6.24	“Batu ba hao ba Isilaele ha ba tulwa ki lila za bona kakuli ba ku foselize, cwale ba ka kutela ku wena ka ku taha mwa Tempele ye, ku lapela ka buikokobezo ili ku kupa swalelo. 
2CH.6.25	U ba utwe u li mwa lihalimu. U swalele libi za batu ba hao, mi u ba kutiseze mwa naha y'o n'o file bo kukw'a bona.
2CH.6.26	“Ha u yemisa pula kakuli batu ba hao ba ku foselize, mi ku zwa foo ba inyaza, ba ka talima kwa Tempele ye, ba ku lapela ka buikokobezo. 
2CH.6.27	Oho Muñ'a Bupilo, u ba utwe u li mwa lihalimu, mi u swalele libi za batanga ba hao, bona batu ba Isilaele. U ba lute ku eza ze lukile, mi u lumelele pula mwa naha ya hao, y'o file batu ba hao kuli ba i luwe kuya kuile.
2CH.6.28	“Ku ka ba ni tala mwa naha, kamba butuku bo bu yambukela, mi lico li ka andiwa ki silami, ku sinyiwa ki nzie, kamba batu ba hao ba ka lwaniswa ki lila, kamba ba kenelwa ki matuku. 
2CH.6.29	U utwe litapelo za bona, haiba yo muñwi wa batu ba hao ba Isilaele, a ka otololela mazoho kwa Tempele ye ka tapelo kabakala pilu ye swabile. 
2CH.6.30	U utwe litapelo za bona. U ba utwe u nz'o li mwa munzi wa hao mwa lihalimu, mi u ba swalele. Ki wena feela u nosi ya ziba mihupulo ya lipilu za batu. U eze mutu ni mutu mo ku mu lukela. 
2CH.6.31	Eza cwalo kuli batu ba hao ba te ba ku sabe, mi ba ku utwe ka linako kaufela ha ba sa pila mwa naha y'o file bo kukw'a luna.
2CH.6.32	“Mulicaba ya pila mwa naha ye kwahule u ta utwa butuna ni maata a hao, ni m'o itukiselize ku tusa kamita, mi a t'o lapela ku yona Tempele ye. 
2CH.6.33	U utwe tapelo ya hae. Mwa lihalimu, m'o pila, u mu utwe, mi u mu ezeze mw'a kupela, ili kuli batu ba lifasi kamukana ba ku zibe mi ba ku sabe sina mo ba ezeza batu ba hao ba Isilaele. Kihona ba ta ziba kuli Tempele ye, ye ni yahile, ki mona m'o swanezi ku lapelelwa.
2CH.6.34	“Ha u laela batu ba hao ku y'o lwanisa lila za bona, ba ka ku lapela kai ni kai ko ba inzi, ba nze ba talimezi munzi wo, o' ketile, ni yona Tempele ye, ye ni ku yahezi. 
2CH.6.35	U utwe litapelo za bona. U ba utwe u nz'o li mwa lihalimu, mi u ba fe maata a ku tula.
2CH.6.36	“Batu ba hao ba ka ku foseza, sina ha ku si na mutu ya sa fosi, mi ka bunyemi bwa hao u ka ba tuhelela kuli lila li ba tule, ni ku ba isa mwa butanga mwa naha i sili, naha yeo niha i ka ba kwahule. 
2CH.6.37	U utwe litapelo za batu ba hao, haiba, hona koo, ku yona naha yeo, ba inyaza mi ba lapela ku wena, mi ba ipulela milatu ni bumaswe bwa bona, u utwe litapelo za bona, oho Muñ'a Bupilo. 
2CH.6.38	Haiba hona mwa naha yeo, ba inyaza luli, mi ba ku lapela ba nze ba talimile ku yona naha ye y'o file bo kukw'a luna, ku ona munzi wo, o' ketile, ni yona Tempele ye, ye ni ku yahezi. 
2CH.6.39	U utwe litapelo za bona. U ba utwe u nz'o li mwa munzi wa hao mwa lihalimu, u ba shemube, mi u swalele libi za batu ba hao kaufela.
2CH.6.40	“Cwale, Mulimu wa ka, u tone, u talime, mi lizebe za hao li teeleze litapelo ze ezwa mwa sibaka se. 
2CH.6.41	 U zuhe cwale Mulimu, Muñ'a Bupilo, mi ka Likwati la Bulikani, le ili poniso ya maata a hao, u kene mwa Tempele, mi u ine mwateñi kuya kuile. U fuyaule baprisita ba hao ku ze ba eza kamukana, mi batu ba hao kaufela ba tabe kabakala sishemo sa hao ku bona. 
2CH.6.42	Mulimu, Muñ'a Bupilo, u si ke wa hana mulena y'o iketezi. U hupule lilato l'o n'o na ni lona ku mutang'a hao Davida.”
2CH.7.1	 Salumoni ha s'a felize tapelo ya hae, mulilo wa zwa kwa lihalimu mi wa t'o cisa litabelo z'a n'a fitisizwe, mi liseli le li benya, le li bonisa kuli Muñ'a Bupilo u teñi, la tala mwa Tempele. 
2CH.7.2	Cwale kakuli Tempele n'e tezi liseli leo baprisita ba palelwa ku kena mwateñi. 
2CH.7.3	 Sicaba sa Isilaele, ha si bona mulilo o zwa kwa lihalimu ni liseli le li tezi mwa Tempele, sa wela fafasi mwa bulilo ka lipata, sa lapela Mulimu, mi sa lumbeka bunde ni lilato la hae le li sa feli. 
2CH.7.4	Cwale Mulena Salumoni ni batu ba hae kaufela ba fitisa litabelo ku Muñ'a Bupilo. 
2CH.7.5	Salumoni a eza litabelo za likomu ze likiti ze mashumi a mabeli ka ze peli, ni lingu ze likiti ze mwanda ka mashumi a mabeli, ili litabelo za ku tiisa bulikani. Mi ka ku eza cwalo, yena ni batu kamukana ba kakula Tempele. 
2CH.7.6	Baprisita ba yema mwa libaka za bona, mi Malivi ne ba talimani ni bona, ba nze ba lumbeka Muñ'a Bupilo ka liopeliso z'e n'e lukisizwe ki Mulena Davida, mi ba nze ba opela pina ye li, “Lilato la hae ki la kamita!” sina mo ne ba ezeza ku Davida ha n'a sa pila. Baprisita ba liza litolombita, batu bona ba nze ba yemi.
2CH.7.7	Salumoni a ketela Muñ'a Bupilo sibaka se si mwahal'a lapa, fapil'a Tempele, mi hona foo a ezeza fateñi litabelo za ku cisa mutumbi, mi kwa tiswa limpo za mabele ni lisuzo le li zwa kwa litabelo za ku tiisa bulikani. N'a ezize cwalo kabakala kuli katala ka kopa ka n'a ezize ne ka li ka kanyinyani kwa limpo ze kamukana.
2CH.7.8	Salumoni ni batu ba Isilaele kaufela ba eza Mukiti wa Minganda sunda mutumbi. Ne ku na ni batu ba bañata hahulu ba ba ne ba zwa kwahule sina kwa Nzila ya Hamati kwa mutulo ni kwa museto wa Egepita wa kwa mboela. 
2CH.7.9	Ka lizazi la busupa ka li li liñwi, ba eza mukiti wa mafelelezo. Ne ba tandile mazazi a supile a kakulo ya katala ni a supile hape a mukiti.
2CH.7.10	Ka lizazi la bumashumi a mabeli ka a malalu, ili mwa kweli ya busupa, Salumoni a kutiseza batu kwa mahae. Ne ba tabile, mi ba nyakalalizwe ki limbuyoti za Muñ'a Bupilo z'a n'a file sicaba sa hae sa Isilaele, ku Davida ni ku Salumoni.
2CH.7.11	Mulena Salumoni a feza Tempele ni ndu ya bulena. A feleleza hande milelo ya hae kamukana ka miyaho yeo. 
2CH.7.12	Cwale Muñ'a Bupilo a iponahaza ku Salumoni busihu, mi a li ku yena, “Ni utwile tapelo ya hao, mi ni amuhela Tempele ye kuli i be sibaka mo ni ta ezezwanga litabelo. 
2CH.7.13	Mwendi ni ta yemiseza pula kaufela, kamba ku lumela nzie ye ka t'o feza lico mwa masimu a mina, kamba ku lumela butuku bo bu yambukela kwa batu ba ka, be ni biza kuli ki batu ba ka luli. 
2CH.7.14	Haiba ba ni lapela, mi ba inyaza ni ku tuhela bumaswe bo ne ba ezanga, fohe, ni ta ba utwa ni nze ni li mwa lihalimu, ni ta swalela libi za bona, mi lifasi la bona li ikete hape. 
2CH.7.15	Ni ta libelela sibaka se, mi ni ta itukiseza ku utwa litapelo kamukana ze ba ta ni ezeza mwateñi. 
2CH.7.16	Ni ketile Tempele ye, ni ku i kenisa kuli i be sibaka mo ni ta sebelezwa kuya kuile. Ni ka na ni i libelela ni ku i sileleza ka nako kaufela. 
2CH.7.17	U ni sebeleze ka busepahali sina mw'a n'a ezeza Davida, ndat'aho, ka ku utwa milao ya ka ni ku eza ze ni ku laezi kamukana. 
2CH.7.18	 Cwale ni ta buluka sepiso ye ni ezize ku ndat'aho Davida ha ne ni mu bulelezi kuli Maisilaele ba ta buswa ki baikulyae kuya kuile. 
2CH.7.19	Kono mwendi wena ni batu ba hao mu sa utwi milao ni litaelo ze ni mi file, mi mwa sebeleza milimu i sili. 
2CH.7.20	Fohe, ni ta mi zwisa mwa naha ye ni mi file, mi ni ta fulalela Tempele ye, ye ni kenisize kuli i be sibaka mo ni ta lapelelwa. Batu kai ni kai ba ta sheununa sicaba sa Isilaele mi ba ta si shwaula.
2CH.7.21	“Ka nako ye Tempele i kutekiwa hahulu, kono foo, ufi ni ufi ya ta ipitela feela kwatuko a yona u ta komoka, mi u ta buza, a li, ‘Kanti Muñ'a Bupilo u ezelizeñi naha ye ni Tempele cwalo?’ 
2CH.7.22	Batu ba ta alaba, ba li, ‘Ki kabakala kuli ba fulalezi Muñ'a Bupilo, Mulimu wa bona, ya zwisize bo kukw'a bona mwa naha ya Egepita. Ba kumalezi milimu i sili ni ku i sebeleza. Kikabakaleo Muñ'a Bupilo h'a tisize ziezi yeo fahalimw'a bona.’ ”
2CH.8.1	Musebezi wa ku yaha Tempele ni ndu ya bulena wa nga Salumoni lilimo ze mashumi a mabeli. 
2CH.8.2	Kwand'a musebezi wo, Salumoni a yaha minzi y'a n'a filwe ki mulena Huramu, mi a lumela Maisilaele ku y'o pila mwateñi. 
2CH.8.3	A hapa naha ya Hamati ni Zoba. 
2CH.8.4	A tiisa munzi wa Tadimori mwa lihalaupa. A yaha sinca minzi kamukana ya mwa Hamati ye n'e li minzi ya mabulukelo. 
2CH.8.5	Salumoni hape a zusa minzi yeo ye tatama. A yaha sinca Beti-Horoni wa kwa ñambamo ni Beti-Horoni wa kwa njetumuko. Minzi ye n'e tiisizwe ka likwalo ze n'e pakiwa. 
2CH.8.6	A zusa munzi wa Baalati, minzi kaufela mw'a n'a bulukela lika za mifuta-futa, ni minzi kamukana mo ne ku ina lipizi ni likoloi za hae za ndwa. A peta milelo ya hae kaufela ya ku yaha mwa Jerusalema, mwa Lebanoni ni mwa naha kamukana mw'a n'a busa. 
2CH.8.7	Mwahal'a bona, ba ba ne ba si ka bulaiwa ki Maisilaele ha ba nga naha, ne ku na ni Mahiti, Maamori, Maperizi, Mahivi ni Majebusi. 
2CH.8.8	Baikulu ba bona, Salumoni a ba hapeleza ku sebeza mi i sa li batanga ni ka nako ye. 
2CH.8.9	N'a si ka itusisa Maisilaele mwa musebezi wa kapelezo. Bona, n'e li masole ba hae, bazamaisi, balaeli ba likoloi za ndwa ni bapahami ba lipizi cwalo. 
2CH.8.10	Manduna ba Salumoni ba ba ne ba zamaisa misebezi ya kapelezo ne ba fita fa mianda ye mibeli ka mashumi a ketalizoho ili ba ba ne ba eza misebezi ya hae ye fapahana ya buyahi.
2CH.8.11	Salumoni a zwisa musal'a hae ya n'a li mukwae wa mulena wa Egepita, mwa Munzi wa Davida, mi a mu tisa mwa ndu y'a n'a mu yahezi. A li, “A si ke a ina mwa ndu ya Mulena Davida wa Isilaele, kakuli sibaka sifi ni sifi mo ne ku bulukilwe Likwati la Bulikani ne si kenile.”
2CH.8.12	Salumoni a ezeza Muñ'a Bupilo litabelo fa katala k'a n'a yahile fapil'a Tempele. 
2CH.8.13	 A eza litabelo za ku cisa ka ku latelela Mulao wa Mushe wa mazazi a pumulo, a cwaleka La Pumulo, Mukiti wa Moonda ni mikiti ye milalu ya silimo ni silimo, ili Mukiti wa Linkwa ze si na Mumela, Mukiti wa Kutulo ni Mukiti wa Minganda. 
2CH.8.14	Ka ku latelela milao ye n'e tomilwe ki ndat'ahe, Davida, a lukisa musebezi wa baprisita wa zazi ni zazi, ni wa Malivi ba ba ne ba tusana ni baprisita kwa ku opela lipina hamoho ni ku eza musebezi wa bona. Hape a lukisa litopa za balibeleli ba Tempele kuli ba kone ku eza musebezi wa bona wa ku libelela munyako o muñwi ni o muñwi ka zazi ni zazi ka ku latelela litaelo za Davida, mutu wa Mulimu. 
2CH.8.15	Likelezo za Davida, z'a n'a file baprisita ni Malivi bakeñisa mandu a lipulukelo ni litaba ze ñwi cwalo, za latelelwa ka tokomelo.
2CH.8.16	Ka yona nako yeo, milelo ya Salumoni kaufela n'e se i petahalile. Ku kala kwa ku toma mutomo wa Tempele ya Muñ'a Bupilo, mane ku y'o i feleleza mbuu, musebezi kamukana n'o zamaile hande.
2CH.8.17	Cwale Salumoni a ya kwa Ezioni-Geberi ni kwa Elati, ili minzi ye fa likamba la Liwate le Lifubelu bukaufi ni Siko sa Akaba mwa naha ya Edomo. 
2CH.8.18	Mulena Hiramu a mu lumela lisepe z'e n'e zamaiswa ki manduna ba hae, mi li fuluhiwa ki batu ba ba ne ba ziba mezi. Ba ya ni manduna ba Salumoni kwa naha ya Ofiri, mi ba tiseza Salumoni guada ya bukiti bo bu likana ni likilo ze likiti ze lishumi ka ze silezi.
2CH.9.1	 Mufumahali wa kwa Sheba a utwa libubo la Salumoni, mi a ya kwa Jerusalema ku y'o mu lika ka lipuzo ze tata. A ya ni likombwa ze ñata ni likamele ze lwezi miinko, macwe a butokwa, ni gauda ye ñata. Yena ni Salumoni ha ba t'o kopana, mufumahali yo a mu buza lipuzo ze ñata z'a n'a hupula kaufela. 
2CH.9.2	Salumoni a li alaba kamukan'a zona. Ne ku si na puzo ye tata ya n'a ka palelwa ku talusa. 
2CH.9.3	Mufumahali wa Sheba a utwa butali bwa Salumoni, mi a bona ni ndu ya bulena y'a n'a yahile. 
2CH.9.4	A bona ni lico ze n'e tiswa fa tafule ya hae, mandu a manduna ba hae, zamaiso ya batu ba mwa lapa ni liapalo ze ne ba apezi, liapalo za maweta ba ba ne ba mu wetela kwa mikiti, ni litabelo za n'a eza mwa Tempele. Zeo kamukana za mu atamisa feela.
2CH.9.5	A li ku mulena, “Ze ni utwile ka wena, ha ni li mwa naha ya ka, ni ka butali bwa hao ki za niti! 
2CH.9.6	Ne ni sa kolwi ze ne ba ni bulelela batu, konji ha ni se ni til'o iponela ka meeto. Ne ni si ka utwa nihaili kalulonyana feela ya butali bwa hao. U butali luli ku fita mo ba ku bulelela batu. 
2CH.9.7	Batu ba ba ku sebeleza ba na ni litohonolo, ba ba li fakaufi ni wena kamita, fo ba kona ku utwa butali bwa hao! 
2CH.9.8	Ku lumbekwe Muñ'a Bupilo, Mulimu wa hao! U bonisize kuli u ku tabezi hahulu h'a ku ezize mulena, ku busa ka libizo la hae. Kakuli u lata sicaba sa hae sa Isilaele, mi u bata ku si babalela kuya kuile, u ku ezize mulena kuli u buluke milao mi u buse ka swanelo.”
2CH.9.9	Cwale a fa Salumoni limpo, ili gauda ya bukiti bo bu bata ku likana ni likilo ze likiti ze ne, ni milyani ye nunka hande ye miñata ni macwe a butokwa cwalo. Ha ku si ka ba ni milyani ye nunka hande sina ye n'e tisizwe ki Mufumahali wa kwa Sheba ku Mulena Salumoni.
2CH.9.10	Batu ba Mulena Hiramu ni ba Mulena Salumoni, ba ba ne ba tisize gauda ye zwa kwa Ofiri, ba tisa cwalo ni likota za sandala ni macwe a butokwa. 
2CH.9.11	Salumoni a itusisa likota zeo kwa ku eza lipahamelo za mwa Tempele ni za kwa ndu ya hae, ni ku eza lihalepa ni ze ñwi cwalo za ku liza ha ku opelwa. Ha ku na liopeliso ze cwalo ze kile za ba teñi mwa naha ya Juda pili.
2CH.9.12	Mulena Salumoni a fa Mufumahali wa Sheba lika kaufela z'a n'a kupa. Zeo ne li kambama fahalimw'a ze ne ba cincanile ka limpo z'a n'a tisize ku yena. Cwale yena ni likombwa za hae ba kutela kwa naha ya bona ya Sheba.
2CH.9.13	Ka mwaha ni mwaha Mulena Salumoni n'a amuhelanga gauda ya bukiti bo bu likana ni likilo ze likiti ze mashumi a mabeli ka ze talu. 
2CH.9.14	Bufumu bo ne bu li fahalimw'a mitelo ye n'e lifiwa ki balekisi. Malena ba Arabia ni babusisi ba lilalo za Isilaele ni bona ne ba mu tisezanga silivela ni gauda. 
2CH.9.15	Salumoni a eza litebe ze mianda ye mibeli ze tuna, ze apesizwe ka gauda ya bukiti bo bu eza likilo ze supile ni licika ye ñwi ni ye ñwi. 
2CH.9.16	A eza litebe ze nyinyani ze mianda ye milalu, ni zona hape ne li apesizwe ka gauda ya bukiti bo bu eza likilo ze ne. Kaufel'a zona n'a li beile mwa ndu ye n'e bizwa Mushitu wa Lebanoni.
2CH.9.17	Mulena Salumoni a eza ni lubona lo lutuna. Neku le liñwi la lona ne li apesizwe ka manaka a litou a betilwe, mi neku le ne li siyezi ne li apesizwe ka gauda ye nde. 
2CH.9.18	Ne ku na ni sipulanyana sa ku namela, ili se ne si apesizwe ka gauda. Kafa ni kafa, fa lubona, ne ku na ni miambeso fa ku isikatela, mi kwa mafelelezo a muambeso o muñwi ni o muñwi ne ku na ni siswaniso sa tau ye n'e yemi. Ne ku na ni lipahamelo ze silezi. 
2CH.9.19	Kwa mafelelezo a pahamelo ye ñwi ni ye ñwi ne ku na ni siswaniso sa tau kafa ni kafa. Ha ku si ka ba ni lubona lo lu cwalo mwa mibuso kamukana.
2CH.9.20	Likomoki za Salumoni kamukana za ku nwela ne li ezizwe ka gauda, ni libyana za mwa ndu, ili zona Mushitu wa Lebanoni ne li ezizwe ka gauda ye nde luli. Mwa mazazi a Salumoni silivela ne i sa hupulwi kuli ki ya butokwa. 
2CH.9.21	Mulena Salumoni n'a na ni lisepe ze ñata ze n'e ya kwa Tareshishi hamoho ni za Mulena Hiramu, mi kaufel'a zona ne li zamaya hañwi mwamulaho a lilimo ze talu. Lisepe zeo ne li tisanga gauda, silivela, manaka a litou, lipombwe ni linjoko.
2CH.9.22	Mulena Salumoni n'a fumile, mi n'a na ni butali ku fita malena ba lifasi kamukana. 
2CH.9.23	Malena bao kaufela ne ba tahanga ku yena ku t'o kupa likelezo ni ku utwa za butali bw'a n'a filwe ki Mulimu. 
2CH.9.24	Yo muñwi ni yo muñwi wa bona n'a tisezanga Salumoni limpo, ili limpo za silivela ni za gauda, liapalo, litabaniso, miinko, lipizi ni limbongolo. Kwa ba cwalo ka silimo ni silimo.
2CH.9.25	 Mulena Salumoni hape n'a na ni litebule ze likiti ze ne za likoloi ni lipizi za hae, mi n'a na ni bapahami ba lipizi ba likiti ze lishumi ka ze peli. N'a beile ba bañwi mwa Jerusalema, mi ba bañwi a ba isa mwa minzi ye miñwi. 
2CH.9.26	 N'e li yena mulena yo muhulu kwa malena kaufela mwa naha ku kalela kwa Nuka ya Yuferati, mane ku y'o fita kwa Filisitia ni kwa museto wa Egepita. 
2CH.9.27	Ka nako ya puso ya hae, silivela ne i swana ni macwe feela mwa Jerusalema, mi likota za sidare n'e li ze ñata sina likota za sikomora. 
2CH.9.28	 Salumoni n'a lekanga lipizi kwa Egepita ni mwa manaha a mañwi kaufela.
2CH.9.29	Buñata bwa litaba za Salumoni, ku zwa kwa makalelo ku y'o fita kwa mafelelezo, li ñozwi mwa buka ya Litaba za mupolofita Natani, ili ye talusa cwalo ni za puso ya Mulena Jeroboami wa Pili, mulena wa Isilaele. 
2CH.9.30	Salumoni a busa sicaba sa Isilaele kaufela, a li mwa Jerusalema, ka lilimo ze mashumi a mane. 
2CH.9.31	A shwa, mi a bulukwa mwa Munzi wa Davida. Roboami, mwan'a hae, a mu yola.
2CH.10.1	Roboami a ya kwa Sikemi, ko ne ba kopanezi batu kaufela ba kwa mutulo wa Isilaele kuli ba y'o mu yolisa fa bulena. 
2CH.10.2	Jeroboami, mwan'a Nebati, n'a tulezi kwa Egepita ku saba Mulena Salumoni, kono litaba zeo ha li y'o fita ku yena, a kutela kwa hae. 
2CH.10.3	Batu ba masika a kwa mutulo ba mu lumela, mi kaufel'a bona ba ya ku Roboami, mi ba y'o li ku yena, 
2CH.10.4	“Ndat'aho u lu kulekisize mitiyo ye bukiti. Haiba u ka fukuza milwalo yeo, ya ba bubebe, ni ku lu pilisa hande, lu ta ba batu ba hao ba ba sepahala.”
2CH.10.5	Roboami a alaba, a li, “Mu ni fe mazazi a malalu, ni nahane pili, kihona mu ta kuta.” Cwale batu kiha ba hasana.
2CH.10.6	Mulena Roboami a buza banna-bahulu, ba ba ne ba li baelezi ba ndat'ahe Salumoni, a li, “Mu ka ni fa kelezo mañi kuli ni alabe sicaba se.”
2CH.10.7	Ba alaba, ba li, “Haiba u na ni sishemo kwa batu ba, mi u lika ku ba tabisa ka ku ba fa kalabo ye nde, ba ta ku sebeleza hande.”
2CH.10.8	Kono h'a si ka isa pilu kwa kelezo ya banna-bahulu. Bakeñisa ku eza cwalo, a ya kwa micaha, litaka za hae ba ba ne ba se ba li bona baelezi ba hae. A ba buza, a li, 
2CH.10.9	“Mina, mu ni eleza kuli ni eze cwañi? Ni ta liñi kwa batu ba ba ni kupa kuli ni ba fukuleze milwalo ya bona?”
2CH.10.10	Ba mu alaba, ba li, “S'o swanezi ku ba bulelela ki se, u li, ‘Kaneñi ka ka ki ka kakima ku fita teka ya ndate.’ 
2CH.10.11	U ba bulelele, u li, ‘Ndate u mi lwalisize milwalo ye bukiti. Haili na, ni ta ekeza fateñi. U mi natile ka pafa. Na, ni ta mi kwaeza ka sime ni tubanze!’ ”
2CH.10.12	Mwamulaho a mazazi a malalu, Jeroboami ni batu kamukana ba kutela ku Roboami sina mw'a n'a ba bulelezi. 
2CH.10.13	Mulena a keshebisa kelezo ya ba bahulu, mi a bulela ka buhali kwa batu. 
2CH.10.14	A ba bulelela sina mw'a n'a elelelizwe ki micaha. A li, “Ndate u mi lwalisize milwalo ye bukiti. Na, ni ta ekeza fa bukiti boo. U mi natile ka lipafa. Na, ni ta mi kwaeza ka sime ni tubanze!” 
2CH.10.15	I n'e li tato ya Muñ'a Bupilo kuli ku ezahale s'a n'a bulezi ku Jeroboami, mwan'a Nebati, ka mupolofita Akija wa kwa Shilo. Kikabakaleo mulena a si ka utwa se ne si bulelwa ki batu.
2CH.10.16	 Batu ha ba bona kuli mulena n'a sa ba teelezi, ba huweleza, ba li, “Davida a zwe ni ba lusika lwa hae! Ba lu ezelize sika mañi? A lu yeñi kwa mahae, batu ba Isilaele! Mu siye Roboami, a iponele ili yena!”
2CH.10.16	Cwale sicaba sa Isilaele kaufela sa mu fetuhela. 
2CH.10.17	Sa siya Roboami a li mulena wa batu ba mwa naha ya Juda feela.
2CH.10.18	Cwale mulena Roboami a luma Adoramu, ya n'a zamaisa misebezi ya kapelezo, ku ya kwa Maisilaele, kono ba y'o mu pobaula ka macwe. H'a utwa cwalo Roboami a kena mwa koloi ya hae, mi a sabela kwa Jerusalema. 
2CH.10.19	Ku kala ka yona nako yeo, batu ba Isilaele ba fetuhela ba lusika lwa Davida.
2CH.11.1	Mulena Roboami ha s'a kutezi kwa Jerusalema, a kopanya lindwalume ba likiti ze mwanda ka mashumi a supile ni li li liñwi mwa masika a Benjamine ni Juda. N'a hupula ku eza ndwa kuli a kutiseze masika a Isilaele a kwa mutulo mwa zamaiso ya hae. 
2CH.11.2	Kono Muñ'a Bupilo a bulelela mupolofita Shemaya. 
2CH.11.3	Shemaya n'a na ni ku bulelela Mulena Roboami ni batu kamukana ba masika a Juda ni Benjamine kuli, 
2CH.11.4	“Mu si ke mwa lwanisa Maisilaele bahabo mina. Mu kutele kwa mahae, kaufel'a mina. Kauhano yeo i ezahalile ka tato ya ka.” Ba utwa taelo ya Muñ'a Bupilo, mi ha ba si ka y'o lwanisa Jeroboami.
2CH.11.5	Roboami a ina mwa Jerusalema, mi kwa yahiwa makwakwa mwa minzi ya Juda ni Benjamine, ili 
2CH.11.6	Betelehema, Etami, Tekoa, 
2CH.11.7	Beti-Zuri, Soko, Adulami, 
2CH.11.8	Gati, Maresha, Zifi, 
2CH.11.9	Adoraimi, Lakishi, Azeka, 
2CH.11.10	Zora, Aijaloni ni Heberoni. 
2CH.11.11	Minzi yeo a i tiisa hahulu. A beya ku o muñwi ni o muñwi wa yona muzamaisi, lico, mafula a olive ni waine. 
2CH.11.12	A beya mwateñi ni litebe ni malumo. Ka mukwa wo masika a Juda ni Benjamine a ba mwatas'a zamaiso ya hae.
2CH.11.13	Baprisita ni Malivi ba mwa naha ya Isilaele ba tutela mwa Juda. 
2CH.11.14	Malivi ba siya minzi ni masimu a bona, mi ba tutela mwa Juda ni Jerusalema, kakuli Mulena Jeroboami wa Isilaele ni bana ba hae ne ba sa ba lumeleli ku ezeza Muñ'a Bupilo misebezi ya bona ya buprisita. 
2CH.11.15	 Jeroboami a iketela baprisita ba hae ku y'o sebeza mwa libaka mo ne ba lapelela bahedeni ni ku sebeleza madimona ni maswaniso a lipoho a n'a ezize. 
2CH.11.16	Mwa masika kaufela a Isilaele, batu ba ba ne ba bata luli ku sebeleza Muñ'a Bupilo, Mulimu wa Isilaele, ba latelela Malivi kwa Jerusalema ili ku y'o ezeza Muñ'a Bupilo Mulimu wa bo kukw'a bona litabelo. 
2CH.11.17	Kezo yeo ya tiisa mubuso wa Juda, mi ka lilimo ze talu ba swalisana ni Roboami, mwan'a Salumoni, mi ba pila mo ne ba pilelanga mwa puso ya Mulena Davida ni ya Mulena Salumoni.
2CH.11.18	Roboami a nyala Mahalati, mwan'a Jarimoti, ya n'a pepilwe ki Davida, mi m'ahe n'e li Abihaili, mwan'a Eliabi ni muikulu wa Jese. 
2CH.11.19	Ba pepa bana ba balalu, ili bo Jeushu, Shemaria ni Zahami. 
2CH.11.20	Mwamulaho a nyala Maaka, mwan'a Abisalomi, mi ba pepa bana ba bane, ili bo Abija, Atai, Liza ni Shelomiti. 
2CH.11.21	Basali kaufela ba Roboami n'e li ba lishumi ka supile ni a li muñwi. Haili liendi, bona n'e li ba mashumi a silezi. A pepa bana ba bashimani ba mashumi a mabeli ka supile ni a li muñwi ni ba basizana ba mashumi a silezi, kono kwa basali ni kwa liendi ba hae kamukana n'a lata hahulu Maaka. 
2CH.11.22	A olisa hahulu Abija ya n'a pepilwe ki Maaka ku fita bana ba hae kaufela, mi a mu keta kuli ki yena ya ta mu yola fa bulena. 
2CH.11.23	Roboami a eza ka butali ku fa bana ba hae litulo, mi a ba hasanyeza mwa Juda ni Benjamine kaufela ili mwa minzi ye tiisizwe. A ba fa lico ze ñata mane ni ku ba batela basali ba bañata.
2CH.12.1	Roboami ha s'a tiisize bulena bwa hae, yena ni batu ba hae ba fulalela Mulao wa Muñ'a Bupilo. 
2CH.12.2	Kabakala taba yeo, Mulena Shishaki wa Egepita a lwanisa Jerusalema ka silimo sa buketalizoho sa puso ya Roboami. 
2CH.12.3	A zamaisa mpi ya likoloi ze sikiti ka mianda ye mibeli, bapahami ba lipizi ba likiti ze mashumi a silezi, ni masole ba ba si na palo, ili ku ngelela ni Malibia, Masukia ni Maetiopia. 
2CH.12.4	A hapa minzi ye tiisizwe ya mwa Juda, mi a liba kwa Jerusalema.
2CH.12.5	Mupolofita Shemaya a ya ku Mulena Roboami ni baeteleli ba Juda ba ba ne ba kopani mwa Jerusalema ku sabela mwateñi Shishaki. A ba bulelela, a li, “Manzwi a Muñ'a Bupilo ku mina ki a, u li, ‘Mu ni fulalezi. Cwale ni na, ni mi tuhelezi Shishaki.’ ”
2CH.12.6	Mulena ni baeteleli ba lumela kuli ne ba ezize sibi, mi ba li, “Muñ'a Bupilo u lukile.”
2CH.12.7	Muñ'a Bupilo h'a bona cwalo, a bulelela Shemaya hape, a li, “Kakuli ba itumelela sibi sa bona, ha ni na ku ba bulaya. Ba ta pilela fa linala, kono Jerusalema ha u na ku utwa bukiti bwa bunyemi bwa ka, Shishaki h'a ta u lwanisa. 
2CH.12.8	Kono u ka ba tula, kihona ba ta ituta fapahano mwahal'a ku ni sebeleza ni ku sebeleza malena ba lifasi.”
2CH.12.9	 Mulena Shishaki a taha mwa Jerusalema, mi a nga tutu ya mwa Tempele ni mwa ndu ya bulena. A nga lika kamukana, ku kopanyeleza ni litebe za gauda ze n'e ezizwe ki Mulena Salumoni. 
2CH.12.10	Roboami a li yolisa ka za kopa, mi a li beya mwa pabalelo ya manduna ba ba ne ba libelela minyako ya kwa ndu ya bulena. 
2CH.12.11	Ka nako kaufela mulena ha n'a ya kwa Tempele, balibeleli ne ba lwalanga litebe zeo, ni ku li kutiseza mwa ndu ya balibeleli. 
2CH.12.12	Kakuli n'a ipeile ku Muñ'a Bupilo, bunyemi bwa Muñ'a Bupilo ha bu si ka mu bulaelela, mi lika za zamaya hande mwa Juda.
2CH.12.13	Roboami a busa mwa Jerusalema, mi maata a hae a bulena a ekezeha. N'a na ni lilimo ze mashumi a mane ka si li siñwi h'a yola fa bulena, mi a busa lilimo ze lishumi ka ze supile mwa Jerusalema, ili ona munzi w'a n'a ketile Muñ'a Bupilo mwa naha ya Isilaele kaufela ku ba sibaka mw'a ta sebelezwa. M'ahe Roboami n'a bizwa Naama wa mwa naha ya Amoni. 
2CH.12.14	A eza ze maswe kakuli n'a si ka lika ku eza ze ne latwa ki Muñ'a Bupilo.
2CH.12.15	Likezo za Roboami ku zwa kwa makalelo, mane ku y'o fita kwa mafelelezo, ni ze ezizwe ki ba lusika lwa hae, li fumanwa mwa buka ya Litaba za mupolofita Shemaya, ni mwa buka ya Litaba za Ido wa Muboni. Roboami ni Jeroboami ne ba nze ba lwana ka nako ni nako. 
2CH.12.16	Roboami a shwa, mi a bulukwa mwa mabita a malena mwa Munzi wa Davida, mi mwan'a hae Abija a mu yola fa bulena.
2CH.13.1	Mwa silimo sa bulishumi ka supile ni si li siñwi sa puso ya Mulena Jeroboami wa Isilaele, Abija a ba mulena wa Juda. 
2CH.13.2	A busa lilimo ze talu mwa Jerusalema. M'ahe n'a bizwa Mikaya mwan'a Uriele wa mwa munzi o bizwa Gibea.
2CH.13.2	Kwa zuha ndwa mwahal'a Abija ni Jeroboami. 
2CH.13.3	Abija a kopanya mpi ya masole ba likiti ze mianda ye mine, mi Jeroboami a taha ni ba likiti ze mianda ye supile ni u li muñwi.
2CH.13.4	Ndwa ya kopanela mwa malundu a naha ya Eferaimi. Mulena Abija a kambama fa Lilundu la Zemaraimi, mi a biza Jeroboami ni Maisilaele, a li, “Mu ni teeleze. 
2CH.13.5	Ha mu zibi nji kuli Muñ'a Bupilo, Mulimu wa Isilaele, u itamile bulikani bo bu sa feli ni Davida, ni kuli u mu file, yena ni baikulu ba hae ku busa Isilaele kuya kuile? 
2CH.13.6	Jeroboami mwan'a Nebati n'a fetuhezi Salumoni, mulen'a hae. 
2CH.13.7	Mwamulaho, a kopanya libangoki ba ba si na tuso, mi bona ba hapeleza Roboami, mwan'a Salumoni, ku eza mo ba latela. Ka nako yeo, Roboami h'a sa li yo munyinyani mi n'a si na zibo ya ku itwanela. 
2CH.13.8	Cwale mina, mu lela ku lwanisa maata a bulena bo bu filwe baikulu ba Davida ki Muñ'a Bupilo. Mu na ni mpi ye tuna ni lipoho za gauda ze ezizwe ki Jeroboami kuli li be milimu ya mina. 
2CH.13.9	Mu lelekile baprisita ba Muñ'a Bupilo, ili baikulu ba Aruni, mi mu lelekile ni Malivi cwalo. Mu beile baprisita ba sili mwa libaka za bona sina mo ba ezeza ba macaba a mañwi. Mañi ni mañi ya taha ni poho kamba lingu ze supile, wa kona ku ikenisa ni ku ba muprisita wa zeo ze bizwa milimu ya mina!
2CH.13.10	“Kono luna lu sa sebeleza Muñ'a Bupilo, Mulimu wa luna, mi ha lu si ka mu tuhela. Baprisita ba ba simuluha ku Aruni ba sa eza misebezi ya bona, ba nze ba tusiwa ki Malivi. 
2CH.13.11	Ka zazi ni zazi kakusana ni manzibwana ba mu ciseza insense ni litabelo za limunanu ze ciswa mutumbi. Ba fitisa limpo za linkwa fa tafule ye kenile, mi manzibwana ba tumbula lilampi fa sipahekelo sa zona sa gauda. Lu eza se si laezwi ki Muñ'a Bupilo, kono mina, mu mu tuhezi. 
2CH.13.12	Mulimu ka sibili ki yena mueteleli wa luna, mi baprisita ba hae ki ba, ba sweli litolombita, mi ba itukiselize ku li liza, ili ku lu bizeza ku t'o lwana ni mina. Batu ba Isilaele, mu si ke mwa lwanisa Muñ'a Bupilo, Mulimu wa bo kukw'a mina! Ha mu na ku tula!”
2CH.13.13	Ka yona nako yeo Jeroboami n'a lumile makolo a mañwi ku y'o ba lalela kwamulaho, ba bañwi ba nze ba talimani ni bona. 
2CH.13.14	Majuda ba talima-talima mi ba bona kuli ba beilwe mwahali. Ba itilelela ku kupa tuso ku Muñ'a Bupilo, mi baprisita ba liza litolombita. 
2CH.13.15	Majuda ba huwa hahulu, mi ba lwana ba etelezwi ki Abija. Mulimu a tula Jeroboami ni mpi ya Maisilaele. 
2CH.13.16	Mulimu a eza kuli Majuda ba tule Maisilaele, mi Maisilaele ba saba. 
2CH.13.17	Abija ni mpi ya hae ba tula Maisilaele ka mukwa o sabisa, mi kalulo ye tuna ya masole ba lindume ba ba eza likiti ze mianda i ketalizoho ba shwela hona foo. 
2CH.13.18	Kakuli batu ba Juda ne ba itingile ku Muñ'a Bupilo, Mulimu wa bo kukw'a bona, ba tula Maisilaele.
2CH.13.19	Abija a lelekisa mpi ya Jeroboami, mi a hapa ye miñwi ya minzi ya hae, ye cwaleka Betele, Jeshana, Eferoni ni minzinyana ye fakaufi ni yona. 
2CH.13.20	Jeroboami h'a si ka ba ni maata hape ha ne ku sa busa Abija. Kwa mafelelezo Muñ'a Bupilo a mu nata, mi a shwa.
2CH.13.21	Abija, yena, a ba ni maata hahulu. N'a na ni basali ba lishumi ka ba bane, mi a pepa bashimani ba mashumi a mabeli ka ba babeli ni basizana ba lishumi ka ba silezi. 
2CH.13.22	Litaba kamukana za Abija, z'a n'a bulezi ni z'a n'a ezize, li ñozwi mwa buka ya Litaba za Mupolofita Ido.
2CH.14.1	Mulena Abija a shwa, mi a bulukwa mwa mabita a malena mwa Munzi wa Davida. Mwan'a hae Asa a mu yola, mi mwa puso ya Asa naha ya pila ka kozo ka lilimo ze lishumi. 
2CH.14.2	Asa a tabisa Muñ'a Bupilo, Mulimu wa hae, ka ku eza ze lukile ni ze nde. 
2CH.14.3	A zwisa tutala twa balicaba, mi a sinya libaka mo ne ba lapelela bahedeni. A tubaka maswaniso a milimu a n'a cakuzwi fa macwe, mi hape a lemaka misumo ye kenile. 
2CH.14.4	A laela batu ba Juda ku eza tato ya Muñ'a Bupilo, Mulimu wa bo kukw'a bona, ni ku mamela lituto ni litaelo za hae. 
2CH.14.5	Kakuli n'a felisize libaka mo ne ba lapelela bahedeni ni tutala twa insense cwalo mwa minzi ya Juda kaufela, sicaba sa ba ni kozo ka nako ya puso ya hae. 
2CH.14.6	Ka yona nako yeo, a yahela minzi ya Juda makwakwa, mi kwa nga lilimo za ñata ku si na ndwa, kakuli Muñ'a Bupilo n'a mu file kozo. 
2CH.14.7	A bulelela batu ba Juda, a li, “A lu tiiseñi minzi ka ku i yahela makwakwa, litawa ni likwalo ze kwaliwa ni ku pakiwa. Lu na ni maata a ku zamaisa naha, kakuli lu ezize tato ya Mulimu, mi u lu silelelize ni ku lu fa buiketo kwa maneku kaufela.” Mi cwale ba yaha, mi ba pila hande. 
2CH.14.8	Mulena Asa n'a na ni mpi ya masole ba likiti ze mianda ye milalu ba ba zwa kwa Juda, ba ba lwezi malumo ni litebe, ni ba likiti ze mianda ye mibeli ka mashumi a supile ni li li liñwi ba naha ya Benjamine, ba ba lwezi litebe ni buta. Kaufel'a bona n'e li bahali, ba ba lutilwe hande ku lwana.
2CH.14.9	Muetiopia ya n'a bizwa Zera a lwanisa Juda, a na ni mpi ya batu ba ba eza lule ni likoloi ze mianda ye milalu, mi a y'o fita kwa Maresha. 
2CH.14.10	Asa a y'o mu lwanisa, mi limpi ze peli za yema mwa libaka za zona, ili mwa Musindi wa Zefata fakaufi ni Maresha. 
2CH.14.11	Asa a lapela ku Muñ'a Bupilo, Mulimu wa hae, a li, “Oho Muñ'a Bupilo, wa kona ka bunolo ku tusa mpi ye fokola sina mo u tuseza ye maata. U lu tuse cwale, oho Muñ'a Bupilo, Mulimu wa luna, kakuli lu itingile ku wena, mi ki ka libizo la hao ha lu til'o lwanisa mpi ye tuna cwana. Muñ'a Bupilo, ki wena Mulimu wa luna. Lika kaufela li mwa mazoho a hao.”
2CH.14.12	Muñ'a Bupilo a tula Maetiopia, Asa ni mpi ya Majuda ha ba ba lwanisa. Ba saba. 
2CH.14.13	Asa ni makolo a hae ba ba lelekisa mane ba y'o fita kwa Gerari. Kwa bulaiwa Maetiopia ba bañata, mane mpi ya palelwa ku kopana ni ku lwana. Ba fenyiwa ki Muñ'a Bupilo ni mpi ya hae, mi yona ya hapa libyana ze ñata. 
2CH.14.14	Kiha ba tuba minzi ye fakaufi ni Gerari, kakuli batu ba mwateñi ne ba sabisizwe ki Muñ'a Bupilo. Ba huhula lika ze mwa minzi yeo kaufela kakuli ne ku na ni tutu ye ñata mwateñi. 
2CH.14.15	Hape ba y'o lwanisa mafulo a balisana, mi ba hapa lingu ze ñata ni likamele. Cwale ba kutela kwa Jerusalema.
2CH.15.1	Azaria, mwan'a Odedi, a kenwa ki moya wa Mulimu. 
2CH.15.2	A y'o bonana ni Mulena Asa. A huweleza a li, “U ni teeleze Mulena Asa, ni mina batu ba Juda ni ba Benjamine kaufela. Muñ'a Bupilo u ta ina ni mina, haiba ni mina mu ta ina ni yena. Ha mu ta mu bata mu ta mu fumana, kono ha mu ta zwa ku yena u ta mi fulalela. 
2CH.15.3	Maisilaele ba ngile nako ye telele ba si na Mulimu wa niti, ba si na ni baprisita ba ba ba luta, mi ba si na ni milao. 
2CH.15.4	Kono manyando ha s'a tile, ba talima ku Muñ'a Bupilo, Mulimu wa Isilaele. Ba mu bata, mi ba mu fumana. 
2CH.15.5	Ka linako zeo ne ku si na ya n'a ka zwa ni ku kutela mwa hae a nz'a iketile, kakuli ne ku na ni manyando ni mifili-fili mwa manaha kamukana. 
2CH.15.6	Sicaba se siñwi ne si nyandisa se siñwi, ni munzi n'o nyandisa munzi o muñwi, kakuli Mulimu n'a li tisezanga manyando ni sabo. 
2CH.15.7	Kono mina, mu tiye. Mu si ke mwa zwafa. Mu ta kutisezwa ka musebezi o mu eza.”
2CH.15.8	Asa ha s'a utwile manzwi a bupolofita, a' bulelwa ki Azaria mwan'a Odedi, a ba ni pilu-tata. A zwisa milimu ya maswaniso mwa naha ya Juda ni ya Benjamine, ni milimu ye n'e li mwa minzi y'a hapile mwa naha ya malundu ya Eferaimi. Hape a zusa katala ka Muñ'a Bupilo ka ka ne ka tomilwe mwa lapa la Tempele.
2CH.15.9	Asa a laela batu kamukana ku t'o kopana ili batu ba Juda ni Benjamine. Ni batu ba bañata ba ba ne ba tile ku yena, ba zwa mwa Eferaimi, Manase ni Simioni ku t'o pila mwatas'a puso ya hae, kakuli ne ba boni kuli Muñ'a Bupilo n'a inzi ni yena. 
2CH.15.10	Ba t'o kopanela mwa Jerusalema ka kweli ya bulalu mwa silimo sa bulishumi ka ze ketalizoho sa puso ya Mulena Asa. 
2CH.15.11	Ka lona lizazi leo ba ezeza Muñ'a Bupilo litabelo ka ze ne ba il'o hapa. Ba eza litabelo za likomu ze mianda ye supile ni a lingu ze likiti ze supile. 
2CH.15.12	Ba itama fapil'a Muñ'a Bupilo kuli ba ta mu sebeleza, yena Mulimu wa bo kukw'a bona, ka pilu ni ka moya wa bona kaufela. 
2CH.15.13	Mañi ni mañi, i ka ba yo munca kamba mucembele, munna kamba musali, ya na sa mu sebelezi n'a ka bulaiwa. 
2CH.15.14	Ba tiisa ku konka ka libizo la Muñ'a Bupilo kuli ba ta buluka bulikani bo, mi cwale ba huweleza ni ku liza litolombita. 
2CH.15.15	Batu kamukana ba Juda ne ba tabile, kakuli ne ba ezize buitamo bo ka lipilu za bona kaufela. Ba tabela ku sebeleza Muñ'a Bupilo, mi ni yena a ba amuhela ni ku ba fa kozo kwa maneku kaufela.
2CH.15.16	Mulena Asa a zwisa kukw'a hae Maaka mwa situlo sa Makoshi, kakuli n'a ezize siswaniso se si maswe sa mulimu wa musali Ashitaroti. Asa a lema siswaniso seo, a si pumaka, mi a ciseza libindi-bindi za sona mwa Musindi wa Kederoni. 
2CH.15.17	Nihaike Asa n'a si ka sinyeleza libaka mo ne ba lapelela bahedeni mwa naha, a sepahala ku Muñ'a Bupilo ku isa lifu la hae. 
2CH.15.18	A beya mwa Tempele lika kamukana z'a n'a filwe Muñ'a Bupilo ki ndat'ahe, hamoho ni lika za gauda ni silivela z'a n'a mu file yena. 
2CH.15.19	Ha ku si ka ba ni ndwa hape mane ha n'a busize ka lilimo ze mashumi a malalu ka ze ketalizoho.
2CH.16.1	Mwa silimo sa bumashumi a malalu ka ze silezi sa puso ya Asa, mulena wa Juda, Baasha mulena wa Isilaele a t'o lwanisa Juda, mi a tiisa munzi wa Rama, ili ka mulelo wa ku tiba linzila ze zwa ni ku kena mwa Juda. 
2CH.16.2	Asa kih'a nga silivela ni gauda kamukana mwa sibulekelo sa Tempele ni sa ndu ya bulena, mi a li lumela kwa Damaseka, ku Mulena Beni-Hadadi wa naha ya Siria ka manzwi a li, 
2CH.16.3	“A lu iswale bulikani sina bo ndat'a luna. Silivela ye ni gauda ki mpo ya hao. Cwalehe, u sinye bulikani bwa hao ni Baasha wa Isilaele ili kuli a zwise mpi ya hae mwa naha ya ka.”
2CH.16.4	Beni-Hadadi a lumela muhupulo wa Asa, mi a luma bazamaisi ba limpi za hae ni makolo a bona ku y'o lwanisa minzi ya Isilaele. Ba hapa Ijoni, Dani, Abele-Maimi ni minzi kaufela ya Nafetali mo ne ku bulukezwi libyana ni lico. 
2CH.16.5	Mulena Baasha h'a y'o utwa se ne si ezahala, a lisela ku tiisa Rama, mi a tuhela musebezi. 
2CH.16.6	Cwale mulena Asa a puta batu kamukana ba Juda, a ba tutisa macwe ni likota ze n'e itusiswa ki Baasha kwa Rama, mi a sileleza ka zona minzi ya Geba ni Mizipa.
2CH.16.7	Ka yona nako yeo mupolofita Hanani a ya ku mulena Asa, mi a li, “Kakuli u itingile ku mulena wa Siria bakeñisa ku sepa Muñ'a Bupilo, Mulimu wa hao, mpi ya mulena wa Isilaele i ku bandile. 
2CH.16.8	Kikuli Maetiopia ni Malibia ne ba si na limpi ze tuna ni likoloi ze ñata ni ba lipizi cwalo, nji? Kono kakuli n'o itingile ku Muñ'a Bupilo, yena u ku konisize ku ba tula. 
2CH.16.9	Muñ'a Bupilo u talimisisa lifasi kamukana, ku fa maata ku ba ba na ni lipilu ze mu utwa. Mwa taba yeo, wena u ezize ka bukuba, mi ku zwa hona fa u ta ba mwa lindwa.” 
2CH.16.10	Zeo za nyemisa Asa mane a be a tama mupolofita yoo ka mawenge. I n'e li ka yona nako yeo Asa h'a kala ku eza batu ba bañwi ka situhu.
2CH.16.11	Litaba kamukana za puso ya Asa, ku kala kwa makalelo mane ku y'o fita kwa mafelelezo, li ñozwi mwa buka ya Litaba za Malena ba Juda ni Isilaele. 
2CH.16.12	Asa a nz'a li mulena ka lilimo ze mashumi a malalu ka ze supile ni ze peli a ba siyanga, a holofalizwe ki butuku bwa mahutu, mi a bata tuso kwa liñaka, isiñi ku Muñ'a Bupilo. 
2CH.16.13	Mwamulaho a lilimo ze peli a shwa. 
2CH.16.14	A bulukwa mwa libita la macwe l'a n'a ikepezi ili yena mwa Munzi wa Davida. Ba sebelisa milyani ni mafula a nunka hande ku lukiseza situpu sa hae puluko, mi ba tumbula mulilo o mutuna ku mu silisa.
2CH.17.1	Josafati a yola ndat'ahe Asa fa bulena, mi a tiisa kuli a kone ku lwanisa Isilaele. 
2CH.17.2	A beya makolo mwa minzi ye tiisizwe ni mwa libaka ze ñwi kaufela za mwa Juda ni mwa minzi ya Eferaimi y'a n'a hapile Asa. 
2CH.17.3	Muñ'a Bupilo a fuyaula Josafati, kakuli n'a latelela mutala wa pili wa ndat'ahe, mi hape n'a sa lapeli Baale. 
2CH.17.4	A sebeleza Mulimu wa ndat'ahe, a mamela litaelo za hae, mi h'a si ka eza mo ne ba ezeza malena ba Isilaele. 
2CH.17.5	Muñ'a Bupilo a fa Josafati maata a ku tiisa puso ya hae mwa naha ya Juda, mi batu kamukana ba mu tiseza limpo, mane a fuma ni ku kutekiwa hahulu ki batu. 
2CH.17.6	A tabela ku sebeleza Muñ'a Bupilo, a lutulula libaka mo ne ba lapelelanga bahedeni mi a lobaka misumo ya mwa Juda kaufela mo ne ba pailelanga.
2CH.17.7	Mwa silimo sa bulalu sa puso ya hae, a luma manduna ku y'o luta mwa minzi ya Juda, ili bo Benihaile, Obadia, Zakaria, Natanaele ni Mikaya. 
2CH.17.8	Ba sindeketwa ki Malivi ba supile ka ba babeli, ili bo Shemaya, Netania, Zebadia, Azaele, Shemira-Moti, Jonatani, Adonija, Tobija ni Tobi-Adonija, hamoho ni baprisita ba babeli, ili bo Elishamani ni Jorami. 
2CH.17.9	Ba nga buka ya Mulao wa Muñ'a Bupilo, mi ba ya mwa minzi kamukana ya Juda ba nze ba luta sicaba.
2CH.17.10	Muñ'a Bupilo a eza kuli mibuso ye fakaufi i sabe ku y'o lwanisa Josafati. 
2CH.17.11	Mafilisita ba bañwi ba tiseza Josafati silivela ye ñata, ni limpo ze ñwi, mi Maarabia bona ba mu tiseza lingu ze likiti ze supile ka mianda ye supile ni lipuli hape ze likiti ze supile ka mianda ye supile. 
2CH.17.12	Kamukwaocwalo maata a Josafati a ya a nz'a ekezeha. A lukisa libaka za masabelo, mi a yaha minzi mwa Juda kamukana. 
2CH.17.13	Ku yona minzi yeo ne ku bulukelwa lico ni libyana ka buñata.
2CH.17.13	Mwa Jerusalema a beya manduna ba ba zwile mubano. 
2CH.17.14	A ba beya ka mishiku ya bona. Adina n'a li mulauli wa makolo a mishiku ya Juda, mi n'a zamaisa masole ba likiti ze mianda ye milalu. 
2CH.17.15	N'a tatamiwa ki Johanani, ya n'a na ni masole ba likiti ze mianda ye mibeli ka mashumi a supile ni li li liñwi. 
2CH.17.16	Wa bulalu n'e li Amasia, mwan'a Zikiri, ya n'a na ni masole ba likiti ze mianda ye mibeli. Amasia n'a itumelezi ku sebeleza Muñ'a Bupilo. 
2CH.17.17	Mulauli wa makolo a mishiku ya Benjamine n'e li Eliada, ili musole ya zwile mubano, ya n'a zamaisa batu ba likiti ze mianda ye mibeli ba ba sweli litebe ni buta. 
2CH.17.18	Ya n'a mu tatama n'e li Jehozabadi ya n'a na ni ba likiti ze mwanda ka mashumi a supile ni li li liñwi, ili batu ba ba itukiselize ndwa. 
2CH.17.19	Batu ba, ba sebeleza mulena, hamoho ni ba n'a beile mwa minzi ye miñwi ya mwa Juda ye n'e tiisizwe.
2CH.18.1	Mulena Josafati wa Juda ha s'a fumile ni ku bubana, a lukisa linyalo mwahal'a yo muñwi wa ba mba ya hae ni wa ya Mulena Akabe wa Isilaele. 
2CH.18.2	Mwamulaho a lilimonyana, Josafati a ya kwa Samaria ku y'o potela Akabe. Ka ku kuteka Josafati ni b'a n'a zamaya ni bona, Akabe a bulaya lingu ni likomu ze ñata za mukiti wa kamuhelo. Hape a lika ku susueza Josafati kuli a mu swalise kwa ku y'o lwanisa munzi wa Ramoti mwa Giliadi. 
2CH.18.3	A buza, a li, “Kana u ka ya ni na ku y'o lwanisa Ramoti, nji?”
2CH.18.3	Josafati a alaba, a li, “Na, ni mpi ya ka, lu itukisize haiba ni wena u itukisize. Lu ta y'o ku tusa.” 
2CH.18.4	Cwale a ekeza, a li, “Kono pili u buze Muñ'a Bupilo.”
2CH.18.5	Akabe kih'a biza bapolofita ba ba bata ku eza mianda ye mine, mi a ba buza, a li, “Kikuli ni ka y'o lwanisa Ramoti kamba cwañi?”
2CH.18.5	Ba alaba, ba li, “U u lwanise. Mulimu u ta ku fa maata a ku u tula.”
2CH.18.6	Kono Josafati a buza, a li, “Kikuli ha ku na mupolofita yo muñwi wa Muñ'a Bupilo ya ka lu mu buzeza hape, nji?”
2CH.18.7	Akabe a alaba, a li, “Ku sa na ni yo muñwi. Ki Mikaya mwan'a Imila, kono ni mu toile kakuli ha ni polofitelangi ze nde. Kamita ki ze maswe feela!”
2CH.18.7	Josafati a mu alaba, a li, “U si ke wa bulela cwalo!”
2CH.18.8	Cwale Mulena Akabe a biza nduna wa kuta, mi a mu bulelela kuli a y'o biza Mikaya kapili.
2CH.18.9	Malena bao ba babeli, ba nze ba apezi liapalo za bona za bulena, ba ina mwa mabona a bona kwa sihoto se si kwand'a munyako wa Samaria, mi bapolofita kaufela ba polofitela fapil'a bona. 
2CH.18.10	Yo muñwi wa bapolofita, ili Zedekia mwan'a Kenaana, a eza manaka a sipi, mi a li ku Akabe, “S'a bulela Muñ'a Bupilo ki se, u li, ‘Ka manaka ao, u ta kona ku lwanisa Masiria, mi u ta ba tula luli.’ ” 
2CH.18.11	Bapolofita ba bañwi kaufela ba bulela manzwi a swana, ba li, “Zamaya, u ye kwa Ramoti. U ta y'o tula, kakuli Muñ'a Bupilo u ta ku fa maata a ku tula.”
2CH.18.12	Cwale, ha ne ba sa bulela cwalo, nduna ya n'a il'o biza Mikaya, a mu sebela, a li, “Bapolofita kamukana ba bulezi kuli mulena u ta y'o tula. Cwale ni wena u y'o bulela cwalo.”
2CH.18.13	Kono Mikaya a alaba, a li, “Ka Muñ'a Bupilo ya pila, ni ta bulela feela se ni ta bulelelwa ki yena!”
2CH.18.14	H'a t'o fita fapil'a mulena, yena a mu buza, a li, “Mikaya, kikuli Mulena Josafati, ni na, lu swanezi ku y'o lwanisa Ramoti, nji?”
2CH.18.14	Mikaya a alaba, a li, “Mu y'o lwana, mu ka tula. Muñ'a Bupilo u ta mi fa maata a ku tula.”
2CH.18.15	Kono Akabe a alaba, a li, “Ha u bulela ku na ka libizo la Muñ'a Bupilo, u bulele feela niti! Ni se ni ku bulelezi hakai ku eza cwalo?”
2CH.18.16	 Mikaya a alaba, a li, “Ni bona mpi ya Isilaele, i hasanezi fa malundu sina lingu ze si na mulisana. Mi Muñ'a Bupilo, a li, ‘Batu ba ha ba na mueteleli. Mu ba lisele ba ikele kwa mahae ka kozo.’ ”
2CH.18.17	Akabe a li ku Josafati, “Ni ku bulelezi kuli yo h'a ni polofiteli se sinde. Kamita ki ze maswe feela!”
2CH.18.18	Mikaya a zwelapili, a li, “Cwale teeleza s'a bulela Muñ'a Bupilo! Ni boni Muñ'a Bupilo a inzi fa lubona lwa hae mwa lihalimu ni mangeloi kamukana a yemi kwatuko a lona. 
2CH.18.19	Mi Muñ'a Bupilo a buza, a li, ‘Ki mañi ya ta y'o puma Akabe kuli a lwanise Ramoti, mi a y'o bulaelwa kwateñi?’ Mangeloi a mañwi a bulela se, a mañwi a bulela sani. 
2CH.18.20	Cwale, kwa taha ligeloi le liñwi, la t'o yema fapil'a Muñ'a Bupilo, mi la li, ‘Ni ta y'o mu puma.’ Muñ'a Bupilo a buza, a li, ‘U ta mu puma cwañi?’ 
2CH.18.21	Lingeloi la alaba, la li, ‘Ni ta y'o susueza bapolofita ba Akabe kaufela kuli ba bulele buhata!’ Muñ'a Bupilo, a li, ‘Zamaya, u y'o mu puma. U ta kona!’ ”
2CH.18.22	Mikaya a feleleza, a li, “Ki sona se si ezahezi seo. Muñ'a Bupilo u susuelize bapolofita bao kuli ba ku bulelele buhata. Kono yena u lelile kuli wena kasibili u y'o tahelwa ki ziezi!”
2CH.18.23	Cwale mupolofita Zedekia a ya ku Mikaya, a mu bakula fa pata, mi a buza, a li, “Moya wa Muñ'a Bupilo u kalile lili ku ni siya ni ku t'o bulela ni wena, naa?”
2CH.18.24	Mikaya a fetula, a li, “U ta utwisisa taba yeo ha s'o matezi kwa musiyo o kwamulaho ku y'o ipata.”
2CH.18.25	Mulena Akabe cwale a laela yo muñwi wa manduna ba hae, a li, “Swala Mikaya, mi u mu ise ku Amoni, mubusisi wa munzi, ni ku mwan'a mulena, Joasi. 
2CH.18.26	U ba bulelele kuli ba mu kasheze mwa tolongo, mi ba mu fe feela liconyana ni mezi ku fitela ni kuta hande ka kozo.”
2CH.18.27	Mikaya a bulela, a li, “Haiba u kuta u iketile hande, fohe u zibe kuli Muñ'a Bupilo h'a si ka bulela ka na!” Mi a ekeza, a li, “Mu utwe, mina kaufela, se ni bulezi.”
2CH.18.28	Cwale Mulena Akabe wa Isilaele ni Mulena Josafati wa Juda ba y'o lwanisa munzi wa Ramoti mwa Giliadi. 
2CH.18.29	Akabe a li ku Josafati, “Ha lu y'o lwana, na, ni ta ipilula, kono wena u apale siapalo sa hao sa bulena.” Kamukwaocwalo, mulena wa Isilaele a y'o lwana a nz'a ipiluzi.
2CH.18.30	Mulena wa Siria n'a laezi bazamaisi ba koloi ya hae kuli ba si ke ba libahana ni u sili haisi mulena wa Isilaele. 
2CH.18.31	Cwale ha ba bona Mulena Josafati, kamukan'a bona ba hupula kuli ki yena mulena wa Isilaele, mi ba liba ku yena ku y'o mu lwanisa. Kono Josafati a itilelela, mi Mulimu Muñ'a Bupilo a mu yangwela, mi a sikululela ndwa ku sili. 
2CH.18.32	Bazamaisi ba koloi ha ba se ba boni kuli ha si yena mulena wa Isilaele, ba tuhela ku mu lelekisa. 
2CH.18.33	Kono, musole wa Musiria a posa lisho, a si ka nonga mutu, mi la y'o taba Mulena Akabe mwa mangungahenelo a siapalo sa hae sa ndwa. A huweleza muzamaisi wa koloi, a li, “Ni holofezi!” Mi a mu laela ku zwa mwahal'a ndwa. 
2CH.18.34	Ndwa ha i nze i lwana, Mulena Akabe yena a li ku ungumana a isehelezi mwa koloi ya hae, a talimezi kwa Masiria, kono ha li se li y'o likela, a shwa.
2CH.19.1	Mulena Josafati a kutela hande kwa ndu ya hae mwa Jerusalema. 
2CH.19.2	Mupolofita Jehu, mwan'a Hanani, a y'o katanyeza mulena, mi a li ku yena, “Kana ku lukile ku tusa ba ba maswe, ku y'o swalisana ni ba ba toile Muñ'a Bupilo, nji? Ka ku eza cwalo, u ipizelize buhali bwa Muñ'a Bupilo. 
2CH.19.3	Kono nihakulicwalo, ku sa na ni bundenyana ku wena. U zwisize milimu ya likota kaufela ye ne ba pailelanga batu, mi u likile ku latelela tato ya Mulimu.”
2CH.19.4	Josafati a ina mwa Jerusalema, kono hañata n'a nz'a lekulanga batu, ku zwa Beeresheba kwa mboela ku y'o fita kwa mafelelezo a naha ya malundu ya Eferaimi kwa mutulo, ili ku biza batu kuli ba kutele ku Muñ'a Bupilo, Mulimu wa bo kukw'a bona. 
2CH.19.5	A keta baatuli mwa minzi ye tiisizwe kaufela ya Juda. 
2CH.19.6	A ba bulelela, a li, “Mu tokomele ha mu fa katulo. Ha mu ezi ka maata a batu, kono ili ka maata a Muñ'a Bupilo, mi kamita u inzi ni mina ha mu atula. 
2CH.19.7	Mu sabe Muñ'a Bupilo, mi mu eze ka tokomelo, kakuli Muñ'a Bupilo, Mulimu wa luna, h'a yemeli bupumi, kamba sobozi, kamba ku amuhela likweta.”
2CH.19.8	Mwa Jerusalema, Josafati a keta Malivi, baprisita, ni batu ba bahulu mwa munzi ku ba baatuli mwa litaba za ku tula Mulao wa Muñ'a Bupilo, kamba lifapahano mwahal'a ba munzi. 
2CH.19.9	A ba fa likelezo ze, a li, “Mu swanezi ku eza musebezi wa mina ka ku saba Muñ'a Bupilo, mu sepahale mi mu be ni niti. 
2CH.19.10	Ka nako ifi ni ifi h'a ba tisa ku mina taba ya pulao, kamba ya ku tula milao kamba taelo, mu swanezi ku ba luta ka tokomelo liswanelo za bona kuli ba si ke ba ba ni mulatu wa ku foseza Muñ'a Bupilo. Hakusicwalo, mina ni bahabo mina mu ta utwa maata a buhali bwa Muñ'a Bupilo. Kono ha mu eza liswanelo za mina, ha mu na ku ba ni mulatu. 
2CH.19.11	Muprisita yo muhulu Amaria ki yena ya ta ba ni maata mwa litaba za bulumeli kaufela, mi Zebadia mwan'a Ishimaele, mubusisi wa Juda, yena u ta ba ni maata a ku feleleza litaba za sizo. Malivi bona ba ta ba ni maata a ku bona kuli likatulo ze filwe mwa kuta za eziwa. Mu be ni bundume, mi mu mamele likelezo zeo, mi Muñ'a Bupilo a be kwa neku la ba ba lukile.”
2CH.20.1	Mwamulaho a zeo, limpi za Moabi ni Amoni hamoho ni balikani ba bona, Mameunimi, ba t'o lwanisa Juda. 
2CH.20.2	Linumwana ba bañwi ba taha ku t'o bulelela Mulena Josafati, ba li, “Mpi ye tuna ye zwelela kwa Edomo, ili ye zwa mwabuse bwa Liwate la Lizwai, ya taha ku t'o ku lwanisa. Ba se ba hapile Hazazoni-Tamare.” Le ki libizo le liñwi la Eni-Gedi. 
2CH.20.3	Josafati a saba hahulu, mi a lapela ku Muñ'a Bupilo kuli a mu bonise nzila. A laela sicaba kamukana kuli ba itime lico. 
2CH.20.4	Kwa zwa batu mwa minzi ya Juda kaufela, mi ba akufela kwa Jerusalema ku y'o kupa Muñ'a Bupilo kuli a ba bonise nzila. 
2CH.20.5	Bona ni batu ba Jerusalema ba kopana mwa lapa le linca la Tempele. Mulena Josafati a y'o yema fapil'a bona. 
2CH.20.6	A tiisa ku lapela, a li, “Oho Muñ'a Bupilo, Mulimu wa bo kukw'a luna, u busa macaba kamukana u nz'o li mwa lihalimu, u ya maata, mi h'a yo ya ka ku hanyeza. 
2CH.20.7	 Wena u Mulimu wa luna. Batu ba hao ba Isilaele ha ba taha mwa naha mo, u lelekisize batu ba ba ne ba pila mwateñi, mi naha u i file baikulu ba mulikan'a hao Abrahama, kuli i be ya bona kuya kuile. 
2CH.20.8	Ba pilile mo, mane ba ku yahezi Tempele, ili ku ku kuteka. 
2CH.20.9	Ka zibo ya kuli haiba ba ta kenelwa ki butata, i be ndwa ye maswe ye t'o sinya, ncwa, kamba tala, ba te ba tahe ku t'o yema fapil'a Tempele ye, mo n'o sebelezwa. Ba ku lapele mwa maziezi a bona, mi wena u ba utwe ni ku ba pilisa.
2CH.20.10	 “Cwale batu ba Amoni, Moabi ni Edomo ba lu lwanisa. Bo kukw'a luna ha ba zwa kwa Egepita, ha u si ka ba lumelela ku kena mwa linaha zeo. Bo kukw'a luna kiha ba li potoloha, mi ha ba si ka li sinya. 
2CH.20.11	Cwale mupuzo wa bona ki ku t'o lu leleka mwa naha y'o lu file. 
2CH.20.12	Wena u Mulimu wa luna! U ba utwise butuku, kakuli luna lwa fokola fapil'a mpi ye tuna ye lu lwanisa. Ha lu zibi se lu ka eza, kono lu talimezi ku wena kuli u lu tuse.”
2CH.20.13	Banna kamukana ba Juda, ni basali ba bona ni bana cwalo, ne ba yemi hona foo, fapil'a Tempele. 
2CH.20.14	Moya wa Muñ'a Bupilo wa kena ku Mulivi yo muñwi ya n'a li mwa nyangela. Libizo la hae n'e li Jahaziele mwan'a Zakaria, mwan'a Benaya, mwan'a Jeiele, mwan'a Matania, ili Mulivi wa mushiku wa Asafi. 
2CH.20.15	 Jahaziele a li, “Muñ'a ka, ni mina batu kaufela ba Juda ni Jerusalema, Muñ'a Bupilo u li mu si ke mwa zwafa kamba ku saba ku y'o talimana ni mpi ye tuna ye. Ndwa i itingile ku Mulimu, isiñi ku mina batu. 
2CH.20.16	Mu ba lwanisa kamuso ha ba t'o fita kwa nzila ya Zize. Mu ta ba katanyeza kwa mafelelezo a musindi o liba kwa naheñi fakaufi ni Jeruele. 
2CH.20.17	 Ha mu na ku lwana ndwa yeo. Mu yeme feela mwa libaka za mina, mi mu litele. Mu ta bona mw'a ta mi piliseza Muñ'a Bupilo. Batu ba Juda ni Jerusalema, mu si ke mwa lika-lika kamba ku saba. Mu ye feela kwa ndwa, mi Muñ'a Bupilo u ta ba ni mina.”
2CH.20.18	Cwale Mulena Josafati a inama ka likute, mane pata ya hae ya y'o nata fafasi, mi batu kaufela ba inama ni yena ba lapela Muñ'a Bupilo. 
2CH.20.19	Malivi ba mushiku wa Kohati ni Kora ba yema, mi ba huwa ku lumbeka Muñ'a Bupilo, Mulimu wa Isilaele.
2CH.20.20	Habusa i sa li kakusasana batu ba ya mwa naheñi fakaufi ni Tekoa. Ha ba li ba funduka, Josafati a bulela ku bona manzwi a, a li, “Banna ba Juda ni Jerusalema! Mu beye sepo ya mina ku Muñ'a Bupilo, Mulimu wa mina, mi mu ta kona ku tiya. Mu kolwe ze ba mi bulelezi bapolofita ba hae, mi ku ta konda.” 
2CH.20.21	Ha s'a bulezi ni batu, mulena a laela baopeli kuli ba apale liapalo ze nde, ze kenile, ze ba tinanga ka linako za mikiti, mi ba zamaye fapil'a mpi, ba nze ba opela, ba li, “Mu lumbeke Muñ'a Bupilo! Lilato la hae ki la kuya kuile!”
2CH.20.22	Ha ba kala ku opela, Muñ'a Bupilo kih'a kenya sabo mwa limpi ze ne t'o ba lwanisa. 
2CH.20.23	Maamoni ni Mamoabi ba lwanisa mpi ya Maedomo mi ba i feza mbuu. Cwale ba ipetuhela ku itwanisa ka situhu se si maswe. 
2CH.20.24	Mpi ya Majuda ha i y'o fita kwa tawa ye mwa lihalaupa, ba talima kwa lila, mi ba bona kuli kaufel'a bona ne ba lapalalile fafasi, ba shwile. Ne ku si na ni a li muñwi ya bandukile.
2CH.20.25	Josafati ni makolo a hae ba y'o nga tutu, mi ba y'o fumana likomu ze ñata, lico, liapalo ni lika ze ñwi cwalo za butokwa. Niha ne ba ngile mazazi a malalu ba nze ba kubukanya tutu, ha ba si ka kona ku i ngelela kaufela kakuli n'e li ye ñata hahulu. 
2CH.20.26	Ka la bune ba kopana mwa Musindi wa Beraka, mi ba lumba Muñ'a Bupilo ka z'a n'a ezize kamukana. Kikabakaleo musindi wo u bizwa Beraka. 
2CH.20.27	Josafati a etelelea makolo a hae ku kutela kwa Jerusalema ka tabo, kakuli Muñ'a Bupilo n'a tuzi lila za bona. 
2CH.20.28	Ha ba y'o fita mwa hae, ba ya kwa Tempele, ba nze ba hata ka mulumo wa lihalepa ni litolombita. 
2CH.20.29	Macaba kaufela ha n'a utwile ka mo Muñ'a Bupilo n'a tulezi lila za Isilaele a mbemuka, a saba. 
2CH.20.30	Cwale Josafati a busa ka kozo, mi Mulimu a mu fa buiketo kwa maneku kaufela.
2CH.20.31	Josafati n'a kalile ku ba mulena wa Juda a nz'a na ni lilimo ze mashumi a malalu ka ze ketalizoho, mi a busa mwa Jerusalema ka lilimo ze mashumi a mabeli ka ze ketalizoho. M'ahe n'a li Azuba, mwan'a Shilihi. 
2CH.20.32	A busa hande sina Asa ndat'ahe, mi a eza ze lukile mwa meeto a Muñ'a Bupilo. 
2CH.20.33	Kono libaka mo ne ba pailelanga bahedeni ne li si ka sinyiwa. Batu ne ba si ka fetuhela kale ku Mulimu wa bo kukw'a bona ka lipilu za bona kaufela.
2CH.20.34	Lika ze ñwi kamukana z'a n'a ezize Josafati, ku zwa kwa makalelo a puso ya hae ku y'o fita kwa mafelelezo, li ñozwi mwa buka ya Litaba za Jehu mwan'a Hanani, ili kalulo ya Litaba za Malena ba Isilaele.
2CH.20.35	Ka nako ye ñwi, Mulena Josafati wa Juda a iswala bulikani ni Mulena Akazia wa Isilaele, ya n'a ezize lika ze ñata ze maswe. 
2CH.20.36	Kwa likamba la Ezioni-Geberi ba panga lisepe ze n'e swanezi ku ya kwa Tareshishi. 
2CH.20.37	Kono Eliezere, mwan'a Dodavahu, wa mwa munzi wa Maresha, a kalimela Josafati, a li, “Kakuli u isweli bulikani ni Akazia, Muñ'a Bupilo u ta sinya z'o pangile.” Mi lisepe za shwa, mi ha li si ka zamaya ni kamuta.
2CH.21.1	Josafati a shwa, mi a bulukwa mwa mabita a bulena mwa Munzi wa Davida. Jehorami, mwan'a hae, a mu yola fa bulena.
2CH.21.2	Jehorami, mwan'a Josafati, n'a na ni banyani ba hae ba silezi, ili bo Azaria, Jehiele, Zakaria, Azaria, Mikaele ni Shefatia. Bao kaufela n'e li bana ba Mulena Josafati wa Juda. 
2CH.21.3	Ndat'a bona n'a ba file gauda ye ñata, silivela ni liluwo le liñwi la butokwa, mi a beya yo muñwi ni yo muñwi wa bona ku zamaisa munzi o tiisizwe wa mwa Juda. Kono kakuli Jehorami n'e li yena yo muhulu, Josafati a mu eza shwana wa hae. 
2CH.21.4	Jehorami ha s'a sweli hande mubuso wa hae, a bulaya banyani ba hae kamukana, ni manduna ba bañwi ba Isilaele.
2CH.21.5	Jehorami a yola fa bulena a nz'a na ni lilimo ze mashumi a malalu ka ze peli, mi a busa lilimo ze supile ka si li siñwi mwa Jerusalema. 
2CH.21.6	A latelela mutala o maswe wa Mulena Akabe ni malena ba bañwi ba Isilaele, kakuli n'a nyezi yo muñwi wa bana ba Akabe. A foseza Muñ'a Bupilo. 
2CH.21.7	 Kono Muñ'a Bupilo n'a sa tabeli ku felisa lusika lwa Davida, kakuli n'a isweli bulikani ni yena, ni ku mu sepisa kuli baikulu ba hae ba ta zwelapili ku busa.
2CH.21.8	 Jehorami ha nz'a busa, Maedomo ba fetuhela mubuso wa Juda, mi ba ipusa. 
2CH.21.9	Jehorami ni manduna ba hae ba funduka ni likoloi ku y'o lwanisa Maedomo. Mpi ya Maedomo ya ba beya mwahali, kono busihu ba punya mi ba saba. 
2CH.21.10	Ku kala hona foo, Edomo ya ipusa. I sa li ka yona nako yeo, munzi wa Libina ni ona wa itukulula, kakuli Jehorami n'a fulalezi Muñ'a Bupilo, Mulimu wa bo kukw'a hae. 
2CH.21.11	Mane a yaha libaka mo ba pailela bahedeni mwa malundu a Juda, mi a kenya batu ba Juda ni Jerusalema mwa sibi sa ku foseza Muñ'a Bupilo.
2CH.21.12	Mupolofita Elia a ñolela Jehorami liñolo le li li, “Muñ'a Bupilo, Mulimu wa kukw'a hao Davida, wa ku nyaza, kakuli ha u si ka latelela mutala wa ndat'aho Josafati kamba wa Mulena Asa wa Juda. 
2CH.21.13	Bakeñisacwalo, wena u latelezi mutala wa malena ba Isilaele, mi u kenyelize batu ba Juda ni Jerusalema ku sa sepahala ku Mulimu, sina Akabe ni ba ba mu yolile mo ba iselize Isilaele mwa ku sa sepahala. Wena hape u bulaile banyani ba hao, ba ba ne ba li batu sakata ku fita wena. 
2CH.21.14	Kabakaleo, Muñ'a Bupilo u ta nata batu ba hao, bana ba hao ni basali ba hao ka tata, mi u ta sinya liluwo la hao. 
2CH.21.15	Mane wena kasibili u ta katazwa ki butuku bwa mwa mala bo bu hula ka zazi ni zazi.”
2CH.21.16	Mafilisita ba bañwi ni Maarabia ne ba pila fakaufi ni fo ne ba yahile Maetiopia ili kwa munanga wa liwate. Muñ'a Bupilo a ba susueza kuli ba y'o lwanisa Jehorami. 
2CH.21.17	Ba lwanisa Juda, ba hapa tutu ye mwa ndu ya bulena, mi ba hapa cwalo ni basali ni bana ba mulena, konji Akazia mwan'a hae yo munyinyani.
2CH.21.18	Cwale zeo kaufela ha li se li felile, Muñ'a Bupilo a kenyeza mulena butuku bo bu maswe bwa mwa mala. 
2CH.21.19	Butuku bo bwa ya bu nze bu ekezeha ka lilimo ze peli, mane kwa mafelelezo mulena a shwa ka manyando a matuna. Batu ba hae ha ba si ka tumbula mulilo wa mitande ku mu lila sina mo ne ku ezezwanga ku bo kukw'a hae.
2CH.21.20	N'a yolile fa bulena a nz'a na ni lilimo ze mashumi a malalu ka ze peli, mi n'a busize lilimo ze supile ka si li siñwi mwa Jerusalema. H'a shwa, ne ku si na ya n'a swabile. Ba mu buluka mwa Munzi wa Davida, kono isiñi mwa mabita a bulena.
2CH.22.1	Maarabia ba bañwi ne ba il'o lwana, mi ne ba bulaile bana ba Mulena Jehorami kaufela haisi Akazia, ñomba wa hae. Cwale batu ba Jerusalema ba yolisa Akazia fa situlo sa ndat'ahe. 
2CH.22.2	Akazia a yola a nz'a na ni lilimo ze mashumi a mabeli ka ze peli, mi a busa silimo si li siñwi mwa Jerusalema. M'ahe n'a bizwa Atalia, muikulu wa Mulena Omiri wa Isilaele. 
2CH.22.3	Akazia ni yena a latelela mutala wa ba mba ya Mulena Akabe, kakuli m'ahe n'a mu file kelezo ye mu isize mwa bumaswe. 
2CH.22.4	A foseza Muñ'a Bupilo, kakuli mwamulaho wa lifu la ndat'ahe, ba mba ya Mulena Akabe ba ba bona baelezi ba hae, mi ba mu kabelela. 
2CH.22.5	Ka ku latelela likelezo za bona, a kopana ni Mulena Jorami wa Isilaele mwa ndwa ya ku lwanisa Mulena Hazaele wa Siria. Limpi za t'o kopana kwa Ramoti, mwa Giliadi, mi Jorami a holofala mwa ndwa. 
2CH.22.6	A kutela mwa munzi wa Jizireele ku y'o alafiwa mañiba a hae, mi Akazia a y'o mu potela.
2CH.22.7	Mulimu a itusisa musipili wo wa ku ya ku Jorami ku tiseza Akazia bumai. Akazia ha n'a sa li koo, yena ni Jorami ba t'o sindimanwa ki Jehu, mwan'a Nimishi, ya n'a ketilwe ki Muñ'a Bupilo ku felisa ba mba ya Akabe. 
2CH.22.8	Jehu ha n'a isa katulo ya Mulimu kwa mba yeo, a katana sitopa sa baeteleli ba Majuda ni banabahabo Akazia ba ba ne ba mu sindeketite mwa musipili wa hae. Jehu a ba bulaya kaufel'a bona. 
2CH.22.9	Ba batisisa Akazia, mi ba y'o mu fumana mwa Samaria mw'a n'a il'o ipata. Ba mu isa ku Jehu, mi a bulaiwa. Kono ba buluka situpu sa hae ka ku kuteka Mulena Josafati kukw'a hae, ya n'a ezize mw'a n'a konela kaufela ku sebeleza Muñ'a Bupilo.
2CH.22.9	Ne ku si na wa ba mba ya Akazia ya n'a siyezi ya n'a ka kona ku swala mubuso.
2CH.22.10	Atalia, yena m'ahe Mulena Akazia, a sa utwa feela pulao ya mwan'a hae, a bulaya bana ba malena kaufela ba mba ya Juda. 
2CH.22.11	Akazia n'a na ni kaizel'a hae ya bizwa Joshebeati, ya n'a nyezwi ki muprisita Jehoyada. A pata yo muñwi wa bana ba Akazia, yena Joasi, a mu zwisa kwa bana ba malena ba bañwi ba ba ne ba tuha ba bulaiwa, mi a mu pata ni muleli wa hae mwa muzuzu o muñwi wa mwa Tempele. Ka ku mu pata cwalo, a mu bandukisa kwa lifu la ku bulaiwa ki Atalia. 
2CH.22.12	A ina lilimo ze silezi a nz'a patilwe cwalo, mufumahali Atalia ha nz'a busa.
2CH.23.1	Ha ku se ku fitile lilimo ze silezi ba nze ba litezi cwalo, Jehoyada a hupula kuli cwale s'e li yona nako ya ku eza se siñwi. A eza tumelelano ni bazamaisi ba mpi ba ketelizoho, ili bo Azaria mwan'a Jerohami, Isihmaele mwan'a Jehohanani, Azaria mwan'a Obedi, Maaseya mwan'a Adaya ni Elishafati mwan'a Zikiri. 
2CH.23.2	Bao ba zamaya mwa minzi kamukana ya mwa Juda, mi ba tisa Malivi kaufela kwa Jerusalema. Ba tisa cwalo ni bahulu kamukana ba masika a Isilaele.
2CH.23.3	 Kaufel'a bona ba kopanela mwa Tempele, mi mwateñi ba eza bulikani ni Joasi, mwan'a mulena yo. Jehoyada a ba bulelela, a li, “Ki yo mwan'a mulena yani ya shwile! Cwale a be yena mulena, sina mw'a n'a sepiselize Muñ'a Bupilo kuli baikulu ba Mulena Davida ki bona ba ba ka na ba busa. 
2CH.23.4	Lu ka eza cwana. Baprisita ni Malivi ha ba taha kwa sebelezo ka la Pumulo, kalulo ya bona ya bulalu ba ta libelela minyako ya Tempele. 
2CH.23.5	Hape kalulo ye ñwi ya bulalu ba ta libelela ndu ya bulena, mi ba ba ta siyala kaufela ba ta ina kwa munyako o bizwa Munyako wa Mutomo. Batu kaufela ba ta kopanela mwa lapa la Tempele. 
2CH.23.6	Ha ku na mutu ya ta kena mwa miyaho ya Tempele haisi feela baprisita ni Malivi ba ba fa musebezi. Bao ba ta kena kakuli ba kenile. Kono batu feela, kaufel'a bona ba lukela ku ina kwande, ili ku mamela litaelo za Muñ'a Bupilo. 
2CH.23.7	Malivi ba lukela ku yema ba nze ba silelelize mulena, ba sweli lisabule, mi ba na ni ku ina ni mulena kw'a ya kamukana. Mañi ni mañi ya ta lika ku kena mwa Tempele u ta bulaiwa.”
2CH.23.8	Malivi ni batu ba Juda ba utwa litaelo za Jehoyada. Balibeleli ha ba si ka lumelelwa ku ya kwa mahae niha ne ba pumuzi ka la Pumulo leo, kono ba pumulela fakaufi. Kamukwaocwalo bazamaisi ne ba kona ku itusisa ka batu ba ba ne ba zwa ni ba ba ne ba kena mwa musebezi. 
2CH.23.9	Cwale Jehoyada a nga malumo ni litebe za Mulena Davida ze ne bulukilwe mwa Tempele mi a li fa manduna. 
2CH.23.10	A beya banna ba ba na ni lisabule kwa neku la upa la Tempele. 
2CH.23.11	Cwale yena Jehoyada a zwiseza Joasi kwande, a mu beya kuwani ya bulena kwa toho, mi a mu fa buka ya milao ya bulena. Ku zwa foo a ba mulena. Jehoyada yena muprisita ni bana ba hae ba toza Joasi mafula, mi batu kamukana ba huweleza, ba li, “Mulena a pile nako ye telele!”
2CH.23.12	Atalia a utwa batu ha ba lulueza mulena. Cwale a akufela kwa Tempele, ko ne ku kopanezi nyangela. 
2CH.23.13	Kwateñi a bona mulena yo munca, a li kwa munyako wa Tempele, a yemi kwatuko a musumo o n'o lukiselizwe malena, a beilwe mwahali ki bazamaisi ba mpi ni balizi ba litolombita. Batu kamukana ne ba sweli ku lulueza ka tabo ni ku liza litolombita, mi baopeli ba Tempele, ka liopeliso za bona, ne ba zamaisa mukiti. Atalia a pazula liapalo za hae ka maswabi a matuna, mi a huweleza a nz'a lila, a li, “Ki petuhelo! Ki petuhelo!”
2CH.23.14	Jehoyada n'a sa lati kuli Atalia a bulaelwa mwa sibaka sa Tempele, kih'a biza bazamaisi ba mpi, mi a li ku bona, “Mu mu fitise mwahal'a mikoloko ya balibeleli, mu mu zwiseze kwande, mi mu bulaye ya ta lika ku mu lamulela kaufela.”
2CH.23.15	Ba mu swala, ba mu isa kwa lapa la bulena, mi ba y'o mu bulaela kwateñi fakaufi ni Munyako wa Lipizi.
2CH.23.16	Jehoyada a kopanya mulena ni batu mwa muhupulo wa hae wa ku sebeleza Muñ'a Bupilo hamoho. 
2CH.23.17	Kaufel'a bona ba ya kwa tempele ya Baale mi ba y'o i lutulula. Ba tubaka tutala ni milimu ya maswaniso mwateñi, mi ba bulaela Matani muprisita wa Baale fapil'a tutala. 
2CH.23.18	Jehoyada a keta baprisita ni Malivi kuli ba talime za musebezi wa Tempele. Ne ba na ni ku eza misebezi kamukana ye ne ba filwe ki Mulena Davida, ni ku ciseza Muñ'a Bupilo litabelo ka ku latelela Mulao wa Mushe. Hape n'e li bona ba ba ne ba talima za lipina ni za lisebelezo. 
2CH.23.19	Hape Jehoyada a beya balibeleli kwa minyako ya Tempele ili ku hanisa ba ba silafezi kamukana ku kena.
2CH.23.20	Cwale bazamaisi ba mpi, ba bahulu ba sicaba ni manduna, hamohocwalo ni batu kaufela ba kopana ni Jehoyada ku sindeketa mulena ha n'a zwa mwa Tempele ku ya kwa ndu ya bulena. Ba kena ka munyako o mutuna, mi mulena a ina fa lubona. 
2CH.23.21	Batu kamukana ba taba hahulu mi munzi wa ba ni kozo, kakuli Atalia n'a s'a bulailwe.
2CH.24.1	Joasi a ba mulena wa Juda a nz'a na ni lilimo ze supile, mi a busa mwa Jerusalema lilimo ze mashumi a mane. M'ahe n'e li Zibia wa mwa munzi wa Beeresheba. 
2CH.24.2	Joasi a eza likezo ze nde ze n'e tabisa Muñ'a Bupilo, muprisita Jehoyada ha n'a sa pila. 
2CH.24.3	Jehoyada a ketela Mulena Joasi basali ba babeli, mi ba mu pepela bana ba bashimani ni ba basizana.
2CH.24.4	Joasi ha s'a inzi fa bulena nako ye telelenyana, a hupula ku lukisa Tempele ya Muñ'a Bupilo. 
2CH.24.5	A laela baprisita ni Malivi kuli ba ye kwa minzi ya mwa Juda ku y'o nga koleko ya mali kwa batu kamukana, ili ya ku lukisa Tempele ka mwaha ni mwaha. A ba bulelela ku eza musbezi wo kapili, kono Malivi ba liyeha. 
2CH.24.6	 Cwale a biza mueteleli wa bona, Jehoyada, mi a mu buza, a li, “Kiñi ha u liselezi Malivi ba ina feela ba sa y'o telisi batu ba Juda ni Jerusalema likabelo ze n'e tomilwe ki Mushe, mutang'a Muñ'a Bupilo, ili za ku tusa kwa Tende ya Kopano?”
2CH.24.7	Batu ba Atalia, musali yani ya maswe, ne ba sinyize Tempele ni ku itusisa lika ze ñwi ze ñata za mwateñi ku li sebelisa ku Baale.
2CH.24.8	Mulena a laela Malivi ku lukisa likwati la likoleko ni ku li beya kwa munyako wa Tempele. 
2CH.24.9	Ba lumela manzwi mwa Juda ni Jerusalema kuli batu kamukana ba tiseze Muñ'a Bupilo kabelo ye ne ba zwisanga ku Mushe, mutang'a Mulimu, mwa lihalaupa. 
2CH.24.10	Taba ye ya tabisa batu ni bazamaisi ba bona, mi ba tisa mali a kabelo ya bona, mane ba taza likwati. 
2CH.24.11	Ka zazi ni zazi Malivi ne ba isanga likwati leo ku nduna wa mulena ya n'a talima za lona. Likwati leo ha ne li tala, muñoli wa mulena ni ya yemela muprisita yo muhulu ne ba t'o zwisanga mali mwa likwati mi lona ne ba li kutiseza mwa sibaka sa lona. Ka ku eza cwalo ba fumana mali a mañata hahulu.
2CH.24.12	Cwale mulena ni Jehoyada ne ba fanga mali ao ku ba ba ne ba talima za musebezi wa ku lukisa Tempele, mi bona ne ba lifa babeti ba macwe ni ba likota, ni mambuti ba ba ne ba lukisa Tempele sinca. 
2CH.24.13	Babeleki kaufela ba sebeza ka tata, mane ba kona ku i eza sina mo n'e inezi pili. 
2CH.24.14	Musebezi wo ha u s'o felile, gauda ni silivela ye n'e siyezi ya fiwa mulena ni Jehoyada, mi bona ba itusisa yona ku eza mikeke ya kwiti ni libyana ze ñwi za mwa Tempele.
2CH.24.14	Jehoyada ha n'a sa pila litabelo ne li nze li ezezwa mwa Tempele ka linako kaufela. 
2CH.24.15	Ha s'a supezi hahulu ni ku fita fa lilimo ze mwanda ka mashumi a malalu, a shwa. 
2CH.24.16	Ba mu buluka mwa mabita a bulena mwa Munzi wa Davida, ka ku hupula musebezi o munde w'a n'a ezelize Mulimu ni sicaba sa Isilaele, ni w'a n'a ezize kwa Tempele.
2CH.24.17	Kono Jehoyada ha s'a shwile, bazamaisi ba Juda ba susueza Mulena Joasi ku lumela likelezo za bona. 
2CH.24.18	Batu ba tuhela ku lapelela mwa Tempele ya Muñ'a Bupilo, Mulimu wa bo kukw'a bona, mi ba lapela milimu ya maswaniso ni misumo fa ku pailelela Ashitaroti, mulimu wa musali. Bumaswe bwa libi za bona bwa tisa buhali bwa Muñ'a Bupilo fahalimw'a Juda ni Jerusalema. 
2CH.24.19	Muñ'a Bupilo a luma mupolofita ku y'o ba eleza kuli ba kutele ku yena, kono bona ba hana ku mu utwa. 
2CH.24.20	 Cwale moya wa Mulimu wa taha ku Zakaria ya n'a li mwan'a muprisita Jehoyada. A yema fa sibaka, f'a n'a kona ku bonwa ki batu, mi a huweleza, a li, “Muñ'a Bupilo Mulimu u buza se mu hanezi ku utwa litaelo za hae, ni ku itiseza likozi ili mina! Kabakala kuli mu mu hanile, ni yena wa mi fulalela!” 
2CH.24.21	Cwale Mulena Joasi a kopana ni sicaba mwa mulelo wa ku fetuhela Zakaria, mi ka taelo ya hae batu ba bulaya Zakaria ka macwe, ili mwa lapa la Tempele. 
2CH.24.22	Mulena Joasi a tokwa ku hupula musebezi o munde w'a n'a mu ezelize Jehoyada ndat'ahe Zakaria, kono yena a bulaisa Zakaria. Zakaria h'a shwa, a huweleza, a li, “Muñ'a Bupilo a bone se mu eza, mi a mi utwise butuku ni mina.”
2CH.24.23	Ka sona silimo seo ka nako ya mbumbi, mpi ya Siria ya lwanisa Juda ni Jerusalema. Ya bulaya baeteleli kaufela, mi ya nga tutu ye ñata hahulu ye n'e hapilwe, mi ya iswa kwa Damaseka. 
2CH.24.24	Mpi ya Masiria n'e li ye nyinyani, kono Muñ'a Bupilo a i konisa ku tula mpi ya Juda, ye n'e li ye tuna ku fita ya bona, kakuli batu ne ba hanile Muñ'a Bupilo Mulimu wa bo kukw'a bona. Mulena Joasi a utwiswa butuku ka ona mukwa wo. 
2CH.24.25	A holofala hahulu, mi lila ha li se li kutile, manduna ba hae ba babeli ba mu fetuhela, mi ba mu bulaela fa mumbeta wa hae, ili ku mu kutiseza bumaswe bwa pulao ya mwan'a muprisita Jehoyada. A bulukwa mwa Munzi wa Davida, kono isiñi mwa mabita a bulena. 
2CH.24.26	Ba ba kile ba mu fetuhela n'e li bo Zabadi mwan'a musali wa Muamoni ya n'a bizwa Shimeati, ni Jozabadi mwan'a musali wa Mumoabi ya n'a bizwa Shimirita. 
2CH.24.27	Mwa buka ya Litaluso za Litaba za Malena ki mona mo ku fumanwa litaba za bana ba hae, manzwi a bapolofita ba ba ne ba mu nyaza, hamoho ni litaba za mw'a n'a yahezi Tempele sinca. A yolwa ki mwan'a hae Amazia fa bulena.
2CH.25.1	Amazia a ba mulena a nz'a na ni lilimo ze mashumi a mabeli ka ze ketalizoho, mi a busa mwa Jerusalema lilimo ze mashumi a mabeli ka ze supile ni ze peli. M'ahe n'e li Jehoadini wa mwa Jerusalema. 
2CH.25.2	Amazia a eza likezo ze n'e tabisa Muñ'a Bupilo, kono n'a sa li ezi ka pilu ya hae kaufela. 
2CH.25.3	Kapili-pili ha s'a bile ni maata a matuna a ku busa, a bulaya manduna ba ba ne ba bulaile ndat'ahe. 
2CH.25.4	 Kono nihakulicwalo n'a si ka bulaya bana ba bona, kono a latelela s'a n'a laezi Muñ'a Bupilo ka Mushe, ha n'a ize, “Bashemi ba si ke ba bulaelwa milatu ye ezizwe ki bana ba bona, mi ni bona bana ba si ke ba bulaiwa bakeñisa milatu ye ezizwe ki bashemi ba bona. Mutu a bulaelwe feela mulatu w'a ezize ili yena kasibili.”
2CH.25.5	Amazia a kopanya banna kaufela ba lusika lwa Juda ni lwa Benjamine, mi a ba abela mwa makuta a limpi, ili ku ya ka mishiku ya bona. A keta bazamaisi ba makuta a banna ba sikiti, ni makuta a banna ba mwanda. Mpi ye n'e li ya banna kaufela ba lilimo ze mashumi a mabeli kamba ba bahulu ku fita foo, ili ba likiti ze mianda ye milalu. Hamoho n'e li makuta a ketilwe hande, a itukiselize ndwa, mi ili a ziba hande ku lwana ka malumo ni litebe. 
2CH.25.6	Hape a ekeza mpi ya hae ka masole ba Isilaele ba likiti ze mwanda ba ba lifiwa ka mali a likana ni likilo ze likiti ze talu ka mianda ye mine za silivela. 
2CH.25.7	Kono mupolofita a ya ku mulena, mi a y'o mu bulelela, a li, “U si ke wa ya ni masole ba Isilaele ba. Muñ'a Bupilo h'a lati batu bao ba kwa mutulo kakuli h'a yo ku bona. 
2CH.25.8	Wena ha u ka hupula kuli mwendi ba ta ku tusa mwa ndwa, kono Mulimu yena u ta ku tuhela, u tulwa ki lila za hao, kakuli u na ni maata a ku konisa mutu ku tula kamba ku tulwa.”
2CH.25.9	Amazia a buza mupolofita, a li, “Kanti cwale ni ta eza cwañi ka silivela yani ye ñata cwalo ye ni se ni ba lifile?”
2CH.25.9	Mupolofita a alaba, a li, “Muñ'a Bupilo u kona ku ku kutiseza hahulu ku fita silivela yeo!” 
2CH.25.10	Cwale Amazia a kutisa masole bao ba ba ne ba lifezwi, mi a ba bulelela kuli ba ye habo bona. Kiha ba kutela habo bona, ba nze ba nyemezi hahulu batu ba Juda.
2CH.25.11	Amazia a tiya pilu, mi a isa mpi ya hae kwa Libala la Lizwai, ili kwa mboela wa Liwate la Lizwai. Ba y'o lwanela kwateñi, mane ba bulaya masole ba Maedomo ba likiti ze lishumi. 
2CH.25.12	Hape mpi ya Majuda ya hapa batu ba likiti ze lishumi. Bao ba iswa fahalimw'a lilundu le li na ni liñope le li tungile, fakaufi ni munzi wa Sela. Kiha ba y'o ba kasheza fafasi, mi ba y'o bulaiwa ki macwe a kwatasi.
2CH.25.13	Ka yona nako yeo, masole ba Maisilaele b'a n'a hanisize Amazia ku ya ni bona kwa ndwa, ba lwanisa minzi ya Juda ya mwahal'a Samaria ni Beti-Horoni. Ba bulaya batu ba likiti ze talu, mi ba hapa tutu ye ñata hahulu.
2CH.25.14	Cwale Amazia h'a kuta kwa ndwa kw'a n'a il'o tula Maedomo, a tisa milimu ya bona ya maswaniso, a t'o i toma ni ku i lapela mane a i ciseza insense. 
2CH.25.15	Kezo ye ya halifisa Muñ'a Bupilo, mane a luma mupolofita ku Amazia. Mupolofita yo a y'o buza Amazia, a li, “Kiñi ha u sebelelize milimu i sili ye si ka kona nihaili ku pulusa batu ba yona ku wena?”
2CH.25.16	Amazia a mu kalimela, a li, “Lu ku ketile lili ku ba muelezi wa mulena? Kuza, hakusicwalo ni ta ku bulaya!”
2CH.25.16	Mupolofita a tuhela ku bulela, kono a si ka kuzeleza kale, a ekeza, a li, “Cwale ni ziba kuli Mulimu u hupuzi ku ku timeza kabakala kuli u ezize linto ze kaufela, mi u hanile kelezo ya ka.”
2CH.25.17	Amazia, mulena wa Juda, a lela ku lwanisa Isilaele. A lumela manzwi ku Jehoasi, mulena wa Isilaele, ya n'a li mwan'a Joakazi ni muikuly'a Jehu, ku y'o mu shemaeta kuli ba lwane. 
2CH.25.18	Jehoasi a alaba Amazia, a li, “Ka nako ye ñwi fa Lilundu la Lebanoni, sicacani sa miutwa sa lumela manzwi kwa kota ya sidare, sa li, ‘U nyalise mwan'a hao wa musizana ku mwan'a ka’. Kwa taha folofolo ya mwa naheñi ye n'e izamaela, ya hatikela sicacani seo, mi ya si wiseza fafasi. 
2CH.25.19	Cwale ni wena Amazia, u itumba cwalo ka ku tula Maedomo, kono na, ni ku eleza kuli u itulele feela kwa hae. U zusezañi mufili-fili o ta ku tiseza feela wena ni batu ba hao kozi?”
2CH.25.20	Kono Amazia a hana ku utwa. I n'e li muhupulo wa Mulimu kuli Amazia a tulwe, kakuli n'a lapezi milimu ya maswaniso ya Maedomo. 
2CH.25.21	Cwale Jehoasi, mulena wa Isilaele, a y'o lwanisa Amazia, mulena wa Juda. Ndwa ya lwanelwa kwa Beti-Shemeshi mwa Juda. 
2CH.25.22	Mpi ya Juda ya tulwa, mi masole ba sabela kwa minzi ya bona. 
2CH.25.23	Jehoasi a hapa Amazia, mi a mu isa kwa Jerusalema. Kwateñi a lutulula limota la munzi ku zwa kwa Munyako wa Eferaimi ku isa kwa Munyako wa Lilulu ili sibaka se si eza mapeka a mianda ye mibeli. 
2CH.25.24	A huhula gauda ni silivela kaufela z'a n'a hapile mwa Tempele, mi a li isa kwa Samaria. A nga cwalo ni libyana kaufela za mwa Tempele ze n'e libelelwa ki baikulu ba Obedi-Edomo, mane a nga ni linto za butokwa za mwa ndu ya mulena. Hape a nga ni batu ba bañwi ba swalelele.
2CH.25.25	Amazia, mulena wa Juda, a pila lilimo ze lishumi ka ze ketalizoho ku fita Jehoasi mulena wa Isilaele. 
2CH.25.26	Linto ze ñwi kamukana z'a n'a ezize Amazia, ku kala kwa makalelo a puso ya hae ku isa kwa mafelelezo a yona, li ñozwi mwa buka ya Litaba za Malena ba Juda ni Isilaele. 
2CH.25.27	Ku zwa f'a n'a kalezi ku kauhana ni Muñ'a Bupilo, ku bile ni mulelo wa ku mu fetuhela mwa Jerusalema. Kwa mafelelezo a sabela kwa munzi wa Lakishi, kono lila za hae za mu latelela kwateñi, mi za mu bulaya. 
2CH.25.28	Situpu sa hae sa iswa kwa Jerusalema si lwezwi fa pizi, mi a bulukwa mwa mabita a bulena mwa Munzi wa Davida.
2CH.26.1	Batu kamukana ba Juda ba keta Oziasi, mwan'a Amazia, ya n'a na ni lilimo ze lishumi ka ze silezi kuli a yole ndat'ahe fa bulena. 
2CH.26.2	N'e li mwamulaho a lifu la Amazia, Oziasi h'a liulula munzi wa Elati ni ku u yaha sinca.
2CH.26.3	Oziasi u bile mulena a nz'a na ni lilimo ze lishumi ka ze silezi, mi a busa mwa Jerusalema lilimo ze mashumi a ketalizoho ka ze peli. M'ahe n'e li Jekolia wa mwa Jerusalema. 
2CH.26.4	Oziasi a tabisa Muñ'a Bupilo ka ku latelela mutala wa ndat'ahe. 
2CH.26.5	Ka nako kaufela ya n'a sa pila Zakaria, yena muelezi wa hae ka za Mulimu, Oziasi a sebeleza Muñ'a Bupilo hande, mi Mulimu a mu tohonolofaza.
2CH.26.6	Oziasi a y'o lwanisa Mafilisita. A lutulula mamota a minzi ya Gati, Jabine ni Oshidodi, mi a yaha minzi mwa makwakwa a tiile fakaufi ni Ashidodi, ni mwa naha kaufela ya Mafilisita. 
2CH.26.7	Mulimu a mu tusa ku tula Mafilisita, Maarabia ba ba ne ba pila kwa Guru-Baale, ni Mameunimi. 
2CH.26.8	Maamoni ba telela Oziasi mutelo, mi cwale a ba ni maata a matuna hahulu mane kabubo ka hae ka y'o fita ni kwa Egepita.
2CH.26.9	Oziasi a tiisa hahulu makwakwa a Jerusalema ka ku yaha litawa kwa Munyako wa Lilulu, kwa Munyako wa Musindi, ni fo ne li lobela limota. 
2CH.26.10	Hape a yaha litawa ze silelelizwe ka makwakwa mwa naheñi, mi a yepa liliba ze ñata hahulu mwatas'a malundu ni mwa mabala a kwa wiko. Kabakala ku lata njimo, a susueza batu ku lima litima za likota za veine, ni masimu mwa naha ya malundu, ni mwa naha ye nde ye nunile.
2CH.26.11	N'a na ni mpi ye tuna ye n'e itukiselize ndwa. Libuka za palo ya masole ne li bulukilwe ki bañoli ba hae bo Jeiele ni Maaseya ba ba ne ba zamaiswa ki Hanania, yo muñwi wa manduna ba mulena. 
2CH.26.12	Bazamaisi ba mpi ne ba fita fa likiti ze peli ka mianda ye silezi. 
2CH.26.13	Bao ne ba zamaisa masole ba likiti ze mianda ye milalu ka ze supile ni mianda i ketalizoho, ba ba ne ba kona hahulu ku lwanela mulena kwa lila za hae. 
2CH.26.14	Oziasi a fa mpi ya hae litebe, malumo, lihelemende, liapalo za ndwa, buta, masho ni macwe a tufwililo. 
2CH.26.15	Batu ba hae ba likwala, mwa Jerusalema, ba eza ze ñwi za ku posa masho ni macwe ha ba li mwa litawa ni mwa malulu a limota la munzi. Libubo la hae la hasanela kai ni kai, mi a ba ni maata hahulu kabakala tuso ye nde ye tuna y'a n'a filwe.
2CH.26.16	Kono Mulena Oziasi ha s'a na ni maata, a kala ku ikuhumusa, mi mulatu wo wa mu sinyeza puso. A shwaula Muñ'a Bupilo, Mulimu wa hae, ka ku icocomeza mwa Tempele ni ku y'o cisa ili yena insense fa katala. 
2CH.26.17	Cwale Azaria, yena muprisita, hamoho ni baprisita ba bañwi ba mashumi a supile ka li li liñwi ba ba maata ni bundume, ba latelela mulena. 
2CH.26.18	 Ba bata ku mu hanisa ku eza cwalo. Ba li ku yena, “Oziasi! Ha u na tukelo ya ku ciseza Muñ'a Bupilo insense. Ha ku na ya lumelezwi ku eza cwalo, haisi feela baprisita ba lusika lwa Aruni, bona ba ba tohonolofalizwe ku eza musebezi wo. Zwa mwa sibaka se, se si kenile. U foselize Muñ'a Bupilo Mulimu, mi h'a na ku ku fa litohonolo.”
2CH.26.19	Oziasi n'a yemi mwa Tempele, kwatuko a katala ka insense, mi n'a sweli liñetana mo ku cisezwanga insense. A nyemela baprisita, mi kapili-pili a tubukwa ki mbingwa fa pata. 
2CH.26.20	Azaria ni baprisita ba bañwi ba talima, ba lubukezi kwa pata ya mulena. Ba komokile maswe, mi cwale ba mu hapeleza ku zwa mwa Tempele. A zwa mwateñi kapili, kakuli Muñ'a Bupilo n'a s'a mu natile.
2CH.26.21	Ku zwa fo, ka ku ya ka mulao, Mulena Oziasi a ba ya silafezi mwa bupilo bwa hae kaufela kabakala butuku bwa hae. Ka ku palelwa ku kena mwa Tempele hape, a pila mwa ndu ya hae a sa ezi misebezi, naha yona i nz'e buswa ki mwan'a hae Jotami.
2CH.26.22	Mupolofita Isaya, mwan'a Amozi, a ñola lika kamukana z'a n'a ezize Mulena Oziasi ka nako ya puso ya hae. 
2CH.26.23	 Oziasi a shwa, mi a bulukwa mwa sibaka sa mabita a bulena, kono kabakala butuku bwa hae h'a si ka bulukwa mwa mabita a malena. A yolwa ki mwan'a hae Jotami fa bulena.
2CH.27.1	Jotami a ba mulena a nz'a na ni lilimo ze mashumi a mabeli ka ze ketalizoho, mi a busa mwa Jerusalema lilimo ze lishumi ka ze silezi. M'ahe n'e li Jerusha, mwan'a Zadoki. 
2CH.27.2	A eza ze n'e tabisa Muñ'a Bupilo sina mw'a n'a ezelize ndat'ahe. Kono yena h'a si ka foseza Mulimu ka ku kena mwa Tempele sina ndat'ahe. Nihakulicwalo batu bona ba zwelapili ba nze ba fosa.
2CH.27.3	Jotami n'e li yena ya n'a yahile munyako wa Tempele o n'o bizwa Munyako wa Mutulo ni ku eza musebezi o mutuna wa ku yaha limota la munzi mwa sibaka sa Jerusalema se si bizwa Ofele. 
2CH.27.4	A yaha minzi mwa malundu a Juda, mi mwa mishitu a yaha makwakwa ni litawa. 
2CH.27.5	A lwanisa mulena wa Maamoni ni mpi ya hae, mi a ba tula. A hapeleza Maamoni ku tela mutelo ka lilimo ze talu, ili wa likilo ze likiti ze talu ka mianda ye mine za silivela, masaka a likiti ze lishumi a mbonyi, ni a likiti ze lishumi a mabele, mi saka i liñwi ni i liñwi i be ya likilo ze mwanda ka silimo ni silimo. 
2CH.27.6	Maata a Jotami a ya a nz'a ekezeha kakuli n'a mamela Mulao wa Muñ'a Bupilo, Mulimu wa hae, ka linako kaufela. 
2CH.27.7	Likezo ze ñwi za Jotami, puso ni lindwa za hae li ñozwi kaufela mwa buka ya Litaba za Malena ba Isilaele ni Juda. 
2CH.27.8	Jotami a ba mulena a nz'a na ni lilimo ze mashumi a mabeli ka ze ketalizoho, mi a busa mwa Jerusalema lilimo ze lishumi ka ze silezi. 
2CH.27.9	A shwa mi a bulukwa mwa munzi wa Davida. A yolwa ki mwan'a hae Akazi.
2CH.28.1	Akazi a ba mulena a nz'a na ni lilimo ze mashumi a mabeli, mi a busa mwa Jerusalema lilimo ze lishumi ka ze silezi. Yena h'a si ka latelela mutala o munde wa kukw'a hae Davida. Bakeñisacwalo, a eza lika ze maswe ze n'e sa tabisi Muñ'a Bupilo. 
2CH.28.2	A latelela mutala wa malena ba Isilaele. A eza maswaniso a sipi a mulimu ya n'a bizwa Baale. 
2CH.28.3	A ciseza insense mwa Musindi wa Hinomu, mi mane a cisa bana ba hae ku ezeza yona milimu yeo litabelo, ili ku likanyisa mikwa ye maswe hahulu ya batu b'a n'a lelekile Muñ'a Bupilo mwa naha, Maisilaele ha ba sutelela. 
2CH.28.4	Akazi a ezanga litabelo ni ku cisanga insense mwa libaka za lisebelezo za bahedeni, fa libaka ze pahami ni mwa miluti ya likota ze nde, ze tuna kaufela.
2CH.28.5	 Kabakala kuli Akazi n'a ezize bumaswe, Muñ'a Bupilo, Mulimu wa hae, a mu tuhelela a tulwa ki Masiria, mane bona ba hapa palo ye tuna ya batu ba Juda, mi ba ba isa kwa Damaseka ku y'o ba batanga. Hape Muñ'a Bupilo a lisela mulena wa Isilaele ku tula Akazi ni ku bulaya masole ba bañata. 
2CH.28.6	Peka, mwan'a Remalia, a bulaya ba Juda ba likiti ze mwanda ka mashumi a mabeli ka lizazi li li liñwi feela. Muñ'a Bupilo, Mulimu wa bo kukw'a bona, a lumelela taba yeo kakuli ne ba mu hanile. 
2CH.28.7	Musole yo muñwi wa Muisilaele ya n'a bizwa Zikiri a bulaya Maaseya, mwan'a Mulena Akazi, ni Azirikamu, muzamaisi wa lika za ndu ya bulena. A bulaya cwalo ni Elikana ngambela wa hae. 
2CH.28.8	Batu ba Juda niha ne ba li banabahabo Maisilaele, mpi ya Maisilaele ya hapa basali ni bana ba Majuda ba likiti ze mianda ye mibeli, mi ba ba isa kwa Samaria, hamohocwalo ni tutu ye ñata hahulu ye ne ba hapile.
2CH.28.9	Munna ya n'a bizwa Odedi, mupolofita wa Muñ'a Bupilo, n'a pila mwa Samaria. A katanyeza mpi ya Isilaele ha n'e s'e bata ku kena mwa hae, mi a li, “Muñ'a Bupilo, Mulimu wa bo kukw'a mina, n'a halifezi Juda, mi a mi konisa ku ba tula, kono mina mu bulaile ni ku shandaula batu ka lunya ni ka bunyemi bo butuna hahulu. 
2CH.28.10	Mi cwale mu lela ku eza banna ni basali ba Jerusalema ni Juda batanga ba mina! Kikuli ha mu zibi kuli mu foselize Muñ'a Bupilo, Mulimu wa mina, nji? 
2CH.28.11	Mu ni teeleze! Batu ba be mu hapile ki banabahabo mina ni likaizeli za mina. Mu ba lukulule, ba zamaye. Ha mu sa ezi cwalo Muñ'a Bupilo u ta mi halifela ni ku mi utwisa butuku.
2CH.28.12	Banna ba bane ba ba tumile ba naha ya kwa mutulo, ili bo Azaria mwan'a Johanani, Berekia mwan'a Mashilemoti, Ezekiasi mwan'a Shalume, ni Amasa mwan'a Hadalai, ba hana likezo za mpi. 
2CH.28.13	Ba li, “Mu si ke mwa tisa batanga bao kwanu! Lu se lu foselize kale Muñ'a Bupilo ni ku mu nyemisa hahulu kuli mane a lu utwise butuku. Cwale mina mu sa bata nto ye ta hulisa bumaswe bwa luna.” 
2CH.28.14	Mpi kiha i kutisa batanga ni tutu ye n'e hapilwe, kwa batu ni bazamaisi ba bona. 
2CH.28.15	Banna bao ba bane ba ketwa kuli ba fe lihapiwa liapalo za kwa tutu ye n'e hapilwe. Ba ba fa liapalo ni makatulo. Ba ba fa cwalo lico ni za ku nwa, mi ba toza mafula a olive fa mañiba a ba ba ne ba holofezi. Ba ba ne ba palelwa ku zamaya kabakala ku fokola hahulu, ba ba pahamisa fa limbongolo, mi ba ba ne ba hapilwe kamukana ba kutisezwa kwa naha ya Juda, ili mwa Jeriko, munzi wa mikoma. Cwale Maisilaele ba kutela kwa hae.
2CH.28.16	Ka yona nako yeo Mulena Akazi a y'o kupa tuso ku mulena wa Asiria. 
2CH.28.17	Maedomo ne se ba kalile hape ku lwanisa Juda ni ku hapa batu ba bañata. 
2CH.28.18	I sa li ka yona nako yeo, Mafilisita ne ba sweli ku lwanisa minzi ye mwatas'a malundu a mwa wiko ni mboela wa Juda. Ba hapa minzi ya Beti-Shemesi, Aijaloni ni Gederoti. Ba hapa ni minzi ya Soko, Timina ni Gimizo, hamohocwalo ni minzinyana ya yona, mi ba inelela mwateñi. 
2CH.28.19	Kabakala kuli Mulena Akazi wa Juda n'a si ka buluka litukelo za batu ba hae, mi n'a foselize Muñ'a Bupilo, yena Muñ'a Bupilo a tiseza Juda manyando. 
2CH.28.20	Cwale bakeñisa kuli Tigilati-Pilizere mulena wa Asiria a tusa Akazi, yena a mu hanyeza mi a mu tiseza butata. 
2CH.28.21	Akazi a nga bufumu bwa mwa Tempele, bwa ndu ya bulena ni bwa mandu a manduna ba sicaba, mi a bu fa mulena wa Siria. Kono nihaili yona mpo yeo, ha i si ka ba ni tuso.
2CH.28.22	Akazi yo! Mifili-fili ya hae ha n'e se i hulile, kihona a foseza Muñ'a Bupilo hahulu ku fita pili. 
2CH.28.23	A ezeza milimu ya Masiria ba ba ne ba mu tuzi litabelo, a li, “Masiria ba tusizwe ki milimu ya bona. Cwale, ha ni ka i ezeza litabelo, i ka ni tusa ni na.” Kezo yeo, ya mu tiseza ziezi, yena ni sicaba sa hae. 
2CH.28.24	Fahalimw'a zeo, a nga lika za mwa Tempele kamukana, mi a li tubaka. A kwala Tempele, mi a toma tutala mwa libaka kaufela za Jerusalema. 
2CH.28.25	Mwa minzi kamukana ya mwa Juda, a yaha libaka za lisebelezo za bahedeni mo ku ka cisezwanga milimu i sili insense. Ka ku eza cwalo, a ipizeza buhali bwa Muñ'a Bupilo, Mulimu wa bo kukw'a hae.
2CH.28.26	Linto ze ñwi kamukana za puso ya hae, ku zwa kwa makalelo ku isa kwa mafelelezo, li ñozwi mwa buka ya Litaba za Malena ba Juda ni Isilaele. 
2CH.28.27	 Mulena Akazi a shwa, mi a bulukwa mwa Jerusalema, kono isiñi mwa mabita a bulena. Akazi a yolwa ki mwan'a hae Ezekiasi.
2CH.29.1	Ezekiasi a ba mulena wa Juda a nz'a na ni lilimo ze mashumi a mabeli ka ze ketalizoho, mi a busa mwa Jerusalema lilimo ze mashumi a mabeli ka ze supile ni ze peli. M'ahe n'e li Abija mwan'a Zakaria. 
2CH.29.2	A tabisa Muñ'a Bupilo ka ku latelela mutala wa kukw'a hae Mulena Davida.
2CH.29.3	Ka silimo sa pili sa puso ya hae, ili ka kweli ya pili, Mulena Ezekiasi a kwalula minyako ya Tempele, mi a i lukisa. 
2CH.29.4	A kopanya baprisita ni Malivi mwa lapa la kwa upa wa Tempele. 
2CH.29.5	A bulela ni bona, a li, “Mina Malivi, mu swanezi ku ipeya ku Muñ'a Bupilo, ni ku kenisa Tempele ya Mulimu wa bo kukw'a mina. Mu zwise linto kamukana ze silafaza Tempele. 
2CH.29.6	Bo kukw'a luna ne ba sa sepahali ku Muñ'a Bupilo, Mulimu wa luna, mi ne ba eza lika ze ne sa mu tabisi. Ba mu hanile, mane ba fulalela sibaka mw'a n'a lapelelwa. 
2CH.29.7	Ba kwala minyako ya Tempele, ba tuhela lilampi li tima, mi ba lisela ku cisa insense kapa ku eza litabelo za ku cisa mwa Tempele ya Mulimu wa Isilaele. 
2CH.29.8	Kabakaleo Muñ'a Bupilo a halifela batu ba Juda ni Jerusalema, mi s'a ezize si ba tulisize lipilu ni ku sabisa hahulu batu kamukana. Taba ye mwa i ziba hande. 
2CH.29.9	Bo ndat'a luna ba bulaiwa mwa ndwa, mi basali ni bana ba luna ba hapiwa ni ku iswa kwa butanga.
2CH.29.10	“Cwale ni se ni hupuzi ku iswala bulikani ni Muñ'a Bupilo, Mulimu wa Isilaele, kuli a si ke a lu nyemela hape. 
2CH.29.11	Bana ba ka, mu si ke mwa sinya nako. Ki mina mu ketilwe ki Muñ'a Bupilo kuli mu mu cisezange insense ni ku etelela batu mwa lisebelezo za hae.”
2CH.29.12	Malivi ba ba ne ba li teñi ki bao.
2CH.29.12	Mwa mushiku wa Kohati
2CH.29.12	n'e li bo Mahati mwan'a Amasai,
2CH.29.12	ni Joele mwan'a Azaria.
2CH.29.12	Mwa mushiku wa Merari
2CH.29.12	n'e li bo Kishi mwan'a Obidi,
2CH.29.12	ni Azaria mwan'a Jehaleleli.
2CH.29.12	Mwa mushiku wa Gerishoni
2CH.29.12	n'e li bo Joa mwan'a Zima,
2CH.29.12	ni Edeni mwan'a Joa.
2CH.29.13	Mwa mushiku wa Elisafani
2CH.29.13	n'e li bo Shimiri ni Jeiele.
2CH.29.13	Mwa mushiku wa Asafi
2CH.29.13	n'e li bo Zakaria ni Matania.
2CH.29.14	Mwa mushiku wa Hemani
2CH.29.14	n'e li bo Jeiele ni Shimei.
2CH.29.14	Mi mwa mushiku wa Jedutuni,
2CH.29.14	n'e li bo Shemaya ni Uziele.
2CH.29.15	Bao, ba kopanya Malivi bahabo bona, mi kaufel'a bona ba ikenisa ka mulao. Cwale ba kala ku kenisa Tempele, ka ku latelela Mulao wa Muñ'a Bupilo sina mw'a n'a ba laelezi mulena. 
2CH.29.16	Baprisita ba kena mwa Tempele ku y'o i kenisa. Ba zwisa mwateñi ze n'e silafezi kamukana, mi ba li tisa mwa lapa la Tempele. Ku zwa foo, Malivi ba li zwisa mwa munzi kamukan'a zona, mi ba li isa kwa Musindi wa Kederoni.
2CH.29.17	Ba kala musebezi ka lizazi la pili la kweli ya pili, mi ka la busupa ka li li liñwi ba feza musebezi kaufela hamoho, ni ku kenisa likozwana le li kwa makenelo a Tempele. Cwale ba sebeza hape mazazi a mañwi a supile ka li li liñwi, ku fitela ka lizazi la bulishumi ka a silezi la kweli, ili ku lukisa Tempele kuli ba kone ku lapelela mwateñi.
2CH.29.18	Malivi ba bihela Mulena Ezekiasi litaba ze, ba li, “Lu se lu felize ku kenisa Tempele kaufela, hamoho ni katala ka litabelo za ku cisa ni lisebeliso za teñi kaufela, ni tafule fo ku beiwa linkwa ze kenile ni lisebeliso za yona. 
2CH.29.19	Hape lu se lu tisize lisebeliso kaufela z'a n'a ngile Mulena Akazi mwa lilimo zani ha n'a sa sepahali ku Mulimu, mi lu se lu li talekile sinca. Kaufel'a zona li fapil'a katala ka Muñ'a Bupilo.”
2CH.29.20	Kapili-pili Mulena Ezekiasi a kopanya baeteleli ba munzi, mi ba ya kwa Tempele hamoho. 
2CH.29.21	Cwale ba tisa lipoho ze supile, lingu ze supile, lingunyana ze supile ni lipuli ze supile. Zeo kaufela n'e li limpo za ku zwisa libi za ba lusika lwa bulena ni za batu ba Juda, hamohocwalo ni ku kenisa Tempele. Mulena a bulelela baprisita ba ba ne ba li baikulu ba Aruni, kuli lifolofolo zeo li ciswe ku eza litabelo fa katala. 
2CH.29.22	Baprisita ba kala pili ku bulaya lipoho, za latelelwa ki lingu, ku zwa foo kwa taha lingunyana, mi ba fafaza mali a sitabelo se siñwi ni se siñwi fa katala. 
2CH.29.23	Kwa mafelelezo ba isa lipuli ku mulena ni kwa balapeli ba bañwi, mi bona ba beya mazoho fahalimw'a zona. 
2CH.29.24	Cwale baprisita ba bulaya lipuli zeo, mi ba sela mali a zona fa katala ku eza sitabelo sa ku zwisa libi za batu kaufela, kakuli mulena n'a laezi kuli litabelo za ku cisa ni za libi li ezezwe Maisilaele kaufela.
2CH.29.25	Mulena a latelela litaelo z'a n'a file Muñ'a Bupilo ku Davida ka Gadi muelezi wa hae, ni za mupolofita Natani cwalo, mi a beya Malivi ba ba na ni lihalepa ni likambeliso mwa Tempele. 
2CH.29.26	Ba ina mwa libaka za bona ba sweli liopeliso ze ne swana ni z'a n'a itusisa Mulena Davida, mi baprisita ni bona ba nze ba sweli litolombita. 
2CH.29.27	Cwale Ezekiasi a laela kuli sitabelo sa ku cisa si eziwe. Sitabelo si sa kalisa feela, batu ba opela lipina za ku lumbeka Muñ'a Bupilo, mi balizi ba kala ku liza litolombita ni liopeliso ze ñwi kaufela. 
2CH.29.28	Mañi ni mañi ya n'a li teñi a lapela, mi lipina ni liopeliso kamukana za zwelapili ku fitela litabelo kaufela li fela ku ciswa. 
2CH.29.29	Cwale mulena ni batu kamukana ba kubama fafasi, mi ba lapela Mulimu. 
2CH.29.30	Mulena Ezekiasi ni baeteleli ba sicaba ba bulelela Malivi ku opelela Muñ'a Bupilo lipina za ku lumbeka ze n'e ñozwi ki Davida ni mupolofita Asafi. Cwale ba opela ka tabo ye tuna hahulu. Ku zwa fo ba kubama mi ba lapela Mulimu.
2CH.29.31	Ezekiasi a bulelela batu, a li, “Cwale ha mu se mu ikenisize cwana ka mulao, mu tise limpo za litabelo za buitumelo ku Muñ'a Bupilo.” Ba lumela, mane ba bañwi, ka tato ya bona, ba tisa limpo za limunanu ku t'o eza litabelo za ku cisa. 
2CH.29.32	Ba tisa lipoho ze mashumi a supile, lingu ze mwanda ni lingunyana ze mianda ye mibeli. Zeo kaufela n'e li za ku ezeza Muñ'a Bupilo litabelo za ku cisa. 
2CH.29.33	Hape ba tisa lipoho ze mianda ye silezi ni lingu ze likiti ze talu za ku eza litabelo ze ka ciwa ki batu. 
2CH.29.34	Kakuli ne ku si na baprisita ba bañata ba ba ne ba ta kona ku bulaya lifolofolo zeo kaufela, ba tuswa ki Malivi ku fitela musebezi u fela, mi baprisita ba bañata ne ba se ba ikenisize ka mulao. Malivi ne ba tiisize hahulu mulao wa ku ikenisa ku fita baprisita. 
2CH.29.35	Ka ku sebeza kwa musebezi wa ku eza litabelo ze ne li ciselezwanga, baprisita n'e li bona ba ba ne ba na ni ku cisa lisuzo le ne li zwa kwa litabelo ze ne li ciwa ki batu ni ku sela waine ye n'e beelwa Muñ'a Bupilo hamoho ni limpo za ku cisa.
2CH.29.35	Kihona mo ne li kalezi hape lisebelezo mwa Tempele cwalo. 
2CH.29.36	Mulena Ezekiasi ni batu ba taba hahulu kakuli Mulimu n'a ba tusize ku eza zeo kamukana kapili-pili.
2CH.30.1	Mulena Ezekiasi a lumela manzwi kwa batu kamukana ba Isilaele ni ba Juda. A tokomela hahulu ku sa libala ku ñolela ba Eferaimi ni ba Manase, ili ku ba memela kwa Tempele mwa Jerusalema ku t'o eza sebelezo ya Paseka, ili ku kuteka Muñ'a Bupilo, Mulimu wa Isilaele. 
2CH.30.2	 Mulena Ezekiasi, manduna ba hae ni batu ba Jerusalema ba lumelelana ku eza Paseka mwa kweli ya bubeli. 
2CH.30.3	Ba palelwa ku eza Mukiti wa Paseka ka nako ye swanela, mwa kweli ya pili, kakuli ne ku si na baprisita ba bañata ba ba ne ba kenile ka mulao, mi hape ne ku si na batu ba bañata ba ba ne ba kopanezi mwa Jerusalema. 
2CH.30.4	Mulena ni batu ne ba tabezi hahulu mulelo wa bona wo. 
2CH.30.5	N'e li mulelo wa ku biza Maisilaele kaufela, ku zwa kwa Dani kwa mutulo mane ku y'o fita kwa Beeresheba kwa mboela, kuli kamukan'a bona ba t'o kopanela mwa Jerusalema ku t'o eza sebelezo ya Mukiti wa Paseka ka ku latelela Mulao, ili ka buñata bo butuna hahulu ku fita sapili. 
2CH.30.6	Linumwana ba ya mwa Juda ni mwa Isilaele ka taelo ya mulena ni manduna ba hae, ba filwe manzwi a ku mema batu, a li,
2CH.30.6	“Batu ba Isilaele! Mu pilisizwe kwa Maasiria ha ba t'o hapa naha. Cwale mu kutele ku Muñ'a Bupilo, Mulimu wa Abrahama, Isaka ni Jakobo, mi ni yena u ta kutela ku mina. 
2CH.30.7	Mu si ke mwa ba sina bo kukw'a mina ni banabahabo mina ba Isilaele ba ba ne ba sa sepahali ku Muñ'a Bupilo, Mulimu wa bona. Ni mina mane mu iponezi kuli u ba utwisize hahulu butuku. 
2CH.30.8	Mu si ke mwa ba liñañeli sina bona, kono mina mu utwe Muñ'a Bupilo. A mu tahe kwa Jerusalema, mwa Tempele ye mu keniselizwe ki Muñ'a Bupilo, Mulimu wa mina kuya kuile, mi mu t'o mu lapela kuli a si ke a mi nyemela hape ni kamuta. 
2CH.30.9	Haiba mu kutela ku Muñ'a Bupilo, batu ba ba hapile banabahabo mina ba ta ba shwela makeke, mi ba ba lukulule kuli ba kutele kwa hae. Muñ'a Bupilo, Mulimu wa mina, u sishemo mi u mukekecima, mi haiba mu kutela ku yena u ta mi amuhela.”
2CH.30.10	Linumwana bao ba ya mwa minzi kaufela ya mwa naha ya Eferaimi ni Manase, mane ku y'o fita kwa mutulo ili kwa naha ya ba Zebuloni, kono batu ba ba seha ni ku ba sheununa. 
2CH.30.11	Nihakulicwalo ne ku na ni ba masika a bo Asere, Manase ni Zebuloni ba ba ne ba lata ku taha kwa Jerusalema. 
2CH.30.12	Hape Mulimu n'a sweli ku sebeza mwa Juda, mi a kopanya batu ni ku ba tiisa mwa muhupulo wa bona wa ku peta tato ya hae sina mo ne ku taluselizwe mwa litaelo ze n'e filwe ki mulena ni manduna ba hae.
2CH.30.13	Batu ba bañata hahulu ba kopanela mwa Jerusalema kwa Mukiti wa Linkwa ze si na Mumela. 
2CH.30.14	Ba lutulula tutala twa bahedeni kamukana to tu ne tu itusiswanga mwa Jerusalema kwa litabelo ni kwa ku cisa insense, mi ba y'o tu latela mwa Musindi wa Kederoni. Cwale ka lizazi la bulishumi ka a mane la kweli, ba bulaya lingunyana za sitabelo sa Paseka. 
2CH.30.15	Baprisita ni Malivi ba ba ne ba si ka kena ka mulao ba swaba hahulu, mane ni bona ba ikenisa kuli ba kone ku eza litabelo za ku cisa mwa Tempele. 
2CH.30.16	Ba ina mwa libaka za bona mwa Tempele ka ku latelela litaelo ze mwa Mulao wa Mushe, mutu wa Mulimu. Malivi ba fa baprisita mali a litabelo, mi bona ba a fafaza fa katala. 
2CH.30.17	Kabakala kuli buñata bwa batu ne ba si ka kena, ba palelwa ku bulaya lingunyanga za Paseka, cwale mwa sibaka sa bona za bulaiwa ki Malivi, mi ba li fitisa ku Muñ'a Bupilo. 
2CH.30.18	Nto ye ñwi ki ye. Kabakala kuli batu ba bañata ba ba ne ba zwa kwa masika a Eferaimi, Manase, Isakare ni Zebuloni ne ba si ka ikenisa, ne ba sa ci hande ka swanelo Mukiti wa Paseka. Cwale Mulena Ezekiasi a ba lapelela, a li, 
2CH.30.19	“Muñ'a Bupilo, Mulimu wa bo kukw'a luna, ka sishemo sa hao u swalele ba ba ku lapela ka lipilu za bona kaufela, nihaike ka mulao ha ba si ka kena.” 
2CH.30.20	Muñ'a Bupilo a utwa tapelo ya Ezekiasi. A swalela batu bao, mi h'a si ka ba tiseza kozi. 
2CH.30.21	Batu ba ba ne ba kopanezi mwa Jerusalema ba eza Mukiti wa Linkwa ze si na Mumela ka mazazi a supile, ba nze ba tabile hahulu. Mi ka zazi ni zazi Malivi ni baprisita ne ba nze ba lumbeka Muñ'a Bupilo ka maata a bona kaufela. 
2CH.30.22	Ezekiasi a lumba Malivi kabakala ku zamaisa hande sebelezo ya Muñ'a Bupilo.
2CH.30.22	Ba feza mazazi a supile ba nze ba eza litabelo za ku lumbeka Muñ'a Bupilo, Mulimu wa bo kukw'a bona. 
2CH.30.23	Nihakulicwalo kamukan'a bona ba hupula ku eza sebelezo ye ñwi hape ya mazazi a supile. Cwale ba eza mukiti wo ka tabo. 
2CH.30.24	Mulena Ezekiasi a fa batu lipoho ze sikiti ni lingu ze likiti ze supile kuli ba li bulaye ba ce. Hape ni bona manduna ba ba fa lipoho ze sikiti ni lingu ze likiti ze lishumi. Baprisita ba bañata ba ba ne ba si ka kena ka mulao ba ikenisa. 
2CH.30.25	Batu kaufela ba taba hahulu, ili batu ba Juda, baprisita, Malivi, batu ba ba ne ba zwa kwa mutulo, ni balicaba ba ba ne ba yahelezi mwa Isilaele ni Juda. 
2CH.30.26	Munzi wa Jerusalema n'o tezi tabo ye tuna, kakuli ne ku si na nto ye cwalo ye n'e kile ya ezahala ku zwa kwa nako ya Mulena Salumoni, mwan'a Davida. 
2CH.30.27	Baprisita ni Malivi ba kupa kuli Muñ'a Bupilo a tohonolofaze sicaba. Cwale h'a li mwa munzi wa hae o kwa lihalimu, Mulimu a utwa litapelo za bona, mi a li amuhela.
2CH.31.1	Mukiti ha u s'o felile, batu kaufela ba Isilaele ba ba ne ba li teñi ba ya mwa minzi kamukana ya Juda, ba lutulula misumo ya macwe, ba pumaka misumo ya likota fo ne ba pailela Ashitaroti mulimu wa musali, mi ba sinya tutala ni libaka za lisebelezo za bahedeni. Ba eza nto ye swana mwa linaha kaufela za Juda, Benjamine, Eferaimi ni Manase, mi cwale kamukan'a bona ba kutela kwa hae.
2CH.31.2	Mulena Ezekiasi a tiisa sinca zamaiso ya baprisita ni Malivi, ka ku ya ka misebezi ya bona. Misebezi yeo n'e li ya ku fitisa litabelo za ku cisa, ni litabelo za ku tiisa bulikani, ku tusa kwa zamaiso ya lisebelezo mwa Tempele, ku lumbeka hamohocwalo ni ku itumela ku Muñ'a Bupilo mwa libaka kaufela za Tempele. 
2CH.31.3	 Mwa mitapi ya hae ya likomu ni ya lingu, Ezekiasi a keta mwateñi za litabelo za ku cisa ka zazi ni zazi kakusasana ni manzibwana ni za litabelo za la Pumulo, za Mukiti wa Moonda ni mikiti ye miñwi cwalo ye n'e tomilwe ka ku latelela Mulao wa Muñ'a Bupilo.
2CH.31.4	 Fahalimw'a zeo, mulena a bulelela batu ba Jerusalema kuli ba tise limpo za ku tusa baprisita ni Malivi kuli ba kone ku fumana nako ya ku peta liswanelo za bona kaufela ka ku ya ka Mulao wa Muñ'a Bupilo. 
2CH.31.5	Kapili-pili taelo yeo i sin'o fiwa, batu ba Isilaele ba tisa limpo za bona ze nde hahulu za mabele, waine, mafula a olive, linosi ni ze ñwi cwalo ze fumanwa mwa masimu. Ba tisa ni za bulishumi bwa linto ze ne ba na ni zona kaufela. 
2CH.31.6	Batu kamukana ba ba ne ba pila mwa minzi ya Juda ba tisa za bulishumi bwa likomu ni lingu za bona, mi hape ba tisa cwalo ni limpo za bona ze ne ba ketezi Muñ'a Bupilo, Mulimu wa bona. 
2CH.31.7	Limpo za kala ku fita mwa kweli ya bulalu, mi za zwelapili ku bundatama cwalo mwa likweli ze ne, ze ne tatamana. 
2CH.31.8	Mulena Ezekiasi ni manduna ba hae ha ba bona buñata bwa limpo ze n'e filwe, ba lumbeka Muñ'a Bupilo ni sicaba sa hae sa Isilaele. 
2CH.31.9	Mulena a buza baprisita ni Malivi ka za limpo zeo. 
2CH.31.10	Azaria muprisita yo muhulu, muikuly'a Zadoki, a bulelela mulena, a li, “Haisali batu ba kala ku tisa limpo za bona kwa Tempele, lico li bile ze ñata, mane ku siyezi ze ñata hape. Lu fumani lika zeo kamukana kabakala kuli Muñ'a Bupilo u tohonolofalize batu ba hae.”
2CH.31.11	Ka taelo ya mulena, ba lukisa mandu mwa lapa la Tempele. 
2CH.31.12	Ba beya mwateñi limpo, ni za bulishumi kaufela, kuli li bulukehe hande. Ba keta Mulivi ya n'a bizwa Konania ku babalela limpo zeo, mi hape ba keta Shimei mwanahabo ku mu bakwela. 
2CH.31.13	Ba keta Malivi ba lishumi kuli ba sebeze mwatas'a bona, ili bo Jehiele, Azaria, Nahati, Azaele, Jerimoti, Jozabadi, Eliele, Isimakia, Mahati ni Benaya. Zeo kaufela ne li ezahalile ka maata a Mulena Ezekiasi ni Azaria muprisita yo muhulu. 
2CH.31.14	Kore mwan'a Imina, Mulivi ye n'e li mulibeleli yo muhulu wa Munyako wa Tempele wa kwa Upa, a ba muamuheli ni muabi wa limpo ze n'e fiwa Muñ'a Bupilo. 
2CH.31.15	Mwa minzi ye miñwi mo ne ku na ni baprisita, a tuswa hande ki Malivi ba bañwi ili bo Edeni, Minjamine, Jeshua, Shemaya, Amaria ni Shekania. Bao ba abela Malivi bahabo bona lico ka ku likana ni ka ku ya ka misebezi ya bona. 
2CH.31.16	Ha ba si ka ya ka mishiku ya bona. Banna kaufela ba lilimo ze mashumi a malalu ni ku fita, ba ba ne ba sebeza ka zazi ni zazi mwa Tempele, ba fiwa lico ka ku ya ka litulo za bona. 
2CH.31.17	Baprisita ba fiwa misebezi ka ku ya ka mishiku ya bona, mi Malivi ba lilimo ze mashumi a mabeli kamba ku fita, ba fiwa misebezi ka litopa. 
2CH.31.18	Kamukan'a bona ba ñolwa hamoho ni basali, bana ni ba ba añulwa cwalo, kakuli bona ne ba swanezi ku itukiseza ku peta misebezi ya bona ya mwa Tempele ka nako kaufela. 
2CH.31.19	Mwahal'a baprisita ba ba ne ba pila mwa minzi ye n'e filwe baikulu ba Aruni, kamba mwa naha ya minzi yeo, ne ku na ni batu ba ba ne ba filwe musebezi wa ku abela banna kaufela lico mwa mabasi a baprisita, ni kwa batu kamukana ba ba ne ba ñolezwi mwa libuka za mishiku ya Malivi.
2CH.31.20	Mwa naha ya Juda kaufela, Mulena Ezekiasi a eza ze nde ze n'e tabisa Muñ'a Bupilo, Mulimu wa hae. 
2CH.31.21	Z'a n'a eza kaufela ne li konda, i ka ba z'a n'a ezeza Tempele kamba ze n'e amana ni Mulao, kakuli n'a li eza ka ku sepahala ni ku isa pilu ya hae kaufela ku Mulimu wa hae.
2CH.32.1	Mwamulaho a likezo zeo z'a n'a ezize Ezekiasi ka ku sepahala ku Muñ'a Bupilo, Senakeribi, mulena yo muhulu wa Asiria, a lwanisa Juda, a beya minzi ye tiisizwe mwahali, mi a laela mpi ya hae ku punya mamota. 
2CH.32.2	Ezekiasi a lemuha kuli Senakeribi n'a lelile ku lwanisa ni ona Jerusalema. 
2CH.32.3	Yena ni manduna ba hae ba hupula ku tibela mezi a kwand'a munzi. 
2CH.32.4	Cwale kuli Maasiria ha ba ta fita kwa Jerusalema, ba si ke ba fumana mezi, manduna ba isa batu ba bañata hahulu kwande mwa naheñi, mi ba selela mawelu-welu ni ku tiba kanukana ka ne ka bubela mwa musindi o fakaufi, mane kwa tokwa nihaili mezinyana a zwa mwateñi. 
2CH.32.5	Mulena a tiisa hahulu lukwakwa lwa munzi. A lukisa limota ko ne li sinyehile, a toma ku lona litawa, mi a yaha ni limota la kwande. Hape a lukisa masabelo a mañwi a n'a yahilwe mwa kalulo ya kale ya munzi, kwa neku la upa wa Jerusalema, mi a tula malumo ni ku eza litebe ze ñata hahulu. 
2CH.32.6	Mulena a beya banna ba munzi kaufela mwa maata a bazamaisi ba mpi, mi a ba kopanyeza mwa patelo ya kwa munyako wa munzi. A li ku bona, 
2CH.32.7	“Mu we lipilu, mi mu tiye. Mu si ke mwa saba mulena yo muhulu wa Maasiria kamba mpi ya hae. Luna lu na ni maata a matuna ku mu fita. 
2CH.32.8	Yena u sepile maata a hae, kono luna lu na ni Muñ'a Bupilo, Mulimu wa luna, ya lu tusa ni ku lu lwanela.” Batu ba tiiswa ni ku ndumebiswa ki manzwi a, a mulen'a bona.
2CH.32.9	Mwamulahonyana, Senakeribi ni mpi ya hae ha ne ba sa li kwa Lakishi, a lumela manzwi a ku Ezekiasi ni batu ba Juda ba ba ne ba inzi ni yena mwa Jerusalema, a li, 
2CH.32.10	“Na Senakeribi, mulena yo muhulu wa Asiria, na mi buza, mina batu, se si mi fa sepo ya ku ina mwa Jerusalema, mu nze mu kwalezwi ki lila, ki sika mañi? 
2CH.32.11	Ki Ezekiasi ya mi bulelela kuli Muñ'a Bupilo, Mulimu wa mina, u ta mi pulusa kwa maata a luna. Ezekiasi wa mi puma, mi u ta mi tuhela mu ipulaelwe ki linyolwa ni tala. 
2CH.32.12	Ha ni li ki yena ya n'a sinyize libaka za ku lapelela ni ku lutulula tutala twa Muñ'a Bupilo, mi cwale a bulela batu ba Juda ni Jerusalema ku lapela ni ku ciseza insense fa katala ka li kañwi feela. 
2CH.32.13	Kikuli ha mu zibi se ba ezize bo kuku ni se ni ezize ni na kwa macaba a mañwi? Kana milimu ya macaba ao i kile ya pulusa batu ba yona ku mulena yo muhulu wa Asiria, naa? 
2CH.32.14	Ki lili o muñwi wa yona milimu ya macaba ao kaufela u kile wa pulusa naha ya ona ku luna? Cwale ki sika mañi se si mi hupulisa kuli mulimu wa mina wa kona ku mi tusa? 
2CH.32.15	Cwale mu si ke mwa lumelela Ezekiasi ku mi puma cwalo kamba ku mi kelusa. Mu si ke mwa lumela za hae. Ha ku na mulimu wa sicaba sifi kamba sifi ya kile a kona ku pilisa batu ba hae ku mulena yo muhulu wa Asiria. Cwale, kaniti mulimu wa mina yo, h'a koni ku mi lamulela!”
2CH.32.16	Manduna ba Maasiria mane ba ekeza ku bulela manzwi a maswe ni ku fita, a ku shendaula Mulena Mulimu ni yena Ezekiasi mutang'a hae. 
2CH.32.17	Mulena yo muhulu yo, a ñola liñolo la ku nyaziseza Muñ'a Bupilo, Mulimu wa Isilaele. Liñolo leo ne li li, “Sina milimu ya macaba ha i si ka kona ku pilisa batu ba yona kwa maata a ka, kihona mw'a ta palelelwa ni yena mulimu wa Ezekiasi ku pilisa batu ba hae ku na.” 
2CH.32.18	Ba huweleza manzwi ao ka Siheberu, ili kuli ba nyefise ni ku sabisa batu ba Jerusalema ba ba ne ba li fa limota la munzi. Ne ba eza cwalo ka mulelo wa kuli ba te ba hape munzi ka bunolo. 
2CH.32.19	Ba bulela ka Mulimu wa Jerusalema sina mo ne ba bulelezi ka milimu ya macaba a mañwi, ili ya maswaniso feela a ezizwe ka mazoho a batu.
2CH.32.20	Cwale Mulena Ezekiasi ni mupolofita Isaya, mwan'a Amozi, ba itilelela ku Mulimu ku kupa tuso. 
2CH.32.21	Muñ'a Bupilo a lumela lingeloi, mi la t'o bulaya masole ba lindume ni manduna ba mpi ya Maasiria. Cwale mulena yo muhulu a kutela kwa Asiria a swabile hahulu. Mane, ka zazi le liñwi ha n'a li mwa tempele ya mulimu wa hae, bana ba hae ba bañwi ba mu bulaya ka lisabule za bona.
2CH.32.22	Ka ku eza cwalo Muñ'a Bupilo a pulusa Mulena Ezekiasi ni batu ba Jerusalema kwa maata a Senakeribi, mulena yo muhulu wa Asiria, ni kwa lila za bona ze ñwi. A fa batu kozo kwa maneku kaufela. 
2CH.32.23	Batu ba bañata ba taha kwa Jerusalema ba nze ba tisa limpo ku Muñ'a Bupilo, ni ku Ezekiasi, mi ku zwa hona foo batu kamukana ba kuteka hahulu Ezekiasi.
2CH.32.24	Ka yona nako yeo Ezekiasi a kula, mi a bata ku shwa. A lapela, mi Muñ'a Bupilo a mu fa sisupo sa kuli u ta fola. 
2CH.32.25	Kono Ezekiasi a ikuhumusa hahulu, mane a palelwa ku bonisa buitumelo ka z'a n'a mu ezelize Muñ'a Bupilo. Batu ba Juda ni Jerusalema ba nyanda kabakala buikuhumuso bo. 
2CH.32.26	Nihakulicwalo kwa mafelelezo Ezekiasi ni batu ba Jerusalema ba ikokobeza, mi cwale Muñ'a Bupilo a tokwa ku utwisa batu butuku haisi Ezekiasi ha s'a shwile.
2CH.32.27	Ezekiasi a fuma hahulu, mi a kutekwa ki batu kaufela. N'a yahile mandu mwa ku bulukela gauda ya hae, silivela, macwe a butokwa, lukumba, litebe ni lika ze ñwi ze nde. 
2CH.32.28	Fahalimw'a zeo, n'a na ni matuli ni mandu a n'a yahezi lico za hae za bubeke, waine, mafula a olive. N'a yahile cwalo ni milaka ya likomu ni ya lingu za hae. 
2CH.32.29	Hape Mulimu a mu fa lingu ni likomu ze ñata hahulu, ni bufumu cwalo, mane a toma minzi ye miñata. 
2CH.32.30	Ki yena Mulena Ezekiasi ya kile a kwala simbule sa Gihoni ni ku yepa liabwa kuli mezi a fite kwatas'a mamota a Jerusalema. Z'a n'a eza Ezekiasi kaufela za konda. 
2CH.32.31	Nihaili fo ne ba tahezi lindumeleti za kwa Babilona ku t'o iponela ze komokisa ze ne kile za ezahala mwa naha, Mulimu a mu tuhela ili ku mu lika kuli a bone se si mwa pilu ya hae.
2CH.32.32	Linto ze ñwi kaufela z'a n'a ezize Mulena Ezekiasi, ni ku ipeya kwa hae ku Muñ'a Bupilo, li ñozwi mwa buka ya Pono ya mupolofita Isaya, mwan'a Amozi, ni ya Litaba za Malena ba Juda ni Isilaele. 
2CH.32.33	Ezekiasi a shwa, mi a bulukwa mwa Jerusalema mwa sibaka se si kutekeha se si kwahalimu a mabita a bulena. Batu kamukana ba Juda ni ba Jerusalema ba silisa hahulu ka nako ya lifu la hae. A yolwa fa bulena ki mwan'a hae Manase.
2CH.33.1	Manase a ba mulena wa Juda a nz'a na ni lilimo ze lishumi ka ze peli, mi a busa mwa Jerusalema lilimo ze mashumi a ketalizoho ka ze ketalizoho. 
2CH.33.2	 A foseza Muñ'a Bupilo ka ku latelela mikwa ye maswe hahulu ya macaba a n'a lelekilwe ki Muñ'a Bupilo, sicaba sa hae ha si kena mwa naha. 
2CH.33.3	Manase a yaha sinca libaka za lisebelezo za bahedeni ze n'e lutuluzwi ki ndat'ahe Ezekiasi. A yaha tutala twa lisebelezo za Baale. A eza siswaniso sa Ashitaroti, mulimu wa musali, mi a lapela linaleli. 
2CH.33.4	 A yaha tutala twa sihedeni mwa Tempele, ili sibaka s'a n'a iketezi Muñ'a Bupilo kuli ki mona mw'a ka na a lapelelwa kuya kuile. 
2CH.33.5	Mwa malapa a mabeli a Tempele a yaha tutala twa ku lapelela linaleli. 
2CH.33.6	A cisa bana ba hae ku eza litabelo mwa Musindi wa Hinomu. A itusisa bulauli ni mabibo, mi a buza linuhi ni ba ba bulela ni ba ba shwile. A foseza hahulu Muñ'a Bupilo, mane a shangumuna buhali bwa hae. 
2CH.33.7	 A beya siswaniso mwa Tempele, ili sona sibaka seo Mulimu n'a bulelezi Davida ni mwan'a hae Salumoni, h'a li, “Hona mo mwa Jerusalema, ku yona Tempele ye, ki sona sibaka se ni ketile mwa naha kamukana ya masika a lishumi ka a mabeli a Isilaele, kuli i be mona mo ni ka na ni lapelelwanga. 
2CH.33.8	Haiba batu ba Isilaele ba utwa litaelo za ka kaufela ni ku buluka Mulao kamukana w'a n'a file mutang'a ka Mushe, fohe ha ni na ku lumela kuli ba lelekwe mwa naha ye ni file bo kukw'a bona.” 
2CH.33.9	Manase a ezisa batu ba Juda libi ze tuna hahulu ku fita ze n'e ezizwe ki macaba a n'a lelekilwe ki Muñ'a Bupilo, sicaba sa hae ha si kena mwa naha.
2CH.33.10	Muñ'a Bupilo niha n'a elelize Manase ni batu ba hae ka mikwa ya bona, bona ba hana ku mu utwa. 
2CH.33.11	Kabakaleo Muñ'a Bupilo a lumelela bazamaisi ba mpi ya Maasiria kuli ba lwanise Juda. Ba swala Manase sina tapi ye kwa kashuto, ba mu beya mwa mawenge, mi ba mu isa kwa Babilona. 
2CH.33.12	Mwa manyando a hae ao, a inyaza, a kutela ku Muñ'a Bupilo, Mulimu wa hae, mi a kupa kuli a mu tuse. 
2CH.33.13	Mulimu a amuhela tapelo ya Manase, mi a mu alaba ka ku mu lukulula ni ku mu kutiseza kwa Jerusalema ku y'o busa hape. Cwale Manase a lumela kuli kaniti Muñ'a Bupilo ki Mulimu luli.
2CH.33.14	Mwamulaho a zeo, Manase a ekeza kwa butelele bwa ku ya mwahalimu bwa limota le ne li li kwande kwa neku la upa wa Munzi wa Davida, ku kalela kwa neku la musindi, fakaufi ni Simbule sa Gihoni, ku liba kwa mutulo kwa Munyako wa Litapi ni sibaka sa munzi o n'o bizwa Ofele. Hape a beya muzamaisi wa likuta la masole ku o muñwi ni o muñwi wa minzi ye tiisizwe ya mwa Juda. 
2CH.33.15	A zwisa milimu ya balicaba mwa Tempele. A zwisa cwalo ni sona siswaniso s'a n'a beile mwateñi ni tutala twa bahedeni to tu ne tu li fa lilundu fo n'e inzi Tempele hamoho ni twa mwa libaka ze ñwi za mwa Jerusalema. Linto ze kamukana a li zwisa mwa munzi, mi a y'o li latela kwahule. 
2CH.33.16	Hape a lukisa sinca katala fo ne ku ezezwanga lisebelezo za Muñ'a Bupilo, mi a ezeza fateñi litabelo za ku tiisa bulikani ni za buitumelo cwalo. A laela batu kamukana ba Juda ku lapela Muñ'a Bupilo, Mulimu wa Isilaele. 
2CH.33.17	Batu niha ne ba sa zwelapili ku ezeza litabelo mwa libaka ze ñwi za ku lapelela, ona litabelo zeo ne ba li ezeza feela yena Muñ'a Bupilo.
2CH.33.18	Linto ze ñwi kaufela z'a n'a ezize Manase, tapelo y'a n'a lapezi ku Mulimu wa hae, ni ze ne ba mu bulelezi bapolofita ka libizo la Muñ'a Bupilo, Mulimu wa Isilaele, kamukan'a zona li ñozwi mwa buka ya Litaba za Malena ba Isilaele. 
2CH.33.19	Tapelo ya Manase ni mw'a n'a alabezwi ki Mulimu, milatu ni libi z'a n'a ezize pili h'a si ka baka kale, libaka za lisebelezo za bahedeni ni maswaniso a Ashitaroti mulimu wa musali z'a n'a ezize, hamoho ni milimu ya maswaniso y'a n'a lapelanga, kaufel'a zona zeo li ñozwi mwa buka ya Litaba za Bapolofita. 
2CH.33.20	Manase a shwa, mi a bulukwa kwa ndu ya bulena. A yolwa ki mwan'a hae Amoni.
2CH.33.21	Amoni n'a na ni lilimo ze mashumi a mabeli ka ze peli h'a kala ku ba mulena wa Juda, mi a busa mwa Jerusalema lilimo ze peli feela. 
2CH.33.22	Ka ku swana ni ndat'ahe, yena Amoni a foseza Muñ'a Bupilo, mi a lapela maswaniso a n'a kile a lapela ndat'ahe. 
2CH.33.23	Kono yena hape, ka ku sa swana ni ndat'ahe, a tokwa ku inyaza ni ku sikuluhela ku Muñ'a Bupilo. N'a li ya maswe hahulu mane ku fita mw'a n'a inezi ndat'ahe.
2CH.33.24	Manduna ba hae ba mu lela, mi ba mu bulaela mwa ndu ya bulena. 
2CH.33.25	Kono batu ba Juda ba bulaya ba ba ne ba mu bulaile, mi ba beya mwan'a hae Josiasi fa bulena.
2CH.34.1	 Josiasi a ba mulena wa Juda a nz'a na ni lilimo ze supile ka si li siñwi, mi a busa mwa Jerusalema lilimo ze mashumi a malalu ka si li siñwi. 
2CH.34.2	A eza ze n'e tabisa Muñ'a Bupilo. A latelela mutala wa kukw'a hae Davida, a nz'a mamela ka tokomelo milao ya Mulimu kamukana.
2CH.34.3	Mwa silimo sa busupa ka si li siñwi sa puso ya Josiasi, ha n'a sa li yo munca hahulu, a kala ku lapela Mulimu wa kukw'a hae, yena Mulena Davida. Mwamulaho a lilimo ze ne, a kala ku tataula libaka za lisebelezo za bahedeni, maswaniso a likota ze betilwe za Ashitaroti, mulimu wa musali, ni maswaniso a mañwi kaufela. 
2CH.34.4	 Ka zamaiso ya hae batu ba tubaka tutala fo ne ku lapelelwanga Baale. Ba lutulula tutala twa insense to tu ne tu li fakaufi ni twa Baale, mi ba pyataka maswaniso a Ashitaroti ni maswaniso a mañwi kaufela. Cwale ba hasa maluli a maswaniso ao fa mabita a ba ba ne ba a ezezanga litabelo. 
2CH.34.5	 A ciseza masapo a baprisita ba bahedeni fa tutala fo ne ba sebelezanga, mi ka ku eza cwalo, a kenisa hape Juda ni Jerusalema. 
2CH.34.6	A eza nto ye swana mwa minzi ni mwa libaka ze n'e shandaukile za Manase, Eferaimi ni Simioni, mane ku y'o fita kwa Nafetali ili kwa mutulo. 
2CH.34.7	Mwa naha kaufela ya Isilaele a pyataka tutala hamohocwalo ni misumo fo ne ba pailelanga, a sila maswaniso a milimu ku a eza bupi, mi a pyataka tutala twa insense kaufela. Mi cwale a kuta kwa Jerusalema.
2CH.34.8	Mwa silimo sa bulishumi ka ze supile ni si li siñwi sa puso ya Mulena Josiasi, ha n'a s'a kenisize naha ni Tempele kwa bulapeli bwa sihedeni, a luma Shafani mwan'a Azalia, Maaseya mubusisi yo muhulu wa Jerusalema, ni Joa mwan'a Joakazi nduna yo muhulu, kuli ba lukise sinca Tempele ya Mulena Mulimu. 
2CH.34.9	Balibeleli ba Malivi ba ya ku Hilikia, muprisita yo muhulu, ku isa mali a n'a fumanwi mwa Tempele, ili a n'e kolekilwe ki batu ba Eferaimi, Manase ni ba naha ya mutulo kamukana, hamohocwalo ni a n'a zwa kwa batu ba Juda, Benjamine ni ba Jerusalema. 
2CH.34.10	Cwale ba fitisa mali ao ku ba ba ne ba zamaisa musebezi wa ku lukisa Tempele, mi bona ba itusisa ona kwa ku lifa. 
2CH.34.11	Ba lifa babeti ni bayahi, ni ku leka macwe ni likota ze n'e itusiswa kwa ku lukisa miyaho ye ne ituhelezwi ki malena ba Juda i nze i isinyehela. 
2CH.34.12	Batu ba ba ne ba eza musebezi wo ne ba sepahala hahulu. Ne ba zamaiswa ki bo Jahati ni Obadia, Malivi ba mushiku wa Merari, ni bo Zakaria ni Meshulami, Malivi ba mushiku wa Kohati. Malivi kaufela n'e li likwala kwa lipina. 
2CH.34.13	Malivi ba bañwi ne ba sweli musebezi wa ku tuta libyana ni ku zamaisa babeleki ba misebezi ya mifuta-futa, mi ba bañwi n'e li bañoli kamba balibeleli.
2CH.34.14	Mali ha n'a nz'a zwiswa mwa ndu ya pulukelo, Hilikia a fumana buka ya Mulao wa Muñ'a Bupilo, ili ona Mulao w'a n'a filwe Mushe ki Mulimu. 
2CH.34.15	A bulelela Shafani, a li, “Ni fumani buka ya Mulao hona mwa Tempele mo.” Hilikia a fa Shafani buka yeo. 
2CH.34.16	Yena a i isa ku mulena mi a y'o bihela mulena, a li, “Lu ezize linto kaufela z'o n'o laezi. 
2CH.34.17	Lu ngile mali a n'a bulukilwe mwa Tempele, mi lu a file babeleki ni bazamaisi ba bona.” 
2CH.34.18	Cwale a ekeza, a li, “Ki ye buka y'a ni file Hilikia,” ibe a i balela mulena ka ku tumusa linzwi.
2CH.34.19	Mulena ha s'a utwile ze mwa buka ha li balwa, a hahula liapalo ka ku felelwa ki maata. 
2CH.34.20	A lumela bo Hilikia, Shafani, ni mwan'a hae Akikami. A biza cwalo Abadoni mwan'a Mika ni Asaya sikombwa sa mulena, mi a ba laela, a li, 
2CH.34.21	“Mu ye, mu y'o ni buzeza ku Muñ'a Bupilo, na, ni batu ba ba sa li teñi mwa Isilaele ni Juda. Mu batisise ka za lituto ze mwa buka ye. Muñ'a Bupilo u lu nyemezi, kakuli bo kukw'a luna ha ba si ka mamela linzwi la hae, mi ha ba si ka eza se si laelwa ki buka ye.”
2CH.34.22	Ka taelo ya mulena, Hilikia ni ba bañwi ba y'o buza musali ya n'a bizwa Hulida, mupolofita ya n'a pila mwa kalulo ye nca ya Jerusalema. Munn'a hae Shalume, mwan'a Tokehati, ili muikuly'a Hasira, n'e li yena ya n'a mamela liapalo za mwa Tempele. Ba taluseza mupolofita yo, Hulida, ze n'e ezahalile kaufela. 
2CH.34.23	Mi yena a ba bulelela kuli ba kutele ku mulena ba y'o mu taluseza. 
2CH.34.24	Ba mu bulelela kuli manzwi ao a zwa ku Muñ'a Bupilo kuli, “Ni ta utwisa Jerusalema ni batu ba ona kaufela butuku, ka likuto ze ñozwi mwa buka ye ne balelwa mulena. 
2CH.34.25	Ba ni hanile, ba ezelize milimu i sili litabelo, mi kamukwaocwalo ba ni nyemisize hahulu ka ze ba ezize kaufela. Ni nyemezi Jerusalema, mi buhali bwa ka ha bu na ku kuyuka. 
2CH.34.26	Haili ka yena mulena ka sibili, se ni mu bulelela na, Muñ'a Bupilo, Mulimu wa Isilaele, ki se, ni li, ‘U utwile ze ñozwi mwa buka. 
2CH.34.27	U bakile ni ku ikokobeza fapil'a ka, mane wa pazula liapalo za hao ni ku cipita ha u utwa mo ne ni fumbelela ku utwisa Jerusalema ni batu ba ona butuku. Ni utwile tapelo ya hao. 
2CH.34.28	Cwale ha u na ku bona manyando a ni ka tiseza Jerusalema u sa pila. U ta shwa ka kozo!’ ”
2CH.34.28	Batu bao ba kutela ku Mulena Josiasi ku isa manzwi ao.
2CH.34.29	Mulena Josiasi a biza baeteleli kaufela ba Juda ni Jerusalema. 
2CH.34.30	Ba ya hamoho kwa Tempele, ba nze ba sindeketilwe ki baprisita ni Malivi hamohocwalo ni batu kamukana ba Jerusalema, bafumi ni babotana. Fapil'a bona kaufela mulena a bala, ka ku tiisa, buka ya bulikani ye n'e fumanwi mwa Tempele. 
2CH.34.31	A yema kwatuko a musumo wa bulena, mi a itama fapil'a Muñ'a Bupilo kuli u ta buluka milao ni litaelo za hae ka pilu ni ka moya wa hae kaufela, ni ku eza ze laelwa kaufela, sina mo ne ku ñolezwi mwa buka. 
2CH.34.32	A eleza batu ba Benjamine ni batu kamukana ba ba ne ba li mwa Jerusalema ku sepisa kuli ba ta buluka bulikani. Mi cwale batu ba Jerusalema ba peta liswanelo za bulikani bo ne ba isweli ni Mulimu wa bo kukw'a bona. 
2CH.34.33	Mulena Josiasi a tubaka maswaniso a nyenyisa kaufela a n'a li mwa naha ya batu ba Isilaele, mi mwa bupilo bwa hae kaufela a kupa batu kuli ba sebeleze Muñ'a Bupilo, Mulimu wa bo kukw'a bona.
2CH.35.1	Mulena Josiasi a ca Mukiti wa Paseka mwa Jerusalema, ili ku kuteka Muñ'a Bupilo, mi ka lizazi la bulishumi ka a mane la kweli ya pili ba bulaya lifolofolo za mukiti. 
2CH.35.2	A fa baprisita misebezi ye n'e ba swanela mwa Tempele, mi a ba susueza ku i eza hande ni ka swanelo. 
2CH.35.3	Hape a fa Malivi ba ba ne ba ketezwi musebezi wa Muñ'a Bupilo, ili bona baluti ba Isilaele, litaelo ze, a li, “Likwati la Bulikani li inelele cwana mwa Tempele ye li yahezwi ki Mulena Salumoni, mwan'a Davida. Ha mu sa na ku li lwala fa maheta a mina ku li isa kafa ni kafa. Cwale mu si ke mwa ikimeza ka misebezi i sili kono mu sebeleze feela Muñ'a Bupilo, Mulimu wa mina, ni sicaba sa hae. 
2CH.35.4	 Mu ine mwa libaka za mina mwa Tempele, ka mishiku ya mina, ka ku ya ka misebezi ye ne mu abezwi ki Mulena Davida ni Mulena Salumoni mwan'a hae, 
2CH.35.5	Mu ikabele misebezi kuli ba bañwi ku mina ba te ba fumane sibaka sa ku tusa lubasi lo luñwi ni lo luñwi lwa sicaba sa Isilaele. 
2CH.35.6	Ki mina ba ba ta bulaya lingunyana ni lipuli za Paseka. Cwale mu ikenise mi mu lukise litabelo, ili kuli banabahabo mina, Maisilaele, ba te ba latelele litaelo ze ba filwe ki Muñ'a Bupilo ka Mushe.”
2CH.35.7	Mulena Josiasi a zwiseza batu lingu, lingunyana ni lipuli ze likiti ze mashumi a malalu ni lipoho ze likiti ze talu za Mukiti wa Paseka, mi zeo kamukana ne li zwa mwa liluwo la hae. 
2CH.35.8	Manduna ba hae ni bona ba zwiseza batu, hamohocwalo ni baprisita ni Malivi, limpo za ku itusisa. Hape, manduna ba ba ne ba tokomela za Tempele, ili bo Hilikia, Zakaria ni Jehiele, ba fa baprisita lingunyana ni lipuli ze likiti ze peli ka mianda ye silezi, ni lipoho ze mianda ye milalu za ku ezisa litabelo ka nako ya mukiti. 
2CH.35.9	Baeteleli ba Malivi bo Konania, Shemaya ni mwanahabo, yena Netanele, hamoho ni Hashabia, Jeiele ni Jozabadi, ba tisa lingunyana ni lipuli ze likiti ze ketalizoho. Hape ba tisa ni lipoho ze mianda i ketalizoho kuli Malivi ba eze ka zona litabelo za Paseka.
2CH.35.10	Lika kamukana za Mukiti wa Paseka ha li se li lukisizwe, baprisita ni Malivi ba ya mwa libaka za bona sina mo ne ba laelezwi ki mulena. 
2CH.35.11	Lingunyana ni lipuli ha li se li bulailwe, za buiwa ki Malivi. Baprisita, bona, ba fafaza mali fa katala. 
2CH.35.12	Cwale lifolofolo za litabelo za ku cisa ba li abela batu ka litopa za mabasi a bona, kuli ba kone ku li fitisa ku Muñ'a Bupilo ka ku latelela litaelo ze mwa Mulao wa Mushe. 
2CH.35.13	 Malivi ba besa litabelo za Paseka fa mulilo, ka ku latelela milao. Nama ye ñwi ye ketilwe, ili ye kenile, ba i apeha mwa lipiza, ni lipani, mi kapili-pili ba abela batu nama yeo. 
2CH.35.14	Zeo ha li se li ezizwe, Malivi ba ikapehela nama ya bona ni ya baprisita ba lusika lwa Aruni kakuli baprisita bao, ne ba patehile hahulu ku fitela busihu, ba nze ba cisa lifolofolo ze n'e ciswa mutumbi hamohocwalo ni lisuzo la litabelo. 
2CH.35.15	 Balizi ba mushiku wa Asafi ne ba li mwa libaka ze ne ba filwe ka taelo ya Mulena Davida. Ba mishiku ya Asafi, Hemani ni Jedutuni, mupolofita wa mulena, ni balibeleli ba minyako ya Tempele ha ba si ka tokwa ku siya musebezi wa bona kakuli Malivi ba bañwi ne ba ba lukiselize Paseka kaufel'a bona. 
2CH.35.16	Cwale mw'a n'a laelezi Mulena Josiasi, lika kaufela za sebelezo ya Muñ'a Bupilo za ezahala ka lona lizazi leo, ili ku zamaisa hande Mukiti wa Paseka, ni ku eza litabelo za ku cisa fa katala. 
2CH.35.17	 Batu ba Isilaele ba ba ne ba li teñi kamukana ba ca Mukiti wa Paseka, mi wo wa latelelwa ki wa Linkwa ze si na Mumela, ka mazazi a supile. 
2CH.35.18	Haisali ku zwa kwa linako za mupolofita Samuele, ne ku si ka ba ni Mukiti wa Paseka o cwalo. Ha ku si ka ba ni mulena yo muñwi ya kile a eza Paseka ye swana ni yona ye, ye ezizwe ki Mulena Josiasi, baprisita, ni Malivi, hamohocwalo ni batu ba Juda, ba Isilaele ni ba Jerusalema. 
2CH.35.19	N'e li mwa silimo sa bulishumi ka ze supile ni si li siñwi sa puso ya Josiasi.
2CH.35.20	Mulena Josiasi ha s'a felize ku lukisa lika kaufela mwa Tempele, Neko, mulena wa Egepita, a isa mpi kwa Karakemishi kwa Nuka ya Yuferati. Josiasi a lika ku mu hanisa. 
2CH.35.21	Nihakulicwalo Neko a mu lumela manzwi a, a li, “Ndwa ye, ye ni lwana, ha i ku ami, wena mulena wa Juda. Ha ni si ka tela ku t'o ku lwanisa, kono ni til'o lwanisa mubuso u sili, mi Mulimu u ni bulelezi kuli ni akufe. Ni yemelwa ki Mulimu, cwale wena u si ke wa ñañisana ni yena. Hakusicwalo u ta ku bulaya.” 
2CH.35.22	Kono Josiasi a tundamena ku y'o lwana. Cwale a ipilula ka butali, mi a ya kwa ndwa. A hana ku utwa s'a n'a mu bulelela Mulimu ka Mulena Neko, mi ndwa ya t'o kopanela mwa Libala la Megido.
2CH.35.23	Cwale ndwa ha i nze i lwana cwalo, Mulena Josiasi a tabwa ki masho a Maegepita, mi a laela batanga ba hae, a li, “A mu ni zwise mwa ndwa, ni holofezi maswe.” 
2CH.35.24	Ba mu nanula mwa koloi ya hae, ba mu longa ku ye ñwi, mi ba mu isa kwa Jerusalema. A y'o shwela kwateñi, mi a bulukwa mwa mabita a bulena. Batu kamukana ba Juda ni Jerusalema ba silisa hahulu kabakala lifu la hae.
2CH.35.25	Mupolofita Jeremia a ñola manzwi a pina ya sililo sa Mulena Josiasi, mi baopeli ba banna ni ba basali ba sa itusisa yona pina ye ha ba mu lilela. Nto ye, se i fetuhile inge mukwa mwa Isilaele, mi yona pina yeo i fumanwa mwa lipina za malilo.
2CH.35.26	Ku ipeya kwa Josiasi ku Muñ'a Bupilo, ni ku mamela Mulao wa hae, ni likezo ze hae ze ñwi li ñozwi. 
2CH.35.27	Litaba za bupilo bwa hae ku zwa kwa makalelo ku isa kwa mafelelezo, ni z'a n'a ezize kaufela, kamukan'a zona li ñozwi mwa buka ya Litaba za Malena ba Isilaele ni Juda.
2CH.36.1	Batu ba Juda ba keta Joakazi mwan'a Josiasi, mi ba mu yolisa fa bulena mwa Jerusalema. 
2CH.36.2	Joakazi a ba mulena wa Juda a nz'a na ni lilimo ze mashumi a mabeli ka ze talu, mi a busa mwa Jerusalema likweli ze talu feela. 
2CH.36.3	A hapiwa ki mulena Neko wa Egepita, mi yena Neko a telisa naha ya Juda mutelo wa silivela ye likana ni likilo ze likiti ze talu ka mianda ye mine, ni gauda ye likana ni likilo ze mashumi a malalu ni ze ne. 
2CH.36.4	 Neko a nga Eliakimi, mwanahabo Joakazi, a mu beya fa bulena bwa Juda. A cinca libizo la hae, a mu shumwenena la Jojakimi. Cwale Joakazi a ngiwa ki Neko, mi a isiwa kwa Egepita.
2CH.36.5	 Jojakimi a ba mulena wa Juda a nz'a na ni lilimo ze mashumi a mabeli ka ze ketalizoho, mi a busa mwa Jerusalema lilimo ze lishumi ka si li siñwi. A foseza Muñ'a Bupilo, Mulimu wa hae. 
2CH.36.6	 Cwale Nebukadenezare, mulena wa Babilona, a lwanisa Juda. A hapa Jojakimi, a mu tama ka mawenge, mi a mu isa kwa Babilona. 
2CH.36.7	Nebukadenezare a nga bufumu bo buñwi bwa mwa Tempele, mi a y'o bu beya mwa ndu ya hae ya bulena, mwa Babilona. 
2CH.36.8	Linto ze ñwi kaufela z'a n'a ezize Jojakimi hamoho ni mikwa ya hae ye nyenyisa ni bumaswe bw'a n'a ezize li ñozwi mwa buka ya Litaba za Malena ba Isilaele ni Juda. Cwale a yolwa ki mwan'a hae Jojakini.
2CH.36.9	Jojakini a ba mulena wa Juda a nz'a na ni lilimo ze lishumi ka ze supile ni si li siñwi, mi a busa mwa Jerusalema likweli ze talu ni mazazi a lishumi. Ni yena a foseza Muñ'a Bupilo. 
2CH.36.10	 Cwale nako ya mbumbi ha i se i fitile, Nebukadenezare a hapa Jojakini, a mu isa kwa Babilona, mi a nga cwalo ni bufumu bwa mwa ndu ya Mulimu. Nebukadenezare kih'a nga Zedekia malum'ahe Jojakini, a mu beya fa bulena bwa Juda ni Jerusalema.
2CH.36.11	 Zedekia a ba mulena wa Juda a nz'a na ni lilimo ze mashumi a mabeli ka si li siñwi, mi a busa mwa Jerusalema ze lishumi ka si li siñwi. 
2CH.36.12	A foseza Muñ'a Bupilo, mi a hana ku elezwa ki mupolofita Jeremia ya n'a bulela ka libizo la Muñ'a Bupilo.
2CH.36.13	 Zedekia a fetuhela Mulena Nebukadenezare ya n'a mu hapelelize kuli a konke ka libizo la Mulimu kuli n'a ta sepahala ku yena. Ka buñañeli a hana ku baka, ni ku kutela ku Muñ'a Bupilo, Mulimu wa Isilaele. 
2CH.36.14	Mi hape baeteleli ba Juda, baprisita, ni batu ba latelela mutala o maswe wa sibi wa macaba a n'a ba beile mwahali ili wa ku lapela maswaniso. Ka ku eza cwalo ba silafaza Tempele ye n'e kenisizwe ki yena Muñ'a Bupilo kasibili. 
2CH.36.15	Muñ'a Bupilo, Mulimu wa bo kukw'a bona, n'a likile ku ba lumela linumwana ku t'o ba fa litemuso kakuli n'a lata ku pilisa batu, ni yona Tempele ya hae cwalo. 
2CH.36.16	Kono bona ba sheununa linumwana za Mulimu, ba hana ku amuhela manzwi a hae, mi ba seha bapolofita ba hae, ku fitela bunyemi bwa Muñ'a Bupilo kwa sicaba sa hae bu ba bo butuna hahulu, mane ba palelwa ku bu pima.
2CH.36.17	 Cwale Muñ'a Bupilo a tisa mulena wa Babilona, ya til'o bulaya micaha ya Juda, mane a ba bulaela ni mwa Tempele. N'a si na makeke ku mañi ni mañi, i ka ba mwanana kamba yo muhulu, munna kamba musali, mukuli kamba ya iketile. Mulimu a ba fa mulena wa Babilona kamukan'a bona. 
2CH.36.18	Mulena wa Babilona a huhula za mwa Tempele kaufela, bufumu bwa mwateñi ni tutu ya mulena ni ya manduna ba hae, mi a tisa lika zeo kamukana kwa Babilona. 
2CH.36.19	 A cisa Tempele, ni munzi hamoho ni mandu a bulena kaufela ni tutu ye mwateñi, mi a wisa limota la munzi. 
2CH.36.20	Mañi ni mañi ya n'a bandukile kwa pulao yeo a iswa kwa Babilona, mi bona ni baikulu ba bona ba y'o sebeleza mulena, ba li batanga ku fitela ku tomwa mubuso wa Peresia. 
2CH.36.21	 Kezo ye, ya taleleza s'a n'a bulezi Muñ'a Bupilo ka mupolofita Jeremia, ha n'a ize, “Naha i ta ba matota feela ka lilimo ze mashumi a supile, ili ku fa naha pumulo ye n'e si ka ba teñi.”
2CH.36.22	Mwa silimo sa pili s'a yolile Mulena yo Muhulu Sirusi wa Peresia, Muñ'a Bupilo a mu susueza ku fa taelo, ni kuli taelo yeo i ñolwe ni ku isiwa kai ni kai mwa mubuso wa hae. Kezo ye, ne i ezahalile ili ku taleleza se ne si bulezwi ki Muñ'a Bupilo ka mupolofita Jeremia, ha n'a ize:
2CH.36.23	 “Ki ye taelo ye zwa ku na, Sirusi, Mulena yo Muhulu wa Peresia. Muñ'a Bupilo, Mulimu wa lihalimu, u ni ezize mubusi wa lifasi kaufela, mi u ni file maata a ku mu yahela Tempele mwa Jerusalema wa mwa Juda. Cwale mina kamukana ba ba li batu ba Mulimu, mu ye kwateñi, mi Muñ'a Bupilo, Mulimu wa mina, a be ni mina.”
EZR.1.1	 Mwa silimo sa pili Sirusi ha n'a li Mulena yo Muhulu wa Peresia, Muñ'a Bupilo a mu fa muhupulo wa kuli a ñole taelo ni ku i hasanyeza kwa batu ba ba mwa mubuso wa hae kaufela. Kwa ezahala cwalo kuli ku petahale se ne si bulezwi ki Muñ'a Bupilo ka mupolofita Jeremia. Sirusi a li,
EZR.1.2	 “Ki ye taelo ya Mulena yo Muhulu Sirusi wa Peresia. Muñ'a Bupilo, Mulimu wa lihalimu, u ni ezize mubusi wa lifasi kamukana, mi u ni file buikalabelo bwa ku mu yahela Tempele mwa Jerusalema, mwa naha ya Juda. 
EZR.1.3	Mulimu a be ni mina, batu kaufela ba ba li ba hae. Mu swanezi ku ya kwa Jerusalema, mwa Juda, ku y'o yaha Tempele ya Muñ'a Bupilo, Mulimu wa Isilaele, ili Mulimu ya lapelwa mwa Jerusalema. 
EZR.1.4	Haiba kwa batu ba hae ba ba hapilwe ku na ni ba ba bata tuso ya ku kuta, ba ba yahile ni bona ba swanezi ku ba tusa. Ba ba fe silivela, ni gauda, libyana ni limunanu ze lwala lika, hamohocwalo ni limpo za ku y'o fitisa kwa Tempele ya Mulimu ye mwa Jerusalema.”
EZR.1.5	Cwale litoho za mishiku ya masika a Juda ni Benjamine, baprisita ni Malivi, ni mutu kaufela ya n'a sisimuzwi cwalo ki Muñ'a Bupilo ba itukiseza ku funduka ni ku y'o yaha sinca Tempele ya Muñ'a Bupilo mwa Jerusalema. 
EZR.1.6	Ba ba ne ba yahile ni bona kaufela ba ba tusa ka ku ba fa lika ze ñata ze cwaleka mikeke ya silivela, gauda, libyana, limunanu za ku lwalisa, ni ze ñwi za butokwa, ni limpo za ku y'o fitisa kwa Tempele.
EZR.1.7	Mulena Sirusi a ba fa mikeke ni likomoki ze ne ngilwe ki Mulena Nebukadenezare mwa Jerusalema, ni ku y'o li beya mwa tempele ya mulimu wa hae. 
EZR.1.8	A li isa ku Mitiredati, nduna ya n'a babalela tutu ya bulena, mi yena a sin'o li bala, a li lumela ku Sheshibazare, mubusisi wa naha ya Juda, 
EZR.1.9	ili, mikeke ya gauda ya limpo ye mashumi a malalu, mikeke ya silivela ya limpo ye sikiti si li siñwi, mikeke ye miñwi ye mashumi a mabeli ka ye supile ni ye mibeli, 
EZR.1.10	mikeke ye minyinyani ya gauda ye mashumi a malalu, mikeke ye minyinyani ya silivela ye mianda ye mine ka ye lishumi, ni liitusiso ze ñwi ze sikiti si liñwi. 
EZR.1.11	Kaufel'a yona mikeke ya gauda ni silivela ni libyana ze ñwi cwalo ne li fita fa likiti ze ketalizoho ka mianda ye mine, ili ze ne ngilwe ki Sheshibazare ni ba bañwi ha ba zwa mwa Babilona ku kutela kwa Jerusalema.
EZR.2.1	Buñata bwa ba ba ne ba hapilwe ba zwa mwa Babilona ku kutela kwa Jerusalema mwa Juda. Yo muñwi ni yo muñwi a kutela mwa munzi wa habo. Mabasi a bona n'a pilile mwa butanga haisali batu ba hapiwa ki Mulena Nebukadenezare. 
EZR.2.2	Baeteleli ba bona n'e li bo Zerubabele, Jeshua, Nehemia, Seraya, Reelaya, Morodekai, Bilishani, Misipara, Bigivai, Rehumi ni Baana.
EZR.2.2	Ki wo mukoloko wa mishiku ya Isilaele, ni palo ya batu kaufela ba mushiku o muñwi ni o muñwi ba ba ne ba kutile ku zwa kwa butanga. 
EZR.2.3	Bana ba Paroshi ne ba eza ba likiti ze peli ka mwanda ni mashumi a supile ka ba ba beli. 
EZR.2.4	Bana ba Shefatia ne ba eza ba mianda ye milalu ka mashumi a supile ni ba ba beli. 
EZR.2.5	Bana ba Araki ne be eza ba mianda ye supile ka mashumi a supile ni ba ketalizoho. 
EZR.2.6	Bana ba Pahati Moabi, ili baikulu ba Jeshua ni Joabi ne ba eza ba likiti ze peli ka mianda ye supile ni u li muñwi ka lishumi ni ba babeli. 
EZR.2.7	Bana ba Elami ne be eza ba sikiti ka mianda ye mibeli ni mashumi a ketalizoho ni ba bane. 
EZR.2.8	Bana ba Zatu ne ba eza ba mianda ye supile ka ye mibeli ni mashumi a mane ka ba ketalizoho. 
EZR.2.9	Bana ba Zakai ne ba eza ba mianda ye supile ka mashumi a silezi. 
EZR.2.10	Bana ba Bani ne ba eza ba mianda ye silezi ka mashumi a mane ni ba babeli. 
EZR.2.11	Bana ba Bebai ne ba eza ba mianda ye silezi ka mashumi a mabeli ni ba balalu. 
EZR.2.12	Bana ba Azigadi ne ba eza ba sikiti ka mianda ye mibeli ni mashumi a mabeli ni ba babeli. 
EZR.2.13	Bana ba Adonikami ne ba eza ba mianda ye silezi ka mashumi a silezi ni ba silezi. 
EZR.2.14	Bana ba Bigivai ne ba eza ba likiti ze peli ka mashumi a ketalizoho ni ba silezi. 
EZR.2.15	Bana ba Adini ne ba eza ba mianda ye mine ka mashumi a ketalizoho ni ba bane. 
EZR.2.16	Bana ba Atere ya bizwa Ezekiasi ne ba eza ba mashumi a supile ka a mabeli ni ba supile ni a li muñwi. 
EZR.2.17	Bana ba Bezai ne ba eza ba mianda ye milalu ka mashumi a mabeli ni ba balalu. 
EZR.2.18	Bana ba Jora ne ba eza ba mwanda ka lishumi ni ba babeli. 
EZR.2.19	Bana ba Hashumi ne ba eza ba mianda ye mibeli ka mashumi a mabeli ni ba balalu. 
EZR.2.20	Bana ba Gibara ne ba eza ba mashumi a supile ka a mabeli ni ba ketalizoho.
EZR.2.21	Banna ba mwa Betelehema ne ba eza ba mwanda ka mashumi a mabeli ni ba balalu. 
EZR.2.22	Banna ba mwa Netofa ne ba eza ba mashumi a ketalizoho ka ba silezi. 
EZR.2.23	Banna ba mwa Anatota ne ba eza ba mwanda ka mashumi a mabeli ni ba supile ka a li muñwi. 
EZR.2.24	Banna ba mwa Azimaveti ne ba eza ba mashumi a mane ka ba babeli. 
EZR.2.25	Banna ba mwa Kiryati-Arimi, Kefira ni Beeroti ne ba eza ba mianda ye supile ka mashumi a mane ni ba balalu. 
EZR.2.26	Banna ba mwa Rama ni Geba ne ba eza ba mianda ye silezi ka mashumi a mabeli ni a li muñwi. 
EZR.2.27	Banna ba mwa Mikimasi ne ba eza ba mwanda ka mashumi a mabeli ni ba babeli. 
EZR.2.28	Banna ba mwa Betele ni Ai ne ba eza ba mianda ye mibeli ka mashumi a mabeli ni ba balalu. 
EZR.2.29	Banna ba mwa Senaa ne ba eza ba likiti ze talu ka mianda ye silezi ni mashumi a malalu. 
EZR.2.30	Banna ba mwa Nebo ne ba eza ba mashumi a ketalizoho ka ba babeli. 
EZR.2.31	Banna ba mwa Magibishi ne ba eza ba mwanda ka mashumi a ketalizoho ni ba silezi. 
EZR.2.32	Banna ba mwa Elami o muñwi ne ba eza ba sikiti ka mianda ye mibeli ni mashumi a ketalizoho ka ba bane. 
EZR.2.33	Banna ba mwa Harimi ne ba eza ba mianda ye milalu ka mashumi a mabeli. 
EZR.2.34	Banna ba mwa Lodi, Hadidi ni Ono ne ba eza ba mianda ye supile ka mashumi a mabeli ni ba ketalizoho. 
EZR.2.35	Banna ba mwa Jeriko ne ba eza ba mianda ye milalu ka mashumi a mane ni ba ketalizoho.
EZR.2.36	Ki wo mukoloko wa baprisita ba ba kutile kwa butanga. Bana ba Jedaya, ili baikulu ba Jehua, ne ba eza ba mianda ye supile ka ye mibeli ni mashumi a supile ka ba balalu. 
EZR.2.37	Bana ba Imeri ne ba eza ba sikiti ka mashumi a ketalizoho ni ba babeli. 
EZR.2.38	Bana ba Pashuri ne ba eza ba sikiti ka mianda ye mibeli ni mashumi a mane ka ba supile. 
EZR.2.39	Bana ba Harimi ne ba eza ba sikiti ka lishumi ni ba supile.
EZR.2.40	Palo ya mishiku ya Malivi ba ba ne ba kutile kwa butanga, ili ba Jeshua ni Kadimiele, baikulu ba Hodavia, ne ba eza ba msahumi a supile ka ba bane.
EZR.2.41	Kwa baopeli ba mwa Tempele, ili baikulu ba Asafi, ne ba eza ba mwanda ka mashumi a mabeli ni ba supile ka a li muñwi.
EZR.2.42	Kwa balibeleli ba minyako, ili baikulu ba Shalume, Atere, Talumoni, Akubu, Hatita ni Shobai, ne ba eza ba mwanda ka mashumi a malalu ni ba supile ka ba babeli.
EZR.2.43	Mabizo a mishiku ya babeleki ba mwa Tempele ba ba ne ba kutile ku zwa kwa butanga, ki a:
EZR.2.43	Ziha, Hasufa, Tabaoti,
EZR.2.44	Kerosi, Siaha, Padoni,
EZR.2.45	Lebana, Hagaba, Akubu,
EZR.2.46	Hagaba, Shamilai, Hanani,
EZR.2.47	Gidele, Gahari, Reaya,
EZR.2.48	Rezimi, Nekoda, Gazani,
EZR.2.49	Uza, Pasea, Besai,
EZR.2.50	Asina, Mehunimi, Nefisimi,
EZR.2.51	Bakibuki, Hakufa, Haruri,
EZR.2.52	Baziliti, Mehida, Harisha,
EZR.2.53	Barikosi, Sisera, Tema,
EZR.2.54	Nezia ni Hatifa.
EZR.2.55	Mishiku ya babeleki ba Salumoni ba ba ne ba kutile ku zwa kwa butanga, ki ye:
EZR.2.55	Sotai, Hasofereti, Peruda,
EZR.2.56	Jaala, Darekoni, Gidele,
EZR.2.57	Shefatia, Hatili,
EZR.2.57	Pokereti-Hazebaimi ni Ami.
EZR.2.58	Palo ya baikulu ba babeleki ba mwa Tempele ni babeleki ba Salumoni ba ba ne ba kutile kwa butanga ko ne ba hapilwe, n'e li ba mianda ye milalu ka mashumi a supile ni a mabeli ka ba babeli.
EZR.2.59	Bao ba tatama ne ba zwile mwa minzi ya Tele-Mela, Tele-Harasha, Kerubu, Adani ni Imeri, kono ne ba palelwa ku tomahanya hande ku bonisa kuli n'e li baikulu ba Maisilaele luli. 
EZR.2.60	Ki baikulu ba mishiku ya bo Delaya, Tobia, ni Nekoda, ili batu ba mianda ye silezi ka mashumi a ketalizoho ni ba babeli.
EZR.2.61	Mishiku yeo ya baprisita ki baikulu ba bo Habaya, Hakoza ni Barizilai. Kukw'a mushiku wa buprisita bwa Barizilai n'a nyezi musali wa mushiku wa Barizilai wa kwa Giliadi, mi a nga libizo la mushiku wa mukwenyan'a hae. 
EZR.2.62	Kabakala kuli ne ba palezwi ku talusa kuli bo kukw'a bona ne li bo mañi, ba tokwa ku amuhelwa sina baprisita. 
EZR.2.63	 Mubusisi wa Majuda a ba bulelela kuli ba si ke ba ca kwa lico ze abezwi Mulimu konji ha ku ta ba ni muprisita ya ziba ku laula ka taula ye kenile ya Urimi ni Tumimi.
EZR.2.64	Palo ya lihapiwa ba ba ne ba kutile n'e li ba likiti ze mashumi a mane ka a mabeli ni mianda ye milalu ka mashumi a silezi. 
EZR.2.65	Batanga ba bona ba banna ni basali, n'e li likiti ze supile ka mianda ye milalu ni mashumi a malalu ka ba supile. Haili baopeli ba banna ni basali n'e li mianda ye mibeli. 
EZR.2.66	Palo ya lipizi n'e li mianda ye supile ka mashumi a malalu ni ze silezi hamoho ni mambema a mianda ye mibeli ka mashumi a mane ni a ketalizoho. 
EZR.2.67	Palo ya likamele n'e li mianda ye mine ka mashumi a malalu ni ze ketalizoho hamoho ni limbongolo ze likiti ze silezi ka mianda ye supile ni mashumi a mabeli.
EZR.2.68	Lihapiwa ha ba t'o fita kwa Tempele ya Muñ'a Bupilo mwa Jerusalema, ba bañwi kwa baeteleli ba mishiku ba fitisa limpo ili bona, za ku tusa kwa ku yaha Tempele mwa sisa sa yona sa kale. 
EZR.2.69	Ba fana mo ne ba konela kamukana kwa musebezi wo, mi ba koleka gauda ye eza likilo ze mianda ye mine ka mashumi a silezi ni ze peli, silivela ye eza likilo ze likiti ze talu ka mianda ye mibeli ni mashumi a supile ka ze silezi, ni liapalo za baprisita ze mwanda.
EZR.2.70	 Baprisita, Malivi, ni batu ba bañwi ba yaha mwa Jerusalema kamba fakaufi. Baopeli, balibeleli ni babeleki ba mwa Tempele ba y'o yaha mwa minzi ye fakaufi. Maisilaele kaufela ba ba ne ba siyezi ba y'o ina kwa minzi ya habo bona.
EZR.3.1	Mwa kweli ya busupa, batu ba Isilaele ne ba se ba yahile mwa minzi ya habo bona. Cwale ba t'o kopanela mwa Jerusalema kaufel'a bona. 
EZR.3.2	 Jeshua mwan'a Jozadaki, ni banabahabo ba baprisita, ni Zerubabele mwan'a Shealitiele, hamohocwalo ni banabahabo, ba yaha sinca katala ka Mulimu wa Isilaele, ili kuli ba cisezanga fateñi litabelo, ka ku latelela mo ne li ñolezwi litaelo mwa Mulao wa Mushe, munna wa Mulimu. 
EZR.3.3	 Niha ne ba saba batu ba bañwi ba ba ne ba yahile mwa naha mo, ba yaha sinca katala fo ne ka tomilwe pili. Cwale ba kala ku ciseza fateñi litabelo za ka zazi ni zazi kakusasana ni manzibwana. 
EZR.3.4	 Ba eza Mukiti wa Minganda sina mo ne ku ñolezwi, mi ka zazi ni zazi ba eza litabelo ze ne li tokwahala ka lizazi leo. 
EZR.3.5	 Fahalimw'a zeo ba eza litabelo za kamita za ku cisa mutumbi, ni zona le ne li ciswanga ka Mukiti wa Moonda, ni za mikopano ye miñwi kamukana mo ku lapelelwa Muñ'a Bupilo ni za limpo ze ñwi kaufela ze n'e fiwa Muñ'a Bupilo ka ku itatela. 
EZR.3.6	Batu ne ba si ka kala kale ku yaha Tempele. Nihakulicwalo ba kala ku ciseza Muñ'a Bupilo litabelo ka lizazi la pili la kweli ya busupa.
EZR.3.7	Batu ba zwisa mali a ku lifa babeti ba macwe ni bapangi, mi ba zwisa lico, ze nwiwa, ni mafula a olive a lumelelwa kwa minzi ya Tire ni Sidoni, ili za ku cincana ni likota za sidare ze zwa kwa Lebanoni, ze n'e swanezi ku tiswa kwa Jopa ka liwate. Zeo kamukana za ezahala ka ku lumelelwa ki Mulena yo Muhulu, Sirusi wa Peresia. 
EZR.3.8	Cwale, ka kweli ya bubeli ya silimo sa pili ha ba se ba kutezi mwa Jerusalema, ba kala musebezi fa sisa sa Tempele ya Muñ'a Bupilo. Zerubabele, Jeshua, ni ba naha ya habo bona, baprisita ni Malivi, mane ili bona kasibili ba ba ne ba hapilwe kamukana mi ba kutezi mwa Jerusalema, ba t'o kenelela mwa musebezi. Malivi kaufela ba lilimo ze mashumi a mabeli kamba ku fita zeo ba beiwa ku zamaisa misebezi ya mwa Tempele. 
EZR.3.9	Cwale Jeshua wa Mulivi ni bana ba hae ni banabahabo, hamohocwalo ni Kadimiele ni bana ba hae ba mushiku wa Hodavia, ba kopana ni bona ku zamaisa misebezi ya mwa Tempele. Ne ba tusiwa ki Malivi ba mushiku wa Hanadadi.
EZR.3.10	 Ha ba kala ku toma mutomo wa Tempele, baprisita ba ya mwa libaka za bona ba nze ba apezi liapalo za buprisita, ba sweli litolombita mwa mazoho a bona, mi Malivi ba mushiku wa Asafi bona ne ba sweli likambeliso. Ba lumbeka Muñ'a Bupilo ka ku latelela litaelo za Mulena Davida. 
EZR.3.11	 Ba opela litumbo za Muñ'a Bupilo, ba nze ba kutelanga manzwi a mañwi, ba li,
EZR.3.11	“Muñ'a Bupilo u lukile, mi lilato la hae ku Isilaele ki la kuya kuile.”
EZR.3.11	Mutu kaufela a huwa ka mw'a n'a konela kamukana, a nz'a lumbeka Muñ'a Bupilo, kakuli mutomo wa Tempele n'o s'o kalisizwe. 
EZR.3.12	 Buñata bwa baprisita ba kale, Malivi ni litoho za mishiku, bona, ne ba se ba boni Tempele ya pili. Ha ba nze ba talimezi mutomo wa Tempele ha u yahiwa, ba huwa ni ku lila. Kono ba bañwi ba ba ne ba li teñi fo ba huweleza ka tabo. 
EZR.3.13	Ne ku si na ya n'a kona ku keta lilata la tabo kwa lilata la ku lila, kakuli lilata leo ne li li le lituna hahulu mane ne li kona ku utwahala kwahule luli.
EZR.4.1	Lila za batu ba Juda ni ba Benjamine ba utwa kuli ba ba kutile kwa butanga ba yaha Tempele ya Muñ'a Bupilo, Mulimu wa Isilaele. 
EZR.4.2	 Ba y'o bonana ni Zerubabele ni litoho za mishiku, ba li, “Lu bata ku kopana ni mina kwa ku yaha Tempele. Lu lapela Mulimu a li muñwi ni mina, mi ne lu nze lu mu ezezanga litabelo haisali Ezaradoni mulena wa Asiria a lu lumelela kwanu.”
EZR.4.3	Zerubabele, Jeshua ni litoho za mishiku ba ba bulelela, ba li, “Ha lu tokwi tuso ya mina ha lu yaha Tempele ya Muñ'a Bupilo, Mulimu wa luna. Lu ta i yaha ili luna, sina mw'a lu laelezi Sirusi.”
EZR.4.4	Cwale batu ba ba ne ba yahile mwa naha mo, ba lika ku ba zwafisa ni ku sabisa sicaba sa Juda, ni ku ba hanisa ku yaha Tempele. 
EZR.4.5	Hape ba leka manduna ba muso kweta kuli ba ba hanise. Ba swalelela ku eza cwalo ka nako kaufela ya Mulena Sirusi, mane ku t'o fita mwa puso ya Mulena Dariusi. 
EZR.4.6	 Cwale kwa makalelo a puso ya Mulena Asuerusi ba tisa mañolo a ku tama batu ba Juda ni ba Jerusalema litaba.
EZR.4.7	Mwa puso ya Mulena Aritazerisi wa Peresia, Bishilami, ni Mitiredati ni Tabeele ni b'a n'a utwana ni bona, ba ñolela mulena liñolo. Liñolo ne li ñozwi ka puo ya Siarami mi ne li na ni ku tolokiwa ha ne li baliwa.
EZR.4.8	Ni yena Rehumi mubusisi, ni Shimishai muñoli wa kuta ya naha, ba ñolela Mulena Aritazerisi liñolo le, ka za Jerusalema, ba li,
EZR.4.9	“Liñolo le, li zwa ku na, Rehumi mubusisi, ni ku Shimishai muñoli wa kuta ya naha, hamohocwalo ni ku ba ba utwana ni luna, ili baatuli ni manduna kamukana ba ba simuluha mwa Ereki, mwa Babilona, ni mwa Shushani mwa naha ya Elami. 
EZR.4.10	Hape li zwa batu ba bañwi ba ba ne ba zwisizwe mwa minzi ya bona ki Osinapari yo muhulu, ya maata, ku ba tisa mwa munzi wa Samaria ni mwa naha ya kwa wiko wa Nuka ya Yuferati.”
EZR.4.11	Liñolo le ne ba ñozi ki le.
EZR.4.11	“Ku Mulena Aritazerisi, liñolo le, li zwa ku luna batanga ba hae, batu ba ba pila mwa wiko wa Nuka ya Yuferati.
EZR.4.12	Lu lata kuli, wena Muñ'a Luna, u zibe kuli Majuda ba ba tile kwanu ku zwa mwa manaha a hao a mañwi, ba til'o ina mwa Jerusalema, mi ba sweli ku yaha munzi wo o maswe, wa lipetuhelo. Ba se ba kalile ku yaha mamota, mi ba tuha ba a feza. 
EZR.4.13	Muñ'a Luna, haiba munzi wo u ka yahiwa hape ni mamota a ona a fele, batu ha ba sa na ku tela mitelo, mi mali a naha ya hao a ta fukuzeha. 
EZR.4.14	Cwale, kakuli lu mwatas'a hao, Muñ'a Luna, ha lu bati ku bona nto ye cwalo i ezahala, mi kabakaleo lu fa kelezo. 
EZR.4.15	U lumeleze kuli ku tatubiwe mwa libuka ze bulukilwe ki bo kukw'a hao. Ha u eza cwalo u ta bona kuli munzi wo ki wa lipetuhelo ni kuli kwa kale-kale u tahisize butata kwa malena ni babusi ba libaka ze ñwi za naha. Batu ba ona kamita ba bile tata kwa ku ba busa. Kikabakaleo munzi wo ha n'o sinyizwe. 
EZR.4.16	Kamukwaocwalo, luna lu kozwi kuli haiba munzi wo u yahiwa sinca ni mamota a ona a fela, wena Muñ'a Luna, ha u sa na ku kona ku zamaisa naha ye kwa wiko wa Nuka ya Yuferati.”
EZR.4.17	Mulena a lumela kalabo ye, a li,
EZR.4.17	“Ku mubusisi Rehumi, muñoli Shimishai wa kuta ya naha, ni ba ba utwana ni bona ba ba pila mwa Samaria ni kwa wiko wa Nuka ya Yuferati, na mi lumelisa.
EZR.4.18	“Liñolo le mu ni ñolezi li tolokilwe, mi ni li balezwi. 
EZR.4.19	Ni file litaelo kuli ku batisiswe litaba zeo, mi ku fumanehile kuli kwa kale Jerusalema u kile wa fetuhela malena, mi hape n'o tezi bafetuheli ni batu ba mifili-fili. 
EZR.4.20	Malena ba ba maata ba busize mwa Jerusalema ni naha kamukana ye mwa wiko wa nuka, ba nze ba nga litifo ni mitelo. 
EZR.4.21	Cwalehe, mina mu swanezi ku laela kuli batu bao ba tuhele ku yaha munzi ku fitela fo ni ta ba lumelela ku eza cwalo. 
EZR.4.22	Mu eze cwalo kapili-pili, ili ku hanisa bumaswe, kuli bu si ke bwa ekezeha.”
EZR.4.23	Liñolo la Mulena Aritazerisi le, li sa y'o balwa feela ku Rehumi, Shimishai, ni ba ba ne ba utwana ni bona, ba akufela kwa Jerusalema, mi ba y'o hapeleza Majuda ku tuhela musebezi.
EZR.4.24	 Ka mukwa o cwalo musebezi wa Tempele wa yema, mi wa ngangamana cwalo ku fitela silimo sa bubeli sa puso ya Mulena Dariusi wa Peresia.
EZR.5.1	 Bapolofita ba babeli, bo Hagai ni Zakaria mwan'a Ido, ba kala ku taluseza Majuda ba ba ne ba pila mwa naha ya Juda ni mwa munzi wa Jerusalema litaba ze zwa ku Mulimu wa Isilaele. 
EZR.5.2	 Zerubabele mwan'a Shealitiele, ni Jeshua mwan'a Jozadaki, ha ba utwa litaba zeo, ba kala hape ku yaha Tempele mwa Jerusalema, mi bapolofita bao ba babeli ba ba tusa. 
EZR.5.3	Kapili-pili mubusisi Tatenai wa kwa wiko wa Nuka ya Yuferati, bo Shetara-Bozinai ni manduna ba ku bona ba ya kwa Jerusalema, mi ba y'o buza, ba li, “Ki mañi ya laezi ku yaha Tempele ye ni ku i kabisa cwalo?” 
EZR.5.4	Hape ba ba buza mabizo kamukana a batu ba ba ne ba tusa kwa ku yaha Tempele. 
EZR.5.5	Kono Mulimu n'a nz'a talimezi baeteleli ba Majuda, mi manduna ba Peresia ba lela kuli ba si ke ba eza se siñwi ku fitela ba ñolela Mulena Dariusi, mi ba fumane kalabo. 
EZR.5.6	Ki le liñolo le ne ba lumezi ku mulena mi ne li li,
EZR.5.7	“Oho Mulena Dariusi, u buse ka kozo!
EZR.5.8	“Muñ'a Luna a zibe kuli lu ile kwa naha ya Juda, mi lu fumani kuli Tempele ya Mulimu yo mutuna i yahilwe sinca ka macwe a matuna-tuna ni likota ze comekilwe mwa mamota. Musebezi u eziwa ka tokomelo ye tuna, mi u zwelapili hande.
EZR.5.9	“Cwale lwa buza baeteleli ba batu kuli ba lu bulelele ya ba lumelezi ku yaha Tempele sinca, ni ku i kabisa. 
EZR.5.10	Hape lwa ba buza ni mabizo a bona kuli lu ku zibise ba ba li baeteleli ba musebezi wo.
EZR.5.11	‘Kiha ba lu alaba kuli, bona ki batanga ba Mulimu wa lihalimu ni lifasi, ni kuli ba yaha sinca Tempele ye n'e yahilwe pili kwakale koo ni ku kabiswa ki mulena wa Isilaele ya n'a na ni maata. 
EZR.5.12	 Kono kakuli bo kukw'a bona ne ba nyemisize Mulimu wa lihalimu, yena a ba liselela ku tulwa ki Mulena Nebukadenezare wa Babilona. Tempele ya sinyiwa, mi batu ba hapiwa, ba y'o luiwa kwa Babilona. 
EZR.5.13	 Cwale ba li, ‘Ka silimo sa pili sa puso ya Sirusi, mulena yo muhulu wa Babilona a fa litaelo za kuli Tempele i y'o yahiwa sinca. 
EZR.5.14	Hape ba li n'a kutisize mikeke ya gauda ni silivela ya mwa Tempele ili mikeke ye n'e ngilwe ki Nebukadenezare mwa Tempele ya Jerusalema ku y'o i beya mwa tempele ya Babilona. Mulena Sirusi a kutiseza libyana zeo ku mutu ya n'a bizwa Sheshibazare, y'a n'a ketile ku y'o ba mubusisi wa Juda. 
EZR.5.15	Mulena a mu bulelela kuli a li nge, mi a li kutiseze mwa Tempele ya Jerusalema, ni ku y'o yaha Tempele fo ne i yemi pili. 
EZR.5.16	Cwale Sheshibazare a taha, mi a t'o yaha mutomo wa yona. Ku zwa hona fo, muyaho wa zwelapili ku fitela ni nako ye, kono ha u si ka fela kale.
EZR.5.17	“Cwalehe, Muñ'a Luna, haiba wa lata u batisise mwa libuka za bulena mwa Babilona kuli u zibe haiba Mulena Sirusi n'a laezi kamba n'a si ka laela kuli Tempele ye i yahiwe sinca mwa Jerusalema, mi u lu zibise s'o lata wena mwa taba ye.”
EZR.6.1	Cwale Mulena Dariusi a laela kuli ku y'o batisiswa mwa libuka za bulena ze n'e bulukilwe kwa Babilona. 
EZR.6.2	Kono buka, mo ne ku ñozwi litaba ze, ya y'o fumaneha mwa munzi wa Akameta mwa naha ya Media.
EZR.6.3	“Ka mwaha wa pili wa puso ya hae, Mulena Sirusi a laela kuli Tempele ye mwa Jerusalema i yahiwe sinca, kuli i be sibaka sa ku ezeza litabelo ni ku fitisa limpo ze cisiwa. Tempele i lukela ku ba mapeka a mashumi a malalu ku ya mwahalimu ni mapeka a mashumi a malalu mwa bupala. 
EZR.6.4	Mamota a yahiwe ka ku beya mubamba u li muñwi wa likota ze lundatami fahalimw'a mibamba ye milalu ya macwe. Lisinyehelo kamukana li ta lifiwa ki sikwama sa bulena. 
EZR.6.5	Ni mikeke kaufela ya gauda ni silivela, y'a n'a tisize Nebukadenezare kwa Babilona, i lukela ku kutela mwa sibaka sa yona, ili mwa Tempele ya Jerusalema.”
EZR.6.6	Cwale Mulena Dariusi a lumela kalabo ye, a li, “Ku Tatenai mubusisi wa naha ye kwa wiko wa Nuka ya Yuferati, ku Shetara-Bozinai ni kwa manduna ba ku mina ba ba kwa wiko wa nuka, ni li,
EZR.6.6	“Mu ambuke Tempele yeo. 
EZR.6.7	Mu si ke mwa filikanya ba ba i yaha. Mu tuhele mubusisi wa Juda ni baeteleli ba Majuda ba yahe Tempele ya Mulimu fo ne i yemi pili. 
EZR.6.8	Na mi laela kuli mu ba tuse kwa ku i yaha. Lisinyehelo za bona li ta lifiwa kapili ki sikwama sa bulena, ili kwa mali a likabelo ni mitelo ye zwanga mwa naha ye kwa wiko wa nuka, ili kuli musebezi wo u si ke wa yemiswa ki se siñwi. 
EZR.6.9	Ka zazi ni zazi, mu si ke mwa libala ku fanga baprisita ba mwa Jerusalema sifi se ba mi bulelela kuli ba si tokwa, i ka ba lipulwana, lingu ni lingunyana za ku ezeza Mulimu wa lihalimu mpo ya ku cisa, kamba mabele, lizwai, waine ni mafula a olive. 
EZR.6.10	Ze, li lukela ku ezahala kuli ba ezeze Mulimu wa lihalimu litabelo ze swanela, ni kuli ba ni lapelele kuli ni fuyaulwe hamoho ni bana ba ka cwalo. 
EZR.6.11	Ni sa laela hape kuli haiba ku na ni ya hanyeza taelo ye, ku comolwe libala kwa ndu ya hae, libala leo li shengiwe neku, mi a tabiwe ka lona. Haili ndu ya hae, yona, i be libunda la matakala. 
EZR.6.12	Mulimu ya ketile Jerusalema kuli i be sona sibaka mw'a ka lapelelwanga, a sinye mulena ufi ni ufi, kamba sicaba sifi ni sifi se si ta lika ku pundungela taelo ye ni ku sinya Tempele. Ni laezi cwalo, na, Dariusi. Taelo ya ka yeo, i mamelwe ka tokomelo.”
EZR.6.13	Cwale mubusisi Tatenai, Shetara-Bozinai ni manduna bahabo bona ba eza hona mw'a n'a laelezi mulena. 
EZR.6.14	 Baeteleli ba Majuda ba zwelapili hande mwa musebezi wa ku yaha Tempele, ba nze ba tiiswa lipilu ki bupolofita bwa Hagai ni Zakaria. Ba feza Tempele sina ha ne ba laezwi ki Mulimu wa Isilaele ni Sirusi, Dariusi ni Aritazerisi, malena ba Peresia. 
EZR.6.15	Ba feza musebezi ka lizazi la bulalu mwa kweli ya Adara mwa silimo sa busilela sa puso ya Dariusi. 
EZR.6.16	Cwale sicaba sa Isilaele, ili baprisita, Malivi ni ba bañwi cwalo ba ba ne ba kutile kwa butanga, ba kakula Tempele ka tabo. 
EZR.6.17	Kwa kakulo ya Tempele ba tisa lipoho ze mwanda, lingu ze mianda ye mibeli ni lingunyana za litabelo ze mianda ye mine, ni lipuli ze lishumi ka ze peli, ili za litabelo za ku zwisa libi. Puli ye ñwi ni ye ñwi ne i yemela lo luñwi lwa masika a lishumi ka a mabeli a Isilaele. 
EZR.6.18	Hape ba beya baprisita ni Malivi mwa litopa za bona ku eza lisebelezo za Tempele mwa Jerusalema, ka ku latelela Mulao mo u inezi mwa Buka ya Mushe.
EZR.6.19	 Batu ba ba ne ba il'o kuta kwa butanga ba eza Mukiti wa Paseka ka lizazi la bulishumi ka a mane la kweli ya pili. 
EZR.6.20	Baprisita ni Malivi kamukana ne ba se ba ikenisize, mi ka mulao ne ba kenile. Ba bulaya limunanu za Paseka ku eza litabelo za batu kaufela ba ba ne ba kutile kwa butanga ni za baprisita bahabo bona, ni za bona kasibili. 
EZR.6.21	Litabelo za ciwa ki Maisilaele kamukana ba ba ne ba kutile kwa butanga, ni ba ba ne ba tuhezi mikwa ye maswe kaufela ya batu ba sili ba ba ne ba yahile mwa naha, mi ba ba ne ba til'o lapela Muñ'a Bupilo, Mulimu wa Isilaele. 
EZR.6.22	Ba eza Mukiti wa Mahobe a si na Mumela ka mazazi a supile ba nze ba tabile. Ne ba tabile hahulu kakuli Muñ'a Bupilo n'a fetuzi pilu ya mulena wa Asiria, mane a ba tusa kwa ku yaha Tempele ya Mulimu wa Isilaele.
EZR.7.1	Mwamulaho a lilimo ze ñata, Mulena Aritazerisi ha n'a li mulena wa Peresia, ne ku na ni munna ya n'a bizwa Ezira. N'a ziba bo kukw'a hae ku be ku y'o fita ku Aruni muprisita yo muhulu, ka mukwa wo. Ezira n'a li mwan'a Seraya, mwan'a Azaria, mwan'a Hilikia, 
EZR.7.2	mwan'a Shalume, mwan'a Zadoki, mwan'a Akitubi, 
EZR.7.3	mwan'a Amaria, mwan'a Azaria, mwan'a Merayoti, 
EZR.7.4	mwan'a Zeraya, mwan'a Uzi, mwan'a Buki, 
EZR.7.5	mwan'a Abishuwa, mwan'a Finehasi, mwan'a Eliazare, mwan'a Aruni.
EZR.7.6	Ezira n'a li muituti ya n'a ziba hahulu Mulao w'a n'a filwe Mushe ki Muñ'a Bupilo, Mulimu wa Isilaele. Kabakala kuli Ezira n'a tohonolofalizwe ki Muñ'a Bupilo, Mulimu wa hae, mulena a mu fa sifi ni sifi s'a n'a kupa. Ezira a zwa mwa Babilona ku ya kwa Jerusalema. 
EZR.7.7	A ya ni sitopa sa Maisilaele mo ne ku kopani baprisita, Malivi, baopeli ba mwa Tempele, balibeleli ba yona, ni babeleki ba mwateñi cwalo. Wo n'e li mwaha wa busupa wa puso ya Mulena yo Muhulu Aritazerisi. 
EZR.7.8	Ezira a fita mwa Jerusalema mwa kweli ya buketalizoho ya silimo seo. 
EZR.7.9	Ba funduka mwa Bailona ka lizazi la pili la kweli ya pili, mi ka tuso ya Mulimu ba y'o fita mwa Jerusalema ka lizazi la pili mwa kweli ya buketalizoho. 
EZR.7.10	Ezira n'a ineezi ku ituta Mulao wa Muñ'a Bupilo mwa bupilo bwa hae, ku u mamela ni ku luta milao ni litaelo za ona kaufela kwa sicaba sa Isilaele.
EZR.7.11	Mulena Aritazerisi a fa liñolo le ku Ezira, muprisita ni muituti ya n'a na ni zibo ye tezi ya Mulao ni litaelo zeo Muñ'a Bupilo n'a li file Maisilaele.
EZR.7.12	“Na, Mulena Aritazerisi, ni ñolela muprisita Ezira, muituti wa Mulao wa Mulimu wa lihalimu.
EZR.7.13	“Ni laela kuli mwa naha ya ka kamukana, Maisilaele kaufela, baprisita ni Malivi ba ba lata cwalo, ba lumelelwe ku ya ni wena kwa Jerusalema. 
EZR.7.14	Na, mulena, hamohocwalo ni manduna ba ka ba supile, lu ku lumelela kwa Jerusalema ni Juda, ku y'o bona mo ku bulukelwa Mulao o mu filwe ki Mulimu. 
EZR.7.15	U lwale limpo za gauda ni silivela ze ni lakaza, na ni manduna ba ka, ku fa Mulimu a Isilaele, muñ'a Tempele ye mwa Jerusalema. 
EZR.7.16	U nge ni silivela ni gauda kaufela y'o ta amuhela mwa naha ya Babilona, ni limpo ze ba ka fa Maisilaele ni baprisita kwa Tempele ya Mulimu wa bona mwa Jerusalema.
EZR.7.17	“U y'o sebelisa mali ao ka tokomelo, mi u leke likomu, lingu, ni lingunyana, mabele ni waine, mi u y'o li eza litabelo fa katala ka ka mwa Tempele ya Jerusalema. 
EZR.7.18	Silivela ni gauda ye siyezi u ka na wa li sebelisa ku ze mu lata kamukana, wena ni bahenu, ili ka mw'a latela Mulimu wa mina. 
EZR.7.19	Ha u li mwa Jerusalema u y'o fitisa ku Mulimu libyana kaufela z'o filwe ku sebelisa mwa lisebelezo za mwa Tempele. 
EZR.7.20	Mi sifi ni sifi se si ka tokwahala mwa Tempele u ta si leka ka mali a mwa pulukelo ya bulena.
EZR.7.21	“Na, Mulena Aritazerisi, ni laela manduna kaufela ba pulukelo ya naha ye kwa wiko wa Nuka ya Yuferati ku fa kapili Ezira, muprisita ni muzibi wa Mulao wa Mulimu wa lihalimu, sika kamukana s'a mi kupa. 
EZR.7.22	Ni laela kuli u mu fe mane ku y'o yema fa mali a muwaya-waya wa silivela a eza likilo ze likiti ze talu ka mianda ye milalu ni mashumi a silezi, lizuma za mabele ze mianda ye silezi ka mashumi a ketalizoho, makopokopo a waine a mwanda ka mashumi a ketalizoho, a mafula a olive a mwanda ka mashumi a ketalizoho, ni lizwai le liñata, mo li tokwahalela kaufela. 
EZR.7.23	Mu swanezi ku tokomela kuli mu fe Mulimu wa lihalimu s'a bata kaufela kwa Tempele ya hae, mi mu bone kuli a si ke a ni nyemela kamba ku nyemela ba ba ta busa mwamulaho wa ka ni kamuta. 
EZR.7.24	Mu haniswa ku nga mutelo kwa baprisita, Malivi, baopeli, balibeleli, babeleki kamba ufi ni ufi ya sebeza mwa Tempele ye.
EZR.7.25	“Wena Ezira, ka ku sebelisa butali bw'a ku file Mulimu wa hao, u lukela ku supa bazamaisi ni baatuli ku busa batu ba ba mwa naha ye kwa wiko wa Nuka ya Yuferati, ili ba ba buluka Mulao wa Mulimu wa hao. U swanezi ku luta Mulao wo ku mañi ni mañi ya sa u zibi. 
EZR.7.26	Haiba mutu ufi kamba ufi a sa buluki milao ya Mulimu wa hao kamba milao ya naha, u lukela ku utwiswa butuku hona fo, i ka ba ka lifu, ka ku lelekwa mwa naha, ka ku amuhiwa liluwo la hae, kamba ka ku kenyiwa mwa tolongo.”
EZR.7.27	Ezira a bulela, a li, “Ku lumbekwe Muñ'a Bupilo, Mulimu wa bo kukw'a luna! U konisize mulena ku kuteka Tempele ya Muñ'a Bupilo ye mwa Jerusalema ka mukwa wo! 
EZR.7.28	Ka sishemo sa Mulimu, mulena ni manduna ba hae ba ba maata ba ni utwezi butuku. Muñ'a Bupilo, Mulimu wa ka, u ni tiisize pilu, mane ni konile ku suseza litoho za mishiku ya Isilaele kuli ba kutele kwa Jerusalema ni na.”
EZR.8.1	Ki wo mukoloko wa litoho za mishiku ya ba ba ne ba isizwe kwa butanga mwa Babilona, mi ba kutela kwa Jerusalema ni Ezira, Aritazerisi ha n'a li mulena. Mabizo a bona ki a:
EZR.8.2	Gerishomi wa mushiku wa Finehasi,
EZR.8.2	Daniele wa mushiku wa Itamare,
EZR.8.3	Hatushi mwan'a Shekania wa mushiku wa Davida,
EZR.8.3	Zakaria wa mushiku wa Paroshi ni batu ba mushiku wa habo ba mwanda ka mashumi a ketalizoho mi ne ku na ni mikoloko ya lusika lwa bona,
EZR.8.4	Eliehoenai mwan'a Zerakia wa mushiku wa Pakati-Moabi ni batu ba mianda ye mibeli,
EZR.8.5	Shekania mwan'a Jahaziele wa mushiku wa Zatu ni batu ba mianda ye milalu,
EZR.8.6	Ebedi mwan'a Jonatani wa mushiku wa Adini ni batu ba mashumi a ketalizoho,
EZR.8.7	Jeshaya mwan'a Atalia wa mushiku wa Elami ni batu ba mashumi a supile,
EZR.8.8	Zebadia mwan'a Mikaele wa mushiku wa Shefatia ni batu ba mashumi a supile ka li li liñwi,
EZR.8.9	Obadia mwan'a Jehiele wa mushiku wa Joabi ni batu ba mianda ye mibeli ka lishumi ni ba supile ka a li muñwi,
EZR.8.10	Shelomiti mwan'a Josifia wa mushiku wa Bani ni batu ba mwanda ka mashumi a silezi,
EZR.8.11	Zakaria mwan'a Bebai wa mushiku wa Bebai ni batu ba mashumi a mabeli ka ba supile ni a li muñwi,
EZR.8.12	Johanani mwan'a Hakatana wa mushiku wa Azigadi ni batu ba mwanda ka lishumi,
EZR.8.13	Elifeleti ni Jeuele ni Shemaya ili ba mushiku wa Adonikami, ni batu ba mashumi a silezi, kono bao ba fita mwamulahonyana,
EZR.8.14	Utai ni Zabudi ba mushiku wa Bigivai ni batu ba mashumi a supile.
EZR.8.15	Na kopanyeza sitopa seo kwatuko a liabwa le li bubela kwa munzi wa Ahava, mi lwa tola mwateñi mazazi a malalu. Na fumana kuli mwa sitopa seo ne ku na ni baprisita, kono ne ku si na Malivi. 
EZR.8.16	Na lumelela baeteleli ba supile ka ba babeli, ili bo Eliezere, Ariele, Shemaya, Elinatani, Jaribi, Elinatani, Natani, Zakaria ni Meshulami, ni baluti ba babeli, ili bo Joyaribi ni Elinatani. 
EZR.8.17	Na ba lumela ku Ido, nduna wa silalo sa Kasifia, ku y'o mu bulelela, yena ni ba utwana ni bona ili babeleki ba mwa Tempele, kuli ba lu lumelele batu ba ba ka y'o sebeleza Mulimu mwa Tempele. 
EZR.8.18	Ka sishemo sa Mulimu, ba lu lumelela Sherebia, munna wa Mulivi ya ikonela, ili wa ba Mahali. A taha ni bana ni banyani ba hae, ili ba ba fita fa lishumi ka supile ni a li muñwi hamoho. 
EZR.8.19	Hape ba lu lumelela Hashabia ni Jeshaya ba Merari ni banabahabo bona ba mashumi a mabeli. 
EZR.8.20	Fahalimw'a bao, ne ku na ni babeleki ba mwa Tempele ba mianda ye mibeli ka mashumi a mabeli, ili baikulu ba batu ba ba ne ba beilwe ki Mulena Davida ni manduna ba hae ku swalisana ni Malivi. Kaufel'a bona ne ba ñozwi ka mabizo.
EZR.8.21	Honafo, kwatuko a Liabwa la Ahava na fa litaelo za ku itima lico ni ku ikokobeza fapil'a Mulimu wa luna, ni ku mu kupa ku lu etelela mwa musipili wa luna, ku lu babalela hamoho ni bana ba luna ni ze lu na ni zona kamukana. 
EZR.8.22	Ne ni ka be ni swabile hahulu ku kupa mulena sitopa sa balwani ba lipizi, sa ku lu sileleza kwa lila lifi kamba lifi mwa nzila, kakuli ne ni se ni mu bulelezi kuli Mulimu wa luna u tohonolofaza mutu ufi ni ufi ya mu sepa, mi u nyemela ni ku utwisa butuku ufi ni ufi ya mu fulalela. 
EZR.8.23	Cwale lwa itima lico mi lwa lapela kuli Mulimu a lu sileleze, mi a alaba litapelo za luna.
EZR.8.24	Kwa baprisita ba bahulu na keta Sherebia, Hashabia ni ba bañwi ba lishumi. 
EZR.8.25	Cwale na ba likanyeza silivela ni gauda fa sikala ni ku bala mikeke y'a n'a lu file mulena, baelezi ba hae, manduna ni batu ba Isilaele kuli li y'o sebeza kwa Tempele. Na li fa baprisita. 
EZR.8.26	Ni ba file likilo ze likiti ze mashumi a mabeli ka ze ketalizoho ni mianda i ketalizoho ka mashumi a malalu ni ze silezi za silivela, mikeke ye mwanda ya silivela ya bukiti bwa likilo ze mashumi a supile, ni likilo ze likiti ze ne ka mianda ye mine ni mashumi a mabeli ka ze ne ya gauda. 
EZR.8.27	Hape ni ba file mikeke ye mashumi a mabeli ya gauda ya bukiti bwa likilo ze supile ka i liñwi, ni mikeke ya kopa ya mibeli ye minde, ye n'e likana ni mikeke ya gauda kwa teko.
EZR.8.28	Na li ku bona, “Mina mu kenile fapil'a Muñ'a Bupilo, Mulimu wa bo ndat'a mina, hamohocwalo ni libyana za silivela ni za gauda, ili limpo ze mu mu file ka pilu ya mina kaufela. 
EZR.8.29	Mu li babalele ka tokomelo, mane mu y'o fita kwa Tempele. Kwateñi, ha mu li mwa mandu a baprisita, mu li likanye hape fa sikala, mi mu li fe baeteleli ba baprisita ni ba Malivi, ni kwa baeteleli ba sicaba sa Isilaele mwa Jerusalema.” 
EZR.8.30	Cwale baprisita ni Malivi ba nga silivela ni gauda ni libyana, mi ba li isa kwa Jerusalema mwa Tempele.
EZR.8.31	N'e li ka lizazi la bulishumi ka a mabeli mwa kweli ya pili ha lu zwa kwa Liabwa la Ahava ku ya kwa Jerusalema. Muñ'a Bupilo a ba ni luna, mi a lu sileleza kwa ku lwaniswa ki lila, ni kwa ku bandamenwa mwa nzila ha ne lu nze lu zamaya. 
EZR.8.32	Ha lu y'o fita kwa Jerusalema, lwa y'o pumula mazazi a malalu. 
EZR.8.33	Cwale ka la bune lwa ya kwa Tempele, lwa likanya silivela, gauda, ni libyana fa sikala, mi lwa li fitisa ku muprisita yo muhulu Meremoti, mwan'a Uria. Yena n'a inzi ni Eliazare mwan'a Finehasi ni Malivi ba babeli, bo Jozabadi mwan'a Jeshua ni Nodia mwan'a Binui. 
EZR.8.34	Lika kaufela za baliwa ni ku likanyiwa fa sikala, mi za ñolwa ka yona nako yeo.
EZR.8.35	Ba ba ne ba kutile kwa butanga kaufela ba nga limpo za ku y'o ezeza Mulimu wa Isilaele litabelo za ku cisa. Ba fitisa lipoho ze lishumi ka ze peli ka libizo la Isilaele kamukana, lipoho za lingu ze mashumi a supile ka a mabeli ni ze silezi, lingunyana ze mashumi a supile ka ze supile, ni lipuli ze lishumi ka ze peli za ku zwisa libi. Limunanu zeo kaufela za ciswa ili ku ezeza Muñ'a Bupilo litabelo. 
EZR.8.36	Hape ba nga liñolo le ne ba filwe ki mulena, mi ba li fa babusisi ba mulena ni manduna ba naha ye kwa wiko wa Nuka ya Yuferati, mi bona ba ba fa tuso ya bona kwa batu ni kwa neku la lisebelezo za mwa Tempele.
EZR.9.1	Zeo kaufela ha li se li felile, ba bañwi kwa baeteleli ba Isilaele ba t'o ni bulelela kuli batu, baprisita ni Malivi ha ba si ka ikauhanya ni batu ba ba pila mwa Kanana, Amoni, Moabi ni Egepita, kamba ku ketahana kwa mikwa ya Mahiti, Maperizi, Majebusi ni Maamori. Kutwi ne ba eza lika ze nyenyisa, ze swana ni ze ne ba eza batu bao. 
EZR.9.2	Banna ba Majuda ne ba nyala basali ba balicaba, mi ka mukwa wo, batu ba Mulimu ba ba kenile ne ba se ba silafalizwe. Mane lifosi ze tuna n'e li bona baeteleli ni manduna kasibili. 
EZR.9.3	Ha ni utwa cwalo na pazula liapalo za ka, na imbwetukela kabakala maswabi, na kumula milili ni mulelu wa ka, mi na inyongamena ni felezwi ki maata. 
EZR.9.4	Na ina hona fo ni nze ni swabile ku fitela nako ya sitabelo sa manzibwana ha si eziwa. Batu kiha ba t'o kubukana ku na, ili ba ba ne ba sabile kamukana kabakala s'a n'a bulezi Mulimu wa Isilaele bakeñisa libi za ba ba ne ba kutile kwa butanga.
EZR.9.5	Nako ya sitabelo sa manzibwana ha i se i fitile, na yema fo ne ni inzi, ni nze ni swabile, ni sa apezi liapalo za ka ze pazuhile, mi na kubama ku lapela, ni yemiselize mazoho a ka ku Muñ'a Bupilo, Mulimu wa ka. 
EZR.9.6	Na li, “Mulimu, ni swabile hahulu, mane ha ni koni ku nangukisa toho ya ka fapil'a hao. Libi za luna li bundami, mane li fitelela litoho za luna, mi li y'o fita kwahalimu. 
EZR.9.7	Ku zwa kwa mazazi a bo kukw'a luna ku t'o fita nako ye, luna, batu ba hao, lu fosize hahulu. Kabakala libi za luna, luna, malen'a luna, ni baprisita ba luna lu wezi mwa mazoho a malena ba balicaba, mi lu bulailwe, lwa uzwezwa, mi lwa ngiwa sina mapantiti, ni ku swabiswa hahulu sina mo lu sa inezi ni kacenu le. 
EZR.9.8	Cwale ka nako ye kuswani, Muñ'a Bupilo, Mulimu wa luna, u lu shemubile ka ku bandukisa ba bañwi ba ku luna, ku t'o pila ka buiketo mwa sibaka se, se si kenile. U lu bandukisize mwa butanga, mi u lu file bupilo bo bunca. 
EZR.9.9	Ne lu li batanga, kono ha u si ka lu tuhelela mwa butanga cwalo. U ezize kuli malena ba Peresia ba lu shemube ni ku lu lumelela ku funduka ni ku t'o ku yahela sinca Tempele ya hao ye n'e s'e sinyehile, ni ku t'o fumana buiketo kwanu mwa Juda ni Jerusalema.
EZR.9.10	“Kono cwale, Mulimu, se lu ka bulela ki sika mañi mwamulaho a lika ze ñata ze ezahlile ze? Lu hanile litaelo kamukana. 
EZR.9.11	N'o lu file zona ka batanga ba hao, bona bapolofita. Ne ba lu bulelezi kuli mwa naha mo lu ka y'o ina ki naha ye silafezi, kakuli batu ba ba yahile ku yona ba talize naha yeo ka likezo ze nyenyisa ze masila, ku zwa kwa makalelo, mane ku y'o fita kwa mafelelezo a yona. 
EZR.9.12	 Ba lu bulelezi kuli lu si ke lwa nyalana ni bona batu bao, mi lu si ke lwa lika ku ba tusa ka ku ba zwisezapili haiba lu bata ku ikola naha ni ku i siyela baikulu ba luna kuya kuile. 
EZR.9.13	Nihakulicwalo, mwamulaho a ze ezahalile ku luna ili ku lu utwisa butuku ka libi ni lifoso za luna, lwa ziba kuli wena, Mulimu wa luna, u lu utwisize butuku hanyinyani feela, ili butuku bo bu sa likani ni milatu ya luna, kakuli ki fo u sa lu pilisa. 
EZR.9.14	Cwalehe, lu ka tula cwañi milao ya hao hape ni ku nyalana ni batu ba ba maswe cwalo? Haiba lu ka eza cwalo, u ta nyema kuli mane u be u lu bulaye kaufel'a luna ku si na ni ya ka banduka. 
EZR.9.15	Oho Muñ'a Bupilo, Mulimu wa Isilaele, wena ha u na sobozi, mi kikabakaleo ha u lu pilisize. Lu itumelela milatu ya luna ku wena. Ha lu na tukelo ya ku taha fapil'a hao.”
EZR.10.1	Ezira ha n'a nz'a kubami, a lapela fapil'a Tempele, a lila ni ku inyaza ka libi ze, a t'o kubukanelwa ki sitopa se situna sa Maisilaele, ili sa banna, basali ni banana, ba ba lila ba tomohile. 
EZR.10.2	Cwale Shekania, mwan'a Jehiele wa mushiku wa Elami, a li ku yena, “Lu sinyize kutwano ya luna ni Mulimu ka ku nyala basali ba mishobo i sili, kono nihakulicwalo, ku sa na ni sepo bakeñisa Isilaele. 
EZR.10.3	Cwale lu swanezi ku itama ka mukwa o tiile ku Mulimu wa luna kuli lu ta leleka basali bao ni bana ba bona. Lu ta eza s'o ta lu eleza wena ni ba bañwi ba ba saba litaelo za Mulimu. Lu ta eza se si batwa ki Mulao wa Mulimu. 
EZR.10.4	Ki swanelo ya hao ya ku eza se siñwi. Luna lwa lumelelana ni wena. Kabakaleo zwelapili, mi u kondise.”
EZR.10.5	Cwale Ezira a kala ka baeteleli ba baprisita, ba Malivi, ni ba sicaba kamukana, ku itama kuli ba ta eza se ne si kakanyizwe ki Shekania. 
EZR.10.6	Kiha s'a zwa fapil'a Tempele ku ya mwa mandu mw'a n'a ina Johanani mwan'a Eliashibi. A y'o lobala mwateñi a nz'a liliswa ki ku sa sephala kwa ba ba ne ba zwa mwa butanga. H'a si ka ca kamba ku nwa se siñwi.
EZR.10.7	Kwa lumiwa liñusa mwa Jerusalema ni Juda kamukana kuli ba ba kutile kwa butanga kaufela ba t'o kopanela mwa Jerusalema. 
EZR.10.8	N'e li ka taelo ya babusi ni baeteleli ba sicaba. Haiba ku ka ba ni ya ka palelwa ku fita mwa mazazi a malalu, u ta amuhiwa liluwo la hae kamukana, mi h'a sa na ku balelwa mwa mushobo wa habo. 
EZR.10.9	Ku ona mazazi ao a malalu, ka lizazi la bumashumi a mabeli mwa kweli ya busupa ka ze peli, banna kamukana ba ba ne ba yahile mwa naha ya Juda ni ya Benjamine ba t'o kopana fa patelo ya Tempele mwa Jerusalema. Pula ne i nela hahulu, mi kabakala yona ni butuna bwa mukopano batu kaufela ne ba ngangama.
EZR.10.10	Muprisita Ezira a yema, mi a bulela ni bona, a li, “Ha mu si ka sepahala, mi mu tisize mulatu fahalimw'a Isilaele ka ku nyala basali ba mishobo i sili. 
EZR.10.11	Cwalehe, mu itumelele libi za mina ku Muñ'a Bupilo, Mulimu wa bo kukw'a mina, mi mu eze ze mu tabisa. Mu ikambuse ku balicaba ba ba yahile mwa naha ya luna, mi mu leleke basali ba mina ba mishobo i sili.”
EZR.10.12	Batu ba alaba ka ku huwa, ba li, “Lu ta eza s'o bulela kaufela.” 
EZR.10.13	Kono ba ekeza, ba li, “Kono batu ki ba bañata hahulu, mi hape pula i nela ka tata. Ha lu koni ku ina fa patelo cwana. Ye ha si nto ye ka eziwa ka lizazi li li liñwi kamba a mabeli feela, kakuli buñata bwa luna bu keni ku sona sibi seo. 
EZR.10.14	Manduna ba luna ba ine mwa Jerusalema, mi ba talime taba ye. Cwale mutu ufi ni ufi ya mwa minzi ya luna kaufela ya na ni musali wa mushobo u sili a tahe ka nako ye tomilwe, hamoho ni baeteleli ni baatuli ba munzi wa habo. Ka mukwa wo, buhali bwa Mulimu fa taba ye bu ta fela.” 
EZR.10.15	Ha ku na ya n'a hanile mulelo wo, haisi Jonatani mwan'a Azaele, ni Jahazeya mwan'a Tikiva, ba ba ne ba lumelezwi ki Meshulami ni Shabetai wa Mulivi.
EZR.10.16	Batu ba ba ne ba kutile ku zwa kwa butanga ba lumela mulelo wo. Cwale muprisita Ezira a keta batu mwahal'a litoho za mishiku, mi a ñola mabizo a bona. Ka lizazi la pili la kweli ye tatama ba kala ku batisisa taba yeo ya manyalo. 
EZR.10.17	Mwahal'a likweli ze talu ze tatama ba batisisa litaba kaufela za ba ba ne ba nyezi basali ba mishobo i sili.
EZR.10.18	Ki wo mukoloko wa mabizo a batu ba ba ne ba nyezi basali ba mishobo i sili.
EZR.10.18	Baprisita ba kolokiswa ka mishiku ya bona.
EZR.10.18	Mwa mushiku wa Jeshua ni banyani ba hae, bana ba Josadaki, n'e li Maaseya, Eliezere, Jaribi ni Gedalia. 
EZR.10.19	Ba sepisa ku leleka basali ba bona, mane ba tisa poho ya ngu ku eza sitabelo ka libi za bona.
EZR.10.20	Mwa mushiku wa Imeri n'e li Hanani ni Zebadia.
EZR.10.21	Mwa mushiku wa Harimi n'e li Maaseya, Elia, Shemaya, Jehiele ni Uzia.
EZR.10.22	Mwa mushiku wa Pashuri n'e li Elioenai, Maaseya, Ishimaele, Netanele, Jozabadi ni Elasa.
EZR.10.23	Jozabadi, Shimei, Kelaya ya n'a bizwa ka la Kelita, Petahia, Juda ni Eliezere.
EZR.10.24	Eliashibi.
EZR.10.24	Shalume, Telemi ni Uri.
EZR.10.25	Mwa mushiku wa Paroshi n'e li Ramia, Izia, Malikia, Mijamine, Eliazare, Malikia ni Benaya.
EZR.10.26	Mwa mushiku wa Elami n'e li Matania, Zakaria, Jehiele, Abidi, Jeremoti ni Elia.
EZR.10.27	Mwa mushiku wa Zatu n'e li Elioenai, Eliashibi, Matania, Jeremoti, Zabadi ni Aziza.
EZR.10.28	Mwa mushiku wa Bebai n'e li Jehohanani, Hanania, Zabai ni Atelai.
EZR.10.29	Mwa mushiku wa Bani n'e li Meshulami, Maluki, Adaya, Jashubi, Sheali ni Jeremoti.
EZR.10.30	Mwa mushiku wa Pakati-Moabi n'e li Adina, Kelali, Benaya, Maaseya, Matina, Bezalele, Binui ni Manase.
EZR.10.31	Mwa mushiku wa Harimi n'e li Eliezere, Ishiya, Malikia, Shemaya, Shimioni. 
EZR.10.32	Mi hape n'e li Benjamine, Maluki ni Shemaria.
EZR.10.33	Mwa mushiku wa Hashumi n'e li Matenai, Matata, Zabadi, Elifeleti, Jeremai, Manase ni Shimei.
EZR.10.34	Mwa mushiku wa Bani n'e li Maadai, Amirami ni Uele. 
EZR.10.35	N'e li Benaya, Bedeya ni Keluhi. 
EZR.10.36	Hape n'e li Vania, Meremoti ni Eliashibi. 
EZR.10.37	Mi n'e li Matania, Matenai ni Jaasu.
EZR.10.38	Mwa mushiku wa Binui n'e li Shimei. 
EZR.10.39	Hape n'e li Shelemia, Natani ni Adaya. 
EZR.10.40	N'e li Makinadebai, Shashai ni Sharai. 
EZR.10.41	Mi n'e li Azarele, Shelemia ni Shemaria. 
EZR.10.42	Mi hape n'e li Shalume, Amaria ni Josefa.
EZR.10.43	Mwa mushiku wa Nebo n'e li Jeiele, Matitia, Zabadi, Zebina, Ido, Joele ni Benaya.
EZR.10.44	Banna bao kamukana ne ba nyezi balicaba. Ba kauhana ni bona, mi ba ba kutiseza habobona, hamoho ni bana ba bona.
NEH.1.1	Ki ye taba ya Nehemia, mwan'a Hakalia.
NEH.1.1	Mwa kweli ya Kisileu, Aritazerisi ha n'a li mulena yo muhulu ka lilimo ze mashumi a mabeli, na, Nehemia, ne ni li mwa munzi o mutuna wa Shushani. 
NEH.1.2	Hanani, yo muñwi wa banyani ba ka, a t'o fita ni sitopa sa batu ba bañwi ba kwa Juda, mi na ba buza ka za Majuda ba ba ne ba il'o kuta kwa butanga, ni ka za munzi wa Jerusalema. 
NEH.1.3	Ba t'o ni bulelela kuli ba ba ne ba bandukile, mi ba kutezi mwa naha ya habo bona, ne ba li mwa butata bo butuna, ni kuli balicaba ba ba ne ba pila ni bona ne ba ba nyaziseza. Ba ni bulelela hape kuli mamota a Jerusalema n'a s'a wile cwalo, ni kuli likwalo ne li si ka lukiswa haisali li cela mulilo. 
NEH.1.4	Ha ni se ni utwa zeo, na ina fafasi, mi na lila.
NEH.1.4	Na lila mazazi a mañata ni sa ci. Na lapela ku Mulimu, na li, 
NEH.1.5	“Oho Muñ'a Bupilo, Mulimu wa lihalimu! U yo mutuna, mi lwa ku saba. Wa sepahala, mi u buluka bulikani bwa hao ni ba ba ku lata, mi ba eza z'o ba laela. 
NEH.1.6	U ni talime, Muñ'a Bupilo, mi u utwe tapelo ya ka, ha ni nze ni lapelela batanga ba hao musihali ni busihu, ili sona sicaba sa Isilaele. Na lumela kuli luna, sicaba sa Isilaele, lu fosize. Bo kukw'a ka, ni na, lu fosize. 
NEH.1.7	Lu ku foselize hahulu. Ha lu si ka eza z'o n'o laezi. Ha lu si ka mamela mulao o n'o lu file ka Mushe mutang'a hao. 
NEH.1.8	 Cwale, u hupule s'o n'o bulelezi Mushe, ha n'o ize, ‘Haiba mina sicaba sa Isilaele mu sa sepahali ku na, ni ta mi hasanyeza mwahal'a macaba a sili. 
NEH.1.9	 Kono ha mu kutela ku na, mi mwa eza ze ni mi laezi, ni ta mi kutiseza mwa sibaka se ne ni iketezi kuli mu ni lapelele ku sona, niha mu hasanyelizwe kwahule, mane ku y'o fita kwa mafelelezo a lifasi.’
NEH.1.10	“Mulena, ba ki batanga ba hao, ili batu ba hao luli. U ba lamulezi ka maata a hao a matuna. 
NEH.1.11	Cwale u utwe tapelo ya ka ni litapelo za batanga ba hao kamukana ba ba bata ku kuteka libizo la hao. U ni tuse kacenu. Na, ni y'o kupa mulena kuli a ni utwele butuku.”
NEH.2.1	Ka ona mazazi ao, ne ni tokomela za waine ye ne isiwanga kwa tafule ya mulena. Mwa kweli ya Nisani, Aritazerisi h'a nz'a li mulena ka lilimo ze mashumi a mabeli, zazi le liñwi ha n'a nz'a ca, na mu iseza waine. 
NEH.2.2	Ha li ku ba mutu, n'a si ka ni bona ni swabile. Kiha s'a ni buza, a li, “U swabisizwe kiñi? Ha u kuli, kono feela u swabile!”
NEH.2.2	Taba yeo ya ni komokisa. 
NEH.2.3	 Na alaba, na li, “U pile kuya kuile, Muñ'a ka! Ni ka tuhela cwañi ku swaba kanti munzi mo ku bulukilwe bo kuku u s'o li matota, mi likwalo za ona li cisizwe ki mulilo?”
NEH.2.4	Mulena a buza, a li, “Cwale s'o bata ki sika mañi?”
NEH.2.4	Ni lapezi ku Mulimu wa lihalimu. 
NEH.2.5	Kiha ni bulelela mulena, na li, “Haiba ni tabisa muñ'a ka, mi a lata ku amuhela kupo ya ka, a ni lumelele ku ya kwa naha ya Juda, mwa munzi mo ku bulukilwe bo kuku, kuli ni y'o u zusa.”
NEH.2.6	Mulena, a nz'a inzi ni mufumahali kwatukw'a hae, a ni buza nako ye ni ka y'o ina kwateñi, ni fo ni ta y'o kutela. Na mu bulelela, mi a lumela kupo ya ka.
NEH.2.7	Hape na kupa mulena kuli a ni fe mañolo a ya kwa babusisi ba ba zamaisa naha ye kwa wiko wa Nuka ya Yuferati, ku ba bulelela kuli ni lumelelwe ku fita mwa naha ya bona ku ya kwa Juda. 
NEH.2.8	Na kupa ni liñolo le li ya ku Asafi, mubabaleli wa mishitu ya bulena, ku mu bulelela kuli a ni fe likota za likwalo za ndu ya balibeleli ba Tempele, za mamota a munzi, ni za ndu mo ni ka ina. Mulena a ni fa ze ne ni kupile kamukana kakuli Mulimu n'a inzi ni na.
NEH.2.9	Mulena a luma bazamaisi ba bañwi ba ndwa ni ba ba pahami lipizi ku ya ni na, mi na y'o fita kwa naha ye kwa wiko wa Yuferati. Kwateñi, na y'o fa babusisi mañolo a mulena. 
NEH.2.10	Kono Sanibalati wa mwa munzi wa Beti-Horoni ni Tobia nduna wa Muamoni, ba utwa kuli ku na ni mutu ya tile ku t'o tusa batu ba Isilaele, mi ba filikana hahulu.
NEH.2.11	Na ya kwa Jerusalema, mi na y'o ina kwateñi mazazi a malalu. 
NEH.2.12	Ne ni si ka bulelela batu s'a n'a beile Mulimu mwa pilu ya ka kuli ni si ezeze Jerusalema. Cwale malungasiku na zuha, mi na ya ni ba bañwi ku be ne ni tile ni bona. Simunanu se ne lu ngile n'e li feela mbongolo ye ne ni pahami. 
NEH.2.13	Ne sa li busihu ha ni zwa mwa hae ka Munyako wa Musindi, o kwa neku la wiko, mi na liba kwa mboela ku fitelela Liwelu-welu la Sitatu, ku ya kwa Munyako wa Siloko. Ha ne ni nze ni zamaya cwalo, ne ni tatuba mamota a munzi a n'a wile, ni likwalo ze n'e cisizwe ki mulilo. 
NEH.2.14	Cwale na liba kwa mutulo, mi na ya kwa Munyako wa Liwelu-welu ni kwa Kasa ka Mulena. Mbongolo ye ne ni pahami ya tokwa ko i fita kabakala makwese. 
NEH.2.15	Cwale busihu na ya kwa musindi, mi na zamaya ni pahami, ni nze ni tatuba limota. Kiha ni kuta ka nzila ye ne ni tile ka yona, mi na kena mwa hae ka Munyako wa Musindi.
NEH.2.16	Kwa manduna ba sibaka seo, ne ku si na ya n'a zibile ko ne ni ile, kamba se ne ni ezize. Ni ka yona nako yeo ne ni si ka bulela se siñwi kwa Majuda, baprisita, baeteleli, manduna, kamba ku mutu ufi ni ufi ya na ka ni swalisa kwa musebezi wo. 
NEH.2.17	Kono cwale na li ku bona, “Mwa bona butata bo lu li ku bona, kakuli Jerusalema s'e li matota, mi minyako ya ona i sinyehile. A lu zuseñi mamota a munzi kuli lu feze maswabi a luna.” 
NEH.2.18	Mi na ba zibisa mw'a n'a ni ezelize Mulimu, ni ku ni tusa, ni z'a n'a ni bulelezi mulena.
NEH.2.18	Ba lumela, ba li, “A lu kaleñi ku yaha!” Mi ba itukiseza ku kala musebezi.
NEH.2.19	Kono Sanibalati, Tobia, ni Muarabia ya n'a bizwa Geshema, ha ba utwa se ne lu eza, ba lu seha ni ku lu sheununa. Ba li, “Mu hupula kuli mu ezañi? Mu bata ku fetuhela mulena, nji?”
NEH.2.20	Na alaba, na li, “Mulimu wa lihalimu u ta lu kondiseza. Lu batanga ba hae, mi lwa kala ku yaha. Kono mina, ha mu na lizoho kwateñi, kamba tukelo ifi kamba ifi mo mwa Jerusalema!”
NEH.3.1	Limota la munzi la yahiwa ka mukwa wo. Muprisita yo muhulu Eliashibi ni baprisita ba bañwi ba yaha munyako o bizwa Munyako wa Lingu, ba u kakula, mi ba beya likwalo mwa libaka za zona. Ba yaha limota ku be ku y'o fita fa Tawa ya Mwanda ni kwa Tawa ya Hananele.
NEH.3.2	Batu ba Jeriko ba yaha sibaka se si tatama.
NEH.3.2	Zakuri mwan'a Imiri, yena a yaha sibaka se siñwi se si tatama.
NEH.3.3	Ba mushiku wa Hasenaa, bona ba yaha munyako o bizwa Munyako wa Litapi. Ba beya likota za munyako ni likwalo mwa libaka za zona, mi ba beya lipakiso ni mikwalelo ya ku kwalisa kwa munyako.
NEH.3.4	Meremoti, mwan'a Uria ni muikulu wa Hakoza, a yaha sibaka se si tatama.
NEH.3.4	Meshulami, mwan'a Berekia ni muikulu wa Meshezabele, yena a yaha se si tatama seo.
NEH.3.4	Haili Zadoki, mwan'a Baana, yena a yaha se si tatama.
NEH.3.5	Batu ba mwa munzi wa Tekoa ba yaha se si tatama. Kono batu ba munzi, ba ba zibahala, ba hana ku eza musebezi o ne ba filwe ki bazamaisi.
NEH.3.6	Joyada mwan'a Pasea, ni Meshulami mwan'a Besodeya, ba yaha Munyako wa Jeshana. Ba beya likota za munyako ni likwalo mwa libaka za zona ni lipakiso ni mikwalelo ya ku kwalisa kwa munyako.
NEH.3.7	Melatia wa kwa Gibioni, Jadoni wa kwa Merehoti, ni batu ba mwa minzi ya Gibioni ni Mizipa, ba yaha sibaka se si tatama, mane ku y'o fita kwa ndu ya mubusisi wa naha ye kwa wiko wa Nuka ya Yuferati.
NEH.3.8	Uziele mwan'a Harehaya, mumbuti wa gauda, a yaha kalulo ye tatama.
NEH.3.8	Hanania, muezi wa milyani ye nunka hande, a yaha sibaka se si tatama mane ku y'o fita kwa Limota le Likima.
NEH.3.9	Refaya mwan'a Huri, mubusisi wa kalulo ye ñwi ya sikiliti sa Jerusalema, a yaha sibaka se si tatama.
NEH.3.10	Jedaya mwan'a Harumafi a yaha kalulo ye tatama, ili ye fakaufi ni ndu ya hae.
NEH.3.10	Hatushi mwan'a Hashabineya, yena a yaha kalulo ye tatama.
NEH.3.11	Malika mwan'a Harimi, ni Hashubi mwan'a Pakati-Moabi, ba yaha kalulo ye tatama, hamoho ni Tawa ya Liondo.
NEH.3.12	Shalumi mwan'a Haloheshi, mubusisi wa kalulo ya bubeli ya sikiliti sa Jerusalema, yena a yaha kalulo ye tatama. Bana ba hae ba basizana ba tusa mwa musebezi wo.
NEH.3.13	Hanuni ni ba ba ne ba yahile mwa munzi wa Zanoa ba yaha Munyako wa Musindi. Ba beya likwalo mwa libaka za zona, ba beya cwalo lipakiso ni mikwalelo ya ku kwalisa sikwalo, mi ba lukisa limota la butelele bo bu eza mapeka a mianda i ketalizoho, ku be ku y'o fita kwa Munyako wa Siloko.
NEH.3.14	Malikia mwan'a Rekabi, mubusisi wa sikiliti sa Beti-Hakerema, a lukisa Munyako wa Siloko. A beya likwalo mwa libaka za zona, mi a beya lipakiso ni mikwalelo ya ku kwalisa sikwalo.
NEH.3.15	Shalumi mwan'a Kolohoze, mubusisi wa sikiliti sa Mizipa, a lukisa Munyako wa Liwelu-welu. A beya situwa fa munyako, a beya likwalo mwa libaka za zona, mi a beya lipakiso ni mikwalelo. Kwa Lisa la Siloe, a yaha limota le li bapani ni simu ya bulena, mane ku y'o fita kwa mapahamelo a shetumuka ku zwa kwa Munzi wa Davida.
NEH.3.16	Nehemia mwan'a Azibuki, mubusisi wa kalulo ya sikiliti sa Beti-Zuri, yena a yaha sibaka se si tatama, ku be ku y'o fita kwa libita la Davida, kwa lisa, ni kwa mandu a masole.
NEH.3.17	Malivi bao ba ba tatama, ni bona ba tusize kwa ku yaha limota sinca.
NEH.3.17	Rehumi mwan'a Bani a yaha kalulo ye tatama.
NEH.3.17	Hashabia, mubusisi wa kalulo ye ñwi ya sikiliti sa Keila, a yaha kalulo ye tatama ka libizo la sikiliti sa hae.
NEH.3.18	Bavai mwan'a Henadadi, mubusisi wa kalulo ya bubeli ya sikiliti sa Keila, yena a yaha sibaka se si tatama.
NEH.3.19	Ezeri mwan'a Jeshua, mubusisi wa Mizipa, a yaha kalulo ye tatama, ku libana ni ndu ya lilwaniso, ku be ku y'o fita fa sibaka fo li y'o sikuluhela limota.
NEH.3.20	Baruki mwan'a Zabai a yaha sibaka se si tatama, mane ku y'o fita kwa makenelo a ndu ya Eliashibi, muprisita yo muhulu.
NEH.3.21	Meremoti, mwan'a Uria ni muikulu wa Hakoza, yena a yaha sibaka se si tatama, a be a y'o fitelela ndu ya Eliashibi.
NEH.3.22	Baprisita bao ba ba tatama, ni bona ne ba tusize kwa ku yaha limota sinca.
NEH.3.22	Baprisita ba ba zwa mwa sibaka se si fakaufi ni Jerusalema, ba yaha sibaka se si tatama.
NEH.3.23	Benjamine ni Hashubu ba yaha sibaka se si tatama, ili se si fapil'a mandu a bona.
NEH.3.23	Azaria mwan'a Maaseya, ili muikulu wa Ananaia, a yaha sibaka se si tatama, sa fapil'a ndu ya hae.
NEH.3.24	Binui mwan'a Henadadi a yaha sibaka se si tatama, ku zwa fa ndu ya Azaria ku y'o fita fa sikutwana sa limota.
NEH.3.25	Palali mwan'a Uzai a yaha sibaka se si tatama, ku kalela fa sikutwana ni tawa ye fa ndu ye kwahalimu ya bulena, fakaufi ni lapa la balibeleli.
NEH.3.26	Yena a yaha homoho ni ba ba sebeza mwa Tempele ni ku pila mwa Ofele, mi ba y'o fita kwa sibaka se si kwa upa fakaufi ni Munyako wa Mezi ni Tawa ya Balibeleli.
NEH.3.27	Batu ba munzi wa Tekoa ba yaha kalulo ye tatama, ili kalulo ya bona ya bubeli, ku zwa fa sibaka se ne si talimani ni tawa ye tuna ya balibeleli ba Tempele, ku y'o fita fa limota le ne li li fakaufi ni Ofele.
NEH.3.28	Sitopa sa baprisita sa yaha sibaka se si tatama, ku kalela kwa Munyako wa Pizi ku liba kwa mutulo. Yo muñwi ni yo muñwi a yaha sibaka se si libani ni ndu ya hae.
NEH.3.29	Zadoki mwan'a Imeri a yaha sibaka se si tatama, ili sa fapil'a ndu ya hae.
NEH.3.29	Shemaya mwan'a Shekania, mulibeleli wa Munyako wa upa, a yaha sibaka se si tatama sa Zadoki.
NEH.3.30	Hanana mwan'a Shelemia ni Hanuni mwan'a wa busilela wa Zalafi ba yaha sibaka se si tatama, ili sibaka sa bona sa bubeli.
NEH.3.30	Meshurami mwan'a Berekia a yaha sibaka se si tatama sa fapil'a ndu ya hae.
NEH.3.31	Malikia, mumbuti wa gauda, a yaha sibaka se si tatama, ku be ku y'o fita kwa ndu ye n'e sebeliswa ki babeleki ba mwa Tempele, ni balekisi. Ndu ye n'e li fakaufi ni Munyako wa Tibelelo, fakaufi ni ndu ye n'e li fahalimw'a situwa sa limota mwahal'a mutulo ni upa.
NEH.3.32	Mambuti ba gauda ni balekisi ba yaha sibaka sa mafelelezo, se ne si kalela fa ndu ye mwa sikutwana mane ku y'o fita kwa Munyako wa Lingu.
NEH.4.1	Sanibalati h'a utwa kuli luna Majuda ne lu yaha sinca limota, a halifa hahulu, mi a kala ku lu sheununa. 
NEH.4.2	A bulela fapil'a banabahabo ni makuta a Masamaria, a li, “Bona Majuda ba, ba ba si na maata, ba hupula kuli ba ezañi hona fa? Ba, ba hupula ku yaha munzi sinca, nji? Kana ba hupula kuli ka ku eza litabelo ba ta kona ku feza musebezi ka lizazi li li liñwi feela, nji? Kana ba ta kona ku fumana macwe a ku yahisa mwahal'a mabunda a matakala a cile ao, nji?”
NEH.4.3	Tobia wa Muamoni n'a yemi kwatuko a hae, mi a ekeza, a li, “Ki limota mañi le ba yaha? Bati nihaili luwawa feela ne lu ka kona ku li wisa!”
NEH.4.4	Na, Nehemia, na lapela, na li, “Oho Mulimu, utwa mo ba lu sheununela. Ku lu sheununa kwa bona ku ba kutele. Ba amuhiwe ze ba na ni zona kaufela, ba hapiwe mi ba isiwe sina mapantiti kwa naha i sili. 
NEH.4.5	U si ke wa swalela bumaswe bo ba eza, mi u si ke wa libala sibi sa bona, kakuli ba tompolozi luna ba ba yaha.”
NEH.4.6	Cwale lwa zwelapili ku yaha limota, mi kapili lwa fita fahali a lona ku ya mwahalimu, kakuli batu ne ba tabela ku sebeza.
NEH.4.7	Sanibalati ni Tobia, ni batu ba Arabia, Maamoni, ni Maashidodi ha ba utwa kuli lu zwelapili mwa musebezi wa ku zusa limota la Jerusalema ni kuli libaka ze n'e tubehile za tibiwa, ba nyema hahulu. 
NEH.4.8	Cwale ba lelisana hamoho ku t'o lwanisa Jerusalema kuli ku be ni mufili-fili. 
NEH.4.9	Kono lwa lapela ku Mulimu wa luna, mi lwa beya balibeleli kuli ba libelele musihali ni busihu.
NEH.4.10	Batu ba Juda ne ba na ni pina ye ne ba opela, ye li,
NEH.4.10	“Lwa fokola ka ku lwala milwalo.
NEH.4.10	Matakala a' swanezi ku zwiswa
NEH.4.10	ki a mañata.
NEH.4.10	Cwale lu ka yaha cwañi limota
NEH.4.10	kacenu?”
NEH.4.11	Lila za luna ne li hupula kuli ha lu na ku li bona kamba ku ziba se si ezahala, konji ha li se li fitile, mane li lu bulaye ni ku yemisa musebezi wa luna. 
NEH.4.12	Ka nako ni nako Majuda ba ba ne ba pila mwahal'a lila zeo, ne ba tahanga ku t'o lu lemusa milelo ya zona bakeñisa luna. 
NEH.4.13	Cwale na abela batu mikwale, malumo, ni buta, mi na ba inisa ka mishiku ya bona kwabuse bwa limota, kai ni kai ko ne ku si ka fela kale.
NEH.4.14	Na bona kuli batu ne ba bilaela hahulu, kiha ni se ni li ku bona ni kwa baeteleli ba bona hamoho ni manduna, “Mu si ke mwa saba lila za luna. Mu hupule butuna bwa Muñ'a Bupilo ni mw'a sabiseza, mi mu lwanele banabahabo mina, bana ba mina, basali ba mina ni mandu a mina.” 
NEH.4.15	Lila za luna za ziba kuli ne lu se lu utwile ka milelo ya zona, mi za lemuha kuli Mulimu n'a tuzi milelo ya zona. Cwale lwa kutela ku y'o sebeza kwa limota kamukan'a luna.
NEH.4.16	Ku zwa hona fo, batu ba ka ba bañwi ba sebeza, mi ba bañwi ba libelela ba sweli malumo, litebe, buta, mi ba apezi liapalo za ndwa. Mi baeteleli ba tusa ka pilu ya bona kaufela batu ba Juda. 
NEH.4.17	Batu bao ne ba yaha limota sinca. Mutu ufi ni ufi ya n'a sebeza kwa muyaho n'a sebeza ka lizoho li li liñwi feela, mi ku le liñwi n'a sweli sitabaniso. 
NEH.4.18	Hape, yo muñwi ni yo muñwi ya n'a sebeza n'a lepelelize mukwale mwa teka. Ya n'a swanezi ku liza tolombita ya ku lemusa batu n'a ina ni na. 
NEH.4.19	Na bulelela baeteleli, manduna ni batu ba bona, na li, “Musebezi ki o mutuna, u namile, mi luna lu shambaukile hahulu fa limota. 
NEH.4.20	Haiba mu utwa tolombita i lila, mu t'o kopanela ku na. Mulimu wa luna u ta lu lwanela.” 
NEH.4.21	Cwale ka zazi ni zazi, ku zwa ha ku patalala mane ku isa ka swalala, ba bañwi ne ba sebeza fa limota, mi ba bañwi ne ba libelela ba sweli malumo mwa mazoho.
NEH.4.22	Ka zona linako zeo kaufela ne ni bulelelanga bazamaisi kaufela kuli bona ni batusi ba bona kamukana ne ba swanezi ku ina mwa Jerusalema busihu, kuli lu libelele munzi busihu ni musihali lu nze lu sebeza. 
NEH.4.23	Ne ni sa tubuli liapalo za ka busihu, nihaili bona banabahesu cwalo, kamba batanga ba ka, mane ni bona balibeleli ba ka. Ka nako kaufela, kamukan'a luna ne lu sweli lilwaniso za luna.
NEH.5.1	Mwamulahonyana, batu ba bañata, ili basali ni banna, ba kala ku bilaela ka Majuda bahabo bona. 
NEH.5.2	Ba bañwi ba li, “Lu na ni mabasi a matuna. Lu bata lico ze ka lu pilisa.”
NEH.5.3	Ba bañwi ba li, “Lu se lu kolotisize masimu a luna a lico ni a likota za veine, mane ni mandu, kuli lu fumane lico ze lu likana, lu si ke lwa lapa.”
NEH.5.4	Mi hape ba bañwi ba li, “Lu na ni ku kolota mali a ku telela masimu a luna a lico ni a likota za veine. 
NEH.5.5	Kikuli ha lu bati lika ze batiwa ki Majuda bahabo luna, nji? Bana ba luna kikuli ha ba swani ni ba bona, nji? Kono lu hapelezwa ku isa bana ba luna kwa butanga. Bana ba luna ba basizana ba bañwi ba se ba lekisizwe inge batanga. Ha lu sa na se lu ka eza, kakuli lu se lu amuhilwe masimu a luna a lico ni a likota za veine.”
NEH.5.6	Cwale na, ni li Nehemia, ha ni utwa lipilaelo za bona, na nyema. 
NEH.5.7	 Na nahana se ni ka eza. Na nyaza baeteleli ni manduna, mi na li ku bona, “Mu nyandisa banabahabo mina!”
NEH.5.7	Na biza mukopano o mutuna ku t'o talima za butata bo. 
NEH.5.8	Na li, “Lu likile mo ne lu konela kaufela ku liulula Majuda bahabo luna ba ba itekisize kwa balicaba. Cwale mina mu hapeleza banabahabo mina ku itekisa kwa Majuda bahabo bona!” Baeteleli ba kuza, mi ba palelwa ku fumana se ne ba ka bulela.
NEH.5.9	Cwale na li, “Se mu eza si fosahalile! Mu swanezi ku saba Mulimu ni ku eza ze lukile, isiñi ku fa lila za luna, bona balicaba, libaka la ku lu sheununa ka lona. 
NEH.5.10	Ni lumelezi batu ku kolota lico ni mali ku na, mi ni bona banabahesu ni babeleki ba ka ba ezize cwalo. Cwale a lu tuheleñi likoloti zeo kaufela. 
NEH.5.11	Mu ba kutiseze masimu a bona a lico, a likota za veine, za olive, ni mandu hona fa! Mu takule likoloti ze ba mi kolotezi kamukana i ka ba mali, kamba mabele, waine kamba mafula.”
NEH.5.12	Baeteleli ba alaba, ba li, “Lu ta eza m'o bulelela, mi lu ta kutiseza liluwo kwa bañi ba lona ni ku sa lifisa mali a likoloti.”
NEH.5.12	Cwale na biza baprisita mi na hapeleza baeteleli kuli ba itame, mi ba buluke buitamo bwa bona. 
NEH.5.13	Cwale na tubula siapalo se ne ni itamile mwa liteka, na si tutula, na li, “Mulimu u ka tutula cwalo ufi ni ufi wa mina ya si ke a buluka buitamo bwa hae. Mulimu u ta nga mandu a mina ni ze mu luile kaufela, a mi siye mu si na ni se sikana.”
NEH.5.13	Batu kaufela ba ba ne ba li teñi fo, ba li, “Amen!” Ba lumbeka Muñ'a Bupilo, mi ba buluka buitamo bo ne ba ezize.
NEH.5.14	Mwa lilimo ze lishumi ka ze peli kamukana ze ne ni li mubusisi wa naha ya Juda, ili ku zwa ka silimo Aritazerisi ha n'a li mulena yo muhulu ka lilimo ze mashumi a mabeli, ku fitela silimo sa hae sa bumashumi a malalu ka ze peli, banabahesu kamba na, ha lu si ka ca lico ze ne lu lukela ku ca ha lu li babusisi. 
NEH.5.15	Babusisi ba ba ne ba li teñi pili ku na, ne ba imeza batu ka ku telisa yo muñwi ni yo muñwi mashumi a mane a muwaya-waya wa silivela ka zazi ni zazi, ili wa lico ni waine. Mane ni bona babeleki ba bona ne ba nyandisa batu. Kono na, na fapana ni bona kakuli ne ni saba Mulimu. 
NEH.5.16	Na beya maata a ka kamukana mwa musebezi wa ku yaha limota, mi ha ni si ka bata bufumu. Mutu kaufela ya n'a sebeza ku na, n'a tusana ni na kwa ku yaha. 
NEH.5.17	Ne ni atisa ku ca ni batu ba mwanda ka mashumi a ketalizoho ili Majuda ni baeteleli ba bona cwalo, kwand'a batu ba ba ne ba tahanga ku na ku zwa mwa manaha a fakaufi. 
NEH.5.18	Ka zazi ni zazi ne ni ba bulaelanga pulu, lingu ze silezi ze nde ka ku fitisisa ni likuhu ze ñata, mi mwamulaho a mazazi a lishumi hape ne ni ba tisezanga waine ye nca. Nihakulicwalo ne ni sa bati tuso ye zwa kwa batu sina babusisi ha ba lumelezwi cwalo, kakuli batu ne ba imezwi.
NEH.5.19	Na ku lapela, Mulimu, u hupule bunde bo ni ezelize batu ba.
NEH.6.1	Sanibalati, Tobia, Geshemu, ni lila za luna kamukana ba utwa kuli lu felize ku yaha limota ni kuli ne ku si na masuba a n'a siyezi ku lona. Nihakulicwalo, ne lu si ka feleleza ku beya likwalo kwa minyako. 
NEH.6.2	Cwale Sanibalati ni Geshemu ba ni lumela linzwi. Ba kupa kuli ni y'o kopana ni bona mwa munzi o muñwi o mwa Libala la Ono. Kao n'e li kalembeshwa ka bona ka ku ni tiseza kozi. 
NEH.6.3	Na luma batu ku y'o ba bulelela kuli, “Na, ni sweli musebezi o mutuna, mi ha ni koni ku taha ko. Ha ni na ku yemisa musebezi kabakala ku t'o mi bona feela.”
NEH.6.4	Ba ni lumela hape linzwi le li swana, mi ka nako ni nako ne ni nze ni ba alaba kalabo ye swana.
NEH.6.5	Cwale Sanibalati a ni lumela liñolo la buketalizoho, ili le li si ka kwaliwa, mi li lwezwi ki yo muñwi wa batanga ba hae. 
NEH.6.6	Ne li li, “Geshemu u ni bulelezi kuli ku na ni mabulatwi a zamaya mwahal'a batu be lu bapani ni bona kuli wena ni Majuda mu lela ku fetuhela mubuso, mi kikabakaleo ha mu yaha sinca limota. Hape u li wena u lela ku ikeza mulena. 
NEH.6.7	Mi hape s'o lukisize ni bapolofita ba bañwi ku bulela mwa Jerusalema kuli ki wena mulena wa Juda. Cwale mulena yo muhulu u tamehile ku i utwa. Kiha ni hupuzi kuli, wena ni na, lu t'o kopana lu ambolisane ka taba ye.”
NEH.6.8	Na mu lumela kalabo, na li, “Ha ku na niti ku z'o bulela kamukana. Ki wena ya ipupezi zona kaufela.”
NEH.6.9	Kaufel'a bona ne ba lika ku lu sabisa kuli musebezi u yeme. Kono cwale, Mulimu u ni fe maata ni tiye!
NEH.6.10	I sa li ka yona nako yeo, Shemaya mwan'a Delaya, ili muikulu wa Mahetabele, n'a sa koni ku zwa mwa ndu ya hae. Cwale na y'o mu lekula. Kiha s'a li ku na, “Wena ni na, lu swanezi ku y'o ipata hamoho mwa ndu ye kenile mwa Tempele, mi lu kiye kwa munyako, kakuli ba taha ku t'o ku bulaya. I ka ba busihu bufi kamba bufi ku kala la kacenu le, ba ka t'o ku bulaya.”
NEH.6.11	Na mu alaba, na li, “Na, ha ni mutu ya saba ni ku y'o ipata. Kana u hupula kuli ni ka lika ku ipilisa ka ku ipata mwa Tempele, nji? Ha ni na ku ya.”
NEH.6.12	Ha ni se ni nahanile litaba zeo, na lemuha kuli Mulimu n'a si ka bulela ni yena, ni kuli bo Tobia ni Sanibalati ne ba mu lekile kweta kuli a ni bulelele taba yeo. 
NEH.6.13	Ne ba mu lekile ku t'o ni sabisa, ili kuli ni kene mwa sibi, mi ba kone ku ni sinya libizo ni ku ni swabisa.
NEH.6.14	“Mulimu, hupula se ba ezize bo Tobia ni Sanibalati, mi u ba utwise butuku. Hupula musali wa mupolofita yani Noadia ni bapolofita ba bañwi ba ba likile ku ni sabisa.”
NEH.6.15	Mwamulaho a mazazi a mashumi a ketalizoho ka a mabeli a ku sebeza limota la fela, kweli ya Eluli ha i eza mashumi a mabeli ka a ketalizoho. 
NEH.6.16	Lila za luna, ili batu ba ba mwa manaha a lu potolohile, ha ba utwa cwalo, ba komoka ni ku swaba kakuli mañi ni mañi n'a ziba kuli musebezi n'o felizwe ka tuso ya Mulimu.
NEH.6.17	Nako yeo kaufela baeteleli ba Majuda ne ba nze ba ñolelana ni Tobia. 
NEH.6.18	Batu ba Juda ba bañata ne ba li kwa neku la hae, kakuli n'a li mukwenyan'a Shekania, mwan'a Ara. Fahalimw'a zeo, mwan'a hae Johanani n'a nyezi mwan'a Meshulami, mwan'a Berekia. 
NEH.6.19	Batu ne ba kona ku bulela fapil'a ka ka likezo ze nde z'a n'a ezize Tobia, mi ne ba mu bulelelanga ze ne ni bulela kamukana. Kono a tundamena ku ni lumelelanga mañolo a ku lika ku ni sabisa.
NEH.7.1	Mi cwale limota ne li se li yahilwe sinca, likwalo kaufela ne li se li kwesizwe, mi balibeleli ba Tempele, baopeli, ni Malivi ne ba se ba filwe musebezi wa bona. 
NEH.7.2	Cwale na beya batu ba babeli ku zamaisa batu ba munzi wa Jerusalema, ili munyan'a ka Hanani, ni Hanania muzamaisi wa masole ba sisabelo. Hanania n'a li mutu ya sepahala ya n'a saba Mulimu, ku si na ya n'a likana ni yena. 
NEH.7.3	Na ba bulelela kuli ba si ke ba kwalulanga minyako ya Jerusalema kakusasa haisi lizazi ha li se li tutumukile, mi ba kwale ni ku paka hande balibeleli ba si ka ya kale, lizazi ha li se li likezi. Na ba bulelela hape, na li, ba kete balibeleli mwahal'a batu ba ba pila mwa Jerusalema, ba bañwi ba supezwe libaka za bona mo ba ta libelela, mi ba bañwi hape ba potolohanga libaka ze fakaufi ni mandu a bona.
NEH.7.4	Munzi n'o li o mutuna, kono ne ku si na batu ba bañata ba ba ne ba pila mwateñi. Hape mandu a mañata n'a si ka yahiwa kale. 
NEH.7.5	Mulimu a ni fa muhupulo wa ku kopanya batu, baeteleli ba bona ni manduna, ni wa ku talima libuka za lusika lwa bona. Na fumana libuka za ba ba ne ba kutile pili ku zwa mwa butanga, mi se ni fumani ki se.
NEH.7.6	Ba ba latelela ki ba ba yahile mwa sikiliti sa Juda ha ba se ba kutile kwa butanga, ko ne ba isizwe ki Mulena Nebukadenezare wa Babilona. Yo muñwi ni yo muñwi a kutela mwa munzi wa habo, i ka ba mwa Jerusalema kamba ku o muñwi wa minzi ya Juda. 
NEH.7.7	Baeteleli ba ba ne ba ba kutisize n'e li bo Zerubabele, Jeshua, Nehemia, Azaria, Raamia, Nahamani, Morodekai, Balishani, Misipereti, Bigivai, Nahumi ni Baana.
NEH.7.7	Ki wo mukoloko wa mishiku ya Maisilaele ni palo ya ba ba kutile kwa butanga.
NEH.7.8	Ku ba Paroshi - 2,172
NEH.7.9	Ku ba Sefatia - 372
NEH.7.10	Ku ba Ara - 652
NEH.7.11	Ku ba Pakati-Moabi, baikulu ba Jeshua ni Joabi - 2,818
NEH.7.12	Ku ba Elami - 1,254
NEH.7.13	Ku ba Zatu - 845
NEH.7.14	Ku ba Zakai - 760
NEH.7.15	Ku ba Binui - 648
NEH.7.16	Ku ba Bebai - 628
NEH.7.17	Ku ba Azigadi - 2,322
NEH.7.18	Ku ba Adonikami - 667
NEH.7.19	Ku ba Bigivai - 2,067
NEH.7.20	Ku ba Adini - 655
NEH.7.21	Ku ba Atere, ba ba bizwa ni ka la Ezekiasi - 98
NEH.7.22	Ku ba Hashumi - 328
NEH.7.23	Ku ba Bezai - 324
NEH.7.24	Ku ba Harifi - 112
NEH.7.25	Ku ba Gibioni - 95
NEH.7.26	Batu ba ba ne ba na ni bo kukw'a bona, ba ba ne ba yahile mwa minzi ye latelela, ni bona ba lukululwa hamoho ni ba bañwi:
NEH.7.26	Mwa Betelehema ni Nelofa - 188
NEH.7.27	mwa Anatota - 128
NEH.7.28	mwa Beti-Azimaveti - 42
NEH.7.29	mwa Kiryati-Jearimi, Kefira ni Beeroti - 743
NEH.7.30	mwa Rama ni Geba - 621
NEH.7.31	mwa Mikimasi - 122
NEH.7.32	mwa Betele ni Ai - 123
NEH.7.33	mwa Nebo o muñwi - 52
NEH.7.34	mwa Elami o muñwi - 1,254
NEH.7.35	mwa Harimi - 320
NEH.7.36	mwa Jeriko - 345
NEH.7.37	mwa Lodi, Hadidi ni Ono - 721
NEH.7.38	mwa Senaa - 3,930
NEH.7.39	Mukoloko wa mishiku ya baprisita ba ba il'o lukuluha kwa butanga, ki wo:
NEH.7.39	Ba Jedaya, baikulu ba Jeshua - 973
NEH.7.40	Ba Imeri - 1,052
NEH.7.41	Ba Pashuri - 1,247
NEH.7.42	Ba Harimi - 1,017
NEH.7.43	Mishiku ya Malivi ba ba lukuluhile hamoho ni ba bañwi ki ye:
NEH.7.43	Ba Jeshua ni Kadimiele, baikulu ba Hodeva - 74
NEH.7.44	Baopeli ba mwa Tempele, baikulu ba Asafi - 148
NEH.7.45	Balibeleli ba Tempele, baikulu ba Shalume, Atere, Talumoni, Akubu, Hatita ni Shobai - 138
NEH.7.46	Mishiku ya babeleki ba mwa Tempele ba ba il'o lukuluha ni bona ki ye:
NEH.7.46	Ziha, Hasufa, Tabaoti,
NEH.7.47	Keroshi, Siya, Padoni,
NEH.7.48	Lebana, Hagaba, Salimai,
NEH.7.49	Hanani, Gidele, Gahari,
NEH.7.50	Reaya, Rezini, Nekoda,
NEH.7.51	Gazami, Uza, Pasea,
NEH.7.52	Besai, Mehunimi, Nefushesimi,
NEH.7.53	Bakibuki, Hakfua, Harihuri,
NEH.7.54	Baziliti, Mehida, Harisha,
NEH.7.55	Barikosi, Sisera, Tema,
NEH.7.56	Neziya, ni Hatifa.
NEH.7.57	Mishiku ya batanga ba Salumoni ba ba il'o lukuluha ki ye:
NEH.7.57	wa Sotai, Sofereti, Perida,
NEH.7.58	wa Jaala, Darekoni, Gidele,
NEH.7.59	wa Shefatia, Hatili,
NEH.7.59	Pokereti-Hazebaimi ni Amoni.
NEH.7.60	Palo kamukana ya baikulu ba babeleki ba mwa Tempele ni ya batanga ba Salumoni ba ba il'o lukuluha, n'e li mianda ye milalu ka mashumi a supile ni a mabeli ka ba babeli.
NEH.7.61	Ne ku na ni bona ba ba kutile ku zwa kwa minzi ya Tele-Mela, Tele-Harisha, Kerubu, Adoni, ni Imeri, kono ba palelwa ku talusa hande kuli ki baikulu ba Maisilaele. 
NEH.7.62	Ba mushiku wa Delaya, Tobia ni Nekoda ba kutile batu ba mianda ye silezi ka mashumi a mane ni ba babeli.
NEH.7.63	Mishiku ya baprisita ye tatama n'e li baikulu ba bo Hobaya, Hakoza ni Barizilai. Kuku wa baprisita ba mushiku wa Barizilai n'a nyezi musali wa mushiku wa Barizilai wa kwa Giliadi, mi a nga libizo la mushiku wa mukwenyan'a hae. 
NEH.7.64	Cwale ha ba se ba palezwi ku talusa bo kukw'a bona kuli n'e li bo mañi, ha ba si ka eziwa baprisita. 
NEH.7.65	 Mubusisi a ba bulelela kuli ba si ke ba ca lico ze filwe Mulimu ku fitela ha ku ta ba ni muprisita ya ka kona ku taluhanya se si batwa ki Mulimu ka tuso ya taula ye kenile, ili Urimi ni Tumimi. 
NEH.7.66	Palo ya lihapiwa ba ba ne ba kutile n'e li ba likiti ze mashumi a mane ka a mabeli ni mianda ye milalu ka mashumi a silezi. 
NEH.7.67	Batanga ba bona ba banna ni ba basali ne'li likiti ze supile ka mianda ye milalu ni mashumi a malalu ka ba supile. Haili baopeli ba banna ni ba basali n'eli mianda ye mibeli ka mashumi a mane ni a ketalizoho. 
NEH.7.68	Palo ya lipizi n'eli mianda ye supile ka mashumi a malalu ni ze silezi hamoho ni mambema a mianda ye mibeli ka mashumi a mane ni a ketalizoho. 
NEH.7.69	Palo ya likamele n'eli mianda ye mine ka mashumi a malalu ni ze ketalizoho hamoho ni limbongolo ze likiti ze silezi ka mianda ye supile ni mashumi a mabeli.
NEH.7.70	Batu ba bañata ba zwisa limpo za ku lukisa Tempele.
NEH.7.70	Mubusisi a zwisa gauda ye n'e eza likilo ze supile ni i liñwi, likotolo za lisebelezo ze mashumi a ketalizoho, liapalo za buprisita ze mianda i ketalizoho ka mashumi a malalu.
NEH.7.71	Baeteleli ba mishiku ba zwisa gauda ye n'e eza likilo ze mwanda ka mashumi a ketalizoho ni ze peli, ni silivela ye n'e eza likilo ze sikiti ka mianda ye mine.
NEH.7.72	Batu ba ba siyezi ba zwisa gauda ye n'e eza likilo ze mwanda ka mashumi a ketalizoho ni ze peli, silivela ye n'e eza likilo ze sikiti ka mianda ye milalu, ni liapalo za baprisita ze mashumi a silezi ka ze supile.
NEH.7.73	 Baprisita, Malivi, balibeleli ba Tempele, baopeli, babeleki ba mwa Tempele, ni batu feela ka buñata ili batu kaufela ba Isilaele, ba yaha mwa minzi ye mituna ni ye minyinyani.
NEH.8.1	Ka kweli ya busupa batu ba Isilaele ne ba se ba li mwa minzi ya bona. Ka lizazi la pili la yona kweli yeo kaufel'a bona ba y'o kopanela mwa Jerusalema, fa patelo ye kwa munyako o bizwa Munyako wa Mezi. Ba kupa Ezira, muprisita ni muituti ya cuukile mwa Mulao o n'o filwe Maisilaele ki Muñ'a Bupilo ka Mushe, kuli a y'o nga Buka ya Mulao. 
NEH.8.2	Ezira a nga buka, mi a ya ni yona ko ne ba kopanezi batu, ili banna ni basali, mane ni banana ba ba ne ba se ba kona ku utwisisa. 
NEH.8.3	Hona fa patelo fo, kwatuko a munyako, Ezira a ba balela Mulao ku kala ha ku patalala ku be ku t'o li musihali-tuna, mi kaufel'a bona ba teeleza ka tokomelo. 
NEH.8.4	Ezira a bala a nz'a yemi fa kalani ya likota, ye n'e yahezwi ona musebezi wo. Banna ba mabizo a tatama ao ne ba yemi ku la hae la bulyo, ili Matitia, Shema, Anaya, Uria, Hilikia ni Maaseya. Ba ba ne ba mu yemi kwa nzohoto n'e li bo Pedaya, Mishaele, Malikia, Hashumi, Hashibadana, Zakaria, ni Meshulami.
NEH.8.5	Ezira ha n'a nz'a yemi fa kalani a fitelela batu kamukana, ba mu talimela kaufel'a bona ba yema. 
NEH.8.6	Ezira a li, “Ku lumbekwe Muñ'a Bupilo, Mulimu yo Muhulu!”
NEH.8.6	Batu kamukana ba nanulela mazoho a bona mwahalimu, mi ba alaba, ba li, “Amen, Amen!” Cwale ba kubama mi ba lapela, ba talimezi fafasi.
NEH.8.7	Batu ba nanuha, ba yema mwa libaka za bona, mi Malivi ba ba tatama ba taluseza sicaba Mulao, ili bo Jeshua, Bani, Sherebia, Jamini, Akubu, Shabetai, Hodia, Maaseya, Kelita, Azaria, Jozabadi, Hanani ni Pelaya. 
NEH.8.8	Ba taluseza batu Mulao wa Mulimu, kuli ba u utwisise hande.
NEH.8.9	Batu ha ba se ba utwile se si batiwa ki Mulao, ba tabeha mwa lipilu mane ba kala ku lila. Cwale Nehemia, Ezira ni Malivi ba ba ne ba talusa Mulao ba bulelela batu kamukana, ba li, “Lizazi le ki le li kenile ku Muñ'a Bupilo, Mulimu wa mina. Mu si ke mwa silisa kamba ku lila. 
NEH.8.10	Mu ye kwa mahae, mu y'o eza mukiti. Mu y'o ikabela lico ni waine ni ba ba si na ze ñata. Kacenu ki lizazi le li kenile ku Muñ'a Bupilo, Mulen'a luna, cwale mu si ke mwa ba mwa maswabi. Tabo y'a mi fa Muñ'a Bupilo i ta mi matafaza.”
NEH.8.11	Malivi ba zamaya ba kuzisa batu ni ku ba bulelela kuli ba si ke ba swaba, kakuli lizazi n'e li le li kenile. 
NEH.8.12	Cwale batu kaufela ba ya kwa mahae, ba y'o ca ni ku nwa ka tabo, mi ba abelana ni ba bañwi ze ne ba na ni zona, kakuli ne ba utwisisize se ne ba utwile ha si baliwa.
NEH.8.13	Habusa baeteleli ba mishiku, hamoho ni baprisita ni Malivi, ba ya ku Ezira ku y'o batisisa ka tokomelo ze ñozwi mwa Mulao. 
NEH.8.14	 Ba fumana kuli Mulao, w'a n'a file Muñ'a Bupilo ka Mushe, n'o laela batu ba Isilaele ku ina nakonyana mwa bipapela ka nako ya Mukiti wa Minganda. 
NEH.8.15	Kiha ba zibisa sicaba litaelo zeo ze tatama mi za hasanyezwa mwa Jerusalema kaufela ni mwa minzi, kwa twi, “Mu ye kwa malundu, mu y'o lema mataku a likota za olive, za olive ya mwa naheñi, za mikuwa ni linzalu ni mataku a likota ze ñwi ze titihani matali, mi mu ikezeze lipapela ka ku latelela likelezo ze ñozwi mwa Mulao.”
NEH.8.16	Cwale batu ba y'o nga mataku, mi ba yaha lipapela fa lituwa ze patami za mandu a bona, mwa malapa a bona, mwa patelo ya lapa la Tempele, ni mwa mapatelo a munzi, kwatuko a Munyako wa Mezi ni wa Eferaimi. 
NEH.8.17	Batu kamukana ba ba ne ba kutile kwa butanga, ba yaha lipapela mi ba ina mwateñi. Kwa ezwa cwalo lwa pili haisali ku zwa kwa mazazi a Joshua mwan'a Nuni. Batu kaufela ne ba nyakalalile, ba tabile. 
NEH.8.18	Ku kala ka lizazi la pili la mukiti ku y'o fita ku la mafelelezo, ka zazi ni zazi ne ba balanga kalulo ye ñwi ya Mulao wa Mulimu. Ba eza mukiti wo ka mazazi a supile, mi ka la busupa ni li li liñwi kwa eziwa sebelezo ya ku kwala, sina mo ne ku ñolezwi mwa Mulao.
NEH.9.1	Mwa yona kweli yeo ha se i na ni mazazi a mashumi a mabeli ka a mane, batu ba Isilaele ba kopana ku itima lico, ili ku bonisa kuli ba swabezi libi za bona. Ba apala masaka mi ba isukululela maluli kwa litoho, ili poniso ya maswabi. 
NEH.9.2	Ne ba se ba ikauhanyize ku balicaba. Cwale ba yema, mi ba ipulela libi ze ne ba ezize ni ku bulela ze n'e ezizwe ki bo kukw'a bona. 
NEH.9.3	Ba balelwa Mulao wa Muñ'a Bupilo, Mulimu wa bona, ka lihola ze batil'o ba ze talu, mi lihola ze talu ze tatama ba ipulela libi za bona ni ku lapela Muñ'a Bupilo.
NEH.9.4	Ne ku na ni kalani ya Malivi fo ne ku yemi bo Jeshua, Bani, Kadimiele, Shebania, Buni, Sherebia, Bani ni Kenani. Ba huweleza ku Muñ'a Bupilo, Mulimu wa bona, ka tapelo.
NEH.9.5	Malivi bao ba ba tatama ili bo Jeshua, Kadimiele, Bani, Hashabineya, Sherebia, Hodia, Shebania ni Petatia, kiha ba lemusa batu kuli ki nako ya tapelo. Ba li,
NEH.9.5	“A mu yeme, mu lumbeke
NEH.9.5	Muñ'a Bupilo Mulimu wa mina,
NEH.9.5	mu mu lumbeke kuya kuile!
NEH.9.5	Mutu kamukana a lumbeke
NEH.9.5	libizo la hae le li kenile,
NEH.9.5	nihaike litumbo za mutu
NEH.9.5	ha li mu likani.”
NEH.9.6	Mi cwale ba lapela tapelo ye, ba li,
NEH.9.6	“Wena, Muñ'a Bupilo,
NEH.9.6	ki wena feela Muñ'a Bupilo u nosi.
NEH.9.6	U ezize mahalimu ni linaleli
NEH.9.6	ze kwahalimu.
NEH.9.6	U ezize lifasi ni liwate
NEH.9.6	ni ze ku zona kamukana.
NEH.9.6	U file lika kaufela bupilo.
NEH.9.6	Ze maata za kwa lihalimu
NEH.9.6	za ku kubamela ni ku ku lapela.
NEH.9.7	 Wena, Muñ'a Bupilo Mulimu,
NEH.9.7	n'o ketile Abrame,
NEH.9.7	mi wa mu zwisa mwa Ure
NEH.9.7	wa mwa Kaldea.
NEH.9.7	Wa mu beya libizo la Abrahama.
NEH.9.8	 Wa fumana kuli n'a sepahala
NEH.9.8	ku wena,
NEH.9.8	mi wa iswala bulikani ni yena.
NEH.9.8	Wa sepisa ku mu fa naha ya Kanana,
NEH.9.8	naha ya Mahiti ni Maamori,
NEH.9.8	naha ya Maperizi, Majebusi,
NEH.9.8	ni Magirigashi,
NEH.9.8	kuli i be naha mo ba ka pila baikulu
NEH.9.8	ba hae.
NEH.9.8	U bulukile sepiso ya hao,
NEH.9.8	kakuli wa sepahala.
NEH.9.9	 “U boni mo ne ba nyandela
NEH.9.9	bo kukw'a luna mwa Egepita.
NEH.9.9	U utwile ha ne ba biza, ba kupa tuso
NEH.9.9	kwa Liwate le Lifubelu.
NEH.9.10	 U ezize limakazo ze komokisa
NEH.9.10	ku Faro,
NEH.9.10	kwa manduna ba hae,
NEH.9.10	ni kwa batu ba mwa naha ya hae,
NEH.9.10	kakuli n'o ziba mo ne ba nyandiseza
NEH.9.10	batu ba hao.
NEH.9.10	Kiha u fumani libubo
NEH.9.10	l'o sa na ni lona ni kacenu.
NEH.9.11	 U ezelize batu ba hao nzila
NEH.9.11	mwahal'a liwate
NEH.9.11	mi wa ba etelela mwahal'a lona
NEH.9.11	ba nze ba zamaya fo ku omile.
NEH.9.11	U minisize mwa buliba
NEH.9.11	ba ba ne ba ba lelekisa
NEH.9.11	sina licwe ha li tiba mwa mandinda
NEH.9.11	a sabisa.
NEH.9.12	 Wa ba etelela ka lilu musihali,
NEH.9.12	mi busihu wa ba monyehela
NEH.9.12	ka mulilo
NEH.9.12	mwa nzila ya bona.
NEH.9.13	 Wa shetumukela fa Lilundu la Sinai
NEH.9.13	ku zwa kwa lihalimu,
NEH.9.13	mi wa t'o bulela ni batu ba hao
NEH.9.13	hona fo.
NEH.9.13	Wa ba fa milao ye minde ni lituto
NEH.9.13	ze utwahala.
NEH.9.14	Wa ba luta ku buluka Lipumulo
NEH.9.14	za hao ili ze kenile,
NEH.9.14	mi wa ba fa milao ka mutang'a hao
NEH.9.14	Mushe.
NEH.9.15	 “Ha ne ba lapile, wa ba fa buhobe
NEH.9.15	bo bu zwa kwa lihalimu,
NEH.9.15	ni mezi a zwa mwa licwe
NEH.9.15	ha ne ba nyolilwe.
NEH.9.15	Wa ba bulelela ku y'o hapa naha
NEH.9.15	y'o n'o sepisize ku ba fa.
NEH.9.16	 Kono bo kukw'a luna ba kenelwa
NEH.9.16	ki buikuhumuso ni mahañi,
NEH.9.16	mi ba hana ku buluka milao ya hao.
NEH.9.17	 Ba hana ku i mamela.
NEH.9.17	Ba libala z'o n'o ezize kamukana.
NEH.9.17	Ba libala ni limakazo z'o n'o ezize.
NEH.9.17	Ka buikuhumuso bwa bona
NEH.9.17	ba keta mueteleli
NEH.9.17	kuli a ba kutiseze mwa butanga
NEH.9.17	kwa Egepita.
NEH.9.17	Kono wena, u Mulimu ya swalela,
NEH.9.17	ya sishemo ni ya lilato,
NEH.9.17	ya liyeha ku halifa.
NEH.9.17	Musa wa hao ki o mutuna.
NEH.9.17	Kabakaleo ha u si ka ba hana.
NEH.9.18	 Ba eza siswaniso sa poho,
NEH.9.18	mi ba li ki yena mulimu
NEH.9.18	ya n'a ba zwisize mwa Egepita!
NEH.9.18	Ba ku shwauzi cwañi, Muñ'a Bupilo!
NEH.9.19	 Kono ha u si ka ba fulalela
NEH.9.19	mwa lihalaupa,
NEH.9.19	kakuli musa wa hao ki o mutuna.
NEH.9.19	Ha u si ka zwisa lilu kapa mulilo
NEH.9.19	ze n'e ba bonisa nzila musihali
NEH.9.19	ni busihu.
NEH.9.20	Ka moya wa hao o munde
NEH.9.20	wa ba bonisa
NEH.9.20	ze ne ba swanezi ku eza.
NEH.9.20	Wa ba uta ka manna,
NEH.9.20	mi wa ba fa ni mezi a ku nwa.
NEH.9.21	Ka lilimo ze mashumi a mane
NEH.9.21	ha ne ba nze ba li mwa lihalaupa,
NEH.9.21	wa ba fumanela
NEH.9.21	ze ne ba tokwa kamukana.
NEH.9.21	Liapalo za bona ha li si ka pazauha,
NEH.9.21	ni mahutu a bona h'a si ka luluhiswa
NEH.9.21	ki butuku.
NEH.9.22	 “Wa ba tulisa macaba ni mibuso,
NEH.9.22	manaha a kwa milulwani
NEH.9.22	ni naha ya bona.
NEH.9.22	Ba tula naha ya Hesheboni,
NEH.9.22	ye n'e buswa ki Sihoni,
NEH.9.22	ni naha ya Bashani,
NEH.9.22	ye n'e buswa ki Mulena Ogo.
NEH.9.23	 Wa ba fa bana ba bañata
NEH.9.23	ba ba likana ni linaleli za lihalimu,
NEH.9.23	mi wa ba konisa ku tula ni ku pila
NEH.9.23	mwa naha,
NEH.9.23	y'o n'o sepisize ku fa bo kukw'a bona.
NEH.9.24	 Ba hapa naha ya Kanana.
NEH.9.24	Wa fenya batu ba ba ne ba pila mwateñi.
NEH.9.24	Wa fa batu ba hao maata a ku eza
NEH.9.24	mo ne ba latela
NEH.9.24	ka batu ni malena ba naha ya Kanana.
NEH.9.25	 Batu ba hao ba hapa minzi
NEH.9.25	ye n'e tiisizwe,
NEH.9.25	naha ye nunile, mandu a tezi bufumu,
NEH.9.25	liliba ze n'e yepilwe kale,
NEH.9.25	likota za olive, likota za miselo
NEH.9.25	ni masimu a likota za veine.
NEH.9.25	Ba ca ze ne ba lata kamukana,
NEH.9.25	mi ba nuna.
NEH.9.25	Ba ikola ze nde kaufela
NEH.9.25	z'o n'o ba file.
NEH.9.26	 “Kono batu ba hao ba ku fetuhela,
NEH.9.26	mi ba ku hanyeza.
NEH.9.26	Ba fulalela Mulao wa hao.
NEH.9.26	Ba bulaya bapolofita
NEH.9.26	ba ba ne ba ba elezanga,
NEH.9.26	ba ba ne ba ba bulelelanga
NEH.9.26	ku kutela ku wena.
NEH.9.26	Ba ku shwaula ka nako ni nako.
NEH.9.27	Kiha u ba tuhelela lila za bona
NEH.9.27	ku ba tula ni ku ba busa.
NEH.9.27	Mwa manyando a bona ba kupa tuso
NEH.9.27	ku wena,
NEH.9.27	mi wa ba alaba u li mwa lihalimu.
NEH.9.27	Ka musa wa hao o mutuna,
NEH.9.27	wa ba lumela baeteleli,
NEH.9.27	ba ba ba lamulezi kwa lila za bona.
NEH.9.28	Ha ku se ku bile ni kozo
NEH.9.28	ba fosa hape,
NEH.9.28	ni fo hape wa ba tuhelela ba tulwa
NEH.9.28	ki lila za bona.
NEH.9.28	Kono ha ba inyaza, mi ba kupa kuli
NEH.9.28	u ba tuse,
NEH.9.28	wa ba utwa u nz'o li mwa lihalimu,
NEH.9.28	mi ka nako ni nako
NEH.9.28	wa ba lamulela ka musa wa hao
NEH.9.28	o mutuna.
NEH.9.29	 Wa ba eleza ku mamela
NEH.9.29	lituto za hao,
NEH.9.29	kono ka buikuhumuso,
NEH.9.29	ba hana milao ya hao,
NEH.9.29	nihaike ku buluka Mulao wa hao
NEH.9.29	ki yona nzila ye isa kwa bupilo.
NEH.9.29	Ka litoho-tata ni mahañi,
NEH.9.29	ba hana ku utwa.
NEH.9.30	 Wa ba eleza ka pilu-telele
NEH.9.30	ka silimo ni silimo.
NEH.9.30	Bapolofita ba hao ba bulela,
NEH.9.30	kono bona batu ba hao ba ikeza
NEH.9.30	bo susu.
NEH.9.30	Cwale wa tuhelela macaba a mañwi
NEH.9.30	ku ba busa.
NEH.9.31	Nihakulicwalo ha u si ka ba hana
NEH.9.31	kamba ku ba felisa,
NEH.9.31	kakuli musa wa hao ki o mutuna.
NEH.9.31	U Mulimu ya mukekecima ni makeke!
NEH.9.32	 “Oho Mulimu,
NEH.9.32	wena Mulimu wa luna,
NEH.9.32	u yo mutuna!
NEH.9.32	U na ni maata. Wa sabisa!
NEH.9.32	U buluka lisepiso za bulikani
NEH.9.32	bwa hao ka ku sepahala.
NEH.9.32	Ku zwa nako ye ne lu nyandiswa
NEH.9.32	ki malena ba Asiria,
NEH.9.32	mane ku t'o fita nako ye,
NEH.9.32	lu nyandile hahulu cwañi!
NEH.9.32	Malen'a luna, baeteleli, baprisita,
NEH.9.32	bapolofita,
NEH.9.32	bo kukw'a luna ni bahabo luna,
NEH.9.32	kaufela ba nyandile.
NEH.9.32	Hupula f'a n'a kuma manyando
NEH.9.32	a luna.
NEH.9.33	U ezize hande ka ku lu utwisa
NEH.9.33	butuku cwalo.
NEH.9.33	Wena u sepahalile,
NEH.9.33	kono luna lu fosize.
NEH.9.34	Bo kukw'a luna, malena, baeteleli
NEH.9.34	ni baprisita
NEH.9.34	ha ba si ka buluka Mulao wa hao.
NEH.9.34	Ha ba si ka teeleza kwa litaelo
NEH.9.34	ni likelezo za hao.
NEH.9.35	Ka mbuyoti ya hao,
NEH.9.35	malena ba busize batu ba hao
NEH.9.35	ha ne ba pila mwa naha ye tuna,
NEH.9.35	ye nunile, y'o n'o ba file.
NEH.9.35	Kono ba palelwa ku tuhela libi
NEH.9.35	kuli ba ku sebeleze.
NEH.9.36	Mi ka nako ye, lu batanga
NEH.9.36	mwa naha y'o lu file,
NEH.9.36	naha ye, ye nunile ye lu fa lico.
NEH.9.37	Se si meliswa ki naha,
NEH.9.37	si ya kwa malena
NEH.9.37	b'o beile fahalimw'a luna
NEH.9.37	kakuli lu fosize.
NEH.9.37	Ba eza mo ba latela ka luna
NEH.9.37	ni likomu za luna,
NEH.9.37	mi luna, lu mwa manyando
NEH.9.37	a matuna!”
NEH.9.38	Kabakala ze ezahalile kaufela, luna sicaba sa Majuda, lwa eza tumelelano ye tiile ni wena, mi baeteleli, Malivi, ni baprisita ba luna ba ñola mabizo a bona ku yona.
NEH.10.1	Wa pili kwa ku ñola n'e li mubusisi, yena Nehemia mwan'a Hakalia, mi cwale kwa saina Zedekia. Yena a tatamwa ki:
NEH.10.2	Seraya, Azaria, Jeremia,
NEH.10.3	Pashuri, Amaria, Malikia,
NEH.10.4	Hatushi, Shebania, Maluki,
NEH.10.5	Harimi, Meremoti, Obadia,
NEH.10.6	Daniele, Ginetoni, Baruki,
NEH.10.7	Meshulami, Abiya, Mijamine,
NEH.10.8	Maazia, Biligai, ni Shemaya.
NEH.10.9	Jeshua mwan'a Azania,
NEH.10.9	Binui wa mushiku wa ba Hanadadi,
NEH.10.9	Kadimiele,
NEH.10.10	Shebania, Hodia,
NEH.10.10	Kelita, Pelaya, Hanani,
NEH.10.11	Mika, Rehobo, Hashabia,
NEH.10.12	Zakuri, Sherebia, Shebania,
NEH.10.13	Hodia, Bani, ni Beninu.
NEH.10.14	Paroshi, Pakati-Moabi,
NEH.10.14	Elami, Zatu, Bani,
NEH.10.15	Buni, Azigadi, Bebai,
NEH.10.16	Adonija, Bigivai, Adini,
NEH.10.17	Atere, Ezekiasi, Azuri,
NEH.10.18	Hodia, Hashumi, Bezai,
NEH.10.19	Harifi, Anatota, Nebai,
NEH.10.20	Magapiashi, Meshulami, Heziri,
NEH.10.21	Meshezabele, Zadoki, Jadua,
NEH.10.22	Pelatia, Hanani, Anaya,
NEH.10.23	Hosea, Hanania, Hashubi,
NEH.10.24	Haloheshi, Pileha, Shobeki,
NEH.10.25	Rehumi, Hashabina, Maaseya,
NEH.10.26	Akia, Hanani, Anani,
NEH.10.27	Maluki, Harimi ni Baana.
NEH.10.28	“Luna, batu ba Isilaele, baprisita, Malivi, balibeleli ba Tempele, balizi ba mwa Tempele, babeleki ba mwa Tempele, ni ba bañwi kaufela ba ba ikauhanyize kwa batu ba macaba a sili ili ku mamela Mulao wa Mulimu, luna, hamoho ni basali ba luna ni bana ba luna kamukana ba ba se ba hulile hanyinyani, ba ba kona ku utwisisa, lu kopana hamoho. 
NEH.10.29	Lu kopana hamoho ni banabahabo luna ba ba lu etelezi ku itama kuli lu ta pila ka ku mamela Mulao wa Mulimu w'a lu file ka mutang'a hae Mushe, ni kuli lu ta buluka z'a lu laela Muñ'a Bupilo, Mulen'a luna, ni ku latelela milao ya hae ni z'a bata kamukana. Lu lumela kuli haiba lu palelwa ku buluka buitamo bo, lu kutiwe.
NEH.10.30	 “Ha lu na ku nyalana ni balicaba ba ba yahile mwa naha ya luna.
NEH.10.31	 “Haiba ba lu tiseza mabele kamba muleko ufi ni ufi ka la Pumulo, kamba ka lizazi lifi ni lifi la pumulo, ha lu na ku leka ku bona.
NEH.10.31	“Silimo ni silimo sa busupa kaufela ha lu na ku lima masimu, mi lu ta felisa likoloti kamukana.
NEH.10.32	 “Ka mwaha ni mwaha yo muñwi ni yo muñwi wa luna u ka zwisanga mali a kabelo a ku tusa kwa lisinyehelo za Temepele.
NEH.10.33	“Haili ka za ku tisa kwa lisebelezo za mwa Tempele, lu ka na lu tisanga ze: linkwa ze kenile, mpo ya lico ya zazi ni zazi, limunanu za sitabelo ze ka ciswanga ka zazi ni zazi, limpo za lipumulo, za mikiti ya Moonda ni mikiti ye miñwi, limpo ze ñwi, limpo za ku zwisa libi za Isilaele, ni ze ñwi cwalo ze tokwahala mwa Tempele.
NEH.10.34	“Luna, sicaba sa Isilaele, baprisita ni Malivi lu ta laula ka mwaha ni mwaha ku fumana mishiku ye lukela ku tisa likota za ku cisisa litabelo ze ezezwa Muñ'a Bupilo, Mulimu wa luna, ka ku latelela Mulao.
NEH.10.35	 “Ka silimo ni silimo lu ta na lu isanga kwa Tempele lico za mitamuno ni miselo ye kala ku buzwa kwa likota za luna.
NEH.10.36	 “Yo muñwi ni yo muñwi u ta isanga kwa baprisita, ba ba sebeza mwa Tempele ya Mulimu, mwana wa mweli kuli a y'o fiwa Mulimu, ni namani ya maizibulo ye zwezwi ki ye ñwi ni ye ñwi ya likomu za luna, ni ngu kamba puli ya maizibulo, sina mo ku ñolezwi mwa Mulao.
NEH.10.37	 “Lu ta isezanga baprisita ba mwa Tempele bupi bo lu ka lubanga fa lico za mutamuno ka silimo ni silimo, ni limpo za luna ze ñwi sina limpo za waine, mafula a olive, ni mifuta-futa ya miselo cwalo.
NEH.10.37	“Lu ta isezanga Malivi, ba ba amuhela limpo za kalulo ya bulishumi mwa minzi ya luna ya kwa masimu, kalulo ya bulishumi ya lico ze mela mwa masimu a luna. 
NEH.10.38	 Muprisita ya simuluhile ku Aruni u ta kopana ni Malivi ha ku amuhelwa likalulo za bulishumi. Mwa likalulo kamukana za bulishumi ze amuhezwi Malivi ba ta isa kalulo ya bulishumi bwa zona kwa pulukelo ya Tempele, i y'o sebeliswa mwateñi. 
NEH.10.39	Sicaba sa Isilaele ni Malivi ba isanga likabelo za mabele, waine, ni mafula a olive kwa mandu a pulukelo ko ku beilwe libyana za mwa Tempele, ili ko ba ina baprisita ba ba mwa musebezi, balibeleli ba Tempele, ni mo ku pila baopeli ba bañwi ba mwa Tempele.
NEH.10.39	“Ha lu na ku keshebisa ndu ya Mulimu wa luna.”
NEH.11.1	Baeteleli ba yaha mwa Jerusalema, mi batu ba ba ne ba sieyzi ba laula kuli ba kete lubasi lo luñwi mwa mabasi a lishumi, lo lu ka y'o ina mwa munzi o kenile wa Jerusalema, ba bañwi ha ba nze ba inzi mwa minzi i sili. 
NEH.11.2	Sicaba sa lumba mutu kaufela ya n'a itumelela ku ina mwa Jerusalema.
NEH.11.3	 Batu ba bañwi ba Isilaele, ili baprisita, Malivi, babeleki ba Tempele ni baikulu ba babeleki ba Salumoni, ne ba yahile mwa minzi ya bona, ili mwa mibu ye ne ba luile.
NEH.11.3	Mukoloko o tatama ki wa bahulu ba mwa naha ya Juda, ba ba ne ba yahile mwa Jerusalema.
NEH.11.4	Ataya, mwan'a Oziasi, ili muikulu wa Zakaria.
NEH.11.4	Bo kukw'a hae ba bañwi n'e li bo Amazia, Shefatia ni Mahalalele, ili baikulu ba Perezi mwan'a Juda.
NEH.11.5	Hape ne ku na ni Maaseya, mwan'a Baruki, ili muikulu wa Kolohoze.
NEH.11.5	Bo kukw'a hae ba bañwi n'e li bo Hazaya, Adaya, Joyaribi ni Zakaria, ili baikulu ba Shiloni mwan'a Juda.
NEH.11.6	Kwa baikulu ba Perezi, ili batu ba ba zibahala, n'e li ba mianda ye mine ka mashumi a silezi ni ba supile ka a li muñwi.
NEH.11.7	li Salu, mwan'a Meshulami, muikulu wa Joedi.
NEH.11.7	Bo kukw'a hae ba bañwi n'e li bo Pedaya, Kolaya, Maaseya, Itiele ni Jeshaya.
NEH.11.8	Hape ne ku na ni bo Gabai ni Salai, banabahabo Salu.
NEH.11.8	Ba lusika lwa Benjamine kaufela ne ba eza mianda ye supile ka ye mibeli ni mashumi a mabeli ka ba supile ni a li muñwi. 
NEH.11.9	Joele mwan'a Zikiri n'e li yena mueteleli wa bona, mi Juda, mwan'a Hasenuwa, n'e li yena wa bubeli kwa manduna ba munzi.
NEH.11.10	Jedaya mwan'a Joyaribi, ni Jakini.
NEH.11.11	Ne ku na ni Seraya, mwan'a Hilikia ili muikulu wa Meshulami. Bo kukw'a hae ba bañwi n'e li bo Zadoki, Merayoti, ni Akitubu ya n'a bile muprisita yo muhulu. 
NEH.11.12	Ba mushiku wo kamukana ba ba ne ba sebelize mwa Tempele ne ba eza batu ba mianda ye supile ka u li muñwi ni mashumi a mabeli ka ba babeli.
NEH.11.12	Hape ne ku na ni Adaya mwan'a Jerohami, ili muikulu wa Pelalia. Bo kukw'a hae ba bañwi n'e li bo Amozi, Zakaria, Pashuri ni Malikia. 
NEH.11.13	Batu ba mianda ye mibeli ka mashumi a mane ni ba babeli ba mushiku wo kamukana n'e li litoho za masika.
NEH.11.13	Ne ku na ni Amashai mwan'a Azarele, ili muikulu wa Akazai. Bo kukw'a hae ba bañwi n'e li bo Mishilemoti ni Imeri. 
NEH.11.14	Ku ba mushiku wo, ba mwanda ka mashumi a mabeli ni ba supile ka a li muñwi n'e li masole ba ba zibahala. Mueteleli wa bona ne li Zabidiele, mutu wa mba ye zibahala.
NEH.11.15	Shemaya mwan'a Hashubi, ili muikulu wa Azerikami.
NEH.11.15	Bo kukw'a hae ba bañwi n'e li bo Hashabai ni Buni.
NEH.11.16	Hape ne ku na ni Shabetai ni Jozabadi, Malivi ba ba ne ba tumile, ili bazamaisi ba misebezi ye kwand'a Tempele.
NEH.11.17	Ne ku na ni Matania mwan'a Mika, ili muikulu wa Zabibi, ya n'a simuluhile ku Asafi. N'a zamaisanga baopeli ba mwa Tempele ha ne ba opela tapelo ya buitumelo.
NEH.11.17	N'a tatamwa ki Bakibukia ya n'a li mutusi wa hae.
NEH.11.17	Hape ne ku na ni Abida, mwan'a Shamua, ili muikulu wa Galali ya n'a simuluha ku Jedutuni.
NEH.11.18	Malivi kamukana ba ba ne ba yahile mwa munzi o kenile ne ba eza mianda ye mibeli ka mashumi a supile ni li li liñwi ka ba bane.
NEH.11.19	Akubu, Talumoni ni banabahabo bona.
NEH.11.19	Hamoho n'e li batu ba mwanda ka mashumi a supile ni ba babeli.
NEH.11.20	Ba bañwi kwa sicaba sa Isilaele, ni baprisita ba ba ne ba siyezi hamoho ni Malivi ba ipilela mwa mibu ya bona ili mwa minzi ye miñwi ya Juda. 
NEH.11.21	Babeleki ba mwa Tempele ne ba yahile mwa sibaka se siñwi sa mwa Jerusalema, se si bizwa Ofele, mi ne ba sebeliswa ki Zika ni Gishipa.
NEH.11.22	Muzamaisi wa Malivi mwa Jerusalema n'e li Uzi mwan'a Bani, ili muikulu wa Hashabia. Bo kukw'a hae ba bañwi n'e li bo Matania ni Mika, mi n'a simuluha ku ba mushiku wa Asafi, ili mushiku o n'o zamaisa lipina mwa lisebelezo za mwa Tempele. 
NEH.11.23	Ne ku na ni milao ye n'e tomilwe ki mulena, ili ye n'e talusa mo ba ta opelela batu ba mishiku yeo, ka zazi ni zazi.
NEH.11.24	Petahia, mwan'a Meshezabele, wa ba mushiku wa Zera ni wa lusika lwa Juda, ne ba yemela sicaba sa Isilaele mwa kuta ya Maperisia.
NEH.11.25	Batu ba bañata ne ba yahile mwa minzi ye fakaufi ni masimu a bona. Ba lusika lwa Juda ba yaha mwa munzi wa Kiriati-Ariba, mwa Diboni, mwa Jakabizeele, ni mwa tundiana to tu fakaufi ni minzi yeo. 
NEH.11.26	Ba yaha cwalo ni mwa minzi ya Jeshua, Molada, Beti-Peleti. 
NEH.11.27	Ba yaha mwa Hazari-Shuali, Beeresheba ni mwa tundiana to tu i potolohile. 
NEH.11.28	Ne ba yahile mwa munzi wa Zikilagi, mwa Mekona ni minzinyana ya ona. 
NEH.11.29	Ba yaha mwa Eni-Rimoni, mwa Zorea, ni mwa Jaremuti. 
NEH.11.30	Hape ba yaha mwa Zanoa, mwa Adulami, ni mwa minzinyana ye n'e li fakaufi ni minzi yeo. Ba yaha mwa Lakishi ni mwa masimu a fakaufi, mwa Azeka ni minzinyana ya ona. Fo ku talusa kuli batu ba Juda ne ba yahile mwa naha ye mwahal'a Beeresheba kwa mboela ni Musindi wa Hinomu kwa mutulo.
NEH.11.31	Batu ba lusika lwa Benjamine ba yaha mwa minzi ya Geba, Mikimashi, Aija, Betele ni minzinyana ye fakaufi ni yona. 
NEH.11.32	Hape ba yaha mwa Anatota, Nobo, ni Hanania. 
NEH.11.33	Mi ba yaha mwa Hazori, Rama, ni Gitaimi. 
NEH.11.34	Ba yaha mwa Hadida, Zeboimi, ni Nebalati. 
NEH.11.35	Hape ba yaha mwa Lodi, Ono, ni mwa Musindi wa Mambuti. 
NEH.11.36	Litopa ze ñwi za Malivi, ba ba ne ba yahile mwa naha ya Juda, ba fiwa ku y'o yaha ni batu ba lusika lwa Benjamine.
NEH.12.1	Mukoloko o tatama wo ki wa mabizo a baprisita ni Malivi ba ba ne ba kutile ku zwa kwa butanga ni Zerubabele mwan'a Shealitiele, ni Joshua muprisita yo muhulu.
NEH.12.1	Seraya, Jeremia, Ezira,
NEH.12.2	Amaria, Maluki, Hatushi,
NEH.12.3	Shekania, Rehumi, Meremoti,
NEH.12.4	Ido, Ginetoi, Abija,
NEH.12.5	Mijamine, Maadia, Biliga,
NEH.12.6	Shemaya, Joyaribi, Jedaya,
NEH.12.7	Salu, Amoki, Hilikia ni Jedaya.
NEH.12.7	Batu ba, n'e li bona baeteleli mwahal'a baprisita ba bañwi ka linako za Joshua.
NEH.12.8	Mukoloko wo wa Malivi ki wa bazamaisi ba lipina za buitumelo, ili bo Jeshua, Binui, Kadimiele, Sherebia, Juda, ni Matania.
NEH.12.9	Ba ba tatama n'e li ba lipina ze n'e alabana ni muluti, ili bo Bakibukia, Uni, ni Malivi ba bañwi.
NEH.12.10	Joshua n'a li yena ndat'ahe Joyakimi. Joyakimi n'e li ndat'ahe Eliashibi, mi Eliashibi yena a pepa Joyada. 
NEH.12.11	Joyada a pepa Jonatani, mi Jonatani a pepa Jadua.
NEH.12.12	Joyakimi ha n'a li muprisita yo muhulu, ba ba tatama n'e li bona litoho za mishiku ya baprisita, ili bo Meraya wa mushiku wa Seraya, Hanania wa mushiku wa Jeremia, 
NEH.12.13	Meshulami wa mushiku wa Ezira, Johanani wa mushiku wa Amaria, 
NEH.12.14	Jonatani wa mushiku wa Maluki, Josefa wa mushiku wa Shebania, 
NEH.12.15	Adina wa mushiku wa Harimi, Helikai wa mushiku wa Merayoti, 
NEH.12.16	Zakari wa mushiku wa Ido, Meshulami wa mushiku wa Ginetoni, 
NEH.12.17	Zikiri wa mushiku wa Abija, ni muprisita yo muñwi wa mushiku wa Miniamine, Pilita wa mushiku wa Moadia, 
NEH.12.18	Shamua wa mushiku wa Biliga, Jonatani wa mushiku wa Shemaya, 
NEH.12.19	Matenai wa mushiku wa Joyaribi, Uzi wa mushiku wa Jedaya, 
NEH.12.20	Kalai wa mushiku wa Salai, Ebere wa mushiku wa Amoki, 
NEH.12.21	Hashabia wa mushiku wa Hilikia ni Netanele wa mushiku wa Jedaya.
NEH.12.22	Palo ya litoho za masika a Malivi ni ya masika a baprisita n'e ñozwi ka nako ye ne ba pila baprisita ba bahulu, bao ba ba tatama, ili bo Eliashibi, Joyada, Johanani, Jadua. Mabizo a, n'a ñozwi ka nako ya Dariusi ha n'a li mulena yo muhulu wa Peresia.
NEH.12.23	Baeteleli ba masika a Malivi ne ba ñozwi mwa buka ya bulena ku fitela nako ya Jonatani feela, ili muikulu wa Eliashibi.
NEH.12.24	Malivi ba ba ne ba etelezwi ki bo Hashabia, Sherebia, Jeshua, Binui ni Kadimiele ne ba abilwe ka litopa. Litopa ze peli ne li opela ka ku icapa, li lumbeka Mulimu ka ku alabana, mi ne li isa buitumelo ku Mulimu, ka ku ya ka taelo y'a n'a file Mulena Davida, munna wa Mulimu.
NEH.12.25	Balibeleli ba Tempele bao ba ba tatama ne ba libelela lipulukelo kwa minyako ya Tempele, ili bo Matania, Bakibukia, Obadia, Meshulami, Talumoni ni Akubu.
NEH.12.26	Batu ba, ne ba li teñi ka nako ya Joyakimi mwan'a Joshua, ili muikulu wa Jozadaki, ni ka nako ya Nehemia ha n'a li mubusisi, ni ka nako ya Ezira, muprisita ya n'a itutile hahulu Mulao.
NEH.12.27	Ka nako ya ku kakulwa kwa limota la Jerusalema, Malivi kamukana ba y'o ngiwa kai ni kai ko ne ba pila, ili kuli mutu kaufela a ce mukiti ka tabo, ka lipina za buitumelo, ni ka likambeliso ni lihalepa. 
NEH.12.28	Ba masika a Malivi ba baopeli ba kopanela mwa Jerusalema, ku zwa mwa minzi ye n'e potolohile Jerusalema ni mwa minzi ye n'e potolohile Netofati, 
NEH.12.29	ni kwa Beti-Giligali, Geba ni Azimaveti, ko ne ba yahile. 
NEH.12.30	Baprisita ni Malivi ba kala ku ikenisa ili bona, kihona ba kenisa batu, minyako ni lona limota la munzi cwalo.
NEH.12.31	Na kopanyeza baeteleli ba Juda fahalimw'a limota. Kiha lu eza litopa ze tuna ze peli, mi lwa potoloha munzi, lu nze lu itumela ku Mulimu.
NEH.12.31	Sitopa sa pili sa potoloha fa limota ku kuta kwa silyo ku liba kwa Munyako wa Siloko. 
NEH.12.32	Hoshaya a latelela baopeli, yena a tatamwa ki kalulo ye ñwi ya baeteleli ba Juda. 
NEH.12.33	Baprisita bao ba ba tatama ba ba latelela ba nze ba liza litolombita, ili bo Azaria, Ezira, Meshulami, 
NEH.12.34	Juda, Benjamine, Shemaya ni Jeremia. 
NEH.12.35	Kihona ku tatama Zakaria, mwan'a Jonatani, ili muikulu wa Shemaya. Bo kukw'a hae ba bañwi hape n'e li bo Matania, Mikaya ni Zakuri wa mushiku wa Asafi. 
NEH.12.36	A latelelwa ki ba bañwi ba mushiku wa habo, ili bo Shemaya, Azarele, Milali, Gilali, Maai, Netanele, Juda ni Hanani. Kaufel'a bona ne ba lwezi za ku liza ze swana ni z'a n'a lizanga Mulena Davida, mutu wa Mulimu. Ezira mutu ya n'a itutile hahulu a etelela sitopa seo ha si nze si zamaya. 
NEH.12.37	Kwa Munyako wa Siliba ba kambama ka pahamelo ye n'e liba kwa Munzi wa Davida. Ba fitelela kwandu ya Davida, mi ba kutela kwa limota hape, ha ba li kwa Munyako wa Mezi, ili kwa neku la upa wa munzi.
NEH.12.38	Sitopa sa bubeli, sona sa potoloha fa limota ku liba kwa nzohoto, mi na si latelela ni licika la batu. Lwa fitelela Tawa ya Mulilo ku y'o fita kwa Limota le li Atami. 
NEH.12.39	Ku zwa fo lwa y'o fitelela Munyako wa Eferaimi, Munyako wa Kale, Munyako wa Litapi, Tawa ya Hananele, ni Tawa ya Hameya, mane ku y'o fita kwa Munyako wa Lingu. Lwa y'o feleleza musipili wa luna fakaufi ni Munyako wa Balibeleli.
NEH.12.40	Cwale litopa ze peli, ze n'e lumbeka Mulimu, za t'o kopanela mwa lapa la Tempele.
NEH.12.40	Baeteleli ba bañwi ne ba inzi ni na. 
NEH.12.41	Hape sitopa sa ka ne si na ni baprisita bao ba ba tatama, ba ba ne ba liza litolombita, ili bo Eliakimi, Maaseya, Minyamini, Mikaya, Elioenai, Zakaria ni Hanania. 
NEH.12.42	Mi sitopa sa ka ne si na ni baopeli bao ba ba tatama, ba ba ne ba etelezwi ki Jeziraya, ili bo Maaseya, Shemaya, Eliazare, Uzi, Johanani, Milikia, Elami ni Ezere. Ba tiisa hahulu kwa ku opela.
NEH.12.43	Zazi leo kwa eziwa litabelo ze ñata, mi batu ne ba tezi tabo, kakuli Mulimu n'a ba tabisize hahulu. Basali ni banana ba kena mwa mukiti, mi lilata le ne ba eza ne li utwahala kwahule-hule.
NEH.12.44	Ka yona nako yeo kwa beiwa batu ku tokomela mandu mo ne ku bulukwa lico za pili, ni miselo ye n'e buzwa ka mwaha ni mwaha, ku beya kalulo ya bulishumi ni limpo ze ñwi za Tempele. Batu bao ne ba na ni maata a ku amuhelanga likabelo za baprisita ni Malivi ka ku ya ka Mulao ili likabelo ze n'e zwa mwa masimu a fakaufi ni minzi ye fapana-fapana. Batu ba Juda kamukana ba tabela baprisita ni Malivi. 
NEH.12.45	 Malivi ne ba ezize s'a n'a laezi Mulimu, ni ku eza lisebelezo za ku ikenisa. Baopeli ba mwa Tempele ni balibeli ba yona ni bona ba eza misebezi ya bona ka ku ya ka milao ye n'e tomilwe ki Mulena Davida ni mwan'a hae Salumoni. 
NEH.12.46	Ku zwa kale-kale, ili ka nako ya Mulena Davida ni Asafi muzamaisi wa lipina, baopeli ne ba zamaisa lipina za litumbo ni za buitumelo ku Mulimu. 
NEH.12.47	Ka nako ya Zerubabele ni ka nako ya Nehemia sicaba sa Isilaele kaufela ne si fanga limpo ka zazi ni zazi ili za ku tusa baopeli ni balibeleli ba Tempele. Batu ba fa Malivi limpo ze kenile, mi ni bona Malivi ba fa baprisita kalulo ye ne ba tomezwi.
NEH.13.1	 Ka yona nako yeo Mulao wa Mushe wa balelwa batu, mi ba t'o fita fa timana fo ku ñozwi kuli ha ku na Muamoni kamba Mumoabi ya lumelezwi ni kamuta ku kopana ni batu ba Mulimu. 
NEH.13.2	 Libaka n'e li kuli batu ba Amoni ni ba Moabi ne ba si ka fa Maisilaele lico kamba mezi mwa musipili wa bona ha ba zwa kwa Egepita. Bakeñisacwalo, ba lifa Baalami mali kuli a kute Isilaele, kono Mulimu wa luna a fetula sikuto seo mbuyoti. 
NEH.13.3	Sicaba sa Isilaele ha si utwa mulao wo u baliwa, sa zwisa balicaba kamukana mwahal'a sona.
NEH.13.4	Muprisita Eliashibi, ya n'a babalela mandu a libyana za Tempele, n'a kile a pilisana hande ni Tobia ka nako ye telele. 
NEH.13.5	A lumelela Tobia ku sebelisa muzuzu o muñwi o mutuna o n'o lukela ku itusiswa feela kwa ku buluka limpo za mabele ni insense, libyana za ku sebelisa mwa Tempele, limpo za baprisita, ni kalulo ya bulishumi ya mabele, waine, ni mafula a olive a fiwanga Malivi, baopeli ni balibeleli ba Tempele. 
NEH.13.6	Zeo ha ne li ezahala cwalo, na, ne ni li siyo mwa Jerusalema, kakuli Mulena Aritazerisi h'a inzi fa lubona mwa Babilona ka lilimo ze mashumi a malalu ka ze peli ne ni kutile ku y'o mu bihela litaba. Mwamulaho a nakonyana feela, na fiwa sibaka. 
NEH.13.7	Cwale na kutela kwa Jerusalema. Kwateñi na y'o komoka hahulu ku bona kuli Eliashibi n'a lumelezi Tobia ku sebelisa muzuzu o muñwi wa mwa Tempele. 
NEH.13.8	Na halifa hahulu, mi na nepakela lika za Tobia kaufela kwande. 
NEH.13.9	Na fa litaelo kuli mizuzu kaufela i keniswe, mi lisebeliso za mwa Tempele, mabele a limpo ni insense li kutisezwe mwateñi.
NEH.13.10	 Hape, na utwa kuli Malivi ni baopeli ba mwa Tempele ne ba zwile mwa Jerusalema, mi ne ba ikezi kwa masimu a bona, kakuli batu ne ba si ka ba fa ze ne ka kona ku ba pilisa. 
NEH.13.11	Na kalimela hahulu manduna ka ku tuhela batu ba hasana mwa Tempele. Na kutiseza Malivi ni baopeli mwa Tempele, mi na ba beya fa misebezi ya bona. 
NEH.13.12	 Cwale batu ba Isilaele kaufela ba tisa likalulo za bona za bulishumi za lico, mabele, waine, ni mafula a olive mwa mandu a lipulukelo za Tempele. 
NEH.13.13	Na beya batu bao ba ba tatama ku zamaisa mandu a lipulukelo, ili bo Shelemia muprisita, Zadoki sizibi sa Mulao, ni Pedaya yo muñwi wa Malivi. Hanani, mwan'a Zakuri, ili muikulu wa Matania, n'a na ni ku ba mutusi wa bona. Ne ni ziba kuli batu bao ne ba sepahala, ni kuli ba ta abela hande babeleki bahabo bona lico.
NEH.13.14	Hupula, Mulimu wa ka, lika kamukana ze ni ezelize Tempele ya hao ni lisebelezo za mwateñi.
NEH.13.15	 Ka yona nako yeo, na bona batu mwa Juda ba hamula litolwana za veine ka la Pumulo. Ba bañwi ne ba paheka mabele, waine, makocela a lifeiga, ni lika ze ñwi fa limbongolo za bona ku li isa kwa Jerusalema. Na ba kalimela kuli ba si ke ba li lekisa ka lona lizazi leo. 
NEH.13.16	Batu ba bañwi ba ba ne ba zwa mwa munzi wa Tire ne ba yahile mwa Jerusalema, mi ba tisa litapi ni mifuta-futa ya libyana ku t'o li lekisa ka la Pumulo. 
NEH.13.17	Na kalimela baeteleli ba Majuda, mi na ba bulelela, na li, “A mu bone bumaswe bo mu eza! Mu silafaza Lizazi la Pumulo. 
NEH.13.18	Kikabakaleo Mulimu ha n'a utwisize bo kukw'a mina butuku ka ku sinya munzi wo. Mi nihakulicwalo mu sa tisa hape buhali bwa Mulimu fahalimw'a Isilaele ka ku silafaza Lizazi la Pumulo.”
NEH.13.19	Na fa litaelo kuli kwa makalelo a lizazi le liñwi ni le liñwi la Pumulo, ku sa ba feela swalala, minyako ya munzi i swanezi ku kwaliwa, mi i si ke ya kwalulwa hape ku fitela la Pumulo i fela. Na beya batu ba ka ba bañwi kwa minyako, ku bona kuli ku si ke kwa tiswa se siñwi mwa hae ka la Pumulo. 
NEH.13.20	Hañwi kamba habeli, balekisi ba ba ne ba lekisa lika za mifuta-futa ba kile ba lobala kwand'a mamota a munzi ka la Butanu. 
NEH.13.21	Na ba kalimela, na li, “Ha ku na tuso ku libelela feela cwalo ku fitela lizazi li pazula. Haiba mu ka lika ku eza cwalo hape, ni ka mi tama.” Ku zwa hona fo, ha ba si ka kuta hape ka la Pumulo. 
NEH.13.22	Na laela Malivi kuli ba ikenise, mi ba y'o libelela minyako ku bona kuli lizazi la Pumulo li bulukiwa li nze li kenile.
NEH.13.22	Oho Mulimu, u ni hupule ni ka zona zeo cwalo, mi u ni buluke kabakala lilato la hao le lituna.
NEH.13.23	 I sa li ka yona nako yeo, na lemuha hape kuli banna ba Majuda ba bañata ne ba nyezi basali ba kwa Ashidodi, Amoni ni Moabi. 
NEH.13.24	Licika la bana ba bona ne ba bulela puo ya Siashidodi kamba puo ye ñwi, mi ne ba sa zibi ku bulela puo ya luna. 
NEH.13.25	Na kalimela batu bao mane na be na ba kuta. Na ba nata, mi na ba kumula milili. Na ba hapeleza ku itama ka libizo la Mulimu kuli, i ka ba bona kamba bana ba bona, ba si ke ba nyalana hape ni balicaba. 
NEH.13.26	 Na ba bulelela, na li, “I n'e li basali ba balicaba ba ba ne ba kenyize Mulena Salumoni mwa sibi niha n'a li yo mutuna ku fita ufi ni ufi wa malena ba macaba a mañwi, mi nihaike Mulimu n'a mu lata, mane a be a mu eza mulena wa Isilaele kaufela. 
NEH.13.27	Kana kikuli lu ta latelela mikwa ya mina ye maswe, mi lu hanyeze Mulimu wa luna ka ku nyala basali ba balicaba, nji?”
NEH.13.28	 Joyada n'e li mwan'a muprisita yo muhulu Eliashibi, kono yo muñwi wa bana ba Joyada a nyala mwan'a Sanibalati ya n'a zwa mwa munzi wa Beti-Horoni. Kabakaleo na mu zwisa mwa Jerusalema.
NEH.13.29	Mulimu, hupula mo ne ba silafalelize batu bao situlo sa buprisita ni bulikani bo n'o isweli ni baprisita hamoho ni Malivi.
NEH.13.30	Ni kenisize batu ku za balicaba kamukana. Ni lukiselize baprisita ni Malivi milao kuli mutu ni mutu a zibe musebezi wa hae. 
NEH.13.31	Ni lukisize ka mo li ka tisezwanga likota za ku cisisa limpo ka linako ze lukela, ni ka limpo za mutamuno wa mabele, ni ka za mutamuno wa miselo ye buzwize cwalo.
NEH.13.31	Oho Mulimu, hupula ze kamukana, mi u ni eze hande.
EST.1.1	 Asuerusi n'a li mulena mi n'a busa manaha a mwanda ka mashumi a mabeli ni manaha a supile, ku kalela kwa India mane ku y'o fita kwa Etiopia. 
EST.1.2	N'a nz'a li fa situlo sa hae sa bulena mwa Shushani, muleneñi wa Peresia.
EST.1.3	Mwa silimo sa bulalu sa puso ya hae, a ezeza manduna ni babusisi ba hae kaufela mukiti. Bazamaisi ba limpi za Peresia ni Media kamukana ne ba li teñi, hamohocwalo ni babusisi ni batompehi ba mwa manaha mo. 
EST.1.4	A eza poniso ya bunde ni buñata bwa bufumu bwa mwa mubuso wa hae ka likweli ze silezi, ili poniso ye komokisa ka bunde ni butuna bwa yona!
EST.1.5	Mwamulaho a zeo, mulena a ezeza batu kaufela ba mwa Shushani mukiti, ili bafumi ni babotana kamukwaoswana. Mukiti wo wa tanda sunda mutumbi, mi wa ezezwa mwa masimu a lipalisa a fapil'a ndu ya bulena. 
EST.1.6	Lapa ne li kabisizwe ka masila a bwanda a lepelela, ili a masweu, a mubala wa ndilu, a tamezwi fa maseka a silivela kwa mihala ye minde ye il'o tama fa misumo ya macwe a masweu. Lipula za ku pumulela ze ezizwe ka gauda ni silivela ne li beilwe mwa lapa, ili lapa le ne li na ni bulilo bwa macwe a masweu ni a mafubelu ni a matala, a benya-benya. 
EST.1.7	Ze nwiwa ne li nwelwa mwa likomoki za gauda, ko ne ku si na ye n'e swana ni ye ñwi, mi mulena n'a fana hahulu waine. 
EST.1.8	Ne ku si ka tomiwa mulao wa ku nwa, kakuli mulena n'a laezi likombwa kuli mutu kaufela a nwe mw'a latela.
EST.1.9	Ka yona nako yeo Muoli Vashiti ni yena n'a ezeza basali mukiti mwa ndu ya bulena.
EST.1.10	Ka lizazi la busupa la mukiti, mulena n'a nz'a nwa a ikutwa a tabile, kiha s'a biza likombwa za hae za linumbulwa ze supile ba ba ne ba li fakaufi hahulu ni yena, ili bo Mehumani, Bizita, Haribona, Bigita, Abagita, Zetari, ni Karikasi. 
EST.1.11	A ba laela ku y'o biza Muoli Vashiti, a nz'a apezi kuwani ya hae ya bulena. Muoli yo n'e li musali yo munde hahulu, mi mulena n'a bata ku bonisa manduna ni baenyi kaufela bunde bwa hae. 
EST.1.12	Kono likombwa ha li y'o bulelela Muoli Vashiti taelo ya mulena, a hana ku taha. Taba yeo ya nyemisa mulena hahulu luli.
EST.1.13	N'e li mukwa wa mulena wa ku buzanga ba ba ziba hahulu mulao ni zamaiso. Cwale kiha s'a biza baelezi ba hae ba ba ne ba swanezi ku ziba se si lukela ku eziwa. 
EST.1.14	Ba ba ne ba li fakaufi hahulu ni yena n'e li bo Karishena, Shetari, Adimata, Tareshishi, Meresi, Marisena ni Memukani, ili bona manduna ba supile ba manaha a Peresia ni Media ba ba ne ba sweli litulo ze pahami mwa mubuso, mi n'e li bona b'a n'a ka utwisisa kapili mulena, ha ba bulela. 
EST.1.15	A li kwa batu bao, “Na, Mulena Asuerusi, ni laezi likombwa za ka ku y'o biza Muoli Vashiti, kono u hanile ku ni mamela! Kanti ka mulao lu swanezi ku eza cwañi ka yena?”
EST.1.16	Cwale Memukani kiha s'a taluseza mulena ni manduna ba hae, a li, “Muoli Vashiti h'a si ka shwaula mulena feela, kono u shwauzi ni bona manduna ba hae cwalo. Mane u shwauzi ni banna kamukana mwa naha! 
EST.1.17	Mwa mubuso kamukana basali kaufela se ba ta nyaziseza banna ba bona ha ba ta utwa se si ezizwe ki muoli yo. Ba ta li, ‘Mulena Asuerusi n'a laezi Muoli Vashiti kuli a tahe ku yena, kono yena a hana.’ 
EST.1.18	Basali ba Peresia ni Media ba ba se ba utwile kezo yeo ya muoli, ba ta be ba i bulezi manduna ba mulonga lizazi li si ka pazula kale. Kamukwaocwalo mifili-fili ni mahañi ha li na ku fela! 
EST.1.19	Haiba kwa ku tabisa, muñ'a ka, u fe taelo ya kuli Vashiti a si ke a bonahala hape fapil'a mulena. Taba yeo i ñolwe mwa mulao wa Peresia ni Media, ili kuli i si ke ya fetulwa ni hanyinyani. Cwale situlo sa hae sa buoli si fiwe musali u sili ya lukile. 
EST.1.20	Cwale taelo ya hao ha i se i zibilwe kai ni kai mwa mubuso wa hao o mutuna, fohe musali ni musali u ta kuteka munn'a hae, nih'a ka ba mufumi kamba mubotana.”
EST.1.21	Mulena ni manduna ba hae ba tabela muhupulo wo, mi mulena a eza se ne si hupuzwi ki Memukani. 
EST.1.22	A lumela linzwi mwa naha ye ñwi ni ye ñwi ye mwa mubuso wa hae, ili ka puo ye bulelwa mwa naha yeo, a li munna kaufela ki yena toho ya ndu, mi kamita ki yena mufelelezi wa lika.
EST.2.1	Mwamulaho, mulena ha s'a itetuluzi, a ba ni mihupulo ye miñwi ka se ne si ezizwe ki Vashiti, ni ka taelo y'a n'a tomile bakeñisa hae. 
EST.2.2	Cwale, baelezi ba mulena ba bañwi, ba ba ne ba li fakaufi ni yena, ba mu eleza, ba li, “Kiñi ha u sa batisisi kuli u ipumanele balyanjo ba bande? 
EST.2.3	Wa kona ku keta manduna mwa naha ye ñwi ni ye ñwi mwa mubuso wa hao, kuli ba tise basizana ba bande mwa ndu ya liendi za hao, hona mo mwa Shushani, munzi wa muleneñi. U ba beye mwa pabalelo ya Hegai, sikombwa ya babalela basali ba hao, mi a ba fe ze tokwahala kuli ba be ba bande. 
EST.2.4	Cwalehe, u ikungele ku bona musizana y'o ta lata hahulu, mi u mu eze muoli mwa sibaka sa Vashiti.”
EST.2.4	Mulena a hupula kuli yeo n'e li kelezo ye nde, kih'a eza cwalo.
EST.2.5	Cwale hona mwa muleneñi mo, mwa Shushani, ne ku pila Mujuda ya n'a bizwa Morodekai, mwan'a Jairi. N'a simuluha mwa lusika lwa Benjamine, mi n'e li muikulu wa Kishi ni Shimei. 
EST.2.6	 Mulena Nebukadenezare wa Babilona h'a y'o hapa Mulena Jekonia wa Juda mwa Jerusalema, ku mu isa kwa butanga hamoho ni sitopa sa ba ba hapilwe, ni yena Morodekai n'a li mwahal'a bona. 
EST.2.7	N'a na ni mwan'a malum'ahe, yena Estere, ya n'a bizwa Hadasa ka Siheberu. N'a añuzwi ki Morodekai, bashemi ba hae ha ba se ba shwile, mi a mu hulisa sina mwan'a hae luli. Estere n'e li musizana wa sibupeho se sinde, mi a yemi hande.
EST.2.8	Kwa ba cwalo, kuli mulena ha s'a file taelo ya hae ye nca, mi basizana ba bañata ba nze ba tiswa mwa Shushani, ni yena Estere a isiwa kwateñi. Ni yena a y'o beiwa mwa pabalelo ya Hegai ya n'a tokomela ndu ya bulena. 
EST.2.9	Hegai a katelwa Estere, mi a mu olisa. H'a si ka liyeha ku mu fa ze ne ka mu eza yo munde, ili mafula ni lico ze swanela. A mu fa sibaka se sinde mwa ndu ya liendi, mi kwa ketwa basizana ba supile mwa ndu ya bulena ku t'o mu tusa.
EST.2.10	Cwale Estere n'a si ka talusa kuli ki Mujuda, kakuli Morodekai n'a mu bulelezi kuli a si ke a bulela cwalo. 
EST.2.11	Ka zazi ni zazi Morodekai n'a nz'a yanga ni ku kuta mwa lapa fapil'a yona ndu yeo, a bata ku ziba mw'a zuhela, ni se si ta ezahala ku yena.
EST.2.12	Likalafo za ku eza basali bunde za tanda silimo mutumbi ili ku tola mafula a mira likweli ze silezi, ni mafula a nunka hande ka likweli ze silezi hape. Zeo ha li se li felile, musizana yo muñwi ni yo muñwi n'a na ni ku isiwa ku Mulena Asuerusi. 
EST.2.13	Musizana ha n'a zwa mwa ndu ya liendi ku ya mwa ndu ya bulena, n'a ka apala siapalo sifi ni sifi s'a n'a lata. 
EST.2.14	N'a ya kwateñi ka swalala, mi kakusasana n'a isiwa mwa ndu i sili, ni ku y'o beiwa mwa pabalelo ya Shaashigazi, yena mubabaleli wa liendi za mulena. Musizana ha s'a isizwe ku mulena, n'a sa kuteli kwateñi hape, konji haiba mulena n'a mu latile, mi a mu biza ka libizo la hae.
EST.2.15	Nako ya Estere ya ku ya ku mulena ya fita, yena Estere, mwan'a Abihaili ili malum'ahe Morodekai, ya n'a s'a mu ngile ku mu eza mwan'a hae, yena Estere ya n'a buhiwa ki mañi ni mañi ya n'a mu bona! Nako ya hae ha i se i fita, a apala ka mw'a n'a elelelizwe ki Hegai mubabaleli wa bona. 
EST.2.16	Cwale, mwa silimo sa busupa Asuerusi a nz'a li mulena, ka kweli ya bulishumi, ili kweli ya Tebeti, Estere a tiswa ku Mulena Asuerusi mwa ndu ya bulena. 
EST.2.17	Mulena a mu lata hahulu ku fita mw'a n'a latezi basizana ba bañwi kaufela, mi ku fita basizana ba bañwi, Estere a latiwa ni ku tabelwa hahulu ki mulena. A mu apesa kuwani ya buoli kwa toho, mi a mu eza muoli mwa sibaka sa Vashiti. 
EST.2.18	Cwale mulena kiha s'a eza mukiti o mutuna wa ku kuteka Estere, mi a memela kwateñi manduna ba hae kaufela ni babusisi. A laela kuli ku be ni pumulo mwa mubuso wa hae kaufela, mi a fana limpo ka bulena.
EST.2.19	Ka yona nako yeo, Morodekai n'a s'a filwe ki mulena situlo sa bubusisi. 
EST.2.20	Haili ka Estere, n'a si ka zibisa ni hanyinyani kuli n'e li Mujuda. Morokedai n'a mu bulelezi kuli mane a si ke a lika, ni hanyinyani, mi a mu utwa sina mw'a n'a mu utwelanga ha n'a sa li mwanana.
EST.2.21	Ka nako yeo Morodekai ha n'a s'a li mubusisi mwa ndu ya bulena, Bigitani ni Tereshi, ili likombwa ze peli za linumbulwa ba ba ne ba libelela minyako ye kena mwa mandu a mulena, ba fetuhela Mulena Asuerusi, mi ba lela ku mu bulaya. 
EST.2.22	Morodekai a ziba taba yeo, mi a y'o bulelela Muoli Estere. Estere yena kiha s'a y'o bulelela mulena ka z'a n'a utwile Morodekai. 
EST.2.23	Kwa ba ni patisiso, mi kwa fumanwa kuli piho yeo i n'e li ya niti. Cwale batu bao ba babeli ba y'o silahiwa, mi ba shwa cwalo. Mulena a laela kuli taba ye i ñolwe mwa libuka za mubuso wa hae.
EST.3.1	Mwamulaho a nako ye telelenyana, Mulena Asuerusi a hulisa mutu ya bizwa Hamani ku ba ngambela wa naha. Hamani yo n'a li mwan'a Hamedata, muikulu wa Agagi. 
EST.3.2	Mulena a laela manduna ba ba mwa mubuso wa hae, kuli ba bonise likute la bona ku Hamani ka ku kubama ni ku mu kandelela. Kaufel'a bona ba eza cwalo haisi Morodekai ya n'a hanile ku eza cwalo. 
EST.3.3	Manduna ba bañwi mwa mulonga ba mu buza se ne si mu hanisa ku peta taelo ya mulena. 
EST.3.4	Ba bulela ni yena ka taba yeo ka zazi ni zazi, kono n'a sa ba teelezangi. Kih'a ba taluseza, a li, “Na, ni Mujuda, mi ha ni koni ku kandelela Hamani.” Cwale ba y'o bulelela Hamani taba yeo ba nze ba ipuza, ba li, “Kana Hamani a ka lumelela Morodekai ku eza cwalo?” 
EST.3.5	Hamani a nyema hahulu ha s'a lemuhile kuli Morodekai u hana ku kubama ni ku mu kandelela. 
EST.3.6	Cwale ha s'a zibile hape kuli Morodekai n'a li Mujuda, kiha s'a lela ku sa utwisa yena Morodekai feela butuku, kono ni bona Majuda kamukana ba ba mwa mubuso wa Peresia.
EST.3.7	Ka silimo sa bulishumi ka ze peli sa puso ya Mulena Asuerusi, mwa kweli ya pili, ili kweli ya Nisani, Hamani a laela kuli taula, ye n'e bizwa Puri, i laule ili kuli ku fumanwe hande lizazi ni kweli ya ku peta mulelo wa hae. Kwa tomwa kuli i be lizazi la bulishumi ka a malalu mwa kweli ya bulishumi ka ze peli ili yona kweli ya Adara.
EST.3.8	 Cwale Hamani a y'o bulelela mulena, a li, “Ku na ni sitopa sa batu ba bañwi ba ba hasanezi mwa mubuso wa hao kaufela ili ba ba fumaneha mwa manaha kamukana. Ba latelela milao ye sa swani ni ya batu ba sili. Hape ha ba buluki milao ya mubuso, cwale ha ku lukeli ku ba tuhela cwalo ba nze ba iketile. 
EST.3.9	Haiba ku ku tabisa, muñ'a ka, u tome mulao kuli ba bulaiwe. Ha u lumela, ni tiisa niti kuli ni ta kona ku beya mwa pulukelo ya bulena mali a muwaya-waya wa silivela a eza likilo ze likiti ze mianda ye milalu ka mashumi a supile ni ze ketalizoho a zamaiso ya mubuso.”
EST.3.10	Mulena a comola lisale kwa munwana wa hae, le ne li itusiswa kwa ku kanta taelo ya mubuso, mi a li fa sila sa Majuda, yena Hamani mwan'a Hamedata, muikulu wa Agagi. 
EST.3.11	Mulena a mu bulelela, a li, “Batu ni mali a bona ki ba hao. U eze m'o latela ka bona.”
EST.3.12	Ka lizazi la bulishumi ka a malalu mwa kweli ya pili, Hamani a biza bañoli ba mulena, mi a t'o ba bulelela zibiso, kuli i taluswe ka lipuo kaufela ze n'e bulelwa mwa mubuso wa hae, mi i lumelwe kwa babusi, babusisi, ni manduna kaufela. Ya ñolwa ka libizo la Mulena Asuerusi, mane ya kantiwa ka lisale la hae. 
EST.3.13	Balumiwa ba nga mañolo ao, mi b'a isa mwa manaha kamukana a mwa mubuso. Mañolo n'a talusa kuli ka lona lizazi li li liñwi leo, la bulishumi ka a malalu mwa kweli ya Adara, Majuda kamukana ili ba banca ni ba bahulu, basali ni banana, ba bulaiwe. Ba bulaiwa ku si na makeke, mi liluwo la bona li ngiwe. 
EST.3.14	Ze n'e ñozwi mwa zibiso yeo, ne li na ni ku bulelwa patalaza mwa manaha kamukana, kuli yo muñwi ni yo muñwi a ine a nze a itukisize lizazi leo ha li fita.
EST.3.15	Ka taelo ya mulena, balumiwa ba funduka kapili, mi hape mulao wo wa huwelezwa mwa muleneñi wa Shushani. Mulena ni Hamani ba ina mi ba nwa, munzi wa Shushani, ona, u nz'o yemi maefe-efe.
EST.4.1	Morodekai ha s'a utwile ze n'e ezizwe kaufela, a pazula liapalo za hae ka pilu ye butuku. Cwale a apala masaka, a toza toho ya hae ka mulola wa fa liiso, a zamaya-zamaya mwahal'a munzi a nz'a lila ka tata ni ka pilu ye butuku. 
EST.4.2	Mane a t'o fita kwa munyako wa ndu ya bulena. H'a si ka kena kakuli ku kena mwahali ne ku tokwahala liapalo ze nde. 
EST.4.3	Mwa manaha kamukana mo ne ku talusizwe mulao wa mulena, ne ku na ni sililo se situna mwahal'a Majuda. Ba itima lico, ba sikoka, ba bokolola, mi buñata bwa bona ba apala masaka, mi ba lobala mwa mulola.
EST.4.4	Basizana ba Estere ni likombwa za hae ha ba t'o mu bulelela z'a n'a eza Morodekai, a filikana hahulu. A lumela Morodekai liapalo kuli a li apale bakeñisa ku apala masaka, kono h'a si ka li amuhela. 
EST.4.5	Cwale Estere a biza Hataki, yo muñwi wa likombwa za kwa lapa ya n'a ketilwe ki mulena ku ba mubeleki wa hae, mi a mu bulelela kuli a ye ku Morodekai a y'o buzisisa se ne si ezahala, ni kuli kikabakalañi. 
EST.4.6	Hataki a ya ku Morodekai mwa patelo ya munzi kwa munyako o ya kwa ndu ya bulena. 
EST.4.7	Morodekai a mu taluseza lika kaufela ze n'e ezahalile ku yena, ni f'a n'a kuma mali a n'a sepisize Hamani kuli u ta a beya mwa pulukelo ya bulena, haiba ku ta bulaiwa Majuda kamukana. 
EST.4.8	Kih'a fa Hataki liñolo la mulao le ne li ñozwi hona mo mwa Shushani, ili le ne li laela pulao ya bona. Morodekai a mu kupa kuli a li ise ku Estere, ku y'o mu taluseza mo li inezi lika, ni kuli yena a y'o shemba-shemba mulena, ni ku y'o mu kupa kuli a shwele batu ba hae makeke. 
EST.4.9	Hataki a eza cwalo. 
EST.4.10	Mi Estere a mu kutiseza ku Morodekai ka manzwi a, a li, 
EST.4.11	“Haiba mañi ni mañi, munna kamba musali, a ka ya mwa lapa le li mwahali ku y'o bona mulena a si ka bizwa, mutu yo u swanezi ku shwa. Wo, ki ona mulao. Mutu kaufela, ku kala ka baelezi ba mulena ku y'o feleleza ka batu ba mwa macaba, u ziba cwalo. Ha ku na mukwa wa ku potoloha mulao wo, konji mulena h'a ka nanula malumu wa hae wa gauda. Fohe, mutu yo h'a sa bulaiwa. Kono s'e li kweli mulena a sa ni bizi.”
EST.4.12	Morodekai n'a y'o utwa manzwi a Estere. 
EST.4.13	Cwale a mu lumelela temuso ye, a li, “U si ke wa isepisa kuli wena u ta banduka kwa Majuda ba bañwi, kabakala kuli u inzi mwa ndu ya bulena. 
EST.4.14	Haiba u kuza feela cwalo ka nako ye cwana, lihalimu li ta tusa Majuda ni ku ba pilisa, kono wena u ta shwa, mi mba ya ndat'aho i ta fela. Kono ya ziba ki mañi! Mwendi n'e li kabakala yona nako ye ha u ezizwe muoli!”
EST.4.15	Estere a lumelela kalabo ye ku Morodekai, a li, 
EST.4.16	“Zamaya, u y'o kopanya Majuda kamukana ba ba mwa Shushani. Mu y'o itima lico, mi mu ni hupule. Mu si ke mwa y'o ca kamba ku nwa se siñwi ka mazazi a malalu, musihali ni bushihu. Basizana ba ka, hamoho ni na, lu ta eza cwalo. Zeo ha li se li felile, ni ta ya ku mulena, nihaike ki ku tula mulao. Haiba ni swanezi ku shwa ka ku eza cwalo, ni ta shwa.”
EST.4.17	Cwale Morodekai a nanuha, mi a y'o eza lika kaufela z'a n'a bulelezwi ki Estere.
EST.5.1	Ka lizazi la hae la bulalu la ku itima lico, Estere a apala liapalo za hae za bulena, mi a y'o yema mwa lapa la mwahali, a talimezi kwa ndu mo ku inzi lubona. Mulena n'a li mwahali, a inzi fa lubona, a talimezi kwa munyako. 
EST.5.2	Mulena h'a bona Muoli Estere a nz'a yemi kwande, a palelwa ku iswala, mi a nanula mulamu wa hae wa gauda. Cwale Estere kiha s'a taha, mi a t'o ngunyuta kwa ngo ya ona. 
EST.5.3	Mulena a buza, a li, “Muoli Estere, kiñi? Ni bulelele s'o bata, mi u ta si fumana, mane niha i ka ba licika la mubuso wa ka.”
EST.5.4	Estere a alaba, a li, “Haiba muñ'a ka a lata, ne ni ka lakaza kuli yena muñ'a ka, ni Hamani, ba t'o ba baenyi ba ka kwa mukiti wa lico o ni ta mi lukiseza manzibwana.”
EST.5.5	Cwale mulena a laela kuli Hamani a tahe kapili, ili kuli ba y'o ba baenyi ba Estere. Mulena ni Hamani kiha ba taha kwa mukiti wa Estere wa lico. 
EST.5.6	Ka nako ya waine, mulena a buza Estere, a li, “Ni bulelele s'o bata, mi u ta si fumana. Ni ta lumelela kupo ya hao, mane niha u ka kupa licika la mubuso wa ka.”
EST.5.7	Estere a alaba, a li, 
EST.5.8	“Haiba muñ'a ka a ka lumelela kupo ya ka, ne ni sa lakaza kuli wena muñ'a ka, ni Hamani, mu t'o ba hape baenyi ba ka kamuso kwa mukiti o ni ta mi lukiseza. Ka yona nako yeo kihona ni ta ku bulelela se ni bata.”
EST.5.9	Hamani h'a zwa fa mukiti n'a tabile, mi a wile pilu. Kono h'a bona Morodekai kwa munyako wa lapa la bulena, mi hape Morodekai n'a si ka yema kapa ku mu kuteka h'a fita, Hamani a mu halifela. 
EST.5.10	Kono a iswala, mi a ya kwa ndu ya hae. A memela balikani ba hae kwa ndu ya hae, mi a kupa musal'a hae Zereshi kuli a t'o kopana ni bona. 
EST.5.11	A itumba fapil'a bona ka bufumu bwa hae, ka buñata bwa bana b'a n'a na ni bona, ni ka situlo se si pahami s'a n'a mu yolisize mulena, ni mw'a n'a kutekehela ku fita manduna ba bañwi kamukana. 
EST.5.12	Hamani a zwelapili, a li, “Se siñwi hape i ka ba sifi. Muoli Estere u ezize mukiti, mi ku memilwe feela mulena ni na, mi lu sa memilwe hape ni kamuso. 
EST.5.13	Kono zeo kaufela ha li na tuso ku na ha ni nze ni sa bonanga Morodekai, yena Mujuda yani, ya inzi kwa munyako wa lapa la mulena.”
EST.5.14	Cwale musal'a hae ni balikani ba hae ba li, “Kiñi ha u sa yahi silaha sa mapeka a mashumi a mabeli ka a ketalizoho kwa butelele, mi kamuso i sa li kakasasana n'o ka kupa mulena kuli Morodekai a y'o silahelwa fateñi? Fohe, n'o ka ya kwa mukiti u nz'o tabile.” Hamani a hupula kuli wo n'e li muhupulo o munde, mi cwale a yahisa silaha.
EST.6.1	Ka bona busihu bo, mulena a ba ni sikobyoti, cwale kih'a kupa kuli ku tiswe buka ya Litaba za Mubuso, mi ku balwe ze ñwi mwateñi. 
EST.6.2	 Mwa kalulo ye n'e balwa ne ku taluswa ni za mulelo o n'o lemuhilwe ki Morodekai, wa ku bulaya mulena, ili o n'o ezizwe ki Bigitani ni Tareshi, likombwa ze peli za mulena ba ba ne ba libelela mandu a hae. 
EST.6.3	Mulena a buza, a li, “Lu kutekile cwañi ni ku itumela ku Morodekai ka kezo ye?”
EST.6.3	Batanga ba hae ba alaba, ba li, “Ha ku na ni se sikana s'a ezelizwe, muñ'a luna.”
EST.6.4	Mulena a buza, a li, “Kikuli kwa manduna ba ka ha ku na ya li teñi mwa lapa, nji?”
EST.6.4	Hamani, ya n'a til'o kupa ku mulena kuli Morodekai a pahekwe fa silaha, se ne si se si lukile, kihona n'a sa z'o kena mwa lapa. 
EST.6.5	Cwale batanga ba alaba, ba li, “Ku na ni Hamani, ya litezi ku bonana ni wena.”
EST.6.5	Mulena a li, “A mu mu bulelele a kene.”
EST.6.6	Cwale Hamani a kena, mi mulena a li ku yena, “Ku na ni mutu yo muñwi ye ni bata hahulu ku hulisa. Mutu yo ni ka mu ezezañi?”
EST.6.6	Hamani a hupula mwa pilu, a li, “Cwale ya batiwa hahulu ki mulena kuli a mu hulise ki mañi? Ki na, hande-nde.”
EST.6.7	Cwale a alaba mulena ka za mukwa wa ku hulisa yo muñwi hahulu. 
EST.6.8	A li, “Tiseza mutu yo liapalo za bulena, zona z'o kile wa apala. U tise ni litumo ze kabisizwe li beiwe kwa pizi ya hao. 
EST.6.9	Cwale u nge yo muñwi kwa batu ba hao ba ba kutekeha, a apese mutu yo, mi a mu ise fa patelo ya munzi a pahami fa pizi. Mutu yo ya kutekeha, a zamaye a nz'a huweleza, a li, ‘A mu bone mw'a itumelela mulena ku mutu y'a lata kuli a mu hulise!’ ”
EST.6.10	Mulena kiha s'a li ku Hamani, “Akufa, u y'o nga liapalo ni pizi, mi u t'o fa likute leo ku Morodekai wa Mujuda. U mu ezeze lika kamukana z'o kakanyize. U ta mu fumana a inzi kwa munyako wa lapa la mulena.”
EST.6.11	Cwale Hamani a nga liapalo ni pizi. A apesa Morodekai liapalo zeo, mi a mu pahamisa fa pizi, mi Hamani a mu isa fa patelo ya munzi, a nz'a zibisa batu ha ba nze ba zamaya, a li, “A mu bone, mulena mw'a itumelela ku mutu y'a lata kuli a mu hulise!”
EST.6.12	Morodekai kiha s'a kutela kwa munyako wa kwa lapa, haili Hamani yena a kutela kwa ndu ya hae, a ikwahezi kwa pata ka maswabi. 
EST.6.13	A y'o bulelela musal'a hae ni balikani ba hae kaufela ze n'e ezahalile ku yena kamukana. Cwale musali ni balikani ba Hamani ba ba butali bao, ba mu bulelela, ba li, “Morodekai s'a kala ku ku fita kwa maata. Ki Mujuda, mi hape ha ku sa na mukwa o u ka mu hanisa ka ona. U ta pila mane a ku bone wena ha u ta sinyeha.”
EST.6.14	Ha ne ba sa bulela cwalo, sikombwa sa mulena sa fita ka bubebe ku t'o bizeza Hamani kwa mukiti wa Estere.
EST.7.1	Mi cwale mulena a ya ni Hamani ku y'o ca hape ni Estere lwa bubeli. 
EST.7.2	Ha ku se ku nwiwa waine, mulena a buza, a li, “Muoli Estere, cwale s'o bata ki sika mañi? Ni bulelele, mi u ta si fumana. Ni ta ku fa mane nihaili licika la mubuso.”
EST.7.3	Muoli Estere a alaba, a li, “Ka buikokobezo, muñ'a ka, haiba kupo ya ka ne i ka lumelelwa, takazo ya ka kiha ne ni ka pila ni kuli banabahesu ni bona ba pile. 
EST.7.4	Banabahesu ni na cwalo lu lekisizwe kuli lu bulaiwe. Lu na ni ku feliswa, mbuu! Ne ni ka be ni kuzize feela, haiba ne lu ka lekiswa ku y'o ba batanga, kakuli fo manyando a luna n'a si ke a kona ku kataza mulena.”
EST.7.5	Cwale Mulena Asuerusi a buza Muoli Estere, a li, “Ki mañi ya lika ku eza nto ye cwalo? U kai yena mutu yo?”
EST.7.6	Estere a alaba, a li, “Sila, ni mubulai wa luna, ki yena mutu yo ya maswe, yena Hamani yo!”
EST.7.6	Hamani a kenwa ki luwewe lwa sabo. 
EST.7.7	Mulena a yakuka ka buhali, a zwa mwa ndu, mi a ya mwa simu ya lipalisa ye fapil'a ndu ya bulena. Hamani a lemuha hande-nde kuli, ka kezo ye, mulena n'a lelile ku mu utwisa butuku, cwale kih'a sa siyala, mi a kupa Muoli Estere kuli a mu pilise. 
EST.7.8	Mulena h'a zwa mwa simu ya lipalisa ku kutela mwa ndu, Hamani n'a nz'a ikwiseza fa sipula sa Estere sa ku pumulela, ili ku kupa ku shemubiwa. Mulena a huwa, a li, “Kikuli mutu yo u bata ku swala muoli likalala hona fa mwa meeto a ka, mwa ndu ya bulena, nji cwañi?”
EST.7.8	Mulena a si ka feleleza ku bulela cwalo, likombwa se li kwahela Hamani kwa toho. 
EST.7.9	Cwale yo muñwi wa bona, ya n'a bizwa Haribona, a li, “Hamani mane u yahile silaha kwa ndu ya hae kuli a y'o silahela fateñi Morodekai, ya pilisize wena muñ'a ka. Mi silaha seo si eza mapeka a mashumi a mabeli ka a ketalizoho kwa butelele!”
EST.7.9	Mulena a laela, a li, “A mu y'o paheka Hamani fateñi.”
EST.7.10	Cwale Hamani a y'o silahelwa fa silaha s'a n'a yahezi Morodekai. Cwale buhali bwa mulena bwa kuyuka.
EST.8.1	Ka lona lizazi leo Mulena Asuerusi a fa Muoli Estere liluwo kaufela la Hamani, sila sa Majuda. Estere a bulelela mulena kuli Morodekai ki wahabo, mi cwale Morodekai a lumelelwa ku taha fapil'a mulena. 
EST.8.2	Mulena a zwisa lisale la kwa munwana wa hae le li na ni liswayo, l'a n'a ngile ku Hamani, mi a li fa Morodekai. Estere a beya tutu ya Hamani mwa pabalelo ya Morodekai.
EST.8.3	Cwale Estere a bulela hape ku mulena, a ikwiseza kwa mahutu a hae a nz'a lila. A mu kupa kuli a felise mulelo o maswe wa Hamani, muikulu wa Agagi, ili mulelo w'a n'a ezelize Majuda. 
EST.8.4	Mulena a mu supa ka mulamu wa bulena wa gauda. Cwale Estere a yema, mi a li, 
EST.8.5	“Haiba muñ'a ka a lata cwalo, ni ku ni utwela butuku, mi haiba a bona kuli ku lukile, muñ'a ka, eza taelo ye ta hanisa mulelo wa Hamani ku ezahala, ili ona mulelo wani w'a n'a s'a ezize Hamani, mwan'a Hamedata muikulu wa Agagi, wa kuli ku bulaiwe Majuda kaufela ba ba mwa mubuso wo. 
EST.8.6	Na, ni ka itiisa cwañi haiba ku zieleha ko ku cwalo ku tahela banabahesu, mi batu ba ku luna luli ba bulaiwa?”
EST.8.7	Cwale Mulena Asuerusi a li ku Muoli Estere ni Morodekai, wa Majuda, “A mu bone. Ni bulaile Hamani kabakala mulelo wa hae wa ku bulaya Majuda. Ni file Estere tutu ya hae. 
EST.8.8	Kono zibiso ye ezizwe ka libizo la mulena ni ku kantiwa ka liswayo la bulena ha i konwi ku fetulwa. Nihakulicwalo, mwa kona ku ñolela Majuda ze mu lata kamukana. Mwa kona ku ñola ka libizo la ka mane ni ku kanta fateñi sikantiso sa bulena.” 
EST.8.9	Taba ye i kile ya ezahala ka lizazi la bumashumi a mabeli ka a malalu mwa kweli ya bulalu, ili yona kweli ya Sivani. Morodekai a biza bañoli ba mulena, mi a t'o ba bulelela ze ne ba swanezi ku ñolela Majuda, babusi, bazamaisi ni manduna kamukana ba mwa linaha ze mwanda ka mashumi a mabeli ni ze supile ku kalela kwa India mane ku y'o fita kwa Etiopia. Mañolo a, n'a ñolezwi batu ba naha ni naha ka puo ya bona, ni kwa Majuda cwalo ka puo ya bona. 
EST.8.10	Morodekai a ñolisa mañolo ao ka libizo la Mulena Asuerusi, mi a' kanta ka sikantiso sa bulena. A isiwa ki batu ba ba ne ba pahami fa lipizi ze zwa mwa mulaka wa bulena.
EST.8.11	Mañolo a, n'a talusa kuli mulena n'a lumelela Majuda, mwa munzi ni munzi, ku kopana hamoho ni ku itwanela. Haiba ba lwaniswa ki batu ba ba sweli lilwaniso, ba ka ba ba mushobo ufi kamba ufi, mwa naha ifi ni ifi, ba kone ku itamulela mi ba ba bulaye bona, basali ba bona ni bana cwalo. Ba ba feze mbuu, ni ku hapa bufumu bwa bona. 
EST.8.12	Mulao wo, n'o swanezi ku sebeza mwa mubuso wa Peresia kamukana ka lona lizazi le ne li ketezwi pulao ya Majuda, ili lona lizazi la bulishumi ka a malalu la kweli ya Adara, yona kweli ya bulishumi ka ze peli. 
EST.8.13	N'o swanezi ku huwelezwa kuli ki mulao, mi u zibiswe mañi ni mañi mwa naha ifi kamba ifi, kuli Majuda ba te ba kone ku itwanela kwa lila za bona lizazi leo ha li ka taha. 
EST.8.14	Ka taelo ya mulena, bapahami ba lipizi ba pahama lipizi za bulena, mi ba funduka ka lubilo lo lutuna. Mulao wo, wa zibiswa cwalo ni mona mwa muleneñi wa Shushani.
EST.8.15	Morodekai a zwa mwa ndu ya mulena a apezi liapalo za bulena za mibala ya ndilu ni busweu, ni kubo ye nde ye puzwa, ni kuwani ya bulena ye nde hahulu ya gauda. Cwale mwa mikwakwa ya Shushani kwa utwahala miluluezo ni mihuwo ya tabo. 
EST.8.16	Kwa Majuda ya ba tabo, buiketo, nyakalalo, ni maikuto a ku tula. 
EST.8.17	Mwa manaha ni mwa minzi kamukana, mo ne ku balilwe zibiso yeo ya mulena, Majuda ba ba ni lizazi la pumulo, la tabo, la mukiti ni nyakalalo. Mi kaniti batu ba bañata ba fetuha Majuda, kakuli ne ba se ba ba saba ka yona nako yeo.
EST.9.1	Lizazi la bulishumi ka a malalu la kweli ya Adara la fita. N'e li lona lizazi leo taelo ya bulena n'e swanezi ku ezahala, ili lizazi le ne ba isepisize lila za Majuda kuli ba ta ba tula. Kono bakeñisacwalo, bona ba tulwa ki Majuda. 
EST.9.2	Mwa libaka za Majuda kaufela ze mwa minzi ya mubuso, Majuda ba itukiseza ku lwanisa mañi ni mañi ya ka lika ku ba lwanisa. Kai ni kai batu ne ba ba saba, mi ne ku si na ya n'a ka kona ku lwana ni bona. 
EST.9.3	Hande-nde, manduna kamukana ba libaka ze ñwi za mubuso, babusisi, bazamaisi ni lindulumeti ba tusa Majuda, kakuli kaufel'a bona ne ba saba Morodekai. 
EST.9.4	Ne ku zibahala hande mwa mubuso kamukana kuli ka nako yeo Morodekai n'a s'a na ni maata mwa ndu ya bulena, mi n'a sa zwelapili ku ba ni maata hahulu. 
EST.9.5	Cwale Majuda ne ba kona ku ikezeza mo ne ba latela ka lila za bona. Ba ba lwanisa ka mikwale, mi ba ba bulaya ka buñata.
EST.9.6	Mwa Shushani, ona muleneñi kasibili, Majuda ba bulaya batu ba mianda i ketalizoho. 
EST.9.7	Ba bulaya cwalo ni Parishandata, Dalufoni, Asipata, 
EST.9.8	Porata, Adalia, Aridata, 
EST.9.9	Parimashita, Arisai, Aridai ni Vaizata, 
EST.9.10	ba ba ne ba li bana ba bashimani ba lishumi ba Hamani, mwan'a Hamedata, ya n'a li sila sa Majuda. Nihakulicwalo ha ba si ka hapa se siñwi.
EST.9.11	Palo ya batu ba ba ne ba bulailwe mwa Shushani ya y'o bihiwa ku mulena, lona zazi leo. 
EST.9.12	Cwale yena a li ku Muoli Estere, “Mwa Shushani feela, Majuda ba bulaile batu ba mianda i ketalizoho, ku kopanyeleza ni bana ba Hamani ba lishumi. Mwa libaka ze ñwi za mubuso ba ezize cwañihe! Cwale u sa batañi ka nako ye? U ta si fumana. Ni bulelele se siñwi hape s'o bata, mi u ta si fumana.”
EST.9.13	Estere a alaba, a li, “Haiba muñ'a ka a lata cwalo, a lumelele Majuda ba mwa Shushani kuli kamuso ba eze hape se ba lumelezwi ku si eza kacenu. Mi ba paheke litupu za bana ba ba lishumi fa silaha.” 
EST.9.14	Mulena a laela kuli ku eziwe cwalo, mi taelo ya zibiswa mwa Shushani. Litupu ze lishumi za bana ba Hamani za pahekiwa. 
EST.9.15	Ka lizazi la bulishumi ka a mane mwa kweli ya Adara, Majuda ba mwa Shushani ba kopana hape, mi ba bulaya batu ba bañwi ba mianda ye milalu mwa hae. Kono ni teñi ha ba si ka hapa se siñwi.
EST.9.16	Majuda ba mwa libaka ze ñwi za mubuso ba kopana, mi ba itwanela. Ba fenya lila za bona ka ku bulaya batu ba likiti ze mashumi a supile ka ze ketalizoho, ba ba ne ba ba toile. Kono ha ba si ka hapa se siñwi. 
EST.9.17	Fo, n'e li ka lizazi la bulishumi ka a malalu, la kweli ya Adara. Habusa, la bulishumi ka a mane, ha ku si ka ba ni lipulao hape mwa libaka ze ñwi, mi ba li eza lizazi la mukiti ni la tabo. 
EST.9.18	Majuda ba mwa Shushani, nihakulicwalo, bona ba pumula ka lizazi la bulishumi ka a ketalizoho. Kakuli ne ba se ba bulaile lila za bona ka la bulishumi ka a malalu ni la bulishumi ka a mane, kihona ba pumula ka la bulishumi ka a ketalizoho. 
EST.9.19	Kikabakaleo, Majuda ba ba pila mwa minzi ye minyinyani, ye si na makwakwa, ha ba buluka lizazi la bulishumi ka a mane mwa kweli ya Adara kuli li be lizazi la pumulo ni la tabo, ili nako ya mukiti wa ku fana limpo yo muñwi ku yo muñwi.
EST.9.20	Morodekai a ñola litaba zeo kaufela. A lumelela mañolo kwa Majuda kamukana, ba fakaufi ni ba kwahule, kai ni kai mwa mubuso wa Peresia. 
EST.9.21	A ba bulela ku buluka mazazi a la bulishumi ka a mane ni la bulishumi ka a ketalizoho mwa kweli ya Adara kuli a be mazazi a pumulo silimo ni silimo. 
EST.9.22	A, ki ona mazazi o ne ba tuzi Majuda lila za bona. N'e li kweli ya maswabi ye n'e fetuhile kweli ya tabo ni nyakalalo. Ba bulelelwa ku buluka mazazi ao kuli a be a mikiti ni a ku fa limpo kwa banabahabo bona ni kwa babotana. 
EST.9.23	Cwale Majuda ba latelela likelezo za Morodekai, mi mukiti wo, wa ba wa sizo lilimo kaufela.
EST.9.24	 Hamani ye n'e li sila sa Majuda, mwan'a Hamedata ni muikulu wa Agagi, n'a lauzi ka taula ye bizwa puri kuli a fumane lizazi l'a n'a ka bulaya Majuda ka lona. N'a lelile ku ba feza mbuu. 
EST.9.25	Kono Estere a ya ku mulena, mi mulena a ñola litaelo ze tahisize kuli Hamani a tahelwe ki ziezi ka bumaswe bw'a n'a lelile kwa Majuda, mane yena ni bana ba hae ba silahiwa. 
EST.9.26	Kikabakaleo pumulo ha i bizwa Purimi, kikuli Taula. Kabakala liñolo la Morodekai, ni kabakala z'e n'e ezahalile kaufela ku bona, Majuda ba eza mulao. 
EST.9.27	Majuda ba ikezeza mulao wa bona, baikulu ba bona, ni mutu kaufela ya n'a ta ikeza Mujuda, kuli ka nako ya teñi, ka silimo ni silimo, mazazi ao a mabeli a bulukwe ili ka ku ya ka litaelo za Morodekai. 
EST.9.28	Kwa lukiswa kuli lusika lwa Majuda kaufela ni masika a sa taha kamukana, mwa manaha ni mwa minzi kaufela, ba lukela ku hupula ni ku buluka mazazi a Purimi ka linako kamukana ze sa taha.
EST.9.29	Cwale Muoli Estere, mwan'a Abihaili, a ñola liñolo la ku tiisa liñolo la pili le ne li ñozwi ki Morodekai bakeñisa mukiti wa Purimi. 
EST.9.30	Liñolo leo ne li ñolezwi Majuda kaufela, mi la lumelwa mwa manaha a mwanda ka mashumi a mabeli ni manaha a supile kamukana a mwa mubuso wa Peresia. Ne li lakaleza Majuda kozo ni buiketo. 
EST.9.31	Ne li laela kuli ba buluke mazazi a Mukiti wa Purimi ka nako ya teñi, sina mo ne ba tomezi milao ya ku itima lico, ni linako za ku silisa. Taelo yeo n'e laezwi ki Morodekai hamoho ni Muoli Estere. 
EST.9.32	Taelo ya Estere, ya ku tiisa milao ya Purimi, ya ñolwa mwa buka.
EST.10.1	Mulena Asuerusi a kala ku hapeleza batu ba mwa mubuso wa hae, ili ba ba fakaufi ni liwate ni ba ba mwahal'a naha, ku eza misebezi ya sicaba. 
EST.10.2	Lika kamukana, ze tuna ni ze komokisa z'a n'a ezize Asuerusi ni mw'a n'a huliselize Morodekai mwa situlo se si pahami, li ñozwi mwa buka ya Litaba za Muso wa Malena ba Peresia ni Media. 
EST.10.3	Morodekai wa Mujuda n'a tatama feela Mulena Asuerusi kasibili. N'a kutekiwa ni ku latiwa hahulu ki Majuda bahabo. A fumanela banabahabo ni baikulu ba bona cwalo bunde ni buiketo mwa masika a sa taha.
JOB.1.1	Ne ku na ni munna ya n'a bizwa Jobo, ya n'a yahile mwa naha ya Uzi. N'a lapela Mulimu, mi n'a sepahala ku yena. N'a li mutu yo munde, ya n'a tokomela ku sa eza sifi ni sifi se si maswe. 
JOB.1.2	N'a na ni bana ba bashimani ba supile ni ba basizana ba balalu. 
JOB.1.3	N'a luile lingu ze likiti ze supile, likamele ze likiti ze talu, likomu ze sikiti ni limbongolo za litole ze mianda i ketalizoho. Hape n'a na ni babeleki ba bañata, mi n'e li yena mufumi yo mutuna ya n'a fita ba bañwi kamukana kwa Upa.
JOB.1.4	Bana ba hae ne ba yapananga kwa ku eza mukiti, ko ne ba tahanga ba bañwi kaufela, mi kamita ne ba memanga likaizeli za bona ba balalu ku t'o kopana ni bona. 
JOB.1.5	Mukiti o muñwi ni o muñwi ha u s'o felile, habusa Jobo n'a pakelanga ku y'o eza litabelo, ili ku kenisa bana ba hae. N'a ezanga cwalo kamita kakuli n'a hupula kuli mwendi yo muñwi wa bona u ezize sibi ka ku shwaula Mulimu a si ka lela ku eza cwalo.
JOB.1.6	 Cwale lizazi la mangeloi h'a li fita, la ku iponahaza fapil'a Muñ'a Bupilo, Satani, ni yena n'a li mwahal'a bona. 
JOB.1.7	Muñ'a Bupilo a buza muliki yo, a li, “N'o ezañi?”
JOB.1.7	Satani a alaba, a li, “Ne ni nze ni ngunda kafa ni kafa, ni potoloha lifasi.”
JOB.1.8	Muñ'a Bupilo a li, “Kana u boni mutang'a ka Jobo, nji? Ha ku na ya swana ni yena mwa lifasi kaufela kwa ku sepahala ni ku luka. Wa ni lapela, mi u tokomezi ku sa eza sifi ni sifi se si maswe.”
JOB.1.9	 Satani a alaba, a li, “Kana Jobo n'a ka ku sebelezanga feela a sa fumani se siñwi, nji? 
JOB.1.10	U mu silelelize yena ni lubasi lwa hae ni z'a na ni zona kamukana. U fuyaula z'a eza kaufela, mi u mu file likomu ze ñata ze tala naha kamukana. 
JOB.1.11	Kono cwale lu hupule kuli n'o ka mu amuha lika kaufela z'a na ni zona, fohe n'o ka bona ha n'a ka ku shwaula u nz'o mu talimezi.”
JOB.1.12	Muñ'a Bupilo cwale a li ku Satani, “Ku lukile. Z'a na ni zona kaufela li mwa maata a hao, kono yena u si ke wa mu holofaza.” Cwale Satani a funduka.
JOB.1.13	Zazi le liñwi bana ba Jobo ne ba li mwa mukiti mwa ndu ya muhulwan'a bona. 
JOB.1.14	Kiha numwana a taha a matela ku Jobo, a li, “Ne lu lima mwa masimu ka lipulu, mi limbongolo ne li fulela fakaufi. 
JOB.1.15	Honafo Masabea ba fita, ba lu lwanisa, mi ba li uzwa kaufel'a zona. Ba bulaile batanga ba hao kaufela haisi na ni nosi. Ki na ya bandukile, kiha ni til'o ku bulelela.”
JOB.1.16	A si ka feza kale ku bulela, mutanga yo muñwi a kena, mi a t'o li, “Pula i lengile lingu ni balisana, mi ba shwile kamukana. Ku bandukile na feela ku t'o ku bulelela.”
JOB.1.17	Ni yena yo a si ka feza kale ku bulela, yo muñwi hape mutanga a taha, mi a li, “Litopa ze talu za Makalade li lu lwanisize, mi ba ngile likamele za hao kaufela ni ku bulaya babeleki ba hao. Ku siyezi feela na. Ki na ya bandukile, mi ni til'o ku bulelela.”
JOB.1.18	A si ka feza kale ku bulela, yo muñwi mubeleki a kena, mi a li, “Bana ba hao ne ba na ni mukiti mwa ndu ya mweli wa hao. 
JOB.1.19	Kwa taha liñungwa le li zwa mwa lihalaupa. La t'o wisa ndu, mi ba shwa kaufel'a bona. Ku bandukile na feela ni nosi ku t'o ku zwisa mitolo.”
JOB.1.20	Cwale ka maswabi Jobo a yema, a pazula liapalo za hae. A beula toho ya hae, mi a ikwiseza fafasi ka pata. 
JOB.1.21	 A li, “Ne ni pepilwe ni si na ni se sikana, mi ni ta shwa ni si na sika. Muñ'a Bupilo n'a ni file, mi hape u ni amuhile. Ku lumbekwe libizo la hae!”
JOB.1.22	Zeo kaufela niha ne li ezahalile, Jobo h'a si ka eza sibi ka ku nyaza Mulimu.
JOB.2.1	Lizazi le liñwi hape mangeloi a t'o iponahaza lwa bubeli fapil'a Muñ'a Bupilo, mi Satani ni yena n'a li mwahal'a bona. 
JOB.2.2	Muñ'a Bupilo a mu buza, a li, “N'o li kai?”
JOB.2.2	Satani a alaba, a li, “Ne ni nze ni ngunda-ngunda kafa ni kafa, ni potoloha lifasi.”
JOB.2.3	Muñ'a Bupilo a buza, a li, “U boni mutang'a ka Jobo, naa? Ha ku na mutu mwa lifasi ya sepahala ni ku luka sina yena. Wa ni lapela, mi u tokomezi ku sa eza sifi ni sifi se si maswe. Wena u ni susuelize kuli ni ku lumelele ku y'o mu lwanisa ku si na libaka ni hanyinyani, kono nihakulicwalo Jobo u sa sepahala sina pili.”
JOB.2.4	Satani a alaba, a li, “Mutu u kona ku fanisa z'a na ni zona kamukana kuli yena a pile. 
JOB.2.5	Kono cwale ha ne lu ka li a utwiswe butuku mwa mubili, u ta ku shwaula u nz'o mu talimezi.”
JOB.2.6	Cwale Muñ'a Bupilo a li ku Satani, “Ku lukile. U mwa maata a hao, kono u si ke wa mu bulaya.”
JOB.2.7	Cwale Satani a zwa fapil'a Muñ'a Bupilo, mi a y'o melisa litombo fa mubili wa Jobo kaufela. 
JOB.2.8	Jobo a y'o ina mwa katambi, mo ku sululelwa mulola, mi a nga liñetana la ku ñwaisa litombo za hae ka lona. 
JOB.2.9	Musal'a hae a li ku yena, “Ni nako ye u sa sepahala sina pili, nji ha ku cwalo? Kiñihe, ha u sa kuti Mulimu, mi u shwe?”
JOB.2.10	Jobo a alaba, a li, “Wena wa yambutuka! Mulimu h'a lu fa sika se sinde lwa si amuhela. Cwale lu ta bilaezwa kiñi h'a lu fa manyando?” Mane ni mwa manyando ao kaufela Jobo h'a si ka bulela se si maswe ka libizo la Mulimu. 
JOB.2.11	Balikani ba Jobo ba balalu n'e li bo Elifazi ya n'a zwa mwa munzi wa Temani, Bilidadi wa mwa Shuha, ni Zofari wa mwa naha ya Naama. Ha ba y'o utwa mw'a n'a nyandela Jobo, ba lela ku y'o mu lekula ni ku mu wisa pilu. 
JOB.2.12	Ha ne ba sa li kwahulenyana, ba bona Jobo, kono ha ba si ka mu ziba. Ha ba se ba mu zibile, ba kala ku lila ni ku bokolola, ba pazaula liapalo za bona ka maswabi, mi ba hasakela mubu mwahalimu ni kwa litoho za bona. 
JOB.2.13	Cwale ba ina hona fafasi foo ni yena mazazi a supile ni masihu a teñi ba sa buleli se siñwi, kakuli ne ba bona mw'a n'a nyandela.
JOB.3.1	 Kwa mafelelezo Jobo a utwahala a nz'a kuta lizazi l'a n'a pepilwe ka lona.
JOB.3.2	Jobo a li,
JOB.3.3	 Mulimu, kuta lizazi le ni pepilwe
JOB.3.3	ka lona.
JOB.3.3	U kute ni bona busihu bo ne ni
JOB.3.3	itwezwi ka bona.
JOB.3.4	Mulimu, u fetule lizazi lani
JOB.3.4	kuli li be lififi.
JOB.3.4	U si ke wa li hupula ni kamuta.
JOB.3.4	Li si ke la ba ni liseli hape.
JOB.3.5	Lizazi leo, u li eze la malu
JOB.3.5	ni lififi.
JOB.3.5	U li kwahele ka malu, mi u felise
JOB.3.5	liseli.
JOB.3.6	Takula busihu bo mwa silimo,
JOB.3.6	mi bu si ke bwa balwa hape.
JOB.3.7	U bu eze busihu
JOB.3.7	mo ku si ke kwa pepwa mutu,
JOB.3.7	bo bu si na tabo.
JOB.3.8	Bulelela balauli ba kute lizazi leo,
JOB.3.8	bona ba ba ziba ku laela Leviatani.
JOB.3.9	Lilungwe li si ke la benya.
JOB.3.9	Busihu bo bu si ke bwa patalala!
JOB.3.10	Kuta busihu bo, bo ni pepilwe
JOB.3.10	ka bona,
JOB.3.10	bo bu ni tisize mwa manyando
JOB.3.10	ni maswabi.
JOB.3.11	Ni lakaza kuli kabe ni shwezi
JOB.3.11	mwa mba ya bo ma,
JOB.3.11	kamba ku shwela fa lipepelo.
JOB.3.12	Me n'a ni ambekeziñi fa mahutu
JOB.3.12	a hae?
JOB.3.12	U ni anyiselizeñi kwa mazwele a hae?
JOB.3.13	Kabe ne ni shwile hona foo,
JOB.3.13	kabe nako ye ni mwa pumulo.
JOB.3.14	Ne ni ka be ni lobezi sina malena
JOB.3.14	ni babusi ba ba yahile sinca mandu
JOB.3.14	a bulena a kale.
JOB.3.15	Cwale ne ni ta lobala sina bana
JOB.3.15	ba malena
JOB.3.15	ba ba talize mandu a bona ka gauda
JOB.3.15	ni silivela.
JOB.3.16	Kamba ne ni ka lobala
JOB.3.16	sina banana ba ba pepilwe ba shwile.
JOB.3.17	Mwa mabita batu ba ba maswe
JOB.3.17	ba tuhela bumaswe bwa bona,
JOB.3.17	mwateñi babeleki ba ba katezi
JOB.3.17	ba pumula.
JOB.3.18	Mane nihaili mapantiti ba ikola
JOB.3.18	kozo,
JOB.3.18	kakuli ba lukuluhile kwa ku huwelezwa,
JOB.3.18	ni kwa litaelo ze buhali.
JOB.3.19	Batu kaufela ba ba mwateñi
JOB.3.19	ba swana,
JOB.3.19	ba bahulu ni ba banyinyani.
JOB.3.19	Mane ni bona batanga ka nako yeo
JOB.3.19	ba lukuluhile.
JOB.3.20	Ya mwa butata u pilelañi?
JOB.3.20	Ya mwa maswabi u felwañi liseli?
JOB.3.21	 Ba litezi lifu, kono ha li tahi.
JOB.3.21	Ba lakaza libita kwa bufumu bufi
JOB.3.21	ni bufi.
JOB.3.22	Ha ba na tabo konji ha ba se
JOB.3.22	ba shwile, mi ba pumbekilwe.
JOB.3.23	Mulimu u ba patela za kwapili,
JOB.3.23	mi u ba kwalela mwahali kafa ni kafa.
JOB.3.24	Na lila bakeñisa ku ca,
JOB.3.24	mi ha ni fezi ku tonga.
JOB.3.25	Ze ni saba kaufela za ezahala.
JOB.3.26	Ha ni na kozo ni pumulo,
JOB.3.26	mi manyando a ka h'a feli.
JOB.4.1	Elifasi wa Temani wa alaba.
JOB.4.2	Jobo, kikuli u ta filikana
JOB.4.2	ha ni ta bulela?
JOB.4.2	Ha ni sa kona ku kuza feela.
JOB.4.3	U lutile batu ba bañata
JOB.4.3	mi u tiisize mazoho a n'a fokola.
JOB.4.4	Yo muñwi ha n'a ka sitatala,
JOB.4.4	a fokola ni ku katala,
JOB.4.4	manzwi a hao n'a mu matafaza
JOB.4.4	ni ku mu tiisa.
JOB.4.5	Cwale nako ya hao ya manyando
JOB.4.5	i fitile,
JOB.4.5	mi u palelwa ku talimana ni ona.
JOB.4.6	U n'o lapela Mulimu,
JOB.4.6	mi bupilo bwa hao ne bu si na koli.
JOB.4.6	N'o swanela ku tiya pilu
JOB.4.6	ni ku ba ni sepo.
JOB.4.7	Hupula ze felile.
JOB.4.7	Bulela taba i liñwi feela
JOB.4.7	foo mutu ya lukile a kile a zieleha.
JOB.4.8	Ni boni batu ba lima masimu
JOB.4.8	a bumaswe
JOB.4.8	mi ba cala bumaswe sina peu.
JOB.4.8	Cwale ba kutula ze maswe.
JOB.4.9	Ka buhali bwa hae Mulimu u ba sinya
JOB.4.9	sina liñungwa.
JOB.4.10	Ba ba maswe ba lila ni ku hona
JOB.4.10	sina tau,
JOB.4.10	kono Mulimu wa ba kuzisa ni ku lobaka
JOB.4.10	meeno a bona.
JOB.4.11	Sina litau ze si na se li bulaya
JOB.4.11	ni ku ca,
JOB.4.11	ba shwa, mi bana ba bona ba hasana.
JOB.4.12	Taba i kile ya shobotwa,
JOB.4.12	ya shobotelwa mwatasi
JOB.4.12	mane ne ni sa i utwi hande.
JOB.4.13	 Ne i swana ni tolo ye sinyize buloko
JOB.4.13	bwa ka.
JOB.4.14	Na ngangama ni ku tutuma.
JOB.4.14	Mubili wa ka kaufela wa njanjiswa
JOB.4.14	ki sabo.
JOB.4.15	Na natiwa ki moyanyana kwa pata,
JOB.4.15	mi litalo la ka la sosobaniswa
JOB.4.15	ki sabo.
JOB.4.16	Na bona sika se si yemi,
JOB.4.16	na si lubukela,
JOB.4.16	kono ha ni si ka si ziba.
JOB.4.16	Cwale na utwa linzwi mo ne ku kuzize.
JOB.4.17	“Kana mutu a ka ba ya lukile
JOB.4.17	mwa meeto a Mulimu?
JOB.4.17	Kana a ka ba ya si na koli
JOB.4.17	ku Mubupi wa hae, naa?
JOB.4.18	Mulimu h'a sepi batanga ba hae
JOB.4.18	ba ba kwa lihalimu,
JOB.4.18	mane u sa fumana milatu
JOB.4.18	kwa mangeloi a hae.
JOB.4.19	Kana u hupula kuli a ka sepa
JOB.4.19	sibupiwa sa lizupa,
JOB.4.19	nto ya liluli ye ka tubiwa sina lifele?
JOB.4.20	Mutu a ka pila kakusasana,
JOB.4.20	kono u shwa a si ka lemuseha,
JOB.4.20	lizazi li si ka likela kale.
JOB.4.21	Z'a na ni zona kamukana za ngiwa.
JOB.4.21	U shwa a sa tokwa butali.”
JOB.5.1	Bizahe, Jobo!
JOB.5.1	U bone haiba ku na ni mutu
JOB.5.1	ya ta ku alaba.
JOB.5.1	Kikuli ku na ni lingeloi
JOB.5.1	l'o ka bata tuso ku lona, nji?
JOB.5.2	Ku ikataza ku halifa,
JOB.5.2	mane u be u shwe,
JOB.5.2	i ta ba bukuba feela,
JOB.5.2	ni ku tokwa ngana.
JOB.5.3	Ni boni likuba ze n'e bonahala
JOB.5.3	ku iketa,
JOB.5.3	kono kapili na kuta minzi ya bona.
JOB.5.4	Bana ba bona ha ba na ku fumana
JOB.5.4	buiketo ni kamuta.
JOB.5.4	Mwa likuta ha ku na ya ba yemela.
JOB.5.5	Batu ba ba lapile ba ka ca lico
JOB.5.5	za likuba,
JOB.5.5	mane nihaili mabele a mela
JOB.5.5	mwa mikakani,
JOB.5.5	mi batu ba ba nyolilwe ba ta ikumbuta
JOB.5.5	bufumu bwa hae.
JOB.5.6	Bumaswe ha bu meli mwa mubu,
JOB.5.6	kamba manyando ku mela fafasi.
JOB.5.7	Batili! Mutu u pepezwi manyando
JOB.5.7	sina lianyi ha li tatalakana fa mulilo.
JOB.5.8	Kabe ki na wena, ne ni ka talima
JOB.5.8	ku Mulimu
JOB.5.8	ni ku fitisa pilaelo ya ka ku yena.
JOB.5.9	 Ha lu koni ku utwisisa lika ze tuna
JOB.5.9	z'a eza,
JOB.5.9	mi limakazo za hae ha li feli.
JOB.5.10	U nelisa pula mwa naha ku selaela
JOB.5.10	masimu.
JOB.5.11	Ee, ki Mulimu ya hulisa
JOB.5.11	ba ba ishuwa
JOB.5.11	ni ya tabisa ba ba lila kaufela.
JOB.5.12	U pundungela milelo ya bapumi,
JOB.5.12	kuli ze ba eza li pale.
JOB.5.13	 Ba ba butali u ba swasa mwa milelo
JOB.5.13	ya bona,
JOB.5.13	mi mikwa ya ku eza ka lyano
JOB.5.13	ha i na tuso.
JOB.5.14	Nihaili musihali ba sa bubutela
JOB.5.14	mwa lififi.
JOB.5.15	Kono Mulimu u pimisa babotana
JOB.5.15	lifu.
JOB.5.15	U lamulela ba ba nyandiswa.
JOB.5.16	U fa babotana sepo, mi u kuzisa
JOB.5.16	ba ba maswe.
JOB.5.17	 U na litohonolo mutu ya utwiswa
JOB.5.17	butuku ki Mulimu!
JOB.5.17	U si ke wa fela pilu h'a ku kalimela.
JOB.5.18	 Mulimu u tama mañiba a' ezize.
JOB.5.18	Lizoho la hae la holofaza,
JOB.5.18	mi hape la folisa.
JOB.5.19	U ta ku zwisa mwa kozi ka nako
JOB.5.19	ni nako.
JOB.5.20	Ha ku taha tala, u ta ku buluka
JOB.5.20	u nz'o pila,
JOB.5.20	mi mwa ndwa u ta ku sileleza kwa lifu.
JOB.5.21	Mulimu u ku lamulela kwa buhata
JOB.5.21	ni lusebo.
JOB.5.21	U ku pilisa ha ku taha sinyeho.
JOB.5.22	Sinyeho ni tala ha li taha,
JOB.5.22	wena u ta li seha
JOB.5.22	mi ha u na ku saba libatana.
JOB.5.23	Ha ku na ku ba ni macwe mwa
JOB.5.23	mwa masimu o' lima,
JOB.5.23	mi libatana ha li na ku ku lwanisa.
JOB.5.24	Cwale u ta pila ka kozo mwa tende
JOB.5.24	ya hao.
JOB.5.24	Ha u talima kwa lingu za hao,
JOB.5.24	u ta li fumana li iketile.
JOB.5.25	U ta ba ni bana ba bañata
JOB.5.25	sina bucwañi mwa libala.
JOB.5.26	Sina buloto bo bu buzwa ka nako
JOB.5.26	ya kutulo,
JOB.5.26	ni wena u ta hula cwalo u be
JOB.5.26	mucembele.
JOB.5.27	Jobo, lu zibile zeo ka ku ituta nako
JOB.5.27	ye telele.
JOB.5.27	Ki niti feela, cwale u li amuhele.
JOB.6.1	Jobo kih'a alaba.
JOB.6.2	Kabe manyando ni matuku a ka
JOB.6.2	ne li ka beiwa fa sikala!
JOB.6.3	N'a ka fita mushabati wa liwate
JOB.6.3	kwa bukiti.
JOB.6.3	Mu si ke mwa komokiswa ki manzwi
JOB.6.3	a ka a tata.
JOB.6.4	Mulimu ya Maata Kaufela
JOB.6.4	u ni tabile ka masho,
JOB.6.4	mi bulembe bwa ona bu hasanezi
JOB.6.4	mwa mubili wa ka kamukana.
JOB.6.4	Mulimu u kolokisize za hae ze sabisa
JOB.6.4	ku ni lwanisa.
JOB.6.5	Mbongolo ya tabela ha i fula bucwañi,
JOB.6.5	ni komu i kuzize ha i fula mwengelele.
JOB.6.6	Kono ki mañi ya ka ca lico
JOB.6.6	ze si na lizwai?
JOB.6.6	Ki munati mañi o mwa busweu
JOB.6.6	bwa lii?
JOB.6.7	Ha ni na takazo ya lico ze cwalo,
JOB.6.7	mi sifi ni sifi se ni ca
JOB.6.7	sa ni nyembunyisa.
JOB.6.8	Kiñi Mulimu h'a sa ni fi se ni kupa?
JOB.6.8	Kikabakalañi h'a sa alabi tapelo
JOB.6.8	ya ka?
JOB.6.9	Ni lakaza kuli kabe a ni bulaya
JOB.6.9	feela.
JOB.6.10	Kabe ne ni zibile,
JOB.6.10	ne ni ka tulakiswa ki tabo,
JOB.6.10	niha ni utwa hahulu butuku.
JOB.6.10	Ni ziba kuli Mulimu u kenile.
JOB.6.10	Ha ni si ka hanyeza ni kamuta
JOB.6.10	s'a laela.
JOB.6.11	Ni sa na ni maata a kuma kai
JOB.6.11	a ku pila?
JOB.6.11	Ni sa pilelañi ni si na sepo?
JOB.6.12	Kana ni ezizwe ka macwe?
JOB.6.12	Nji, mubili wa ka ki kopa?
JOB.6.13	Ha ni sa na maata a ku ipilisa.
JOB.6.13	Ha ku na ko ni ka y'o bata tuso.
JOB.6.14	Mwa manyando a swana ni a,
JOB.6.14	mutu u tokwa balikani
JOB.6.14	ba ba na ni musa.
JOB.6.14	Hakusicwalo u ta fulalela
JOB.6.14	Mulimu ya Maata Kaufela.
JOB.6.15	Kono mina, balikani ba ka,
JOB.6.15	mu cinca-cinca ku ni puma
JOB.6.15	sina nuka ye kala
JOB.6.15	ha ku sa neli pula.
JOB.6.16	Nuka i tazwa ki simbwewewe
JOB.6.16	ni mezi a kangezi a shengunuka.
JOB.6.17	Kono ha ku futumala za fela,
JOB.6.17	mi fa lilaho la nuka kwa oma,
JOB.6.17	ha ku sa na se siñwi.
JOB.6.18	Mitapi-tapi ya batu ba lateha
JOB.6.18	ba nze ba bata mezi.
JOB.6.18	Ba yambaela, mi ba y'o shwela
JOB.6.18	mwa naheñi.
JOB.6.19	Mitapi ya ba kwa Sheba ni Tema
JOB.6.19	ni bona ba zamaya ba bata mezi.
JOB.6.20	Kono sepo ya bona i felela
JOB.6.20	kwatuko a nuka ye kalile.
JOB.6.21	Ku na, mina mu swana ni zona
JOB.6.21	linuka zeo.
JOB.6.21	Mu bona ziezi ya ka,
JOB.6.21	mi mwa ni sabela.
JOB.6.22	Kana ni mi kupile ku ni fa se siñwi,
JOB.6.22	kamba ku y'o ni lekela mutu kweta?
JOB.6.23	Kana ni mi kupile
JOB.6.23	ku ni pilisa kwa sila, nji?
JOB.6.24	Ku lukile, a mu ni lute.
JOB.6.24	Mu ni bulelele milatu ya ka.
JOB.6.24	Ni ta kuza, ni teeleze ku mina.
JOB.6.25	Muhupulo wa ngana
JOB.6.25	mwendi n'o ka ni kolwisa,
JOB.6.25	kono mina mu yambutuka feela.
JOB.6.26	Mu hupula kuli ha ku na
JOB.6.26	se ni bulela,
JOB.6.26	mi mu li manzwi a ka ki moya feela.
JOB.6.26	Cwalehe, mu alabelañi manzwi a ka,
JOB.6.26	na, ya felezwi ki sepo?
JOB.6.27	Mane ne mu ka laula ndiala,
JOB.6.27	ku bona ya ka mu luwa,
JOB.6.27	mi ne mu ka lekisa balikani ba mina.
JOB.6.28	Mu ni talime kwa meeto.
JOB.6.28	Ha ni pumi.
JOB.6.29	Mu lilimale hanyinyani.
JOB.6.29	Mu lisele sobozi.
JOB.6.29	Mu si ke mwa ni atula.
JOB.6.29	Ni bulela niti.
JOB.6.30	Kono mu sa hupula kuli na puma.
JOB.6.30	Mu nahana kuli ha ni koni ku keta
JOB.6.30	bunde kwa bumaswe.
JOB.7.1	Bupilo bwa mutu bu swana
JOB.7.1	ni busole bwa ku hapelezwa,
JOB.7.1	sina bupilo bwa mubeleki ya eza
JOB.7.1	musebezi o tata.
JOB.7.2	Bu swana inge mutanga ya lakaza
JOB.7.2	ku ina mwa muluti wa kota,
JOB.7.2	sina mubeleki ya libelezi mupuzo
JOB.7.2	wa hae.
JOB.7.3	Ka kweli ni kweli
JOB.7.3	ha ni na fo ni pilela.
JOB.7.3	Busihu ni busihu bu ni tiseza
JOB.7.3	maswabi.
JOB.7.4	Ha ni lobala, busihu bu ba
JOB.7.4	bo butelele.
JOB.7.4	Ni tandana busihu kaufela,
JOB.7.4	mi ni lakaza kuli bu se.
JOB.7.5	Mubili wa ka u tezi mabuku.
JOB.7.5	U tezi mabali feela.
JOB.7.5	Bulalu bu tuputuka mwa litombo za ka.
JOB.7.6	Mazazi a ka a felile ku si na sepo,
JOB.7.6	a fela kapili ku fita ndonga ya luka.
JOB.7.7	U hupule, Mulimu,
JOB.7.7	kuli bupilo bwa ka ki moya feela.
JOB.7.7	Tabo ya ka i se i felile.
JOB.7.8	Wa ni bona ka nako ye,
JOB.7.8	kono ha u sa na ku ni bona hape.
JOB.7.8	Haiba u ni bata,
JOB.7.8	ni ta be ni se ni ile.
JOB.7.9	 Sina lilu le li fela, mi li ile,
JOB.7.9	mutu wa shwa, mi h'a sa kuta.
JOB.7.10	H'a na ku kuta hape mi u libezwi
JOB.7.10	ki ba ba ne ba mu ziba kaufela.
JOB.7.11	Batili! Ha ni koni ku kuza feela!
JOB.7.11	Ni nyemile mi ni yuyezwi.
JOB.7.11	Ni swanezi ku bulela.
JOB.7.12	U ni libelelañi?
JOB.7.12	Kikuli mu hupula kuli
JOB.7.12	ni singilinginja sa mwa liwate, nji?
JOB.7.13	Na lobala, ni ku lika ku pumula.
JOB.7.13	Ni bata tuso ka butuku bwa ka.
JOB.7.14	Kono wena u ni sabisa ka litolo.
JOB.7.14	U ni lumela lipono ni litolo
JOB.7.14	ze ni tahiseza sikobyoti.
JOB.7.15	Ku tamelelwa ki muhala ku fitela
JOB.7.15	ni shwa
JOB.7.15	ki ko kunde ku fita ku pila cwana.
JOB.7.16	Ni nyikilwe. Ni se ni katezi ku pila.
JOB.7.16	U ni tuhele.
JOB.7.16	Bupilo bwa ka ha bu na tuso.
JOB.7.17	 Mutu kiñi h'a li wa butokwa ku wena?
JOB.7.17	Kikabakalañi ha u isa pilu ku z'a eza?
JOB.7.18	Mazazi kaufela wa mu tatuba
JOB.7.18	i sa li kakusasana
JOB.7.18	ni ku mu lika ka mizuzu kamukana.
JOB.7.19	Ha u talimi ku sili nakonyana kiñi
JOB.7.19	kuli ni kone ku miza mati?
JOB.7.20	U holofalizwe ki sibi sa ka, nji,
JOB.7.20	wena mulibeleli wa batu?
JOB.7.20	Kiñi ha u itusisa na ku ni eza pakani?
JOB.7.20	Kana ni mulwalo o bukiti ku wena?
JOB.7.21	Kikuli ha u koni ku ni swalela libi
JOB.7.21	za ka?
JOB.7.21	Ha u koni ku takula lifoso
JOB.7.21	ze ni eza, nji?
JOB.7.21	Ni tuha ni shwa ni ku pumbekwa.
JOB.7.21	Mi ha u ta ni bata,
JOB.7.21	ni ta be ni se ni ile.
JOB.8.1	Bilidadi wa mwa Shuha kih'a alaba.
JOB.8.2	Kikuli u se u fitile
JOB.8.2	kwa mafelelezo a ngambolo ya hao
JOB.8.2	kamba u sa lokoloza?
JOB.8.3	Mulimu h'a bondololi niti.
JOB.8.3	H'a palelwi ku eza se si lukile
JOB.8.3	ni kamuta.
JOB.8.4	Mwendi bana ba hao ba foselize
JOB.8.4	Mulimu,
JOB.8.4	mi cwale u ba file mulatu
JOB.8.4	o n'o ba lukela.
JOB.8.5	Kono cwale, fetuha mi u itilelela
JOB.8.5	ku Mulimu ya Maata Kaufela.
JOB.8.6	Haiba u kenile ni ku sepahala,
JOB.8.6	fohe Mulimu u ka taha
JOB.8.6	ku t'o ku tusa
JOB.8.6	ni ku ku fa mupuzo ka ku kutisa
JOB.8.6	bufumu bwa ndu ya hao.
JOB.8.7	Liluwo la hao le li sinyehile
JOB.8.7	ha li na ku likana
JOB.8.7	ni l'a ta ku fa Mulimu.
JOB.8.8	 Batisisa ka nakonyana butali
JOB.8.8	bwa kwa kale.
JOB.8.8	Hupula niti ye ne ba itutile
JOB.8.8	bo ndat'a luna.
JOB.8.9	Bupilo bwa luna ki bo bukuswani,
JOB.8.9	mi ha ku na se lu ziba.
JOB.8.9	Lu miluti feela fa lifasi.
JOB.8.10	Kono tuhela ba ba butali ba kale
JOB.8.10	ba ku lute.
JOB.8.10	U teeleze ku ze ne ba na ni ku bulela.
JOB.8.11	“Mataka h'a meli mo ku si na mezi.
JOB.8.11	H'a fumanwi ku sili konji mwa milapo.
JOB.8.12	Haiba mezi a kala, ki ona a pili
JOB.8.12	kwa ku oma,
JOB.8.12	h'a sa li a manyinyani hahulu
JOB.8.12	kwa ku lemiwa ni ku sebeliswa.
JOB.8.13	Batu ba ba sa sabi Mulimu ba swana
JOB.8.13	ni mataka ao.
JOB.8.13	Sepo ya bona i felile, Mulimu ha s'a
JOB.8.13	libezwi.
JOB.8.14	Ba sepa bwanda, mane ili bwanda
JOB.8.14	bwa liuyi.
JOB.8.15	Haiba ba yendamena fa bwanda
JOB.8.15	bwa liuyi,
JOB.8.15	kana ba ka tiyela fateñi, nji?
JOB.8.15	Haiba ba swala bwanda,
JOB.8.15	kana ba ka ikokoteza fateñi
JOB.8.15	ha ba yema, nji?”
JOB.8.16	Batu ba ba maswe ba mela
JOB.8.16	sina bucwañi mwa lizazi,
JOB.8.16	sina bucwañi bo bu tezi simu kaufela.
JOB.8.17	Mibisi ya bona i itateza kwa macwe
JOB.8.17	mi i tiyela fa licwe le liñwi
JOB.8.17	ni le liñwi.
JOB.8.18	Kono ha u bu kumula,
JOB.8.18	ha ku na ya ka ziba
JOB.8.18	nihaili fo ne bu inzi.
JOB.8.19	Ee, yeo ki yona tabo
JOB.8.19	ye ba na ni yona ba ba maswe.
JOB.8.19	Ba bañwi hape ba taha ku t'o nga
JOB.8.19	libaka za bona.
JOB.8.20	Kono Mulimu h'a na ku tuhela
JOB.8.20	ba ba sepahala,
JOB.8.20	kamba nihaili ku tusa ba ba maswe.
JOB.8.21	U ta ku tuhela kuli u sehe
JOB.8.21	ni ku huwa hape.
JOB.8.22	Kono u ta swabisa ba ba ku toile,
JOB.8.22	mi mandu a ba ba maswe a ta fela.
JOB.9.1	Cwale Jobo a alaba.
JOB.9.2	 Ee, zeo kamukana ni li utwile kale.
JOB.9.2	Kono mutu a ka ba cwañi ya lukile
JOB.9.2	a li mulwanisi wa Mulimu?
JOB.9.3	Mutu a ka kanana cwañi ni yena?
JOB.9.3	A ka buza lipuzo ze sikiti
JOB.9.3	ze sa konwi ku alabiwa ki mutu.
JOB.9.4	Mulimu u butali hahulu ni maata
JOB.9.4	mi ha ku na mutu ya ka yemisana
JOB.9.4	ni yena.
JOB.9.5	U shimbulula malundu a sa lemusi
JOB.9.5	mutu,
JOB.9.5	mi ka bunyemi w'a sinya.
JOB.9.6	Mulimu u lumela lizikinyeho
JOB.9.6	za lifasi, mi u nyanganyisa mubu.
JOB.9.6	U nyunga mitomo ya lifasi.
JOB.9.7	 Mulimu u kona ku hanisa lizazi
JOB.9.7	kuli li si ke la pazula,
JOB.9.7	ni ku hanisa cwalo linaleli ku benya
JOB.9.7	busihu.
JOB.9.8	H'a yo ya tusize Mulimu ku bapula
JOB.9.8	mahalimu
JOB.9.8	kamba ku hatikela fa mikokoto
JOB.9.8	ya libatana ze mwa liwate.
JOB.9.9	 Mulimu u pahekile linaleli
JOB.9.9	mwa mbyumbyulu
JOB.9.9	ili Mulalambinda, Silimela,
JOB.9.9	ni Likulube ni linaleli ze ñwi
JOB.9.9	za kwa mboela.
JOB.9.10	Ha lu koni ku utwisisa lika ze tuna
JOB.9.10	z'a eza,
JOB.9.10	mi limakazo za hae ha li na
JOB.9.10	mafelelezo.
JOB.9.11	Mulimu u fita fakaufi,
JOB.9.11	kono ha ni koni ku mu bona.
JOB.9.12	U nga s'a bata, mi h'a yo
JOB.9.12	ya ka mu hanisa.
JOB.9.12	Ha ku na ya ka mu buza, a li,
JOB.9.12	“U ezañi?”
JOB.9.13	Buhali bwa Mulimu ha bu feli.
JOB.9.13	U pyatile lila za hae,
JOB.9.13	ba ba ne ba tusana ni Rahabe,
JOB.9.13	ili sona sibatana sa mwa liwate
JOB.9.13	se ne si mu lwanisa.
JOB.9.14	Cwale ni ka fumana kai manzwi
JOB.9.14	a ku alaba Mulimu?
JOB.9.15	Niha ni si na mulatu,
JOB.9.15	se ni ka eza feela ki ku kupa musa
JOB.9.15	wa Mulimu, muatuli wa ka.
JOB.9.16	Kono nihakulicwalo,
JOB.9.16	haiba a ka ni lumelela ku bulela,
JOB.9.16	ha ni kolwi kuli n'a ka ni teeleza.
JOB.9.17	U luma mañungwa ku t'o ni lindaula
JOB.9.17	ni ku ni loba,
JOB.9.17	ku si na libaka ni le likana.
JOB.9.18	H'a ni lumeleli nihaili ku hoha
JOB.9.18	moya.
JOB.9.18	Z'a ezize ku na kufela li ni utwisa
JOB.9.18	butuku.
JOB.9.19	Kana ni ka lika ka mandunda, nji?
JOB.9.19	Ku lika ku eza mandunda
JOB.9.19	ku Mulimu luli?
JOB.9.19	Kikuli ni ka mu isa kwa kuta, nji?
JOB.9.19	Ki mañi ya n'a ka y'o mu bizahe?
JOB.9.20	Ha ni na mulatu, mi n'a sepahala,
JOB.9.20	kono manzwi a ka a utwahala
JOB.9.20	ku ba mulatu,
JOB.9.20	mi ze ni bulela kaufela
JOB.9.20	inge za ni atula.
JOB.9.21	Ha ni na mulatu,
JOB.9.21	kono ha ni sa na taba.
JOB.9.21	Ni se ni katezi ku pila.
JOB.9.22	Ha ku sa na tuso.
JOB.9.22	Lu be ni mulatu, lu sa bi ni mulatu,
JOB.9.22	Mulimu u ta lu bulaelela kaufela.
JOB.9.23	Mutu ya si na mulatu,
JOB.9.23	h'a shwa ka sipundumukela
JOB.9.23	Mulimu yena wa seha.
JOB.9.24	Mulimu u file ba ba maswe lifasi.
JOB.9.24	Baatuli kamukana u ba ezize libofu.
JOB.9.24	Mi haiba Mulimu a si ka eza cwalo,
JOB.9.24	ya ezize cwalohe ki mañi?
JOB.9.25	Mazazi a ka a fela kapili,
JOB.9.25	ha ku na le linde ku ona.
JOB.9.26	Bupilo bwa ka bu fita ka bubebe
JOB.9.26	sina mukolo o lubilo,
JOB.9.26	ka bubebe sina mbande ye pamula
JOB.9.26	shakame.
JOB.9.27	Ni ka menya ni ku cinca sifateho
JOB.9.27	ni ku lika ku libala butuku bwa ka.
JOB.9.28	Kono manyando a ka a ka kuta
JOB.9.28	a t'o ni sabisa,
JOB.9.28	kakuli n'a ziba kuli Mulimu u ni file
JOB.9.28	mulatu.
JOB.9.29	Cwale Mulimu h'a ni boni mulatu,
JOB.9.29	ni sa ikatalezañihe?
JOB.9.30	Ni ka ikenisa ka litwa
JOB.9.30	le li shengunukile,
JOB.9.30	ni ku tapisa mazoho a ka ka soda
JOB.9.30	ya ku tapisa.
JOB.9.31	Kono Mulimu u ka ni nepela
JOB.9.31	mwa musima o masila,
JOB.9.31	mane ni zona liapalo za ka
JOB.9.31	za ni swabela.
JOB.9.32	Kabe Mulimu ki mutu
JOB.9.32	ne ni ka mu alaba.
JOB.9.32	Ne lu ta ya kwa kuta ku y'o feza
JOB.9.32	muzeko wa luna.
JOB.9.33	Kono ha ku na ya lu fita mwahali.
JOB.9.33	H'a yo ya ka atula Mulimu ni na.
JOB.9.34	Mulimu, lisela ku ni nata!
JOB.9.34	U felise za hao ze ni sabisa!
JOB.9.35	Ha ni sabi. Ni ta bulela,
JOB.9.35	kakuli ni ziba pilu ya ka.
JOB.10.1	Ni se ni katezi ku pila.
JOB.10.1	Teeleza mo ni utwela butuku
JOB.10.1	mwa pilu.
JOB.10.2	Mulimu, u si ke wa ni atula.
JOB.10.2	Ni bulelele feela s'o ni zekiseza.
JOB.10.3	Kana kwa ku lukela ku ba ni situhu
JOB.10.3	cwalo?
JOB.10.3	Ku shubula s'o ikezelize?
JOB.10.3	Mi ku zwa fo, u sehiswe ki milelo
JOB.10.3	ya batu ba ba maswe?
JOB.10.4	Kikuli u bona lika mo ba li bonela
JOB.10.4	batu, nji?
JOB.10.5	Kana bupilo bwa hao
JOB.10.5	ki bo bukuswani sina bwa luna, naa?
JOB.10.6	Cwale u latelelañi libi za ka
JOB.10.6	kamukana,
JOB.10.6	ni ku batisisa milatu ya ka kaufela?
JOB.10.7	 Wa ziba kuli ha ni na mulatu,
JOB.10.7	ni kuli ha ku na ya ka ni lamulela
JOB.10.7	ku wena.
JOB.10.8	Mazoho a hao ki ona a ni bupile,
JOB.10.8	mi cwale ona mazoho ao,
JOB.10.8	ki ona hape a ni bulaya.
JOB.10.9	Hupula kuli u ni bupile ka lizupa.
JOB.10.9	Kikuli u til'o ni pyata hape
JOB.10.9	ku ni kutiseza mwa liluli, nji?
JOB.10.10	 U file ndate maata a ku ni pepa.
JOB.10.10	U ni hulisize mwa mba ya me.
JOB.10.11	U tiisize mubili wa ka ka masapo
JOB.10.11	ni misifa
JOB.10.11	mi u apesize masapo ka nama
JOB.10.11	ni litalo.
JOB.10.12	U ni file bupilo ni ku ni bonisa
JOB.10.12	lilato ka nako ni nako,
JOB.10.12	mi pabalelo ya hao i ni pilisize.
JOB.10.13	Kono cwale na ziba kuli nako yeo
JOB.10.13	kaufela
JOB.10.13	n'o na ni mulelo o patilwe ka na.
JOB.10.14	N'o nz'o talimezi
JOB.10.14	ku bona kamba
JOB.10.14	ni ta eza sibi,
JOB.10.14	ili kuli u hane ku ni swalela.
JOB.10.15	Ni sa eza feela sibi,
JOB.10.15	ki kale ni kena mwa mufili-fili
JOB.10.15	ni wena,
JOB.10.15	kono ha ni eza ze lukile,
JOB.10.15	ha ni lumbiwi.
JOB.10.15	Ni maibile, mi ni tezi maswabi.
JOB.10.16	Haiba ni li na iketa,
JOB.10.16	kihona u ni zuma sina tau,
JOB.10.16	mane u eza limakazo ku ni utwisa
JOB.10.16	butuku.
JOB.10.17	Ka nako kaufela u na ni lipaki
JOB.10.17	ze ni lwanisa.
JOB.10.17	Buhali bwa hao ku na bu ya bu nze
JOB.10.17	bu ekezeha.
JOB.10.17	Nako kaufela u na ni mukwa o munca
JOB.10.17	wa ku ni lwanisa.
JOB.10.18	Kikabakalañihe, Mulimu,
JOB.10.18	ha u ni tuhezi kuli ni pepiwe?
JOB.10.18	Ne ni lukela ku shwa
JOB.10.18	pili ni si ka bonwa ki mutu.
JOB.10.19	Ku zwa feela mwa mba ni ku kena
JOB.10.19	mwa libita
JOB.10.19	ne ku ta be ku bile hande ku fita
JOB.10.19	ku pila.
JOB.10.20	Haili bupilo bwa ka
JOB.10.20	bu tuha bu fela, nji?
JOB.10.20	Ni tuhelehe!
JOB.10.20	Ni lisele ni ikole nako ye,
JOB.10.20	ye sa siyezi.
JOB.10.21	Ni tuha ni ya, mi ha ni sa kuta
JOB.10.21	ni kamuta,
JOB.10.21	ku ya mwa bunsu, mwa naha ye sa
JOB.10.21	punyehi.
JOB.10.22	Ni ya mwa naha ya lififi,
JOB.10.22	ya miluti, ni mifili-fili,
JOB.10.22	ko liseli li swana ni lififi.
JOB.11.1	Cwale Zofari wa mwa Naama a alaba.
JOB.11.2	Kana mutu a ka palelwa ku alaba
JOB.11.2	ze yambutukiwa ze kamuna, nji?
JOB.11.2	Kikuli ka ku bulela hahulu cwalo
JOB.11.2	mutu a ka ba ya kondile?
JOB.11.3	Jobo, kana u hupula kuli ha lu koni
JOB.11.3	ku ku alaba, nji?
JOB.11.3	Kuli mwendi lu ta kuziswa ki manzwi
JOB.11.3	a hao a lishea?
JOB.11.4	U nga kuli z'o bulela ki niti.
JOB.11.4	Wena u ikunga kuli u kenile fapil'a
JOB.11.4	Mulimu.
JOB.11.5	Ha si mo ni lakaleza kuli kabe
JOB.11.5	Mulimu a ka ku alaba!
JOB.11.6	N'a ka ku bulelela kuli kwa butali
JOB.11.6	ku na ni maneku a mañata.
JOB.11.6	Ku na ni ze tungile hahulu ku fita
JOB.11.6	zibo ya mutu.
JOB.11.6	Mulimu u ku nata hanyinyani ku fita
JOB.11.6	mo ku ku lukela.
JOB.11.7	Kikuli wa kona ku lemuha
JOB.11.7	mafelelezo ni milulwani
JOB.11.7	ya butuna ni maata a Mulimu, nji?
JOB.11.8	Mulimu h'a feleli mwa lihalimu,
JOB.11.8	kono ha u koni ku fita kwateñi.
JOB.11.8	Mulimu u ziba lifasi la ba ba shwile,
JOB.11.8	kono wena ha u li zibi.
JOB.11.9	Butuna bwa Mulimu bu fita bupala
JOB.11.9	bwa lifasi,
JOB.11.9	mi bu atami ku fita liwate.
JOB.11.10	Haiba Mulimu a ku swala,
JOB.11.10	mi a t'o ku zekisa,
JOB.11.10	ya ta mu hanisa ki mañi?
JOB.11.11	Mulimu u ziba batu ba ba si na
JOB.11.11	tuso.
JOB.11.11	U bona likezo za bona kaufela
JOB.11.11	ze maswe.
JOB.11.12	Batu ba likuba ba ta kala ku ba ni
JOB.11.12	butali
JOB.11.12	limbongolo za mwa naheñi
JOB.11.12	ha li ta zwalwa li se li tapile.
JOB.11.13	Jobo, lukisa pilu ya hao.
JOB.11.13	Sutelela ku Mulimu.
JOB.11.14	Zwisa sibi ni bumaswe mwa ndu
JOB.11.14	ya hao.
JOB.11.15	Ku zwa fo, u tiye, mi u be ni
JOB.11.15	bundume, mi u talimane ni lifasi.
JOB.11.16	Fohe, manyando a hao kamukana
JOB.11.16	a ta fela mwa muhupulo wa hao,
JOB.11.16	sina muunda ha s'o felile,
JOB.11.16	mi u libezwi.
JOB.11.17	Bupilo bwa hao bu ta benya ku fita
JOB.11.17	liseli la lizazi musihali,
JOB.11.17	mi linako ze nsu luli mwa bupilo
JOB.11.17	li ta benya sina lizazi ha li pazula.
JOB.11.18	U ta pila ka buiketo, mi u be ni
JOB.11.18	sepo.
JOB.11.18	Mulimu u ta ku sileleza ni ku ku fa
JOB.11.18	pumulo.
JOB.11.19	Ha u na ku saba sila sifi
JOB.11.19	kamba sifi.
JOB.11.19	Batu ba bañata ba ta kupa tuso
JOB.11.19	ku wena.
JOB.11.20	Kono ba ba maswe ba ka talima
JOB.11.20	kafa ni kafa ba felezwi ki sepo,
JOB.11.20	mi ba ta fumana kuli ha ku na mukwa
JOB.11.20	wa ku banduka.
JOB.11.20	Sepo ya bona feela kikuli
JOB.11.20	lifu li ta taha.
JOB.12.1	Kiha Jobo a alaba.
JOB.12.2	Ee, ki mina linzwi la sicaba.
JOB.12.2	Ha mu ta shwa, ni butali bu ta
JOB.12.2	shwelela ni mina.
JOB.12.3	Kono ni na, ni na ni ngana ye swana
JOB.12.3	ni ye mu na ni yona.
JOB.12.3	Ha ni yo munyinyani ku mina,
JOB.12.3	ka mukwa ufi kamba ufi.
JOB.12.3	Mañi ni mañi wa ziba ze mu bulezi
JOB.12.3	kaufela.
JOB.12.4	Mane ni balikani ba ka ba ni seha.
JOB.12.4	Ba seha niha ni li ya lukile,
JOB.12.4	ya si na koli.
JOB.12.4	Kono ku kile kwa ba ni nako fo
JOB.12.4	Mulimu n'a alabile litapelo za ka.
JOB.12.5	Ha mu na manyando,
JOB.12.5	kono mwa ni sheununa.
JOB.12.5	Mu nata mutu ya tuha a wa.
JOB.12.6	Kono masholi ni ba ba sa sabi
JOB.12.6	Mulimu ba ipilela ka kozo,
JOB.12.6	nihaike mulimu wa bona feela
JOB.12.6	ki maata a bona.
JOB.12.7	Nihali linyunywani ni lifolofolo
JOB.12.7	li kona ku ku luta ze ñata.
JOB.12.8	Buza libupiwa za fafasi ni ze mwa
JOB.12.8	liwate butali bwa zona.
JOB.12.9	Kaufel'a zona li ziba kuli
JOB.12.9	li ezizwe ki lizoho la Muñ'a Bupilo.
JOB.12.10	Ki Mulimu ya laula bupilo
JOB.12.10	bwa libupiwa za hae.
JOB.12.10	Bupilo bwa mutu ufi ni ufi
JOB.12.10	bu mwa maata a hae.
JOB.12.11	Sina lilimi la hao
JOB.12.11	mo li utwela lico munati,
JOB.12.11	ni lizebe za hao li ikola cwalo
JOB.12.11	ku teeleza manzwi.
JOB.12.12	Macembele ba na ni butali,
JOB.12.12	mi ba bahulu ba lemuha lika kapili.
JOB.12.13	Kono Mulimu u na ni butali
JOB.12.13	ni maata.
JOB.12.13	Wa lemuha mi wa eleza.
JOB.12.14	Mulimu h'a lutulula,
JOB.12.14	ya ka yaha sinca ki mañi,
JOB.12.14	mi ya ta lukulula mutu
JOB.12.14	ya tamilwe ki Mulimu ki mañi?
JOB.12.15	Linanga li ba teñi
JOB.12.15	Mulimu h'a yemisa pula,
JOB.12.15	ni ona muunda u taha
JOB.12.15	h'a kwalulela mezi.
JOB.12.16	Mulimu u maata,
JOB.12.16	mi u tula ka linako kaufela.
JOB.12.16	Mulimu ki yena ya zamaisa mupumi
JOB.12.16	ni ya pumiwa kamukana.
JOB.12.17	U sinya butali bwa babusi,
JOB.12.17	mi baeteleli u ba ezisa likezo
JOB.12.17	ze swana ni za likuba.
JOB.12.18	U tulula malena,
JOB.12.18	mi u ba eza lihapiwa.
JOB.12.19	U kokobeza baprisita
JOB.12.19	ni batu ba ba maata.
JOB.12.20	U kuzisa batu ba ba ziba ku bulela,
JOB.12.20	mi u felisa butali bwa banna-bahulu.
JOB.12.21	U tompolola manduna ba ba maata,
JOB.12.21	mi u felisa maata a babusi.
JOB.12.22	U kenya liseli mwa libaka ze lififi
JOB.12.22	sina lifu.
JOB.12.23	U hulisa macaba ni ku a matafaza,
JOB.12.23	kono hape wa a tula ni ku a sinya.
JOB.12.24	Baeteleli ba ona, u ba eza likuba,
JOB.12.24	mi wa ba pulyanisa, mane ba latehe.
JOB.12.25	Ba bubutela mwa lififi
JOB.12.25	ni ku tantalika sina matahwa.
JOB.13.1	Ze mu bulela kaufela ni li utwile kale.
JOB.13.1	Na li utwisisa kamukana.
JOB.13.2	Ni li ziba sina mina.
JOB.13.2	Ha ku na se mu ni fita ka sona.
JOB.13.3	Kono taba i mwahal'a ka ni Mulimu,
JOB.13.3	isiñi mina.
JOB.13.3	Ni bata ku zeka ni yena.
JOB.13.4	Mu kwahela butoto bwa mina
JOB.13.4	ka buhata.
JOB.13.4	Mu swana ni liñaka ba ba sa koni
JOB.13.4	ku folisa mutu.
JOB.13.5	Mu ikuzeze feela, mwendi yo muñwi
JOB.13.5	a ka swana a li mu na ni butali!
JOB.13.6	Mu ni teeleze ha ni talusa taba
JOB.13.6	ya ka.
JOB.13.7	Kiñi ha mu puma?
JOB.13.7	Kikuli mu hupula kuli buhata bwa mina
JOB.13.7	bu ka tusa Mulimu, nji?
JOB.13.8	Kana mu lika ku yemela Mulimu, naa?
JOB.13.8	Ki mina ba ba ka y'o zeka taba
JOB.13.8	ya hae mwa kuta, nji?
JOB.13.9	Haiba Mulimu a ka mi talimisisa
JOB.13.9	hande,
JOB.13.9	kana ku na ni bunde bw'a ka fumana
JOB.13.9	ku mina luli?
JOB.13.9	Kana mu ka hupula ku puma Mulimu,
JOB.13.9	sina mo mu pumela batu, nji?
JOB.13.10	Ketululo ya mina niha i patilwe,
JOB.13.10	u ta mi nyaza.
JOB.13.11	Maata a hae a ta mi sabisa hahulu.
JOB.13.12	Bati linguli ni likañi za mina
JOB.13.12	li bolile.
JOB.13.13	Mu kuze, mi mu ni fe sibaka
JOB.13.13	ni bulele,
JOB.13.13	mi ze ka ni tahela li tahe feela.
JOB.13.14	Ni itukiselize ku shwa.
JOB.13.15	Ni felezwi ki sepo, cwale ku na niñi
JOB.13.15	Mulimu nih'a ka ni bulaya?
JOB.13.15	Ni ta y'o talusa taba ya ka ku yena.
JOB.13.16	Mwendi bundume bwa ka
JOB.13.16	bu ta ni pilisa,
JOB.13.16	kakuli ha ku na mutu ya maswe
JOB.13.16	ya ka lika ku talimana ni Mulimu.
JOB.13.17	Cwale mu teeleze hande
JOB.13.17	manzwi a ka,
JOB.13.17	mo ni a taluseza.
JOB.13.18	Ni se ni itukiselize ku bulela
JOB.13.18	taba ya ka,
JOB.13.18	kakuli ni ziba kuli ni mwa niti.
JOB.13.19	Mulimu, kana u ka taha ku t'o ni
JOB.13.19	zekisa, nji?
JOB.13.19	Haiba u eza cwalo, ku lukile.
JOB.13.19	Ni ta kuza ni shwe.
JOB.13.20	Ni kupa linto ze peli feela.
JOB.13.20	U li lumele,
JOB.13.20	mi ha ni na ku lika ku ipata.
JOB.13.21	Tuhela ku ni utwisa butuku,
JOB.13.21	mi u si ke wa ni tuba ka sabo.
JOB.13.22	Mulimu, kala ku bulela pili,
JOB.13.22	kihona ni ta alaba.
JOB.13.22	Kamba ku bulele na pili,
JOB.13.22	kihona wena u ta ni alaba.
JOB.13.23	Lifoso za ka ni libi ze ni ezize
JOB.13.23	ki ze kai?
JOB.13.23	Ni atulwa ka milatu ifi, naa?
JOB.13.24	U ni picaukelañi?
JOB.13.24	Kiñi ha u ni eza inge ni sila?
JOB.13.25	U lika ku ni sabisa, nji?
JOB.13.25	Ha ni se siñwi.
JOB.13.25	Ni swana feela ni litali.
JOB.13.25	U lwanisa lucwañi lo lu omile.
JOB.13.26	U ni tiseza milatu ye mituna,
JOB.13.26	mane nihaili ye ni ezize
JOB.13.26	ni sa li mwanana.
JOB.13.27	 U ni tama ka mawenge kwa mahutu.
JOB.13.27	U talimisisa mihato ya ka kaufela
JOB.13.27	ni ku tatuba mutala wa ka.
JOB.13.28	Kabakaleo ni wa sina kota ye bolile,
JOB.13.28	inge siapalo se si cilwe ki mafele.
JOB.14.1	 Batu kamukana ba pila bupilo
JOB.14.1	bo bukuswani bo bu swana,
JOB.14.1	ili bwa manyando.
JOB.14.2	Ba hula, mi ba nyana kapili
JOB.14.2	sina lipalisa.
JOB.14.2	Ba fela sina miluti.
JOB.14.3	Kana u ka ni talima, Mulimu,
JOB.14.3	kamba ku ni tisa fapil'a hao
JOB.14.3	kuli ni t'o atulwa?
JOB.14.4	Ha ku na se si kenile se si ka zwa
JOB.14.4	mwa nto ye masila sina mutu.
JOB.14.5	Butelele bwa bupilo bwa hae
JOB.14.5	bu lelilwe kale,
JOB.14.5	ili palo ya likweli z'a ka pila.
JOB.14.5	U li lukisize, mi ha li konwi
JOB.14.5	ku fetulwa.
JOB.14.6	U si ke wa mu talima,
JOB.14.6	mi u mu siye a nosi.
JOB.14.6	U mu tuhele, a pumule nakonyana
JOB.14.6	kwa misebezi ya hae ye tata.
JOB.14.7	Ku na ni sepo kwa kota ye lemilwe.
JOB.14.7	Ya kona ku tuhela ni ku pila hape.
JOB.14.8	Mibisi ya yona ya kona ku supala,
JOB.14.8	ni lisina la yona li bolele
JOB.14.8	mwa mubu.
JOB.14.9	Ha ku na ni mezi i ta tuhela
JOB.14.9	sina simela se sinca.
JOB.14.10	Kono mutu wa shwa,
JOB.14.10	mi ki ona mafelelezo a hae.
JOB.14.10	Wa shwa, mi cwale u kai?
JOB.14.11	Nako ya taha foo linuka
JOB.14.11	li si ke za buba,
JOB.14.11	mane ni ona mawate a kale.
JOB.14.12	Kono batu ba ba shwile
JOB.14.12	ha ba sa na ku zuha ni kamuta.
JOB.14.12	Ha ba sa na ku zuha
JOB.14.12	lihalimu ha li sa nze li li teñi.
JOB.14.12	Ha ba na ku felelwa ki buloko
JOB.14.12	bwa bona.
JOB.14.13	Ni lakaza kuli kabe n'o ka ni pata
JOB.14.13	mwa naha ya ba ba shwile
JOB.14.13	ni nze ni pila.
JOB.14.13	U ni pate cwalo ku fitela buhali
JOB.14.13	bwa hao bu fela,
JOB.14.13	mi ku zwa fo, u beye nako
JOB.14.13	y'o ta ni hupula ka yona.
JOB.14.14	Haiba mutu a shwa,
JOB.14.14	kana a ka zuha hape?
JOB.14.14	Kono na, ni ta litela linako ze nde,
JOB.14.14	ni litele mane ku fele linako ze
JOB.14.14	za manyando.
JOB.14.15	Kihonahe u ta biza mi ni ta alaba,
JOB.14.15	mi u ta ni tabela, na,
JOB.14.15	sibupiwa sa hao.
JOB.14.16	Fohe, u ta talimisisa hande muhato
JOB.14.16	kaufela o' ni eza,
JOB.14.16	kono ha u na ku londota libi za ka.
JOB.14.17	U ta ni swalela libi za ka
JOB.14.17	ni ku li latela kwahule.
JOB.14.17	U ta takula bumaswe kaufela
JOB.14.17	bo ni ezize.
JOB.14.18	Nako ya ku wa kwa malundu ya taha,
JOB.14.18	mane nihaili ona malundu a macwe
JOB.14.18	a ta sutiswa.
JOB.14.19	Mezi a ta bulumuna macwe,
JOB.14.19	ni ñundupula i kukise mubu.
JOB.14.19	Kihona m'o sinyeza cwalo ni sepo
JOB.14.19	ya ku pila kwa mutu.
JOB.14.20	U tula mutu, mi u mu lelekela
JOB.14.20	kwahule kuya kuile.
JOB.14.20	Pata ya hae i sosobaniswa ki lifu.
JOB.14.21	Bana ba hae ba kutekiwa,
JOB.14.21	kono yena h'a na s'a ziba,
JOB.14.21	mi h'a bulelelwi
JOB.14.21	niha ba ka tompololwa.
JOB.14.22	Yena u utwa feela butuku
JOB.14.22	bo bu mwa mubili wa hae
JOB.14.22	ni maswabi a mwa pilu ya hae.
JOB.15.1	Cwale Elifazi wa mwa Temani a alaba.
JOB.15.2	Ao ki manzwi a si na tuso, Jobo!
JOB.15.2	A si na tuso luli!
JOB.15.3	Ha ku na mutu ya butali
JOB.15.3	ya ka bulela sina m'o bulelela wena,
JOB.15.3	kamba ku ikalabela ka manzwi
JOB.15.3	a sa utwahali cwalo.
JOB.15.4	U zwafisa batu
JOB.15.4	kuli ba si ke ba saba Mulimu.
JOB.15.4	U ba hanisa ku mu lapela.
JOB.15.5	Lizwalo la hao le li na ni mulatu
JOB.15.5	li bulela cwalo.
JOB.15.5	Manzwi a hao h'a talusi s'o bulela.
JOB.15.6	Ha ku tusi kuli ni ku beye mulatu.
JOB.15.6	U atulwa ki manzwi o' bulela.
JOB.15.7	Kikuli u hupula kuli ki wena
JOB.15.7	mutu wa pili kwa ku pepiwa, nji?
JOB.15.7	U n'o li teñi,
JOB.15.7	Mulimu h'a eza malundu, naa?
JOB.15.8	Kana ki wena ya utwile milelo
JOB.15.8	ya Mulimu u nosi, nji?
JOB.15.8	Kikuli ki wena feela mutu ya butali?
JOB.15.9	Ha ku na s'o ziba se lu sa zibi
JOB.15.9	ni luna.
JOB.15.10	Lu itutile butali ku ba litoho
JOB.15.10	ze li pululuu,
JOB.15.10	batu ba ba pepilwe
JOB.15.10	pili ndat'aho a si ka pepwa.
JOB.15.11	Mulimu u bata ku ku fa buiketo.
JOB.15.11	U sa bu hanelañi?
JOB.15.11	Lu bulezi mwa sibaka sa hae
JOB.15.11	ka moombela ni ka musa.
JOB.15.12	Kono wena u felela mwahalimu
JOB.15.12	ni ku lu talima ka meeto a buhali.
JOB.15.13	U nyemela Mulimu,
JOB.15.13	mi wa mu nyaza.
JOB.15.14	 Kana mutu luli wa kona ku ba
JOB.15.14	ya kenile?
JOB.15.14	Kikuli u teñi ya lukile fapil'a
JOB.15.14	Mulimu?
JOB.15.15	Mbali Mulimu a sa sepi mangeloi
JOB.15.15	a hae,
JOB.15.15	mi ona h'a si ka kena ka mw'a bonela
JOB.15.15	yena!
JOB.15.16	Cwale mutu bo yena ya nwa
JOB.15.16	bumaswe sina mezi!
JOB.15.16	Ee, mutu u sinyehile. H'a na tuso!
JOB.15.17	Cwale Jobo, teeleza ku ze ni ziba.
JOB.15.18	Batu ba ba butali ba ni lutile niti
JOB.15.18	ili ye ba itutile ku bo ndat'a bona,
JOB.15.18	mi ha ba si ka pata kunutu ni ye kana.
JOB.15.19	Haisali naha ya bona i lukuluha
JOB.15.19	kwa balicaba,
JOB.15.19	ne ku si na ya n'a ka ba kelusa
JOB.15.19	ku Mulimu.
JOB.15.20	Mutu ya maswe ya nyandisa
JOB.15.20	ba bañwi,
JOB.15.20	ni yena u ta ba mwa manyando
JOB.15.20	a nz'a pila.
JOB.15.21	Manzwi a sabisa a ta huwa
JOB.15.21	mwa lizebe za hae,
JOB.15.21	mi masholi ba mu lwanisa,
JOB.15.21	yena a nz'a hupula kuli u iketile.
JOB.15.22	H'a na sepo ya ku banduka
JOB.15.22	mwa lififi,
JOB.15.22	kakuli ko kuñwi ku na ni sabule
JOB.15.22	ye litezi ku mu bulaya.
JOB.15.23	Mi manoñu a litezi ku ca situpu
JOB.15.23	sa hae.
JOB.15.23	Wa ziba kuli kwapili ki ko kunsu.
JOB.15.24	Ziezi ye swana sina mulena
JOB.15.24	ya maata,
JOB.15.24	i libelezi ku mu lwanisa.
JOB.15.25	Ki bona bumai bwa mutu ya supa
JOB.15.25	Mulimu ka ñondo,
JOB.15.25	mi ya hana ku kuteka
JOB.15.25	ya Maata Kaufela.
JOB.15.26	Ka ku sa utwa u nanula tebe ya hae,
JOB.15.26	mi u matela ku y'o lwanisa Mulimu.
JOB.15.27	Mutu ya cwalo ki muikuhumusi
JOB.15.27	ni mufetuheli.
JOB.15.28	Yo ki yena mutu ya hapile minzi
JOB.15.28	ni ku nga mandu a sabezwi ki bañi
JOB.15.28	ba ona,
JOB.15.28	kono ndwa i ta sinya minzi yeo
JOB.15.28	ni mandu a yona.
JOB.15.29	H'a na ku fuma nako ye telele.
JOB.15.29	Ha ku na s'a sweli se si ta ina.
JOB.15.29	Nihaili ona muluti wa hae u ta fela.
JOB.15.30	H'a na ku banduka kwa lififi.
JOB.15.30	U ta swana ni kota
JOB.15.30	ya mitai ye cile mulilo,
JOB.15.30	ni lipalisa ze fefuzwi ki moya.
JOB.15.31	Haiba ki sikuba ya sepa bumaswe,
JOB.15.31	fohe, s'a ta fumana ki bumaswe feela.
JOB.15.32	U ta nyana,
JOB.15.32	nako ya hae i si ka fita kale,
JOB.15.32	a nyane sina mutai
JOB.15.32	o si ke wa ba o mutala hape.
JOB.15.33	U ta swana ni kota ya veine
JOB.15.33	ye bulumuka,
JOB.15.33	miselo i si ka buzwa kale,
JOB.15.33	sina kota ya olive ye sa beyi miselo.
JOB.15.34	Batu ba ba fulalela Mulimu
JOB.15.34	ha ba na ku ba ni baikulu,
JOB.15.34	mi mandu a yahilwe ka ku leka kweta
JOB.15.34	a ta ciswa ki mulilo.
JOB.15.35	Bao ki bona batu
JOB.15.35	ba ba lela mufili-fili ni ku eza
JOB.15.35	ze maswe.
JOB.15.35	Lipilu za bona kamita li tezi bupumi.
JOB.16.1	Kiha Jobo a alaba.
JOB.16.2	Ni se ni utwile manzwi
JOB.16.2	a cwalo kale.
JOB.16.2	Ku omba-omba kwa mina
JOB.16.2	ki ku ni nyandisa feela.
JOB.16.3	Kikuli mu ta swalelela ku bulela
JOB.16.3	cwalo kuya kuile, nji?
JOB.16.3	Kiñi ha mu swalelela ku ni kananisa?
JOB.16.4	Kambe mina ki mina na, na, na ba
JOB.16.4	mina,
JOB.16.4	ne ni ta bulela litaba kaufela ze mu
JOB.16.4	sweli ku bulela.
JOB.16.4	Ne ni ta nyunga toho ya ka
JOB.16.4	ka butali.
JOB.16.4	Ne ni ta mi kola ka manzwi a mañata
JOB.16.4	a si na niti.
JOB.16.5	Ne ni ka mi tiisa ka likelezo
JOB.16.5	ni nze ni mi omba-omba.
JOB.16.6	Kono ha ku na se ni bulela
JOB.16.6	se si na ni tuso,
JOB.16.6	mi ku kuza feela ha ku fezi butuku
JOB.16.6	bwa ka.
JOB.16.7	Mulimu, u ni honile.
JOB.16.7	U tuhelezi lubasi lwa ka lu bulaiwa.
JOB.16.8	U ni hapile. U sila sa ka.
JOB.16.8	Ni se ni li litalo ni masapo feela,
JOB.16.8	mi batu ba nga kuli ki sona sisupo
JOB.16.8	sa mulatu wa ka.
JOB.16.9	Ka bunyemi Mulimu u ni tokaula
JOB.16.9	lilama.
JOB.16.9	U ni talima ka lutimbo.
JOB.16.10	Batu ba ni sumunena milomo.
JOB.16.10	Ba t'o kubukana ku na
JOB.16.10	ni ku ni bakaula fa pata.
JOB.16.11	Mulimu u ni kashelize kwa batu
JOB.16.11	ba ba maswe.
JOB.16.12	Ne ni ipilela ka kozo,
JOB.16.12	kono Mulimu a ni swala mwa mumizo,
JOB.16.12	a ni tuba, mi a ni pyata-pyata.
JOB.16.13	Mulimu u ni eza pakani
JOB.16.13	ni ku ni nepa ka masho kwa maneku
JOB.16.13	kamukana,
JOB.16.13	ili masho a ni taba
JOB.16.13	ni ku ni holofaza.
JOB.16.13	Mi nihakulicwalo h'a shwi makeke.
JOB.16.14	U ni holofaza hape ni hape.
JOB.16.14	U ni lwanisa sina musole
JOB.16.14	ya pulumukiswa ki sitoyo.
JOB.16.15	Na lila, mi ni apezi masaka,
JOB.16.15	mi ni inzi mwa liluli mo,
JOB.16.15	ni komilwe.
JOB.16.16	Ni lilile mane ni fubezi meeto,
JOB.16.16	mane a luluhile,
JOB.16.16	mi liñobyo za ka se li na ni kafifi.
JOB.16.17	Kono ha ni si ka lwana ka mazoho,
JOB.16.17	ni tapelo ya ka ku Mulimu
JOB.16.17	ki ya niti.
JOB.16.18	Wena lifasi, u si ke wa pata
JOB.16.18	bumaswe bo ni ezizwe!
JOB.16.18	U si ke wa ni kuzisa ha ni kupa kuli
JOB.16.18	za ka li talimwe ka mulao!
JOB.16.19	 Kakuli mwa lihalimu ku na ni yo muñwi
JOB.16.19	ya ni yemela ni ku ni pakela.
JOB.16.20	Ni bata kuli Mulimu a bone mioko
JOB.16.20	ya ka,
JOB.16.20	mi a utwe litapelo za ka.
JOB.16.21	Ni bata yo muñwi ya ta ni yemela
JOB.16.21	ku Mulimu,
JOB.16.21	sina mutu h'a yemela mulikan'a hae.
JOB.16.22	Lilimo za ka za fela cwale,
JOB.16.22	mi ni zamaya mwa nzila ye sa kutiwi.
JOB.17.1	Mafelelezo a bupilo bwa ka
JOB.17.1	a fakaufi.
JOB.17.1	Ha ni sa kona ku buyela.
JOB.17.1	Ha ku sa na se si ni siyalezi
JOB.17.1	konji libita.
JOB.17.2	Ka maswabi
JOB.17.2	ni talimezi ba ba ni sheununa.
JOB.17.3	Mulimu, na sepahala.
JOB.17.3	U kolwe linzwi la ka.
JOB.17.3	Ha ku na yo muñwi hape ya ka tiisa
JOB.17.3	se ni bulela.
JOB.17.4	U kwalile minahano ya bona.
JOB.17.4	U si ke wa ba lisela ba nyakalala
JOB.17.4	ka na.
JOB.17.5	Mwa nguli ya kale,
JOB.17.5	mutu a beteka balikani ba hae
JOB.17.5	kabakala mali,
JOB.17.5	mi bana ba hae ba nyanda ka libaka
JOB.17.5	leo.
JOB.17.6	Mi cwale ba sebelisa nguli yeo
JOB.17.6	ku na.
JOB.17.6	Batu ha ba i utwa, ba taha
JOB.17.6	ba t'o ni kwela mati mwa pata.
JOB.17.7	Maswabi a ka a s'a ni eza inge
JOB.17.7	sibofu.
JOB.17.7	Miambo ni linumbu za ka
JOB.17.7	s'e li ze sisani sina miluti.
JOB.17.8	Ba ba li ba sepahala ba ikomokezi,
JOB.17.8	mi kaufel'a bona ba ni atula
JOB.17.8	kuli ha ni sabi Mulimu.
JOB.17.9	Ba ba li ba kutekeha
JOB.17.9	ba tiisa kuli bona ba nepile.
JOB.17.10	Kono ha ne ba ka taha kamukan'a
JOB.17.10	bona,
JOB.17.10	ba t'o yema fapil'a ka,
JOB.17.10	ne ni si ke na fumana
JOB.17.10	nihaili a li muñwi ku bona ya butali.
JOB.17.11	Mazazi a ka a felile.
JOB.17.11	Milelo ya ka i palile.
JOB.17.11	Sepo ya ka ni yona i felile.
JOB.17.12	Kono balikani ba ka
JOB.17.12	ba li busihu ki ona musihali.
JOB.17.12	Ba bulela kuli liseli li fakaufi,
JOB.17.12	kono nihakulicwalo ni sa inzi
JOB.17.12	mwa lififi.
JOB.17.13	Sepo ya ka feela ki lifasi
JOB.17.13	la ba ba shwile,
JOB.17.13	ko ni ka y'o lobala mwa lififi.
JOB.17.14	Ni ta bulela kuli libita
JOB.17.14	ki yena ndate,
JOB.17.14	ni mabuku a ni ca
JOB.17.14	ki bona bo me ni likaizeli za ka.
JOB.17.15	Sepo ya ka i kakai?
JOB.17.15	Ya i bona ki mañi?
JOB.17.16	Sepo ha i na ku ya ni na
JOB.17.16	ha ni ya mwa lifasi la ba ba shwile.
JOB.18.1	Cwale Bilidadi wa mwa Shuha a alaba.
JOB.18.2	Jobo, kanti kiñi batu
JOB.18.2	ba ba swana ni wena ha ba sa kuzi?
JOB.18.2	Ha n'o ka kuza ku teeleza
JOB.18.2	ne lu ka bulela ni wena.
JOB.18.3	Se si ku hupulisa
JOB.18.3	kuli lu likuba sina likomu kiñi?
JOB.18.4	U ikutwisa butuku feela ka bunyemi
JOB.18.4	bwa hao.
JOB.18.4	Kikuli lifasi li ta shandauka
JOB.18.4	kabakala hao feela, nji?
JOB.18.4	Ni malundu a tutiswe kabakala hao?
JOB.18.5	 Liseli la mutu ya maswe
JOB.18.5	li ta timiwa.
JOB.18.5	Malimi a lona
JOB.18.5	h'a sa na ku tuka hape.
JOB.18.6	Lampi ye mwa ndu ya hae i ta
JOB.18.6	unsufazwa,
JOB.18.6	mi liseli la yona li ta timiwa.
JOB.18.7	Mihato ya hae ne i tiile,
JOB.18.7	kono cwale wa toza.
JOB.18.7	Wa wa, u ciwa ki likelezo za hae
JOB.18.7	luli.
JOB.18.8	U kena mwa kanyandi,
JOB.18.8	mi u swaseha kwa mahutu.
JOB.18.9	Siteo si swala lisito la hae,
JOB.18.9	mi wa swasiha.
JOB.18.10	U teezwi katwa fafasi.
JOB.18.10	Mwa nzila ya hae ku teilwe silaha.
JOB.18.11	U potolohilwe ki ze sabisa.
JOB.18.11	Za mu latelela kw'a ya kamukana.
JOB.18.12	N'a li mufumi,
JOB.18.12	kono cwale s'a shwa tala.
JOB.18.12	Ku sinyeha ku mu litezi,
JOB.18.12	ku yemi kwatuko a hae.
JOB.18.13	Ncwa ye maswe i yamba mubili
JOB.18.13	wa hae,
JOB.18.13	mi i bolisa mazoho ni mahutu a hae.
JOB.18.14	U zwiswa mwa ndu mw'a n'a iketile
JOB.18.14	mi u hohololelwa ku y'o talimana
JOB.18.14	ni Mulena Lifu.
JOB.18.15	Mulilo u sweli wa tuka mwa ndu
JOB.18.15	ya hae,
JOB.18.15	mi musi wa ona u hasanya mwateñi
JOB.18.15	mulyani o bulaya matuku!
JOB.18.16	Mibisi ni mitai ya hae ya nyana
JOB.18.16	ni ku oma.
JOB.18.17	Kabubo ka hae ka felile mwa hae
JOB.18.17	ni mwa manaha.
JOB.18.17	Ha ku sa na ya sa mu hupula hape.
JOB.18.18	U ta lelekwa mwa naha
JOB.18.18	ya ba ba pila,
JOB.18.18	a zwiswe mwa liseli ku ya mwa lififi.
JOB.18.19	H'a sa na baikulu,
JOB.18.19	kamba bana ba ba ta mu yola.
JOB.18.20	Ku zwa upa ku ya wiko,
JOB.18.20	mutu kaufela ya utwa ziezi ya hae
JOB.18.20	wa mbemuka ni ku ngangamiswa
JOB.18.20	ki sabo.
JOB.18.21	Ye ki yona ziezi ya batu
JOB.18.21	ba ba maswe,
JOB.18.21	ziezi ya ba ba si na taba ni Mulimu.
JOB.19.1	Mi cwale Jobo kih'a alaba.
JOB.19.2	Mu ni utwisezañi butuku
JOB.19.2	ka manzwi?
JOB.19.3	Mu ni lwahaka ka nako ni nako.
JOB.19.3	Ha mu bonisi maswabi
JOB.19.3	ka mukwa o mu ni nyefula ka ona.
JOB.19.4	Lu hupule kuli mwendi ni fosize.
JOB.19.4	Cwale mina, ku mi utwisa cwañi
JOB.19.4	butuku?
JOB.19.5	Mu hupula kuli mwa ni fita,
JOB.19.5	mi mu nga manyando a ka inge
JOB.19.5	ki sona sisupo sa mulatu wa ka.
JOB.19.6	Kikuli ha mu boni kuli
JOB.19.6	ki Mulimu ya ezize cwalo, nji?
JOB.19.6	U beile silaha kuli a ni swase.
JOB.19.7	Ni hanyeza mw'a ni ezelize ka tata,
JOB.19.7	kono ha ku na ya ni teeleza.
JOB.19.7	Ni bata ku atulwa ka ku luka,
JOB.19.7	kono kwa pala.
JOB.19.8	Mulimu u kwalile nzila,
JOB.19.8	mi ha ni koni ku kena.
JOB.19.8	U kwahezi nzila ya ka ka lififi.
JOB.19.9	U ngile bufumu bwa ka kamukana,
JOB.19.9	mi u pundungezi kabubo ka ka.
JOB.19.10	U ni lobaka mwa maneku kaufela.
JOB.19.10	U kumula sepo ya ka
JOB.19.10	mi u ni siya kuli ni nyane, ni shwe.
JOB.19.11	Mulimu u ni halifezi,
JOB.19.11	mi s'a ni bala sina sila sa hae
JOB.19.11	se si maswe.
JOB.19.12	U ni lumela mpi ya hae
JOB.19.12	ku t'o ni lwanisa.
JOB.19.12	Ba yepa mikokolombwa
JOB.19.12	ni ku ubela miundo kwa ndu ya ka.
JOB.19.13	Mulimu u ezize kuli banabahesu
JOB.19.13	ba ni hane.
JOB.19.13	Ni se ni li muenyi
JOB.19.13	ku ba ba ne ba ni ziba.
JOB.19.14	Bahesu ba ka ba ile.
JOB.19.14	Balikani ba ka ba se ba ni libezi.
JOB.19.15	Ba ba ne ba ni potelanga
JOB.19.15	mwa ndu ya ka, ba se ba ni libezi.
JOB.19.15	Babeleki ba ka ba basizana
JOB.19.15	ba ni nga sina muenyi kapa mulicaba.
JOB.19.16	Ha ni biza mubeleki, h'a alabi,
JOB.19.16	mane niha ni kupa kuli a ni tuse.
JOB.19.17	Musal'a ka h'a koni ku iswala
JOB.19.17	ka muunko o zwa mwa hanu ya ka,
JOB.19.17	ni banabahesu ha ba ni suteleli.
JOB.19.18	Banana ba ni nyefula,
JOB.19.18	mane ba seha ha ba ni bona.
JOB.19.19	 Balikani ba ka ba batuna
JOB.19.19	ba ni timbaula,
JOB.19.19	mi be ne ni lata hahulu
JOB.19.19	ba ni fetuhezi.
JOB.19.20	Litalo la ka li lepelela
JOB.19.20	fa masapo a ka.
JOB.19.20	Ni bandukile feela ni bupilo bwa ka.
JOB.19.21	Mina mu balikani ba ka!
JOB.19.21	Mu ni shwele makeke!
JOB.19.21	Lizoho la Mulimu li ni natile,
JOB.19.21	ni wile.
JOB.19.22	Kiñi ha mu ni nyandisa
JOB.19.22	sina mw'a ni ezeza Mulimu?
JOB.19.22	Kikuli ha mu si ka kololokwa
JOB.19.22	ka mo mu ni nyandiselize, nji?
JOB.19.23	Mo ni lakaleza kuli ze ni bulela
JOB.19.23	kabe ku na ni mutu ya li nga,
JOB.19.23	mi a ñole manzwi a ka mwa buka!
JOB.19.24	Mo ni lakaleza kuli
JOB.19.24	ku cakulwe manzwi a ka
JOB.19.24	fa licwe kuli a ine kuya kuile.
JOB.19.25	Kono na ziba kuli
JOB.19.25	ku na ni ya mwa lihalimu
JOB.19.25	ya ka t'o yemela taba ya ka
JOB.19.25	kwa mafelelezo.
JOB.19.26	Litalo la ka niha li ka ciwa
JOB.19.26	ki butuku,
JOB.19.26	ni ta bona Mulimu
JOB.19.26	ni sa li mwa mubili wo.
JOB.19.27	Ni ta mu bona ka meeto a ka luli,
JOB.19.27	mi h'a na ku ba muenyi ku na.
JOB.19.27	Bundume bwa ka bu felile
JOB.19.27	kakuli mina batu mu ize,
JOB.19.28	“Lu ka mu nyandisa cwañi?”
JOB.19.28	Mu batile libaka la ku ni lwanisa
JOB.19.28	ka lona.
JOB.19.29	Kono cwale mu sabe sabule,
JOB.19.29	sabule ye tisa buhali bwa Mulimu
JOB.19.29	fa sibi,
JOB.19.29	ili kuli mu zibe kuli ku na ni
JOB.19.29	muatuli.
JOB.20.1	Mi Zofari wa mwa Naama a alaba.
JOB.20.2	Jobo, wa ni nyemisa.
JOB.20.2	Cwale ha ni sa kona ku iswala
JOB.20.2	ni sa alabi.
JOB.20.3	Z'o bulezi ki matapa ku na,
JOB.20.3	kono n'a ziba mo ni ta ku alabela.
JOB.20.4	Kaniti wa ziba kuli,
JOB.20.4	ku zwa kwakale mutu h'a tiswa
JOB.20.4	mwa lifasi,
JOB.20.5	ha ku si ka ba ni mutu ya maswe
JOB.20.5	ya kile a taba nako ye telele.
JOB.20.6	A ka hula ku ba yo mutuna,
JOB.20.6	mane ku y'o fita kwahalimu,
JOB.20.6	ku ba yo mutelele kuli toho ya hae
JOB.20.6	i y'o fita kwa malu,
JOB.20.6	kono u ta fefulwa sina liluli.
JOB.20.7	Ba ba ne ba mu bonanga
JOB.20.7	ba ta komoka, ba li, “U kai?”
JOB.20.8	 U ta fela sina tolo,
JOB.20.8	inge pono ya busihu,
JOB.20.8	mi h'a na ku bonwa hape.
JOB.20.9	H'a sa na ku bonwa mwa sibaka
JOB.20.9	mw'a n'a pila.
JOB.20.10	Bana ba hae ba ta kutisa
JOB.20.10	z'a n'a uzwelize babotana.
JOB.20.11	Mubili wa hae n'o li o munca,
JOB.20.11	o na ni maata,
JOB.20.11	kono u ta fetuha liluli kapili.
JOB.20.12	Bumaswe ku yena bu utwahala
JOB.20.12	bunde
JOB.20.12	mi u bu pata mwatas'a lulimi lwa hae.
JOB.20.13	H'a koni ku bu kwa
JOB.20.13	kono wa bu pumata mwa hanu
JOB.20.13	kuli a ikole munati wa bona.
JOB.20.14	Kono mwa mba lico zeo
JOB.20.14	li y'o utwisa butuku.
JOB.20.14	Li utwise butuku luli
JOB.20.14	sina mulyani o bulaya.
JOB.20.15	Mutu ya maswe u taza bufumu
JOB.20.15	bw'a n'a uzwize.
JOB.20.15	Mulimu wa bu kutisa,
JOB.20.15	niha bu ka ba mwa mba ya hae.
JOB.20.16	S'a miza mutu ya maswe si swana
JOB.20.16	ni mabeela.
JOB.20.16	Si mu bulaya sina buhazo bwa noha.
JOB.20.17	H'a na ku pila
JOB.20.17	kuli mane a y'o fita fa ku bona
JOB.20.17	linuka za mafula a olive,
JOB.20.17	kamba linukana mo ku buba mabisi
JOB.20.17	ni linosi.
JOB.20.18	U ta swanela ku toboha
JOB.20.18	z'a sebelelize kamukana.
JOB.20.18	H'a na ku ba ni nako
JOB.20.18	ya ku ikola bufumu bwa hae.
JOB.20.19	Kakuli u nyandisize
JOB.20.19	ni ku sa babalela babotana,
JOB.20.19	ni ku ikungela mandu a yahilwe
JOB.20.19	ki ba bañwi.
JOB.20.20	Takazo ya hae ki ya kuya kuile,
JOB.20.20	mi sifumu sa hae ki sa mbango.
JOB.20.21	U kubukanyeza lika kono ha li koni
JOB.20.21	ku likana,
JOB.20.21	mi cwale liluwo la hae
JOB.20.21	li ya kwa ku fela.
JOB.20.22	Za hae ha li bonahala ku konda,
JOB.20.22	kihona a welwa ki bumai.
JOB.20.23	Mu mu tuhele a ce z'a bata
JOB.20.23	kamukana!
JOB.20.23	Mulimu u ta mu nata ka buhali.
JOB.20.24	 H'a ka lika ku saba sabule ya sipi,
JOB.20.24	buta bwa kopa bu ta mu bulaya.
JOB.20.25	Lisho li ta yema mwa mubili
JOB.20.25	wa hae.
JOB.20.25	Ngo ya lona ye benya i lote mali
JOB.20.25	a hae,
JOB.20.25	mi pilu ya hae i kenelwe ki sabo
JOB.20.25	ye tuna.
JOB.20.26	Lika kaufela z'a n'a bulukile,
JOB.20.26	li sinyiwe.
JOB.20.26	Mulilo o si ka tumbulwa ki mutu
JOB.20.26	wa mu cisa,
JOB.20.26	yena ni lubasi lwa hae kaufela.
JOB.20.27	Lihalimu li bonahaza sibi
JOB.20.27	sa mutu yo,
JOB.20.27	mi lifasi li fa bupaki ka bumaswe
JOB.20.27	bwa hae.
JOB.20.28	Bufumu bwa hae kaufela
JOB.20.28	bu ta sinyiwa
JOB.20.28	ki muunda wa buhali bwa Mulimu.
JOB.20.29	Bo, ki bona bumai bwa batu
JOB.20.29	ba ba maswe,
JOB.20.29	bumai bw'a ba lukiselize Mulimu.
JOB.21.1	Mi Jobo a alaba.
JOB.21.2	Mu teeleze se ni bulela.
JOB.21.2	Ha mu eza cwalo
JOB.21.2	mu ka ni wisa pilu.
JOB.21.3	Mu ni fe nako ya ku bulela,
JOB.21.3	ni ha ni se ni felize,
JOB.21.3	kihona mu ta shangula.
JOB.21.4	Pilaelo ya ka ha i yo ku mutu
JOB.21.4	ya ca lico.
JOB.21.4	Ni na ni libaka le li ni tokwisa
JOB.21.4	buiswalo.
JOB.21.5	A mu ni talime.
JOB.21.5	Kana ha ku komokisi ha mu nze
JOB.21.5	mu kuzize mu ni lubukezi, nji?
JOB.21.6	Ha ni hupula se si ezahalile ku na,
JOB.21.6	ni felelwa ki mati mwa hanu,
JOB.21.6	mane na ngangama.
JOB.21.7	Kiñi Mulimu h'a lisela batu
JOB.21.7	ba ba maswe
JOB.21.7	ba supala ba nze ba ipilela hande?
JOB.21.8	Bana ni baikulu ba bona ba hulela
JOB.21.8	mwa meeto a bona.
JOB.21.9	Mulimu h'a tisi liziezi mwa mandu
JOB.21.9	a bona.
JOB.21.9	Ha ba pili mwa sabo.
JOB.21.10	Ee, likomu za bona kaufela
JOB.21.10	li zwala hande ku si na butata.
JOB.21.11	Bana ba bona ba mata-mata,
JOB.21.11	ba bapala sina lingunyana.
JOB.21.12	Mi ba biniswa ki lipina
JOB.21.12	ze lizwa fa lihalepa ni lipala.
JOB.21.13	Ba pila ka kozo,
JOB.21.13	mi ba shwa ba si ka nyanda.
JOB.21.14	Ba ba maswe ba bulelela Mulimu
JOB.21.14	kuli a ba tuhele cwalo.
JOB.21.14	Ha ba lati ku ziba tato ya hae
JOB.21.14	ka bupilo bwa bona.
JOB.21.15	Ba hupula kuli ha ku tokwahali
JOB.21.15	ku sebeleza Mulimu,
JOB.21.15	kamba ku fumana tuso ye ñwi
JOB.21.15	ka ku mu lapela.
JOB.21.16	Ba li ba ikonela lika kaufela
JOB.21.16	ka maata a bona,
JOB.21.16	kono ha ni lumelelani ni muhupulo
JOB.21.16	wa bona.
JOB.21.17	Kana liseli la mutu ya maswe
JOB.21.17	li kile la timwa, nji?
JOB.21.17	Kana yo muñwi wa bona a kile
JOB.21.17	a kopana ni lisinyehelo, naa?
JOB.21.17	Kikuli Mulimu a kile a nata
JOB.21.17	ba ba maswe ka bunyemi?
JOB.21.18	Ki hakai ba swana sina bucwañi
JOB.21.18	bo bu fefulwa ki moya,
JOB.21.18	kamba liluli le li nanulwa
JOB.21.18	ki liñungwa?
JOB.21.19	Mu li Mulimu u nata mwana
JOB.21.19	ka sibi sa ndat'ahe.
JOB.21.19	Batili! Mulimu kabe a nata baezalibi
JOB.21.19	ka sibili,
JOB.21.19	mi a bonisa kuli u eza cwalo
JOB.21.19	kabakala libi za bona.
JOB.21.20	Baezalibi ba te ba lwale libi
JOB.21.20	za bona.
JOB.21.20	ba te ba utwe buhali
JOB.21.20	bwa Mulimu ya Maata Kaufela.
JOB.21.21	Bupilo bwa mutu ha bu se bu felile,
JOB.21.21	kikuli u sa na ni taba,
JOB.21.21	bana ba hae niha ba tabile, nji?
JOB.21.22	Kana luli mutu a ka luta Mulimu,
JOB.21.22	Mulimu ya atula baatuli?
JOB.21.23	Batu ba bañwi ba ipilela hande
JOB.21.23	ku fitela lizazi la ku shwa.
JOB.21.23	Ba shwa ka tabo ba iketile.
JOB.21.24	Mibili ya bona i utehile hande
JOB.21.24	mi masapo a bona a tezi mooko.
JOB.21.25	Ba bañwi ha ba na tabo
JOB.21.25	ni hanyinyani.
JOB.21.25	Ba pila mi ba shwa ka lipilu
JOB.21.25	ze butuku.
JOB.21.26	Kono kaufel'a bona ba shwa
JOB.21.26	ni ku pumbekwa ka mukwa o swana.
JOB.21.26	Kamukan'a bona ba ciwa ki mabuku.
JOB.21.27	Ni ziba milelo ya mina ya lunya
JOB.21.27	ka ku tala,
JOB.21.27	ili ye situhu bakeñisa ka.
JOB.21.28	Mu li, “Cwale ndu ya mutu-tuna
JOB.21.28	i kai,
JOB.21.28	mutu ya n'a eza ze maswe?”
JOB.21.29	Ha mu si ka bulela ni bazamai, nji?
JOB.21.29	Ha mu zibi piho ye ba kutisa, naa?
JOB.21.30	Lizazi leo Mulimu h'a nyema
JOB.21.30	ni ku nata,
JOB.21.30	kamita u tuhela mutu ya maswe.
JOB.21.31	Ha ku na ya ka zekisa mutu
JOB.21.31	ya maswe,
JOB.21.31	kamba ku mu kutiseza ka z'a ezize
JOB.21.31	kamukana.
JOB.21.32	U ka nanulelwa kwa mayumbelo,
JOB.21.32	ko ku y'o libelelwa libita la hae.
JOB.21.33	U sindeketwa
JOB.21.33	ki likiti-kiti kwa mabita,
JOB.21.33	mane ni mubu u ina hande
JOB.21.33	fahalimw'a hae!
JOB.21.34	Cwale mina, mu lika
JOB.21.34	ku ni omba-omba ka ze si na tuso!
JOB.21.34	Ze mu bulela kaufela ki buhata!
JOB.22.1	Cwale Elifazi wa mwa Temani a alaba.
JOB.22.2	 Kana ku na ni mutu,
JOB.22.2	nihaili ya butali hahulu,
JOB.22.2	ya ka ba ni tuso ku Mulimu?
JOB.22.3	Kana ku eza ze lukile kwa hao
JOB.22.3	ku tusa Mulimu,
JOB.22.3	kamba ku luka kwa hao
JOB.22.3	kwa mu tabisa?
JOB.22.4	Ha si kabakala kuli u saba Mulimu,
JOB.22.4	h'a ku kalimela
JOB.22.4	ni ku ku isa kwa kuta.
JOB.22.5	Batili, ki kakuli u ezize libi
JOB.22.5	ze ñata,
JOB.22.5	ni kabakala ze maswe ze ñata
JOB.22.5	z'o eza kaufela.
JOB.22.6	Ku lifisa munyan'a hao mali
JOB.22.6	a n'a kolotile
JOB.22.6	u mu amuhile liapalo,
JOB.22.6	mi u mu siile situtu.
JOB.22.7	Ba ba ne ba katezi
JOB.22.7	u ba timile mezi,
JOB.22.7	mi ba ba ne ba lapile
JOB.22.7	ha u si ka ba fa lico.
JOB.22.8	U itusisize maata ni situlo sa hao
JOB.22.8	ku ikungela naha kamukana.
JOB.22.9	Ha u si ka hana ku tusa limbelwa
JOB.22.9	feela,
JOB.22.9	kono mane u nyandisize
JOB.22.9	ni ku uzweza lindiala.
JOB.22.10	Cwalehe, ki fo u s'o beilwe mwahali
JOB.22.10	ki misima,
JOB.22.10	mi u s'o na ni sabo.
JOB.22.11	Ha u sa bona, se ku na ni lififi,
JOB.22.11	mi muunda wa ku minisa.
JOB.22.12	Kana Mulimu h'a pili
JOB.22.12	mwa mahalimu a kwahalimu luli
JOB.22.12	mi u talimela linaleli kwatasi,
JOB.22.12	niha li li kwahalimu?
JOB.22.13	Kono nihakulicwalo wa buza, u li,
JOB.22.13	“Mulimu u zibañi?
JOB.22.13	U kwahezwi ki malu.
JOB.22.13	A ka lu atula cwañi?”
JOB.22.14	U hupula kuli malu a makima
JOB.22.14	a mu palelwisa ku bona,
JOB.22.14	h'a nz'a zamaya mwa mululwani
JOB.22.14	wa lihalimu ni lifasi.
JOB.22.15	Munahano wa hao kikuli u ezelizwe
JOB.22.15	ku zamaya
JOB.22.15	mwa linzila ze latelezwi ki batu
JOB.22.15	ba ba maswe, nji?
JOB.22.16	Mane ba kutisizwe ki muunda
JOB.22.16	nako ya bona i si ka fita kale.
JOB.22.17	Ba, ki bona batu ba ba hanile
JOB.22.17	Mulimu
JOB.22.17	mi ba lumela kuli
JOB.22.17	h'a na s'a ta ba eza.
JOB.22.18	Nihakulicwalo ki Mulimu
JOB.22.18	ya ba zwiselizepili.
JOB.22.18	Ha ni koni ku utwisisa mihupulo
JOB.22.18	ya ba ba maswe.
JOB.22.19	Batu ba bande ba taba,
JOB.22.19	mi ba ba si na koli ba seha,
JOB.22.19	ha ba bona ba ba maswe ba utwiswa
JOB.22.19	butuku.
JOB.22.20	Ze ba luile ba ba maswe kaufela
JOB.22.20	za sinyiwa,
JOB.22.20	mi mulilo u cisa sifi ni sifi
JOB.22.20	se si siyezi.
JOB.22.21	Cwale Jobo, kupa kozo ku Mulimu,
JOB.22.21	mi u tuhele ku mu eza inge sila.
JOB.22.21	Haiba u eza cwalo,
JOB.22.21	fohe u ta ku fuyaula.
JOB.22.22	Amuhela lituto z'a fa.
JOB.22.22	U buluke linzwi la hae mwa pilu
JOB.22.22	ya hao.
JOB.22.23	Ee, u swanezi ku kutela ku Mulimu
JOB.22.23	ka buikokobezo,
JOB.22.23	mi u lisele bumaswe kamukana
JOB.22.23	bo bu eziwa mwa ndu ya hao.
JOB.22.24	U latake gauda ya hao.
JOB.22.24	U y'o pumbeka gauda ya hao ye nde
JOB.22.24	mwa nuka ye kalile.
JOB.22.25	Ya Maata Kaufela a be yena gauda
JOB.22.25	ya hao
JOB.22.25	mi a be yena libunda la silivela
JOB.22.25	y'o kubukanyelizwe.
JOB.22.26	Cwale u ta sepa Mulimu linako
JOB.22.26	kaufela,
JOB.22.26	mi u ta fumana kuli ki ku yena
JOB.22.26	fo i simuluha tabo ya hao.
JOB.22.27	Ha u lapela, u ta ku alaba,
JOB.22.27	mi u ta buluka buitamo b'o ezize.
JOB.22.28	U ta zwelapili ku z'o eza kamukana,
JOB.22.28	mi liseli li ta benya mwa nzila
JOB.22.28	ya hao.
JOB.22.29	Mulimu u kokobeza ya ikuhumusa
JOB.22.29	ni ku pilisa ya ishuwa.
JOB.22.30	U ta ku yangwela
JOB.22.30	haiba u si na koli,
JOB.22.30	haiba z'o eza li lukile.
JOB.23.1	Mi Jobo a alaba.
JOB.23.2	Ni sa lwana ni ku bilaela
JOB.23.2	ka Mulimu.
JOB.23.2	Ha ni na ku tuhela ku tonga.
JOB.23.3	Mo ni lakaleza ku ziba
JOB.23.3	fo ni ka mu fumana,
JOB.23.3	ni ku ziba mo ni ka yela kw'a inzi.
JOB.23.4	Ne ni ka y'o biha taba ya ka
JOB.23.4	ku yena,
JOB.23.4	ni ku fitisa buikalabelo bwa ka.
JOB.23.5	Ni bata ku ziba
JOB.23.5	mw'a n'a ka bulelela,
JOB.23.5	ni mw'a n'a ka ni alabela.
JOB.23.6	Kikuli Mulimu n'a ka sebelisa maata
JOB.23.6	a hae kaufela ku ni lwanisa, nji?
JOB.23.6	Batili, n'a ka teeleza ha ni bulela.
JOB.23.7	Na sepahala.
JOB.23.7	Ne ni ta alabana ni Mulimu.
JOB.23.7	Honafo, n'a ka li ha ni na mulatu,
JOB.23.7	ni ku ni lukulula kuya kuile.
JOB.23.8	Ni batile kwa upa,
JOB.23.8	kono Mulimu h'a yo kwateñi.
JOB.23.8	Ni batile hape kwa wiko,
JOB.23.8	kono ha ni si ka mu fumana.
JOB.23.9	Mulimu n'a sebeleza kwa mutulo,
JOB.23.9	mi h'a zwa kwateñi,
JOB.23.9	u ile kwa mboela,
JOB.23.9	kono ni teñi ha ni si ka mu bona
JOB.23.9	ni ka nako ye.
JOB.23.10	Nihakulicwalo Mulimu u ziba
JOB.23.10	muhato kaufela o ni eza.
JOB.23.10	Haiba a ni lika
JOB.23.10	u ta ni fumana ni kenile.
JOB.23.11	Ni latelela ka ku sepahala nzila
JOB.23.11	y'a keta,
JOB.23.11	mi ha ni keluheli kafa kamba kafa.
JOB.23.12	Ni eza s'a laela Mulimu
JOB.23.12	ka nako kaufela.
JOB.23.12	Ni latelela tato ya hae,
JOB.23.12	isiñi litakazo za ka.
JOB.23.13	H'a fetuhi ni kamuta.
JOB.23.13	Ha ku na ya ka mu kananisa,
JOB.23.13	kamba ku mu hanisa s'a bata ku eza.
JOB.23.14	U ta taleleza s'a lelile ku eza
JOB.23.14	ka na.
JOB.23.14	Mulelo wo ki u li muñwi feela
JOB.23.14	mwahal'a milelo ye miñata
JOB.23.14	y'a na ni yona.
JOB.23.15	Mi ni ngangamiswa ki sabo
JOB.23.15	fapil'a hae.
JOB.23.16	Mulimu u sinyize bundume bwa ka.
JOB.23.16	Ki Mulimu ya Maata Kaufela
JOB.23.16	ya ni sabisa.
JOB.23.17	Kono ni cwale ha ni kuziswi
JOB.23.17	ki lififi,
JOB.23.17	nihaike lififi li ni paleliswa
JOB.23.17	ku bona hande.
JOB.24.1	Mulimu kiñi h'a sa tomi nako
JOB.24.1	ya ku atula,
JOB.24.1	lizazi la likatulo ze lukile
JOB.24.1	ku ba ba mu sebeleza?
JOB.24.2	Batu ba shimbulula milulwani
JOB.24.2	kuli ba be ni naha ye tuna.
JOB.24.2	Ba uzwa lingu ni ku li kenya
JOB.24.2	mwa mitapi ya bona.
JOB.24.3	Ba uzwa limbongolo za lindiala,
JOB.24.3	mi ba ipulukela pulu ya mbelwa
JOB.24.3	ku fitela a lifa likoloti.
JOB.24.4	Ba paleliswa babotana ku fumana
JOB.24.4	liswanelo za bona
JOB.24.4	ni ku hapeleza ba ba nyanda
JOB.24.4	ku mata ni ku y'o ipata.
JOB.24.5	Kamukwaocwalo, babotana se ba bata
JOB.24.5	lico
JOB.24.5	sina limbongolo za mwa naheñi.
JOB.24.5	Ha ku na hape ko ba ta fumanela
JOB.24.5	bana ba bona za ku ca.
JOB.24.6	Ba na ni ku kutula masimu
JOB.24.6	a' si a bona,
JOB.24.6	ni ku nopa miselo ya veine
JOB.24.6	mwa masimu a batu ba ba maswe.
JOB.24.7	Busihu ba lobala situtu.
JOB.24.7	Ha ku na se si ba sileleza kwa silami.
JOB.24.8	Ba kolobiswa ki pula ye nela
JOB.24.8	fa malundu,
JOB.24.8	mi ba iputa-putela kwatuko a macwe
JOB.24.8	ku bata mukunda.
JOB.24.9	Batu ba ba maswe ba nga banana
JOB.24.9	ba ba si na bo ndat'a bona
JOB.24.9	ku ba eza batanga,
JOB.24.9	mi ba lifa likoloti ka bana
JOB.24.9	ba babotana.
JOB.24.10	Haili babotana ba swanezi ku zwela
JOB.24.10	fande
JOB.24.10	ba si na liapalo ze ka ba sileleza.
JOB.24.10	Ba swanezi ku lapa niha ba kutula
JOB.24.10	buloto.
JOB.24.11	Ba hamula mafula kwa liolive
JOB.24.11	ni waine kwa miselo ya veine,
JOB.24.11	kono bona kasibili ba nyolilwe.
JOB.24.12	Mwa hae mu utwa sililo
JOB.24.12	sa ba ba holofezi ni ba ba shwa,
JOB.24.12	kono Mulimu h'a isi pilu
JOB.24.12	kwa litapelo za bona.
JOB.24.13	Ku na ni batu ba ba hana liseli.
JOB.24.13	Ha ba li utwisisi,
JOB.24.13	mi ba kekuluha linzila za lona.
JOB.24.14	Ha ku patalala,
JOB.24.14	mubulai u y'o bulaya babotana,
JOB.24.14	mi busihu wa uzwa.
JOB.24.15	Lihule li litela kuli ku unsufale,
JOB.24.15	mi u kwahela pata ya hae
JOB.24.15	kuli a si ke a bonwa.
JOB.24.16	Busihu masholi ba punya mandu,
JOB.24.16	mi musihali ba ipata, ba saba liseli.
JOB.24.17	Ba saba liseli la lizazi,
JOB.24.17	kono mwa lififi
JOB.24.17	ha ku na se si ba sabisa.
JOB.24.18	Mutu ya maswe u kukiswa ki muunda,
JOB.24.18	mi naha y'a luile i kutilwe
JOB.24.18	ki Mulimu.
JOB.24.18	H'a sa sebeza mwa masimu a hae
JOB.24.18	a likota za veine.
JOB.24.19	Sina simbwewewe
JOB.24.19	ha si shengunukiswa
JOB.24.19	ki mufutumala,
JOB.24.19	ni muezalibi u fela cwalo
JOB.24.19	mwa naha ya ba ba pila.
JOB.24.20	Ha ku na ya mu hupula,
JOB.24.20	nihaili m'ahe luli.
JOB.24.20	U ciwa ki mabuku.
JOB.24.20	U sinyeha ku sinyehelela.
JOB.24.21	Ze, li ezahala
JOB.24.21	kakuli h'a si ka eza hande limbelwa.
JOB.24.21	N'a si na mukekecima kwa basali
JOB.24.21	ba ba si na bana.
JOB.24.22	Mulimu ka maata a hae,
JOB.24.22	u tulula ba ba tiile.
JOB.24.22	Ba zuha kakusasana,
JOB.24.22	kono ba sa zibi kapa ba ta pila.
JOB.24.23	Mulimu a ka ba pilisa hande,
JOB.24.23	kono u ba talimezi nako kaufela.
JOB.24.24	Ya maswe wa iketa ka nakonyana
JOB.24.24	konohe wa letuka sina bucwañi,
JOB.24.24	sina lutaka lwa mabele
JOB.24.24	lo lu lemilwe.
JOB.24.25	Kana u teñi ya ka hanyeza
JOB.24.25	kuli ha ku cwalo, naa?
JOB.24.25	Kikuli u teñi ya ka bonisa
JOB.24.25	kuli manzwi a ka ha si a niti?
JOB.25.1	Ki Bilidadi wa mwa Shuha ya alaba.
JOB.25.2	Mulimu u na ni maata.
JOB.25.2	Batu kamukana ba swanezi
JOB.25.2	ku mu saba.
JOB.25.2	U buluka mubuso wa hae
JOB.25.2	wa kwa lihalimu ka kozo.
JOB.25.3	Ki mañi ya ka bala mangeloi
JOB.25.3	a mu sebeleza?
JOB.25.3	Ku na ni sibaka ko li sa benyi liseli
JOB.25.3	la hae, nji?
JOB.25.4	Fapil'a Mulimu kana ku na ni mutu
JOB.25.4	ya ka li u lukile, nji?
JOB.25.5	Ka mw'a bonela yena,
JOB.25.5	nihaili kweli ha i benyi,
JOB.25.5	ni linaleli ha li si ka kena.
JOB.25.6	Cwalehe, mutu yena bo,
JOB.25.6	ya li libuku, kokwani feela?
JOB.25.6	Kana mutu ki sika mañi mwa meeto
JOB.25.6	a Mulimu?
JOB.26.1	Cwale Jobo a alaba.
JOB.26.2	Ha si mo u ni tuselize, na,
JOB.26.2	mutu wa mubotana ya fokola cwana!
JOB.26.3	U fa likelezo ze nde,
JOB.26.3	mi u ikabela zibo ya hao ni sikuba
JOB.26.3	se si swana sina na!
JOB.26.4	Kana u hupula kuli ya ta utwa
JOB.26.4	manzwi a hao kaufela ki mañi?
JOB.26.4	Ya ku susuelize ku bulela cwalo
JOB.26.4	ki mañi?
JOB.26.5	Naha ya ba ba shwile ya nyanganya.
JOB.26.5	Ba ba yahile ku yona ba njanjiswa
JOB.26.5	ki sabo.
JOB.26.6	Lifasi la ba ba shwile li inzi
JOB.26.6	li nze li kwaluluhile ku Mulimu.
JOB.26.6	Ha ku na sikwahelo se si li sileleza
JOB.26.6	kwa pono ya hae.
JOB.26.7	Mulimu u otolozi lihalimu
JOB.26.7	la kwa mutulo,
JOB.26.7	mi u pahekile lifasi mwa sibaka
JOB.26.7	sa mukungulu.
JOB.26.8	Ki Mulimu ya beya mezi mwa malu,
JOB.26.8	ni ku a babalela
JOB.26.8	kuli a si ke a pazulwa ki bukiti.
JOB.26.9	U pata kweli kwabuse bwa lilu.
JOB.26.10	U kauhanyize liseli kwa lififi
JOB.26.10	ka sikwenda se si lalilwe fahalimw'a
JOB.26.10	liwate.
JOB.26.11	H'a fumbela,
JOB.26.11	misumo ye sweli lihalimu ya njanja
JOB.26.11	ni ku ngangamiswa ki sabo.
JOB.26.12	Ki maata a hae a komile liwate.
JOB.26.12	Ka bukwala bwa hae u bulaile
JOB.26.12	sibatana sa mwateñi
JOB.26.12	se si bizwa Rahaba.
JOB.26.13	Ki moya wa hae o kenisize lihalimu,
JOB.26.13	ni lizoho la hae le li bulaile
JOB.26.13	singilinginja sa mwa liwate
JOB.26.13	se ne si bata ku toba.
JOB.26.14	Kono ze, ki ze amana feela
JOB.26.14	ni maata a hae,
JOB.26.14	ze seba-sebiwa feela, ze lu utwile.
JOB.26.14	Ki mañi ya ka ziba hande-nde
JOB.26.14	fo bu kuma butuna bwa Mulimu?
JOB.27.1	Mi hape Jobo a alaba.
JOB.27.2	Ni konka ka Mulimu ya Pila,
JOB.27.2	ya Maata Kaufela,
JOB.27.2	ya sa ni ezi ka mulao,
JOB.27.2	mi ya ni utwisa butuku.
JOB.27.3	Mulimu u ekeza ku ni pilisa.
JOB.27.3	U ekeza ku ni fa moyo.
JOB.27.4	Mi mulomo wa ka ha u na ku bulela
JOB.27.4	se si maswe,
JOB.27.4	lilimi la ka ha li na ku bulela
JOB.27.4	buhata.
JOB.27.5	Ha ni na ku tuhela ku bulela
JOB.27.5	ni kamuta
JOB.27.5	kuli mina batu mwa fosa.
JOB.27.5	Ha ni sa pila, ni ta tundamena
JOB.27.5	ku bulela kuli ha ni na mulatu.
JOB.27.6	Ha ni na ku tuhela ku bulela
JOB.27.6	kuli ni lukile.
JOB.27.6	Lizwalo la ka li kenile.
JOB.27.7	Kabe ba ba ni hanyeza
JOB.27.7	ni ku ni lwanisa kamukana
JOB.27.7	ne ba ka natiwa sina ba ba maswe,
JOB.27.7	batu ba ba si ka luka.
JOB.27.8	Batu ba ba sa zibi Mulimu
JOB.27.8	ba na ni sepo mañi,
JOB.27.8	ka nako yeo Mulimu h'a bata bupilo
JOB.27.8	bwa bona?
JOB.27.9	Butata ha bu taha, kana Mulimu
JOB.27.9	u ta utwa sililo sa bona, nji?
JOB.27.10	Ba ne ba swanezi ku bata tabo
JOB.27.10	y'a fana
JOB.27.10	ni ku tundamena ku mu lapela.
JOB.27.11	A lu bone, mi lu mi lute
JOB.27.11	f'a kuma maata a Mulimu,
JOB.27.11	ni taluse ni z'a lelile
JOB.27.11	Mulimu ya Maata Kaufela.
JOB.27.12	Kono batili, mu se mu iponezi
JOB.27.12	ili mina.
JOB.27.12	Cwale mu bulelelañi ze si na tuso
JOB.27.12	cwana?
JOB.27.13	Mulimu ya Maata Kaufela u nata
JOB.27.13	cwana
JOB.27.13	batu ba ba maswe ni balwani.
JOB.27.14	Ba ka ba ni bana ba bañata,
JOB.27.14	kono ba bulaiwa mwa ndwa
JOB.27.14	kamukan'a bona.
JOB.27.14	Bana ba bona ba tokwe sa ku ca.
JOB.27.15	Ba ba banduka, ba ta bulaiwa
JOB.27.15	ki matuku,
JOB.27.15	ni limbelwa za bona
JOB.27.15	ha ba na ku ba lila ha ba shwa.
JOB.27.16	Ba ba maswe ba ka ba ni silivela
JOB.27.16	ye sa konwi ku balwa,
JOB.27.16	ni liapalo ze ñata ku fita
JOB.27.16	ze ba tokwa.
JOB.27.17	Kono mutu ya lukile u ta apala
JOB.27.17	liapalo zeo,
JOB.27.17	ni mutu ya sepahala a nge silivela.
JOB.27.18	Ya maswe u yaha ndu ye sa ini nako
JOB.27.18	ye telele.
JOB.27.18	I swana ni bwanda bwa liuyi,
JOB.27.18	kamba sibuma sa mutanga ya lita
JOB.27.18	mwa masimu.
JOB.27.19	Ka nako ya mafelelezo,
JOB.27.19	u lobala a nz'a fumile,
JOB.27.19	kono h'a y'o zuha u fumana kuli
JOB.27.19	bufumu bwa hae bu ile.
JOB.27.20	Sabo ye tuna i ta mu wela
JOB.27.20	sina muunda wa sipundumukela.
JOB.27.20	Busihu u ta ngiwa ki kakundukundu.
JOB.27.21	Moya wa kwa upa u ta mu fiyela
JOB.27.21	mwa ndu ya hae.
JOB.27.22	U ta mu fukukela ku si na makeke,
JOB.27.22	h'a nz'a lika ka tata ku banduka.
JOB.27.23	H'a mata, moya ona wa mu huwa,
JOB.27.23	u nz'o mu sabisa ka maata a matuna.
JOB.28.1	Ku na ni mikoti ko ku yepiwa
JOB.28.1	silivela.
JOB.28.1	Ku na ni mabaka ko ku keniswa
JOB.28.1	gauda.
JOB.28.2	Batu ba yepa butale mwa mubu
JOB.28.2	ni ku shengununa kopa kwa macwe.
JOB.28.3	Batu ha ba sabi ku kena
JOB.28.3	mwa lififi le lituna.
JOB.28.3	Ba batisisa kwatas'a lifasi,
JOB.28.3	mi ba yepa macwe kwateñi.
JOB.28.4	Kwahule ni ko ku pila batu,
JOB.28.4	ili ko ba sa fiti,
JOB.28.4	batu ba yepa mikoñola ya mwa mikoti.
JOB.28.4	Mo, ba sebeza mwa buinosi,
JOB.28.4	ba nze ba lepelela kwa mihala
JOB.28.4	mwa misima.
JOB.28.5	Lico li mela mwa mubu,
JOB.28.5	kono kwatas'a ona mubu
JOB.28.5	wo lika kaufela
JOB.28.5	li pazauzwi ni ku tubakiwa.
JOB.28.6	Macwe a mañwi a mwa mubu
JOB.28.6	a na ni safiro,
JOB.28.6	mi liluli li na ni gauda.
JOB.28.7	Ha ku na linoñu le li fufa
JOB.28.7	fahalimw'a yona.
JOB.28.7	Ha ku na mankoli ya bona nzila
JOB.28.7	ye ya kwa mikoti yeo.
JOB.28.8	Ha ku na tau kamba sibatana
JOB.28.8	se si sabisa
JOB.28.8	se si zamaya mwa linzila zeo
JOB.28.8	ze kuzize.
JOB.28.9	Batu ba yepa macwe a tata
JOB.28.9	ka ku fitisisa,
JOB.28.9	ba ululula malundu mane ku y'o fita
JOB.28.9	kwatas'a ona.
JOB.28.10	Ha ba nze ba yepa linzila mwahal'a
JOB.28.10	macwe
JOB.28.10	ba fumana macwe a butokwa.
JOB.28.11	Ba yepa ku y'o fita ko li kalela
JOB.28.11	linuka
JOB.28.11	mi ze patilwe ba li tisa mwa liseli.
JOB.28.12	 Kono simbule sa butali si kai?
JOB.28.12	Lu ta fumana kai kutwisiso?
JOB.28.13	 Butali ha bu na ku fumanwa
JOB.28.13	mwahal'a batu.
JOB.28.13	H'a yo ya ziba butokwa bwa bona.
JOB.28.14	Butungi bwa mawate bu li
JOB.28.14	butali ha bu fumanwi mwateñi.
JOB.28.15	Ha bu lekiwi ka silivela kamba
JOB.28.15	gauda.
JOB.28.16	Gauda ye nde ka ku fitisisa
JOB.28.16	ni macwe a butokwa
JOB.28.16	ha li koni ku bu leka.
JOB.28.17	Teko ya bona i fita gauda,
JOB.28.17	i fita piza ya gauda kamba komoki
JOB.28.17	ya gilasi ye nde hahulu.
JOB.28.18	Teko ya butali i fita zeo.
JOB.28.18	I fita macwe a butokwa
JOB.28.18	a cwale ka
JOB.28.18	korale, krisitalo ni rubi.
JOB.28.19	Topazi, ni gauda ye nde,
JOB.28.19	ha li konwi ku likanyiwa ni teko
JOB.28.19	ya butali.
JOB.28.20	Cwalehe, butali bu simuluha kai?
JOB.28.20	Lu ka fumana kai kutwisiso?
JOB.28.21	Ha ku na sibupiwa se si pila
JOB.28.21	se si ka bu bona,
JOB.28.21	nihaili nyunywani ye fufa.
JOB.28.22	Nihaili lifu ni sinyeho li lumela kuli
JOB.28.22	li utwile mabulatwi a bona feela.
JOB.28.23	 Ki Mulimu a nosi ya ziba nzila,
JOB.28.23	ya ziba sibaka ko ku fumanwa butali.
JOB.28.24	U bona mafelelezo a lifasi,
JOB.28.24	U bona lika kaufela mwatas'a
JOB.28.24	lihalimu.
JOB.28.25	Mulimu n'a fa moya maata a ona,
JOB.28.25	ni ku toma tikanyo ya liwate.
JOB.28.26	Mulimu n'a lelile
JOB.28.26	ko i ka y'o nela pula,
JOB.28.26	ni nzila mo i zamaya mishika.
JOB.28.27	 Ka fona f'a bonezi butali
JOB.28.27	ni ku utwisisa butokwa bwa bona.
JOB.28.27	A bu lumela ni ku bu tiisa.
JOB.28.28	 Mulimu a li kwa batu,
JOB.28.28	“Ku saba Muñ'a Bupilo
JOB.28.28	ki bona butali.
JOB.28.28	Ku ba ni kutwisiso,
JOB.28.28	mu swanezi ku tuhela ze maswe.”
JOB.29.1	Jobo a kala ku bulela hape.
JOB.29.2	Ha ne i ka ba kuli
JOB.29.2	bupilo bwa ka hape
JOB.29.2	ne bu ka swana ni bwa pili,
JOB.29.2	Mulimu ha n'a sa ni libelela!
JOB.29.3	Fo, Mulimu n'a inzi ni na nako
JOB.29.3	kaufela,
JOB.29.3	mi n'a ni fa liseli ha ne ni zamaya
JOB.29.3	mwa lififi.
JOB.29.4	Ao n'e li ona mazazi
JOB.29.4	o ne ni zwelapili,
JOB.29.4	Mulimu ha n'a sileleza ndu ya ka
JOB.29.4	sina mulikani.
JOB.29.5	Fo Mulimu ya Maata Kaufela
JOB.29.5	n'a inzi ni na,
JOB.29.5	mi ne ni beilwe mwahali
JOB.29.5	ki bana ba ka kamukana.
JOB.29.6	Likomu ni lipuli za ka
JOB.29.6	ne li lu fa mabisi a mañata,
JOB.29.6	likota za ka za olive ne li mela
JOB.29.6	nihaili mwa mubu wa macwe
JOB.29.6	a mañata.
JOB.29.7	Manduna ba munzi ha ne ba
JOB.29.7	kopananga,
JOB.29.7	ne ni y'o ina mwahal'a bona.
JOB.29.8	Mitangana ne ba shenyezanga
JOB.29.8	kwatuko ba sa ni bona feela,
JOB.29.8	mi banna-bahulu ni bona
JOB.29.8	ne ba yemanga ku ni kuteka.
JOB.29.9	Baeteleli ba batu ne ba kuzanga.
JOB.29.10	Nihaili batu ba ba kutekeha
JOB.29.10	ne ba kuzanga ni bona.
JOB.29.11	Mañi ni mañi ya n'a ni bona
JOB.29.11	kamba ku ni utwa
JOB.29.11	n'a bulela hande ka ze ne ni ezize.
JOB.29.12	Babotana ha ne ba lila,
JOB.29.12	ne ni ba tusa.
JOB.29.12	Ne ni tusa ni lindiala
JOB.29.12	ba ba ne ba si na ko ne ba ka liba.
JOB.29.13	Batu ba ba ne ba zielehile hahulu
JOB.29.13	ne ba ni lumba,
JOB.29.13	mi ne ni tusa limbelwa ku fumana
JOB.29.13	buiketo.
JOB.29.14	Nako kaufela ni ezize ka mulao
JOB.29.14	ku si na ketululo.
JOB.29.15	Ni tusize libofu ni liyanga
JOB.29.15	za mahutu.
JOB.29.16	Kwa babotana ne ni swana
JOB.29.16	ni mushemi,
JOB.29.16	mi ne ni yemelanga balicaba
JOB.29.16	ha ne ba li mwa butata.
JOB.29.17	Ni sinyezi maata a batu ba ba situhu
JOB.29.17	mi ni pilisize ba ba ne ba nyandiswa
JOB.29.17	ki bona.
JOB.29.18	Kamita ne ni hupula kuli mwendi
JOB.29.18	ni ta pila nako ye telele,
JOB.29.18	ni ku shwela mwa ndu ni iketile.
JOB.29.19	Ne ni swana ni kota ya mibisi
JOB.29.19	ye n'e sa tokwi mezi nako kamukana,
JOB.29.19	kota ya mitai ye kolobiswa ki puka
JOB.29.19	ka nako ni nako.
JOB.29.20	Mutu ni mutu n'a ni lumba nako
JOB.29.20	kaufela,
JOB.29.20	mi ne ni sa felelwi ki maata.
JOB.29.21	Ha ne ni eleza, batu ne ba kuza
JOB.29.21	ni ku teeleza ka tokomelo
JOB.29.21	se ne ni bulela.
JOB.29.22	Ne ku si na se ne ba ka ekeza
JOB.29.22	ha ne ni feza ku bulela.
JOB.29.22	Manzwi a ka n'a ba kena
JOB.29.22	sina malotoli a pula.
JOB.29.23	Mutu ni mutu n'a teeleza
JOB.29.23	ka lishuke,
JOB.29.23	mo ne ba shukelelwa balimi pula
JOB.29.23	ya maseulo.
JOB.29.24	Na ba menyeza ha ne ba felezwi
JOB.29.24	ki sepo.
JOB.29.24	Tabo ya ka ya ba tiisa lipilu.
JOB.29.25	Ne ni zamaisa ni ku feleleza
JOB.29.25	likatulo.
JOB.29.25	Ne ni ba zamaisa ka mukwa wo
JOB.29.25	mulena a zamaisa ndwa ya hae,
JOB.29.25	mi ne ni ba kutaza ha ne ba zwafa.
JOB.30.1	Kono batu ba banyinyani ku na,
JOB.30.1	ba ni sheununa cwale!
JOB.30.1	Bo ndat'a bona ne ba si na tuso
JOB.30.1	kamita
JOB.30.1	mane ne ni sa ba lumeleli ku tusa
JOB.30.1	linja za ka ku libelela lingu.
JOB.30.2	N'e li sikutu sa batu ba ba supezi,
JOB.30.2	ili ba ba fokola hahulu,
JOB.30.2	mane ba ba ne ba sa koni
JOB.30.2	ku ni ezeza musebezi ufi kamba ufi.
JOB.30.3	I n'e li babotana ba ba ne ba shwa
JOB.30.3	tala,
JOB.30.3	ba ba ne ba pulukuta mibisi ye omile,
JOB.30.3	busihu, mwa naheñi.
JOB.30.4	Ne ba kumula ni ku ca limela
JOB.30.4	za mwa lihalaupa,
JOB.30.4	mane nihaili mibisi ye si na munati
JOB.30.4	ya macacani a ku fiyelisa!
JOB.30.5	Mañi ni mañi n'a ba leleka
JOB.30.5	ka ku huwa,
JOB.30.5	sina mo ba huwelwa masholi.
JOB.30.6	Ne ba na ni ku pila mwa mañope
JOB.30.6	a macwe,
JOB.30.6	mwa misima ye kwatuko a macwe.
JOB.30.7	Ne ba kowana mwa naheñi
JOB.30.7	sina lifolofolo,
JOB.30.7	mi ne ba iputa-putela mwa
JOB.30.7	macacani.
JOB.30.8	I n'e li sikutu sa batu
JOB.30.8	ba ba sa zibwi,
JOB.30.8	ba ba ne ba si na ni mabizo!
JOB.30.8	Ne ba lelekilwe mwa naha.
JOB.30.9	Cwale ba t'o ni seha.
JOB.30.9	Ku bona ha ni mutu
JOB.30.9	kono ni nto ye sehisa.
JOB.30.10	Ba ni nyenya.
JOB.30.10	Ba hupula kuli bona ki ba ngana
JOB.30.10	ku ni fita,
JOB.30.10	mane ba t'o ni kwela mati
JOB.30.10	mwa pata.
JOB.30.11	Kakuli Mulimu u ni tokwisize
JOB.30.11	maata ni tuso,
JOB.30.11	ba ni fetuhela ka buhali bwa bona
JOB.30.11	kaufela.
JOB.30.12	Matanya bao ba ni lwanisa.
JOB.30.12	Ba ni matisa.
JOB.30.12	Ba bata mukwa wa ku ni swasa.
JOB.30.13	Ba ni palelwisa ku toba,
JOB.30.13	mi ba lika ku ni bulaya,
JOB.30.13	mi ha ku na ya kona ku ba hanisa.
JOB.30.14	Ba longotoka mwa masuba
JOB.30.14	a ba punyize mwa lukwakwa lwa ka,
JOB.30.14	mi ba t'o itenga ku na.
JOB.30.15	Ni tuzwi ki sabo.
JOB.30.15	Butuna bwa ka bu ile ni moya,
JOB.30.15	ni buiketo bwa ka bu ile sina lilu.
JOB.30.16	Cwale ni tuha ni shwa.
JOB.30.16	Ha ku na se si ni pumulisa
JOB.30.16	kwa manyando a ka.
JOB.30.17	Busihu masapo a ka kaufela a opa.
JOB.30.17	Butuku bo bu ni kukuna ha bu kuzi.
JOB.30.18	Mulimu u ni sweli mwa kola
JOB.30.18	ni ku bondolola liapalo za ka.
JOB.30.19	U ni wiseza mwa sileze,
JOB.30.19	mane ni se ni fetuhile masila feela.
JOB.30.20	Na ku biza, Mulimu,
JOB.30.20	kono ha u alabi,
JOB.30.20	mi ha ni lapela,
JOB.30.20	ha u isi pilu kwateñi.
JOB.30.21	U ni eza ka lunya.
JOB.30.21	U ni nyandisa ka maata
JOB.30.21	a hao kamukana.
JOB.30.22	U ni tuhela ni fefulwa ki moya.
JOB.30.22	U ni kubyanisa mwa liñungwa.
JOB.30.23	Na ziba kuli u ni isa kwa lifu,
JOB.30.23	kwa bumai bo bu bulukezwi
JOB.30.23	mañi ni mañi.
JOB.30.24	U lwanisezañi mutu ya sinyehile
JOB.30.24	kale,
JOB.30.24	ya si na s'a ka eza
JOB.30.24	haisi feela ku kupa ku shemubiwa?
JOB.30.25	Kikuli ha ni si ka silisa ni batu
JOB.30.25	ba ba ne ba zielehile, nji,
JOB.30.25	ni ku utwela butuku
JOB.30.25	ba ba ne ba si na se siñwi?
JOB.30.26	Ne ni libelezi tabo ni liseli,
JOB.30.26	kono bakeñisa zeo ku tile manyando
JOB.30.26	ni lififi.
JOB.30.27	Butata ni butuku li ni pazuzi
JOB.30.27	fahali.
JOB.30.27	Ha ku sa na se siñwi kwapili
JOB.30.27	haisi manyando feela.
JOB.30.28	Ni zamaya mwa bunsu,
JOB.30.28	mi ha ku na buiketo.
JOB.30.28	Ni yema mwahal'a nyangela,
JOB.30.28	mi ni kupa tuso.
JOB.30.29	Mwa buinosi,
JOB.30.29	linzwi la ka li ishondile
JOB.30.29	sina luwawa ha lu lila kamba mpye.
JOB.30.30	Litalo la ka li fetuhile le linsu.
JOB.30.30	Ni ciswa ki libelenge.
JOB.30.31	Ko ni kile na utwa lipina za tabo,
JOB.30.31	nako ye se ku na ni sililo
JOB.30.31	ni ku sikoka feela!
JOB.31.1	Ni itamile ka luci
JOB.31.1	kuli ni si ke na talima musizana
JOB.31.1	ka ku mu lakaza.
JOB.31.2	Mulimu ya Maata Kaufela
JOB.31.2	u lu ezeza sika mañi?
JOB.31.2	Mutu u fiwa mupuzo mañi ka likezo
JOB.31.2	za hae?
JOB.31.3	U lumelela liziezi ni ku shandauka
JOB.31.3	ku ba ba fosa.
JOB.31.4	Mulimu u ziba sifi ni sifi se ni eza.
JOB.31.4	U bona muhato kamukana o ni hata.
JOB.31.5	Na konka kuli ha ni si ka eza kezo
JOB.31.5	ye maswe,
JOB.31.5	mi ha ni si ka lika ku puma
JOB.31.5	ba bañwi.
JOB.31.6	Mulimu a ni likanye fa likala
JOB.31.6	ze lukile,
JOB.31.6	mi u ta bona kuli ha ni na koli.
JOB.31.7	Mwendi ni keluhile mwa nzila
JOB.31.7	ye lukile,
JOB.31.7	kamba ku lumela kuli ni hohiwe
JOB.31.7	ki ze maswe,
JOB.31.7	mi mazoho a ka a tampakani sibi?
JOB.31.8	Fohe, lico za ka li sinyiwe,
JOB.31.8	kamba batu ba bañwi ba icele
JOB.31.8	ze ni limile.
JOB.31.9	Mwendi ni kile na lata musal'a
JOB.31.9	wahesu,
JOB.31.9	mi na y'o mu kundamena kwand'a
JOB.31.9	sikwalo sa hae?
JOB.31.10	Cwalehe, musal'a ka a y'o apehela
JOB.31.10	munna u sili
JOB.31.10	ni ku y'o lobala fa bulobalo
JOB.31.10	bwa hae.
JOB.31.11	Sibi se si cwalo ne si ta ba maswe,
JOB.31.11	mi ne si ka atulwa ki lifu.
JOB.31.12	Ne si ka swana ni lubya
JOB.31.12	lo lu yongisa
JOB.31.12	ni ku sinya lika kamukana
JOB.31.12	ze ni na ni zona.
JOB.31.13	Yo muñwi wa babeleki ba ka
JOB.31.13	ha n'a ka bilaela ka na,
JOB.31.13	ne ni ka teeleza ni ku mu eza
JOB.31.13	hande.
JOB.31.14	Haiba ni si ka eza cwalo,
JOB.31.14	fohe ne ni ka talima cwañi Mulimu?
JOB.31.14	Ne ni ka bulela cwañi Mulimu
JOB.31.14	h'a t'o ni atula?
JOB.31.15	Yena Mulimu yo ya ni bupile,
JOB.31.15	ki yena ya bupile ni bona babeleki
JOB.31.15	ba ka.
JOB.31.16	 Ha ni si ka hana ni kamuta ku tusa
JOB.31.16	babotana.
JOB.31.16	Ha ni si ka tuhelela limbelwa
JOB.31.16	ba nze ba li mwa manyando.
JOB.31.17	Ha ni si ka tuhela lindiala
JOB.31.17	ba lapile, na, ni nze ni ca.
JOB.31.18	Ni ba babalezi mwa bupilo bwa ka
JOB.31.18	kaufela.
JOB.31.19	Fokuñwi ne ni fumana ya n'a tokwile
JOB.31.19	se siñwi,
JOB.31.19	ili njebwe ya sa koni ku itekela
JOB.31.19	liapalo.
JOB.31.20	Ne ni mu fa liapalo ze ezizwe
JOB.31.20	ka boya bwa lingu
JOB.31.20	bo bu ne bu zwa kwa mutapi wa ka luli.
JOB.31.20	Mi n'a ni lumba ka pilu ya hae kaufela.
JOB.31.21	Mwendi ni kile na puma ndiala,
JOB.31.21	ka ku ziba kuli ni ta mu shoelela
JOB.31.21	mwa kuta?
JOB.31.22	Fohe, miambo ya ka
JOB.31.22	kabe i lobakiwe,
JOB.31.22	kabe i lukululelwe mwa maheta a ka.
JOB.31.23	Kakuli ni saba tupa ya Mulimu,
JOB.31.23	ne ni si ke na eza nto ye cwalo.
JOB.31.24	 Ha ni si ka be na sepa bufumu
JOB.31.24	ni kamuta.
JOB.31.25	Ha ni si ka ikuhumusa ka liluwo
JOB.31.25	la ka.
JOB.31.26	Lizazi niha li benya cwalo
JOB.31.26	ha ni si ka li lapela,
JOB.31.26	kamba kweli mwa bunde bwa yona
JOB.31.26	kaufela.
JOB.31.27	Ha li si ka ni tulisa pilu kuli
JOB.31.27	mane ni li kubamele ni ku li kuteka.
JOB.31.28	Tifo ya sibi se si cwalo ki lifu,
JOB.31.28	kakuli si latula
JOB.31.28	Mulimu ya Maata Kaufela.
JOB.31.29	Ha ni si ka taba ni kamuta
JOB.31.29	lila za ka ha ne li nyanda,
JOB.31.29	kamba ku nyakalala
JOB.31.29	ha ne ba li mwa liziezi.
JOB.31.30	Ha ni si ka eza sibi
JOB.31.30	ka ku ba lapelela kuli ba shwe.
JOB.31.31	Batu kaufela
JOB.31.31	ba ba ne ba ni belekela,
JOB.31.31	ba ziba kuli kamita ne ni amuhelanga
JOB.31.31	baenyi.
JOB.31.32	Ne ni amuhelanga baenyi mwa ndu
JOB.31.32	ya ka,
JOB.31.32	mi ne ni sa ba lobazangi
JOB.31.32	mwa mikwakwa.
JOB.31.33	Batu ba bañwi ba lika ku pata
JOB.31.33	libi za bona,
JOB.31.33	kono za ka, ha ni si ka li pata.
JOB.31.34	Ha ni si ka saba
JOB.31.34	se ne si ka bulelwa ki batu.
JOB.31.34	Ha ni si ka kuza kamba ku ina
JOB.31.34	mwa ndu
JOB.31.34	kabakala ku saba linyefulo za bona.
JOB.31.35	Kikuli ha ku na ya ka teeleza
JOB.31.35	se ni bulela, naa?
JOB.31.35	Ni konka kuli linzwi ni linzwi
JOB.31.35	ki la niti.
JOB.31.35	Mulimu ya Maata Kaufela a ni alabe.
JOB.31.35	Kambe z'a ni tameleza ya ni hanyeza
JOB.31.35	ne li ka ñolwa kuli ni li fumana!
JOB.31.36	Ne ni ta li apala mwa mulala,
JOB.31.36	ni si na maswabi,
JOB.31.36	ni ku li swalelela kuli li bonwe
JOB.31.36	ki mañi ni mañi.
JOB.31.37	Ne ni ta bulelela Mulimu
JOB.31.37	ze ni ezize kamukana,
JOB.31.37	mane ni nze ni nangukile fapil'a hae.
JOB.31.38	Mwendi sibaka se ni lima
JOB.31.38	ni si uzwize
JOB.31.38	ku si amuha bañi ba sona luli.
JOB.31.39	Kamba mwendi ni cile lico
JOB.31.39	ze melile,
JOB.31.39	kono ni bulaisa tala ba ba li limile.
JOB.31.40	Cwalehe, foo mwa sibaka sa buloto
JOB.31.40	ni mabele
JOB.31.40	ku mele bucwañi ni seto.
JOB.31.40	Manzwi a Jobo a felile.
JOB.32.1	Batu bao ba balalu ba lisela ku alaba Jobo, kakuli n'a kolwa kuli n'a si na mulatu. 
JOB.32.2	Cwale mutu ya bizwa Elihu a tokwa buiswalo kabakala bunyemi bwa hae, kakuli Jobo n'a izwisa mwa bumaswe, mi n'a nyaza Mulimu. Elihu n'e li mwan'a Barakele ya n'a simuluha ku Buzi ili wa mushiku wa Rami. 
JOB.32.3	N'a nyemezi cwalo ni balikani ba hae ba balalu. Ne ba sa koni ku fumana mukwa wa ku alaba Jobo, mi fo, ne ku bonahala kuli Mulimu n'a fosize. 
JOB.32.4	Kakuli Elihu n'e li yena yo munyinyani ku bona kaufela, n'a litezi kuli pili ba feze ku bulela kamukan'a bona. 
JOB.32.5	Kono ha s'a bona kuli banna bao ba balalu ha ba koni ku alaba Jobo, a nyema. 
JOB.32.6	Kih'a kala ku bulela.
JOB.32.6	Na ni yo munyinyani,
JOB.32.6	mi mina mu ba bahulu,
JOB.32.6	cwale ne ni saba ku mi bulelela
JOB.32.6	se ni hupula.
JOB.32.7	Ni ikelelize kuli
JOB.32.7	mina mu lukela ku bulela pili,
JOB.32.7	kuli mina macembele mu fane butali.
JOB.32.8	Konohe, ki moya
JOB.32.8	wa Mulimu ya Maata Kaufela
JOB.32.8	o taha ku mutu ni ku mu fa butali.
JOB.32.9	Ha si ku supala ko ku fa batu
JOB.32.9	butali,
JOB.32.9	kamba ku ba tusa ku ziba ze lukile.
JOB.32.10	Cwalehe, ni bata kuli mu ni teeleze.
JOB.32.10	Ni mi bulelele mo ni hupulela.
JOB.32.11	Ne ni teeleza ka tokomelo
JOB.32.11	ha ne mu bulela
JOB.32.11	mi ne ni litezi ha ne mu nze
JOB.32.11	mu bata likalabo za ngana.
JOB.32.12	Ne ni tokomezi hahulu,
JOB.32.12	mi ni mi utwile
JOB.32.12	ha mu se mu palelwa.
JOB.32.12	Mu palezwi ku hanyeza z'a bulezi
JOB.32.12	Jobo.
JOB.32.13	Cwale mu ta ipapata cwañi
JOB.32.13	kuli mu na ni butali?
JOB.32.13	Mulimu ki yena ya swanezi ku alaba
JOB.32.13	Jobo, kakuli mina mu palezwi.
JOB.32.14	Jobo n'a bulela ni mina isiñi na,
JOB.32.14	batili,
JOB.32.14	kono ne ni si ke na alaba
JOB.32.14	mo mu ezelize.
JOB.32.15	Jobo, batu bao ba felezwi
JOB.32.15	ki manzwi.
JOB.32.15	Ha ba sa na mo ba ta ku alabela.
JOB.32.16	Cwale na ni litele feela cwalo
JOB.32.16	bona ba nze ba kuzize, nji?
JOB.32.16	Ba yemi hona foo
JOB.32.16	ku si na se ba bulela.
JOB.32.17	Batili, na cwale ni ta tisa kalabo
JOB.32.17	ya ka,
JOB.32.17	ni ku bulelele mo ni hupulela.
JOB.32.18	Ha ni sa kona ku litela,
JOB.32.18	ha ni sa kona ku miza manzwi.
JOB.32.19	Haiba ni sa fumani nako ya ku bulela
JOB.32.19	ni ta pazuha sina mukotana wa litalo
JOB.32.19	o tezi waine ye nca.
JOB.32.20	Ha ni koni ku litela.
JOB.32.20	Ni swanezi ku bulela.
JOB.32.21	Ha ni na ko ni ta yema
JOB.32.21	mwa ngambolo ye.
JOB.32.21	Ha ni na ku puma ufi kamba ufi.
JOB.32.22	Ha ni zibi ku swala mutu fa meeto,
JOB.32.22	mi Mulimu n'a ka ni nata kapili
JOB.32.22	ha ne ni ka eza cwalo.
JOB.33.1	Mi cwale, Jobo, teeleza ka tokomelo
JOB.33.1	ku ze ni bata ku bulela kaufela.
JOB.33.2	Ni ta bulela se si mwa muhupulo
JOB.33.2	wa ka.
JOB.33.3	Manzwi a ka kamukana a lukile,
JOB.33.3	mi ni bulela niti feela.
JOB.33.4	Moya wa Mulimu u ni ezize,
JOB.33.4	mi wa ni fa bupilo.
JOB.33.5	U ni alabe ha u lata,
JOB.33.5	mi u itukiseze ku ni kananisa.
JOB.33.6	Jobo, wena ni na,
JOB.33.6	lwa swana mwa meeto a Mulimu.
JOB.33.6	Bubeli bwa luna lu bupilwe fa lizupa.
JOB.33.7	Cwale ha ku na s'o ka ni sabela.
JOB.33.7	Ha ni na ku ku koma.
JOB.33.8	Cwale ni ku utwile ha u li,
JOB.33.9	“Ha ni na mulatu.
JOB.33.9	Ha ni si ka eza se si maswe.
JOB.33.9	Ha ni na koli, mi ha ni yo mwa sibi.
JOB.33.10	Kono Mulimu u fumana mabaka
JOB.33.10	a ku ni lwanisa
JOB.33.10	ni ku ni eza inge sila.
JOB.33.11	 U ni tama ka mawenge kwa mahutu.
JOB.33.11	U talimisisa
JOB.33.11	mo ni nyanganyeza kaufela.”
JOB.33.12	Kono Jobo, na ku bulelela, wa fosa.
JOB.33.12	Mulimu ki yo mutuna ku fita mutu
JOB.33.12	ufi ni ufi.
JOB.33.13	Kiñi ha u zekisa Mulimu
JOB.33.13	ka ku sa alaba lipilaelo za mutu?
JOB.33.14	Nihaike Mulimu u bulela ka mikwa
JOB.33.14	ye miñata,
JOB.33.14	ha ku na ya isa pilu ku z'a bulela.
JOB.33.15	 Mulimu u bulela ka litolo
JOB.33.15	ni ka lipono
JOB.33.15	ze taha busihu batu ha ba lobezi.
JOB.33.16	Mulimu u ba konisa ku utwa
JOB.33.16	z'a bulela,
JOB.33.16	mi ba saba litemuso za hae.
JOB.33.17	Mulimu u ba hanisa ku eza sibi
JOB.33.17	ni ku ba tuhelisa buikuhumuso.
JOB.33.18	Mulimu h'a na ku tuhela ba sinyeha,
JOB.33.18	mane u ba pilisa ku lona lifu
JOB.33.18	kasibili.
JOB.33.19	Mulimu u sikulula mutu
JOB.33.19	ka ku mu tahiseza matuku
JOB.33.19	ni ka ku mu utwisa butuku
JOB.33.19	mwa mubili.
JOB.33.20	Mukuli h'a tabeli lico.
JOB.33.20	Mane nihaili lico ze nde
JOB.33.20	ka ku fitisisa
JOB.33.20	ku yena za nyembunyisa.
JOB.33.21	Wa ota, mane mutu u kona ku bona
JOB.33.21	masapo a hae kaufela.
JOB.33.22	U s'a li fakaufi ni ku ya
JOB.33.22	kwa lifasi la ba ba shwile.
JOB.33.23	Mwendi lingeloi li ka t'o mu tusa,
JOB.33.23	ili le liñwi la mangeloi a Mulimu
JOB.33.23	a mañata-ñata,
JOB.33.23	a hupulisa mutu liswanelo za hae.
JOB.33.24	Ka musa, lingeloi leo mwendi
JOB.33.24	li ta li, “U mu lukulule!
JOB.33.24	A si ke a ya kwa lifasi
JOB.33.24	la ba ba shwile.
JOB.33.24	Ki ye tifo ya ku mu lukulula.”
JOB.33.25	Mubili wa hae u ta ba o munca
JOB.33.25	ni ku ba ni maata hape.
JOB.33.26	Mulimu u ta mu alaba h'a lapela.
JOB.33.26	U ta sebeleza Mulimu ka tabo.
JOB.33.26	Mulimu u ta mu lukiseza sinca
JOB.33.26	lika kaufela.
JOB.33.27	U ta bulela patalaza, a li,
JOB.33.27	“Ni ezize sibi.
JOB.33.27	Ha ni si ka eza ze lukile,
JOB.33.27	kono Mulimu u ni punyusize.
JOB.33.28	U ni hanisize ku ya
JOB.33.28	kwa lifasi la ba ba shwile,
JOB.33.28	mi ni sa pila.”
JOB.33.29	Mulimu u eza cwalo hañata-ñata.
JOB.33.30	U pilisa mutu kwa lifu,
JOB.33.30	ni ku mu fa tabo ya ku pila.
JOB.33.31	Cwalehe Jobo, u utwe se ni bulela.
JOB.33.31	U kuze, mi u ni lisele ni bulele.
JOB.33.32	Kono haiba u na ni s'o bata
JOB.33.32	ku bulela,
JOB.33.32	u si bulele, ni si utwe.
JOB.33.32	Ne ni ka lumela ku si na pilaelo kuli
JOB.33.32	kanti wena u lukisize!
JOB.33.33	Kono hakusicwalo, kuzahe,
JOB.33.33	u ni teeleze, mi na, ni ta ku luta
JOB.33.33	mo bu fumanelwa butali.
JOB.34.1	Cwale Elihu a zwelapili ni kalabo
JOB.34.1	ya hae.
JOB.34.2	Mina batu ba ba butali hahulu,
JOB.34.2	ba ba ziba lika,
JOB.34.2	mu teeleze se ni bulela.
JOB.34.3	 Mu kona ku talusa munati wa sico
JOB.34.3	ha mu se mu si utwile mwa hanu.
JOB.34.3	Kiñi ha mu sa taluhanyi manzwi
JOB.34.3	a ngana ha mu a utwa?
JOB.34.4	Ki ku luna ku atula taba.
JOB.34.5	Jobo u bulela kuli h'a na mulatu,
JOB.34.5	ni kuli Mulimu u hana ku mu eza
JOB.34.5	ka swanelo.
JOB.34.6	Wa buza, u li, “Ni ta puma cwañi
JOB.34.6	ka ku bulela kuli ni fosize?
JOB.34.6	Ni holofezi maswe,
JOB.34.6	kono ha ni na sibi.”
JOB.34.7	Kana mu kile mwa bona mutu
JOB.34.7	ya swana ni munna yo Jobo, naa?
JOB.34.7	H'a bonisi likute ku Mulimu
JOB.34.7	ni kamuta.
JOB.34.8	U tabela ku kopana ni batu
JOB.34.8	ba ba maswe
JOB.34.8	mi u pota-pota ni baezalibi.
JOB.34.9	U bulela kuli ha ku tusi se siñwi
JOB.34.9	ku lika ku latelela tato ya Mulimu.
JOB.34.10	Mina batu mu utwisise,
JOB.34.10	mu ni teeleze.
JOB.34.10	Kana Mulimu ya Maata Kaufela
JOB.34.10	a ka eza se si maswe, nji?
JOB.34.11	 U kutiseza batu ka ze ba ezize
JOB.34.11	ni ku ba eza ka mukwa o ba swanela.
JOB.34.12	Mulimu ya Maata Kaufela h'a ezi
JOB.34.12	bumaswe.
JOB.34.12	H'a fosezi mutu ufi ni ufi.
JOB.34.13	Kikuli Mulimu u fumani maata
JOB.34.13	ku yo muñwi, nji?
JOB.34.13	Kana u yolisizwe ki yena ku zamaisa
JOB.34.13	lifasi kamukana, naa?
JOB.34.14	Haiba Mulimu n'a ka nga moya
JOB.34.14	wa bupilo,
JOB.34.15	fohe, mañi ni mañi ya pila
JOB.34.15	n'a ka shwa ni ku fetuha liluli hape.
JOB.34.16	Cwale mu ni teeleze
JOB.34.16	haiba mu na ni butali.
JOB.34.17	Luli mu kolwa kuli
JOB.34.17	ya Maata Kaufela
JOB.34.17	u toile ze lukile?
JOB.34.17	Kana mu nyaza Mulimu ya lukile?
JOB.34.18	Mulimu u atula malena ni babusi,
JOB.34.18	haiba ba si na tuso,
JOB.34.18	mi ba loba mulao.
JOB.34.19	Mulimu u bupile mañi ni mañi.
JOB.34.19	H'a yemeli babusi,
JOB.34.19	kamba ku ketulula bafumi
JOB.34.19	kwa babotana.
JOB.34.20	Mutu a ka shwa ka sipundumukela
JOB.34.20	busihu.
JOB.34.20	Mulimu u nata batu, mi ba fela.
JOB.34.20	U bulaya ya maata
JOB.34.20	ku si na mandunda.
JOB.34.21	U talimela mizamo kaufela ya batu.
JOB.34.21	Meeto a hae a bona mikwa ya bona.
JOB.34.22	Ha ku na lififi le linsu hahulu
JOB.34.22	le li ka pata muezalibi ku Mulimu.
JOB.34.23	Mulimu h'a tokwi ku toma nako
JOB.34.23	ya ku biza batu kuli a y'o ba atula.
JOB.34.24	H'a tokwi ku batisisa h'a tulula
JOB.34.24	baeteleli
JOB.34.24	ni ku yolisa ba bañwi.
JOB.34.25	Kakuli u ziba ze ba eza,
JOB.34.25	wa ba tulula ni ku ba pyata ka nako
JOB.34.25	ya busihu.
JOB.34.26	U nata baezalibi,
JOB.34.26	batu ba nze ba talimezi.
JOB.34.27	U eza cwalo kakuli ba tuhezi
JOB.34.27	ku mu latelela ni ku sa isa pilu
JOB.34.27	kwa litaelo za hae kaufela.
JOB.34.28	Ba hapelelize babotana ku itilelela
JOB.34.28	ku Mulimu,
JOB.34.28	mi u ba utwile ha ba kupa tuso.
JOB.34.29	Haiba Mulimu a lelile ku sa eza
JOB.34.29	se siñwi,
JOB.34.29	ha ku na ya ka mu nyaza.
JOB.34.29	Ha n'a ka pata sifateho sa hae,
JOB.34.29	batu ne ba ka felelwa ki sepo.
JOB.34.30	Ha si yo se ne si ka eziwa ki licaba
JOB.34.30	ku hanisa ba ba ba nyandisa
JOB.34.30	ku ba busa.
JOB.34.31	Jobo, kikuli u ipulezi libi za hao
JOB.34.31	ku Mulimu, nji,
JOB.34.31	ni ku sepisa kuli
JOB.34.31	ha u sa na ku eza sibi hape?
JOB.34.32	Kana u kupile Mulimu kuli
JOB.34.32	a ku bonise milatu ya hao,
JOB.34.32	mi u lumezi ku tuhela bumaswe?
JOB.34.33	Ha u hana z'a eza Mulimu,
JOB.34.33	kana u kolwa kuli u ta ku ezeza
JOB.34.33	z'o bata?
JOB.34.33	Ku ikatule wena, isiñi na.
JOB.34.33	U lu bulelele cwale s'o hupula.
JOB.34.34	Kaniti mutu kaufela ya na ni ngana
JOB.34.34	u ta lumela cwalo.
JOB.34.34	Mutu ufi ni ufi ya butali ya ni utwa
JOB.34.34	u ta bulela kuli,
JOB.34.35	Jobo yo, u bulela ka ku sa ziba,
JOB.34.35	ni kuli ha ku na s'a bulela
JOB.34.35	se si utwahala.
JOB.34.36	Mu hupule z'a bulezi Jobo
JOB.34.36	kamukana.
JOB.34.36	Mu ta iponela hande kuli u bulela
JOB.34.36	sina mutu ya maswe.
JOB.34.37	U hana ku tuhela ku eza sibi.
JOB.34.37	Fapil'a luna kaufela, u sweli
JOB.34.37	ku shendaula ni ku shwaula Mulimu.
JOB.35.1	Mi cwale Elihu a zwelapili ku bulela.
JOB.35.2	Kana Jobo, ha si ku fosa ku bulela
JOB.35.2	kuli ha u na mulatu fapil'a Mulimu.
JOB.35.3	Ha si ku fosa ku buza Mulimu, kuli,
JOB.35.3	“Kanti sibi sa ka si ku kataza
JOB.35.3	cwañi?
JOB.35.3	Ni kutezwi kiñi ka ku sa eza sibi?”
JOB.35.4	Ni ta ku alaba, wena ni balikani
JOB.35.4	ba hao, cwalo.
JOB.35.5	Talima kwa lihalimu!
JOB.35.5	U bone buhule bwa kw'a inzi malu!
JOB.35.6	 Haiba u eza sibi,
JOB.35.6	ha si utwisi Mulimu butuku.
JOB.35.6	Haiba u tundamena ku eza ze maswe,
JOB.35.6	kana zeo za mu kataza, naa?
JOB.35.7	Kikuli ka ku luka kwa hao u tusa
JOB.35.7	Mulimu?
JOB.35.7	Ha ku na ni se sikana
JOB.35.7	s'a bata Mulimu ku wena.
JOB.35.8	Ki banabahesu ba ba nyanda
JOB.35.8	ka sibi sa hao,
JOB.35.8	mi bunde b'o eza bwa ba tusa.
JOB.35.9	Batu ha ba nyandiswa ba tonga.
JOB.35.9	Ba lilela kuli yo muñwi
JOB.35.9	a t'o ba lamulela.
JOB.35.10	Kono ha ba talimi ku Mulimu,
JOB.35.10	Mubupi wa bona,
JOB.35.10	ya ba fa maata mwa linako za bona
JOB.35.10	ze nsu.
JOB.35.11	Ha ba talimi ku Mulimu,
JOB.35.11	ya lu talifisa
JOB.35.11	ka butali bo bu fita bwa folofolo
JOB.35.11	kamba nyunywani.
JOB.35.12	Ba lilela tuso,
JOB.35.12	kono Mulimu h'a alabi,
JOB.35.12	kakuli ki batu ba baikuhumusi,
JOB.35.12	batu ba ba maswe.
JOB.35.13	Ha ku na tuso kuli ba lile.
JOB.35.13	Mulimu ya Maata Kaufela
JOB.35.13	h'a ba boni
JOB.35.13	kamba ku ba utwa.
JOB.35.14	Jobo, u li ha u koni ku bona
JOB.35.14	Mulimu.
JOB.35.14	Kono litela u ikete.
JOB.35.14	Taba ya hao i fapil'a hae.
JOB.35.15	Wena u hupula kuli Mulimu h'a nati
JOB.35.15	ya fosa,
JOB.35.15	ni kuli h'a isi pilu kwa sibi.
JOB.35.16	Ha ku na tuso kuli u zwelepili
JOB.35.16	u nz'o bulela cwalo.
JOB.35.16	Kwa bonahala hande kuli ha u zibi
JOB.35.16	z'o bulela.
JOB.36.1	Mi Elihu a zwelapili ku bulela.
JOB.36.2	U ikete, mi u teeleza hanyinyani
JOB.36.2	ku se ni bulela ka libizo la Mulimu.
JOB.36.3	Zibo ya ka ki ye tuna.
JOB.36.3	Ni ta itusisa yona ku ze ni ziba
JOB.36.3	ku bonisa kuli Mulimu, Mubupi wa ka,
JOB.36.3	u lukile.
JOB.36.4	Ha ku na se ni ku bulelela
JOB.36.4	se si li sa buhata.
JOB.36.4	U bona fapil'a hao mutu ya butali
JOB.36.4	luli.
JOB.36.5	Mulimu u na ni maata cwañi!
JOB.36.5	H'a shwauli mutu.
JOB.36.5	Ha ku na s'a sa utwisisi.
JOB.36.6	H'a lumeleli baezalibi ku pila cwalo,
JOB.36.6	mi kamita babotana
JOB.36.6	u ba eza ka ku luka.
JOB.36.7	Ba ba lukile wa ba sileleza.
JOB.36.7	U ba lumelela ku busa sina malena,
JOB.36.7	mi ba fiwa likute kuya kuile.
JOB.36.8	Kono batu ba tamilwe
JOB.36.8	mwa mawenge,
JOB.36.8	mi ba nyandisezwa ze ba ezize.
JOB.36.9	Mulimu u ba bonisa sibi
JOB.36.9	ni buikuhumuso bwa bona.
JOB.36.10	U ba konisa ku teeleza
JOB.36.10	kwa litemuso za hae
JOB.36.10	kuli ba tuhele bumaswe.
JOB.36.11	Haiba ba utwa Mulimu
JOB.36.11	ni ku mu sebeleza,
JOB.36.11	ba ta pila ka kozo ni buiketo.
JOB.36.12	Kono hakusicwalo, ba ta shwela
JOB.36.12	mwa ku sa ziba kwa bona,
JOB.36.12	mi ba ye kwa lifasi la ba ba shwile.
JOB.36.13	B'e si ba Mulimu,
JOB.36.13	ba ina ba nze ba nyemile,
JOB.36.13	mi niha ba natiwa,
JOB.36.13	ha ba itapeleli ku kupa tuso.
JOB.36.14	Ba shwa ba sa li ba banca,
JOB.36.14	ba supalizwe ki bupilo
JOB.36.14	bo bu swabisa.
JOB.36.15	Kono Mulimu u luta batu
JOB.36.15	ka manyando,
JOB.36.15	mi kuli ba bone u itusisa butata.
JOB.36.16	Mulimu u ku zwisize mwa manyando,
JOB.36.16	mi u ku file tabo ni buiketo.
JOB.36.16	Ne ku kubukani lico fa tafule ya hao.
JOB.36.17	Kono cwale u fumana tupa
JOB.36.17	ye ku lukela.
JOB.36.18	Tokomela! U si ke wa pumiwa
JOB.36.18	ki mali a ku lekwa kweta,
JOB.36.18	kamba ku yaululwa ki bufumu.
JOB.36.19	Ku kupa tuso ha ku na ku ku tusa
JOB.36.19	se siñwi.
JOB.36.19	Maata a hao kaufela h'a koni
JOB.36.19	ku ku tusa cwale.
JOB.36.20	U si ke wa lakaza kuli ku be busihu,
JOB.36.20	ili nako y'a ta fela macaba.
JOB.36.21	Tokomela!
JOB.36.21	U si ke wa kena mwa bumaswe.
JOB.36.21	N'o kenyizwe mwa manyando kuli
JOB.36.21	u tuhele bumaswe.
JOB.36.22	Hupula butuna bwa maata
JOB.36.22	a Mulimu.
JOB.36.22	Ki yena muluti ya fita baluti kaufela.
JOB.36.23	H'a yo ya ka bulelela Mulimu
JOB.36.23	s'a lukela ku eza,
JOB.36.23	kamba ku mu tameleza kuli u ezize
JOB.36.23	se si maswe.
JOB.36.24	Kamita Mulimu u nz'a lumbiwa
JOB.36.24	ka z'a eza.
JOB.36.24	U swanezi ku mu lumba ni wena cwalo.
JOB.36.25	Mañi ni mañi u boni z'a ezize,
JOB.36.25	kono ha ku na ya li utwisisa
JOB.36.25	kamukana.
JOB.36.26	Ha lu koni ku zibelela butuna
JOB.36.26	bwa Mulimu
JOB.36.26	kamba ku bala lilimo za hae.
JOB.36.27	Ki Mulimu ya nga mezi mwa lifasi
JOB.36.27	ni ku a fetula malotoli a pula.
JOB.36.28	U nelisa pula ye zwa mwa malu
JOB.36.28	mi u i neliseza batu kamukana.
JOB.36.29	H'a yo ya ziba mw'a zamaela malu,
JOB.36.29	kamba m'o lumela mushika
JOB.36.29	wa lihalimu mw'a pila Mulimu.
JOB.36.30	U lumela lumonyi lwa pula
JOB.36.30	mwa lihalimu kaufela,
JOB.36.30	kono kwatas'a liwate i sa li lififi.
JOB.36.31	Ki ona mukwa w'a uta batu ka ona
JOB.36.31	ni ku tahisa lico ze ñata-ñata.
JOB.36.32	U swala lumonyi ka mazoho a hae,
JOB.36.32	ni ku lu laela ku y'o lenga
JOB.36.32	ko kuñwi.
JOB.36.33	Mushika u zibisa kuli liñungwa
JOB.36.33	la taha,
JOB.36.33	mi ni zona likomu za ziba kuli
JOB.36.33	la taha.
JOB.37.1	Liñungwa li mbambisa pilu ya ka.
JOB.37.2	Mu teeleze, kaufel'a mina,
JOB.37.2	kwa linzwi la Mulimu,
JOB.37.2	kwa mushika o zwa mwa mulomo
JOB.37.2	wa hae.
JOB.37.3	U lumela lumonyi ku pazula
JOB.37.3	lihalimu fahali,
JOB.37.3	ku zwa kwa makalelo a lifasi
JOB.37.3	ku y'o fita ko li y'o felela.
JOB.37.4	Ha ku palakata, ki linzwi la bulena
JOB.37.4	bwa hae,
JOB.37.4	mi lumonyi, lona, lu nze lu sweli
JOB.37.4	ku benya.
JOB.37.5	Ka taelo ya Mulimu ku ezahala lika
JOB.37.5	ze komokisa,
JOB.37.5	lika ze makaza ze lu sa koni
JOB.37.5	ku utwisisa.
JOB.37.6	U laela kuli simbwewewe si wele
JOB.37.6	fafasi,
JOB.37.6	mi u lumela milupi ye kolobisa
JOB.37.6	lifasi.
JOB.37.7	U yemisa misebezi ya batu,
JOB.37.7	mi u ba bonisa kuli cwale ki yena
JOB.37.7	ya sebeza.
JOB.37.8	Lifolofolo mwa naheñi, li y'o ipata
JOB.37.8	ni ku pumula mwa misima ya zona.
JOB.37.9	Moya wa liñungwa u zwa kwa mboela,
JOB.37.9	ni silami se si anda si zwa kwa
JOB.37.9	mutulo.
JOB.37.10	Moya w'a buyela Mulimu
JOB.37.10	u kangelisa mezi,
JOB.37.10	mi u a fetula licwe le li bupani.
JOB.37.11	Malu a tezi mezi,
JOB.37.11	mi lumonyi lwa benya mwahal'a ona.
JOB.37.12	Malu a cimbauka a nz'a potoloha
JOB.37.12	ka taelo ya Mulimu.
JOB.37.12	A eza lika kaufela z'a laela Mulimu,
JOB.37.12	kai ni kai mwa lifasi kamukana.
JOB.37.13	Mulimu u lumela pula
JOB.37.13	ku t'o selaela lifasi.
JOB.37.13	A ka na a i lumela ku utwisa batu
JOB.37.13	butuku,
JOB.37.13	kamba ku ba bonisa lilato la hae.
JOB.37.14	Kuza hanyinyani, Jobo, mi u teeleze.
JOB.37.14	Nahana lika ze komokisa z'a eza
JOB.37.14	Mulimu.
JOB.37.15	Kana wa ziba Mulimu mw'a fela taelo
JOB.37.15	ni ku benyisa lumonyi mwa malu, nji?
JOB.37.16	Wa ziba mw'a nyendaelela malu
JOB.37.16	mwa lihalimu, nji,
JOB.37.16	ili musebezi wa bukwala bwa Mulimu?
JOB.37.17	Batili, u ta shwa feela situku-tuku,
JOB.37.17	moya wa mboela ha u apesa naha.
JOB.37.18	Kana mwa kona ku tusa Mulimu
JOB.37.18	ku bapula lihalimu
JOB.37.18	ni ku li eza tata sina butale
JOB.37.18	bo bu kenile, naa?
JOB.37.19	U lu lute se lu swanezi ku bulela
JOB.37.19	ku Mulimu.
JOB.37.19	Minahano ya luna i felile.
JOB.37.19	Ha lu na se lu ka bulela hape.
JOB.37.20	Ha ni na ku kupa Mulimu kuli
JOB.37.20	a ni lumelele ku bulela ni yena.
JOB.37.20	Ni mu feleñi sibaka sa ku ni bulaya?
JOB.37.21	Mi cwale liseli le li kwahalimu
JOB.37.21	la benya.
JOB.37.21	Li benya hahulu mane ha li koni
JOB.37.21	ku talimwa,
JOB.37.21	mi lihalimu li fiyezwi ki moya.
JOB.37.22	Bufubelunyana bwa bonahala
JOB.37.22	kwa mutulo,
JOB.37.22	mi kanya ya Mulimu ya lu sabisa.
JOB.37.23	Maata a Mulimu ki a matuna hahulu
JOB.37.23	mane ha lu koni ku mu sutelela.
JOB.37.23	U lukile, mi u atula batu ka mulao.
JOB.37.24	Ha ku komokisihe,
JOB.37.24	h'a sabiwa ki batu kamukana,
JOB.37.24	ni kuli h'a tokomeli ba ba ikunga
JOB.37.24	kuli ba butali.
JOB.38.1	Cwale Muñ'a Bupilo a li mwa liñungwa a alaba Jobo.
JOB.38.2	U mañi wena ya nyaza butali bwa ka,
JOB.38.2	ya bonisa feela
JOB.38.2	ku tokwa zibo kwa hao?
JOB.38.3	Cwale, yema sina munna
JOB.38.3	mi u alabe lipuzo ze ni ta ku buza.
JOB.38.4	Kana u n'o li teñi ha ni bupa lifasi?
JOB.38.4	Haiba u li ziba hahulu,
JOB.38.4	u ni taluseze zona.
JOB.38.5	Ya lelile fo li swanezi ku kuma
JOB.38.5	ki mañi?
JOB.38.5	Ki mañi ya namuluzi muhala
JOB.38.5	wa ku li likanya?
JOB.38.5	Zeo wa li ziba kaufela,
JOB.38.5	nji ha ku cwalo?
JOB.38.6	Se si tiisize misumo ye sweli lifasi
JOB.38.6	ki sika mañi?
JOB.38.6	Ya tomile macwe a mwa malulu
JOB.38.6	a lifasi ki mañi?
JOB.38.7	 Lizazi leo, ha ku se ku patalala,
JOB.38.7	linaleli za kopana mi za opela,
JOB.38.7	mi libupiwa za mwa lihalimu
JOB.38.7	za huiswa ki tabo.
JOB.38.8	 Ya kwalile minyako ki mañi
JOB.38.8	ku tibela liwate
JOB.38.8	ha li punyeha mwa mba ya lifasi?
JOB.38.9	N'e li na, ya apesize liwate ka malu
JOB.38.9	ni ku li putela mwa lififi.
JOB.38.10	Ni tomezi liwate mululwani
JOB.38.10	mi ni li kiyezi kwande.
JOB.38.11	Na li bulelela, na li,
JOB.38.11	“U yeme hona fa feela.
JOB.38.11	U si ke wa fitelela.
JOB.38.11	Mandinda a hao a maata a swanezi
JOB.38.11	ku yema hona fa.”
JOB.38.12	Jobo, kana ha u sa li u pepelwa
JOB.38.12	u kile wa laela masa ku patalala
JOB.38.12	kamba lizazi ku pazula, nji?
JOB.38.13	Kana u kile wa laela lizazi
JOB.38.13	kuli li swale lifasi
JOB.38.13	ni ku nyunga ba ba maswe
JOB.38.13	ko ba ipatile, naa?
JOB.38.14	Musihali u bonahaza malundu
JOB.38.14	ni mabala,
JOB.38.14	sina mungundo wa siapalo,
JOB.38.14	ni ku bonahala hande sina sikanto
JOB.38.14	se si kantilwe mwa lizupa.
JOB.38.15	Liseli la lizazi li fata hahulu
JOB.38.15	ba ba maswe,
JOB.38.15	ni ku ba hanisa ku eza mifili-fili.
JOB.38.16	Kana u kile wa y'o fita
JOB.38.16	kwa mawelu-welu a liwate,
JOB.38.16	ni ku zamaya fa lilaho la lona, nji?
JOB.38.17	Kana u teñi ya kile a ku supeza
JOB.38.17	likwalo
JOB.38.17	ze kwalezi lifasi le linsu
JOB.38.17	la ba ba shwile?
JOB.38.18	Kikuli wa ziba fo li kuma lifasi?
JOB.38.18	U ni alabe haiba wa li ziba zeo
JOB.38.18	kamukana.
JOB.38.19	Naa wa ziba ko li zwa liseli,
JOB.38.19	kamba fo li simuluha lififi?
JOB.38.20	Kana wa kona ku li supeza
JOB.38.20	fo li swanezi ku y'o fita,
JOB.38.20	kamba ku li kutiseza
JOB.38.20	mwamulaho hape?
JOB.38.21	Na kolwa kuli wa kona,
JOB.38.21	kakuli u wa kale hahulu,
JOB.38.21	mi n'o s'o pepilwe lifasi ha li eziwa!
JOB.38.22	Kana u kile wa y'o pota kwa mandu
JOB.38.22	a mabulukelo
JOB.38.22	ko ni bulukela simbwewewe
JOB.38.22	ni litwa, nji?
JOB.38.23	Ni li bulukezi mazazi a manyando,
JOB.38.23	mazazi a mifili-fili ni lindwa.
JOB.38.24	Kikuli u kile wa y'o fita
JOB.38.24	ko li pazulela lizazi,
JOB.38.24	kamba sibaka ko ku zwa moya
JOB.38.24	wa kwa upa, naa?
JOB.38.25	Ki mañi ya yepile mukokolombwa
JOB.38.25	wa ñundupula,
JOB.38.25	kamba ku lukisa nzila ya liñungwa?
JOB.38.26	Ya nelisanga pula ko ku si na batu
JOB.38.26	ki mañi?
JOB.38.27	Ki mañi ya selaelanga naha
JOB.38.27	ye nyolilwe, ye omile,
JOB.38.27	kuli bucwañi bu mele?
JOB.38.28	Kikuli pula kamba puka
JOB.38.28	li na ni ndat'a zona?
JOB.38.29	M'ahe simbwewewe ni silami ki mañi?
JOB.38.30	Ya fetula mezi ku a eza macwe,
JOB.38.30	ni ku kangelisa fahalimw'a liwate
JOB.38.30	ki mañi?
JOB.38.31	 Kana wa kona ku tamelela linaleli
JOB.38.31	za Silimela hamoho,
JOB.38.31	kamba ku tamulula linambo ze tamile
JOB.38.31	Likulube, nji?
JOB.38.32	Kikuli wa kona ku laela linaleli
JOB.38.32	ka nako ni nako ya silimo
JOB.38.32	ni ku zamaisa linaleli ze bizwa
JOB.38.32	Bele ye Nyinyani ni Bele ye Tuna?
JOB.38.33	Milao ye busa mahalimu wa i ziba,
JOB.38.33	mi wa kona ku i toma mwa lifasi, nji?
JOB.38.34	Kana wa kona ku laela malu
JOB.38.34	ka ku huweleza,
JOB.38.34	kuli a ku tiseze pula, nji?
JOB.38.35	Mi haiba u laela lumonyi ku benya,
JOB.38.35	lu ka taha ku wena ku t'o li,
JOB.38.35	“Ki na yo, muñ'a ka,” nji?
JOB.38.36	Ya bulelelanga bo nasikambo
JOB.38.36	kuli Nuka ya Nile i ka tala,
JOB.38.36	kamba ku bulelela mukombwe
JOB.38.36	kuli pula i ta nela, ki mañi?
JOB.38.37	Ki mañi ya butali ya ka bala malu,
JOB.38.37	kamba ku a fuleka kuli a tise pula,
JOB.38.38	pula ye tiisa liluli ku li eza
JOB.38.38	mañomoto?
JOB.38.39	Kana litau ki wena ya li batelanga
JOB.38.39	lico,
JOB.38.39	ni ku kulisa bana ba tau ba ba lapile,
JOB.38.40	ha li y'o ipata mwa mañope
JOB.38.40	a macwe,
JOB.38.40	kamba ku buta mwa limbuta
JOB.38.40	za zona, naa?
JOB.38.41	Ki mañi ya uta mañwalala
JOB.38.41	h'a nz'a ya kafa ni kafa a lapile,
JOB.38.41	bana ba ona ha ba lilela lico ku na?
JOB.39.1	Wa ziba nji, fo li zwalezi lipuli
JOB.39.1	za mwa naheñi?
JOB.39.1	Kikuli u kile wa bona lizwii
JOB.39.1	ha li zwala?
JOB.39.2	Kana u balile likweli za bufuta
JOB.39.2	bwa lona,
JOB.39.2	mi wa ziba hande fo li ta zwalela, nji?
JOB.39.3	Kikuli wa ziba fo li ta butela
JOB.39.3	ni ku zwala bana ba lona ku ba tisa
JOB.39.3	mwa lifasi?
JOB.39.4	Bana ba zona ba tiyela mwa naheñi
JOB.39.4	ni ku hulela mwateñi.
JOB.39.4	Ba ya, mi ha ba sa kuta.
JOB.39.5	Ki mañi ya file lipizi za mwa naheñi
JOB.39.5	tukuluho?
JOB.39.5	Ki mañi ya li lukuluzi ni ku li tuhela
JOB.39.5	li hasana?
JOB.39.6	Ni li file lihalaupa kuli i be munzi
JOB.39.6	wa zona,
JOB.39.6	mi ni li tuhezi kuli li pile
JOB.39.6	mwa mabala a sikela.
JOB.39.7	Li ina kwahule ni lilata la mwa minzi
JOB.39.7	mi h'a yo ya ka li tapisa
JOB.39.7	kuli li sebeze.
JOB.39.8	Mafulelo a zona ki fa malundu,
JOB.39.8	fo li bata bucwañi bufi ni bufi
JOB.39.8	bo butala kuli li ce.
JOB.39.9	Kana u ka sebelezwa ki nali, naa?
JOB.39.9	I ka lumela ku t'o lobala
JOB.39.9	mwa mulaka wa hao, nji?
JOB.39.10	Kikuli u ka pana ye ñwi kuli i lime?
JOB.39.10	Kamba kuli i pupute mwa masimu
JOB.39.10	a hao, naa?
JOB.39.11	U ka sepa maata a yona a matuna
JOB.39.11	kuli mwendi i ta ku ezeza musebezi
JOB.39.11	wa hao o tata, nji?
JOB.39.12	Kana u isepisa kuli i ka ku tiseza
JOB.39.12	kutulo,
JOB.39.12	ni ku kubukanya mabele
JOB.39.12	mwa sihoto?
JOB.39.13	Mpye i pukumuna mafufa a yona
JOB.39.13	ka bubebe!
JOB.39.13	Kono ha ku na mpye ye ka fufa sina
JOB.39.13	ñungu.
JOB.39.14	Mpye i siya mai a yona fafasi
JOB.39.14	kuli a futumazwe
JOB.39.14	ki ku cisa kwa mubu.
JOB.39.15	Ha i hupuli kuli a ka tubiwa
JOB.39.15	ki lihutu
JOB.39.15	kamba ku pyatiwa ki folofolo.
JOB.39.16	I eza inge ha si mai a yona,
JOB.39.16	mi ha i na taba kuli ze i ezize
JOB.39.16	li ta isinyehela feela.
JOB.39.17	N'e li na, ya i ezize bukuba,
JOB.39.17	ni ku sa i fa butali.
JOB.39.18	Kono ha i kala ku mata,
JOB.39.18	ya kona ku sheununa pizi
JOB.39.18	ni mupahami wa yona.
JOB.39.19	Jobo, kana ki wena ya file lipizi
JOB.39.19	maata a cwalo, nji?
JOB.39.19	Kana ki wena ya li file lukumbi?
JOB.39.20	Ki wena ya li ezize kuli li tule
JOB.39.20	sina nzie
JOB.39.20	ni ku sabisa batu ha li lila, naa?
JOB.39.21	Li tukufalezwi ku tibula mubu
JOB.39.21	mwa libala,
JOB.39.21	mi li y'o lwana ka maata a zona
JOB.39.21	kaufela.
JOB.39.22	Ha li zibi taluso ya sabo,
JOB.39.22	mi ha li sabiswi ki sabule.
JOB.39.23	Lilwaniso ze lwezwi
JOB.39.23	ki ba ba li pahami
JOB.39.23	za ngongolokana ni ku benya
JOB.39.23	mwa lizazi.
JOB.39.24	Lipizi li felela mwahalimu,
JOB.39.24	mane za kuña, mi li matela kwapili.
JOB.39.24	Pala ha i lila, ha li koni ku yema
JOB.39.24	feela.
JOB.39.25	Mo i lilela pala kaufela,
JOB.39.25	ni zona za lila.
JOB.39.25	Li kona ku lupelela ndwa
JOB.39.25	i sa li kwahule,
JOB.39.25	mi li utwa bazamaisi ha ba nze ba fa
JOB.39.25	litaelo.
JOB.39.26	Kana sibungu si ituta ku wena
JOB.39.26	ku fufa
JOB.39.26	ha si pakulela mafufa a sona
JOB.39.26	kwa mboela, naa?
JOB.39.27	Kikuli mbande i litezi taelo ya hao
JOB.39.27	kuli i y'o yaletela fa ngo ya lilundu,
JOB.39.27	nji?
JOB.39.28	I y'o ikezeza ndu fa macwe
JOB.39.28	a matelele
JOB.39.28	mi mishengela ya macwe
JOB.39.28	ki sona sisabelo sa yona.
JOB.39.29	Ha i li foo,
JOB.39.29	i talima fakaufi ni kwahule
JOB.39.29	se i ta bulaya ni ku si ca.
JOB.39.30	 Limbande li kubukana
JOB.39.30	fo ku na ni se si shwile,
JOB.39.30	mi bana ba zona ba nwa mali.
JOB.40.1	Muñ'a Bupilo a bulelela Jobo.
JOB.40.2	Jobo, u kananisize Mulimu ya Maata Kaufela. Wa tuhela cwale, kamba wa alaba?
JOB.40.3	Cwale Jobo a alaba Muñ'a Bupilo a li,
JOB.40.4	Ni bulezi ka bukuba.
JOB.40.4	Ni ta alaba sifi?
JOB.40.4	Ha ni na ku bulela se siñwi hape.
JOB.40.5	Ni se ni bulezi ku tula tikanyo.
JOB.40.6	Mi Muñ'a Bupilo a nz'a li mwa liñungwa a bulela hape ku Jobo.
JOB.40.7	Yema, mi u tiye sina munna.
JOB.40.7	U alabe lipuzo za ka.
JOB.40.8	Kana u lika ku bonisa kuli na
JOB.40.8	ha ni si ka luka, ni kuli ni fosize,
JOB.40.8	kanti wena ha u na mulatu, nji?
JOB.40.9	U na ni maata sina na, nji?
JOB.40.9	Kikuli linzwi la hao li ka luma
JOB.40.9	hahulu sina la ka?
JOB.40.10	Haiba ku cwalo, yema ka butuna
JOB.40.10	ni ku ipahamisa kwa hao.
JOB.40.10	U apale bulena ni maata a hao.
JOB.40.11	U talime ba ba ikuhumusa.
JOB.40.11	U ba sululele buhali bwa hao,
JOB.40.11	mi u ba kokobeze.
JOB.40.12	Ee, u ba talime, u ba kokobeze.
JOB.40.12	Pyatela ba ba maswe fo ba inzi.
JOB.40.13	U ba pumbeke kaufel'a bona.
JOB.40.13	U ba tamele mwa lifasi
JOB.40.13	la ba ba shwile.
JOB.40.14	Fohe, na, ni ta ba wa pili
JOB.40.14	ku ku lumba,
JOB.40.14	ni ku lumela kuli u tuzi ndwa.
JOB.40.15	Talima sibatana se si bizwa
JOB.40.15	Behemoti.
JOB.40.15	Ni si bupile, mi ni bupile ni wena.
JOB.40.15	Si fula bucwañi sina komu.
JOB.40.16	Kono sibatana se, mubili wa sona
JOB.40.16	si tiile ni lilama za sona li tata!
JOB.40.17	Muhata wa sona u yemi sina kota
JOB.40.17	ya sidare
JOB.40.17	mi linama za kwa mahutu a sona
JOB.40.17	li tiile.
JOB.40.18	Masapo a sona a tata sina kopa,
JOB.40.18	mahutu a sona inge misumo ya sipi.
JOB.40.19	Sibupiwa se, si komokisa ku fita
JOB.40.19	ze ñwi kamukana!
JOB.40.19	Si tulwa feela ki mubupi wa sona.
JOB.40.20	Bucwañi bwa ku si utisa bu ngiwa
JOB.40.20	fa malundu,
JOB.40.20	fo ku bapalela libatana.
JOB.40.21	Si lobala mwa miutwa,
JOB.40.21	mi si ipata mwa mataka
JOB.40.21	a mwa mataba.
JOB.40.22	Likota za mikakani ni matoya
JOB.40.22	a kwa nukana
JOB.40.22	li si sileleza ka miluti ya zona.
JOB.40.23	Ha si sabiswi ki ku buba kwa nuka.
JOB.40.23	Si iketile ha si apeswa ki mezi
JOB.40.23	kwa pata.
JOB.40.24	Ki mañi ya ka kwala meeto a sona
JOB.40.24	ni ku si swala?
JOB.40.24	Kamba ya ka si swasa ka siteo
JOB.40.24	kwa ngo, ki mañi?
JOB.41.1	 Kana u ka swasa Leviatani
JOB.41.1	ka kashuto ka litapi,
JOB.41.1	kamba ku tama lilimi la yona
JOB.41.1	ka muhala, naa?
JOB.41.2	Kana wa kona ku i punya lumingo,
JOB.41.2	kamba ku beya kashuto mwa mitahali
JOB.41.2	ya yona, nji?
JOB.41.3	Kikuli i ta ku kupa
JOB.41.3	kuli u i tuhele i ikele, naa?
JOB.41.3	Kana i ka ku kupa kuli u i shwele
JOB.41.3	makeke, nji?
JOB.41.4	Kana i ka eza tumelelano ni wena
JOB.41.4	ni ku ku sepisa kuli i ta ku sebeleza
JOB.41.4	kuya kuile?
JOB.41.5	Wa kona luli ku i eza sina
JOB.41.5	nyunywani ye utiwa,
JOB.41.5	sina nto ye ka tabisa likalibe
JOB.41.5	ze ku belekela, nji?
JOB.41.6	Kana mandui ba ka i fundota luli?
JOB.41.6	Balekisi kikuli ba ta i beka mitambo
JOB.41.6	ku y'o lekisa?
JOB.41.7	Kana wa kona ku punya litalo
JOB.41.7	la yona ka tusela,
JOB.41.7	kamba ku punya toho ya yona
JOB.41.7	ka miwayo, nji?
JOB.41.8	Lika feela ku i swala,
JOB.41.8	mi ha u na ku kutela fateñi hape.
JOB.41.8	Ndwa yeo ha u na ku i libala
JOB.41.8	ni kamuta!
JOB.41.9	Mañi ni mañi ya bona Leviatani
JOB.41.9	u tula pilu ni ku wela fafasi.
JOB.41.10	Ha i nyemisizwe, ya sabisa.
JOB.41.10	H'a yo ya n'a ka i yemela.
JOB.41.11	Ki mañi ya ka i lwanisa
JOB.41.11	a sa bi mwa kozi?
JOB.41.11	H'a yo mwa lifasi kaufela ya ka eza
JOB.41.11	cwalo.
JOB.41.12	Ni ku bulelele hanyinyani ka mahutu
JOB.41.12	a Leviatani,
JOB.41.12	ni taluse ka butuna ni maata a hae.
JOB.41.13	Ha ku na ya ka pazula siapalo
JOB.41.13	sa hae sa fahalimu,
JOB.41.13	kamba ku punya sisilelezo s'a apezi.
JOB.41.14	Ki mañi ya ka atamisa mitahali
JOB.41.14	ya hae
JOB.41.14	fo ku kolokile meeno a sabisa?
JOB.41.15	Mukokoto wa yona ki mikoloko
JOB.41.15	ya litebe,
JOB.41.15	ze ngungahanyizwe, ze tata sina
JOB.41.15	macwe.
JOB.41.16	Ye ñwi ni ye ñwi i ngungani
JOB.41.16	ni ye ñwi,
JOB.41.16	mane nihaili moya ha u fiti
JOB.41.16	mwahal'a zona.
JOB.41.17	Li kopanyizwe hande ka tata,
JOB.41.17	kuli ha ku na
JOB.41.17	ni se si ka li kauhanya.
JOB.41.18	Ha i itimula, ku benya liseli,
JOB.41.18	mi meeto a yona a benya sina lizazi
JOB.41.18	ha li pazula.
JOB.41.19	Mwa hanu ya yona ku zwa malimi
JOB.41.19	a mulilo,
JOB.41.19	mane ku zwa mabubela a maanyi
JOB.41.19	a tatalakana.
JOB.41.20	Mwa lingo za yona ku tushana musi,
JOB.41.20	ili musi o swana ni wa bucwañi
JOB.41.20	bo bu ca kwatas'a piza.
JOB.41.21	Moya o i buyela u cisa lubya.
JOB.41.21	Mwa mulomo wa yona
JOB.41.21	ku zwa mulilo.
JOB.41.22	Mulala wa yona u tata hahulu
JOB.41.22	kuli mañi ni mañi ya kopana ni yona
JOB.41.22	u tula pilu.
JOB.41.23	Fa litalo la yona ha ku na sibaka
JOB.41.23	se si bunolo.
JOB.41.23	Li tiile sina sipi ye nwisizwe.
JOB.41.24	I na ni pilu ye sa sabi se siñwi,
JOB.41.24	ye swana ni licwe,
JOB.41.24	pilu ye tiile, ye tata sina licwe
JOB.41.24	la ku silela.
JOB.41.25	Ha i nanuha, nihaili lindume
JOB.41.25	ba saba.
JOB.41.25	Ha ba sa na tuso kabakala sabo.
JOB.41.26	Ha ku na sabule ye ka i holofaza.
JOB.41.26	Ha ku na lilumo kamba lisho kamba
JOB.41.26	mushengela o ka i utwisa butuku.
JOB.41.27	Ku yona, sipi i fokola sina lucwañi,
JOB.41.27	ni kopa inge kota ye bolile.
JOB.41.28	Ha ku na lisho le li ka i matisa.
JOB.41.28	Ku i posa ka macwe ki ku i posa
JOB.41.28	tucwañi.
JOB.41.29	Ku yona mulamu ki lucwañi feela,
JOB.41.29	mi ya seha batu ha ba i posa
JOB.41.29	ka malumo.
JOB.41.30	Makakalapa a yona a swana inge
JOB.41.30	mañetana a piza ya lizupa.
JOB.41.30	A pazaula sileze ha i zamaya.
JOB.41.31	I shelaukisa liwate
JOB.41.31	inge mezi a bila mwa poto,
JOB.41.31	ni ku a fufulisa sina mafula
JOB.41.31	a mwa piza.
JOB.41.32	I siya nzila ye benya mwamulaho
JOB.41.32	a yona,
JOB.41.32	mi liwate li fetuha busweu ka lufulo.
JOB.41.33	Ha ku na se si ka likanyiwa ni yona
JOB.41.33	mwa lifasi.
JOB.41.33	Ki sibupiwa se si si na sabo.
JOB.41.34	I nyaziseza mane
JOB.41.34	nihaili yona folofolo ye ikuhumusa
JOB.41.34	ka ku fitisisa.
JOB.41.34	Ki yona mulena wa libatana kaufela.
JOB.42.1	Cwale Jobo a alaba Muñ'a Bupilo.
JOB.42.2	Na ziba, Muñ'a Bupilo,
JOB.42.2	kuli wena u ya maata kamukana,
JOB.42.2	ni kuli wa kona ku eza s'o lata
JOB.42.2	kaufela.
JOB.42.3	 U li, Ni buzezañi butali bwa hao,
JOB.42.3	na, ni si na luli se ni ziba.”
JOB.42.3	Ni bulezi ka lika
JOB.42.3	ze ne ni sa utwisisi,
JOB.42.3	ka ze komokisa,
JOB.42.3	ze tuna hahulu ze ni sa zibi.
JOB.42.4	 U ni bulelezi kuli ni teeleze
JOB.42.4	ha u sa bulela
JOB.42.4	mi ni like ku alaba lipuzo za hao.
JOB.42.5	Fo, ne ni ziba feela
JOB.42.5	ze ne ni bulelezwi ki ba bañwi,
JOB.42.5	kono cwale ni iponezi wena
JOB.42.5	ka meeto a ka luli.
JOB.42.6	Kabakaleo ni swabile ka ze ni bulezi
JOB.42.6	kamukana
JOB.42.6	mi na inyaza mwa liluli
JOB.42.6	ni mwa mulola.
JOB.42.7	Muñ'a Bupilo ha s'a bulezi zeo kaufela ku Jobo, kih'a bulelela Elifazi, a li, “Ni ku nyemezi, wena ni balikani ba hao ba babeli, kakuli ha mu si ka bulela niti ka na, ka mukwa w'a bulezi mutang'a ka Jobo. 
JOB.42.8	Cwale mu nge lipoho za likomu ze supile ni za lingu ze supile. Mu li ise ku Jobo, mi mu y'o ikezeza litabelo. Jobo u ta mi lapelela, mi ni ta alaba tapelo ya hae kuli mu si ke mwa swabiswa ka nzila ye mi swanela. Ha mu si ka bulela niti ka na sina yena mw'a ezelize.”
JOB.42.9	Elifazi, Bilidadi ni Zofari ba eza s'a n'a ba bulelezi Muñ'a Bupilo, mi Muñ'a Bupilo a alaba tapelo ya Jobo.
JOB.42.10	 Cwale, Jobo ha s'a lapelezi balikani ba hae ba balalu, Muñ'a Bupilo a mu zwisezapili hape, mi a mu fa habeli ku fita z'a n'a na ni zona pili. 
JOB.42.11	Banabahabo Jobo kaufela ba banna ni ba basali, ni be ne ba li balikani ba hae pili, ba t'o mu potela mi ba t'o ca ni yena mwa ndu ya hae. Ba mu utwela butuku, mi ba mu omba-omba ka maswenyeho a hae kamukana a n'a mu tiselize Muñ'a Bupilo. Yo muñwi ni yo muñwi wa bona a mu fa mali ni lisale la gauda.
JOB.42.12	Muñ'a Bupilo a fuyaula bupilo bwa Jobo bwa mafelelezo mane ku fita mw'a n'a fuyaulezi bwa pili. Jobo a luwa lingu ze likiti ze lishumi ka ze ne, likamele ze likiti ze silezi, likomu ze likiti ze peli, ni limbongolo ze sikiti. 
JOB.42.13	A ba ni bana ba bashimani ba supile ni ba basizana ba balalu. 
JOB.42.14	Mwan'a hae yo muhulu wa musizana a mu beya libizo la Jemima, wa bubeli a li ki Keziya, mi yo munyinyani a li ki Kereni-Apuki. 
JOB.42.15	Ne ku si na basali ba bañwi mwa lifasi kaufela ba ba ne ba swana ni bana ba Jobo kwa bunde. Ndat'a bona a ba fa kabelo ya lifa la hae hamohocwalo ni likaizeli za bona.
JOB.42.16	Jobo a pila lilimo ze manda ka mashumi a mane mwamulaho a zeo, a be a bona baikulyae ni bana ba bona. 
JOB.42.17	Mi cwale a shwa s'a supezi hahulu.
PSA.1.1	Ba na ni litohonolo batu
PSA.1.1	ba ba hana kelezo ya ba ba maswe,
PSA.1.1	ba ba sa lateleli mutala wa baezalibi,
PSA.1.1	kamba ku kopana ni ba ba sheununa
PSA.1.1	Mulimu.
PSA.1.2	Bakeñisacwalo ba tabela ku mamela
PSA.1.2	Mulao wa Muñ'a Bupilo,
PSA.1.2	mi ba ituta ona musihali ni busihu.
PSA.1.3	 Ba swana ni likota ze mela kwatuko
PSA.1.3	a nuka,
PSA.1.3	ze beya miselo ka nako ya zona,
PSA.1.3	za matali a sa omi.
PSA.1.3	Ze ba eza kamukana za konda.
PSA.1.4	Kono batu ba ba maswe ha ba cwalo.
PSA.1.4	Ba swana ni bucwañi bo bu fefulwa
PSA.1.4	ki moya.
PSA.1.5	Batu ba ba maswe ba ta atulwa
PSA.1.5	ki Mulimu,
PSA.1.5	mi ba ta kauhanywa ku ba ba lukile.
PSA.1.6	Muñ'a Bupilo u babalela batu
PSA.1.6	ba ba lukile, mi wa ba sileleza,
PSA.1.6	kono ba ba maswe ba ta maiba
PSA.1.6	kuya kuile.
PSA.2.1	 Kikabakalañi macaba h'a lela
PSA.2.1	petuhelo?
PSA.2.1	Kikabakalañi batu ha ba eza milelo
PSA.2.1	ye si na tuso?
PSA.2.2	Malena ba bona ba fetuhela Mulimu,
PSA.2.2	babusi ba bona ba lelisana hamoho
PSA.2.2	ku lwanisa Muñ'a Bupilo
PSA.2.2	ni mulena ya ketilwe ki yena, ba li,
PSA.2.3	“A lu itukululeñi mwa puso ya bona,
PSA.2.3	lu hane zamaiso ya bona.”
PSA.2.4	Mwa lubona lwa hae, mwa lihalimu,
PSA.2.4	Mulena h'a bilaeli,
PSA.2.4	mi u sheununa milelo ya bona
PSA.2.4	ye fokola.
PSA.2.5	Cwale u bulela ni bona ka bunyemi,
PSA.2.5	mi u ba sabisa ka buhali bwa hae
PSA.2.5	bo butuna.
PSA.2.6	U li, “Ni yolisize mulena
PSA.2.6	wa ka fa Sione,
PSA.2.6	Lilundu la ka le li kenile.”
PSA.2.7	 “Ni ta talusa s'a laezi
PSA.2.7	Muñ'a Bupilo,” ku bulela mulena.
PSA.2.7	“Muñ'a Bupilo a li ku na,
PSA.2.7	‘U mwan'a ka.
PSA.2.7	Kacenu ni fetuhile ndat'aho.
PSA.2.8	Kupa, mi ni ta ku fa macaba kaufela.
PSA.2.8	Lifasi kamukana li ta ba la hao.
PSA.2.9	 U ta ba busa ka mulamu wa sipi.
PSA.2.9	U ta ba tubaka buemba-emba
PSA.2.9	sina piza ya lizupa.’ ”
PSA.2.10	Cwale mu ni teeleze, mina malena.
PSA.2.10	Mu itute tuto ye, mina babusi.
PSA.2.11	Mu sebeleze Muñ'a Bupilo ka sabo.
PSA.2.12	Mu kuñe, mi mu mu kubamele.
PSA.2.12	Hakusicwalo u ta mi nyemela kapili,
PSA.2.12	mi mu ta shwa.
PSA.2.12	Ba na ni litohonolo batu kaufela
PSA.2.12	ba ba ya ku yena ku y'o silelezwa!
PSA.3.1	Muñ'a Bupilo, ni na ni lila
PSA.3.1	ze ñata,
PSA.3.1	batu ba bañata luli ba ba ni lwanisa!
PSA.3.2	Ba bulela ka na, mi ba li,
PSA.3.2	“Mulimu h'a na ku mu tusa!”
PSA.3.3	Kono wena, Muñ'a Bupilo,
PSA.3.3	kamita u ni takeleza kwa likozi.
PSA.3.3	Ki wena ya ni fa maata a ku tula
PSA.3.3	ni ku ni tiisa pilu.
PSA.3.4	Ni kupa tuso ku Muñ'a Bupilo,
PSA.3.4	mi wa ni alaba a nz'a li fa lilundu
PSA.3.4	la hae le li kenile.
PSA.3.5	Na shendama, mi na lobala,
PSA.3.5	mi busihu kaufela Muñ'a Bupilo
PSA.3.5	wa ni sileleza.
PSA.3.6	Ha ni sabi likiti-kiti za lila
PSA.3.6	ba ba ni beile mwahali kwa maneku
PSA.3.6	kaufela.
PSA.3.7	Taha, Muñ'a Bupilo!
PSA.3.7	U ni pilise, Mulimu wa ka!
PSA.3.7	Wena ya kona ku utwisa lila
PSA.3.7	za ka kamukana butuku,
PSA.3.7	ni ku felisa maata a zona
PSA.3.7	kuli li si ke za ni zieza.
PSA.3.8	Ku piliswa ku zwa ku Muñ'a Bupilo.
PSA.3.8	A fuyaule batu ba hae!
PSA.4.1	U ni alabe ha ni ku biza,
PSA.4.1	Mulimu, wena mulamuleli wa ka!
PSA.4.1	Ha ne ni li mwa butata, u ni tusize.
PSA.4.1	Cwale u ni eze ka mukekecima,
PSA.4.1	mi u utwe tapelo ya ka!
PSA.4.2	Mu ta nga nako ye kuma kai mu nze
PSA.4.2	mu ni tapaula, mina batu-tunyi?
PSA.4.2	Mu ta nga nako ye kuma kai mu nze
PSA.4.2	mu lata ze si na tuso
PSA.4.2	ni ku latelela za buhata?
PSA.4.3	Mu hupule kuli Muñ'a Bupilo
PSA.4.3	u ketile ba ba lukile
PSA.4.3	kuli ba be ba hae,
PSA.4.3	mi wa ni utwa ha ni mu biza.
PSA.4.4	 A mu sabe,
PSA.4.4	mi mu tuhele ku eza sibi.
PSA.4.4	Mu kengeyele
PSA.4.4	ha mu li mwa bulobalo bwa hao.
PSA.4.5	Mu ezeze Muñ'a Bupilo litabelo
PSA.4.5	ze lukile,
PSA.4.5	mi mu beye sepo ya mina ku yena.
PSA.4.6	Ki ba bañata ba ba lapela, ba li,
PSA.4.6	“U lu ekeleze kwa limbuyoti za hao,
PSA.4.6	Muñ'a Bupilo.”
PSA.4.6	U lu talime ka mukekecima!
PSA.4.7	Kono tabo y'o ni file
PSA.4.7	ki ye tuna ku fita
PSA.4.7	ye ba ta ba ni yona
PSA.4.7	niha ba na ni lico ni waine ye ñata.
PSA.4.8	Ni sa patama feela,
PSA.4.8	ni itobalela ka kozo.
PSA.4.8	Ki wena feela u nosi, Muñ'a Bupilo,
PSA.4.8	ya ni fa buiketo.
PSA.5.1	Muñ'a Bupilo, u teeleze manzwi a ka,
PSA.5.1	mi u utwe sitongo sa ka.
PSA.5.2	Mulena ni Mulimu wa ka,
PSA.5.2	u ni utwe ha ni kupa tuso.
PSA.5.3	Muñ'a Bupilo, ni lapela ku wena.
PSA.5.3	U utwa linzwi la ka ka nako
PSA.5.3	ya kakusasana.
PSA.5.3	Lizazi ha li pazula, na lapela,
PSA.5.3	mi ni libelela kalabo ya hao.
PSA.5.4	Wena ha u Mulimu ya tabiswa
PSA.5.4	ki likezo ze maswe.
PSA.5.4	Ha u lumeleli bumaswe fapil'a hao.
PSA.5.5	Ha u talimani ni baikuhumusi.
PSA.5.5	U toile batu ba ba maswe kaufela.
PSA.5.6	U yundisa mahata kamukana,
PSA.5.6	mi u nyenya babulai ni bapumi.
PSA.5.7	Kono, kabakala lilato la hao
PSA.5.7	le lituna,
PSA.5.7	na kona ku taha mwa ndu ya hao.
PSA.5.7	Na kona ku lapela mwa Tempele ya hao
PSA.5.7	ye kenile,
PSA.5.7	ni ku ku kubamela ka likute.
PSA.5.8	Muñ'a Bupilo, ni na ni lila ze ñata.
PSA.5.8	U ni etelele kuli ni eze tato ya hao,
PSA.5.8	mi u lukise nzila ya hao fapil'a ka
PSA.5.8	kuli ni i latelele!
PSA.5.9	 Ze ba bulela lila za ka
PSA.5.9	ha li sepahali.
PSA.5.9	Ba bata feela ku sinya.
PSA.5.9	Manzwi a bona ki a kalole ni bupumi,
PSA.5.9	ili a tezi buhata bo bu zieza.
PSA.5.10	Mulimu, u ba atule
PSA.5.10	ni ku ba utwisa butuku.
PSA.5.10	Bumaswe bwa bona bu ba kutele.
PSA.5.10	U ba leleke fapil'a hao
PSA.5.10	kabakala libi za bona ze ñata,
PSA.5.10	ni ka ku ku fetuhela.
PSA.5.11	Batu kaufela ba ba ikumbeka
PSA.5.11	ku wena ba ka taba.
PSA.5.11	Kamita ba ta opela ka tabo.
PSA.5.11	U sileleze ba ba ku lata.
PSA.5.11	Kabakala hao, ba tabile luli.
PSA.5.12	U fuyaule ba ba ku utwa,
PSA.5.12	Muñ'a Bupilo.
PSA.5.12	Lilato la hao li ba sileleza
PSA.5.12	sina tebe.
PSA.6.1	 Muñ'a Bupilo, u si ke wa halifa
PSA.6.1	ni ku ni kalimela!
PSA.6.1	U si ke wa ni nata ha u nyemile!
PSA.6.2	U ni shwele makeke,
PSA.6.2	kakuli ni felezwi ki maata.
PSA.6.2	U ni tiise kakuli ni honehile luli.
PSA.6.3	Moya wa ka kaufela u zielehile.
PSA.6.3	Muñ'a Bupilo, ze li ta nga nako
PSA.6.3	ye kuma kai?
PSA.6.4	Taha, u t'o ni pilisa, Muñ'a Bupilo.
PSA.6.4	Ka musa wa hao u ni lamulele
PSA.6.4	kwa lifu.
PSA.6.5	Ha u hupulwi mwa lifasi
PSA.6.5	la ba ba shwile.
PSA.6.5	Kwateñi h'a yo ya ka ku lumba!
PSA.6.6	Ni fokolisizwe ki maswabi.
PSA.6.6	Busihu ni busihu, bulobalo bwa ka
PSA.6.6	bu kolobiswa ki ku lila.
PSA.6.6	Musamo wa ka
PSA.6.6	u shomwalisizwe ki mioko.
PSA.6.7	Meeto a ka a luluhisizwe ki ku lila hahulu,
PSA.6.7	mane ha ni sa bona,
PSA.6.7	mi zeo kaufela,
PSA.6.7	ki kabakala lila za ka!
PSA.6.8	 A mu zwe ku na, mina ba ba eza
PSA.6.8	ze maswe!
PSA.6.8	Muñ'a Bupilo u utwa sililo sa ka.
PSA.6.9	U utwa kupo ya ka,
PSA.6.9	mi u ta alaba tapelo ya ka.
PSA.6.10	Lila za ka kaufela
PSA.6.10	li ta ziba maswabi a ku tulwa.
PSA.6.10	Ba ta lelekwa kapili mwahal'a
PSA.6.10	mufili-fili o mutuna.
PSA.7.1	Muñ'a Bupilo, Mulimu wa ka,
PSA.7.1	ni taha ku wena ku t'o silelezwa.
PSA.7.1	U ni pilise, mi u ni lamulele
PSA.7.1	ku ba ba ni lelekisa kamukana.
PSA.7.2	Hakusicwalo ba ka swana ba ni nanula
PSA.7.2	sina tau
PSA.7.2	ku ni isa ko ni si ke na piliswa
PSA.7.2	ki mutu,
PSA.7.2	mi kwateñi ba y'o ni pazaula
PSA.7.2	bubindi-bindi.
PSA.7.3	Muñ'a Bupilo, Mulimu wa ka,
PSA.7.3	ha ni si ka foseza mutu.
PSA.7.3	Ha ni si ka beteka mulikan'a ka.
PSA.7.4	Ha ni si ka lwanisa sila sa ka
PSA.7.4	ku si na libaka.
PSA.7.4	Muñ'a Bupilo, Mulimu wa ka,
PSA.7.4	ha ni si ka eza o muñwi
PSA.7.4	wa milatu yeo.
PSA.7.5	Ha ni eza cwalo, lila za ka
PSA.7.5	li ni matise,
PSA.7.5	mane li ni swale, li ni pumake
PSA.7.5	ni ku ni bulaya,
PSA.7.5	mi li ni siye fafasi ni shwile.
PSA.7.6	Yema ka bunyemi bwa hao,
PSA.7.6	Muñ'a Bupilo,
PSA.7.6	mi u lwanise buhali bwa lila za ka!
PSA.7.6	Yema, mi u ni tuse!
PSA.7.6	S'o bata feela kikuli lika li zamaye
PSA.7.6	ka ku luka.
PSA.7.7	Cwalehe, u kubukanye batu kamukana,
PSA.7.7	mi u ba buse u nz'o li kwa lihalimu.
PSA.7.8	Muñ'a Bupilo, ki wena muatuli
PSA.7.8	wa batu kaufela.
PSA.7.8	U ni atulelehe.
PSA.7.8	Wa ziba kuli ha ni na mulatu.
PSA.7.9	 U Mulimu ya lukile,
PSA.7.9	mi u atula mihupulo ni litakazo
PSA.7.9	za batu.
PSA.7.9	Feza bumaswe bwa batu
PSA.7.9	ba ba si ka luka,
PSA.7.9	mi u kutiseze ba ba lukile ze nde.
PSA.7.10	Mulimu ki musilelezi wa ka.
PSA.7.10	U pilisa ba ba mu utwa.
PSA.7.11	Mulimu ki muatuli ya lukile
PSA.7.11	mi kamita u atula ba ba maswe.
PSA.7.12	Haiba batu ba sa baki,
PSA.7.12	Mulimu u ta looza sabule ya hae.
PSA.7.12	U obamisa buta bwa hae,
PSA.7.12	mi wa bu lukisa.
PSA.7.13	U nga lilwaniso za hae
PSA.7.13	ze na ni kozi,
PSA.7.13	mi u nonga ka masho a hae a tuka.
PSA.7.14	Bona batu ba ba si ka luka
PSA.7.14	mo ba hupulela bumaswe.
PSA.7.14	Ba lela mifili-fili,
PSA.7.14	mi ba ituta bupumi.
PSA.7.15	Kono mwa liteo ze ba teela
PSA.7.15	ba bañwi,
PSA.7.15	ki bona ba ba swasiwa mwateñi!
PSA.7.16	Cwalehe, ba natiwa ki bumaswe
PSA.7.16	bwa bona,
PSA.7.16	mi ba holofazwa ki lunya lwa bona
PSA.7.16	luli.
PSA.7.17	Ni itumela ku Muñ'a Bupilo
PSA.7.17	ka ku luka kwa hae,
PSA.7.17	mi ni lumbeka Muñ'a Bupilo, Ya Pahami,
PSA.7.17	ka lipina.
PSA.8.1	Muñ'a Bupilo, Mulen'a luna,
PSA.8.1	butuna bwa hao bu bonahala
PSA.8.1	mwa lifasi kamukana!
PSA.8.1	Litumbo za hao li y'o fita
PSA.8.1	kwa lihalimu.
PSA.8.2	 Li opelwa ki banana ni limbututu.
PSA.8.2	U yahile makwakwa a ku tibela lila
PSA.8.2	za hao.
PSA.8.2	U hanisa mutu kaufela ya ku hanyeza.
PSA.8.3	Ni talima kwa lihalimu, l'o ezize,
PSA.8.3	kwa kweli ni linaleli, z'o beile
PSA.8.3	mwa libaka za zona.
PSA.8.4	 Cwale mutu ki nto mañi
PSA.8.4	kuli u mu hupule,
PSA.8.4	mutunyana feela kuli u mu babalele?
PSA.8.5	 U mu ezize ya kwatas'a hao feela.
PSA.8.5	U mu apesize ka kanya ni likute.
PSA.8.6	 U mu ezize mubusi wa z'o bupile
PSA.8.6	kamukana.
PSA.8.6	U mu beile fahalimw'a libupiwa
PSA.8.6	kaufela.
PSA.8.7	U fahalimw'a lingu, likomu
PSA.8.7	ni lifolofolo za mwa naheñi cwalo.
PSA.8.8	U fahalimw'a linyunywani ni litapi,
PSA.8.8	ni libupiwa kaufela ze mwa mawate.
PSA.8.9	Muñ'a Bupilo, Mulen'a luna,
PSA.8.9	butuna bwa hao bu bonahala
PSA.8.9	mwa lifasi kamukana!
PSA.9.1	Ni ta ku lumbeka, Muñ'a Bupilo,
PSA.9.1	ka pilu ya ka kaufela.
PSA.9.1	Ni ta bulela ka za lika ze komokisa
PSA.9.1	kaufela z'o ezize.
PSA.9.2	Ni ta opela ka tabo kabakala hao.
PSA.9.2	Ni ta ku opelela litumbo,
PSA.9.2	Mulimu ya Pahami!
PSA.9.3	Lila za ka li kutela mwamulaho
PSA.9.3	ha li ku bona,
PSA.9.3	li wela fafasi, mi za shwa.
PSA.9.4	U atula ka swanelo ni ka ku luka,
PSA.9.4	mi u ni atulezi hande.
PSA.9.5	U atuzi bahedeni,
PSA.9.5	mi u bulaile ba ba maswe.
PSA.9.5	Ha ba sa na ku hupulwa hape.
PSA.9.6	Lila za luna li felile, kuya kuile.
PSA.9.6	U shandauzi minzi ya bona,
PSA.9.6	mi ba se ba libezwi, ku libalelelwa.
PSA.9.7	Haili Muñ'a Bupilo
PSA.9.7	ki mulena kuya kuile.
PSA.9.7	S'a tomile lubona lwa hae kuli
PSA.9.7	a atule.
PSA.9.8	U busa lifasi ka ku luka.
PSA.9.8	U atula macaba ka mulao.
PSA.9.9	Muñ'a Bupilo ki sisabelo
PSA.9.9	sa ba ba nyandiswa,
PSA.9.9	sibaka sa buiketo mwa nako ya butata.
PSA.9.10	Ba ba ku ziba kaufela,
PSA.9.10	Muñ'a Bupilo, ba ta ku sepa.
PSA.9.10	Ha u hani mutu ufi ni ufi ya taha
PSA.9.10	ku wena.
PSA.9.11	Mu lumbeke Muñ'a Bupilo ya busa
PSA.9.11	mwa Sione, ka lipina!
PSA.9.11	Mu bulelele macaba kaufela z'a ezize!
PSA.9.12	Mulimu u hupula ba ba nyanda.
PSA.9.12	H'a libali sililo sa bona,
PSA.9.12	mi u nata ba ba ba foseza.
PSA.9.13	 Muñ'a Bupilo, u ni utwele butuku!
PSA.9.13	Bona mo ni katalezwa ki ba ba ni toile!
PSA.9.13	Muñ'a Bupilo, ni yangwele kwa lifu.
PSA.9.14	Ni yangwele ili kuli ni kone
PSA.9.14	ku y'o yema fapil'a batu ba Jerusalema
PSA.9.14	ni ku ba bulelela lika kamukana
PSA.9.14	ze ni ku lumba ka zona.
PSA.9.14	Ni ka taba kakuli u ni pilisize.
PSA.9.15	Bahedeni ba wezi mwa musima
PSA.9.15	o ba yepile.
PSA.9.15	Ba teile silaha
PSA.9.15	mi ki bona ba ba swasizwe mwateñi.
PSA.9.16	Muñ'a Bupilo u iponahalize ili yena
PSA.9.16	ka likatulo ze lukile,
PSA.9.16	mi ba ba maswe ba swasizwe
PSA.9.16	ki likezo za bona.
PSA.9.17	Lifu ki ona mafelelezo
PSA.9.17	a ba ba maswe kamukana,
PSA.9.17	a ba ba hana Mulimu kaufela.
PSA.9.18	Babotana ha ba na ku libalwa
PSA.9.18	kamita.
PSA.9.18	Sepo ya ba ba nyandile
PSA.9.18	ha i na ku fela kuya kuile.
PSA.9.19	Muñ'a Bupilo, taha!
PSA.9.19	U si ke wa lumela ku nyefulwa ki batu!
PSA.9.19	Tisa bahedeni fapil'a hao,
PSA.9.19	mi u ba atule.
PSA.9.20	U ba sabise, Muñ'a Bupilo.
PSA.9.20	U ba bonise kuli ki batunyana feela
PSA.9.20	ba ba shwa.
PSA.10.1	Muñ'a Bupilo, kiñi ha u li
PSA.10.1	kwahule cwana?
PSA.10.1	U ipatelañi ha lu li mwa butata?
PSA.10.2	Ba ba maswe ba ikuhumusa,
PSA.10.2	mi ba nyandisa bobotana.
PSA.10.2	U ba swase mwa liteo ze ba teile.
PSA.10.3	Mutu ya maswe u itumba
PSA.10.3	ka litakazo za hae ze maswe.
PSA.10.3	Mukupuli yena u shwaula ni ku hana
PSA.10.3	Muñ'a Bupilo.
PSA.10.4	Ka buikuhumuso bwa hae,
PSA.10.4	mutu ya maswe h'a hupuli Mulimu.
PSA.10.4	Mwa mihupulo ya hae kaufela
PSA.10.4	h'a na taba ni Mulimu.
PSA.10.5	Mutu ya maswe u kondisa z'a eza
PSA.10.5	kamukana.
PSA.10.5	H'a koni ku utwisisa likatulo
PSA.10.5	za Mulimu.
PSA.10.5	U sheununa lila za hae.
PSA.10.6	Wa ipulelela, u li,
PSA.10.6	“Ha ni na ku palelwa.
PSA.10.6	Ha ni na ku ba mwa butata ni kamuta.”
PSA.10.7	 Pulelo ya hae i tezi likuto,
PSA.10.7	buhata ni mifumbo.
PSA.10.7	U akufela ku bulela manzwi a maswe,
PSA.10.7	a lutimbo.
PSA.10.8	U ipata mwa minzi,
PSA.10.8	a nz'a bandamena batu
PSA.10.8	ba ba si na mulatu kuli a ba bulaye.
PSA.10.8	U shoka ba ba palezwi.
PSA.10.9	U shamena mw'a ipatile sina tau.
PSA.10.9	U bandamena bo nalimai.
PSA.10.9	U ba swasa mwa siteo sa hae,
PSA.10.9	mi u ba hohela kwahule.
PSA.10.10	Bo nalimai ba pyatiwa,
PSA.10.10	ba tuzwi ki maata a situhu.
PSA.10.11	Mutu ya maswe u ipulelela, u li,
PSA.10.11	“Mulimu h'a na taba! U itimile,
PSA.10.11	mi h'a na ku ni bona ni kamuta!”
PSA.10.12	Oho Muñ'a Bupilo, nata batu bao
PSA.10.12	ba ba maswe!
PSA.10.12	U si ke wa libala banyandi!
PSA.10.13	Mutu ya maswe a ka nyefula cwañi
PSA.10.13	Mulimu,
PSA.10.13	mi a ipulelela, a li,
PSA.10.13	“H'a na ku ni utwisa butuku?”
PSA.10.14	Kono wena wa bona, u talimezi
PSA.10.14	manyando ni maswenyeho
PSA.10.14	mi kamita u itukiselize ku tusa.
PSA.10.14	Mutu ya palezwi u itinga ku wena,
PSA.10.14	kakuli u tusa babotana kamita.
PSA.10.15	Felisa maata a batu ba ba maswe.
PSA.10.15	U ba natele bumaswe bwa bona,
PSA.10.15	ku fitela ba bu bakela.
PSA.10.16	Muñ'a Bupilo ki mulena kuya kuile.
PSA.10.16	Ba ba lapela milimu i sili ba ta fela
PSA.10.16	mwa naha ya hae.
PSA.10.17	Muñ'a Bupilo, u ta teeleza
PSA.10.17	kwa litapelo za ba ba ishuwile.
PSA.10.17	U ta ba tiisa lipilu.
PSA.10.18	U ta utwa sililo sa ba ba nyandiswa,
PSA.10.18	ni sa lindiala,
PSA.10.18	mi u ba atulele,
PSA.10.18	ili kuli mutu a si ke a sabisa hape.
PSA.11.1	Ni sepile Muñ'a Bupilo
PSA.11.1	kuli ni fumane buiketo.
PSA.11.1	Mu bukuba cwañi ha mu li ku na:
PSA.11.1	“Fufela kwa malundu sina
PSA.11.1	nyunywani.
PSA.11.2	Ba ba maswe se ba hoha buta
PSA.11.2	bwa bona,
PSA.11.2	mi ba nonga ka masho ku bulaela
PSA.11.2	batu ba ba lukile mwa lififi.
PSA.11.3	Ha ku na s'a ka eza mutu ya lukile,
PSA.11.3	lika ha li sinyeha.”
PSA.11.4	Muñ'a Bupilo u mwa tempele ya hae
PSA.11.4	ye kenile.
PSA.11.4	Lubona lwa hae lu mwa lihalimu.
PSA.11.4	U talimezi batu kai ni kai
PSA.11.4	mi u ziba ze ba eza.
PSA.11.5	U tatuba ba bande ni ba ba maswe
PSA.11.5	ka ku swana.
PSA.11.5	Ba ba si na mulao u ba toile ka pilu
PSA.11.5	ya hae kaufela.
PSA.11.6	U lumela mashala a tuka fafasi
PSA.11.6	ni sulufula fahalimw'a ba ba maswe.
PSA.11.6	U ba nata ka moya o cisa.
PSA.11.7	Muñ'a Bupilo u lukile,
PSA.11.7	mi u lata likezo ze nde.
PSA.11.7	Ba ba li eza ba ta pila fapil'a hae.
PSA.12.1	U lu tuse, Muñ'a Bupilo!
PSA.12.1	Ha ku sa na batu ba ba nde
PSA.12.1	ba ba siyezi,
PSA.12.1	mi batu ba ba sepahala
PSA.12.1	ha ba sa fumanwa.
PSA.12.2	Batu kaufela ba pumana,
PSA.12.2	mi yo muñwi ni yo muñwi u puma
PSA.12.2	yo muñwi ka kalembeshwa.
PSA.12.3	Kuzisa malimi a kalole ka buhata,
PSA.12.3	Muñ'a Bupilo!
PSA.12.3	U kwale milomo yeo ye itumba ye li,
PSA.12.4	“Ka lipulelo za luna lu fumana
PSA.12.4	ze lu tokwa kaufela.
PSA.12.4	Lu ta bulela mo lu latela,
PSA.12.4	mi ha ku na ya ta lu kuzisa.”
PSA.12.5	“Kono cwale ni ka taha,”
PSA.12.5	ku bulela Muñ'a Bupilo,
PSA.12.5	“kakuli babotana ba nyandiswa,
PSA.12.5	mi ba ba swenyiwa ba tongiswa
PSA.12.5	ki manyando.
PSA.12.5	Ni ta ba fa buiketo bo ba shukezi!”
PSA.12.6	Lisepiso za Muñ'a Bupilo
PSA.12.6	za sepahala.
PSA.12.6	Li kenile sina silivela
PSA.12.6	ye shengunukisizwe hasupile mwa mulilo.
PSA.12.7	Batu ba ba maswe ba kai ni kai,
PSA.12.7	mi mañi ni mañi u lumba se si maswe.
PSA.12.8	U lu babalele kamita,
PSA.12.8	Muñ'a Bupilo,
PSA.12.8	mi u lu sileleze kwa batu ba ba cwalo.
PSA.13.1	U ta ni libala nako ye kuma kai,
PSA.13.1	Muñ'a Bupilo?
PSA.13.1	Kuya kuile, nji?
PSA.13.1	U ta ipatela na ka nako ye kuma kai?
PSA.13.2	Ni ta itiisa mwa butata ka nako
PSA.13.2	ye kuma kai?
PSA.13.2	Maswabi a ka tala mwa pilu ya ka
PSA.13.2	nako ye kuma kai,
PSA.13.2	musihali ni busihu?
PSA.13.2	Ni ta tulwa ki lila za ka nako
PSA.13.2	ye kuma kai?
PSA.13.3	U ni talime, Muñ'a Bupilo,
PSA.13.3	Mulimu wa ka, mi u ni alabe.
PSA.13.3	U ni kutiseze maata a ka,
PSA.13.3	kuli ni si ke na shwa.
PSA.13.4	U si ke wa lumelela lila za ka
PSA.13.4	ku bulela kuli, “Lu mu tuzi!”
PSA.13.4	Li si ke za tabiswa ki ku wa kwa ka.
PSA.13.5	Ni tiyezi fa lilato la hao
PSA.13.5	le li sa feli.
PSA.13.5	Ni ka taba, kakuli u ta ni pilisa.
PSA.13.6	Ni ta ku opelela, Muñ'a Bupilo,
PSA.13.6	kakuli u bile yo munde ku na.
PSA.14.1	 Likuba ba ipulelela, ba li,
PSA.14.1	“Ha ku na Mulimu!”
PSA.14.1	Kaufel'a bona ba sinyehile,
PSA.14.1	ba ezize lika ze sisimusa mubili,
PSA.14.1	mi ha ku na ya eza se si lukile.
PSA.14.2	Muñ'a Bupilo u talimezi batu fafasi,
PSA.14.2	a nz'a li kwa lihalimu,
PSA.14.2	ku bona kamba ku na ni ba ba butali,
PSA.14.2	ba ba mu lapela.
PSA.14.3	Kono kaufel'a bona ba yembulukile.
PSA.14.3	Ba swana kwa bumaswe.
PSA.14.3	Ha ku na ya eza se si lukile,
PSA.14.3	ha ku na nihaili a li muñwi.
PSA.14.4	“Ha ba zibi, nji?”
PSA.14.4	ku buza Muñ'a Bupilo.
PSA.14.4	“Baezi ba ze maswe ba kamukana,
PSA.14.4	ha ba zibi, nji?
PSA.14.4	Ba pila ka ku uzweza batu ba ka,
PSA.14.4	mi ha ba ni lapeli.”
PSA.14.5	Kono cwale ba ka saba hahulu,
PSA.14.5	kakuli Mulimu u inzi ni ba ba mu utwa.
PSA.14.6	Batu ba ba maswe ba sheununa
PSA.14.6	milelo ya mutu wa munyandi,
PSA.14.6	kono Muñ'a Bupilo ki yena
PSA.14.6	sisilelezo sa hae.
PSA.14.7	Ha si mo ni lapelela kuli ku tula
PSA.14.7	kwa Isilaele ku zwe mwa Sione!
PSA.14.7	Batu ba Isilaele ba ta nyakalala
PSA.14.7	cwañi,
PSA.14.7	Muñ'a Bupilo h'a ta ba pilisa hande
PSA.14.7	hape!
PSA.15.1	Muñ'a Bupilo, ya ka kena
PSA.15.1	mwa Tempele ya hao ki mañi?
PSA.15.1	Ki mañi ya ka lapelela fa Sione,
PSA.15.1	lilundu la hao le li kenile?
PSA.15.2	Ki mutu ya utwa Mulimu mwa lika
PSA.15.2	kamukana,
PSA.15.2	ya eza ze lukile ka nako kaufela,
PSA.15.2	ya bulela niti, ya sepahala.
PSA.15.3	Ki mutu ya sa sebi ba bañwi.
PSA.15.3	H'a fosezi balikani ba hae
PSA.15.3	mi h'a hasanyi mabulatwi
PSA.15.3	ka b'a yahile ni bona.
PSA.15.4	U nyaziseza ba ba hanwa
PSA.15.4	ki Mulimu,
PSA.15.4	kono u kuteka ba ba utwa Muñ'a Bupilo.
PSA.15.4	Kamita u eza s'a sepisize,
PSA.15.4	niha si ka ba tata cwañi.
PSA.15.5	U kalima, a sa bati ñambeko,
PSA.15.5	mi h'a koni ku lekwa kweta kuli
PSA.15.5	a fosise taba ya ya si na mulatu.
PSA.15.5	Ya eza cwalo, h'a na ku palelwa
PSA.15.5	ni kamuta.
PSA.16.1	U ni sileleze, Mulimu,
PSA.16.1	kakuli ki wena sisabelo sa ka.
PSA.16.2	Ni li ku Muñ'a Bupilo,
PSA.16.2	“Ki wena Mulen'a ka.
PSA.16.2	Lika ze nde kamukana,
PSA.16.2	ze ni na ni zona, li zwa ku wena.”
PSA.16.3	Batu ba Muñ'a Bupilo
PSA.16.3	ba ba sepahala ki ba bande cwañi!
PSA.16.3	Tabo ya ka ye tuna ka ku fitisisa
PSA.16.3	ki ku ina ni bona.
PSA.16.4	Ba ba matela kwa milimu i sili
PSA.16.4	ba ipizeza bumai.
PSA.16.4	Ha ni na ku swalisana ni bona
PSA.16.4	mwa litabelo ze ba eza.
PSA.16.4	Ha ni na ku lapela milimu ya bona.
PSA.16.5	Wena, Muñ'a Bupilo,
PSA.16.5	ki wena feela ye ni na ni yena,
PSA.16.5	mi u ni fa ze ni tokwa kamukana.
PSA.16.5	Bupilo bwa ka bu mwa mazoho a hao.
PSA.16.6	Limpo z'o ni fa za komokisa!
PSA.16.6	Ki ze nde cwañi!
PSA.16.7	Ni lumbeka Muñ'a Bupilo,
PSA.16.7	kakuli wa ni zamaisa,
PSA.16.7	mi busihu lizwalo la ka la ni eleza.
PSA.16.8	 Ka nako ni nako ni lemuha
PSA.16.8	kuli ni fapil'a Muñ'a Bupilo.
PSA.16.8	U fakaufi,
PSA.16.8	mi ha ku na se si ka ni nyanganyisa.
PSA.16.9	Kabakaleo, na itumela, mi ni tabile,
PSA.16.9	mi ni ikutwa kuli ni iketile.
PSA.16.10	 U ni lamulela kwa maata a lifu.
PSA.16.10	Ha u na ku tuhelela y'o lata
PSA.16.10	ku ya mwa libita.
PSA.16.11	U ta ni bonisa nzila
PSA.16.11	ye isa kwa bupilo.
PSA.16.11	Ku ba teñi kwa hao fakaufi
PSA.16.11	ku ni tabisa hahulu,
PSA.16.11	mi ku ni tahiseza nyakalalo
PSA.16.11	kuya kuile.
PSA.17.1	Muñ'a Bupilo, utwa kupo ya ka
PSA.17.1	ye lukile.
PSA.17.1	Teeleza sililo sa ka sa ku kupa tuso!
PSA.17.1	U teeleze tapelo ya ka,
PSA.17.1	kakuli ku na, ha ku na bupumi.
PSA.17.2	U ta ni atulela hande,
PSA.17.2	kakuli u ziba se si lukile.
PSA.17.3	U ziba pilu ya ka.
PSA.17.3	U tile ku na busihu.
PSA.17.3	U ni tatubile ka tokomelo,
PSA.17.3	mi ha u si ka fumana takazo ye maswe
PSA.17.3	ku na.
PSA.17.4	Ha ni buleli ze maswe,
PSA.17.4	sina mo ba ezeza ba bañwi.
PSA.17.4	Ni mamezi taelo ya hao,
PSA.17.4	mi ha ni si ka latelela linzila
PSA.17.4	za ba ba na ni situhu.
PSA.17.5	Kamita ni zamaile mwa nzila ya hao,
PSA.17.5	mi ha ni si ka keluha mwateñi.
PSA.17.6	Ni lapela ku wena, Mulimu,
PSA.17.6	kakuli wa ni alaba.
PSA.17.6	Cwale sikuluhela ku na,
PSA.17.6	mi u utwe manzwi a ka.
PSA.17.7	Bonahaza lilato la hao
PSA.17.7	le li komokisa, mi u lu pilise.
PSA.17.7	Ha lu li kwatuko a hao,
PSA.17.7	lu iketile kwa lila za luna.
PSA.17.8	U ni sileleze
PSA.17.8	sina mo n'o ka ezeza kwa meeto a hao.
PSA.17.8	U ni pate mwa muluti wa mafufa a hao.
PSA.17.9	U ni pate kuli ni si ke na lwaniswa
PSA.17.9	ki ba ba maswe.
PSA.17.9	Lila za ka, ze tezi lutimbo,
PSA.17.9	li ni beile mwahali.
PSA.17.10	Ha li na pilu-tomoha,
PSA.17.10	mi li bulela ka buikuhumuso.
PSA.17.11	Li ni beile mwahali,
PSA.17.11	ko ni liba kaufela,
PSA.17.11	li libelezi nako ya ku ni wiseza
PSA.17.11	fafasi.
PSA.17.12	Li swana ni litau ze bata
PSA.17.12	ku ni pazaula libindi-bindi,
PSA.17.12	sina bana ba tau ba ba ni libelezi
PSA.17.12	mwa limbuta za bona.
PSA.17.13	Taha, Muñ'a Bupilo!
PSA.17.13	Lwanisa lila za ka, mi u li tule!
PSA.17.13	U ni pilise ku ba ba maswe,
PSA.17.13	ka sabule ya hao.
PSA.17.14	Ni pilise
PSA.17.14	ku ba ba na ni ze ba tokwa kaufela
PSA.17.14	mwa bupilo bwa bona.
PSA.17.14	U ba nate ka maswenyeho kaufela
PSA.17.14	o' ba bulukezi.
PSA.17.14	Maswenyeho ao a likane bana ba bona,
PSA.17.14	mane a mañwi a siyalele baikulu
PSA.17.14	ba baikulu ba bona!
PSA.17.15	Kono, na, ni ta ku bona kakuli ni
PSA.17.15	lukile,
PSA.17.15	mi ha ni zuha, ku ba teñi kwa hao
PSA.17.15	fakaufi ku ta ni tabisa hahulu.
PSA.18.1	Ha si mo ni ku latela, Muñ'a Bupilo!
PSA.18.1	U mulamuleli wa ka.
PSA.18.2	Muñ'a Bupilo ki musilelezi wa ka.
PSA.18.2	Ki sisabelo sa ka se si tiile.
PSA.18.2	Mulimu ki sisilelezo sa ka,
PSA.18.2	mi ha ni li ku yena, ni iketile.
PSA.18.2	U ni sileleza sina tebe.
PSA.18.2	Wa ni lamulela ni ku ni babalela.
PSA.18.3	Ni biza ku Muñ'a Bupilo,
PSA.18.3	mi u ni pilisa kwa lila za ka.
PSA.18.3	Ku lumbekwe Muñ'a Bupilo!
PSA.18.4	Lifu ne li ni tamile ka mihala
PSA.18.4	ya lona.
PSA.18.4	Mandinda a lona
PSA.18.4	n'a s'a ni apesa.
PSA.18.5	Kozi ya lifu ne i se i ni sutelezi,
PSA.18.5	mi libita ne li se li ni teezi siteo.
PSA.18.6	Mwa manyando a ka,
PSA.18.6	na biza ku Muñ'a Bupilo.
PSA.18.6	Na kupa tuso ku Mulimu wa ka.
PSA.18.6	A utwa linzwi la ka,
PSA.18.6	a nz'a li mwa tempele ya hae.
PSA.18.6	Kupo ya ka ya tuso ya fita mwa lizebe
PSA.18.6	za hae.
PSA.18.7	Lifasi kiha li zikinyeha ni ku ngangama,
PSA.18.7	mi mitomo ya malundu a macwe ya njanja,
PSA.18.7	kakuli Mulimu n'a nyemile!
PSA.18.8	Mwa lingo za hae kwa zwa musi,
PSA.18.8	mwa mulomo wa hae kwa zwa mulilo o tuka
PSA.18.8	ni mashala a cisa.
PSA.18.9	A kwalula lihalimu, mi a taha fafasi,
PSA.18.9	a na ni lilu le linsu kwatas'a mahutu
PSA.18.9	a hae.
PSA.18.10	A fufela fafasi a li fa mukokoto
PSA.18.10	wa kerubimi.
PSA.18.10	A zamaya ka bubebe
PSA.18.10	fa mafufa a moya.
PSA.18.11	A ikwahela ka lififi,
PSA.18.11	a beilwe mwahali ki malu a matuna
PSA.18.11	a tezi mezi.
PSA.18.12	Simbwewewe ni maanyi a mulilo
PSA.18.12	za zwa mwa lumonyi lo lu fapil'a hae
PSA.18.12	mi za punya malu a mansu.
PSA.18.13	Cwale Muñ'a Bupilo a luma
PSA.18.13	mwa lihalimu,
PSA.18.13	mi linzwi la Ya Pahami la utwahala.
PSA.18.14	A nepa masho a hae,
PSA.18.14	mi a hasanya lila za hae.
PSA.18.14	A ba matisa ka ku myamyatisa
PSA.18.14	mamonyi.
PSA.18.15	Lilaho la liwate la bonahazwa,
PSA.18.15	mi mitomo ya lifasi ya apulwa,
PSA.18.15	muta u kalimela lila za hao,
PSA.18.15	Muñ'a Bupilo,
PSA.18.15	mi wa li tilumuna ka buhali.
PSA.18.16	Muñ'a Bupilo mwa lihalimu a otolola
PSA.18.16	lizoho la hae, mi a t'o ni swala,
PSA.18.16	a ni cimbula mwa mezi a buliba.
PSA.18.17	A ni pilisa kwa lila za ka ze maata
PSA.18.17	ni ku ba ba ni toile kamukana,
PSA.18.17	ba ba ne ba ni fita kwa maata!
PSA.18.18	Ha ne ni li mwa butata
PSA.18.18	ba ni lwanisa,
PSA.18.18	kono Muñ'a Bupilo a ni sileleza.
PSA.18.19	A ni zwisa mwa kozi.
PSA.18.19	A ni pilisa kakuli n'a ni tabela.
PSA.18.20	Muñ'a Bupilo u ni fa mupuzo,
PSA.18.20	kakuli ni lukile.
PSA.18.20	Wa ni fuyaula,
PSA.18.20	kakuli ha ni na mulatu.
PSA.18.21	Ni bulukile mulao wa Muñ'a Bupilo.
PSA.18.21	Ha ni si ka fulalela Mulimu wa ka.
PSA.18.22	Ni mamezi litaelo za hae kamukana.
PSA.18.22	Ha ni si ka hana likelezo za hae.
PSA.18.23	Wa ziba kuli ha ni na koli,
PSA.18.23	ni kuli ni ambukile ze maswe.
PSA.18.24	Mi cwale u ni fa mupuzo
PSA.18.24	kakuli ni lukile,
PSA.18.24	kakuli u ziba kuli ha ni na mulatu.
PSA.18.25	Oho Muñ'a Bupilo, wa sepahala
PSA.18.25	ku ba ba sepahala,
PSA.18.25	mi u lukile hahulu
PSA.18.25	ku ba ba si na koli.
PSA.18.26	U kenile ku ba ba kenile,
PSA.18.26	kono ba ba maswe wa ba lwanisa.
PSA.18.27	U pilisa ba ba ishuwa,
PSA.18.27	kono u kokobeza ba ba ikuhumusa.
PSA.18.28	Muñ'a Bupilo u ni fa liseli.
PSA.18.28	U felisa lififi la ka.
PSA.18.29	U ni fa maata a ku lwanisa lila
PSA.18.29	za ka,
PSA.18.29	ni a ku tuba makwakwa a bona.
PSA.18.30	Mulimu yo, likezo za hae ki ze nde
PSA.18.30	cwañi!
PSA.18.30	Manzwi a Muñ'a Bupilo
PSA.18.30	a sepahala cwañi!
PSA.18.30	U swana ni tebe
PSA.18.30	ku ba ba bata ku silelezwa ki yena
PSA.18.30	kamukana.
PSA.18.31	Muñ'a Bupilo ki yena Mulimu a nosi.
PSA.18.31	Mulimu feela a nosi ki yena sisilelezo
PSA.18.31	sa luna.
PSA.18.32	Ki yena Mulimu ya ni fa maata,
PSA.18.32	ya tokwisa nzila ya ka likozi.
PSA.18.33	 U ni hatisa hande sina lizwii,
PSA.18.33	mi fa malundu wa ni babalela.
PSA.18.34	U ni luta ku tabana,
PSA.18.34	ili kuli ni kone ku sebelisa buta
PSA.18.34	bo butata ka ku fitisisa.
PSA.18.35	Oho Muñ'a Bupilo, wa ni sileleza
PSA.18.35	ni ku ni pilisa.
PSA.18.35	Pabalelo ya hao i ni tumisize,
PSA.18.35	mi maata a hao a ni bulukile
PSA.18.35	ka buiketo.
PSA.18.36	U ni silelelize
PSA.18.36	kuli ni si ke na hapiwa,
PSA.18.36	mi ha ni si ka wa ni kamuta.
PSA.18.37	Ni lelekisa lila za ka,
PSA.18.37	mi na li swala.
PSA.18.37	Ha ni li tuheli,
PSA.18.37	konji ha ni se ni li tuzi!
PSA.18.38	Ni ba wiseza fafasi,
PSA.18.38	mi ha ba sa zuha.
PSA.18.38	Ba lobala kwa mahutu a ka
PSA.18.38	ba nze ba tuzwi.
PSA.18.39	U ni fa maata a ku lwana mwa ndwa,
PSA.18.39	ni a ku tula lila za ka.
PSA.18.40	U sabisa lila za ka.
PSA.18.40	Ni timeza ba ba ni toile.
PSA.18.41	Ba lilela tuso,
PSA.18.41	kono ha ku na ya ka ba pilisa.
PSA.18.41	Ba huweleza ku Muñ'a Bupilo,
PSA.18.41	kono h'a ba alabi.
PSA.18.42	Na ba tuba kuli ba be sina liluli,
PSA.18.42	le li fefulwa ki moya.
PSA.18.42	Na ba hatikela sina sileze
PSA.18.42	sa mwa mukwakwa.
PSA.18.43	U ni pilisize kwa batu ba bafetuheli,
PSA.18.43	mi u ni ezize mubusi wa macaba.
PSA.18.43	Batu be ne ni sa zibi
PSA.18.43	cwale s'e li batu ba ka.
PSA.18.44	Balicaba ba boola fapil'a ka,
PSA.18.44	mi ha ba ni utwa, ba ni mamela.
PSA.18.45	Ba tula lipilu,
PSA.18.45	mi ba taha ba nze ba njanja ku zwa
PSA.18.45	mwa makwakwa a bona.
PSA.18.46	Muñ'a Bupilo wa pila!
PSA.18.46	Ku lumbekwe mulamuleli wa ka!
PSA.18.46	Mulimu ki Mupilisi wa ka!
PSA.18.46	Mu tumise butuna bwa hae!
PSA.18.47	U ni konisa ku tula lila za ka.
PSA.18.47	U beya macaba mwatas'a ka.
PSA.18.48	U ni pilisa ku ba ba ni lwanisa.
PSA.18.48	Oho Muñ'a Bupilo, u ni konisa ku tula
PSA.18.48	lila za ka
PSA.18.48	ni ku ni sileleza kwa batu
PSA.18.48	ba ba situhu.
PSA.18.49	 Kamukwaocwalo, na ku lumbeka
PSA.18.49	mwahal'a macaba.
PSA.18.49	Na ku lumbeka ka lipina.
PSA.18.50	Mulimu u fa mulena y'a iketezi
PSA.18.50	maata a matuna a ku tula.
PSA.18.50	U bonisa lilato le li sa feli
PSA.18.50	ku y'a iketezi,
PSA.18.50	ku Davida ni baikulu ba hae
PSA.18.50	kuya kuile.
PSA.19.1	Lihalimu ha si mo li bonahaleza
PSA.19.1	kanya ya Mulimu!
PSA.19.1	Ha si mo li supela hande misebezi
PSA.19.1	ya hae!
PSA.19.2	Lizazi li paka le liñwi.
PSA.19.2	Busihu ni bona bu zibisa bo buñwi.
PSA.19.3	Ha ku na lipulelo kamba manzwi
PSA.19.3	a itusiswa,
PSA.19.3	mane ni mulumo ha u utwahali.
PSA.19.4	 Nihakulicwalo linzwi la zona
PSA.19.4	li ya mwa lifasi kamukana,
PSA.19.4	mi litaba za zona li y'o fita
PSA.19.4	kwa mafelelezo a lifasi.
PSA.19.4	Mulimu u tomezi lizazi sibaka sa lona
PSA.19.4	mwa lihalimu.
PSA.19.5	Li taha sina munyali
PSA.19.5	h'a zwa mwa ndu ya hae,
PSA.19.5	sina mumati ya tukufalezwi
PSA.19.5	ku y'o siyana.
PSA.19.6	Li kalela siyano ya lona kwa makalelo
PSA.19.6	a lihalimu
PSA.19.6	mi li li pazula fahali ku y'o fita
PSA.19.6	kwa mafelelezo.
PSA.19.6	Ha ku na se si ka ipata
PSA.19.6	kwa mufutumala wa lona.
PSA.19.7	Mulao wa Muñ'a Bupilo u petehile,
PSA.19.7	mi u fa maata a manca.
PSA.19.7	Litaelo za Muñ'a Bupilo za sepahala,
PSA.19.7	mi li fa butali ku ba ba bu tokwa.
PSA.19.8	Milao ya Muñ'a Bupilo i lukile,
PSA.19.8	mi ba ba i buluka ba tabile.
PSA.19.8	Litaelo za hae li lukile hande luli,
PSA.19.8	mi li fa mutu kutwisiso.
PSA.19.9	Sebelezo ya Muñ'a Bupilo ki ye nde.
PSA.19.9	I ta zwelapili kuya kuile.
PSA.19.9	Likatulo za Muñ'a Bupilo li lukile,
PSA.19.9	kamita za sepahala.
PSA.19.10	Li lakazeha hahulu ku fita gauda.
PSA.19.10	Li munati hahulu ku fita linosi.
PSA.19.11	Li ni fa zibo, na mutang'a hao.
PSA.19.11	Ku li tokomela kwa ka kwa ni tusa.
PSA.19.12	Ha ku na ya kona ku lemuha milatu
PSA.19.12	ya hae.
PSA.19.12	U ni lukulule, Muñ'a Bupilo,
PSA.19.12	kwa milatu ye ipatile!
PSA.19.13	Hape u ni sileleze kwa libi
PSA.19.13	ze ni eza ka bomu,
PSA.19.13	li si ke za ni busa.
PSA.19.13	Fohe, ni ta be ni kondile,
PSA.19.13	ni ku lukuluha kwa bumaswe bwa sibi.
PSA.19.14	Manzwi ni mihupulo ya ka
PSA.19.14	li amuhelwe ki wena,
PSA.19.14	oho Muñ'a Bupilo, wena sisabelo
PSA.19.14	sa ka ni mupulusi wa ka!
PSA.20.1	Muñ'a Bupilo kambe a ku alabe
PSA.20.1	ka lizazi la ñalelwa!
PSA.20.1	Mulimu wa Jakobo a ku sileleze!
PSA.20.2	A ku lumele tuso ye zwa mwa Tempele
PSA.20.2	ya hae mi a ku fe maata
PSA.20.2	a zwa fa Lilundu la Sione!
PSA.20.3	Kambe a amuhele limpo za hao kaufela
PSA.20.3	mi a tabiswe ki litabelo za hao
PSA.20.3	kamukana.
PSA.20.4	A ku fe z'o bata kaufela
PSA.20.4	mi a kondise milelo ya hao kamukana.
PSA.20.5	Cwale lu ta huwa ta tabo kabakala
PSA.20.5	ku tula kwa hao
PSA.20.5	mi lu nyakalalele ku tula kwa hao
PSA.20.5	ka ku lumbeka Mulimu wa luna.
PSA.20.5	Muñ'a Bupilo kambe a alabe likupo
PSA.20.5	za hao kaufela!
PSA.20.6	Cwale na ziba kuli Muñ'a Bupilo
PSA.20.6	u konisa mulena y'a iketezi ku tula.
PSA.20.6	Wa mu alaba a nz'a li kwa lihalimu
PSA.20.6	la hae le li kenile,
PSA.20.6	mi ka maata a hae a matuna
PSA.20.6	u mu konisa ku tula.
PSA.20.7	Ba bañwi ba sepile likoloi za bona
PSA.20.7	za ndwa,
PSA.20.7	mi ba bañwi ba sepile lipizi za bona,
PSA.20.7	kono luna lu sepile maata
PSA.20.7	a Mulena Mulimu wa luna!
PSA.20.8	Batu ba ba cwalo ba ta sitatala,
PSA.20.8	mi ba we,
PSA.20.8	kono luna lu ta zuha,
PSA.20.8	lu yeme lu tiile!
PSA.20.9	Muñ'a Bupilo, u fe mulena maata
PSA.20.9	a ku tula,
PSA.20.9	mi u lu alabe ha lu biza.
PSA.21.1	Muñ'a Bupilo, mulena u tabile
PSA.21.1	kakuli u mu file maata.
PSA.21.1	U tezi tabo, kakuli u mu konisize
PSA.21.1	ku tula.
PSA.21.2	U mu file s'a n'a bata.
PSA.21.2	U alabile kupo ya hae.
PSA.21.3	U tile ku yena ka limbuyoti ze tuna
PSA.21.3	mi u mu apesize kuwani ya bulena
PSA.21.3	ya gauda kwa toho.
PSA.21.4	U kupile bupilo, mi u mu file bona,
PSA.21.4	bupilo bo butelele, bwa kuya kuile.
PSA.21.5	Bulena bwa hae ki bo butuna
PSA.21.5	kabakala tuso ya hao.
PSA.21.5	U mu file kabubo ni bulena.
PSA.21.6	Limbuyoti za hao li fahalimw'a hae
PSA.21.6	kuya kuile,
PSA.21.6	ni ku ba teñi kwa hao fakaufi ni yena
PSA.21.6	kwa mu tabisa.
PSA.21.7	Mulena u sepile
PSA.21.7	Muambakani ya Maata Kaufela
PSA.21.7	mi kabakala lilato la Mulimu
PSA.21.7	le li sa feli,
PSA.21.7	u ta iketa kamita.
PSA.21.8	Mulena u ta swala lila za hae kaufela.
PSA.21.8	U ta hapa ba ba mu toile kamukana.
PSA.21.9	U ta ba sinya sina mulilo o tuka,
PSA.21.9	h'a ta bonahala.
PSA.21.9	Ka bunyemi bwa hae,
PSA.21.9	Muñ'a Bupilo u ta ba yundisa
PSA.21.9	mi mulilo u ta ba cisa.
PSA.21.10	Ha ku na muikulu wa bona
PSA.21.10	ya ta banduka.
PSA.21.10	Mulena u ta ba bulaya kamukan'a
PSA.21.10	bona.
PSA.21.11	Ba eza milelo ya bona,
PSA.21.11	mi ba lela ku mu bulaya,
PSA.21.11	kono ha ba na ku kona.
PSA.21.12	U ta ba nepa ka masho,
PSA.21.12	mi u ta ba fetula ni ku ba matisa.
PSA.21.13	Lwa ku lumbeka, Muñ'a Bupilo,
PSA.21.13	kabakala maata a hao a matuna!
PSA.21.13	Lu ta opela ni ku lumbeka maata a hao.
PSA.22.1	 Mulimu wa ka, Mulimu wa ka,
PSA.22.1	u ni tuheleziñi?
PSA.22.1	Ni kupile tuso ka ku itiulula,
PSA.22.1	kono nihakulicwalo ha i bonwi!
PSA.22.2	Mulimu wa ka, ni ku biza musihali,
PSA.22.2	kono ha u alabi.
PSA.22.2	Ni ku biza ni busihu,
PSA.22.2	kono ha ni fumani pumulo.
PSA.22.3	Ibo ki wena Ya Kenile,
PSA.22.3	ya lumbwa ki Isilaele.
PSA.22.4	Bo kukw'a luna ba beile sepo ya bona
PSA.22.4	ku wena.
PSA.22.4	Ba ku sepile, mi u ba pilisize.
PSA.22.5	Ba huwelelize ku wena,
PSA.22.5	mi u ba pimisize kozi.
PSA.22.5	Ba ku sepile, mi ha ba si ka swabiswa.
PSA.22.6	Kono ha ni sa li mutu.
PSA.22.6	Se ni li libuku feela,
PSA.22.6	le li nyazisezwa ni ku nyefulwa
PSA.22.6	ki batu kamukana!
PSA.22.7	 Ba ba ni bona kaufela
PSA.22.7	ba ni sheununa.
PSA.22.7	Ba ni nyota ni ku nyunga litoho.
PSA.22.8	 Ba li, “N'o sepile Muñ'a Bupilo.
PSA.22.8	Kiñi h'a sa ku pilisi cwale?
PSA.22.8	Haiba Muñ'a Bupilo wa ku lata,
PSA.22.8	kiñi h'a sa ku tusihe?”
PSA.22.9	Ki wena ya ni zwisize hande
PSA.22.9	mwa mba ya bo ma,
PSA.22.9	mi u ni babalezi
PSA.22.9	ha ne ni sa li mbututu.
PSA.22.10	Ni itingile ku wena
PSA.22.10	ku zwa fo ni pepezwi,
PSA.22.10	mi u bile Mulimu wa ka ku kalela
PSA.22.10	fo ni pepelwa.
PSA.22.11	U si ke wa ina kwahule ni na!
PSA.22.11	Butata bu fakaufi,
PSA.22.11	mi ha ku na ya ka ni tusa.
PSA.22.12	Lila ze ñata li ni beya mwahali
PSA.22.12	sina lipoho.
PSA.22.12	Li ni potolohile kaufel'a zona,
PSA.22.12	sina lipoho ze sabisa za mwa naha
PSA.22.12	ya Bashani.
PSA.22.13	Li atamisa milomo ya zona
PSA.22.13	sina litau,
PSA.22.13	li nze li lila ni ku ni fatela maluli.
PSA.22.14	Ni felezwi ki maata.
PSA.22.14	A felile sina mezi a suluhezi fafasi.
PSA.22.14	Masapo a ka kamukana a kwetile,
PSA.22.14	pilu ya ka i swana sina bulota
PSA.22.14	bo bu shengunukile.
PSA.22.15	Mumizo wa ka u omile sina liluli,
PSA.22.15	mi lilimi la ka la kakatela mwahanu.
PSA.22.15	U ni siile ni lapalalile mwa liluli
PSA.22.15	sina ya shwile.
PSA.22.16	Ni beilwe mwahali ki sikutu sa batu
PSA.22.16	ba ba maswe.
PSA.22.16	Ba ni kwalela mwahali sina sitopa
PSA.22.16	sa linja.
PSA.22.16	Ba ni pazauzi mazoho ni mahutu.
PSA.22.17	Masapo a ka kamukana a bonahala.
PSA.22.17	Lila za ka za ni talima
PSA.22.17	ni ku ni lubukela.
PSA.22.18	 Li ikabela liapalo za ka,
PSA.22.18	mi za laula ka kubo ya ka.
PSA.22.19	Oho Muñ'a Bupilo,
PSA.22.19	u si ke wa ina kwahule ni na!
PSA.22.19	U akufe, u t'o ni tusa, Mupilisi wa ka!
PSA.22.20	U ni pilise kwa lilumo.
PSA.22.20	Punyusa bupilo bwa ka kwa linja ze.
PSA.22.21	U ni lamulele kwa litau ze.
PSA.22.21	Ha ni na maata fapil'a linali zeo.
PSA.22.22	 Ni ta bulelela banabahesu z'o ezize.
PSA.22.22	Ni ta ku lumbeka mwa mikopano ya bona,
PSA.22.22	ni li,
PSA.22.23	“Mu mu lumbeke,
PSA.22.23	mina batanga ba Muñ'a Bupilo!
PSA.22.23	Mu mu kuteke,
PSA.22.23	mina baikulu ba Jakobo!
PSA.22.23	Mu mu sebeleze,
PSA.22.23	mina sicaba sa Isilaele!
PSA.22.24	H'a libali babotana
PSA.22.24	kamba ku ba tuhelela mwa manyando.
PSA.22.24	H'a ba fulaleli,
PSA.22.24	kono ha ba kupa tuso wa alaba.”
PSA.22.25	Mwa mukopano o mutuna
PSA.22.25	ni ta ku lumbeka ka s'o ezize.
PSA.22.25	Fapil'a batu ba ba ku sebeleza
PSA.22.25	kamumukana
PSA.22.25	ni ta fitisa litabelo ze ni sepisize.
PSA.22.26	Babotana ba ta ca mo ba konela
PSA.22.26	kaufela.
PSA.22.26	Ba ba taha ku Muñ'a Bupilo
PSA.22.26	ba ta mu lumbeka.
PSA.22.26	Ba pile hande kuya kuile!
PSA.22.27	Macaba kamukana a ta hupula
PSA.22.27	Muñ'a Bupilo.
PSA.22.27	Ba ta sikuluhela ku yena mwa maneku
PSA.22.27	kaufela a lifasi.
PSA.22.27	Mishobo kamukana
PSA.22.27	i ta mu sebeleza.
PSA.22.28	Muñ'a Bupilo ki mulena,
PSA.22.28	mi u busa macaba.
PSA.22.29	Baikuhumusi kaufela ba ta mu
PSA.22.29	kubamela.
PSA.22.29	Batu kamukana ba ta boola fapil'a hae,
PSA.22.29	bona ba ba swanezi ku shwa kaufela.
PSA.22.30	Masika a sa taha a ta mu sebeleza.
PSA.22.30	Batu ba ta bulela za Muñ'a Bupilo
PSA.22.30	kwa masika a sa taha.
PSA.22.31	Batu ba ba si ka pepwa kale
PSA.22.31	ba ta bulelwa, kuli,
PSA.22.31	“Muñ'a Bupilo u pilisize sicaba
PSA.22.31	sa hae!”
PSA.23.1	Muñ'a Bupilo ki mulisan'a ka.
PSA.23.1	Ha ni na ku tokwa se siñwi.
PSA.23.2	 U ni pumuliseza mwa mafulelo
PSA.23.2	a mwengelele o mutala,
PSA.23.2	mi u ni isa kwa masa a mezi a kuzize.
PSA.23.3	U ni fa maata a manca.
PSA.23.3	U ni zamaisa mwa linzila ze lukile,
PSA.23.3	sina mw'a sepiselize.
PSA.23.4	Nzila yeo niha i ka fita mwa lififi
PSA.23.4	le linsu,
PSA.23.4	ha ni na ku saba, Muñ'a Bupilo,
PSA.23.4	kakuli wena u zamaya ni na!
PSA.23.4	Mulamu wa hao ni lusata lwa hao
PSA.23.4	ki zona ze ni babalela. 
PSA.23.5	U ni ezeza mukiti wa lico,
PSA.23.5	fapil'a lila za ka kamukana.
PSA.23.5	U ni amuhela sina muenyi ya kutekeha
PSA.23.5	mi u taza komoki ya ka,
PSA.23.5	mane ya yuboka.
PSA.23.6	Ni ziba kuli bunde ni lilato la hao
PSA.23.6	li ta ba ni na,
PSA.23.6	mwa bupilo bwa ka kaufela.
PSA.23.6	Mi ni ta pila mwa ndu ya Muñ'a Bupilo
PSA.23.6	kuya kuile.
PSA.24.1	 Lifasi ni ze ku lona kamukana
PSA.24.1	ki za Muñ'a Bupilo.
PSA.24.1	Lifasi ni ba ba yahile ku lona kaufela
PSA.24.1	ki ba hae.
PSA.24.2	U li tomile fahalimw'a mezi a buliba
PSA.24.2	a kwatas'a lifasi
PSA.24.2	mi u yahile mitomo ya lona mwa buliba
PSA.24.2	bwa liwate.
PSA.24.3	Ki mañi ya na ni tukelo ya ku ya
PSA.24.3	kwa Lilundu la Muñ'a Bupilo?
PSA.24.3	Ki mañi ya lumelelwa ku kena
PSA.24.3	mwa Tempele ya hae ye kenile?
PSA.24.4	 Ki ba ba kenile mwa likezo
PSA.24.4	ni mwa mihupulo,
PSA.24.4	ili ba ba sa lapeli milimu
PSA.24.4	ya maswaniso,
PSA.24.4	kamba ku eza lisepiso za buhata.
PSA.24.5	Muñ'a Bupilo u ta ba fuyaula
PSA.24.5	ni ku ba pilisa.
PSA.24.5	Mulimu u ta bulela kuli
PSA.24.5	ha ba na mulatu.
PSA.24.6	Ki mo ba inezi batu ba ba taha
PSA.24.6	ku Muñ'a Bupilo,
PSA.24.6	ba ba taha fapil'a Mulimu wa Jakobo.
PSA.24.7	Mu kwalule hahulu likwalo,
PSA.24.7	mu kwalule minyako ya kale,
PSA.24.7	mi mulena yo mutuna u ta kena!
PSA.24.8	Ki mañi yena mulena yo mutuna yo?
PSA.24.8	Ki Muñ'a Bupilo ya maata,
PSA.24.8	Muñ'a Bupilo ya tula mwa lindwa!
PSA.24.9	Mu kwalule hahulu likwalo,
PSA.24.9	mu kwalule minyako ya kale,
PSA.24.9	mi mulena yo mutuna u ta kena!
PSA.24.10	Ki mañi yena mulena yo mutuna yo?
PSA.24.10	Ki Muñ'a Bupilo ya tuzi,
PSA.24.10	ki yena Mulena yo mutuna.
PSA.25.1	Muñ'a Bupilo, ni fitisa tapelo
PSA.25.1	ya ka ku wena.
PSA.25.2	Ni beile sepo ya ka ku wena,
PSA.25.2	Mulimu wa ka.
PSA.25.2	U ni pimise maswabi a ku tulwa,
PSA.25.2	lila za ka li si ke za itumba ka na!
PSA.25.3	Ba ba ku sepile ha ba tulwi,
PSA.25.3	kono ku tulwa ba ba akufela
PSA.25.3	ku ku fetuhela.
PSA.25.4	Muñ'a Bupilo, u ni lute linzila
PSA.25.4	za hao, u ni zibise zona.
PSA.25.5	U ni lute ku pila ka niti ya hao,
PSA.25.5	kakuli ki wena Mupilisi wa ka.
PSA.25.5	Ni sepile wena kamita.
PSA.25.6	Muñ'a Bupilo, u hupule bunde
PSA.25.6	ni lilato la hao le li sa feli,
PSA.25.6	l'o bonisize ku zwa kwa simuluho.
PSA.25.7	U swalele libi ni lifoso
PSA.25.7	za kwa bunca bwa ka.
PSA.25.7	Kabakala musa ni lilato la hao
PSA.25.7	le li sa feli,
PSA.25.7	u ni hupule, Muñ'a Bupilo!
PSA.25.8	Muñ'a Bupilo u lukile, mi ki yo munde,
PSA.25.8	u luta baezalibi nzila ye ba swanezi
PSA.25.8	ku ya ka yona.
PSA.25.9	U etelela ba ba ishuwile mwa nzila
PSA.25.9	ye lukile
PSA.25.9	ni ku ba luta tato ya hae.
PSA.25.10	Ka lilato ni ka busepahali
PSA.25.10	Muñ'a Bupilo u etelela
PSA.25.10	batu kaufela ba ba buluka bulikani
PSA.25.10	ni litaelo za hae.
PSA.25.11	U buluke lisepiso za hao,
PSA.25.11	Muñ'a Bupilo,
PSA.25.11	mi u ni swalele libi za ka,
PSA.25.11	nihaike ki ze ñata.
PSA.25.12	Ba ba utwa Muñ'a Bupilo
PSA.25.12	ba ta ituta ku yena nzila
PSA.25.12	ye ba lukela ku ya ka yona.
PSA.25.13	Kamita ba ta iketa,
PSA.25.13	mi bana ba bona ba ta pila hande
PSA.25.13	mwa naha.
PSA.25.14	Muñ'a Bupilo ki mulikan'a
PSA.25.14	ba ba mu utwa,
PSA.25.14	mi u tiisa bulikani bwa hae ni bona.
PSA.25.15	Ka linako kaufela ni talimezi tuso
PSA.25.15	ku Muñ'a Bupilo,
PSA.25.15	mi u ni pimisa kozi.
PSA.25.16	U ni talime Muñ'a Bupilo,
PSA.25.16	mi u ni shemube,
PSA.25.16	kakuli ni nosi, mi na fokola.
PSA.25.17	U ni zwise mwa butata bwa ka
PSA.25.17	kaufela,
PSA.25.17	mi u ni pilise kwa manyando a ka
PSA.25.17	kamukana.
PSA.25.18	Hupula maswabi a ka kaufela
PSA.25.18	ni maswenyeho,
PSA.25.18	mi u ni swalele libi za ka kamukana.
PSA.25.19	Bona buñata bwa lila
PSA.25.19	ze ni na ni zona kamukana.
PSA.25.19	U bone mo li ni toyezi!
PSA.25.20	U ni sileleze, mi u ni pilise,
PSA.25.20	u ni lamulele kuli ni si ke na tulwa,
PSA.25.20	kakuli ni taha ku wena,
PSA.25.20	kuli ni t'o silelezwa.
PSA.25.21	Ku luka ni ku sepahala kwa ka
PSA.25.21	li ni sileleze,
PSA.25.21	kakuli ni sepile wena, Muñ'a Bupilo.
PSA.25.22	Oho Mulimu, u pilise batu ba hao
PSA.25.22	mwa manyando a bona kamukana!
PSA.26.1	Muñ'a Bupilo, u bonise kuli
PSA.26.1	ha ni na mulatu,
PSA.26.1	kakuli ni eza ze lukile
PSA.26.1	ni ku ku sepa ka ku tala.
PSA.26.2	U ni tatube, mi u ni like,
PSA.26.2	Muñ'a Bupilo.
PSA.26.2	U tatube litakazo ni mihupulo ya ka.
PSA.26.3	Lilato la hao le li sa feli
PSA.26.3	la ni zamaisa.
PSA.26.3	Busepahali bwa hao
PSA.26.3	kamita bwa ni etelela.
PSA.26.4	Ha ni na siango ni batu
PSA.26.4	ba ba si na tuso,
PSA.26.4	ha ni na taba ni baipi.
PSA.26.5	Ni toile siango sa batu ba ba maswe
PSA.26.5	mi ni ambuka ba ba na ni lunya.
PSA.26.6	Muñ'a Bupilo, ni tapisa mazoho a ka
PSA.26.6	ku bonisa kuli ha ni na mulatu,
PSA.26.6	mi ni zamaya ni potoloha katala ka hao
PSA.26.6	ni nze ni lapela.
PSA.26.7	Ni opela pina ya buitumelo
PSA.26.7	ni ku bulela likezo za hao kaufela
PSA.26.7	ze komokisa.
PSA.26.8	Muñ'a Bupilo, ni lata ndu y'o pila
PSA.26.8	ku yona,
PSA.26.8	sibaka mo ku inzi kanya ya hao.
PSA.26.9	U si ke wa ni timeza hamohocwalo
PSA.26.9	ni baezalibi.
PSA.26.9	U ni punyuse kwa bumai
PSA.26.9	bo bu ta tahela babulai.
PSA.26.10	Bu tahela batu ba ba eza ze maswe
PSA.26.10	nako kaufela,
PSA.26.10	ba ba itukiselize ku leka kweta
PSA.26.10	kamita.
PSA.26.11	Haili na, ni eza se si lukile.
PSA.26.11	U ni shemube, mi u ni pilise!
PSA.26.12	Ni punyuhile mwa likozi kamukana.
PSA.26.12	Mwa lisebelezo za sicaba sa hae
PSA.26.12	ni lumbeka Muñ'a Bupilo!
PSA.27.1	Muñ'a Bupilo ki liseli ni mupilisi
PSA.27.1	wa ka.
PSA.27.1	Ha ni na ku saba u sili.
PSA.27.1	Muñ'a Bupilo u ni sileleza kwa likozi
PSA.27.1	kaufela,
PSA.27.1	ha ni na ku saba.
PSA.27.2	Batu ba ba maswe ha ba ni lwanisa,
PSA.27.2	mi ba lika ku ni bulaya,
PSA.27.2	ba sitatala, mi ba wa.
PSA.27.3	Niha ni ka beiwa mwahali ki mpi
PSA.27.3	kamukana,
PSA.27.3	ha ni na ku saba.
PSA.27.3	Lila niha li ka ni lwanisa,
PSA.27.3	ni teñi ni ta sepa Mulimu.
PSA.27.4	Ni kupile ku Muñ'a Bupilo
PSA.27.4	nto i liñwi,
PSA.27.4	nto i liñwi feela,
PSA.27.4	ili ku pila mwa ndu ya Muñ'a Bupilo,
PSA.27.4	ka nako ya bupilo bwa ka kaufela,
PSA.27.4	ku buha bunde bwa Muñ'a Bupilo,
PSA.27.4	ni ku kupa kuli a ni zamaise.
PSA.27.5	Ka linako za manyando
PSA.27.5	u ta ni sileleza.
PSA.27.5	U ta ni babalela mwa Tempele ya hae
PSA.27.5	mi a ni buluke hande fa licwe
PSA.27.5	le li pahami.
PSA.27.6	Cwale ni ta koma lila za ka
PSA.27.6	ze ni potolohile.
PSA.27.6	Ni ta eza litabelo mwa Tempele ya hae
PSA.27.6	ka miluluezo ya tabo.
PSA.27.6	Ni ta opela, mi ni ta lumbeka
PSA.27.6	Muñ'a Bupilo!
PSA.27.7	Muñ'a Bupilo,
PSA.27.7	u ni utwe ha ni ku biza!
PSA.27.7	U be ni musa, mi u ni alabe!
PSA.27.8	Ha u ize, “Taha, u t'o ni sebeleza,”
PSA.27.8	na alaba, na li, “Ni ka taha,
PSA.27.8	Muñ'a Bupilo.
PSA.27.9	U si ke wa ipata ku na!”
PSA.27.9	U si ke wa ni halifela,
PSA.27.9	u si ke wa leleka mutang'a hao.
PSA.27.9	U bile mutusi wa ka,
PSA.27.9	u si ke wa ni siya.
PSA.27.9	U si ke wa ni tuhela,
PSA.27.9	oho Mulimu, Mupilisi wa ka!
PSA.27.10	Bo ndate ni bo ma ba ka ni tuhela,
PSA.27.10	kono Muñ'a Bupilo u ta ni babalela.
PSA.27.11	Muñ'a Bupilo, u ni lute s'o bata
PSA.27.11	kuli ni si eze,
PSA.27.11	mi u ni etelela mwa nzila ye lukile,
PSA.27.11	kakuli ni na ni lila ze ñata.
PSA.27.12	U si ke wa ni tuhela ni tulwa
PSA.27.12	ki lila za ka,
PSA.27.12	ba ba ni lwanisa ka buhata ni mifumbo.
PSA.27.13	Ni ziba kuli ni ta pila mane ni bone
PSA.27.13	bunde bwa Muñ'a Bupilo mwa bupilo bo.
PSA.27.14	Moya wa ka, u sepe Muñ'a Bupilo.
PSA.27.14	U be ni tumelo, mi u si ke wa zwafa.
PSA.27.14	U sepe Muñ'a Bupilo!
PSA.28.1	Muñ'a Bupilo, musilelezi wa ka,
PSA.28.1	na ku biza.
PSA.28.1	Utwa sililo sa ka!
PSA.28.1	Haiba u sa ni alabi,
PSA.28.1	ni ta ba mwahal'a ba ba ya
PSA.28.1	mwa lifasi la ba ba shwile.
PSA.28.2	U ni utwe ha ni kupa tuso ku wena,
PSA.28.2	ni nze ni otololezi mazoho a ka
PSA.28.2	kwa Tempele ya hao ye kenile.
PSA.28.3	U si ke wa ni atula
PSA.28.3	hamoho ni ba ba maswe,
PSA.28.3	ni ba ba eza ze masila,
PSA.28.3	ili batu ba ba bulela manzwi a mande,
PSA.28.3	kono kamita mwa lipilu za bona
PSA.28.3	ku tezi lutimbo.
PSA.28.4	 U ba utwise butuku ka ze ba ezize,
PSA.28.4	ka bumaswe bwa bona kaufela.
PSA.28.4	U ba natele likezo za bona kamukana,
PSA.28.4	u ba fe ze ba swanela!
PSA.28.5	Ha ba lemuhi z'a ezize Muñ'a Bupilo,
PSA.28.5	kamba z'a bupile.
PSA.28.5	Cwale u ta ba utwisa butuku
PSA.28.5	ni ku ba yundiseleza kuya kuile.
PSA.28.6	Ku lumbekwe Muñ'a Bupilo.
PSA.28.6	U utwile tapelo ya ka ya ku kupa tuso!
PSA.28.7	Muñ'a Bupilo wa ni sileleza
PSA.28.7	ni ku ni lamulela.
PSA.28.7	Ni mu sepile.
PSA.28.7	Wa ni tusa, mi wa ni tabisa
PSA.28.7	mi ni mu lumbeka ka lipina za tabo.
PSA.28.8	Muñ'a Bupilo u sileleza batu ba hae.
PSA.28.8	U lamulela ni ku pilisa mulena
PSA.28.8	y'a iketezi.
PSA.28.9	Muñ'a Bupilo, pilisa batu ba hao,
PSA.28.9	mi u fuyaule bao ili ba hao!
PSA.28.9	U be mulisan'a bona,
PSA.28.9	mi u ba babalele kuya kuile.
PSA.29.1	 Mu lumbe Muñ'a Bupilo,
PSA.29.1	mina libupiwa za lihalimu.
PSA.29.1	Mu lumbe kanya ni maata a hae!
PSA.29.2	Mu lumbe libizo la Muñ'a Bupilo
PSA.29.2	le li maata.
PSA.29.2	Mu kubamela Ya Kenile h'a bonahala!
PSA.29.3	Linzwi la Muñ'a Bupilo li utwahala
PSA.29.3	mwa mawate.
PSA.29.3	Mulimu ya Maata u lumisa pula,
PSA.29.3	mi linzwi la hae li y'o utwahala
PSA.29.3	mwabuse bwa mawate.
PSA.29.4	Linzwi la Muñ'a Bupilo la utwahala,
PSA.29.4	ka maata a lona kamukana,
PSA.29.4	ni ka bulena!
PSA.29.5	Linzwi la Muñ'a Bupilo li lobaka
PSA.29.5	likota za sidare
PSA.29.5	mane nihaili zona za fa Lebanoni.
PSA.29.6	U tulakisa malundu a Lebanoni
PSA.29.6	sina manamani,
PSA.29.6	ni Lilundu la Heremoni
PSA.29.6	sina nkomwana ya nali.
PSA.29.7	Linzwi la Muñ'a Bupilo li benyisa
PSA.29.7	mamonyi.
PSA.29.8	Linzwi la hae li nyanganyisa
PSA.29.8	mahalaupa,
PSA.29.8	mane ni lona lihalaupa la Kadeshi.
PSA.29.9	Linzwi la Muñ'a Bupilo li zwalisa
PSA.29.9	mazwii,
PSA.29.9	mi li tutula matali a likota,
PSA.29.9	kanti mwa Tempele ya hae, batu
PSA.29.9	kaufela ba huwa, ba li,
PSA.29.9	“Kanya i be ku Mulimu!”
PSA.29.10	Muñ'a Bupilo u busa mawate,
PSA.29.10	u busa a li mulena kuya kuile.
PSA.29.11	Muñ'a Bupilo u fa batu ba hae
PSA.29.11	maata,
PSA.29.11	mi u ba fuyaula ka kozo.
PSA.30.1	Na ku lumbeka, Muñ'a Bupilo,
PSA.30.1	kakuli u ni pilisize
PSA.30.1	mi u palelisizwe lila za ka
PSA.30.1	ku itumba ka na.
PSA.30.2	Ni kupile tuso ku wena,
PSA.30.2	Mulena Mulimu wa ka,
PSA.30.2	mi u ni folisize.
PSA.30.3	Muñ'a Bupilo u ni pimisize lifu.
PSA.30.3	Ne ni se ni shetumukela mwa libita,
PSA.30.3	kono u ni pilisize.
PSA.30.4	Mu lumbeke Muñ'a Bupilo ka lipina,
PSA.30.4	mina batu ba hae ba ba sepahala!
PSA.30.4	Mu hupule z'a ezize Ya Kenile,
PSA.30.4	mi mu itumele ku yena!
PSA.30.5	Bunyemi bwa hae ki bwa nakonyana
PSA.30.5	feela,
PSA.30.5	kanti bunde bwa hae bona
PSA.30.5	ki bwa kamita.
PSA.30.5	Busihu ku ka ba ni mioko,
PSA.30.5	kono kakusasa tabo ya taha.
PSA.30.6	Ne ni ikutwa ni iketile,
PSA.30.6	mi na ipulelela mwa pilu, na li,
PSA.30.6	“Ha ni sa tulwa ni kamuta!”
PSA.30.7	U ni eza hande, Muñ'a Bupilo.
PSA.30.7	U ni babalezi inge ndu ye tiisizwe
PSA.30.7	ye fa lilundu.
PSA.30.7	Kono wa ipata,
PSA.30.7	mi na kenelwa ki sabo.
PSA.30.8	Na kupa ku wena, Muñ'a Bupilo,
PSA.30.8	kuli u ni tuse, na li,
PSA.30.9	“U ta fumanañi ka lifu la ka?
PSA.30.9	U ta kutelwa kiñi ka ku ya kwa ka
PSA.30.9	mwa libita?
PSA.30.9	Kana bafu ba kona ku ku lumbeka, nji?
PSA.30.9	Kana ba ka talusa bunde bwa hao
PSA.30.9	bo bu sa palelwi se siñwi?
PSA.30.10	U ni utwe, Muñ'a Bupilo,
PSA.30.10	mi u be ni mukekecima!
PSA.30.10	U ni tuse, Muñ'a Bupilo!”
PSA.30.11	Maswabi a ka u a fetuzi pina
PSA.30.11	ya tabo.
PSA.30.11	U felisize maswabi a ka,
PSA.30.11	mi u ni tabisize.
PSA.30.12	Kabakaleo, ha ni na ku kuza.
PSA.30.12	Ni ta opela lipina za ku ku lumbeka.
PSA.30.12	Muñ'a Bupilo, ki wena Mulimu wa ka.
PSA.30.12	Ni ta itumela ku wena kuya kuile.
PSA.31.1	Muñ'a Bupilo, ni taha ku wena
PSA.31.1	ku t'o silelezwa.
PSA.31.1	U si ke wa lumela kuli ni tulwe.
PSA.31.1	Wena u Mulimu ya lukile.
PSA.31.1	U ni pilise, na lapela!
PSA.31.2	U ni utwe! U ni pilise kapili!
PSA.31.2	U be sisabelo sa ka, ku ni sileleza,
PSA.31.2	ni lukwakwa lo lu ni pilisa.
PSA.31.3	U sisabelo ni lukwakwa lwa ka.
PSA.31.3	U ni zamaise, mi u ni etelele
PSA.31.3	sina ha u sepisize.
PSA.31.4	U ni babalele kwa siteo
PSA.31.4	se ni teezwi.
PSA.31.4	U ni sileleze kwa likozi.
PSA.31.5	 Ni ipeya mwa pabalelo ya hao.
PSA.31.5	Muñ'a Bupilo, u ta ni pilisa.
PSA.31.5	U Mulimu ya sepahala.
PSA.31.6	U toile ba ba lapela milimu
PSA.31.6	ya buhata,
PSA.31.6	kono na, ni sepile wena,
PSA.31.6	Muñ'a Bupilo.
PSA.31.7	Ni ka taba ni ku nyakalala,
PSA.31.7	kabakala lilato la hao le li sa feli.
PSA.31.7	U bona maswenyeho a ka.
PSA.31.7	U ziba ni manyando a ka.
PSA.31.8	Ha u si ka ni tuhela ni hapwa
PSA.31.8	ki lila za ka.
PSA.31.8	U ni file tukuluho ya ku ikela
PSA.31.8	ko ni lata.
PSA.31.9	U ni shwele makeke,
PSA.31.9	Muñ'a Bupilo,
PSA.31.9	kakuli ni mwa butata.
PSA.31.9	Meeto a ka a s'a katezi
PSA.31.9	kabakala ku lila hahulu.
PSA.31.9	Ni se ni honehile luli!
PSA.31.10	Ni bombisizwe ki maswabi,
PSA.31.10	mi ku silisa ku kusufalize lilimo
PSA.31.10	za ka.
PSA.31.10	Ni fokolisizwe ki manyando
PSA.31.10	a ka kaufela,
PSA.31.10	mane ni masapo a ka a fela.
PSA.31.11	Lila za ka kaufela, mi sihulu
PSA.31.11	be ni yahile ni bona,
PSA.31.11	ba ni sheununa.
PSA.31.11	Ba ba ni ziba ba ni saba.
PSA.31.11	Ha ba ni bona mwa mukwakwa
PSA.31.11	ba mata.
PSA.31.12	Ni libezwi ki batu kamukana,
PSA.31.12	inge se ni shwile.
PSA.31.12	Ni swana ni nto ye latilwe.
PSA.31.13	Ni utwa lila ze ñata li shobota.
PSA.31.13	Ni potolohilwe ki sabo!
PSA.31.13	Ba ni ezeza milelo,
PSA.31.13	ba lela ku ni bulaya.
PSA.31.14	Kono sepo ya ka i ku wena,
PSA.31.14	Muñ'a Bupilo.
PSA.31.14	U Mulimu wa ka.
PSA.31.15	Ni mwa pabalelo ya hao kamita.
PSA.31.15	U ni pilise kwa lila za ka,
PSA.31.15	ku ba ba ni nyandisa.
PSA.31.16	U talime mutang'a hao ka sishemo.
PSA.31.16	U ni pilise kabakala lilato la hao
PSA.31.16	le li sa feli!
PSA.31.17	Ni huweleza ku wena, Muñ'a Bupilo.
PSA.31.17	U si ke wa ni tuhela
PSA.31.17	ni nze ni tompololwa!
PSA.31.17	Ku swabiswe ba ba maswe.
PSA.31.17	Ba y'o ikuzeza mwa lifasi
PSA.31.17	la ba ba shwile.
PSA.31.18	U kuzise mahata bao,
PSA.31.18	baikuhumusi ni baipi kamukana,
PSA.31.18	ba ba shwaula batu ba ba lukile!
PSA.31.19	Ha si mo li komokiseza lika ze nde,
PSA.31.19	z'o bulukela ba ba ku lapela!
PSA.31.19	Mañi ni mañi u ziba bunde bwa hao,
PSA.31.19	m'o sileleleza ba ba ku sepile.
PSA.31.20	U ba pata kwa milelo ye maswe
PSA.31.20	ya batu,
PSA.31.20	ka ku ba kumbeka ku wena.
PSA.31.20	U ba pata mwa mukunda o iketile
PSA.31.20	kwa matapa a lila za bona.
PSA.31.21	Ku lumekwe Muñ'a Bupilo!
PSA.31.21	Lilato l'a ni bonisize li komokisize
PSA.31.21	luli,
PSA.31.21	ha ne ni beilwe mwahali
PSA.31.21	ni nze ni lwaniswa!
PSA.31.22	Ne ni saba, ni ku hupula kuli
PSA.31.22	n'a s'a ni zwisize fakaufi ni yena.
PSA.31.22	Kono u utwile sililo sa ka,
PSA.31.22	ha ni kupa tuso ku yena.
PSA.31.23	Mu late Muñ'a Bupilo,
PSA.31.23	mina batu ba hae ba ba sepahala.
PSA.31.23	Muñ'a Bupilo u sileleza
PSA.31.23	ba ba sepahala,
PSA.31.23	kono u utwisa ba ba ikuhumusa
PSA.31.23	butuku mo ku ba swanela.
PSA.31.24	Mu tiye, mu be ni bundume,
PSA.31.24	mina kamukana ba ba sepile
PSA.31.24	Muñ'a Bupilo!
PSA.32.1	 Ba na ni litohonolo batu
PSA.32.1	ba ba swalezwi libi,
PSA.32.1	ba ba takulezwi lifoso za bona.
PSA.32.2	U na ni litohonolo mutu
PSA.32.2	ya sa zekiswi ki Muñ'a Bupilo
PSA.32.2	ka lifoso za hae,
PSA.32.2	ya li siyo mwa bupumi kaufela.
PSA.32.3	Ha ne ni si ka ipulela libi za ka,
PSA.32.3	ne ni honilwe ki ku lila lizazi
PSA.32.3	kaufela.
PSA.32.4	U ni utwisize butuku busihu
PSA.32.4	ni musihali, Muñ'a Bupilo.
PSA.32.4	Maata a ka n'a s'a fukuzehile,
PSA.32.4	sina mukamo m'o omisezwa
PSA.32.4	ki mufutumala wa mbumbi.
PSA.32.5	Kiha ni ipulela libi za ka ku wena.
PSA.32.5	Ha ni si ka pata likezo za ka
PSA.32.5	ze maswe.
PSA.32.5	Na hupula ku inyaza ku wena ka zona,
PSA.32.5	mi wa ni swalela bumaswe bwa ka
PSA.32.5	kamukana.
PSA.32.6	Cwale, batu ba hao kaufela
PSA.32.6	ba ba ku utwa
PSA.32.6	ba lukela ku ku lapela ka linako
PSA.32.6	za butata.
PSA.32.6	Muunda o mutuna wa liziezi
PSA.32.6	ha u ka taha,
PSA.32.6	ha u na ku t'o ba tibisa.
PSA.32.7	Wena u maipato a ka.
PSA.32.7	U ta ni pilisa mwa butata.
PSA.32.7	Ni opela ka ku tiisa za ku pilisa
PSA.32.7	kwa hao,
PSA.32.7	kakuli wa ni sileleza.
PSA.32.8	Muñ'a Bupilo u li,
PSA.32.8	“Ni ta ku supeza nzila y'o swanezi
PSA.32.8	ku zamaya.
PSA.32.8	Ni ta ku luta ni ku ku eleza.
PSA.32.9	U si ke wa ba sikuba sina pizi
PSA.32.9	kamba mbongolo,
PSA.32.9	ye swanezi ku zamaiswa ka lumingo
PSA.32.9	ni tumo, kuli i ku utwe.”
PSA.32.10	Ba ba maswe ba ta nyanda,
PSA.32.10	kono ba ba sepile Muñ'a Bupilo
PSA.32.10	ba silelezwa ki lilato la hae
PSA.32.10	la kamita.
PSA.32.11	Mina ba ba lukile kamukana,
PSA.32.11	mu tabe, mi mu nyakalele,
PSA.32.11	kabakala s'a ezize Muñ'a Bupilo!
PSA.32.11	Mina ba ba mu utwa kaufela,
PSA.32.11	mu huwe ka tabo!
PSA.33.1	Mina kamukana ba ba lukile,
PSA.33.1	mu tabe kabakala s'a ezize
PSA.33.1	Muñ'a Bupilo.
PSA.33.1	Mu mu lumbeke,
PSA.33.1	mina kaufela ba ba mu utwa!
PSA.33.2	Mu itumele ku Muñ'a Bupilo
PSA.33.2	ka lihalepa,
PSA.33.2	mu mu opelele ka tumbuli.
PSA.33.3	Mu mu opelele pina ye nca,
PSA.33.3	mu lize halepa ka bukwala,
PSA.33.3	mi mu tiise ku opela!
PSA.33.4	Manzwi a Muñ'a Bupilo ki a niti,
PSA.33.4	mi misebezi ya hae kaufela
PSA.33.4	ya sepahala.
PSA.33.5	Muñ'a Bupilo u tabela ze lukile,
PSA.33.5	ni za niti.
PSA.33.5	Lilato la hae la kamita li apesize
PSA.33.5	lifasi.
PSA.33.6	Ka taelo ya hae,
PSA.33.6	Muñ'a Bupilo u ezize mahalimu,
PSA.33.6	lizazi, kweli ni linaleli,
PSA.33.6	ili ka linzwi feela l'a bulezi.
PSA.33.7	U kubukanyelize mawate kaufela
PSA.33.7	mwa sibaka si li siñwi.
PSA.33.7	U kwalezi buliba bwa mawate
PSA.33.7	mwa mabulukelo.
PSA.33.8	Wena lifasi kamukana,
PSA.33.8	u sabe Muñ'a Bupilo!
PSA.33.8	Mu mu sabe, mina batu kaufela
PSA.33.8	ba lifasi!
PSA.33.9	H'a kile a bulela, lifasi la ba teñi.
PSA.33.9	Ka taelo ya hae, lika kaufela za
PSA.33.9	bonahala.
PSA.33.10	Muñ'a Bupilo u felisa milelo
PSA.33.10	ya macaba.
PSA.33.10	U a paleliswa ku taleleza milelo
PSA.33.10	ya ona.
PSA.33.11	Kono milelo ya Muñ'a Bupilo
PSA.33.11	i tiile kuya kuile.
PSA.33.11	Mihupulo ya hae ki ya kamita ni mita.
PSA.33.12	Litohonolo ki la sicaba seo
PSA.33.12	Muñ'a Bupilo a li Mulimu wa sona.
PSA.33.12	Litohonolo ki la batu b'a iketezi
PSA.33.12	ku ba ba hae luli!
PSA.33.13	Muñ'a Bupilo u talima fafasi
PSA.33.13	a nz'a li kwa lihalimu
PSA.33.13	mi u bona batu kamukana.
PSA.33.14	H'a nz'a li hona koo kw'a buseza,
PSA.33.14	u talimela batu kaufela
PSA.33.14	ba ba pila mwa lifasi.
PSA.33.15	U bupa mihupulo ya bona kamukana,
PSA.33.15	mi u ziba lika ze ba eza kaufela.
PSA.33.16	 Mulena h'a tuli kabakala mpi ya hae
PSA.33.16	ye maata,
PSA.33.16	kamba musole kabakala bundume
PSA.33.16	bwa hae.
PSA.33.17	Lipizi za ndwa ha li na tuso
PSA.33.17	kwa ku tula.
PSA.33.17	Maata a zona a matuna h'a pilisi.
PSA.33.18	Muñ'a Bupilo u talima
PSA.33.18	ba ba mu saba,
PSA.33.18	ili ba ba sepile lilato la hae
PSA.33.18	la kamita.
PSA.33.19	U ba pilisa kwa lifu,
PSA.33.19	mi ka nako ya tala, wa ba pilisa hape.
PSA.33.20	Lu beya sepo ya luna
PSA.33.20	ku Muñ'a Bupilo.
PSA.33.20	Ki yena mutusi ni musilelezi wa luna.
PSA.33.21	Lu tabile kabakala hae.
PSA.33.21	Lu sepile libizo la hae le li kenile.
PSA.33.22	Oho Muñ'a Bupilo, lilato la hao
PSA.33.22	la kamita li be ni luna,
PSA.33.22	sina luna ha lu beya sepo ya luna
PSA.33.22	ku wena.
PSA.34.1	Ni ta na ni itumela
PSA.34.1	ku Muñ'a Bupilo kamita.
PSA.34.1	Ha ni na ku tuhela ku mu lumbeka.
PSA.34.2	Ni ta mu lumbeka ka z'a ezize.
PSA.34.2	Ba ba nyandiswa kamukana
PSA.34.2	ba teeleze, mi ba tabe!
PSA.34.3	Mina, ni na, lu tumise butuna
PSA.34.3	bwa Muñ'a Bupilo.
PSA.34.3	A lu lumbeke libizo la hae hamoho!
PSA.34.4	Ni lapezi Muñ'a Bupilo,
PSA.34.4	mi u ni alabile.
PSA.34.4	U ni lukuluzi kwa sabo ya ka kaufela.
PSA.34.5	Ba ba nyandiswa ba talima ku yena,
PSA.34.5	mi ba tabile.
PSA.34.5	Ha ba na ku swabiswa ni kamuta.
PSA.34.6	Ba ba tokwa tuso ba mu kupa,
PSA.34.6	mi wa ba alaba.
PSA.34.6	U ba pilisa kwa manyando a bona
PSA.34.6	kamukana.
PSA.34.7	Lingeloi la hae li libelela
PSA.34.7	ba ba saba Muñ'a Bupilo
PSA.34.7	mi li ba lamulela kwa likozi.
PSA.34.8	 U iponele ili wena mo bu inezi
PSA.34.8	bunde bwa Muñ'a Bupilo!
PSA.34.8	Ba na ni litohonolo
PSA.34.8	batu ba ba sabela ku yena!
PSA.34.9	Mu utwe Muñ'a Bupilo, mina batu
PSA.34.9	ba hae kamukana.
PSA.34.9	Ba ba mu utwa ba na ni ze ba tokwa
PSA.34.9	kaufela.
PSA.34.10	Fokuñwi litau li tokwa lico,
PSA.34.10	mi za lapa,
PSA.34.10	kono ba ba saba Muñ'a Bupilo
PSA.34.10	ba fumana ze nde kaufela ze ba tokwa.
PSA.34.11	Mu tahe, bana ba ka,
PSA.34.11	mu t'o ni teeleza,
PSA.34.11	mi ni ta mi luta ku saba Muñ'a Bupilo.
PSA.34.12	 Kana mu lata ku pila hande, naa?
PSA.34.12	Kana mu bata ku pila nako ye telele
PSA.34.12	ni ka tabo, nji?
PSA.34.13	Hakulicwalohe mu ambuke buhata
PSA.34.13	ni ku bulela ze maswe.
PSA.34.14	Mu tuhele ze maswe, mi mu eze
PSA.34.14	ze nde.
PSA.34.14	Mu tundamene ku bata kozo
PSA.34.14	mi mu like mo ku konela kaufela
PSA.34.14	kuli mu i fumane.
PSA.34.15	Muñ'a Bupilo u talimezi ba ba lukile
PSA.34.15	mi u utwa sililo sa bona.
PSA.34.16	Kono Muñ'a Bupilo u hanyeza
PSA.34.16	ba ba eza ze maswe,
PSA.34.16	mane ha ba shwa ba libalwa kapili.
PSA.34.17	Ba ba lukile ba biza Muñ'a Bupilo,
PSA.34.17	mi wa ba teeleza.
PSA.34.17	U ba lamulela mwa butata bwa bona
PSA.34.17	kamukana.
PSA.34.18	Muñ'a Bupilo u fakaufi
PSA.34.18	ni ba ba zwafile.
PSA.34.18	U pilisa ba ba se ba felezwi ki sepo.
PSA.34.19	Mutu ya lukile u tahelwa
PSA.34.19	ki manyando a mañata,
PSA.34.19	kono Muñ'a Bupilo u mu pilisa ku ona
PSA.34.19	kaufela.
PSA.34.20	 Muñ'a Bupilo u mu babalela hande
PSA.34.20	hahulu.
PSA.34.20	Ha ku na lisapo la hae
PSA.34.20	le li ka lobeha.
PSA.34.21	Bumaswe bu ta bulaya ba ba maswe.
PSA.34.21	Ba ba toile ba ba lukile
PSA.34.21	ba ta utwiswa butuku.
PSA.34.22	Muñ'a Bupilo u ta pilisa batanga
PSA.34.22	ba hae.
PSA.34.22	Ba ba ya ku yena ku y'o silelezwa,
PSA.34.22	ba ta piliswa.
PSA.35.1	Muñ'a Bupilo,
PSA.35.1	hanyeza ba ba ni kananisa,
PSA.35.1	mi u lwanise ba ba ni lwanisa!
PSA.35.2	U nge tebe ya hao ni siapalo sa ndwa,
PSA.35.2	mi u t'o ni lamulela.
PSA.35.3	Nanula lilumo ni sibanga sa hao
PSA.35.3	mi u t'o lwanisa ba ba ni lelekisa.
PSA.35.3	U ni bulelele kuli u ta ni pilisa.
PSA.35.4	Ba ba lika ku ni bulaya ba tulwe
PSA.35.4	mi ba swabiswe!
PSA.35.4	Ba ba ni lelile
PSA.35.4	ba kutisezwe mwamulaho ba filikani!
PSA.35.5	Ba swane ni bucwañi bo bu fefulwa
PSA.35.5	ki moya,
PSA.35.5	lingeloi la Muñ'a Bupilo
PSA.35.5	ha li ba lelekisa!
PSA.35.6	Nzila ya bona i unsufale, mi i telele,
PSA.35.6	lingeloi la Muñ'a Bupilo
PSA.35.6	ha li ba wiseza fafasi!
PSA.35.7	Ba ni teezi siteo ku si na libaka
PSA.35.7	mi ba yepile musima o tungile
PSA.35.7	kuli ba ni swase.
PSA.35.8	Kono ba ta sinyeha ba si ka lemuha.
PSA.35.8	Ba ta swasiwa mwa siteo sa bona
PSA.35.8	ni ku wela mwa musima o ba yepile
PSA.35.8	ili bona!
PSA.35.9	Cwale ni ka taba
PSA.35.9	kabakala Muñ'a Bupilo.
PSA.35.9	Ni ta nyakalala kakuli u ni pilisize.
PSA.35.10	Ni ta li ku Muñ'a Bupilo,
PSA.35.10	ka pilu ya ka kaufela,
PSA.35.10	“H'a yo ya swana ni wena!
PSA.35.10	U sileleza ba ba fokola
PSA.35.10	ku ba ba maata,
PSA.35.10	babotana ku ba ba ba nyandisa!”
PSA.35.11	Batu ba ba maswe ba ni lwanisa
PSA.35.11	ka bupaki bwa buhata,
PSA.35.11	mi ba ni zekisa ka milatu
PSA.35.11	ye ni sa zibi.
PSA.35.12	Ba ni kutiseza bumaswe,
PSA.35.12	ka bunde bo ni ezize,
PSA.35.12	mi ni felelwa ki sepo.
PSA.35.13	Kono ha ne ba kula,
PSA.35.13	na apala liapalo za maswabi,
PSA.35.13	na itima lico.
PSA.35.13	Na lapela ni inami luli.
PSA.35.14	Na lapela sina ha ne ni ka lapelela
PSA.35.14	mulikani kamba munyan'a ka.
PSA.35.14	Na zamaya ni inyongamezi
PSA.35.14	ni nze ni lila,
PSA.35.14	sina mutu ya silisa m'ahe.
PSA.35.15	Kono ha ne ni zielehile,
PSA.35.15	kaufel'a bona ba taba
PSA.35.15	mi ba t'o kubukana ku na
PSA.35.15	ku ni sheununa.
PSA.35.15	Baenyi ba ni nata
PSA.35.15	mi ba swalelela ku ni likaula.
PSA.35.16	Sina batu ba ba ne ba ka sheununa
PSA.35.16	sianga,
PSA.35.16	ni bona ba ni lubukela ka lutimbo.
PSA.35.17	Muñ'a Bupilo, u ta talimela cwalo
PSA.35.17	feela nako ye kuma kai?
PSA.35.17	U ni lamulele kwa lindwa za bona.
PSA.35.17	U ni pilise kwa litau ze!
PSA.35.18	Kihona ni ta itumela ku wena
PSA.35.18	mwa mukopano wa sicaba sa hao.
PSA.35.18	Ni ta ku lumbeka fapil'a nyangela.
PSA.35.19	 U si ke wa lumelela lila za ka,
PSA.35.19	mahata bao,
PSA.35.19	ku itumba ka ku tulwa kwa ka!
PSA.35.19	U si ke wa lumelela ba ba ni toile
PSA.35.19	ku si na libaka
PSA.35.19	ku inyateta ka tabo
PSA.35.19	bakeñisa maswabi a ka!
PSA.35.20	Ha ba buleli ka mukwa wa kutwano,
PSA.35.20	kono ba minulela mifuta-futa
PSA.35.20	ya za buhata
PSA.35.20	ka batu ba ba tabela kozo.
PSA.35.21	Ba ni zekisa ka ku huweleza, ba li,
PSA.35.21	“Lu boni s'o ezize!”
PSA.35.22	Kono wena, Muñ'a Bupilo, u iponezi.
PSA.35.22	Cwalehe, u si ke wa kuza feela,
PSA.35.22	Muñ'a Bupilo.
PSA.35.22	U si ke wa ba kwahule!
PSA.35.23	Zuha, Muñ'a Bupilo,
PSA.35.23	mi u ni lamulele.
PSA.35.23	Nanuha, Mulimu wa ka, mi u yemele
PSA.35.23	taba ya ka.
PSA.35.24	Muñ'a Bupilo, wena u lukile,
PSA.35.24	cwale u zibahaze
PSA.35.24	kuli ha ni na mulatu.
PSA.35.24	U si ke wa lumelela lila za ka
PSA.35.24	ku itumba ka na!
PSA.35.25	U si ke wa ba lumelela ku ipulelela
PSA.35.25	kuli,
PSA.35.25	“Ki hande!
PSA.35.25	Ki sona se ne lu bata luli!
PSA.35.25	Lu mu konile!”
PSA.35.26	Ba ba itumba ka manyando a ka
PSA.35.26	ba tulwe ku tulelelwa ni ku zieleha.
PSA.35.26	Ba ba ikeza batu sakata ku ni fita
PSA.35.26	ba swabiswe ni ku tompololwa!
PSA.35.27	Ba ba ka tabela ku bona
PSA.35.27	kuli ni lukuluzwi,
PSA.35.27	ba huweleze ka tabo,
PSA.35.27	mi ba bulele hape ni hape, ba li,
PSA.35.27	“Muñ'a Bupilo ki yo mutuna cwañi!
PSA.35.27	U tabisizwe ki za mutang'a hae
PSA.35.27	ha li konda!”
PSA.35.28	Cwale ni ta tumisa ku luka kwa hao,
PSA.35.28	mi ni ta ku lumbeka musihali kaufela.
PSA.36.1	 Sibi si ipatile mwa pilu ya mutu ya maswe.
PSA.36.1	U hana Mulimu, mi h'a mu sabi.
PSA.36.2	Kakuli u ipahekile hahulu,
PSA.36.2	u hupula kuli Mulimu
PSA.36.2	h'a na ku lemuha
PSA.36.2	ni ku nyaza sibi sa hae.
PSA.36.3	Lipulelo za hae li maswe,
PSA.36.3	mi li tezi buhata.
PSA.36.3	H'a sa na butali bwa ku eza ze nde.
PSA.36.4	U lela milelo ye maswe
PSA.36.4	h'a nz'a lobezi fa bulobalo.
PSA.36.4	H'a sa na buiswalo bo bunde,
PSA.36.4	mi h'a hani se si maswe.
PSA.36.5	Muñ'a Bupilo, lilato la hao
PSA.36.5	le li sa feli
PSA.36.5	li y'o fita ni kwa lihalimu.
PSA.36.5	Busepahali bwa hao bu y'o fita
PSA.36.5	ni mwa mbyumbyulu.
PSA.36.6	Ku luka kwa hao ku pahami
PSA.36.6	sina lilundu le litelele.
PSA.36.6	Bunde bwa hao bu tungile hahulu
PSA.36.6	sina liwate.
PSA.36.6	Batu ba mwa pabalelo ya Muñ'a Bupilo
PSA.36.6	hamoho ni zona lifolofolo.
PSA.36.7	Lilato la hao, Muñ'a Bupilo,
PSA.36.7	ki la butokwa cwañi!
PSA.36.7	Batu ba fumana silelezo mwatas'a
PSA.36.7	muluti wa mafufa a hao.
PSA.36.8	Ba eza mikiti ka lico ze ñata
PSA.36.8	z'o ba fa.
PSA.36.8	U ba nwisa mwa nuka ya bunde bwa hao.
PSA.36.9	Bupilo kaufela bu simuluha ku wena,
PSA.36.9	mi kabakala ku benya kwa hao,
PSA.36.9	lu bona liseli.
PSA.36.10	U zwelepili cwalo ku lata
PSA.36.10	ba ba ku ziba
PSA.36.10	ni ku eza hande ba ba lukile.
PSA.36.11	U si ke wa tuhelela baikuhumusi
PSA.36.11	ku ni lwanisa
PSA.36.11	kamba batu ba ba maswe
PSA.36.11	ku ni sabisa.
PSA.36.12	Bona ko ba il'o wela
PSA.36.12	batu ba ba maswe!
PSA.36.12	Ki bale ba li ku kwashuka, ba sa koni
PSA.36.12	ku zuha!
PSA.37.1	U si ke wa bilaela kabakala
PSA.37.1	ya maswe.
PSA.37.1	U si ke wa shwela muna
PSA.37.1	ba ba sa yi ka mulao.
PSA.37.2	Ba ta fela kapili sina bucwañi
PSA.37.2	bo bu oma.
PSA.37.2	Ba ta shwa sina limela ze letuka.
PSA.37.3	Sepa Muñ'a Bupilo mi u eze hande.
PSA.37.3	Ina mwa naha, mi u ikete.
PSA.37.4	Muñ'a Bupilo a be yena feela tabo
PSA.37.4	ya hao,
PSA.37.4	mi u ta ku fa ze lakazwa ki pilu
PSA.37.4	ya hao.
PSA.37.5	Ipeye ku Muñ'a Bupilo.
PSA.37.5	U mu sepe, mi u ta ku tusa.
PSA.37.6	U ta benyisa bunde bwa hao
PSA.37.6	sina liseli.
PSA.37.7	U ikete fapil'a Muñ'a Bupilo,
PSA.37.7	mi u mu libelele ka pilu-telele
PSA.37.7	kuli yena a sebeze.
PSA.37.7	U si ke wa bilaezwa ki ba ba pila
PSA.37.7	hande
PSA.37.7	kamba ba ba kondisa milelo ya bona
PSA.37.7	ye maswe.
PSA.37.8	U si ke wa bilaela.
PSA.37.8	U si ke wa filikana.
PSA.37.8	Zeo ha li ku tusi se siñwi.
PSA.37.9	Ba ba sepile Muñ'a Bupilo,
PSA.37.9	ba ta pila ka buiketo mwa naha,
PSA.37.9	kono ba ba maswe ba ta lelekiswa.
PSA.37.10	Ka nakonyana feela ba ba maswe
PSA.37.10	ba ta fela.
PSA.37.10	Niha u ka ba bata,
PSA.37.10	ha u na ku ba fumana.
PSA.37.11	 Kono ba ba ishuwa ba ta pila hande
PSA.37.11	mwa naha
PSA.37.11	mi ba ikole kozo ni zwelopili.
PSA.37.12	Mutu ya maswe u lela ku lwanisa
PSA.37.12	ya lukile,
PSA.37.12	mi u mu lubukela ka lutimbo.
PSA.37.13	Kono Muñ'a Bupilo u seha batu
PSA.37.13	ba ba maswe,
PSA.37.13	kakuli wa ziba kuli ba tuha
PSA.37.13	ba feliswa.
PSA.37.14	Ba ba maswe ba comola mikwale
PSA.37.14	ni ku oba buta bwa bona
PSA.37.14	ku bulaya babotana ni banyandi,
PSA.37.14	ku bulaya batu ba ba lukile.
PSA.37.15	Kono ba ta bulaiwa ka mikwale
PSA.37.15	ya bona
PSA.37.15	mi buta bwa bona bu ta lobakwa.
PSA.37.16	Ka kanyinyani k'a luile mutu
PSA.37.16	ya lukile
PSA.37.16	ka fita bufumu kaufela bwa ya maswe.
PSA.37.17	Muñ'a Bupilo u ta felisa
PSA.37.17	maata a ba ba maswe,
PSA.37.17	kono a sileleze ba ba lukile.
PSA.37.18	Muñ'a Bupilo u babalela
PSA.37.18	ba ba mu utwa,
PSA.37.18	mi naha i ta ba ya bona kuya kuile.
PSA.37.19	Ha ba na ku nyanda ka linako
PSA.37.19	za butata,
PSA.37.19	mi ka nako ya lukupwe,
PSA.37.19	bona ba ta ba ni ze ba likani.
PSA.37.20	Kono ba ba maswe ba ta shwa.
PSA.37.20	Lila za Muñ'a Bupilo li ta fela
PSA.37.20	sina lipalisa za mwa naheñi.
PSA.37.20	Ba ta fela sina musi.
PSA.37.21	Mutu ya maswe wa kalima
PSA.37.21	kono h'a kutisi,
PSA.37.21	kono mutu ya lukile u utwela
PSA.37.21	ba bañwi butuku.
PSA.37.22	Ba ba fuyauzwi ki Muñ'a Bupilo
PSA.37.22	ba ta pila hande mwa naha,
PSA.37.22	kono haili ba ba kutilwe ki yena
PSA.37.22	bona ba ta lelekwa.
PSA.37.23	Muñ'a Bupilo u zamaisa hande mutu
PSA.37.23	mwa nzila y'a swanezi ku zamaya,
PSA.37.23	mi u sileleza ba ba mu tabisa.
PSA.37.24	Haiba a wa, h'a na ku welela,
PSA.37.24	kakuli Muñ'a Bupilo u ta mu zusa.
PSA.37.25	Ni se ni hulile cwale,
PSA.37.25	ni pilile nako ye telele,
PSA.37.25	kono ha ni si ka bona mutu ya lukile
PSA.37.25	a fulalelwa ki Muñ'a Bupilo,
PSA.37.25	kamba bana ba hae ba nze ba kupa lico.
PSA.37.26	Mutu yo, u fana ka nako kaufela
PSA.37.26	ni ku kalima ba bañwi,
PSA.37.26	mi bana ba hae ki mbuyoti.
PSA.37.27	Mu tuhele ze maswe,
PSA.37.27	mi mu eze ze nde,
PSA.37.27	mi baikulu ba mina ba ta pila
PSA.37.27	mwa naha kuya kuile.
PSA.37.28	Muñ'a Bupilo u lata ze lukile,
PSA.37.28	mi h'a tuheli batu ba hae
PSA.37.28	ba ba sepahala.
PSA.37.28	Kamita wa ba sileleza,
PSA.37.28	kono baikulu ba batu ba ba maswe
PSA.37.28	ba ta lelekiwa.
PSA.37.29	Ba ba lukile ba ta pila hande
PSA.37.29	mwa naha,
PSA.37.29	mi ba i luwe kuya kuile.
PSA.37.30	Manzwi a mutu ya lukile
PSA.37.30	ki a butali,
PSA.37.30	mi kamita u bulela ze lukile.
PSA.37.31	U buluka mulao wa Mulimu wa hae
PSA.37.31	mwa pilu,
PSA.37.31	mi h'a kauhani ni ona ni kamuta.
PSA.37.32	Mutu ya maswe u lisa ka meeto
PSA.37.32	mutu ya lukile,
PSA.37.32	mi u lika ku mu bulaya.
PSA.37.33	Kono Muñ'a Bupilo h'a na ku mu
PSA.37.33	tuhelela mwa maata a sila sa hae,
PSA.37.33	kamba ku mu liselela a fiwa mulatu
PSA.37.33	h'a zekiswa.
PSA.37.34	Beya sepo ya hao ku Muñ'a Bupilo,
PSA.37.34	mi u buluke litaelo za hae.
PSA.37.34	U ta ku fa maata a ku luwa naha,
PSA.37.34	mi wena u ta bona ya maswe
PSA.37.34	h'a lelekwa.
PSA.37.35	Ne ni ziba mutu ya maswe
PSA.37.35	ya n'a nyandisa ba bañwi.
PSA.37.35	N'a fitelela mañi ni mañi kwa butelele
PSA.37.35	sina kota ya sidare ya kwa Lebanoni.
PSA.37.36	Kono mwamulahonyana na t'o fita
PSA.37.36	fakaufi ni fo, mi n'a s'a li yo.
PSA.37.36	Na mu bata, kono ha ni si ka mu
PSA.37.36	fumana.
PSA.37.37	U lemuhe mutu yo munde,
PSA.37.37	u yele se li ya lukile.
PSA.37.37	Mutu wa kozo u na ni baikulu.
PSA.37.38	Kono baezalibi ba yundisizwe, mbuu,
PSA.37.38	mi baikulu ba bona ba fiyezwi.
PSA.37.39	Muñ'a Bupilo u pilisa batu
PSA.37.39	ba ba lukile
PSA.37.39	mi wa ba sileleza ka nako ya butata.
PSA.37.40	Wa ba tusa ni ku ba lamulela.
PSA.37.40	U ba lamulela ku ba ba maswe,
PSA.37.40	kakuli ba sabela ku yena
PSA.37.40	ku y'o silelezwa.
PSA.38.1	Oho Muñ'a Bupilo,
PSA.38.1	u si ke wa ni kalimela
PSA.38.1	ha u halifile!
PSA.38.2	U ni holofalize ka masho a hao.
PSA.38.2	U ni wiselize fafasi.
PSA.38.3	Kabakala bunyemi bwa hao,
PSA.38.3	ni se ni kula hahulu.
PSA.38.3	Mubili wa ka kamukana u butuku
PSA.38.3	kabakala libi za ka.
PSA.38.4	Ni miniswa ki muunda wa libi za ka.
PSA.38.4	Ni imelwa ki mulwalo wa zona o bukiti.
PSA.38.5	Kakuli ni bile sikuba,
PSA.38.5	litombo za ka za nunka ni ku bola.
PSA.38.6	Ni se ni kotobani, mi ni pyatehile.
PSA.38.6	Ni lila lizazi kaufela.
PSA.38.7	Ni ciswa ki libelenge,
PSA.38.7	mi se ni bata ku shwa.
PSA.38.8	Ni se ni honehile, ni tuzwi.
PSA.38.8	Pilu ya ka ya katazeha,
PSA.38.8	mi ni tongiswa ki butuku.
PSA.38.9	Oho Muñ'a Bupilo,
PSA.38.9	wa ziba ze ni lakaza.
PSA.38.9	U utwa sitongo sa ka kaufela.
PSA.38.10	Pilu ya ka ya mbamba,
PSA.38.10	ni felezwi ki maata,
PSA.38.10	mi meeto a ka h'a sa bona hande.
PSA.38.11	Be ni yahile ni bona
PSA.38.11	hamoho ni balikani
PSA.38.11	ha ba sa ni sutelela,
PSA.38.11	kabakala litombo za ka.
PSA.38.11	Mane nihaili lubasi lwa ka
PSA.38.11	se lu ni ina maambala.
PSA.38.12	Ba ba bata ku ni bulaya
PSA.38.12	ba ni teela liteo.
PSA.38.12	Ba ba bata ku ni utwisa butuku,
PSA.38.12	b fumbela ku ni bulaya,
PSA.38.12	ba ni lela lizazi kamukana.
PSA.38.13	Ni swana inge suusu, ha ni utwi.
PSA.38.13	Ha ni buleli, sina simumu.
PSA.38.14	Ni swana sina mutu ya sa alabi,
PSA.38.14	kakuli h'a utwi.
PSA.38.15	Oho Muñ'a Bupilo, ni sepile wena
PSA.38.15	feela.
PSA.38.15	mi wena, Muñ'a Bupilo, Mulimu wa ka,
PSA.38.15	u ta ni alaba.
PSA.38.16	U si ke wa lumelela lila za ka
PSA.38.16	ku tabiswa ki ku zieleha kwa ka.
PSA.38.16	Ba si ke ba itumba kabakala ku wa
PSA.38.16	kwa ka!
PSA.38.17	Ni se ni bata ku wa,
PSA.38.17	mi butuku bwa ka ha bu foli.
PSA.38.18	Ni ipulela libi za ka,
PSA.38.18	kakuli za ni swabisa.
PSA.38.19	Lila za ka li pila hande mi li tiile.
PSA.38.19	Ki ba bañata ba ba ni toile
PSA.38.19	ku si na libaka.
PSA.38.20	Bona ba ba kutisa bumaswe
PSA.38.20	ka bunde bo ba ezelizwe
PSA.38.20	ba ni lwanisa kakuli ni lika ku eza
PSA.38.20	hande.
PSA.38.21	Muñ'a Bupilo, u si ke wa ni lisela.
PSA.38.21	Mulimu wa ka,
PSA.38.21	u si ke wa ba kwahule ni na!
PSA.38.22	U ni tuse cwale, Muñ'a Bupilo,
PSA.38.22	Mupilisi wa ka!
PSA.39.1	Ni ize, “Ni ta tokomela ze ni eza
PSA.39.1	kuli lilimi la ka
PSA.39.1	li si ke la ni fosisa.
PSA.39.1	Ha ni na ku bulela se siñwi
PSA.39.1	batu ba ba maswe
PSA.39.1	ha ba sa li fakaufi.”
PSA.39.2	Na ikuzeza feela ni sa buleli
PSA.39.2	se siñwi,
PSA.39.2	mane nihaili ka sifi ni sifi
PSA.39.2	se sinde!
PSA.39.2	Kono manyando a ka
PSA.39.2	kihona a ekezeha.
PSA.39.3	Na tulwa ki maswabi.
PSA.39.3	Ha ni nahana hahulu,
PSA.39.3	ni butuku bwa ka bwa ekezeha.
PSA.39.3	Ne ni sa koni ku ina ni sa buzi, ni li,
PSA.39.4	“Kanti ni ta pila nako ye kuma kai,
PSA.39.4	Muñ'a Bupilo?
PSA.39.4	Ni ta shwa lili?
PSA.39.4	U ni zibise fo bu ta felela bupilo
PSA.39.4	bwa ka.”
PSA.39.5	U kusufalize cwañi bupilo bwa ka!
PSA.39.5	Fapil'a hao bupilo bwa ka
PSA.39.5	ha si se siñwi.
PSA.39.5	Luli mutu kamukana ya pila
PSA.39.5	ki moya feela o fuka.
PSA.39.6	U swana ni muluti!
PSA.39.6	Z'a eza kamukana ki za mbango.
PSA.39.6	U kubukanya bufumu,
PSA.39.6	kono h'a zibi ya ta bu yola!
PSA.39.7	Ki sifi cwale Muñ'a Bupilo,
PSA.39.7	se ni ka sepa?
PSA.39.7	Ni beya sepo ya ka ku wena.
PSA.39.8	U ni lamulele kwa libi za ka
PSA.39.8	kamukana
PSA.39.8	mi u si ke wa lumela
PSA.39.8	kuli ni sheununwe ki likuba.
PSA.39.9	Ni ta kuza. Ha ni na ku bulela
PSA.39.9	se siñwi,
PSA.39.9	kakuli ki wena ya ni nyandisize
PSA.39.9	cwana.
PSA.39.10	U si ke wa ni utwisa butuku hape!
PSA.39.10	Se ni bata ku bulaiwa ki matibili
PSA.39.10	a hao!
PSA.39.11	U kalimela mutu kwa libi za hae
PSA.39.11	ka ku mu nyaza
PSA.39.11	mi u sinya z'a lata,
PSA.39.11	sina mo li sinyeza lifele.
PSA.39.11	Luli mutu kamukana ya pila
PSA.39.11	ki moya feela o fuka!
PSA.39.12	Muñ'a Bupilo, utwa tapelo ya ka,
PSA.39.12	mi u teeleze sililo sa ka.
PSA.39.12	U si ke wa kuza ha ni huweleza
PSA.39.12	ku wena!
PSA.39.12	Sina bo kuku ba kale kamukana,
PSA.39.12	ni muenyi wa hao ka nakonyana feela.
PSA.39.13	U ni tuhele kuli ni be ni tabonyana,
PSA.39.13	ni si ka shwa kale.
PSA.40.1	Ni libelezi, mane ni katezi
PSA.40.1	ku litela tuso ya Muñ'a Bupilo.
PSA.40.1	Cwale a ni teeleza, mi a utwa sililo
PSA.40.1	sa ka.
PSA.40.2	A ni zwisa mwa musima o sabisa,
PSA.40.2	mwa musima wa sileze!
PSA.40.2	A y'o ni inisa hande fa licwe,
PSA.40.2	mi a ni wisa pilu.
PSA.40.3	A ni luta ku opela pina ye nca,
PSA.40.3	pina ya ku lumbeka Mulimu
PSA.40.3	wa luna.
PSA.40.3	Ba bañata ba ba ta bona cwalo
PSA.40.3	ba ta lemuha,
PSA.40.3	mi ba ta beya sepo ya bona
PSA.40.3	ku Muñ'a Bupilo.
PSA.40.4	Litohonolo ki la mutu ya sepa
PSA.40.4	Muñ'a Bupilo,
PSA.40.4	ya sa sikuluheli kwa milimu
PSA.40.4	ya maswaniso,
PSA.40.4	kamba ku kopana ni ba ba lapela
PSA.40.4	milimu ya buhata.
PSA.40.5	U lu ezelize lika ze ñata,
PSA.40.5	Muñ'a Bupilo, Mulimu wa luna.
PSA.40.5	H'a yo ya swana ni wena!
PSA.40.5	U lu ezelize ze nde ze komokisa.
PSA.40.5	Haiba ne ni ka bulela ka zona kaufela,
PSA.40.5	ne ni ka palelwa ku li feza.
PSA.40.6	 Ha u bati litabelo ni limpo.
PSA.40.6	Ha u kupi lifolofolo ze ciswa
PSA.40.6	mutumbi fa katala,
PSA.40.6	kamba litabelo za ku zwisa libi.
PSA.40.6	Bakeñisacwalo, u ni file lizebe
PSA.40.6	kuli ni ku utwe.
PSA.40.7	Mi cwale na alaba, na li,
PSA.40.7	“Ki na yo.
PSA.40.7	Likelezo za hao ku na,
PSA.40.7	li ñozwi mwa buka ya Mulao.
PSA.40.8	Mulimu wa ka, ha si mo ni latela
PSA.40.8	ku eza tato ya hao!
PSA.40.8	Ni buluka lituto za hao
PSA.40.8	mwa pilu ya ka.”
PSA.40.9	Muñ'a Bupilo, mwa mukopano
PSA.40.9	wa sicaba sa hao kamukana,
PSA.40.9	ni bulezi taba ye nde ya kuli
PSA.40.9	ki wena ya lu pilisa.
PSA.40.9	Wa ziba kuli ha ni na ku tuhela
PSA.40.9	ku i bulela.
PSA.40.10	Ha ni si ka ipulukela litaba ze nde
PSA.40.10	ze pilisa.
PSA.40.10	Kamita ni bulezi ka za busepahali
PSA.40.10	ni tuso ya hao.
PSA.40.10	Mwa mukopano wa sicaba sa hao
PSA.40.10	kaufela
PSA.40.10	ha ni si ka kuza feela ni sa buleli
PSA.40.10	za lilato ni niti ya hao.
PSA.40.11	Muñ'a Bupilo, n'a ziba kuli
PSA.40.11	ha u na ku tuhela ni kamuta
PSA.40.11	ku ba ni makeke ku na!
PSA.40.11	Lilato la hao ni ku sepahala,
PSA.40.11	kamita li ta ni babalela.
PSA.40.12	Ni potolohilwe ki manyando a mañata,
PSA.40.12	a mañata a sa konwi ku balwa!
PSA.40.12	Libi za ka li ni kwacisize,
PSA.40.12	mi ha ni sa kona ku bona.
PSA.40.12	Li fita milili ye kwa toho ya ka
PSA.40.12	kwa buñata,
PSA.40.12	mi se ni zwafile.
PSA.40.13	Ni pilise, Muñ'a Bupilo!
PSA.40.13	U ni tuse hona fa!
PSA.40.14	Ba ba bata ku ni bulaya ba tulwe,
PSA.40.14	ba tulelelwe, mi ba lyangane!
PSA.40.14	Ba ba tabiswa ki manyando a ka
PSA.40.14	ba kutiswe ngombemongo,
PSA.40.14	mi ba swabiswe!
PSA.40.15	Ba ba ni sheununa
PSA.40.15	ba komokiswe ki ku tulwa kwa bona!
PSA.40.16	Ba ba taha ku wena kamukana
PSA.40.16	ba tabe mi ba nyakalale!
PSA.40.16	Ba ba itumela ka ku pilisa kwa hao
PSA.40.16	kamita ba bulele, ba li,
PSA.40.16	“Muñ'a Bupilo ki yo mutuna cwañi!”
PSA.40.17	Na fokola, mi ha ni na tuso,
PSA.40.17	Muñ'a Bupilo,
PSA.40.17	kono wena, ha u si ka ni libala.
PSA.40.17	Ki wena mutusi ni mupulusi wa ka.
PSA.40.17	Oho Mulimu wa ka, u si ke wa liyeha.
PSA.41.1	Litohonolo ki la mutu
PSA.41.1	ya babalela babotana.
PSA.41.1	Muñ'a Bupilo u ta mu tusa
PSA.41.1	h'a li mwa manyando.
PSA.41.2	Muñ'a Bupilo u ta mu babalela
PSA.41.2	ni ku buluka bupilo bwa hae.
PSA.41.2	Mutu yo u ta ba ni litohonolo
PSA.41.2	mwa naha.
PSA.41.2	Muñ'a Bupilo h'a na ku mu tuhelela
PSA.41.2	mwa maata a lila za hae.
PSA.41.3	U ta mu tusa h'a kula,
PSA.41.3	mi a mu folise.
PSA.41.4	Na li, “Ni ku foselize, Muñ'a Bupilo.
PSA.41.4	U ni shemube, mi u ni folise!”
PSA.41.5	Lila za ka ba bulela ze maswe ka na.
PSA.41.5	Ba li, “U ta shwa lili,
PSA.41.5	mi a libalwa?”
PSA.41.6	Ba ba t'o ni lekula ba ni swala feela
PSA.41.6	fa meeto.
PSA.41.6	Ba nopa-nopa litaba ze maswe feela
PSA.41.6	ka na,
PSA.41.6	mi ba zamaya ba li hasanya
PSA.41.6	kai ni kai.
PSA.41.7	Ba ba ni toile kaufela
PSA.41.7	ba shobotelana ka na.
PSA.41.7	Ba ni hupulela ze maswe feela.
PSA.41.8	Ba li, “U kula maswe.
PSA.41.8	H'a na ku zuha hape.”
PSA.41.9	 Nihaili mulikan'a ka luli,
PSA.41.9	ye ni sepile ka ku fitisisa,
PSA.41.9	yena ye ne ni ca ni yena lico za ka,
PSA.41.9	u ni fetuhezi.
PSA.41.10	U ni shemube, Muñ'a Bupilo,
PSA.41.10	mi u ni folise,
PSA.41.10	ni kone ku kutiseza lila za ka!
PSA.41.11	Kihona ni ta ziba kuli wa ni tabela,
PSA.41.11	kakuli ha ba na ku itumba ka na.
PSA.41.12	U ta ni tusa,
PSA.41.12	kakuli ni eza ze lukile.
PSA.41.12	U ta ni beya fapil'a hao kuya kuile.
PSA.41.13	 Ku lumbekwe Muñ'a Bupilo,
PSA.41.13	Mulimu wa Isilaele.
PSA.41.13	Mu mu lumbeke
PSA.41.13	ku zwa ko ku si na makalelo,
PSA.41.13	ku isa ko ku si na mafelelezo!
PSA.41.13	Amen! Amen!
PSA.42.1	Sina tolo ha i nyolezwi mezi
PSA.42.1	a buba,
PSA.42.1	ni na, ni ku lakaza cwalo,
PSA.42.1	Mulimu wa ka.
PSA.42.2	Ni ku nyolezwi, Mulimu ya pila.
PSA.42.2	Ni ka t'o lapela lili fapil'a hao?
PSA.42.3	Ni lila musihali ni busihu,
PSA.42.3	mi mioko ki sona feela sico sa ka.
PSA.42.3	Ka nako ni nako lila za ka
PSA.42.3	ba ni buza, ba li,
PSA.42.3	“Kanti Mulimu wa hao u kai?” 
PSA.42.4	Ni lobeha pilu ha ni hupula
PSA.42.4	za kwamulaho,
PSA.42.4	ha ne ni yanga ni nyangela kwa ndu
PSA.42.4	ya Mulimu,
PSA.42.4	mi ne ni ba etelela ha ne ba nze
PSA.42.4	ba zamaya,
PSA.42.4	ili sitopa sa batu ba ba tabile,
PSA.42.4	ba ba opela ni ku huweleza litumbo
PSA.42.4	ku Mulimu.
PSA.42.5	Kiñi ha ni swabile cwalo?
PSA.42.5	Ni filikaneziñi?
PSA.42.5	Ni ta beya sepo ya ka ku Mulimu,
PSA.42.5	mi ni ta mu lumbeka hape,
PSA.42.5	yena mupilisi ni Mulimu wa ka.
PSA.42.6	Sina mubalehi kwanu fakaufi
PSA.42.6	ni Nuka ya Jordani,
PSA.42.6	fakaufi ni Lilundu la Heremoni
PSA.42.6	ni la Mizeari,
PSA.42.6	pilu ya ka ya lobeha
PSA.42.6	mi cwale na mu hupula.
PSA.42.7	Sina mezi a sibuba a shulumuka
PSA.42.7	ku zwa fa malundu,
PSA.42.7	a bubela mwa Nuka ya Jordani,
PSA.42.7	u apesize moya wa ka ka maswabi
PSA.42.7	a matuna.
PSA.42.8	Muñ'a Bupilo a bonise lilato la hae
PSA.42.8	le li sa feli, ka zazi ni zazi,
PSA.42.8	kuli ni mu lumbeke ka lipina busihu
PSA.42.8	ni busihu,
PSA.42.8	mi ni lapele Mulimu, ya ni fa bupilo.
PSA.42.9	Ni li ku Mulimu, musilelezi wa ka,
PSA.42.9	“Kiñi ha u ni libezi?
PSA.42.9	Kikabakalañi ha ni nze ni nyandiswa
PSA.42.9	cwalo ki situhu sa lila za ka?”
PSA.42.10	Ni honilwe ki linyefulo za bona,
PSA.42.10	ha ba nze ba ni buza, ba li,
PSA.42.10	“Kanti Mulimu wa hao u kai?”
PSA.42.11	Kiñi ha ni swabile cwalo?
PSA.42.11	Ni nyandisezwañi?
PSA.42.11	Ni ta beya sepo ya ka ku Mulimu,
PSA.42.11	mi ni ta mu lumbeka hape,
PSA.42.11	mupilisi wa ka, ni Mulimu wa ka.
PSA.43.1	Oho Mulimu, u zibahaze kuli
PSA.43.1	ha ni na mulatu,
PSA.43.1	mi u ni lamulele kwa bahedeni.
PSA.43.1	U ni pilise kwa bapumi ni batu
PSA.43.1	ba ba maswe!
PSA.43.2	Ki wena musilelezi wa ka.
PSA.43.2	U ni tuheleziñi?
PSA.43.2	Ni nyandisezwañi cwalo ki situhu
PSA.43.2	sa lila za ka?
PSA.43.3	Lumela liseli ni niti ya hao.
PSA.43.3	Li ni etelele ni ku ni kutiseza
PSA.43.3	kwa Sione,
PSA.43.3	lilundu la hao le li kenile,
PSA.43.3	ni kwa Tempele ya hao, mo u pila!
PSA.43.4	Kihona ni ta ya kwa katala ka hao,
PSA.43.4	Mulimu,
PSA.43.4	kakuli tabo ya ka ni nyakalalo
PSA.43.4	li zwa ku wena.
PSA.43.4	Ni ta liza halepa ya ka
PSA.43.4	mi ni ku lumbeke ka lipina,
PSA.43.4	Oho Mulimu, Mulimu wa ka!
PSA.43.5	Ni swabeziñi cwalo?
PSA.43.5	Ni filikaneziñi?
PSA.43.5	Ni ta beya sepo ya ka ku Mulimu,
PSA.43.5	mi ni ta mu lumbeka hape,
PSA.43.5	mupilisi wa ka ni Mulimu wa ka.
PSA.44.1	Mulimu, lu ikutwezi ka lizebe za luna,
PSA.44.1	ze ba lu bulelezi bo kukw'a luna,
PSA.44.1	ili ze tuna z'o n'o ezize ka linako za bona,
PSA.44.1	mwa mazazi a kwakale.
PSA.44.2	Lu ikutwezi mo wena kasibili
PSA.44.2	n'o lelekezi bahedeni
PSA.44.2	ni ku beya sicaba sa hao mwa naha
PSA.44.2	ya bona,
PSA.44.2	mo n'o utwiselize macaba a mañwi
PSA.44.2	butuku,
PSA.44.2	ni mo n'o koniselize sicaba sa hao
PSA.44.2	ku zwelapili.
PSA.44.3	Sicaba sa hao ne si si ka tula naha
PSA.44.3	ka mikwale.
PSA.44.3	Ne si si ka i hapa ka maata a sona,
PSA.44.3	kono i n'e li ka maata a hao,
PSA.44.3	ni ka ku ba teñi kwa hao fakaufi
PSA.44.3	ili ku bonisa kuli n'o ba lata.
PSA.44.4	Ki wena mulen'a ka, ni Mulimu wa ka.
PSA.44.4	U fa batu ba hao maata a ku tula.
PSA.44.5	Mi lu tula lila za luna ka maata
PSA.44.5	a hao.
PSA.44.5	Ka libizo la hao lu hatikela
PSA.44.5	ba ba lu lwanisa.
PSA.44.6	Ha ni sepi buta bwa ka,
PSA.44.6	kamba ku sepa ku piliswa ki mukwale
PSA.44.6	wa ka.
PSA.44.7	Ki wena ya lu pilisize kwa lila
PSA.44.7	za luna,
PSA.44.7	mi u tuzi ba ba lu toile.
PSA.44.8	Lu ta ku lumbeka kamita,
PSA.44.8	ni ku itumela ku wena kuya kuile.
PSA.44.9	Kono cwale, Mulimu, u lu hanile,
PSA.44.9	mi u lumezi kuli lu tulwe.
PSA.44.9	Ha u sa zamaya ni limpi za luna.
PSA.44.10	U lu sabisize lila za luna,
PSA.44.10	mi ba ikungezi ze n'e li za luna.
PSA.44.11	U lu tuhelezi kuli lu bulaiwe
PSA.44.11	sina lingu.
PSA.44.11	U lu hasanyelize mwa manaha a sili.
PSA.44.12	U lekisize sicaba sa hao ka teko
PSA.44.12	ye nyinyani,
PSA.44.12	inge n'o si nga kuli ha si na tuso.
PSA.44.13	Ba ba bapani ni luna ba bona
PSA.44.13	s'o ezize ku luna,
PSA.44.13	mi ba lu seha ni ku lu sheununa.
PSA.44.14	U lu ezize batu ba ba nyefulwa
PSA.44.14	mwahal'a macaba,
PSA.44.14	mi ba lu sheununa
PSA.44.14	ka ku lu nyungela litoho.
PSA.44.15	Ni tompololwa kamita,
PSA.44.15	mi ni kwahezwi ki maswabi.
PSA.44.16	Ni utwa mashendo ni matapa
PSA.44.16	a lila za ka ni ba ba ni toile.
PSA.44.17	Zeo kaufela li ezahezi ku luna
PSA.44.17	niha lu si ka ku libala,
PSA.44.17	kamba ku sinya bulikani
PSA.44.17	b'o n'o itamile ni luna.
PSA.44.18	Ha lu si ka ba batu
PSA.44.18	ba ba sa sepahali ku wena.
PSA.44.18	Ha lu si ka nyaza litaelo za hao.
PSA.44.19	Nihakulicwalo u lu tuhezi feela
PSA.44.19	mwahal'a libatana.
PSA.44.19	U lu siile mwa lififi le linsu.
PSA.44.20	Ne lu si ka tuhela ku lapela Mulimu
PSA.44.20	wa luna,
PSA.44.20	mi lwa lapela mulimu u sili.
PSA.44.21	Ha lu ka eza cwalo n'o ka lemuha
PSA.44.21	kakuli u ziba mihupulo ya luna
PSA.44.21	ye patilwe.
PSA.44.22	 Kono ki kabakala hao ha lu bulaiwa
PSA.44.22	nako kaufela,
PSA.44.22	ha lu eziwa sina lingu ze y'o bulaiwa.
PSA.44.23	Zuha, Mulena! U lobaleziñi?
PSA.44.23	Nanuha! U si ke wa lu hana
PSA.44.23	kuya kuile!
PSA.44.24	Kikabakalañi ha u ipata ku luna?
PSA.44.24	U si ke wa libala manyando
PSA.44.24	ni butata bwa luna!
PSA.44.25	Lu pyatelezwi fafasi.
PSA.44.25	Lu tuzwi, mane lu lapalalile
PSA.44.25	mwa liluli.
PSA.44.26	Yema, u t'o lu tusa!
PSA.44.26	U lu pilise kabakala lilato la hao
PSA.44.26	le li sa feli!
PSA.45.1	Pilu ya ka i tezi manzwi
PSA.45.1	a mande
PSA.45.1	ha ni lukiseza mulena pina ye.
PSA.45.1	Lilimi la ka li swana ni siñoliso
PSA.45.1	sa muñoli wa sikwala.
PSA.45.2	Mulena, u yo munde hahulu ku fita
PSA.45.2	banna kaufela.
PSA.45.2	U sikwala kwa ku bulela.
PSA.45.2	Kamita Mulimu u ku fuyauzi!
PSA.45.3	Tama mukwale wa hao,
PSA.45.3	wena mulena ya maata.
PSA.45.3	Maata ni bulena bwa hao ki ze tuna
PSA.45.3	cwañi!
PSA.45.4	Pahama ka bulena, u y'o tula,
PSA.45.4	ku y'o lwanela za niti ni ze lukile!
PSA.45.4	Maata a hao a ta ku tulisa lindwa
PSA.45.4	ze tuna!
PSA.45.5	Masho a hao a shengile,
PSA.45.5	mi a punya lipilu za lila za hao.
PSA.45.5	Macaba a wela fafasi kwa mahutu a hao.
PSA.45.6	 Mubuso w'a ku file Mulimu u ta tiya
PSA.45.6	kuya kuile!
PSA.45.6	U busa sicaba sa hao ka ku luka.
PSA.45.7	U lata se si lukile, mi u toile
PSA.45.7	se si maswe.
PSA.45.7	Kikabakaleo Mulimu,
PSA.45.7	yena Mulimu wa hao, a ku ketile,
PSA.45.7	mi u ku file buiketo bo butuna
PSA.45.7	ku fita bw'a file malena ba bañwi
PSA.45.7	kaufela.
PSA.45.8	Muunko wa lukumba, aloe ni kasia,
PSA.45.8	u mwa liapalo za hao.
PSA.45.8	Baopeli ba ku tabisa mwa mandu
PSA.45.8	a bulena
PSA.45.8	a kabisizwe ka manaka a litou.
PSA.45.9	Mwahal'a likalibe ze mwa lapa la hao
PSA.45.9	ku na ni bo mukwae,
PSA.45.9	mi ku la bulyo la lubona lwa hao
PSA.45.9	ku yemi mufumahali,
PSA.45.9	ya apezi mikabo ya gauda ye nde.
PSA.45.10	Wena ya nyalwa ki mulena,
PSA.45.10	teeleza ze ni bulela.
PSA.45.10	Libala bahenu ni banabahenu.
PSA.45.11	Mulena u ta ku lakaza ka bunde
PSA.45.11	bwa hao.
PSA.45.11	Ki muñ'a hao, mi kabakaleo u swanezi
PSA.45.11	ku mu utwa.
PSA.45.12	Batu ba Tire ba ta ku tiseza limpo.
PSA.45.12	Batu ba ba fumile ba ta lika
PSA.45.12	ku ipitisa ku wena.
PSA.45.13	A mu bone bunde bwa mukwae
PSA.45.13	ya mwa Kwandu!
PSA.45.13	Ki yo munde cwañi!
PSA.45.13	Musisi wa hae u ezizwe ka bwanda
PSA.45.13	bwa gauda.
PSA.45.14	U isiwa ku mulena mwa siapalo
PSA.45.14	sa hae se si buheha,
PSA.45.14	a latelelwa ki basizana ba munyaliwa,
PSA.45.14	mi ni bona cwalo ba tisiwa ku yena.
PSA.45.15	Ba taha ka tabo ni nyakalalo,
PSA.45.15	mi ba t'o kena mwa Kwandu.
PSA.45.16	Wena, mulen'a ka, u ta ba ni bana
PSA.45.16	ba bashimani ba bañata
PSA.45.16	ba ba ta nga libaka za bo kukw'a hao,
PSA.45.16	mi u ta ba eza babusi mwa lifasi
PSA.45.16	kamukana.
PSA.45.17	Pina ya ka i ta ku tumisa
PSA.45.17	kuya kuile,
PSA.45.17	mi mutu ni mutu u ta ku lumba
PSA.45.17	ni mwa linako ze sa taha kaufela.
PSA.46.1	Mulimu ki mukunda ni maata
PSA.46.1	a luna,
PSA.46.1	mi kamita u itukiselize ku tusa
PSA.46.1	mwa linako za butata.
PSA.46.2	Kabakaleo ha lu sabi, lifasi niha
PSA.46.2	li nyanganya
PSA.46.2	ni malundu nih'a wela mwa liwate
PSA.46.2	le li tungile.
PSA.46.3	Ha lu sabi, mandinda a ona
PSA.46.3	nih'a tuuma ni ku tubula lufulo
PSA.46.3	ni malundu a nyanganyiswa ki maata
PSA.46.3	a ona.
PSA.46.4	Ku na ni nuka ye tisa tabo
PSA.46.4	mwa munzi wa Mulimu,
PSA.46.4	kwa ndu ye kenile
PSA.46.4	ya Muambakani ya Pahami.
PSA.46.5	Mulimu u pila mwa munzi wo,
PSA.46.5	mi ha u na ku sinyiwa.
PSA.46.5	Ku sa patalala feela,
PSA.46.5	yena u t'o u tusa.
PSA.46.6	Macaba a saba,
PSA.46.6	mi mibuso ya ngangama.
PSA.46.6	Mulimu u tumusa linzwi
PSA.46.6	mi lifasi la shengunuka.
PSA.46.7	Muñ'a Bupilo ya Maata Kaufela
PSA.46.7	u na ni luna.
PSA.46.7	Mulimu wa Jakobo ki sisabelo sa luna!
PSA.46.8	Mu tahe, mi mu t'o bona s'a ezize
PSA.46.8	Muñ'a Bupilo!
PSA.46.8	Mu bone lika ze komokisa z'a ezize
PSA.46.8	fafasi!
PSA.46.9	U yemisa lindwa mwa lifasi kaufela.
PSA.46.9	U lobaka buta ni ku sinya malumo,
PSA.46.9	mi litebe u li tumbeka mulilo!
PSA.46.10	U li, “Mu tuhele ku lwana,
PSA.46.10	mi mu zibe kuli ki na Mulimu,
PSA.46.10	yo mutuna mwahal'a macaba,
PSA.46.10	yo mutuna mwa lifasi kaufela!”
PSA.46.11	Muñ'a Bupilo ya Maata Kaufela
PSA.46.11	u na ni luna.
PSA.46.11	Mulimu wa Jakobo ki sisabelo sa luna!
PSA.47.1	Mu kambele ka tabo,
PSA.47.1	mina batu kaufela!
PSA.47.1	Mu lumbeke Mulimu
PSA.47.1	ka ku tumusa manzwi!
PSA.47.2	Muñ'a Bupilo, Muambakani ya Pahami,
PSA.47.2	a sabiwe.
PSA.47.2	Ki mulena yo mutuna, ya busa lifasi
PSA.47.2	kamukana.
PSA.47.3	U lu konisize ku tula macaba.
PSA.47.3	U lu konisize ni ku busa manaha.
PSA.47.4	U lu ketezi naha mo lu yahile,
PSA.47.4	ili lona liluwo le ba bubanisa batu
PSA.47.4	ba hae b'a lata.
PSA.47.5	Mulimu u kambamela kwa lubona
PSA.47.5	lwa hae!
PSA.47.5	Ku na ni lilata la tabo ni mulumo
PSA.47.5	wa litolombita,
PSA.47.5	Muñ'a Bupilo h'a nz'a kambama!
PSA.47.6	Mu lumbeke Mulimu ka lipina.
PSA.47.6	Mu lumbe ni yena mulen'a luna
PSA.47.6	ka ku mu opelela!
PSA.47.7	Mulimu ki mulena wa lifasi kaufela.
PSA.47.7	Mu mu lumbeke ka lipina!
PSA.47.8	Mulimu u inzi mwa lubona lwa hae
PSA.47.8	lo lu kenile.
PSA.47.8	U busa macaba.
PSA.47.9	Babusi ba macaba ba kopana hamoho
PSA.47.9	ni batu ba Mulimu wa Abrahama.
PSA.47.9	Litebe za batabani kaufela
PSA.47.9	ki za Mulimu.
PSA.47.9	U busa lika kamukana!
PSA.48.1	Muñ'a Bupilo ki yo mutuna,
PSA.48.1	mi u swanezi ku lumbekwa hahulu
PSA.48.1	mwa munzi wa Mulimu wa luna,
PSA.48.1	fa lilundu la hae le li kenile.
PSA.48.2	 Sione, Lilundu la Mulimu,
PSA.48.2	li lumbile mi ki le linde.
PSA.48.2	Munzi wa Muñ'a Bupilo ya Pahami
PSA.48.2	u tabisa lifasi kamukana.
PSA.48.3	Mulimu u s'a bonisize kuli ku yena
PSA.48.3	ku na ni buiketo
PSA.48.3	mwa makwakwa a munzi.
PSA.48.4	Malena ba kopana hamoho
PSA.48.4	ku t'o lwanisa Lilundu la Sione.
PSA.48.5	Kono ha ba li bona, ba komoka.
PSA.48.5	Ba saba, mi ba kuta ka lubilo.
PSA.48.6	Kwateñi, ba kenelwa ki sabo,
PSA.48.6	mi ba zieleha,
PSA.48.6	sina musali ya indukilwe.
PSA.48.7	Ba zieleha sina lisepe ze mwahal'a
PSA.48.7	liñungwa le lituna.
PSA.48.8	Ne lu se lu utwile z'a n'a ezize
PSA.48.8	Mulimu,
PSA.48.8	mi cwale lu li boni mwa munzi
PSA.48.8	wa Mulimu wa luna,
PSA.48.8	yena Muñ'a Bupilo ya Maata Kaufela.
PSA.48.8	U ta sileleza munzi kuya kuile.
PSA.48.9	Mwa Tempele ya hao, Mulimu,
PSA.48.9	lu hupula lilato la hao le li sa feli.
PSA.48.10	U lumbiwa ki batu kai ni kai,
PSA.48.10	mi libubo la hao li hasanezi
PSA.48.10	mwa lifasi kamukana.
PSA.48.10	U busa ka ku luka.
PSA.48.11	Batu ba Sione ba tabe!
PSA.48.11	U fa likatulo ze lukile.
PSA.48.11	cwalehe, ku be ni tabo mwa minzi
PSA.48.11	ya Juda!
PSA.48.12	Batu ba Mulimu mu potolohe
PSA.48.12	Lilundu la Sione,
PSA.48.12	mi mu bale litawa za ona ze telele.
PSA.48.13	Mu talimisise mamota,
PSA.48.13	mi mu tatube makwakwa a ona
PSA.48.13	a tiile,
PSA.48.13	ili kuli mu kone ku zibisa lusika
PSA.48.13	lo lu sa taha ka ona.
PSA.48.14	Mulimu yo, ki Mulimu wa luna
PSA.48.14	kuya kuile.
PSA.48.14	U ta lu etelela ni ka linako
PSA.48.14	ze sa taha kamukana.
PSA.49.1	Mutu ufi ni ufi a utwe se!
PSA.49.1	Mu teeleze, mina batu kaufela
PSA.49.1	kai ni kai.
PSA.49.2	Mu teeleze, mina ba bahulu
PSA.49.2	ni ba banyinyani cwalo,
PSA.49.2	bafumi ni babotana hamoho.
PSA.49.3	Ni ta hupula mihupulo ya ngana,
PSA.49.3	mi ni ta bulela manzwi a butali.
PSA.49.4	Ni ta libisa maikuto a ka
PSA.49.4	kwa linguli,
PSA.49.4	ni bulele taluso ya zona
PSA.49.4	ha ni nze ni liza halepa.
PSA.49.5	Ka linako za kozi, ha ni sabi,
PSA.49.5	niha ni potolohilwe ki lila ze maswe.
PSA.49.6	Ha ni sabi batu ba ba sepile
PSA.49.6	bufumu bwa bona,
PSA.49.6	mi ba itumba ka liluwo la bona.
PSA.49.7	Mutu h'a koni ku ipulusa ili yena.
PSA.49.7	H'a koni ku lifa Mulimu tifo
PSA.49.7	ya bupilo bwa hae.
PSA.49.8	Tifo ya bupilo bwa mutu
PSA.49.8	ha i koni ku likanyezwa.
PSA.49.8	S'a n'a ka lifa ne si si ke sa likana.
PSA.49.9	Ne si si ke sa mu konisa
PSA.49.9	ku mu pimisa lifu
PSA.49.9	kuli a pile kuya kuile.
PSA.49.10	 Mutu ni mutu wa bona kuli
PSA.49.10	nihaili ba ba butali ba shwa,
PSA.49.10	sina mo ba shwela likuba ni matanya.
PSA.49.10	Kaufel'a bona ba siyela baikulu tutu
PSA.49.10	ya bona.
PSA.49.11	Mabita ki yona minzi ya bona
PSA.49.11	kuya kuile.
PSA.49.11	Ba ta ina mwateñi nako kaufela,
PSA.49.11	niha ne ba na ni masimu a bona.
PSA.49.12	Butuna bwa mutu
PSA.49.12	ha bu mu paleliswi ku shwa.
PSA.49.12	Ni yena, u ta shwa sina lifolofolo.
PSA.49.13	A mu bone ze ezahala
PSA.49.13	ku ba ba isepile,
PSA.49.13	bumai bwa ba ba ikolwisisa
PSA.49.13	ka bufumu bwa bona.
PSA.49.14	Ba atulezwi ku shwa sina lingu,
PSA.49.14	mi lifu i ta ba lona mulisan'a bona.
PSA.49.14	Ba ba lukile ba ta itumba ka bona,
PSA.49.14	mibili ya bona ha i nz'e bolela
PSA.49.14	mwa lifasi la ba ba shwile,
PSA.49.14	kwahule ni minzi ya bona!
PSA.49.15	Kono Mulimu u ta ni pilisa.
PSA.49.15	U ta ni zwisa mwa maata a lifu.
PSA.49.16	U si ke wa bilaela mutu h'a fuma,
PSA.49.16	bufumu bwa hae niha bu ya bu ekezeha.
PSA.49.17	H'a na ku bu nga h'a shwa.
PSA.49.17	Bufumu bwa hae ha bu na ku ya
PSA.49.17	ni yena mwa libita.
PSA.49.18	Mutu wa kona ku ikolwisa
PSA.49.18	ka bupilo bo,
PSA.49.18	ni ku lumbiwa kakuli ki muikoneli.
PSA.49.19	Nihakulicwalo u ta y'o kopana
PSA.49.19	ni bo kukw'a hae mwa libita,
PSA.49.19	moo ku na ni lififi le li sa feli.
PSA.49.20	Butuna bwa mutu ha bu mu pimisi
PSA.49.20	lifu.
PSA.49.20	Ni yena u ta shwa sina lifolofolo.
PSA.50.1	Mulimu ya Maata Kaufela,
PSA.50.1	yena Muñ'a Bupilo, wa bulela.
PSA.50.1	U biza lifasi kamukana,
PSA.50.1	ku zwa kwa upa ku ya kwa wiko.
PSA.50.2	Mulimu u bonahaza liseli la hae
PSA.50.2	h'a li mwa Sione,
PSA.50.2	munzi o munde ka ku fitisisa.
PSA.50.3	Mulimu wa luna wa taha,
PSA.50.3	kono h'a tahi a kuzize.
PSA.50.3	Fapil'a hae ku na ni mulilo o cisa.
PSA.50.3	U beilwe mwahali ki liñungwa.
PSA.50.4	U biza lihalimu ni lifasi
PSA.50.4	ku ba lipaki,
PSA.50.4	ze ka t'o mu bona h'a atula sicaba
PSA.50.4	sa hae.
PSA.50.5	U li, “Mu ni kopanyeze batu ba ka
PSA.50.5	ba ba sepahala,
PSA.50.5	ba ba ezize bulikani ni na ka ku eza
PSA.50.5	sitabelo.”
PSA.50.6	Mahalimu a bonisa kuli Mulimu
PSA.50.6	u lukile,
PSA.50.6	ni kuli yena ka sibili ki muatuli!
PSA.50.7	“Mu teeleze mina batu ba ka,
PSA.50.7	mi ni ta bulela.
PSA.50.7	Ni ta mi zekisa,
PSA.50.7	mina bana ba Isilaele.
PSA.50.7	Ki na Mulimu, Mulimu wa hao.
PSA.50.8	Ha ni mi nyazi kabakala litabelo
PSA.50.8	za mina,
PSA.50.8	ni ka limpo za ku cisa ze mu tisezanga
PSA.50.8	ku na.
PSA.50.9	Nihakulicwalo, ha ni tokwi lipoho
PSA.50.9	ze zwa mwa milaka ya mina,
PSA.50.9	kamba lipuli ze zwa mwa mitapi
PSA.50.9	ya mina.
PSA.50.10	Lifolofolo kaufela za mwa naheñi
PSA.50.10	ki za ka
PSA.50.10	ni likomu ze fa malundu a mañata-ñata.
PSA.50.11	Linyunywani kamukana ki za ka
PSA.50.11	hamoho ni ze pila mwa naheñi kaufela.
PSA.50.12	“Kabe ne ni lapile
PSA.50.12	ne ni si ke na mi bulelela,
PSA.50.12	kakuli lifasi ki la ka,
PSA.50.12	ni ze ku lona kaufela.
PSA.50.13	Kana ni ca nama ya lipoho, nji,
PSA.50.13	kamba ku nwa mali a lipuli?
PSA.50.14	Buitumelo bwa hao i be sona
PSA.50.14	sitabelo sa hao ku Mulimu,
PSA.50.14	mi u fe ya Maata Kaufela
PSA.50.14	z'o mu sepisize kamukana.
PSA.50.15	U ni bize ha ku taha butata.
PSA.50.15	Ni ta ku pilisa, mi u ta ni lumbeka.”
PSA.50.16	Kono ku ya maswe, Mulimu u li,
PSA.50.16	“U petelañi milao ya ka?
PSA.50.16	U bulelelañi za bulikani bwa ka?
PSA.50.17	U hana kuli ni ku sikulule.
PSA.50.17	U hana litaelo za ka.
PSA.50.18	Ha u bona lisholi,
PSA.50.18	u fetuha mulikan'a hae,
PSA.50.18	mi u twaelana ni mahule.
PSA.50.19	“Kamita u itukiselize ku bulela
PSA.50.19	ze maswe,
PSA.50.19	ha u lika-liki kwa ku bulela buhata.
PSA.50.20	U itukiselize ku zekisa banabahenu,
PSA.50.20	ni ku fumana lifoso ku bona.
PSA.50.21	U ezize zeo kaufela,
PSA.50.21	mi ha ni si ka bulela se siñwi.
PSA.50.21	Ibehe n'o hupula kuli ne ni swana
PSA.50.21	ni wena.
PSA.50.21	Kono cwale n'a ku nyaza,
PSA.50.21	mi ni beya lika fapil'a hao
PSA.50.21	ku ku bonisa mo li inezi.
PSA.50.22	“Mu utwe se, mina ba ba ni libala.
PSA.50.22	Hakusicwalo ni ta mi yundisa,
PSA.50.22	mi ha ku na ya ta mi pilisa.
PSA.50.23	Ku tisa buitumelo ki sona sitabelo
PSA.50.23	se si ni kuteka,
PSA.50.23	mi luli ni ta pilisa ba ba ni utwa
PSA.50.23	kamukana.”
PSA.51.1	U ni utwele butuku, Mulimu,
PSA.51.1	kabakala lilato la hao la kamita.
PSA.51.1	Takula libi za ka,
PSA.51.1	kabakala makeke a hao a matuna!
PSA.51.2	Tapisa bumaswe bwa ka kaufela,
PSA.51.2	mi u ni kenise kwa libi za ka.
PSA.51.3	Ni itumelela milatu ya ka.
PSA.51.3	Kamita ni lemuha libi za ka.
PSA.51.4	 Ni ku foselize,
PSA.51.4	ni foselize wena feela,
PSA.51.4	mi ni ezize z'o hupula kuli li maswe.
PSA.51.4	Cwale u eza hande ha u ni atula,
PSA.51.4	mi ku lukile ha u ni nyaza.
PSA.51.5	Ni bile mutu ya maswe ku kala zazi
PSA.51.5	le ni pepiwa,
PSA.51.5	mi ni ezize sibi ku zwa lizazi
PSA.51.5	la makalelo a bupilo bwa ka.
PSA.51.6	S'o bata ki niti ni pilu ye sepahala.
PSA.51.6	Taza pilu ya ka ka butali bwa hao.
PSA.51.7	Zwisa sibi sa ka, mi ni ta kena.
PSA.51.7	U ni tapise, mi ni ta ba yo musweu
PSA.51.7	twaa.
PSA.51.8	U ni utwise milumo ya tabo
PSA.51.8	ni nyakalalo,
PSA.51.8	mi niha u ni tubile ni ku ni lobaka,
PSA.51.8	ni ka taba hape.
PSA.51.9	U si ke wa talima libi za ka,
PSA.51.9	mi u takule bumaswe bwa ka
PSA.51.9	kamukana.
PSA.51.10	Oho Mulimu, u bupe ku na pilu
PSA.51.10	ye kenile,
PSA.51.10	mi u ni fe moya o munca
PSA.51.10	wa buikokobezo.
PSA.51.11	U si ke wa ni lelekela kwahule
PSA.51.11	ni wena.
PSA.51.11	U si ke wa zwisa ku na moya wa hao
PSA.51.11	o kenile.
PSA.51.12	U ni fe sinca tabo ye fumanwa
PSA.51.12	ki ya pilisizwe ki wena
PSA.51.12	mi u konise moya wa ka
PSA.51.12	ku ku utwa.
PSA.51.13	Kihona ni ta luta baezalibi litaelo
PSA.51.13	za hao,
PSA.51.13	mi ba ta sikuluhela ku wena.
PSA.51.14	U sileleze bupilo bwa ka,
PSA.51.14	oho Mulimu, mi u ni pilise,
PSA.51.14	mi ni ta tumisa za ku luka kwa hao
PSA.51.14	ka tabo.
PSA.51.15	Muñ'a Bupilo, u ni tuse
PSA.51.15	kuli ni bulele, mi ni ta ku lumbeka.
PSA.51.16	Ha u bati litabelo, kabesicwalo,
PSA.51.16	ne ni ta li eza.
PSA.51.16	Ha u tabiswi ki litabelo za ku cisa.
PSA.51.17	Sitabelo sa ka, Mulimu,
PSA.51.17	ki moya o ishuwile.
PSA.51.17	Ha u na ku hana pilu ye ikokobeza,
PSA.51.17	ye bakile.
PSA.51.18	Mulimu, a ku be ni sishemo
PSA.51.18	kwa Sione, mi u mu tuse.
PSA.51.18	U yahe sinca mamota a Jerusalema.
PSA.51.19	Cwale u ka tabiswa ki litabelo
PSA.51.19	ze lukela,
PSA.51.19	ni litabelo kamukana za ku cisa.
PSA.51.19	Mi lipoho li ta eziwa litabelo
PSA.51.19	fa katala ka hao.
PSA.52.1	U itumbelañi ka bumaswe bwa hao,
PSA.52.1	wena mutu yo mutuna?
PSA.52.1	Lilato la Mulimu ki la kuya kuile.
PSA.52.2	U eza milelo ya ku sinya ba bañwi.
PSA.52.2	Lilimi la hao li swana ni kabemba
PSA.52.2	ka ka buhali.
PSA.52.2	Ka nako ni nako u ikupulela za buhata.
PSA.52.3	U lata bumaswe ku fita bunde
PSA.52.3	ni bupumi ku fita niti.
PSA.52.4	U tabela ku utwisa batu butuku
PSA.52.4	ka manzwi a hao, wena lihata!
PSA.52.5	Cwalehe, ni wena,
PSA.52.5	Mulimu u ta ku sinya kuya kuile.
PSA.52.5	U ta ku swala, mi a ku hohele
PSA.52.5	kwande a ndu ya hao.
PSA.52.5	U ta ku zwisa mwa lifasi
PSA.52.5	la ba ba pila.
PSA.52.6	Batu ba ba lukile ba ta li bona zeo,
PSA.52.6	mi ba ta saba.
PSA.52.6	Kiha ba ta ku seha, mi ba li,
PSA.52.7	“A mu bone, ki yo mutu
PSA.52.7	ya n'a sa itingi ku Mulimu,
PSA.52.7	kono bakeñisa cwalo
PSA.52.7	n'a sepile tutu ya hae ye ñata,
PSA.52.7	mi n'a bata silelezo ka ku ba mutu
PSA.52.7	ya maswe!”
PSA.52.8	Kono na, ni swana ni kota ya olive
PSA.52.8	ye melile kwatuko a ndu ya Mulimu.
PSA.52.8	Ni sepile lilato la hae la kamita,
PSA.52.8	kuya kuile.
PSA.52.9	Mulimu, ni ka itumela ku wena kamita,
PSA.52.9	ka z'o ezize.
PSA.52.9	Ni ta bulela patalaza fapil'a sicaba
PSA.52.9	sa hao kuli u lukile.
PSA.53.1	 Likuba ba ipulelela mwa lipilu,
PSA.53.1	ba li, “Ha ku na Mulimu.”
PSA.53.1	Kaufel'a bona ba bolile,
PSA.53.1	mi ba ezize lika ze swabisa.
PSA.53.1	Ha ku na ya eza se si lukile.
PSA.53.2	Mulimu u talimela batu fafasi
PSA.53.2	a li kwa lihalimu
PSA.53.2	kuli a bone haiba ku na ni ba bañwi
PSA.53.2	ba ba butali, ba ba mu lapela.
PSA.53.3	Kono kaufel'a bona ba mu fulalezi.
PSA.53.3	Kamukan'a bona ba likana
PSA.53.3	kwa bumaswe.
PSA.53.3	Ha ku na ni yo mukana ku bona
PSA.53.3	a eza se si lukile.
PSA.53.3	Ha ku na nihaili a li muñwi.
PSA.53.4	“Kikuli ha ba zibi, nji?”
PSA.53.4	ku buza Mulimu.
PSA.53.4	“Kana baezalibi ba,
PSA.53.4	kikuli ha ku na se ba ziba?
PSA.53.4	Ba pila ka ku uzweza batu ba ka,
PSA.53.4	mi ha ba ni lapeli.”
PSA.53.5	Kono cwale ba ta tilumuka,
PSA.53.5	ka mukwa o ba si ka bona kale,
PSA.53.5	kakuli Mulimu u ta hasanya masapo
PSA.53.5	a lila za batu ba hae.
PSA.53.5	Mi cwale Isilaele u ta ba tula
PSA.53.5	ku ba tulelelela,
PSA.53.5	kakuli Mulimu u ba hanile.
PSA.53.6	Ha si mo n'o lapelela kuli
PSA.53.6	kabe ku piliswa kwa Isilaele
PSA.53.6	ne ku ka zwa mwa Sione!
PSA.53.6	Batu ba Isilaele ba ta taba cwañi
PSA.53.6	Mulimu h'a ta ba zwisezapili hape!
PSA.54.1	Oho Mulimu, u ni pilise!
PSA.54.1	U ni lukulule ka maata a hao!
PSA.54.2	Utwa tapelo ya ka, oho Mulimu.
PSA.54.2	U teeleze manzwi a ka!
PSA.54.3	Batu ba ba ikuhumusa ba t'o ni
PSA.54.3	lwanisa.
PSA.54.3	Batu ba ba lunya ba lika ku ni
PSA.54.3	bulaya,
PSA.54.3	ili batu ba ba si na taba ni Mulimu.
PSA.54.4	Kono Mulimu ki mutusi wa ka!
PSA.54.4	Muñ'a Bupilo ki mulamuleli wa ka!
PSA.54.5	Kabe Mulimu n'a ka nata lila za ka,
PSA.54.5	ka bumaswe bwa zona!
PSA.54.5	U ta ba yundisa kakuli wa sepahala.
PSA.54.6	Ni ta ku ezeza sitabelo ka tabo,
PSA.54.6	oho Muñ'a Bupilo.
PSA.54.6	Ni ta itumela ku wena,
PSA.54.6	kakuli u lukile.
PSA.54.7	U ni pilisize kwa manyando a ka
PSA.54.7	kamukana,
PSA.54.7	mi ni boni lila za ka ha li tulwa.
PSA.55.1	Mulimu, utwa tapelo ya ka.
PSA.55.1	U si ke wa hana kupo ya ka!
PSA.55.2	U ni utwe, mi u ni alabe.
PSA.55.2	Ni se ni honilwe ki maswenyeho a ka.
PSA.55.3	Ni sabiswa ki mifumbo ya lila za ka,
PSA.55.3	ni ka ku hatelelwa ki ba ba maswe.
PSA.55.3	Ba ni tahiseza butata.
PSA.55.3	Ba ni nyemezi, mi ba ni toile.
PSA.55.4	Ni kenwi ki sabo, mi na ngangama.
PSA.55.4	Sabo ya lifu ya ni imela.
PSA.55.5	Ni tuzwi ki sabo, mi na kuña.
PSA.55.5	Ni honilwe ki sabo.
PSA.55.6	Ni li, “Kabe ne ni na ni mafufa,
PSA.55.6	sina liiba!
PSA.55.6	Ne ni ka fufela kwahule,
PSA.55.6	na y'o pumula!
PSA.55.7	Ne ni ka fufela kwahule
PSA.55.7	mi na y'o ikahela mwa naheñi.
PSA.55.8	Ne ni ta akufa ku y'o ipumanela
PSA.55.8	mukunda
PSA.55.8	kwa moya o maata ni liñungwa.”
PSA.55.9	U lyanganise lipulelo za lila za ka,
PSA.55.9	Muñ'a Bupilo!
PSA.55.9	Ni bona lindwa ni mifili-fili
PSA.55.9	mwa munzi.
PSA.55.10	Musihali ni busihu ba zamaya
PSA.55.10	ba potoloha munzi fa makwakwa a ona.
PSA.55.10	Ku tezi bumaswe ni mifili-fili.
PSA.55.11	Kai ni kai ku sinyehile.
PSA.55.11	Mwa mikwakwa ku tezi mikwa
PSA.55.11	ya bupumi ni ku putelelana.
PSA.55.12	Ha n'e ka ba kuli ki sila
PSA.55.12	se si ni sheununa,
PSA.55.12	ne ni ka itiisa.
PSA.55.12	Ha n'e ka ba mulwanisi ya itumba
PSA.55.12	ka na, ne ni ka ipata.
PSA.55.13	Kono ki wena, mulikan'a ka,
PSA.55.13	wena ye ni utwana ni yena,
PSA.55.13	mulikan'a ka yo mutuna luli!
PSA.55.14	Ne lu banga ni lingambolo ze nde
PSA.55.14	hamoho,
PSA.55.14	ni ku y'o lapela hamoho
PSA.55.14	mwa Tempele.
PSA.55.15	Kabe lifu ne li ka tela lila za ka,
PSA.55.15	ka sipundumukela.
PSA.55.15	Kabe ne ba ka ya mwa lifasi
PSA.55.15	la ba ba shwile, ba sa ikutwa!
PSA.55.15	Bumaswe bu inzi mwa minzi ya bona
PSA.55.15	ni mwa lipilu za bona.
PSA.55.16	Kono ni kupa tuso ku Mulimu,
PSA.55.16	mi Muñ'a Bupilo u ta ni pilisa.
PSA.55.17	Lipilaelo ni sitongo sa ka
PSA.55.17	li ya ku yena kakusasa,
PSA.55.17	musihali ni busihu,
PSA.55.17	mi u ta utwa linzwi la ka.
PSA.55.18	U ta ni kutisa hande ka kozo,
PSA.55.18	kwa lindwa ze ni lwana ni lila
PSA.55.18	ze ñata cwalo.
PSA.55.19	Mulimu, ya busize ku zwa
PSA.55.19	kwa simuluho,
PSA.55.19	u ta ni utwa, mi a ba tule.
PSA.55.19	Ba hana ku cinca,
PSA.55.19	kakuli ha ba mu sabi.
PSA.55.20	Mulikan'a ka wa pili a lwanisa
PSA.55.20	balikani ba hae.
PSA.55.20	A sinya sepiso ya hae.
PSA.55.21	Manzwi a hae n'a li a buleta
PSA.55.21	ku fita lubibi,
PSA.55.21	kono mwa pilu ya hae
PSA.55.21	ne ku na ni lutimbo.
PSA.55.21	Manzwi a hae n'a li a bunolo
PSA.55.21	sina oli,
PSA.55.21	kono n'a seha sina mikwale
PSA.55.21	ye buhali.
PSA.55.22	Nepela manyando a hao
PSA.55.22	ku Muñ'a Bupilo,
PSA.55.22	mi u ta ku lamulela.
PSA.55.22	H'a tuheleli mutu ya lukile
PSA.55.22	kuli a tulwe.
PSA.55.23	Kono wena, Mulimu,
PSA.55.23	u ta nepela babulai ni mahata bao
PSA.55.23	mwa mabita a bona,
PSA.55.23	ba sa li ba banca.
PSA.55.23	Haili na, ni ta ku sepa.
PSA.56.1	U ni utwele butuku, Mulimu,
PSA.56.1	kakuli na lwaniswa.
PSA.56.1	Lila za ka za ni nyandisa
PSA.56.1	nako kaufela!
PSA.56.2	Lila za ka za ni lwanisa musihali
PSA.56.2	kaufela.
PSA.56.2	Ki ba bañata ba ba ni lwanisa.
PSA.56.3	Ha ni saba,
PSA.56.3	ni beya sepo ya ka ku wena.
PSA.56.4	Ni sepa Mulimu, mi ha ni na ku saba.
PSA.56.4	Ni mu lumbeka ka z'a sepisize.
PSA.56.4	Mutunyana feela u ta ni ezañi?
PSA.56.5	Lila za ka za ni kataza
PSA.56.5	ku ze ni eza kamukana.
PSA.56.5	Nako kaufela li hupula
PSA.56.5	mo li ka ni utwiseza butuku!
PSA.56.6	Li kopana mwa maipato a zona
PSA.56.6	mi li talimisisa ze ni eza kaufela,
PSA.56.6	ka mulelo wa ku ni bulaya.
PSA.56.7	Mulimu, u ba natele bumaswe
PSA.56.7	bwa bona.
PSA.56.7	Tula batu ba, ka bunyemi bwa hao!
PSA.56.8	Wa ziba mo ni nyandela.
PSA.56.8	U bulukile palo ya mioko ya ka.
PSA.56.8	Kana ha i si ka ñolwa mwa buka
PSA.56.8	ya hao, nji?
PSA.56.9	Zazi le ni ta kupa tuso ku wena,
PSA.56.9	lila za ka li ta baleha.
PSA.56.9	Mulimu u kwa neku la ka.
PSA.56.9	Ni ziba cwalo!
PSA.56.10	Ni sepile Mulimu,
PSA.56.10	mi ni lumbeka sepiso ya hae.
PSA.56.10	Ni ta lumbeka sepiso
PSA.56.10	ya Muñ'a Bupilo.
PSA.56.11	Ni sepile yena, mi ha ni na ku saba.
PSA.56.11	Mutunyana feela u ta ni ezañi?
PSA.56.12	Oho Mulimu, ni ta ku fa
PSA.56.12	se ni sepisize.
PSA.56.12	Ni ta ku fa mpo ya ka ya buitumelo.
PSA.56.13	U ni lamulezi kwa lifu
PSA.56.13	mi ha u si ka lumela kuli ni tulwe.
PSA.56.13	Mi cwale ni zamaya fapil'a Mulimu,
PSA.56.13	mwa liseli le li benyeza ba ba pila.
PSA.57.1	U ni utwele butuku,
PSA.57.1	oho Mulimu.
PSA.57.1	U ni utwele butuku,
PSA.57.1	kakuli ni sabela ku wena.
PSA.57.1	Mwa muluti wa mafufa a hao
PSA.57.1	ni fumana silelezo,
PSA.57.1	ku fitela kozi i fela.
PSA.57.2	Ni huweleza ku Mulimu,
PSA.57.2	Mwambakani ya Pahami,
PSA.57.2	ku Mulimu ya ni fa ze ni tokwa
PSA.57.2	kamukana.
PSA.57.3	U ta alaba a li kwa lihalimu,
PSA.57.3	mi a ni pilise.
PSA.57.3	U ta tula ba ba ni lwanisa.
PSA.57.3	Mulimu u ta ni bonisa busepahali
PSA.57.3	ni lilato la hae le li sa feli.
PSA.57.4	Ni lobala mwahal'a lila ze swana
PSA.57.4	ni litau ze bata ku ca batu.
PSA.57.4	Meeno a zona a swana inge malumo
PSA.57.4	ni masho.
PSA.57.4	Malimi a zona ki mikwale ye buhali.
PSA.57.5	Mulimu, bonisa butuna bwa hao
PSA.57.5	mwa mbyumbyulu,
PSA.57.5	ni kanya ya hao
PSA.57.5	mwa lifasi kamukana!
PSA.57.6	Lila za ka li ni teezi kanyandi
PSA.57.6	kuli li ni swase.
PSA.57.6	Ni se ni imezwi ki manyando.
PSA.57.6	Li yepile musima mwa nzila ya ka,
PSA.57.6	kono ki zona ze wezi mwateñi.
PSA.57.7	Mulimu, ni ku sepile.
PSA.57.7	Ni itukisize hande luli!
PSA.57.7	Ni ta opela ni ku ku lumbeka!
PSA.57.8	Zuha, moya wa ka!
PSA.57.8	Zuha wena halepa ya ka
PSA.57.8	ni kañombyo!
PSA.57.8	Ni ta zusa lizazi!
PSA.57.9	Mulena, ni ta itumela ku wena,
PSA.57.9	mi ni ta ku lumbeka
PSA.57.9	mwahal'a macaba!
PSA.57.10	Lilato la hao la kamita li y'o fita
PSA.57.10	kwa lihalimu,
PSA.57.10	ni busepahali bwa hao
PSA.57.10	mwa mbyumbyulu.
PSA.57.11	Mulimu, bonisa butuna bwa hao
PSA.57.11	mwa mbyumbyulu,
PSA.57.11	ni kanya ya hao
PSA.57.11	mwa lifasi kamukana!
PSA.58.1	Kana luli-luli mu fa likatulo
PSA.58.1	ze lukile, mina babusi?
PSA.58.1	Kana mu atula batu kaufela
PSA.58.1	ka mulao, nji?
PSA.58.2	Batili! Mu hupula feela bumaswe
PSA.58.2	bo mu ta eza,
PSA.58.2	ni ku eza mifili-fili ya lindwa
PSA.58.2	mwa naha.
PSA.58.3	Batu ba ba maswe ba eza
PSA.58.3	ze fosahalile mwa bupilo bwa bona
PSA.58.3	kaufela.
PSA.58.3	Ba kala ku bulela buhata
PSA.58.3	ku zwa zazi le ba pepiwa.
PSA.58.4	Ba tezi buhazo sina linoha.
PSA.58.4	Ba tiba lizebe za bona sina mbumbe
PSA.58.4	ye mahañi.
PSA.58.5	Ba swana ni mbumbe ye sa utwi
PSA.58.5	linzwi la ñaka wa linoha,
PSA.58.5	kamba linzwi la mutu wa mabibo
PSA.58.5	ya butali.
PSA.58.6	Mulimu, lobaka meeno a litau ze,
PSA.58.6	ze sabisa.
PSA.58.6	Muñ'a Bupilo u kumule mabako
PSA.58.6	a zona!
PSA.58.7	Ba felele sina mezi a bubela
PSA.58.7	kwahule.
PSA.58.7	Ba hatikelwe sina bucwañi
PSA.58.7	bwa mwa nzila.
PSA.58.8	Ba be sina minyopi ye fezwa
PSA.58.8	ki ku oya lwenge,
PSA.58.8	ba swane ni mbututu ye pepilwe
PSA.58.8	i shwile, ye sa boni liseli.
PSA.58.9	Ba pumiwe sina macacani
PSA.58.9	ba si ka lemuha kale.
PSA.58.9	Ka buhali bwa hae,
PSA.58.9	Mulimu a ba fefulele kwahule,
PSA.58.9	ba nze ba sa pila.
PSA.58.10	Ba ba lukile ba ta taba ha ba bona
PSA.58.10	baezalibi ba utwiswa butuku.
PSA.58.10	Ba ta puwa mwa mali a ba ba maswe.
PSA.58.11	Batu ba ta li,
PSA.58.11	“Kaniti ba ba lukile ba filwe mupuzo.
PSA.58.11	Kaniti ku na ni Mulimu
PSA.58.11	ya atula lifasi.”
PSA.59.1	Mulimu wa ka, u ni pilise
PSA.59.1	kwa lila za ka.
PSA.59.1	U ni sileleze ku ba ba ni lwanisa!
PSA.59.2	U ni pilise kwa batu bao
PSA.59.2	ba ba maswe.
PSA.59.2	U ni lamulele kwa babulai bao!
PSA.59.3	Bona! Ba shaamezi ku ni bulaya.
PSA.59.3	Batu ba ba lunya ba kopana
PSA.59.3	ku t'o ni lwanisa.
PSA.59.3	Ha si kabakala sibi kamba foso
PSA.59.3	ifi ni ifi ye ni ezize.
PSA.59.4	Ha si kabakala mulatu wa ka,
PSA.59.4	Muñ'a Bupilo,
PSA.59.4	ha ba akufela kwa libaka za bona.
PSA.59.5	Yema, Muñ'a Bupilo,
PSA.59.5	Mulimu ya Maata Kaufela,
PSA.59.5	mi u t'o ni tusa.
PSA.59.5	U iponele, Mulimu wa Isilaele!
PSA.59.5	Zuha, mi u nate bahedeni.
PSA.59.5	U si ke wa ba ni makeke kwa babeteki
PSA.59.5	ba ba maswe!
PSA.59.6	Manzibwana ba kuta,
PSA.59.6	ba nze ba hona sina linja
PSA.59.6	ha ba nze ba zamaya mwa hae.
PSA.59.7	Utwa linyefulo ni mifumbo ya bona.
PSA.59.7	Malimi a bona a swana sina
PSA.59.7	mikwale mwa milomo ya bona.
PSA.59.7	Nihakulicwalo, ba hupula kuli
PSA.59.7	ha ku na ya ba utwa!
PSA.59.8	Kono wena, Muñ'a Bupilo,
PSA.59.8	wa ba seha.
PSA.59.8	U sheununa bahedeni kamukana!
PSA.59.9	Ni sepile maata a hao.
PSA.59.9	Mulimu, ki wena sisabelo sa ka.
PSA.59.10	Mulimu wa ka, ya ni lata,
PSA.59.10	u ka taha ku na.
PSA.59.10	U ta ni bonisa lila za ka
PSA.59.10	ha li se li tuzwi.
PSA.59.11	U si ke wa ba bulaya, Mulimu,
PSA.59.11	ili kuli sicaba sa hesu
PSA.59.11	si si ke sa libala.
PSA.59.11	U ba tule ka maata a hao,
PSA.59.11	mi u ba hasanye,
PSA.59.11	Mulena, wena musilelezi wa luna!
PSA.59.12	Sibi si fa milomo ya bona.
PSA.59.12	Manzwi a bona kamukana ki a sibi.
PSA.59.12	Ba swalwe mwa buikuhumuso
PSA.59.12	bwa bona!
PSA.59.12	Ba tapaula, mi ba puma.
PSA.59.13	Cwale ka bunyemi bwa hao,
PSA.59.13	u ba yundise.
PSA.59.13	U ba yundiseleleze!
PSA.59.13	Cwale batu kaufela ba ta ziba kuli
PSA.59.13	Mulimu u busa mwa Isilaele,
PSA.59.13	ni kuli mubuso wa hae u yambile
PSA.59.13	lifasi kamukana!
PSA.59.14	Lila za ka, li kuta manzibwana,
PSA.59.14	li nze li hona sina linja mwa hae.
PSA.59.15	Li ya kafa ni kafa, ili ku bata lico,
PSA.59.15	mi ha li sa kuli, za bilaela.
PSA.59.16	Kono ni ta opela ka za maata a hao.
PSA.59.16	Ka zazi ni zazi kakusasana ni ka tiisa
PSA.59.16	ku opela ka za lilato la hao
PSA.59.16	le li sa feli.
PSA.59.16	U bile sisabelo sa ka,
PSA.59.16	mukunda mwa mazazi a ka
PSA.59.16	a manyando.
PSA.59.17	Ni ta ku lumbeka,
PSA.59.17	mulamuleli wa ka.
PSA.59.17	Sisabelo sa ka ki Mulimu,
PSA.59.17	yena Mulimu ya ni lata.
PSA.60.1	Mulimu, u lu hanile,
PSA.60.1	mi u lu tuzi.
PSA.60.1	U n'o lu nyemezi,
PSA.60.1	kono cwale u lu shemube.
PSA.60.2	U kuñisize naha, mi u i pazuzi.
PSA.60.2	Cwale folisa maandala a yona,
PSA.60.2	kakuli i se i bata ku abana fahali!
PSA.60.3	U nyandisize batu ba hao ka manyando
PSA.60.3	a matuna.
PSA.60.3	Lu tantalika sina batu ba ba kozwi.
PSA.60.4	U lemusize ba ba ku saba
PSA.60.4	ili kuli ba kone ku pima katulo.
PSA.60.5	U lu pilise ka maata a hao.
PSA.60.5	U alabe tapelo ya luna,
PSA.60.5	kuli batu b'o lata ba piliswe.
PSA.60.6	Mwa ku kena kwa hae Mulimu a li,
PSA.60.6	“Ka tabo ye bonisa kuli ni tuzi,
PSA.60.6	ni alula Sikeme,
PSA.60.6	mi ni abela batu
PSA.60.6	ba ka Musindi wa Sukoti.
PSA.60.7	Giliadi ki ya ka, ni Manase cwalo.
PSA.60.7	Eferaimi ki kuwani ya ka ya ndwa,
PSA.60.7	ni Juda ki mulamu wa ka wa bulena.
PSA.60.8	Kono ni ka itusisa Moabi
PSA.60.8	sina mukeke wa ku tapela,
PSA.60.8	mi makatulo a ka ni ta a nepela
PSA.60.8	mwa Edomo
PSA.60.8	ili sisupo sa kuli ki ya ka.
PSA.60.8	Kana Mafilisita ne ba hupula
PSA.60.8	kuli ba ka huwa ka ku ni tula, nji?”
PSA.60.9	Oho Mulimu, ki mañi ya ta ni isa
PSA.60.9	mwa munzi o tiisizwe?
PSA.60.9	Ya ta ni isa kwa Edomo, ki mañi?
PSA.60.10	Kana ki niti luli kuli u lu hanile?
PSA.60.10	Kikuli ha u na ku zamaya ni limpi
PSA.60.10	za luna?
PSA.60.11	U lu tuse ku lwanisa sila,
PSA.60.11	kakuli tuso ya batu ki ya mbango!
PSA.60.12	Mulimu h'a li kwa neku la luna,
PSA.60.12	lu ta tula.
PSA.60.12	U ta tula lila za luna.
PSA.61.1	Oho Mulimu, utwa kupo
PSA.61.1	ya ka.
PSA.61.1	U teeleze tapelo ya ka!
PSA.61.2	Ha ni felezwi ki sepo ni li kwahule
PSA.61.2	ni haesu,
PSA.61.2	ni ipiha ku wena!
PSA.61.2	U ni ise mwa sisabelo se si iketile.
PSA.61.3	Wena u musilelezi wa ka,
PSA.61.3	mulwaneli wa ka ya maata,
PSA.61.3	ya ni lamulela kwa lila.
PSA.61.4	U ni lumelele ku pila mwa sibaka
PSA.61.4	sa hao se si kenile
PSA.61.4	bupilo bwa ka kaufela.
PSA.61.4	Ni fumane buiketo mwatas'a mafufa
PSA.61.4	a hao.
PSA.61.5	U utwile lisepiso za ka, Mulimu,
PSA.61.5	mi u ni file sanda sa ba ba ku kuteka.
PSA.61.6	U ekeleze mulena lilimo ze ñata
PSA.61.6	za ku pila.
PSA.61.6	A pile nako ye telele!
PSA.61.7	A buse cwalo kuya kuile fapil'a hao,
PSA.61.7	Mulimu.
PSA.61.7	U mu sileleze ka busepehi
PSA.61.7	ni ka lilato la hao le li sa feli.
PSA.61.8	Fohe, ni ta na ni ku opelela lipina
PSA.61.8	za ku ku lumbeka,
PSA.61.8	sina ha ni ku fa ka zazi ni zazi
PSA.61.8	ze ni sepisize.
PSA.62.1	Ni sepile Mulimu a nosi
PSA.62.1	ni nze ni libelezi kuli a ni pilise.
PSA.62.2	Ki yena feela musilelezi
PSA.62.2	ni mupilisi wa ka.
PSA.62.2	Ki mulamuleli wa ka,
PSA.62.2	mi ha ni na ku tulwa ni kamuta.
PSA.62.3	Ku ta mi nga nako ye kuma kai,
PSA.62.3	mina kaufela, ku lwanisa mutu
PSA.62.3	ya sa fiti lukwakwa lo lu wile
PSA.62.3	kwa maata?
PSA.62.4	Mu bata feela ku mu tulula fa situlo
PSA.62.4	sa hae se si kutekeha.
PSA.62.4	Mu tabela feela buhata.
PSA.62.4	Mu bulela manzwi a ku fuyaula,
PSA.62.4	kono mwa lipilu za mina
PSA.62.4	mwa mu kuta.
PSA.62.5	Ni itingile ku Mulimu a nosi.
PSA.62.5	Ni beile sepo ya ka ku yena.
PSA.62.6	Ki yena feela musilelezi
PSA.62.6	ni mupilisi wa ka.
PSA.62.6	Ki mulamuleli wa ka,
PSA.62.6	mi ha ni na ku tulwa ni kamuta.
PSA.62.7	Ku piliswa ni ku kutekiwa kwa ka
PSA.62.7	li zwa ku Mulimu.
PSA.62.7	Ki yena musilelezi wa ka ya maata.
PSA.62.7	Ki mukunda wa ka.
PSA.62.8	Sicaba sa haesu, mu sepe Mulimu
PSA.62.8	ka linako kaufela!
PSA.62.8	Mu mu bulelele butata bwa mina
PSA.62.8	kamukana,
PSA.62.8	kakuli ki yena sisabelo sa luna.
PSA.62.9	Batu kamukana ki moya feela.
PSA.62.9	Bafumi ni babotana ba swana.
PSA.62.9	Ki mbango feela.
PSA.62.9	Ha mu ba beya fa likala
PSA.62.9	ha ba na bukiti.
PSA.62.9	Ba bubebe ku fita moya.
PSA.62.10	Mu si ke mwa sepa bulwani.
PSA.62.10	Mu si ke mwa sepa ku fumana
PSA.62.10	se siñwi ka busholi.
PSA.62.10	Bufumu bwa mina niha bu ka ekezeha
PSA.62.10	mu si ke mwa bu sepa.
PSA.62.11	Ni utwile Mulimu hañata
PSA.62.11	a nz'a bulela kuli maata ki a hae.
PSA.62.12	 Mi hape a li
PSA.62.12	lilato la hae ki le li sa feli.
PSA.62.12	Wena Mulena kasibili
PSA.62.12	u kutiseza mutu ni mutu
PSA.62.12	mupuzo ka likezo za hae.
PSA.63.1	Oho Mulimu,
PSA.63.1	ki wena Mulimu wa ka,
PSA.63.1	mi ni ku shukezi.
PSA.63.1	Butu bwa ka kaufela bu ku shukezi.
PSA.63.1	Moya wa ka u ku nyolezi,
PSA.63.1	sina naha ye omelezi, ye otile,
PSA.63.1	ye si na mezi.
PSA.63.2	Ni ku bone mwa Sibaka se si Kenile,
PSA.63.2	ni bone f'a kuma maata
PSA.63.2	ni bulena bwa hao.
PSA.63.3	Lilato la hao la kamita ki le linde
PSA.63.3	ku fita bupilo kasibili,
PSA.63.3	mi kabakaleo ni ta ku lumbeka.
PSA.63.4	Ni ta itumela ku wena
PSA.63.4	ha ni nze ni pila.
PSA.63.4	Ni ta ku yemiseza mazoho ka tapelo.
PSA.63.5	Pilu ya ka i ta nyakalala ni ku iketa,
PSA.63.5	mi ni ta ku opelela lipina za tabo
PSA.63.5	ze ku lumbeka.
PSA.63.6	Na ku hupula ha ni lobezi
PSA.63.6	mwa bulobalo.
PSA.63.6	Ni ku hupula busihu kaufela.
PSA.63.7	Kakuli u bile mutusi wa ka kamita,
PSA.63.7	ni opela ka tabo mwa muluti
PSA.63.7	wa mafufa a hao.
PSA.63.8	Ni kumalezi ku wena,
PSA.63.8	mi lizoho la hao la ni babalela.
PSA.63.9	Ba ba lika ku ni bulaya
PSA.63.9	ba ta shetumukela mwa lifasi
PSA.63.9	la ba ba shwile.
PSA.63.10	Ba ta bulaiwa mwa ndwa,
PSA.63.10	mi litupu za bona li ciwe
PSA.63.10	ki litongwani.
PSA.63.11	Mulena u ta taba kabakala Mulimu
PSA.63.11	ya mu konisa ku tula.
PSA.63.11	Ba ba sepisa ka libizo la Mulimu
PSA.63.11	kaufela ba ta mu lumbeka.
PSA.63.11	Kono milomo ya mahata
PSA.63.11	i ta kwaliwa.
PSA.64.1	Mulimu, ni mwa butata,
PSA.64.1	utwa tapelo ya ka!
PSA.64.1	Ni saba lila za ka.
PSA.64.1	Pilisa moya wa ka!
PSA.64.2	U ni sileleze kwa milelo
PSA.64.2	ya ba ba maswe,
PSA.64.2	kwa mifili-fili ya batu ba ba maswe.
PSA.64.3	Ba looza malimi a bona sina mikwale,
PSA.64.3	mi ba nonga ka manzwi a lunya
PSA.64.3	sina masho.
PSA.64.4	Ba akufa ku hasanya buhata bwa bona
PSA.64.4	ba si na maswabi.
PSA.64.4	Ba sinya batu ba ba lukile ka manzwi
PSA.64.4	a lusebo.
PSA.64.5	Ba tiisana lipilu mwa milelo ya bona
PSA.64.5	ye maswe.
PSA.64.5	Ba lela ko ba ta y'o teela liteo
PSA.64.5	za bona, ba li,
PSA.64.5	“Ha ku na ya lukela ku li bona.”
PSA.64.6	Ba eza milelo ye maswe, mi ba li,
PSA.64.6	“Lu lukisize hande milelo ya luna,
PSA.64.6	mi ha lu na ku swalwa!”
PSA.64.6	Pilu ni munahano wa mutu
PSA.64.6	za komokisa!
PSA.64.7	Kono Mulimu u ba posa ka masho
PSA.64.7	a hae,
PSA.64.7	mi hona fo, ba holofala.
PSA.64.8	U ta ba bulaya kabakala manzwi
PSA.64.8	a bona.
PSA.64.8	Ba ba ta ba bona kaufela ba ta nyunga
PSA.64.8	litoho za bona.
PSA.64.9	Kaufel'a bona ba ta saba.
PSA.64.9	Ba ta hupula s'a ezize Mulimu
PSA.64.9	mi ba bulele likezo za hae.
PSA.64.10	Batu ba ba lukile kamukana
PSA.64.10	ba ka taba
PSA.64.10	kabakala s'a ezize Muñ'a Bupilo.
PSA.64.10	Ku yena ba ta fumana buiketo.
PSA.64.10	Batu ba ba lukile kaufela
PSA.64.10	ba ta mu lumbeka.
PSA.65.1	Oho Mulimu, kwa lu swanela
PSA.65.1	ku ku lumbeka mwa Sione
PSA.65.1	ni ku buluka lisepiso za luna
PSA.65.1	ku wena.
PSA.65.2	Wena ya utwa litapelo,
PSA.65.2	batu kamukana ba ka taha ku wena.
PSA.65.3	Ha lu imezwi ki libi,
PSA.65.3	wa lu swalela milatu ya luna.
PSA.65.4	Litohonolo ki la batu b'o ketile,
PSA.65.4	b'o isa ku y'o pila
PSA.65.4	mwa sibaka sa hao
PSA.65.4	se si kenile!
PSA.65.4	Lu ta kuliswa ki lika ze nde
PSA.65.4	za mwa ndu ya hao,
PSA.65.4	ili limbuyoti za Tempele ya hao
PSA.65.4	ye kenile!
PSA.65.5	U lu alaba, ka ku lu fa maata
PSA.65.5	a ku tula.
PSA.65.5	U eza ze komokisa ku lu pilisa.
PSA.65.5	Batu mwa lifasi kamukana,
PSA.65.5	mane ni mwabuse bwa mawate
PSA.65.5	a kwahule, ba sepile wena.
PSA.65.6	Ka maata a hao, u beile malundu
PSA.65.6	mwa libaka za ona,
PSA.65.6	ili ku bonisa maata a hao a matuna.
PSA.65.7	U kuzisa ku tuuma kwa mawate
PSA.65.7	ni lilata la mandinda,
PSA.65.7	mane u kuzisa siyongili sa macaba.
PSA.65.8	Lifasi kamukana la saba,
PSA.65.8	kabakala lika ze tuna z'o ezize.
PSA.65.8	Likezo za hao li tisa lilata la tabo
PSA.65.8	ku zwa kwa makalelo a lifasi mane
PSA.65.8	ku y'o fita kwa mafelelezo a lona.
PSA.65.9	U bonisa pabalelo ya hao kwa naha
PSA.65.9	ka ku i lumela pula.
PSA.65.9	U i eza ye nde, ye nunile.
PSA.65.9	U lukisize mezi mwahalimu
PSA.65.9	mi kwa nelisa
PSA.65.9	ku t'o meliseza batu lico.
PSA.65.10	U nelisa pula ye ñata mwa masimu
PSA.65.10	a limilwe
PSA.65.10	ni ku a kolobisa ka mezi.
PSA.65.10	U nolofaza mubu ka lufafazani,
PSA.65.10	mi u hulisa limela ze nyinyani.
PSA.65.11	Sishemo sa hao si tisa kutulo
PSA.65.11	ye nde cwañi!
PSA.65.11	K'o ya kaufela ku na ni ze ñata!
PSA.65.12	Mwa mafulisezo ku tezi mitapi,
PSA.65.12	mi mwa malundu ki tabo feela!
PSA.65.13	Mwa mabala ku tezi lingu.
PSA.65.13	Mabele ki a mañata mwa masimu.
PSA.65.13	Libupiwa kaufela za huwa ni ku opela
PSA.65.13	ka tabo!
PSA.66.1	Mu lumbeke Mulimu
PSA.66.1	ka miluluezo ya tabo,
PSA.66.1	mina batu kamukana!
PSA.66.2	Mu tumise kanya ya libizo la hae
PSA.66.2	ka lipina.
PSA.66.2	Mu lumbe bulena bwa hae!
PSA.66.3	Mu bulelele Mulimu, mu li,
PSA.66.3	“Lika z'o eza li komokisa cwañi!
PSA.66.3	Maata a hao ki a matuna
PSA.66.3	kuli mane lila za hao za kubama
PSA.66.3	fapil'a hao.
PSA.66.4	U lapelwa ki batu kaufela mwa lifasi.
PSA.66.4	Ba ku opelela litumbo.
PSA.66.4	Ba lumbeka libizo la hao ka lipina.”
PSA.66.5	A mu tahe, mu t'o bona s'a ezize
PSA.66.5	Mulimu,
PSA.66.5	likezo za hae ze komokisa
PSA.66.5	mwahal'a batu.
PSA.66.6	 U kalisize liwate.
PSA.66.6	Bo kukw'a luna ba silile nuka
PSA.66.6	ka mahutu.
PSA.66.6	Hona fo lwa taba kabakala
PSA.66.6	s'a n'a ezize.
PSA.66.7	Ka maata a hae u busa kuya kuile
PSA.66.7	mi u talimezi macaba.
PSA.66.7	Ku si ke kwa ba
PSA.66.7	ni ba ba ka mu fetuhela!
PSA.66.8	Macaba kaufela, mu lumbeke Mulimu
PSA.66.8	wa luna.
PSA.66.8	Litumbo za mina li utwahale.
PSA.66.9	Ki yena ya lu pilisize
PSA.66.9	mi h'a si ka lumela kuli lu we.
PSA.66.10	Oho Mulimu, u lu likile.
PSA.66.10	Sina silivela ha i keniswa ka mulilo,
PSA.66.10	ki m'o lu likezi cwalo ni luna.
PSA.66.11	U lu tuhezi lu swaswa mwa siteo
PSA.66.11	mi u lu lwesize milwalo ye bukiti
PSA.66.11	fa mikokoto.
PSA.66.12	U lu tuhezi lu hatikelwa ki lila
PSA.66.12	za luna.
PSA.66.12	Lu fitile mwa mulilo ni mwa
PSA.66.12	muunda,
PSA.66.12	kono cwale u lu tisize mwa sibaka
PSA.66.12	sa buiketo.
PSA.66.13	Ni ka tisa kwa ndu ya hao limpo
PSA.66.13	za ku cisa.
PSA.66.13	Ni ta ku fa se ni sepisize.
PSA.66.14	Ni ta ku fa se ne ni ku sepisize,
PSA.66.14	ha ne ni li mwa manyando.
PSA.66.15	Ni ta ku fa lingu za litabelo
PSA.66.15	za ku cisa.
PSA.66.15	Ni ta eza litabelo za lipoho
PSA.66.15	ni lipuli,
PSA.66.15	mi muunko wa zona u ta pahamela
PSA.66.15	ku wena.
PSA.66.16	Mu tahe mu t'o teeleza,
PSA.66.16	mina kaufela ba ba kuteka Mulimu,
PSA.66.16	mi ni ta mi bulelela s'a ni ezelize.
PSA.66.17	Ni huwelelize ku yena ku kupa tuso.
PSA.66.17	Na mu lumbeka ka lipina.
PSA.66.18	Kabe ne ni itibalize libi za ka,
PSA.66.18	kabe Mulena n'a si ke a ni teeleza.
PSA.66.19	Kono, kaniti Mulimu u ni utwile.
PSA.66.19	U teelelize tapelo ya ka.
PSA.66.20	Ni lumbeka Mulimu,
PSA.66.20	kakuli h'a si ka hana tapelo ya ka,
PSA.66.20	kamba ku ni amuha lilato la hae
PSA.66.20	le li sa feli.
PSA.67.1	Mulimu, u lu shemube,
PSA.67.1	mi u lu fuyaule.
PSA.67.1	U lu talime ka sishemo.
PSA.67.2	Cwale lifasi kamukana li ka ziba
PSA.67.2	tato ya hao,
PSA.67.2	mi macaba kaufela a ka ziba ku pilisa
PSA.67.2	kwa hao.
PSA.67.3	Macaba a ku lumbeke, wena Mulimu.
PSA.67.3	Macaba kaufela a ku lumbeke!
PSA.67.4	Macaba a nyakalale ni ku opela
PSA.67.4	ka tabo,
PSA.67.4	kakuli u atula batu ka ku luka,
PSA.67.4	mi u zamaisa macaba kamukana
PSA.67.4	mwa lifasi.
PSA.67.5	Macaba a ku lumbeke,
PSA.67.5	wena Mulimu.
PSA.67.5	Macaba kaufela a ku lumbeke!
PSA.67.6	Naha i tahisize kutulo ya yona.
PSA.67.6	Mulimu, Mulimu wa luna,
PSA.67.6	u lu fuyauzi.
PSA.67.7	Mulimu u lu fuyauzi.
PSA.67.7	Batu kamukana,
PSA.67.7	ba mu kuteke kai ni kai.
PSA.68.1	Mulimu wa yema,
PSA.68.1	mi lila za hae za hasana!
PSA.68.1	Ba ba mu toile ba baleha fapil'a hae
PSA.68.1	ba tuzwi.
PSA.68.2	U ba leleka sina musi ha u fukiswa
PSA.68.2	ki moya.
PSA.68.2	Sina bulota ha bu shengunuka
PSA.68.2	kwa mulilo,
PSA.68.2	ni ba ba maswe ba timela cwalo
PSA.68.2	fapil'a Mulimu.
PSA.68.3	Kono ba ba lukile ba taba
PSA.68.3	ni ku nyakalala fapil'a hae.
PSA.68.3	Ba nyakalala,
PSA.68.3	mi ba sholoka ka tabo.
PSA.68.4	Mu opelele Mulimu,
PSA.68.4	mu lumbeke libizo la hae ka lipina.
PSA.68.4	Mu lukise nzila ya ya pahami fa malu.
PSA.68.4	Libizo la hae ki Muñ'a Bupilo.
PSA.68.4	Mu tabe fapil'a hae!
PSA.68.5	Mulimu, ya pila mwa Tempele
PSA.68.5	ya hae ye kenile,
PSA.68.5	u babalela lindiala,
PSA.68.5	mi u sileleza limbelwa.
PSA.68.6	Ba ba pila mwa buinosi
PSA.68.6	u ba fa lusika,
PSA.68.6	mi u tabisa ba ba tamilwe
PSA.68.6	ka ku ba lukulula,
PSA.68.6	kono bafetuheli ba pila
PSA.68.6	mwa lukupwe ni manyando.
PSA.68.7	Mulimu, n'o etelela batu ba hao,
PSA.68.7	ha n'o zamaya mwa lihalaupa.
PSA.68.8	 Cwale lifasi la nyanganya,
PSA.68.8	mi lihalimu la sululela pula fafasi,
PSA.68.8	kabakala ku taha kwa Mulimu
PSA.68.8	wa Sinai,
PSA.68.8	ku taha kwa Mulimu wa Isilaele.
PSA.68.9	U nelisize pula ye ñata,
PSA.68.9	mi wa lukisa naha ya hao
PSA.68.9	ye n'e se i sinyehile.
PSA.68.10	Batu ba hao ba yaha minzi ya bona
PSA.68.10	mwateñi,
PSA.68.10	mi ka musa wa hao, wa lukiseza
PSA.68.10	babotana.
PSA.68.11	Muñ'a Bupilo a fa taelo,
PSA.68.11	mi basali ba bañata ba hasanya
PSA.68.11	litaba, ba li,
PSA.68.12	“Malena ni limpi za bona ba saba,
PSA.68.12	mi ba mata!”
PSA.68.12	Mwa hae, basali ba ikabela
PSA.68.12	ze n'e hapilwe.
PSA.68.13	Ba bonahala sina maiba a apesizwe
PSA.68.13	silivela,
PSA.68.13	a mafufa a benyiswa ki gauda.
PSA.68.13	Kikabakalañi ba bañwi ku mina
PSA.68.13	ha ne ba siyezi mwa milaka ya lingu
PSA.68.13	ka nako ya ndwa?
PSA.68.14	Mulimu ya Maata Kaufela h'a hasanya
PSA.68.14	malena fa Lilundu la Zalumoni,
PSA.68.14	a neliseza fateñi litwa.
PSA.68.15	Bashani ki lilundu le lituna cwañi,
PSA.68.15	lilundu la lingo ze ñata!
PSA.68.16	Wena ya na ni lingo ze ñata,
PSA.68.16	u talimelañi ka muna lilundu
PSA.68.16	l'a ketile Mulimu
PSA.68.16	kuli a pile ku lona?
PSA.68.16	Muñ'a Bupilo u ta pila ku lona
PSA.68.16	kuya kuile!
PSA.68.17	Ka likiti-kiti za likoloi za hae
PSA.68.17	ze tata za ndwa,
PSA.68.17	Mulena u zwa fa Sinai ku taha
PSA.68.17	mwa sibaka se si kenile.
PSA.68.18	 U kambamela kwahalimu,
PSA.68.18	a na ni lihapiwa ze ñata,
PSA.68.18	mi u amuhela limpo kwa bafetuheli.
PSA.68.18	Mulena Mulimu u ta pila mwateñi.
PSA.68.19	Mu lumbeke Mulena,
PSA.68.19	ya lwala butata bwa luna
PSA.68.19	ka zazi ni zazi.
PSA.68.19	Ki yena Mulimu ya lu pilisa.
PSA.68.20	Mulimu wa luna ki Mulimu ya pilisa.
PSA.68.20	Ki yena Muñ'a Bupilo, Mulen'a luna,
PSA.68.20	ya lu lamulela kwa lifu.
PSA.68.21	Kaniti, Mulimu u ta pumaka litoho
PSA.68.21	za lila za hae,
PSA.68.21	ili ba ba tundamena mwa mikwa
PSA.68.21	ya bona ya sibi.
PSA.68.22	Mulena u ize, “Ni ta kutisa
PSA.68.22	lila za hao ku zwa kwa Bashani.
PSA.68.22	Ni ta ba zwisa mwa buliba
PSA.68.22	bwa liwate.
PSA.68.23	Mi cwale u ta puwa mwa mali a bona,
PSA.68.23	mi linja za hao li kape mo li latela.”
PSA.68.24	Mulimu, batu kaufela ba bona
PSA.68.24	ku tula kwa hao,
PSA.68.24	ku zamaya kwa Mulimu, mulen'a ka,
PSA.68.24	h'a ya mwa sibaka se si kenile.
PSA.68.25	Baopeli ba zamaela kwapili,
PSA.68.25	mi balizi ba mwamulaho,
PSA.68.25	mwa sihali-hali ku zamaya basizana
PSA.68.25	ba ba liza tulupanyana.
PSA.68.26	“Mu lumbeke Mulimu mwa kopano
PSA.68.26	ya batu ba hae.
PSA.68.26	Mu lumbeke Muñ'a Bupilo,
PSA.68.26	mina baikulu ba Jakobo kamukana!”
PSA.68.27	Pili ku taha ba Benjamine,
PSA.68.27	lona lusika lo lunyinyani
PSA.68.27	ka ku fitisisa.
PSA.68.27	Ku zwa fo, ku taha baeteleli ba Juda
PSA.68.27	ni sitopa sa bona.
PSA.68.27	Ba latelelwa ki baeteleli ba Zebuloni
PSA.68.27	ni ba Nafetali.
PSA.68.28	Oho Mulimu, bonahaza maata a hao,
PSA.68.28	maata o' sebelisize kwa ku lu tusa.
PSA.68.29	Laela malena kuli ba ku tiseze
PSA.68.29	limpo,
PSA.68.29	i be sisupo sa ku kuteka Tempele
PSA.68.29	ya hao ye mwa Jerusalema.
PSA.68.30	U kalimele Egepita,
PSA.68.30	sona sibatana sani se si mwa mataka.
PSA.68.30	U kalimele macaba, ona mutapi wani
PSA.68.30	wa lipoho ni manamani a zona,
PSA.68.30	ku fitela ba kubama kamukana,
PSA.68.30	mi ba ku fa silivela ya bona.
PSA.68.30	U hasanye batu bao ba ba tabela
PSA.68.30	lindwa!
PSA.68.31	Lindumeleti li ta zwa kwa Egepita.
PSA.68.31	Ba Etiopia ba ta yemisa mazoho
PSA.68.31	ku lapela Mulimu.
PSA.68.32	Mu opelele Mulimu, mina mibuso
PSA.68.32	ya lifasi,
PSA.68.32	mu lumbeke Mulena ka lipina.
PSA.68.33	Mu lumbeke yena ya matisa pizi
PSA.68.33	mwa lihalimu, lona lihalimu la kale!
PSA.68.33	Mu mu utwe, h'a bonisa maata a hae
PSA.68.33	ka mulumo wa pula!
PSA.68.34	Mu tumise maata a Mulimu.
PSA.68.34	Bulena bwa hae bu fahalimw'a
PSA.68.34	Isilaele,
PSA.68.34	maata a hae a matuna
PSA.68.34	a mwa mahalimu.
PSA.68.35	Mulimu u sabisa cwañi
PSA.68.35	h'a li mwa Sibaka sa hae se si Kenile,
PSA.68.35	yena Mulimu wa Isilaele!
PSA.68.35	U fa batu ba hae maata a matuna.
PSA.68.35	Mu lumbeke Mulimu!
PSA.69.1	U ni pilise, Mulimu!
PSA.69.1	Mezi s'a ni kumisa mwa mulala.
PSA.69.2	Ni totobela mwa sileze se si tungile,
PSA.69.2	mi ha ku na mubu o tiile.
PSA.69.2	Ni mwa buliba, mi ni tuha ni miniswa
PSA.69.2	ki mandinda.
PSA.69.3	Ni se ni katalizwe ki ku kupa tuso,
PSA.69.3	mane mumizo wa ka u butuku
PSA.69.3	mi meeto a ka a andalalisizwe
PSA.69.3	ki ku talimela tuso ya hao.
PSA.69.4	 Ba ba ni toile ku si na libaka
PSA.69.4	ki ba bañata hahulu ku fita milili
PSA.69.4	ye kwa toho ya ka.
PSA.69.4	Lila za ka li bulela buhata ka na.
PSA.69.4	Ba maata, mi ba bata ku ni bulaya.
PSA.69.4	Ba ni tuhelisize lika
PSA.69.4	ze ne ni si ka uzwa.
PSA.69.5	Mulimu, libi za ka
PSA.69.5	ha u si ka li patelwa.
PSA.69.5	Wa ziba mo ne ni bezi bukuba!
PSA.69.6	U si ke wa ni lumelela ku swabisa
PSA.69.6	ba ba ku sepile,
PSA.69.6	Muñ'a Bupilo, Mulimu ya Maata Kaufela!
PSA.69.6	U si ke wa ni lumelela ku swabisa
PSA.69.6	ba ba ku lapela,
PSA.69.6	oho Mulimu wa Isilaele!
PSA.69.7	Ni shwauzwi kabakala hao,
PSA.69.7	mi ni swabile hahulu.
PSA.69.8	Ni swana sina muenyi kwa banabahesu.
PSA.69.8	Ku ba mba ya hesu,
PSA.69.8	ni swana inge mulicaba.
PSA.69.9	 Lilato la ka kwa Tempele ya hao
PSA.69.9	li tuka sina mulilo mwa pilu ya ka.
PSA.69.9	Kashwau ka ka ezwa ku wena,
PSA.69.9	ka wela fahalimw'a ka.
PSA.69.10	Ni ikokobeza ka ku itima lico,
PSA.69.10	mi batu ba ni tapaula.
PSA.69.11	Ni ikapesa liapalo za maswabi,
PSA.69.11	mi ba ni sheununa.
PSA.69.12	Mwa mikwakwa, ba bulela ka na,
PSA.69.12	mi matahwa ba ni opela.
PSA.69.13	Kono haili na, ni ta ku lapela
PSA.69.13	Muñ'a Bupilo.
PSA.69.13	U ni alabe Mulimu, ka nako y'o ketile.
PSA.69.13	U ni alabe, kabakala lilato la hao
PSA.69.13	le lituna,
PSA.69.13	kakuli u buluka sepiso ya hao
PSA.69.13	ya ku pilisa.
PSA.69.14	U ni pilise kuli ni si ke na totobela
PSA.69.14	mwa sileze.
PSA.69.14	U ni babalele kwa lila za ka,
PSA.69.14	ni kwa mezi a buliba.
PSA.69.15	U si ke wa lumela kuli ni tibiswe
PSA.69.15	ki muunda,
PSA.69.15	mi u si ke wa lumela kuli ni miniswe
PSA.69.15	ki mezi a buliba,
PSA.69.15	kamba ku iswa mwa libita.
PSA.69.16	Muñ'a Bupilo, u ni alabe
PSA.69.16	kabakala bunde bwa lilato la hao
PSA.69.16	le li sa feli.
PSA.69.16	U ni talime ka makeke a hao
PSA.69.16	a matuna!
PSA.69.17	U si ke wa ipatela mutang'a hao.
PSA.69.17	Ni mwa butata bo butuna.
PSA.69.17	U ni alabe kapili!
PSA.69.18	Taha, u t'o ni tusa.
PSA.69.18	U ni lamulele kwa lila za ka.
PSA.69.19	Wa ziba mo ni lwahakelwa,
PSA.69.19	mo ni tompololelwa ni ku shwaulwa.
PSA.69.19	Lila za ka kamukana wa li bona.
PSA.69.20	Linyefulo li lobile pilu ya ka,
PSA.69.20	mi ni felezwi ki sepo.
PSA.69.20	Ne ni sepile kuli ni ta utwelwa
PSA.69.20	butuku,
PSA.69.20	kono ha ku si ka ba cwalo.
PSA.69.20	Na bata ku omba-ombiwa,
PSA.69.20	kono ha ku si ka ba cwalo.
PSA.69.21	 Ha ne ni lapile, ba ni fa mabeela.
PSA.69.21	Ha ne ni nyolilwe, ba ni fa vinega.
PSA.69.22	 Mikiti ya bona ya lico i ba timeze,
PSA.69.22	mi minyaka ya bona ya silumeli
PSA.69.22	i ba falaze!
PSA.69.23	U ba kwahele kafifi
PSA.69.23	kuli ba si ke ba bona!
PSA.69.23	U kwetise mikokoto ya bona!
PSA.69.24	U ba sululele buhali bwa hao.
PSA.69.24	Ba kenwe ki luwewe lwa buhali
PSA.69.24	bwa hao.
PSA.69.25	 Ba sabele mafulo a bona.
PSA.69.25	Ku si ke kwa siyala mutu ya sa pila
PSA.69.25	mwa litende za bona!
PSA.69.26	Ba nyandisa b'o s'o utwisize kale
PSA.69.26	butuku.
PSA.69.26	Ba bulela za manyando
PSA.69.26	a b'o s'o holofalize.
PSA.69.27	U ñole palo ya libi za bona kaufela.
PSA.69.27	U si ke wa ba lumelela ku piliswa
PSA.69.27	ki wena.
PSA.69.28	 Mabizo a bona a takulwe mwa buka
PSA.69.28	ya ba ba pila.
PSA.69.28	Ba si ke ba balwa
PSA.69.28	hamoho ni batu ba hao.
PSA.69.29	Kono na kula, mi ni felezwi ki sepo.
PSA.69.29	U ni nanule, oho Mulimu,
PSA.69.29	mi u ni pilise!
PSA.69.30	Ni ta lumbeka Mulimu ka pina.
PSA.69.30	Ni ta tumisa butuna bwa hae
PSA.69.30	ka ku mu fa buitumelo.
PSA.69.31	Ki sona se si ka tabisa hahulu
PSA.69.31	Muñ'a Bupilo,
PSA.69.31	ku fita ku mu fa likomu,
PSA.69.31	ku fita ku mu ezeza sitabelo sa poho
PSA.69.31	ye konkile.
PSA.69.32	Ba ba nyandiswa ha ba ka bona cwalo
PSA.69.32	ba ka taba.
PSA.69.32	Ba ba lapela Mulimu ba ka tiya lipilu.
PSA.69.33	Muñ'a Bupilo u teeleza
PSA.69.33	ku ba ba shebile,
PSA.69.33	mi h'a libali batu ba hae
PSA.69.33	ba ba mwa tolongo.
PSA.69.34	Lihalimu ni lifasi,
PSA.69.34	mawate ni ze pila mwateñi kaufela,
PSA.69.34	mu lumbeke Mulimu!
PSA.69.35	U ta pilisa Sione,
PSA.69.35	mi u ta yaha sinca minzi ya Juda.
PSA.69.35	Batu ba hae ba ta pila mwateñi
PSA.69.35	ni ku luwa naha.
PSA.69.36	Baikulu ba batanga ba hae
PSA.69.36	ba ta i yola,
PSA.69.36	mi ba ba mu lata ba ta pila mwateñi.
PSA.70.1	Mulimu, u ni pilise!
PSA.70.1	Muñ'a Bupilo, u ni tuse kapili!
PSA.70.2	Ba ba lika ku ni bulaya ba tulwe,
PSA.70.2	mi ba zielehe!
PSA.70.2	Ba ba tabile kabakala manyando a ka,
PSA.70.2	ba kutiswe ngombemongo
PSA.70.2	mi ba swabiswe!
PSA.70.3	Ba ba ni sheununa ba mbemukiswe
PSA.70.3	ki ku tulwa kwa bona!
PSA.70.4	Ba ba taha ku wena kamukana ba tabe,
PSA.70.4	mi ba nyakalale!
PSA.70.4	Ba ba tabela ku pilisa kwa hao
PSA.70.4	ba bulele nako kaufela, ba li,
PSA.70.4	“Mulimu ki yo mutuna cwañi?”
PSA.70.5	Na fokola, mi ha ni sa na tuso.
PSA.70.5	Oho Mulimu, u ni akufele.
PSA.70.5	Ki wena Mupilisi wa ka.
PSA.70.5	Muñ'a Bupilo, u si ke wa liyeha!
PSA.71.1	Muñ'a Bupilo, ni tile ku wena
PSA.71.1	ku t'o silelezwa.
PSA.71.1	U si ke wa lumela kuli ni tulwe!
PSA.71.2	Kakuli wena u lukile,
PSA.71.2	u ni tuse, mi u ni lamulele.
PSA.71.2	U ni teeleze, mi u ni pilise!
PSA.71.3	U be mukunda wa ka o tiile,
PSA.71.3	ni masabelo a tiile a ni sileleza.
PSA.71.3	Ki wena sisabelo ni mukunda wa ka.
PSA.71.4	Mulimu wa ka, u ni lamulele
PSA.71.4	kwa batu ba ba maswe,
PSA.71.4	kwa maata a batu ba ba maswe,
PSA.71.4	ba ba lunya.
PSA.71.5	Muñ'a Bupilo ya Pahami,
PSA.71.5	ni beya sepo ya ka ku wena.
PSA.71.5	Ni ku sepile ku zwa kwa bwanana
PSA.71.5	bwa ka.
PSA.71.6	Ni itingile ku wena mwa bupilo
PSA.71.6	bwa ka kaufela.
PSA.71.6	U ni silelelelize
PSA.71.6	ku zwa fo ni pepezwi,
PSA.71.6	mi ni ta na ni ku lumbeka kamita!
PSA.71.7	Bupilo bwa ka bu bile mutala
PSA.71.7	ku ba bañata,
PSA.71.7	kakuli u bile mulamuleli wa ka
PSA.71.7	ya maata.
PSA.71.8	Ni ku lumbeka lizazi kamukana
PSA.71.8	mi ni tumisa maata a hao.
PSA.71.9	U si ke wa ni hana cwale
PSA.71.9	mwa busupali bwa ka.
PSA.71.9	U si ke wa ni tuhela cwale,
PSA.71.9	ha ni se ni felezwi ki maata!
PSA.71.10	Lila za ka li bata ku ni bulaya.
PSA.71.10	Ba lela ku ni fetuhela.
PSA.71.11	Ba li, “Mulimu u mu fulalezi.
PSA.71.11	A lu yeñi, lu y'o mu swala,
PSA.71.11	kakuli ha ku na ya ka mu lamulela!”
PSA.71.12	Oho Mulimu, u si ke wa ba kwahule
PSA.71.12	cwalo.
PSA.71.12	Mulimu wa ka, u ni tuse kapili!
PSA.71.13	Ba ba ni lwanisa kamukana ba tulwe,
PSA.71.13	mi ba yundiswe!
PSA.71.13	Ba ba lika ku ni utwisa butuku
PSA.71.13	ba swabiswe, mi ba shubulwe!
PSA.71.14	Ni ta beya sepo ya ka ku wena
PSA.71.14	ka nako kaufela.
PSA.71.14	Ni ta ku lumbeka hape ni hape.
PSA.71.15	Ni ta bulela za musa wa hao.
PSA.71.15	Ni ta bulela za ku pilisa kwa hao
PSA.71.15	lizazi kamukana,
PSA.71.15	nihaike ki ze fita kutwisiso ya ka.
PSA.71.16	Mulena Mulimu,
PSA.71.16	ni ta lumbeka maata a hao.
PSA.71.16	Ni ta tumisa bunde bwa hao,
PSA.71.16	ili bwa hao feela u nosi.
PSA.71.17	U ni lutile ku zwa kwa bwanana
PSA.71.17	bwa ka,
PSA.71.17	mi ni sa bulela ka za likezo za hao
PSA.71.17	ze komokisa.
PSA.71.18	Cwale ha ni se ni supezi,
PSA.71.18	mane se ni na ni limbi,
PSA.71.18	u si ke wa ni fulalela, oho Mulimu!
PSA.71.18	U be ni na ha ni tumisa maata
PSA.71.18	a bulena bwa hao
PSA.71.18	kwa masika kaufela a sa taha.
PSA.71.19	Mulimu, ku luka kwa hao ku y'o fita
PSA.71.19	kwa lihalimu.
PSA.71.19	U ezize lika ze tuna.
PSA.71.19	H'a yo ya swana ni wena!
PSA.71.20	U ni lumezi manyando
PSA.71.20	ni maswenyeho.
PSA.71.20	Kono u ta ni matafaza,
PSA.71.20	mi u ta ni lamulela kwa libita.
PSA.71.21	U ta ni eza yo mutuna ku fita pili.
PSA.71.21	U ta ni wisa pilu hape.
PSA.71.22	Kaniti ni ta ku lumbeka ka halepa!
PSA.71.22	Mulimu wa ka, ni ta lumbeka
PSA.71.22	busepahali bwa hao.
PSA.71.22	Ni ta ku opelela lipina fa halepa
PSA.71.22	ya ka, wena Ya Kenile wa Isilaele.
PSA.71.23	Ni ta huweleza ka tabo,
PSA.71.23	ha ni nze ni ku opelela.
PSA.71.23	Ni ta opela ka pilu ya ka kaufela,
PSA.71.23	kakuli u ni pilisize.
PSA.71.24	Ni ta bulela za musa wa hao lizazi
PSA.71.24	kamukana,
PSA.71.24	kakuli ba ba ne ba bata ku ni utwisa
PSA.71.24	butuku
PSA.71.24	ba tuzwi mi ba tompolozwi.
PSA.72.1	Mulimu, luta mulena ku atula
PSA.72.1	sina mo n'o ka atulela wena.
PSA.72.1	Ikabele ni yena ku luka kwa hao.
PSA.72.2	U ka atula batu ba hao ka ku luka,
PSA.72.2	ni ku fa banyandi likatulo ze lukile.
PSA.72.3	Naha i ikole zwelopili.
PSA.72.3	I tabele ze lukile.
PSA.72.4	Mulena a atulele hande babotana,
PSA.72.4	a tuse linjebwe
PSA.72.4	mi a tule ba ba nyandisa ba bañwi!
PSA.72.5	Batu ba hao ba ku lapele lizazi
PSA.72.5	ha li sa bonahala,
PSA.72.5	ni kweli ha i sa benya ka lilimo-limo.
PSA.72.6	Mulena a swane ni pula ye nela
PSA.72.6	mwa mafulelo,
PSA.72.6	inge lufafazani lo lu kolobisa mubu.
PSA.72.7	Ku luka ku n'o ekezeha mwa bupilo
PSA.72.7	bwa hae
PSA.72.7	mi buiketo bu be teñi
PSA.72.7	kweli ha i sa nze i bonahala.
PSA.72.8	 Mubuso wa hae u ta zwa kwa liwate
PSA.72.8	le liñwi,
PSA.72.8	mane ku y'o fita ku le liñwi,
PSA.72.8	ku kalela kwa Nuka ya Yuferati,
PSA.72.8	mane ku y'o fita kwa mafelelezo
PSA.72.8	a lifasi.
PSA.72.9	Batu ba ba yahile mwa lihalaupa
PSA.72.9	ba ta mu kubamela.
PSA.72.9	Lila za hae li ta lapalala mwa liluli.
PSA.72.10	Malena ba kwa Tareshishi
PSA.72.10	ni ba mwa lioli
PSA.72.10	ba ta mu tubulela linubu.
PSA.72.10	Malena ba kwa Arabia ni Etiopia
PSA.72.10	ba ta mu fa limpo.
PSA.72.11	Malena kamukana ba ta kubama
PSA.72.11	fapil'a hae.
PSA.72.11	Macaba kamukana a ta mu sebeleza!
PSA.72.12	U lamulela babotana ba ba kupa
PSA.72.12	ku yena,
PSA.72.12	ni linjebwe ba ba sa tokomelwi.
PSA.72.13	U na ni mukekecima
PSA.72.13	ku ba ba fokola ni kwa babotana.
PSA.72.13	U pilisa ba ba palezwi.
PSA.72.14	U ba lamulela kwa ku nyandiswa
PSA.72.14	ni kwa ku lwaniswa.
PSA.72.14	Ku yena bupilo bwa bona
PSA.72.14	ki bwa butokwa.
PSA.72.15	Mulena a pile nako ye telele!
PSA.72.15	A fiwe gauda ye zwa kwa Arabia.
PSA.72.15	A lapelelwe ka linako kamukana.
PSA.72.15	Limbuyoti za Mulimu li be ni yena
PSA.72.15	kamita!
PSA.72.16	Mwa naha ku be ni kutulo ye ñata,
PSA.72.16	malundu a apeswe ki lico,
PSA.72.16	mi li ate sina ze kwa Lebanoni.
PSA.72.16	Minzi i tale batu,
PSA.72.16	sina mabala a tezi bucwañi.
PSA.72.17	Libizo la mulena
PSA.72.17	li si ke la libalwa ni kamuta.
PSA.72.17	Kabubo ka hae ka be teñi kamita
PSA.72.17	sina lizazi.
PSA.72.17	Macaba kaufela a kupe Mulimu
PSA.72.17	kuli a ba fuyaule
PSA.72.17	sina mw'a fuyaulezi mulena.
PSA.72.18	Mu lumbeke Muñ'a Bupilo,
PSA.72.18	Mulimu wa Isilaele,
PSA.72.18	ili yena feela ya eza lika ze,
PSA.72.18	ze komokisa kamukana!
PSA.72.19	Mu lumbeke libizo la Muñ'a Bupilo
PSA.72.19	le li kenile kuya kuile.
PSA.72.19	Kanya ya hae i tale lifasi kaufela!
PSA.72.19	Amen! Amen!
PSA.72.20	A, ki ona mafelelzo a litapelo za Davida, mwan'a Jese.
PSA.73.1	Kaniti Mulimu u na ni musa
PSA.73.1	ku Isilaele,
PSA.73.1	ku bona ba ba na ni lipilu ze kenile!
PSA.73.2	Kono ne ni se ni bata ku felelwa
PSA.73.2	ki sepo.
PSA.73.2	Tumelo ya ka n'e se i felile.
PSA.73.3	Ne ni shwela baikuhumusi muna,
PSA.73.3	ha ni bona kuli za ba ba maswe
PSA.73.3	za konda.
PSA.73.4	Bona ha ba tahelwi ki butata.
PSA.73.4	Ba tiile, mi ba pila hande.
PSA.73.5	Ha ba nyandi sina batu ba bañwi.
PSA.73.5	Ha ba katazehi sina ba bañwi.
PSA.73.6	Mi kabakaleo ba apala
PSA.73.6	buikuhumuso sina sifaha,
PSA.73.6	ni situhu inge siapalo.
PSA.73.7	Lipilu za bona li sulula bumaswe
PSA.73.7	feela,
PSA.73.7	mi minahano ya bona i tezi milelo
PSA.73.7	ye maswe.
PSA.73.8	Ba sheununa ba bañwi,
PSA.73.8	mi ba bulela lika ze maswe.
PSA.73.8	Ba ikuhumusa,
PSA.73.8	mi ba lela ku nyandisa ba bañwi.
PSA.73.9	Ba bulela maswe
PSA.73.9	ka Mulimu ya mwa lihalimu,
PSA.73.9	mi ba fa litaelo za buikuhumuso
PSA.73.9	kwa batu ba lifasi.
PSA.73.10	Kabakaleo nihaili batu ba Mulimu
PSA.73.10	ba sikuluhele ku bona
PSA.73.10	mi ba lumela kapili ze ba bulela
PSA.73.10	kaufela.
PSA.73.11	Ba li, “Mulimu h'a na ku ziba.
PSA.73.11	Ya Pahami h'a na ku lemuha!”
PSA.73.12	Kihona mo ba inezi ba ba maswe.
PSA.73.12	Ba na ni ze ñata,
PSA.73.12	mi ze ñwi li sa ba tahela.
PSA.73.13	Cwale ni ikatalezeñi ka ku ipuluka
PSA.73.13	ni nze ni kenile,
PSA.73.13	ni si ka eza sibi?
PSA.73.14	Oho Mulimu, u ni nyandisize lizazi
PSA.73.14	kamukana.
PSA.73.14	Ka zazi ni zazi kakusasa u ni utwisa
PSA.73.14	butuku!
PSA.73.15	Kabe ne ni bulezi lika ze cwalo,
PSA.73.15	ne ni si ke na eza sina yo muñwi
PSA.73.15	wa batu ba hao.
PSA.73.16	Ni likile ka tata
PSA.73.16	ku utwisisa taba yeo
PSA.73.16	kono ne i li ye tata ku na.
PSA.73.17	Kono ka ku ya kwa Tempele ya hao,
PSA.73.17	kiha ni utwisisa se si ka tahela
PSA.73.17	ba ba maswe.
PSA.73.18	Kaniti u ba beya mwa libaka ze telela
PSA.73.18	mi u ba wiseza mwa kozi!
PSA.73.19	Ba sinyeha kapili,
PSA.73.19	mi ba liba kwa mafelelezo a sabisa!
PSA.73.20	Mulena, ba swana inge tolo
PSA.73.20	ye fela i sa li kakusasa,
PSA.73.20	y'e li ha u zuha
PSA.73.20	u libala mo ne i inezi.
PSA.73.21	Ne ni halifile,
PSA.73.21	mi ni tabehile kwa pilu
PSA.73.21	ni ku filikana.
PSA.73.22	Kaniti ne ni li sikuba sina folofolo.
PSA.73.22	Ne ni sa ku utwisisi, Muñ'a Bupilo.
PSA.73.23	Nihakulicwalo, ni inzi fakaufi
PSA.73.23	ni wena kamita,
PSA.73.23	mi u ni sweli kwa lizoho.
PSA.73.24	U ni zamaisa ka likelezo za hao,
PSA.73.24	mi kwa mafelelezo u ta ni amuhela
PSA.73.24	mwa kanya ya lihalimu.
PSA.73.25	Se ni sa na ni sona, mwa lihalimu,
PSA.73.25	kwand'a hao ki sifi?
PSA.73.25	Ha ni ina ni wena, ni ka batañi hape
PSA.73.25	fafasi?
PSA.73.26	Munahano ni mubili wa ka
PSA.73.26	niha li ka fokola,
PSA.73.26	Mulimu ki yena maata a ka,
PSA.73.26	mi ni na ni pabalelo ya hae
PSA.73.26	ye fitisisa kuya kuile!
PSA.73.27	Kaniti luli ba ba ku hana
PSA.73.27	ba ta shwa.
PSA.73.27	U ta timeza ba ba sa sepahali
PSA.73.27	ku wena.
PSA.73.28	Kono haili ka na,
PSA.73.28	ku ni komokisa cwañi
PSA.73.28	ku ba fakaufi ni Mulimu,
PSA.73.28	ku fumana silelezo
PSA.73.28	ku Muñ'a Bupilo ya Pahami,
PSA.73.28	ku tumisa z'a ezize kamukana!
PSA.74.1	U lu tuheleziñi cwana,
PSA.74.1	oho Mulimu?
PSA.74.1	Kana u ta nyemela batu ba hao
PSA.74.1	kuya kuile?
PSA.74.2	Hupula batu ba hao, b'o n'o iketezi
PSA.74.2	ku ba ba hao, kale-kale,
PSA.74.2	batu b'o lukuluzi mwa butanga
PSA.74.2	kuli ba be sicaba sa hao.
PSA.74.2	Hupula Lilundu la Sione, f'o n'o pila!
PSA.74.3	Taha, u t'o zamaya mwa matota a,
PSA.74.3	a sinyehile.
PSA.74.3	Lila za luna li sinyize lika kaufela
PSA.74.3	mwa Tempele!
PSA.74.4	Lila za hao li talize lilata
PSA.74.4	la ku tula mwa Tempele.
PSA.74.4	Li beile lindembela za zona mwateñi,
PSA.74.4	kuli li be lisupo za ku tula.
PSA.74.5	Li swana ni balemi ba likota,
PSA.74.5	ba ba lema likota ka lilepe za bona.
PSA.74.6	Ba lobakile mabala a likota
PSA.74.6	ka lilepe za bona ni ka likoma.
PSA.74.7	Ba lutuluzi Tempele ya hao,
PSA.74.7	mi ba i cisize.
PSA.74.7	Ba silafalize sibaka m'o lapelelwa.
PSA.74.8	Ne ba lela ku pyatelela kamukan'a
PSA.74.8	luna.
PSA.74.8	Ba cisa libaka kaufela ze kenile
PSA.74.8	mwa naha.
PSA.74.9	Liponiso za luna ze kenile kamukana
PSA.74.9	li sinyehile.
PSA.74.9	Ha ku sa na bapolofita ba ba siyezi,
PSA.74.9	mi ha ku na ya ziba kuli
PSA.74.9	zeo li ta nga nako ye kuma kai.
PSA.74.10	Oho Mulimu, lila za luna li ta nga
PSA.74.10	nako ye kuma kai,
PSA.74.10	li nze li ku sheununa?
PSA.74.10	Kana ba ka na ba zwelapili ku shwaula
PSA.74.10	libizo la hao kuya kuile?
PSA.74.11	U haneziñi ku lu tusa?
PSA.74.11	U putelañi mazoho?
PSA.74.12	Kono Mulimu, u bile Mulen'a luna
PSA.74.12	ku zwa kwa makalelo.
PSA.74.12	U lu pilisize hañata.
PSA.74.13	 Ka maata a hao a matuna
PSA.74.13	u kauhanyize liwate,
PSA.74.13	ni ku pyata litoho za libatana
PSA.74.13	za mwa liwate.
PSA.74.14	 U tubile litoho za sibatana sani
PSA.74.14	se si bizwa Leviatani
PSA.74.14	mi mubili wa sona u u file libatana
PSA.74.14	za mwa lihalaupa.
PSA.74.15	Ki wena ya bubisize tunukana
PSA.74.15	ni mawelu-welu,
PSA.74.15	mi u kalisize linuka ze tuna.
PSA.74.16	U ezize musiahli ni busihu.
PSA.74.16	U beile lizazi ni kweli mwa libaka
PSA.74.16	za zona.
PSA.74.17	Ki wena ya tomile mafelelezo
PSA.74.17	a lifasi.
PSA.74.17	U ezize litabula ni maliha.
PSA.74.18	Kono, Muñ'a Bupilo, u hupule kuli
PSA.74.18	lila za hao za ku sheununa,
PSA.74.18	ni kuli za ku hana ni ku ku shwaula.
PSA.74.19	U si ke wa tuhelela batu ba hao
PSA.74.19	ba ba fokola
PSA.74.19	kwa lila za bona ze situhu,
PSA.74.19	mi u si ke wa libala batu ba hao
PSA.74.19	ba nyandiswa!
PSA.74.20	U hupule bulikani b'o isweli ni luna.
PSA.74.20	Ku na ni mufili-fili mwa maneku
PSA.74.20	kaufela mwa tukutwana!
PSA.74.21	U si ke wa lumela
PSA.74.21	kuli ba ba nyandiswa ba swabiswe,
PSA.74.21	kono u lamulele babotana
PSA.74.21	ni ba ba inyandela ku ku lumbeka.
PSA.74.22	Nanuha, Mulimu, mi u itwanele!
PSA.74.22	U hupule kuli bahedeni
PSA.74.22	ba ku sheununa
PSA.74.22	musihali kamukana!
PSA.74.23	U si ke wa libala lilata la bunyemi
PSA.74.23	bwa lila za hao,
PSA.74.23	ili siyongili se si sa feli
PSA.74.23	se si eziwa ki balwanisi ba hao.
PSA.75.1	Lwa ku lumbeka,
PSA.75.1	oho Mulimu,
PSA.75.1	lwa ku lumbeka!
PSA.75.1	Lu tumisa butuna bwa hao,
PSA.75.1	mi lu talusa lika ze komokisa
PSA.75.1	z'o ezize!
PSA.75.2	Mulimu u li, “Ni tomile nako
PSA.75.2	ya katulo,
PSA.75.2	mi ni ta atula ka ku luka.
PSA.75.3	Lifasi ni ze pila ku lona kaufela
PSA.75.3	niha li ka fela,
PSA.75.3	ni ta tiisa mitomo ya lona.
PSA.75.4	Ni bulelela baikuhumusi
PSA.75.4	kuli ba si ke ba itumba.
PSA.75.5	Ni ba bulelela
PSA.75.5	kuli ba lisele ku inuneka.”
PSA.75.6	Katulo ha i zwi kwa upa kamba wiko,
PSA.75.6	kwa mutulo kamba mboela.
PSA.75.7	Ki Mulimu ya atula,
PSA.75.7	ya fa ba bañwi mulatu
PSA.75.7	ni ku lukulula ba bañwi.
PSA.75.8	Muñ'a Bupilo u sweli komoki
PSA.75.8	mwa lizoho la hae,
PSA.75.8	ye tezi waine ya buhali bwa hae.
PSA.75.8	Wa i sela, mi ba ba maswe kamukana
PSA.75.8	ba i nwa.
PSA.75.8	Ba i nwa ku i feleleza, mbuu.
PSA.75.9	Kono na, ha ni na ku tuhela
PSA.75.9	ku bulela za Mulimu wa Jakobo,
PSA.75.9	kamba ku mu lumbeka ka lipina.
PSA.75.10	U ta felisa maata a ba ba maswe,
PSA.75.10	kono maata a ba ba lukile
PSA.75.10	ona a ta ekezeha.
PSA.76.1	Mulimu u zibiwa hahulu
PSA.76.1	mwa Juda,
PSA.76.1	mi libizo la hae li tumile mwa Isilaele.
PSA.76.2	U pila mwa Jerusalema,
PSA.76.2	mi u ina fa Lilundu la Sione.
PSA.76.3	Kihona f'a lobakezi masho a lila
PSA.76.3	za hae,
PSA.76.3	litebe ni mikwale, mane ni litabaniso
PSA.76.3	za bona kamukana.
PSA.76.4	Mulimu, maata a hao
PSA.76.4	ki a matuna cwañi!
PSA.76.4	U kutile ka bulena bo butuna cwañi
PSA.76.4	ha u se u ba tulile
PSA.76.4	ba ba ne ba ka ku lwanisa!
PSA.76.5	Masole ba bona ba lindume
PSA.76.5	ba amuhilwe ze ne ba na ni zona
PSA.76.5	kamukana,
PSA.76.5	mi cwale ba lobezi buloko bwa lifu.
PSA.76.5	Maata ni butali bwa bona kaufela
PSA.76.5	ha li si ka ba ni tuso.
PSA.76.6	Ha u ba fumbezi, wena Mulimu
PSA.76.6	wa Jakobo,
PSA.76.6	lipizi ni bapahami ba zona ba wa,
PSA.76.6	ba shwile.
PSA.76.7	Cwalehe, ha ku komokisi
PSA.76.7	ha u sabiwa ki batu kaufela!
PSA.76.7	Ki mañi ya ka yema fapil'a hao
PSA.76.7	ha u nyemile?
PSA.76.8	U zibahalize katulo ya hao
PSA.76.8	u li mwa lihalimu.
PSA.76.8	Lifasi la saba, mi la kuza.
PSA.76.9	Kwa ba cwalo
PSA.76.9	ha u kile wa yema ku bulela katulo,
PSA.76.9	ili ku pilisa ba ba hatelezwi kaufela
PSA.76.9	fafasi.
PSA.76.10	Bunyemi bwa batu bu ekeza feela
PSA.76.10	kwa kabubo ka hao.
PSA.76.10	Ba ba ta banduka mwa lindwa,
PSA.76.10	ba ta buluka mikiti ya hao.
PSA.76.11	Mu fe Muñ'a Bupilo, Mulimu wa mina,
PSA.76.11	se mu mu sepisize.
PSA.76.11	Mina macaba a fakaufi kaufela,
PSA.76.11	mu tise limpo ku yena.
PSA.76.12	Mulimu u konisa batu ku mu saba.
PSA.76.12	Bana ba malena ba ba ikuhumusa
PSA.76.12	wa ba kokobeza,
PSA.76.12	mi u sabisa malena ba batuna.
PSA.77.1	Ni huweleza ku Mulimu.
PSA.77.1	Ni tiisa ku huwa, mi wa ni utwa.
PSA.77.2	Ka nako ya butata ni lapela
PSA.77.2	ku Mulena.
PSA.77.2	Ni nanulela mazoho a ka mwahalimu
PSA.77.2	ka tapelo busihu kamukana,
PSA.77.2	kono ha ni fumani buiketo.
PSA.77.3	Ha ni hupula Mulimu, ni lula moya.
PSA.77.3	Ha ni nahana, ni ikutwa ni zwafa.
PSA.77.4	U ni tonisa busihu kaufela.
PSA.77.4	Ni filikani hahulu, mane ni palelwa
PSA.77.4	ni ku bulela.
PSA.77.5	Ni hupula mazazi a felile ni lilimo
PSA.77.5	za kwakale.
PSA.77.6	Ni tanda busihu kaufela
PSA.77.6	ni nze ni hupula hahulu.
PSA.77.6	Na nahana, mi se ni ipuza ki se.
PSA.77.7	“Kikuli Mulena u ta lu hana kamita?
PSA.77.7	Kana h'a sa na ku lu tabela hape
PSA.77.7	ni kamuta?
PSA.77.8	Kana u tuhezi ku lu lata, nji?
PSA.77.8	Kikuli sepiso ya hae ha i sa li yo?
PSA.77.9	Kana Mulimu s'a libezi
PSA.77.9	ku ba ni musa, nji?
PSA.77.9	Kikuli bunyemi bu se bu ngile
PSA.77.9	sibaka sa mukekecima wa hae, naa?”
PSA.77.10	Cwale na li, “Se si ni kataza hahulu
PSA.77.10	kikuli Mulimu h'a sa na maata
PSA.77.10	sina pili.”
PSA.77.11	Muñ'a Bupilo, ni ta hupula likezo
PSA.77.11	za hao ze tuna.
PSA.77.11	Ni ta hupula ze komokisa z'o ezize
PSA.77.11	mwa linko ze felile.
PSA.77.12	Ni ta na ni hupula z'o ezize kaufela.
PSA.77.12	Ni ta nahana ka misebezi ya hao
PSA.77.12	kaufela, ye komokisa.
PSA.77.13	Mulimu, z'o eza kaufela li kenile!
PSA.77.13	Ha ku na mulimu yo mutuna
PSA.77.13	sina wena!
PSA.77.14	U Mulimu ya eza limakazo.
PSA.77.14	U bonisize maata a hao mwahal'a
PSA.77.14	macaba.
PSA.77.15	Ka ona maata a hao u pilisize batu
PSA.77.15	ba hao,
PSA.77.15	ili bona baikulu ba Jakobo
PSA.77.15	ni ba Josefa.
PSA.77.16	Mezi h'a ku bona, wena Mulimu,
PSA.77.16	a saba,
PSA.77.16	ni buliba bwa liwate bwa kuña.
PSA.77.17	Malu a nelisa pula,
PSA.77.17	mishika ya palakata kwahalimu,
PSA.77.17	mi mamonyi a benya
PSA.77.17	mwa maneku kaufela.
PSA.77.18	Ku palakata kwa mishika ya hao
PSA.77.18	kwa utwahala,
PSA.77.18	ni ku benya kwa mamonyi
PSA.77.18	kwa monyehela lifasi kamukana.
PSA.77.18	Lifasi la kuña mi la nyanganya.
PSA.77.19	Wa zamaya fa mandinda,
PSA.77.19	wa sila liwate le li tungile,
PSA.77.19	kono mutala wa mahutu a hao
PSA.77.19	n'o sa bonwi.
PSA.77.20	Wa etelela batu ba hao
PSA.77.20	sina mulisana,
PSA.77.20	ba nze ba zamaiswa ki Mushe
PSA.77.20	ni Aruni.
PSA.78.1	Sicaba sa ka, mu teeleze lituto
PSA.78.1	za ka,
PSA.78.1	mi mu ise lipilu ku ze ni bulela.
PSA.78.2	 Ni ta bulela ka linguli,
PSA.78.2	ni mi taluseze likunutu za kwakale.
PSA.78.3	Ni ta bulela ka lika
PSA.78.3	ze lu utwile ni ze lu ziba,
PSA.78.3	ze lu bulelezwi ki bo kukw'a luna.
PSA.78.4	Ha lu na ku li patela bana ba luna,
PSA.78.4	kono lu ta bulelela lusika
PSA.78.4	lo lu sa taha
PSA.78.4	ka za maata a Muñ'a Bupilo,
PSA.78.4	ni likezo za hae ze tuna,
PSA.78.4	ni ka lika ze komokisa z'a ezize.
PSA.78.5	U file batu ba Isilaele milao,
PSA.78.5	ni litaelo kwa baikulu ba Jakobo.
PSA.78.5	U file bo kukw'a luna litaelo
PSA.78.5	za ku luta bana ba bona milao ya hae.
PSA.78.6	A eza cwalo kuli lusika
PSA.78.6	lo lu sa taha lu itute yona
PSA.78.6	mi ni bona hape ba te ba i lute bana
PSA.78.6	ba bona.
PSA.78.7	Kamukwaocwalo ni bona ba beye sepo
PSA.78.7	ya bona ku Mulimu,
PSA.78.7	mi ba si ke ba libala z'a ezize,
PSA.78.7	kono ba buluke litaelo za hae kamita.
PSA.78.8	Ba si ke ba swana ni bo kukw'a bona,
PSA.78.8	be n'e li batu ba bafetuheli
PSA.78.8	ni ba ba sa utwi,
PSA.78.8	ba ba ne ba si na sepo ye tiile
PSA.78.8	ku Mulimu, ni kamuta,
PSA.78.8	ili ba ba ne ba sa sepahali ku yena.
PSA.78.9	Baeferaimi, ba ba ne ba lwana
PSA.78.9	ka buta ni masho,
PSA.78.9	ba mata zazi la ndwa.
PSA.78.10	Ha ba si ka buluka bulikani
PSA.78.10	bwa bona ni Mulimu.
PSA.78.10	Ba hana ku mamela milao ya hae.
PSA.78.11	Ba libala z'a n'a ezize,
PSA.78.11	limakazo z'a n'a ba bonisize.
PSA.78.12	 Bo kukw'a bona ba nze ba talimezi,
PSA.78.12	Mulimu a eza limakazo mwa libala
PSA.78.12	la Zoani, mwa naha ya Egepita.
PSA.78.13	 A kauhanya liwate, mi a ba fitisa
PSA.78.13	mwateñi.
PSA.78.13	A yemisa mezi sina mamota.
PSA.78.14	 A ba etelela ka lilu musihali,
PSA.78.14	ni ka liseli la mulilo busihu kaufela.
PSA.78.15	 Mwa lihalaupa a pazula macwe,
PSA.78.15	mi a ba fa mezi a buba.
PSA.78.16	 A bubisa nukana mwa licwe,
PSA.78.16	mi mezi a buba sina a nuka.
PSA.78.17	Kono ba zwelapili ku foseza Mulimu,
PSA.78.17	mi mwa lihalaupa
PSA.78.17	ba fetuhela Muambakani ya Pahami.
PSA.78.18	 Ba lika Mulimu ka bomu,
PSA.78.18	ka ku zekelela lico ze ne ba bata.
PSA.78.19	Ba bulela manzwi a maswe
PSA.78.19	ka Mulimu, ba li,
PSA.78.19	“Kana Mulimu a ka toma tafule
PSA.78.19	mwa lihalaupa, nji?
PSA.78.20	Ki niti kuli n'a natile licwe,
PSA.78.20	mane mezi a eza mabubela.
PSA.78.20	Kana wa kona ku lu fa mahobe,
PSA.78.20	ni ku fa batu ba hae nama, nji?”
PSA.78.21	Mi cwale Muñ'a Bupilo a halifa,
PSA.78.21	ha s'a utwa cwalo.
PSA.78.21	A lwanisa batu ba hae ka mulilo,
PSA.78.21	mi bunyemi bwa hae ku bona
PSA.78.21	bwa ekezeha.
PSA.78.22	A eza cwalo kakuli ne ba sa mu sepi
PSA.78.22	mi ne ba sa kolwi
PSA.78.22	kuli a ka ba pilisa.
PSA.78.23	Kono a bulelela lihalimu,
PSA.78.23	mi a laela kuli likwalo za lona
PSA.78.23	li kwaluluhe.
PSA.78.24	 A ba fa lico ze zwa kwa lihalimu,
PSA.78.24	ka ku ba lumela manna a ku ca.
PSA.78.25	Cwale ba ca lico za mangeloi.
PSA.78.25	Mulimu a ba fa ze ne ba tokwa
PSA.78.25	kaufela.
PSA.78.26	Hape, a fukisa moya wa kwa upa,
PSA.78.26	mi ka maata a hae a fetula moya
PSA.78.26	wa kwa mboela.
PSA.78.27	A ba lumela linyunywani ze ñata
PSA.78.27	sina lishabati
PSA.78.27	la fa likamba la liwate.
PSA.78.28	Za t'o wela mwahal'a mafulo,
PSA.78.28	ku potoloha litende kamukana.
PSA.78.29	Cwale batu ba ca mi ba kula.
PSA.78.29	Mulimu a ba fa ze ne ba nyolezwi
PSA.78.29	kaufela.
PSA.78.30	Kono ha ne ba sa ca,
PSA.78.30	mane ba si ka feza kale,
PSA.78.31	Mulimu a ba nyemela,
PSA.78.31	mi a bulaya batu ba ba tiile,
PSA.78.31	micaha ba ba maata ba Isilaele!
PSA.78.32	Nihakulicwalo, batu ba zwelapili
PSA.78.32	ku foseza Mulimu.
PSA.78.32	Ba hana ku lumela,
PSA.78.32	niha n'a ba bonisize limakazo.
PSA.78.33	Cwale a felisa mazazi a bona
PSA.78.33	sina moya,
PSA.78.33	ni bupilo bwa bona ka lifu
PSA.78.33	la sipundumukela.
PSA.78.34	Kamita ha n'a bulaya ba bañwi
PSA.78.34	ba ku bona,
PSA.78.34	ba ba siyala ne ba sikuluhela
PSA.78.34	ku yena.
PSA.78.34	Ne ba baka, mi ba mu lapela ka lipilu
PSA.78.34	za bona kaufela.
PSA.78.35	Ba hupula kuli Mulimu n'e li yena
PSA.78.35	musilelezi wa bona,
PSA.78.35	ni kuli Mulimu ya Pahami n'e li yena
PSA.78.35	mupilisi wa bona.
PSA.78.36	Kono manzwi a bona n'e li a buhata
PSA.78.36	feela,
PSA.78.36	mi ze ne ba bulela kamukana
PSA.78.36	n'e li bupumi feela.
PSA.78.37	 Ne ba sa sepahali ku yena,
PSA.78.37	ni mwa bulikani bwa bona ni yena
PSA.78.37	ne ba sa sepahali.
PSA.78.38	Kono Mulimu n'a na ni makeke
PSA.78.38	kwa batu ba hae.
PSA.78.38	A ba swalela libi za bona
PSA.78.38	mi h'a si ka ba bulaya.
PSA.78.38	Hañata a kusufaza
PSA.78.38	kwa bunyemi bwa hae,
PSA.78.38	mi a yemisa buhali bwa hae.
PSA.78.39	A hupula kuli ki batu feela,
PSA.78.39	ni kuli ba swana ni moya o fuka,
PSA.78.39	mi wa fitelela.
PSA.78.40	Ba mu fetuhezi cwañi mwa lihalaupa.
PSA.78.40	Ba mu swabisize hañata cwañi!
PSA.78.41	Ba likile Mulimu hañata-ñata,
PSA.78.41	mi ba utwisize Ya Kenile wa Isilaele
PSA.78.41	butuku.
PSA.78.42	Ba libezi maata a hae a matuna.
PSA.78.42	Ba libezi ni nako ya n'a ba pilisize
PSA.78.42	kwa lila za bona.
PSA.78.43	Ba libezi ni ku eza likezo za hae
PSA.78.43	ze maata hamoho ni limakazo,
PSA.78.43	mwa libala la Zoani, ni mwa naha
PSA.78.43	ya Egepita.
PSA.78.44	 Mezi a mwa linuka a' fetula mali,
PSA.78.44	mane Maegepita ba palelwa
PSA.78.44	ku nwa mezi
PSA.78.44	a mwa linuka za bona.
PSA.78.45	 A ba lumela tumbulumbulu
PSA.78.45	to tu ba nyandisize maswe,
PSA.78.45	ni limbotwe ze sinyize naha ya bona.
PSA.78.46	 A lumela nzie ku t'o ca lico,
PSA.78.46	ni ku sinya masimu a bona.
PSA.78.47	 Masimu a bona a veine a' sinya
PSA.78.47	ka simbwewewe,
PSA.78.47	ni likota za feiga ka silami.
PSA.78.48	A bulaya likomu za bona
PSA.78.48	ka simbwewewe,
PSA.78.48	ni mitapi ya bona ya lingu ka pula.
PSA.78.49	A ba shandaula ka buhali bwa hae
PSA.78.49	ni ka mabifi.
PSA.78.49	A ba kenyeza mufili-fili o mutuna,
PSA.78.49	ka ku ba neela mangeloi a situhu.
PSA.78.50	H'a si ka kuyula buhali bwa hae,
PSA.78.50	kamba ku ba pilisa,
PSA.78.50	kono a ba bulaya ka lifu
PSA.78.50	la siupamweto.
PSA.78.51	 A bulaya bana ba bashimani ba baeli
PSA.78.51	ba masika a Maegepita kaufela.
PSA.78.52	 Kih'a etelela batu ba hae
PSA.78.52	sina mulisana.
PSA.78.52	A ba zamaisa mwa lihalaupa
PSA.78.52	a nz'a ba supeza nzila.
PSA.78.53	 A ba zamaisa hande,
PSA.78.53	mi ne ba sa sabi,
PSA.78.53	kono liwate la apesa lila za bona.
PSA.78.54	 A ba tisa mwa naha ya hae
PSA.78.54	ye kenile,
PSA.78.54	kwa malundu a n'a tuzi ili yena
PSA.78.54	kasibili.
PSA.78.55	 Batu ba hae ha ba nze ba sutelela,
PSA.78.55	yena a leleka ba ba ne ba yahile
PSA.78.55	mwateñi.
PSA.78.55	A abela masika a Isilaele naha
PSA.78.55	ni ku ba lumelela ku yaha mwateñi.
PSA.78.56	 Kono ba fetuhela
PSA.78.56	Mulimu ya Muambakani ya Pahami,
PSA.78.56	mi ba mu lika.
PSA.78.56	Ha ba si ka mamela litaelo za hae.
PSA.78.57	Ba ba bafetuheli ba ba si na niti
PSA.78.57	sina bo kukw'a bona,
PSA.78.57	ba ba sa sepwi sina lisho
PSA.78.57	le li posizwe ka buta bo bu kopami.
PSA.78.58	Ba mu nyemisa ka libaka za bona
PSA.78.58	za sihedeni za ku lapelela,
PSA.78.58	mi ba mu halifisa ka milimu ya bona
PSA.78.58	ya maswaniso.
PSA.78.59	Mulimu h'a bona cwalo, a nyema,
PSA.78.59	mi cwale a fulalela batu ba hae
PSA.78.59	kaufela.
PSA.78.60	 A hana Tabelenakele ya hae
PSA.78.60	kwa Shilo,
PSA.78.60	ili sibaka mw'a n'a pila
PSA.78.60	mwahal'a batu.
PSA.78.61	 A lumelela lila za luna ku hapa
PSA.78.61	Likwati la Bulikani,
PSA.78.61	ili sisupo sa maata ni kanya ya hae.
PSA.78.62	N'a nyemezi batu ba hae,
PSA.78.62	mi a lumela kuli ba bulaiwe ki lila
PSA.78.62	za bona.
PSA.78.63	Micaha ba bulaelwa mwa ndwa,
PSA.78.63	mi likalibe ba tokwa ba ba ba nyala.
PSA.78.64	Baprisita ba bulaiwa ka situhu,
PSA.78.64	mi limbelwa za bona za haniswa
PSA.78.64	ku ba lila.
PSA.78.65	Kwa mafelelezo Muñ'a Bupilo a zuha
PSA.78.65	inge ya n'a lobezi.
PSA.78.65	N'a swana ni ndume
PSA.78.65	ya tabiswa ki waine.
PSA.78.66	A leleka lila za hae,
PSA.78.66	mi za kuta ngombemongo
PSA.78.66	ka maswabi a ku tulwa
PSA.78.66	kwa mafelelezo.
PSA.78.67	Kono a hana baikulu ba Josefa.
PSA.78.67	H'a si ka keta lusika lwa Eferaimi.
PSA.78.68	Konohe a keta lusika lwa Juda,
PSA.78.68	ni Lilundu la Sione l'a n'a lata
PSA.78.68	hahulu.
PSA.78.69	A y'o yaha Tempele ya hae fateñi.
PSA.78.69	A i tiisa
PSA.78.69	sina lihalimu ni lona lifasi,
PSA.78.69	ili ye tiile nako kamukana.
PSA.78.70	 A keta Davida mutang'a hae.
PSA.78.70	A mu zwisa kwa ku lisa lingu.
PSA.78.71	A mu zwisa
PSA.78.71	kw'a n'a babalela mitapi ya hae.
PSA.78.71	A mu eza mulena wa Isilaele,
PSA.78.71	mi a ba mulisana
PSA.78.71	wa sicaba sa Mulimu.
PSA.78.72	Davida a si babelela
PSA.78.72	mw'a n'a konela kaufela
PSA.78.72	mi a si etelela ka bukwala.
PSA.79.1	 Oho Mulimu, bahedeni ba til'o
PSA.79.1	lwanisa naha ya hao!
PSA.79.1	Ba silafalize Tempele ya hao ye kenile
PSA.79.1	mi ba siile Jerusalema ili matota
PSA.79.1	feela.
PSA.79.2	Ba siile litupu za batu ba hao
PSA.79.2	li icelwa ki manoñu.
PSA.79.2	Litupu za batanga ba hao li siyezwi
PSA.79.2	libatana.
PSA.79.3	Ba suluzi mali a batu ba hao
PSA.79.3	sina mezi.
PSA.79.3	Mali a bubile mwa Jerusalema kaufela
PSA.79.3	sina mezi,
PSA.79.3	mi ha ku na ya n'a siyalezi
PSA.79.3	ku pumbeka litupu.
PSA.79.4	Ba macaba a lu potolohile
PSA.79.4	ba lu sheununa.
PSA.79.4	Ba lu seha ni ku lu shendaula.
PSA.79.5	Kana u ta lu nyemela
PSA.79.5	nako ye kuma kai, Muñ'a Bupilo?
PSA.79.5	Kuya kuile, nji?
PSA.79.5	Kana bunyemi bwa hao bu ta zwelapili
PSA.79.5	ku cisa sina mulilo, nji?
PSA.79.6	U nyemele macaba a sa ku lapeli,
PSA.79.6	ni batu ba ba ku hana.
PSA.79.7	Ba bulaile batu ba hao
PSA.79.7	ni ku sinya naha ya hao.
PSA.79.8	U si ke wa lu utwisa butuku ka sibi
PSA.79.8	sa bo kukw'a luna,
PSA.79.8	kono u lu shwele makeke cwale,
PSA.79.8	kakuli lu felezwi ki sepo kaufela.
PSA.79.9	U lu tuse Mulimu, mupilisi wa luna,
PSA.79.9	u lu lamulele,
PSA.79.9	mi u lu swalele libi za luna,
PSA.79.9	kabakala libizo la hao le li kutekeha.
PSA.79.10	Macaba a lu buzezañi kuli,
PSA.79.10	“Mulimu wa mina u kai?”
PSA.79.10	Lu bata ku bona ha u nata macaba
PSA.79.10	kabakala ku sulula mali a batanga
PSA.79.10	ba hao!
PSA.79.11	Utwa sitongo sa mapantiti,
PSA.79.11	mi ka maata a hao u lukulule
PSA.79.11	ba ba se ba atulezwi lifu.
PSA.79.12	Muñ'a Bupilo, kutiseza macaba
PSA.79.12	a mañwi hasupile,
PSA.79.12	kabakala kashwau ka ba eza ku wena.
PSA.79.13	Mihe luna, batu ba hao,
PSA.79.13	lingu za mutapi wa hao,
PSA.79.13	lu ta itumela ku wena kuya kuile
PSA.79.13	mi lu ta ku lumbeka
PSA.79.13	ka linako kamukana
PSA.79.13	ze sa taha.
PSA.80.1	 U lu teeleze, wena Mulisana
PSA.80.1	wa Isilaele.
PSA.80.1	U lu utwe, wena mueteleli wa mutapi
PSA.80.1	wa hao.
PSA.80.2	Ha u li mwa lubona lwa hao
PSA.80.2	mwahal'a likerubimi,
PSA.80.2	u iponahaze kwa masika a Eferaimi,
PSA.80.2	Benjamine ni Manase!
PSA.80.2	U lu bonise maata a hao.
PSA.80.2	Taha, u t'o lu pilisa!
PSA.80.3	U lu kutise, Muñ'a Bupilo,
PSA.80.3	ya Maata Kaufela!
PSA.80.3	U lu bonise musa wa hao,
PSA.80.3	mi lu ta piliswa!
PSA.80.4	Ku ta nga nako ye kuma kai,
PSA.80.4	Muñ'a Bupilo,
PSA.80.4	Mulimu ya Maata Kaufela,
PSA.80.4	u nz'o nyemezi litapelo
PSA.80.4	za batu ba hao?
PSA.80.5	Sico sa luna ki maswabi,
PSA.80.5	mi u lu file komoki ye tuna
PSA.80.5	ya mioko kuli lu nwe.
PSA.80.6	U tuhelezi macaba, e lu bapani
PSA.80.6	ni ona, a lwanela naha ya luna,
PSA.80.6	mi lila za luna za lu sheununa.
PSA.80.7	U lu kutise,
PSA.80.7	Muñ'a Bupilo, ya Maata Kaufela!
PSA.80.7	U lu bonise lilato la hao,
PSA.80.7	mi lu ta piliswa!
PSA.80.8	U tisize kota ya veine
PSA.80.8	ku zwa kwa Egepita.
PSA.80.8	U lelekisize macaba a mañwi,
PSA.80.8	ni ku t'o i cala mwa naha ya bona.
PSA.80.9	U i lukiselize sibaka kuli i hule.
PSA.80.9	Mibisi ya yona ya toma,
PSA.80.9	mi ya namela mwa naha kaufela.
PSA.80.10	Ya apesa malundu ka muluti wa yona.
PSA.80.10	Mitai ya yona ya apesa likota ze tuna
PSA.80.10	za sidare.
PSA.80.11	Ya namiseza mitai ya yona
PSA.80.11	kwa Liwate la Mediteranea,
PSA.80.11	mane ku y'o fita
PSA.80.11	ni kwa Nuka ya Yuferati.
PSA.80.12	U lobeziñi lukwakwa
PSA.80.12	lo ne lu i beile mwahali?
PSA.80.12	Cwale mañi ni mañi ya fita
PSA.80.12	u kona ku uzwa miselo ya yona.
PSA.80.13	I hatikelwa ki likulube
PSA.80.13	za mwa naheñi,
PSA.80.13	mi i ciwa ki libatana kamukana
PSA.80.13	za mwa naheñi.
PSA.80.14	U sikuluhele ku luna,
PSA.80.14	Mulimu ya Maata Kaufela!
PSA.80.14	U lu talime, u nz'o li kwa lihalimu.
PSA.80.14	Taha, u t'o pilisa sicaba sa hao!
PSA.80.15	Taha u t'o pilisa kota ye ya veine
PSA.80.15	y'o icalezi wena kasibili,
PSA.80.15	kota ye nca y'o hulisize ni ku i tiisa
PSA.80.15	cwalo!
PSA.80.16	Lila za luna li i lemile ni ku i cisa.
PSA.80.16	U ba talime ka buhali mi u ba bulaye!
PSA.80.17	U sileleze, mi u babalele batu
PSA.80.17	b'o ketile,
PSA.80.17	sicaba s'o tiisize cwalo ka maata!
PSA.80.18	Ha lu sa tola lu ku fulalela hape.
PSA.80.18	U lu pilise, mi lu ta ku lumbeka.
PSA.80.19	U lu kutise,
PSA.80.19	Mulena Mulimu ya Maata Kaufela!
PSA.80.19	U lu bonise lilato la hao,
PSA.80.19	mi lu ta piliswa!
PSA.81.1	Mu huweleze ka tabo
PSA.81.1	ku Mulimu, yena mulamuleli
PSA.81.1	wa luna.
PSA.81.1	Mu lumbeke Mulimu wa Jakobo
PSA.81.1	ka lipina!
PSA.81.2	Mu kale lipina, mi mu lize tulupa.
PSA.81.2	Mu lize lipina ze nde fa lihalepa
PSA.81.2	ni fa likambeliso.
PSA.81.3	 Mu lize pala ya mukiti ka nako
PSA.81.3	ya moonda,
PSA.81.3	ni kweli ha i se i li kwa busweu.
PSA.81.4	Wo, ki ona mulao wa Isilaele,
PSA.81.4	ili taelo ye zwa ku Mulimu
PSA.81.4	wa Jakobo.
PSA.81.5	U i file batu ba Isilaele,
PSA.81.5	muta a lwanisa naha ya Egepita.
PSA.81.5	Ni utwa linzwi, le ni sa zibi, li li,
PSA.81.6	“Ni zwisize milwalo ye bukiti
PSA.81.6	fa maheta a mina,
PSA.81.6	mi ni pumulisize mazoho a mina
PSA.81.6	kwa misebezi ye tata.
PSA.81.7	 Ha ne mu li mwa butata mwa kupa
PSA.81.7	tuso ku na, mi na mi pilisa.
PSA.81.7	Ni mi alabile ni li mwa liñungwa,
PSA.81.7	mo ne ni ipatile.
PSA.81.7	Ni mi likile kwa Meriba
PSA.81.7	ha ne mu tokwile mezi.
PSA.81.8	Batu ba ka, mu utwe temuso ya ka.
PSA.81.8	Isilaele, ha si mo ni lakaleza
PSA.81.8	kuli u ni teeleze!
PSA.81.9	 U si ke wa sebeleza mulimu u sili
PSA.81.9	ni kamuta,
PSA.81.9	kamba ku lapela mulimu ufi ni ufi
PSA.81.9	kwand'a ka.
PSA.81.10	Ki na Muñ'a Bupilo, Mulimu wa hao,
PSA.81.10	ya ku zwisize mwa naha ya Egepita.
PSA.81.10	Atama, mi ni ta ku uta.
PSA.81.11	“Kono batu ba ka
PSA.81.11	ha ba si ka ni utwa.
PSA.81.11	Isilaele n'a si na taba ni na.
PSA.81.12	Cwalehe, na ba tuhela kuli ba eza
PSA.81.12	ka buñañeli bwa bona,
PSA.81.12	mi ba ikezeze mo ba latela.
PSA.81.13	Ha si mo ni latela
PSA.81.13	kuli sicaba sa ka si ni teeleze,
PSA.81.13	mi si ni utwe!
PSA.81.14	Ne ni ka tula lila za sona kapili
PSA.81.14	ni ku fenya ba ba si lwanisa kamukana.
PSA.81.15	Ba ba toile Muñ'a Bupilo
PSA.81.15	ne ba ka t'o boola fapil'a hae
PSA.81.15	ka sabo.
PSA.81.15	Katulo ya bona ne ka ba
PSA.81.15	ya kuya kuile.
PSA.81.16	Ne ni ka mi uta ka mabele a mande
PSA.81.16	mi ni mi kulise ka linosi
PSA.81.16	la mwa naheñi.”
PSA.82.1	Mulimu u zamaisa mukopano
PSA.82.1	o mwa lihalimu.
PSA.82.1	Mwa mukopano wo u atula baatuli,
PSA.82.1	u li,
PSA.82.2	“Mu swanezi ku tuhela ku atula
PSA.82.2	ka sobozi,
PSA.82.2	ni ku lisela ku yemela ba ba maswe!
PSA.82.3	Mu yemele liswanelo za babotana
PSA.82.3	ni lindiala.
PSA.82.3	Mu eze hande linjebwe
PSA.82.3	ni ba ba inyandela.
PSA.82.4	Mu lamulele babotana ni banyandi.
PSA.82.4	Mu ba pilise kwa maata a batu
PSA.82.4	ba ba maswe!
PSA.82.5	“Ha mu na se mu ziba!
PSA.82.5	Mu tokwa kutwisiso cwañi!
PSA.82.5	Ha ku na se sinde ku mina,
PSA.82.5	mi ha ku sa na se si lukile
PSA.82.5	mwa lifasi.
PSA.82.6	 Ne ni mi bulelezi kuli mu milimu,
PSA.82.6	ni kuli kaufel'a mina mu bana
PSA.82.6	ba Muambakani ya Pahami.
PSA.82.7	Kono mu ta shwa sina batu.
PSA.82.7	Bupilo bwa mina bu ta fela sina
PSA.82.7	bwa mwan'a mulena ufi kamba ufi!”
PSA.82.8	Taha, Mulimu, mi u t'o busa lifasi.
PSA.82.8	Macaba kamukana ki a hao.
PSA.83.1	Oho Mulimu, u si ke wa kuza.
PSA.83.1	U si ke wa kutumana.
PSA.83.1	Mulimu, u si ke wa itulela feela!
PSA.83.2	Bona! Lila za hao za nyungana,
PSA.83.2	mi ba ba ku toile ba itukiseza
PSA.83.2	petuhelo.
PSA.83.3	Ba eza milelo ya kwa mukunda
PSA.83.3	ku lwanisa batu ba hao.
PSA.83.3	Ba lela ku bulaya batu b'o sileleza.
PSA.83.4	Ba li, “A mu tahe,
PSA.83.4	lu t'o feza sicaba sa bona,
PSA.83.4	ili kuli Isilaele a libalwe
PSA.83.4	kuya kuile.
PSA.83.5	Ba lumelelana ka mulelo wa bona,
PSA.83.5	mi ba iswala bulikani bwa
PSA.83.5	ku ku lwanisa.
PSA.83.6	Ba, ki batu ba Edomo, ni Maishimaele,
PSA.83.6	batu ba Moabi, ni Mahagareni.
PSA.83.7	Hape ki batu ba Gebali,
PSA.83.7	Amoni ni Amaleke,
PSA.83.7	ba Filisitia ni Tire.
PSA.83.8	Asiria ni yona i se i kopani ni bona,
PSA.83.8	ku eza kopano ye tiile ya baikulu
PSA.83.8	ba Lota.
PSA.83.9	 U ba eze s'o n'o ezize
PSA.83.9	kwa Mamidiani,
PSA.83.9	ni ku Sisera ni Jabini
PSA.83.9	kwa Nuka ya Kishoni.
PSA.83.10	N'o ba tulezi kwa Endore,
PSA.83.10	mi litupu za bona za bolela fafasi.
PSA.83.11	 Manduna ba bona u ba eze
PSA.83.11	mo n'o ezelize bo Orebu ni Zeebu.
PSA.83.11	Tula babusi ba bona kamukana
PSA.83.11	sina mo n'o ezelize ku Zeba
PSA.83.11	ni Zalumuna.
PSA.83.12	Bona ne ba ize:
PSA.83.12	“Lu ta ikungela naha ya Mulimu.”
PSA.83.13	Mulimu, u ba hasanye sina liluli,
PSA.83.13	inge bucwañi bo bu fefulwa ki moya.
PSA.83.14	U ba leleke sina mulilo
PSA.83.14	o cisa mushitu,
PSA.83.14	sina malimi a mulilo h'a cisa malundu.
PSA.83.15	U ba leleke ka liñungwa la hao
PSA.83.15	mi u ba sabise ka moya wa hao
PSA.83.15	o buhali.
PSA.83.16	Muñ'a Bupilo, u kwahele lipata za
PSA.83.16	bona ka maswabi,
PSA.83.16	kuli ba te ba lumela ku ku sebeleza.
PSA.83.17	Ba te ba tulwe ni ku mbemuka lipilu
PSA.83.17	kuya kuile.
PSA.83.17	Ba shwe lifu le li swabisa!
PSA.83.18	Ba zibe kuli ki wena feela
PSA.83.18	Muñ'a Bupilo u nosi,
PSA.83.18	Muambakani ya Pahami wa lifasi
PSA.83.18	kamukana.
PSA.84.1	Ha si mo ni latela Tempele
PSA.84.1	ya hao,
PSA.84.1	Muñ'a Bupilo
PSA.84.1	ya Maata Kaufela!
PSA.84.2	Ha si mo ni lakaleza ku ina mwateñi!
PSA.84.2	Ni shukezi ku ba mwa Tempele
PSA.84.2	ya Muñ'a Bupilo.
PSA.84.2	Ka butu bwa ka kaufela ni ka tabo,
PSA.84.2	ni opelela Mulimu ya pila.
PSA.84.3	Nihaili tutaha tu yahile siyaleto,
PSA.84.3	ni tumbimbi tu na ni mo tu pila.
PSA.84.3	Tu beela bana ba tona kwatuko
PSA.84.3	a tutala twa hao,
PSA.84.3	Muñ'a Bupilo ya Maata Kaufela,
PSA.84.3	mulen'a ka, ni Mulimu wa ka.
PSA.84.4	Ba na ni litohonolo cwañi
PSA.84.4	ba ba pila mwa Tempele ya hao,
PSA.84.4	ba nze ba ku lumbeka kamita
PSA.84.4	ka lipina!
PSA.84.5	Ba na ni litohonolo
PSA.84.5	ba ba filwe maata a zwa ku wena,
PSA.84.5	ba ba tabela ku swala misipili
PSA.84.5	ya ku ya kwa Lilundu la Sione.
PSA.84.6	Ha ba fita mwa musindi o omile
PSA.84.6	wa Baka,
PSA.84.6	wa fetuha sibaka sa mawelu-welu,
PSA.84.6	mi pula ya maseulo
PSA.84.6	i taza mwateñi mezi.
PSA.84.7	Ba tiya ha ba nze ba zamaya.
PSA.84.7	Ba ta bona Mulimu mwa Sione!
PSA.84.8	Utwa tapelo ya ka, Mulena,
PSA.84.8	Muñ'a Bupilo ya Maata Kaufela.
PSA.84.8	U teeleze, Mulimu wa Jakobo!
PSA.84.9	Mulimu u fuyaule mulen'a luna,
PSA.84.9	yena mulena y'o ketile.
PSA.84.10	Ku tola mwa Tempele ya hao
PSA.84.10	zazi li li liñwi
PSA.84.10	ki ko kunde ku fita ku tola
PSA.84.10	likiti za mazazi ku sili.
PSA.84.10	Ne ni ka tabela ku yema kwa munyako
PSA.84.10	wa ndu ya Mulimu wa ka
PSA.84.10	ku fita ku pila mwa mandu
PSA.84.10	a ba ba maswe.
PSA.84.11	Muñ'a Bupilo ki musilelezi wa luna
PSA.84.11	ni mulena ya maata,
PSA.84.11	ya nz'a lu fuyaula ka sishemo
PSA.84.11	ni butumo.
PSA.84.11	H'a timi ba ba eza ze lukile nto ifi
PSA.84.11	kamba ifi ye nde.
PSA.84.12	Ba na ni litohonolo cwañi
PSA.84.12	ba ba ku sepile,
PSA.84.12	wena Muñ'a Bupilo ya Maata Kaufela!
PSA.85.1	Muñ'a Bupilo, u bile ni musa
PSA.85.1	kwa naha ya hao.
PSA.85.1	U zwiselizepili Isilaele hape.
PSA.85.2	U swalezi sicaba sa hao libi,
PSA.85.2	mi u takuzi lifoso za sona kaufela.
PSA.85.3	U tuhezi ku si nyemela,
PSA.85.3	mi u kuyuzi buhali bwa hao
PSA.85.3	bo butuna.
PSA.85.4	U lu kutise, Mulimu mupilisi
PSA.85.4	wa luna,
PSA.85.4	mi u felise bunyemi bwa hao
PSA.85.4	ku luna!
PSA.85.5	Kana u ta lu nyemela kuya kuile?
PSA.85.5	Kikuli buhali bwa hao
PSA.85.5	ha bu na ku kuyuka, nji?
PSA.85.6	U lu matafaze hape,
PSA.85.6	mi luna, batu ba hao,
PSA.85.6	lu ta ku lumbeka.
PSA.85.7	Muñ'a Bupilo, u lu bonise lilato
PSA.85.7	la hao la kamita,
PSA.85.7	mi u lu fe tuso ya hao ye pilisa.
PSA.85.8	Ni teeleza ku z'a bulela
PSA.85.8	Muñ'a Bupilo Mulimu.
PSA.85.8	U lu sepisa kozo, luna batu ba hae,
PSA.85.8	haiba lu sa kuteli
PSA.85.8	mwa mikwa ya luna
PSA.85.8	ya bukuba.
PSA.85.9	Kaniti u itukiselize ku pilisa
PSA.85.9	ba ba mu kuteka,
PSA.85.9	mi maata a hae a pilisa a ta ina
PSA.85.9	mwa naha ya luna.
PSA.85.10	Lilato ni busepahali li ta kopana
PSA.85.10	hamoho.
PSA.85.10	Ku luka ni kozo li ta swalana.
PSA.85.11	Busepahali bwa mutu bu ta y'o fita
PSA.85.11	kwa lihalimu,
PSA.85.11	mi ku luka kwa Mulimu
PSA.85.11	ku ta ukumela lifasi.
PSA.85.12	Muñ'a Bupilo u ta lu zwisezapili,
PSA.85.12	mi naha ya luna i ta tahisa lico
PSA.85.12	ze ñata.
PSA.85.13	Ku luka ku ta zamaya fapil'a
PSA.85.13	Muñ'a Bupilo,
PSA.85.13	ni ku mu lukiseza nzila.
PSA.86.1	U ni teeleze, mi u ni alabe,
PSA.86.1	Muñ'a Bupilo,
PSA.86.1	kakuli ni zielehile mi na fokola.
PSA.86.2	U ni pilise kwa lifu,
PSA.86.2	kakuli ni ipeile ku wena.
PSA.86.2	U ni pilise, kakuli ni mutang'a hao,
PSA.86.2	mi ni ku sepile.
PSA.86.3	U Mulimu wa ka! Kabakaleo u ni
PSA.86.3	shwele makeke, Muñ'a Bupilo.
PSA.86.3	Ni ku lapela musihali kamukana.
PSA.86.4	Mulena u tabise mutang'a hao,
PSA.86.4	kakuli litapelo za ka li kambamela
PSA.86.4	ku wena.
PSA.86.5	U yo munde ku luna, mi wa swalela.
PSA.86.5	U na ni lilato le li sa feli
PSA.86.5	ku ba ba ku lapela kaufela.
PSA.86.6	Muñ'a Bupilo, utwa tapelo ya ka.
PSA.86.6	Utwa sililo sa ka ha ni kupa tuso.
PSA.86.7	Ni huweleza ku wena ka linako
PSA.86.7	za butata,
PSA.86.7	kakuli u alaba litapelo za ka.
PSA.86.8	Mulena, ha ku na mulimu yo muñwi
PSA.86.8	ya swana ni wena.
PSA.86.8	Ha ku na ya kona ku eza z'o ezize.
PSA.86.9	 Macaba kamukana o' bupile
PSA.86.9	a ka t'o ku kubamela.
PSA.86.9	A ta lumba butuna bwa hao.
PSA.86.10	Ki wena feela ya maata.
PSA.86.10	Ki wena feela ya eza lika
PSA.86.10	ze komokisa.
PSA.86.10	Ki wena feela Mulimu u li nosi.
PSA.86.11	Muñ'a Bupilo,
PSA.86.11	ni lute z'o bata kuli ni li eze,
PSA.86.11	mi ni ta ku utwa ka ku sepahala.
PSA.86.11	U ni lute ku ku sebeleza
PSA.86.11	ka busepahali.
PSA.86.12	Ni ta ku lumbeka ka pilu ya ka
PSA.86.12	kaufela,
PSA.86.12	wena, Muñ'a Bupilo, Mulimu wa ka.
PSA.86.12	Ni ta tumisa butuna bwa hao
PSA.86.12	kuya kuile.
PSA.86.13	Lilato la hao le li sa feli
PSA.86.13	ki le lituna cwañi ku na!
PSA.86.13	U ni pilisize ku lona libita kasibili.
PSA.86.14	Oho Mulimu, batu ba baikuhumusi
PSA.86.14	ba t'o ni lwanisa.
PSA.86.14	Sitopa sa batu ba ba situhu si bata
PSA.86.14	ku ni bulaya,
PSA.86.14	ili batu ba ba sa isi pilu ku wena.
PSA.86.15	Kono wena, Muñ'a Bupilo,
PSA.86.15	u Mulimu ya makeke ni musa,
PSA.86.15	ya sa nyemi kapili, ya na ni lilato,
PSA.86.15	ya sepahala kamita.
PSA.86.16	U ni talime, mi u ni shemube.
PSA.86.16	U ni matafaze, mi u ni pilise,
PSA.86.16	kakuli ni ku sebeleza,
PSA.86.16	sina mo ba ezelize bo ma.
PSA.86.17	U ni bonise sisupo sa bunde
PSA.86.17	bwa hao, Muñ'a Bupilo,
PSA.86.17	kuli ba ba ni toile ba te ba swabe,
PSA.86.17	ha ba ta bona kuli u ni file tuso
PSA.86.17	ni buiketo.
PSA.87.1	Muñ'a Bupilo u yahile munzi
PSA.87.1	wa hae fa lilundu le li kenile.
PSA.87.2	U lata hahulu munzi wa Jerusalema
PSA.87.2	ku fita sibaka sifi ni sifi
PSA.87.2	mwa Isilaele.
PSA.87.3	Teeleza, wena munzi wa Mulimu,
PSA.87.3	ku ze komokisa z'a bulela ka wena,
PSA.87.3	h'a li,
PSA.87.4	“Ha ni ta kolokisa macaba
PSA.87.4	a ni utwa,
PSA.87.4	ni ta bulelela Egepita ni Babilona.
PSA.87.4	Ni ta balelela ni batu ba Filisita,
PSA.87.4	Tire ni Etiopia
PSA.87.4	kuli ni bona ki ba Jerusalema.”
PSA.87.5	Ka Sione, ku ta bulelwa
PSA.87.5	kuli macaba kamukana
PSA.87.5	ki a mwateñi,
PSA.87.5	mi Muambakani ya Pahami
PSA.87.5	u ta u tiisa.
PSA.87.6	Muñ'a Bupilo u ta ñola mukoloko
PSA.87.6	wa batu ba macaba
PSA.87.6	ni ku ba kopanyeleza kaufela
PSA.87.6	kuli ki bayahi ba Jerusalema.
PSA.87.7	Ba ba yahile mwateñi kamukana
PSA.87.7	ba ta opela ni ku bina, ba li,
PSA.87.7	“Mwa Sione ki mona mo ku zwa
PSA.87.7	limbuyoti za luna kaufela.”
PSA.88.1	Muñ'a Bupilo Mulimu,
PSA.88.1	mupilisi wa ka,
PSA.88.1	ni huweleza musihali kaufela,
PSA.88.1	mi busihu ni taha fapil'a hao.
PSA.88.2	Utwa tapelo ya ka.
PSA.88.2	U teeleze ha ni huweleza ku kupa tuso!
PSA.88.3	Ni wezwi ki manyando a mañata,
PSA.88.3	mane ni fakaufi ni lifu.
PSA.88.4	Ni swana ni ba bañwi kaufela
PSA.88.4	ba ba tuha ba shwa.
PSA.88.4	Maata a ka kamukana a felile.
PSA.88.5	Ni tuhelezwi mwahal'a ba ba shwile.
PSA.88.5	Ni swana ni ba ba bulailwe,
PSA.88.5	ba ba lobezi mwa mabita a bona,
PSA.88.5	b'o s'o libezi, pucii,
PSA.88.5	ba ba se ba li kwahule
PSA.88.5	ni tuso ya hao.
PSA.88.6	U s'o ni latezi mwa libita
PSA.88.6	le li tungile,
PSA.88.6	mwa lififi le linsu, bwii,
PSA.88.6	ili mwa mukoti o tungile hahulu.
PSA.88.7	Buhali bwa hao bwa ni imela,
PSA.88.7	mi ni pyatehela kwatas'a mandinda
PSA.88.7	a bona.
PSA.88.8	U ni siisize balikani ba ka.
PSA.88.8	U ni ezize mutu ya nyenyisa
PSA.88.8	ku bona.
PSA.88.8	Ni kwalezwi mwahali,
PSA.88.8	mi ha ni koni ku banda.
PSA.88.9	Meeto a ka a fokoliswa ki manyando.
PSA.88.9	Muñ'a Bupilo, ni huweleza ku wena
PSA.88.9	ka zazi ni zazi.
PSA.88.9	Ni nanulela mazoho a ka ku wena
PSA.88.9	ka tapelo!
PSA.88.10	Kana limakazo za hao u li ezezanga
PSA.88.10	ba ba shwile, nji?
PSA.88.10	Kikuli ba kona ku zuha
PSA.88.10	ni ku t'o ku lumbeka?
PSA.88.11	Kana lilato la hao le li sa feli
PSA.88.11	la bulelwa mwa libita,
PSA.88.11	kamba ku sepahala kwa hao
PSA.88.11	mwa sibaka sa manyando?
PSA.88.12	Kana limakazo za hao za bonwa
PSA.88.12	mwa sibaka sani sa lififi,
PSA.88.12	kamba bunde bwa hao
PSA.88.12	mwa naha ya ba ba libezwi?
PSA.88.13	Muñ'a Bupilo, ni kupa tuso ku wena.
PSA.88.13	Ni ku lapela ka zazi ni zazi
PSA.88.13	kakusasana.
PSA.88.14	U ni hanelañi, Muñ'a Bupilo?
PSA.88.14	S'o ipatela kiñi?
PSA.88.15	Ni kalile ku nyanda
PSA.88.15	i sa li kwa bunca bwa ka,
PSA.88.15	mane haisi ku batanga ku shwa.
PSA.88.15	Ni se ni imezwi ki pafa ya hao.
PSA.88.16	Buhali bwa hao bo butuna
PSA.88.16	bwa ni tuba.
PSA.88.16	Ze sabisa za hao li ni tokwisa maata.
PSA.88.17	Musihali kaufela li ni beya mwahali
PSA.88.17	sina muunda,
PSA.88.17	li ni kwalela mwahali kwa maneku
PSA.88.17	kamukana.
PSA.88.18	Mane u zwisize ku na
PSA.88.18	balikani ba ka luli.
PSA.88.18	Lififi ki lona feela mulikan'a ka
PSA.88.18	ya siyezi.
PSA.89.1	Oho Muñ'a Bupilo,
PSA.89.1	kamita ni ta opela
PSA.89.1	za lilato la hao le li sa feli.
PSA.89.1	Ka linako kaufela ni ka tumisa
PSA.89.1	za busepahali bwa hao.
PSA.89.2	Na ziba kuli lilato la hao
PSA.89.2	li ta ina kuya kuile,
PSA.89.2	ni kuli busepahali bwa hao
PSA.89.2	bu inelezi sina lihalimu.
PSA.89.3	N'o ize, “Ni isweli bulikani
PSA.89.3	ni mutu ye ni ketile.
PSA.89.3	Ni sepisize mutang'a ka Davida,
PSA.89.3	na li,
PSA.89.4	 ‘Kamita yo muñwi wa baikulu ba hao
PSA.89.4	u ta ba mulena.
PSA.89.4	Ni ta sileleza lusika lwa hao
PSA.89.4	kuya kuile.’ ”
PSA.89.5	Mahalimu a lumbeka misebezi ya hao
PSA.89.5	ye komokisa.
PSA.89.5	Ba ba kenile ba opela
PSA.89.5	za busepahali bwa hao, Muñ'a Bupilo.
PSA.89.6	Mwa lihalimu ha ku na yo muñwi
PSA.89.6	ya swana ni wena, Muñ'a Bupilo.
PSA.89.6	Ha ku na y'o ka likanyiwa ni wena.
PSA.89.7	Wa kutekeha mwa kopano
PSA.89.7	ya ba ba kenile,
PSA.89.7	mi kaufel'a bona ba ku saba.
PSA.89.8	Mulena, Muñ'a Bupilo
PSA.89.8	ya Maata Kaufela,
PSA.89.8	ha ku na ya na ni maata sina wena.
PSA.89.8	Muñ'a Bupilo, u sepahala mwa lika
PSA.89.8	kaufela.
PSA.89.9	U busa liwate le li maata.
PSA.89.9	U kuzisa mandinda a lona a nyemile.
PSA.89.10	U pyatile sibatana
PSA.89.10	se si bizwa Rahaba, mi u si bulaile.
PSA.89.10	U tuzi lila za hao ka maata a hao
PSA.89.10	a matuna.
PSA.89.11	Lifasi ki la hao, ni lihalimu cwalo.
PSA.89.11	U bupile lifasi
PSA.89.11	ni ze ku lona kamukana.
PSA.89.12	U ezize mutulo ni mboela.
PSA.89.12	Lilundu la Tabore ni Hermone
PSA.89.12	a ku opelela ka tabo.
PSA.89.13	Maata a hao ki a matuna cwañi!
PSA.89.13	U ya maata cwañi!
PSA.89.14	Mubuso wa hao u tomilwe
PSA.89.14	fa ku luka ni fa mulao.
PSA.89.14	Lilato ni busepahali li bonahala
PSA.89.14	ku z'o eza kamukana.
PSA.89.15	Litohonolo ki la batu
PSA.89.15	ba ba ku lapela ka lipina,
PSA.89.15	ba ba pila mwa liseli la musa wa hao.
PSA.89.16	Ba tanda lizazi kaufela
PSA.89.16	ba nze ba tabile kabakala hao,
PSA.89.16	mi ba ku lumbeka kabakala ku luka
PSA.89.16	kwa hao.
PSA.89.17	U lu fa maata a matuna a ku tula.
PSA.89.17	Ka sishemo sa hao
PSA.89.17	u lu konisa ku tula.
PSA.89.18	Ki wena, Muñ'a Bupilo,
PSA.89.18	ya ketile musilelezi wa luna.
PSA.89.18	Ki wena, Ya Kenile wa Isilaele,
PSA.89.18	ya lu file mulen'a luna.
PSA.89.19	Kale-kale, mwa pono, n'o ize
PSA.89.19	kwa batanga ba hao ba ba sepahala:
PSA.89.19	“Ni tusize musole ya tumile.
PSA.89.19	Mi ni beile ya ketilwe mwahal'a batu
PSA.89.19	fa lubona.
PSA.89.20	 Ni ketile mutang'a ka Davida,
PSA.89.20	mi ni mu ezize mulen'a mina,
PSA.89.20	ka ku mu toza oli ye kenile.
PSA.89.21	Maata a ka a ta ba ni yena kamita,
PSA.89.21	mi a ta mu tiisa.
PSA.89.22	Lila za hae ha li na ku mu koma.
PSA.89.22	Ba ba maswe ha ba na ku mu tula.
PSA.89.23	Ni ta pyata ba ba mu lwanisa,
PSA.89.23	mi ni bulaye ba ba mu toile kaufela.
PSA.89.24	Ni ta mu lata kamita,
PSA.89.24	mi ni ta sepahala ku yena.
PSA.89.24	Kamita ni ta mu konisa ku tula.
PSA.89.25	Ni ta ekeza mubuso wa hae
PSA.89.25	ku zwa kwa Liwate la Mediteranea
PSA.89.25	mane ku y'o fita
PSA.89.25	kwa Nuka ya Yuferati.
PSA.89.26	U ta li ku na,
PSA.89.26	‘Wena u ndate mi u Mulimu wa ka.
PSA.89.26	U musilelezi ni mupilisi wa ka!’
PSA.89.27	 Ni ta mu eza mweli wa ka
PSA.89.27	wa mushimani
PSA.89.27	kuli a be mulena yo mutuna ku fita
PSA.89.27	malena kamukana.
PSA.89.28	Kamita ni ta mu ezeza
PSA.89.28	ze ni mu sepisize
PSA.89.28	mi bulikani bwa ka ni yena
PSA.89.28	bu ta ba bwa kuya kuile.
PSA.89.29	Mubuso wa hae u ta tiya
PSA.89.29	sina lihalimu,
PSA.89.29	mi kamita yo muñwi wa baikulu ba
PSA.89.29	hae u ta ba mulena.
PSA.89.30	“Mwendi baikulu ba hae
PSA.89.30	ba sa tokomeli mulao wa ka,
PSA.89.30	mi ba sa pili ka litaelo za ka.
PSA.89.31	Mwendi ba tuhela likelezo za ka,
PSA.89.31	mi ba sa buluki litaelo za ka.
PSA.89.32	Ha ba ka eza cwalo,
PSA.89.32	fohe ni ta ba natela libi za bona.
PSA.89.32	Ni ta ba utwisa butuku ka lifoso
PSA.89.32	za bona.
PSA.89.33	Kono ha ni na ku tuhela ku lata
PSA.89.33	Davida,
PSA.89.33	kamba ku palelwa ku buluka sepiso
PSA.89.33	ye ni mu sepisize.
PSA.89.34	Ha ni na ku sinya bulikani bwa ka
PSA.89.34	ni yena,
PSA.89.34	kamba ku kutisa nihaili sepiso
PSA.89.34	i liñwi ye ni mu sepisize.
PSA.89.35	“Ni sepisize hañwi feela ka sepiso
PSA.89.35	ya kuya kuile ka libizo la ka
PSA.89.35	le li kenile.
PSA.89.35	Ha ni na ku puma Davida
PSA.89.35	kuya kuile!
PSA.89.36	U ta ba ni baikulu kamita,
PSA.89.36	mi ni ta zamaisa mubuso wa hae
PSA.89.36	sina lizazi ha li benya.
PSA.89.37	U ta inelela sina kweli,
PSA.89.37	yona paki ye sepahala mwahalimu.”
PSA.89.38	Kono u nyemezi mulena y'o ketile.
PSA.89.38	U mu hanile ni ku mu tuhela.
PSA.89.39	U sinyezi bulikani bwa hao
PSA.89.39	ni mutang'a hao,
PSA.89.39	mi u nepezi kuwani ya hae ya bulena
PSA.89.39	mwa sileze.
PSA.89.40	U tubile mamota a munzi wa hae,
PSA.89.40	mi u sinyize makwakwa a hae a tiile.
PSA.89.41	Ba ba fita mwa nzila ba ikuzweza
PSA.89.41	libyana za hae.
PSA.89.41	U sheununwa ki b'a yahile ni bona
PSA.89.41	kamukana.
PSA.89.42	U file lila za hae maata a ku tula.
PSA.89.42	U ba tabisize kaufel'a bona.
PSA.89.43	Litabaniso za hae u li ezize
PSA.89.43	ze si na tuso,
PSA.89.43	mi u mu tuhelezi a tulwa mwa ndwa.
PSA.89.44	U mu amuhile mulamu wa hae
PSA.89.44	wa bulena
PSA.89.44	mi u wiselize lubona lwa hae fafasi.
PSA.89.45	U mu supalize,
PSA.89.45	nako ya hae i si ka fita kale,
PSA.89.45	mi u mu tompolozi.
PSA.89.46	Oho Muñ'a Bupilo, u ta nga nako
PSA.89.46	ye kuma kai u nz'o ipatile?
PSA.89.46	Ki kuya kuile, nji?
PSA.89.46	Buhali bwa hao bu ta nga nako
PSA.89.46	ye kuma kai bu nze bu tuka
PSA.89.46	sina mulilo?
PSA.89.47	Hupula bukuswani bwa bupilo bwa ka.
PSA.89.47	U hupule kuli batu kaufela b'o bupile
PSA.89.47	ba na ni ku shwa.
PSA.89.48	Ki mañi ya ka pila a sa shwi
PSA.89.48	ni kamuta?
PSA.89.48	Mutu u ka isileleza cwañi
PSA.89.48	kuli a si ke a ya mwa libita?
PSA.89.49	Mulena, li kai liponiso za pili
PSA.89.49	za lilato la hao?
PSA.89.49	Lisepiso z'o n'o ezize ku Davida,
PSA.89.49	li kai?
PSA.89.50	U si ke wa libala
PSA.89.50	mo ni shwaulelwa na, mutang'a hao,
PSA.89.50	mo ni itiiseza kwa kashwau
PSA.89.50	ka baezalibi.
PSA.89.51	Muñ'a Bupilo, mulena y'o ketile
PSA.89.51	ha si mw'a shwaulelwa ki lila za hao!
PSA.89.51	Ba mu tapaula kai ni kai kw'a ya.
PSA.89.52	Mu lumbeke Muñ'a Bupilo kuya kuile!
PSA.89.52	Amen! Amen!
PSA.90.1	Oho Mulena, u bile sisabelo sa luna
PSA.90.1	ka linako kamukana.
PSA.90.2	Malundu a si ka eziwa kale,
PSA.90.2	pili lifasi li si ka ba teñi,
PSA.90.2	n'o s'o li Mulimu,
PSA.90.2	mi u ta ba Mulimu kuya kuile.
PSA.90.3	U bulelela batu ku kutela
PSA.90.3	mo ne ba inezi pili.
PSA.90.3	U ba kutiseza mwa mubu hape.
PSA.90.4	 Lilimo ze sikiti ku wena li swana
PSA.90.4	ni lizazi li li liñwi.
PSA.90.4	Li swana ni la maabani,
PSA.90.4	le li se li felile,
PSA.90.4	sina nako ye kuswani ya busihu.
PSA.90.5	U lu kukisa sina muunda.
PSA.90.5	Lu ina nako ye kuswani, sina tolo.
PSA.90.5	Lu swana ni bucwañi bo bu mela
PSA.90.5	kakusasa.
PSA.90.6	Bu hula ni ku tubula lipalisa.
PSA.90.6	Manzibwana bwa letuka
PSA.90.6	mi bwa shwa.
PSA.90.7	Lu bulaiwa ki buhali wa hao.
PSA.90.7	Lu sabiswa ki bunyemi bwa hao.
PSA.90.8	U beya libi za luna fapil'a hao.
PSA.90.8	Libi za luna ze patilwe
PSA.90.8	u li beya f'o kona ku li bona.
PSA.90.9	Nako ya bupilo bwa luna i kusufazwa
PSA.90.9	ki buhali bwa hao.
PSA.90.9	Bupilo bwa luna bu fela
PSA.90.9	sina ze shobotwa.
PSA.90.10	 Bupilo bwa luna
PSA.90.10	ki bwa lilimo ze mashumi a supile
PSA.90.10	feela,
PSA.90.10	kapa ze mashumi a supile ka li li liñwi
PSA.90.10	haiba lu tiile hande.
PSA.90.10	Nihakulicwalo, li lu tiseza feela
PSA.90.10	maswenyeho ni manyando.
PSA.90.10	Bupilo bu tuha bu fela, mi lwa ya.
PSA.90.11	Ki mañi ya ziba hande-nde maata
PSA.90.11	a buhali bwa hao?
PSA.90.11	Ki mañi ya ziba sabo ye tahiswa
PSA.90.11	ki bunyemi bwa hao?
PSA.90.12	U lu lute ku ziba bukuswani
PSA.90.12	bwa bupilo bwa luna,
PSA.90.12	kuli lu be ba ba butali.
PSA.90.13	Muñ'a Bupilo, u ta kuyuka lili?
PSA.90.13	U shwele batanga ba hao makeke!
PSA.90.14	U lu fe lilato la hao le li sa feli
PSA.90.14	ka zazi ni zazi,
PSA.90.14	kuli lu te lu opele, ni ku taba,
PSA.90.14	mwa bupilo bwa luna kamukana.
PSA.90.15	Cwale u lu fe tabo ye tuna,
PSA.90.15	sina m'o lu utwiselize butuku
PSA.90.15	mwa lilimo za luna kaufela ze felile,
PSA.90.15	ha ne lu li mwa manyando.
PSA.90.16	U lu bonise likezo za hao ze maata,
PSA.90.16	luna batanga ba hao.
PSA.90.16	U bonise baikulu ba luna maata a hao
PSA.90.16	a matuna.
PSA.90.17	Muñ'a Bupilo, Mulimu wa luna,
PSA.90.17	limbuyoti za hao li be ni luna,
PSA.90.17	mi u lu kondiseze ze lu eza kamukana!
PSA.90.17	Ee, u lu kondiseze ze lu eza kaufela!
PSA.91.1	Mañi ni mañi ya y'o kundama
PSA.91.1	ku Muambakani ya Pahami,
PSA.91.1	u ta ina mwa pabalelo
PSA.91.1	ya ya Maata Kaufela.
PSA.91.2	U ta li ku yena, Muñ'a Bupilo,
PSA.91.2	“Wena u mulamuleli
PSA.91.2	ni musilelezi wa ka!
PSA.91.2	U Mulimu wa ka. Ni ku sepile.”
PSA.91.3	Ki yena ya ku pimisa likozi kaufela
PSA.91.3	ze patilwe,
PSA.91.3	ni matuku kamukana a na ni kozi.
PSA.91.4	Mulimu u ku kwahela ka mafufa a hae.
PSA.91.4	Wa iketa mwa pabalelo ya hae.
PSA.91.4	Busepahali bwa hae bwa ku sileleza
PSA.91.4	ni ku ku lamulela.
PSA.91.5	Ha u na ku saba likozi busihu,
PSA.91.5	kamba ze ka ku tahela,
PSA.91.5	ka sipundumukela, musihali.
PSA.91.6	Ha u na ku saba matuku
PSA.91.6	a ka ku kenela mwa lififi,
PSA.91.6	kamba bumaswe bo bu bulaya
PSA.91.6	ka nako ya musihali.
PSA.91.7	Niha ku ka shwa sikiti sa batu
PSA.91.7	fakaufi ni wena,
PSA.91.7	kamba likiti ze lishumi kwatukw'a hao,
PSA.91.7	wena ha u na ku holofala.
PSA.91.8	U talime feela, mi u ta bona
PSA.91.8	mo ba natelwa ba ba maswe.
PSA.91.9	U iketezi Muñ'a Bupilo
PSA.91.9	ku ba mulamuleli wa hao,
PSA.91.9	yena Muambakani ya Pahami
PSA.91.9	ku ba musilelezi wa hao.
PSA.91.10	Kabakaleo ha ku na ziezi
PSA.91.10	ye ka ku kenela,
PSA.91.10	ha ku na mufili-fili o ka sutelela
PSA.91.10	kwa ndu ya hao.
PSA.91.11	 Mulimu u ta laela mangeloi a hae
PSA.91.11	kuli a ku libelele,
PSA.91.11	ni ku ku sileleza kai ni kai k'o ka ya.
PSA.91.12	 A ta ku nanula ka mazoho a ona,
PSA.91.12	kuli mahutu a hao a si ke a holofazwa
PSA.91.12	ki macwe.
PSA.91.13	 U ta hatikela litau ni linoha,
PSA.91.13	litau ze sabisa
PSA.91.13	ni linoha ze na ni buhazo.
PSA.91.14	Mulimu u li,
PSA.91.14	“Ni ta pilisa ba ba ni lata,
PSA.91.14	ni ku sileleza ba ba ziba kuli
PSA.91.14	ki na Muñ'a Bupilo.
PSA.91.15	Ha ba ni biza, ni ta ba alaba.
PSA.91.15	Ha ba li mwa manyando
PSA.91.15	ni ta ba ni bona.
PSA.91.15	Ni ta ba lamulela ni ku ba tompa.
PSA.91.16	Ni ta ba fa bupilo bo butelele,
PSA.91.16	mi kaniti ni ta ba pilisa.”
PSA.92.1	Oho Muñ'a Bupilo,
PSA.92.1	ki ko kunde cwañi
PSA.92.1	ku itumela ku wena,
PSA.92.1	ku ku lumbeka ka lipina,
PSA.92.1	Mulimu ya Pahami.
PSA.92.2	Ki ko kunde ku tumisa lilato la hao
PSA.92.2	le si sa feli
PSA.92.2	ka zazi ni zazi kakusasana,
PSA.92.2	ni busepahali bwa hao
PSA.92.2	ka zazi ni zazi busihu.
PSA.92.3	Mu tumise ka liopeliso za mihala,
PSA.92.3	ka lipala ni ka lihalepa.
PSA.92.4	Muñ'a Bupilo, likezo za hao ze maata
PSA.92.4	za ni tabisa.
PSA.92.4	Kabakala z'o ezize, ni opela ka tabo.
PSA.92.5	Muñ'a Bupilo, likezo za hao
PSA.92.5	ki ze tuna cwañi!
PSA.92.5	Ni mihupulo ya hao i tibile cwañi!
PSA.92.6	 Mutu ya si na ngana
PSA.92.6	h'a koni ku i ziba,
PSA.92.6	mi mutu ya sa nahani
PSA.92.6	h'a koni ku i utwisisa.
PSA.92.7	Ba ba maswe ba ka hula sina bucwañi,
PSA.92.7	ni baezalibi kamukana ba ka zwelapili.
PSA.92.7	Nihakulicwalo ba ta yundiswa kaufela.
PSA.92.8	Kono wena, Muñ'a Bupilo,
PSA.92.8	ki wena Ya Pahami kuya kuile.
PSA.92.9	Lwa ziba kuli lila za hao,
PSA.92.9	Muñ'a Bupilo, li ta shwa,
PSA.92.9	ni ba ba maswe kaufela ba ta tulwa.
PSA.92.10	U ni tiisize sina nali.
PSA.92.10	U ni fuyauzi ka ku ni fa tabo.
PSA.92.11	Ni boni lila za ka ha li tulwa,
PSA.92.11	mi ni utwile sililo sa ba ba maswe. 
PSA.92.12	Ba ba lukile ba ta shoshela
PSA.92.12	sina nzalu,
PSA.92.12	ba ta hula sina likota za sidare
PSA.92.12	za kwa Lebanoni.
PSA.92.13	Ba swana ni likota ze cezwi
PSA.92.13	mwa ndu ya Muñ'a Bupilo,
PSA.92.13	ze shoshela mwa Tempele ya Mulimu
PSA.92.13	wa luna.
PSA.92.14	Li ka beya miselo
PSA.92.14	niha li se li supezi,
PSA.92.14	ze tala, ze tiile kamita.
PSA.92.15	Ze, li bonisa kuli Muñ'a Bupilo
PSA.92.15	u lukile,
PSA.92.15	ni kuli ha ku na foso ku yena,
PSA.92.15	mulamuleli wa ka.
PSA.93.1	Muñ'a Bupilo ki mulena.
PSA.93.1	Muñ'a Bupilo u apezi bulena,
PSA.93.1	mi u kwahezwi ki maata.
PSA.93.1	Kaniti lifasi li tomilwe ka ku tiya
PSA.93.1	mwa sibaka sa lona,
PSA.93.1	mi ha li konwi ku sutiswa.
PSA.93.2	Muñ'a Bupilo, lubona lwa hao
PSA.93.2	lu tiile ku zwa kwa makalelo,
PSA.93.2	mi n'o li teñi ku zwa kwa simuluho.
PSA.93.3	Muñ'a Bupilo, buliba bwa liwate
PSA.93.3	bu utwahaza milumo ya lona.
PSA.93.3	Bu pahamisa manzwi a lona,
PSA.93.3	mi la luma.
PSA.93.4	Muñ'a Bupilo u busa ka maata
PSA.93.4	a pahami mwa lihalimu,
PSA.93.4	maata a matuna ku fita mulumo
PSA.93.4	wa liwate,
PSA.93.4	a matuna hahulu ku fita mandinda
PSA.93.4	a lona.
PSA.93.5	Muñ'a Bupilo, milao ya hao ki ya
PSA.93.5	kuya kuile,
PSA.93.5	mi kaniti Tempele ya hao
PSA.93.5	i kenile luli, kamita ni mita.
PSA.94.1	Muñ'a Bupilo, u Mulimu
PSA.94.1	ya fa koto ku ba ba maswe.
PSA.94.1	Bonahaza buhali bwa hao!
PSA.94.2	Ki wena muatuli wa batu kamukana.
PSA.94.2	Nanuha, mi u fe baikuhumusi
PSA.94.2	se si ba swanela!
PSA.94.3	Ba ba maswe ba ta nga nako
PSA.94.3	ye kuma kai ba nze ba tabile?
PSA.94.3	Muñ'a Bupilo, i ka ba nako
PSA.94.3	ye kuma kai?
PSA.94.4	Ba ba eza ze maswe ba ta nga nako
PSA.94.4	ye kuma kai ba nze ba ikuhumusa
PSA.94.4	ni ku itumba ka milatu ya bona?
PSA.94.5	Ba tubaka batu ba hao, Muñ'a Bupilo.
PSA.94.5	Ba nyandisa batu ba hao.
PSA.94.6	Ba bulaya limbelwa ni lindiala.
PSA.94.6	Ba bulaya baenyi ba ba yahile
PSA.94.6	mwa naha ya luna.
PSA.94.7	Ba li, “Muñ'a Bupilo h'a lu boni.
PSA.94.7	Mulimu wa Isilaele h'a lemuhi!”
PSA.94.8	Batu ba ka, mu ka ba cwañi
PSA.94.8	likubanyana ze cwalo?
PSA.94.8	Mu ta ituta lili?
PSA.94.9	Mulimu ya ezize lizebe za luna,
PSA.94.9	kana h'a koni ku utwa, nji?
PSA.94.9	Ya ezize meeto a luna,
PSA.94.9	kana h'a koni ku bona, nji?
PSA.94.10	Ki yena muzamaisi wa macaba.
PSA.94.10	Kana h'a na ku a fa mulatu, nji?
PSA.94.10	Ki muluti wa batu kaufela.
PSA.94.10	Kikuli h'a na zibo, nji?
PSA.94.11	 Muñ'a Bupilo u ziba ze ba hupula.
PSA.94.11	U ziba kuli minahano ya bona
PSA.94.11	ha si ya ngana.
PSA.94.12	Muñ'a Bupilo, mutu ya lutwa ki wena
PSA.94.12	u na ni litohonolo cwañi,
PSA.94.12	ili ya lutiwa ki wena mulao wa hao.
PSA.94.13	U mu fa pumulo mwa mazazi
PSA.94.13	a manyando,
PSA.94.13	ku fitela ku yepwa musima
PSA.94.13	kuli ya maswe a wele mwateñi.
PSA.94.14	Muñ'a Bupilo h'a na ku tuhela batu
PSA.94.14	ba hae.
PSA.94.14	H'a na ku siya bao ba li ba hae.
PSA.94.15	Niti i ta fumaneha hape mwa likuta
PSA.94.15	mo ku atulwa litaba,
PSA.94.15	mi batu ba ba lukile kaufela
PSA.94.15	ba ta swalisana ni yona.
PSA.94.16	Ki mañi ya ni lwanezi
PSA.94.16	ku ba ba maswe?
PSA.94.16	Ki mañi ya yemi kwa neku la ka,
PSA.94.16	ku lwanisa ba ba eza ze maswe?
PSA.94.17	Kabe Muñ'a Bupilo n'a si ka ni tusa,
PSA.94.17	kabe ni ile kapili
PSA.94.17	kwa lifasi la ba ba shwile.
PSA.94.18	Na li, “Na wa”.
PSA.94.18	Kono, Muñ'a Bupilo, lilato la hao
PSA.94.18	le li sa feli la ni tiisa.
PSA.94.19	Kamita ha ni zielehile, mi ni bilaela,
PSA.94.19	wa ni omba-omba ni ku ni tabisa.
PSA.94.20	Ha u na taba ni baatuli ba ba maswe,
PSA.94.20	ba ba nga sobozi kuli ki ona mulao.
PSA.94.21	Ba ba cwalo ba lela batu ba ba lukile,
PSA.94.21	mi ba atulela ba ba si na mulatu lifu.
PSA.94.22	Kono Muñ'a Bupilo wa ni lamulela.
PSA.94.22	Mulimu wa ka wa ni sileleza.
PSA.94.23	U ta ba natela bumaswe bwa bona,
PSA.94.23	ni ku ba bulaya kabakala libi za bona.
PSA.94.23	Muñ'a Bupilo, Mulimu wa luna
PSA.94.23	u ta ba yundisa.
PSA.95.1	A mu tahe, lu lumbeke
PSA.95.1	Muñ'a Bupilo!
PSA.95.1	A lu opelele Mulimu ka tabo,
PSA.95.1	yena musilelezi ni mupilisi wa luna!
PSA.95.2	Lu tahe fapil'a hae ka buitumelo,
PSA.95.2	mi lu opele lipina ze tabisa
PSA.95.2	za litumbo!
PSA.95.3	Muñ'a Bupilo ki Mulimu ya maata,
PSA.95.3	mulena ya maata hahulu
PSA.95.3	ku fita milimu kamukana.
PSA.95.4	U busa lifasi kaufela,
PSA.95.4	ku kalela kwa mikoti ye tungile
PSA.95.4	ku y'o fita kwa malundu a matelele
PSA.95.4	hahulu.
PSA.95.5	U busa liwate l'a ezize,
PSA.95.5	mane ni lona lifasi l'a ipupezi.
PSA.95.6	A mu tahe, lu t'o kubama
PSA.95.6	mi lu mu lapele.
PSA.95.6	A lu kubame fapil'a Muñ'a Bupilo,
PSA.95.6	mubupi wa luna!
PSA.95.7	 Ki yena Mulimu wa luna.
PSA.95.7	Luna lu batu b'a babalela,
PSA.95.7	mutapi w'a itiseza.
PSA.95.7	Kacenu, mu teeleze s'a bulela, h'a li,
PSA.95.8	 “Mu si ke mwa tatafaza lipilu
PSA.95.8	sina bo kukw'a mina kwa Meriba,
PSA.95.8	sina mo ne ba inezi lizazi lani
PSA.95.8	mwa lihalaupa kwa Masa.
PSA.95.9	Kwateñi ba ni shemaeza ni ku ni lika,
PSA.95.9	niha ne ba boni ze ne ni ba ezelize.
PSA.95.10	Na nyikwa batu bao ka lilimo
PSA.95.10	ze mashumi a mane.
PSA.95.10	Na li, ‘Ki batu ba ba sa sepahali
PSA.95.10	cwañi!
PSA.95.10	Ba hana ku latelela litaelo za ka!’
PSA.95.11	 Ne ni nyemile, mane na eza buitamo
PSA.95.11	ka luci, na li,
PSA.95.11	‘Ha mu sa na ku kena ni kamuta
PSA.95.11	mwa naha mo ne ni ta mi fa pumulo.’ ”
PSA.96.1	Mu opelele Muñ'a Bupilo
PSA.96.1	pina ye nca!
PSA.96.1	Lifasi kaufela li opelele
PSA.96.1	Muñ'a Bupilo!
PSA.96.2	Mu opelele Muñ'a Bupilo,
PSA.96.2	mi mu mu lumbeke!
PSA.96.2	Ka zazi ni zazi, mu bulele litaba
PSA.96.2	ze nde za kuli u lu pilisize!
PSA.96.3	Mu bulelele macaba za kanya ya hae,
PSA.96.3	ni likezo za hae ze maata kwa batu
PSA.96.3	ba manaha kamukana.
PSA.96.4	Muñ'a Bupilo ki yo mutuna,
PSA.96.4	mi u swanezi ku lumbekwa hahulu.
PSA.96.4	U swanezi ku sabiwa hahulu
PSA.96.4	ku fita milimu ye miñwi kaufela.
PSA.96.5	Milimu ya macaba a mañwi kamukana
PSA.96.5	ki maswaniso feela,
PSA.96.5	kono Muñ'a Bupilo yena u ezize
PSA.96.5	mahalimu.
PSA.96.6	U beilwe mwahali ki kanya ni bulena.
PSA.96.6	Tempele i tezi butuna ni bunde
PSA.96.6	bwa hae.
PSA.96.7	 Mina batu ba mwa lifasi kaufela,
PSA.96.7	mu lumbeke Muñ'a Bupilo!
PSA.96.7	Mu lumbe kanya ni maata a hae!
PSA.96.8	Mu lumbe libizo le li kenile
PSA.96.8	la Muñ'a Bupilo.
PSA.96.8	Mu tise limpo mi mu kene
PSA.96.8	mwa Tempele ya hae.
PSA.96.9	Mu kubame fapil'a Muñ'a Bupilo
PSA.96.9	ya Kenile, h'a ta bonahala.
PSA.96.9	Lifasi kamukana li kuñe fapil'a hae!
PSA.96.10	Mu bulele macaba kaufela, mu li,
PSA.96.10	“Muñ'a Bupilo ki Mulena!
PSA.96.10	Lifasi li tomilwe ka ku tiya
PSA.96.10	mwa sibaka sa lona,
PSA.96.10	mi ha li konwi ku sutiswa.
PSA.96.10	U ta atula batu kaufela
PSA.96.10	ka mukwa o lukile.”
PSA.96.11	Lihalimu ni lifasi mu tabe!
PSA.96.11	Liwate ni ze ku wena kamukana,
PSA.96.11	mu tuume.
PSA.96.12	Mu tabe, mina masimu
PSA.96.12	ni ze ku mina kaufela!
PSA.96.12	Cwale likota ze mwa mushitu
PSA.96.12	li ta huweleza ka tabo
PSA.96.12	ku Muñ'a Bupilo,
PSA.96.12	h'a ka t'o busa lifasi.
PSA.96.13	U ta busa batu
PSA.96.13	ba ba mwa lifasi kaufela,
PSA.96.13	ka mulao ni ka ku luka.
PSA.97.1	Muñ'a Bupilo ki mulena!
PSA.97.1	Lifasi, u tabe!
PSA.97.1	Mu nyakalale, mina lioli za mawate!
PSA.97.2	U potolohilwe ki malu ni lififi.
PSA.97.2	Mubuso wa hae u tomile fa ku luka
PSA.97.2	ni niti.
PSA.97.3	Mulilo wa mu etelela,
PSA.97.3	mi u cisa lila za hae kamukana
PSA.97.3	ze mu potolohile.
PSA.97.4	Lumonyi lwa hae lu monyehela lifasi
PSA.97.4	kaufela.
PSA.97.4	Lifasi la njanja ha li lu bona.
PSA.97.5	Malundu a shengunuka sina bulota
PSA.97.5	fapil'a Muñ'a Bupilo,
PSA.97.5	Mulena wa lifasi kamukana.
PSA.97.6	Mahalimu a bulela ku luka kwa hae,
PSA.97.6	mi macaba kamukana a bona kanya
PSA.97.6	ya hae.
PSA.97.7	Ba ba lapela milimu ya maswaniso
PSA.97.7	kaufela ba swabiswa.
PSA.97.7	Milimu kaufela ya mu kubamela.
PSA.97.8	Batu ba Sione ba tabile,
PSA.97.8	ni minzi ya Juda ya nyakalala,
PSA.97.8	kabakala likatulo za hao,
PSA.97.8	Muñ'a Bupilo!
PSA.97.9	Muñ'a Bupilo, Muambakani ya Pahami,
PSA.97.9	ki wena mubusi wa lifasi kamukana.
PSA.97.9	U yo mutuna hahulu ku fita milimu
PSA.97.9	kaufela.
PSA.97.10	Muñ'a Bupilo u lata ba ba toile
PSA.97.10	bumaswe.
PSA.97.10	U sileleza bupilo bwa batu ba hae.
PSA.97.10	U ba lamulela kwa maata
PSA.97.10	a ba ba maswe.
PSA.97.11	Liseli li benyeza ba ba lukile,
PSA.97.11	mi tabo i fiwa ba bande.
PSA.97.12	Mu tabe, mina ba ba lukile kaufela,
PSA.97.12	kabakala s'a ezize Muñ'a Bupilo!
PSA.97.12	Mina ba ba niti,
PSA.97.12	mu hupule se si ezizwe ki Mulimu,
PSA.97.12	mi mu itumele ku yena.
PSA.98.1	Mu opelele Muñ'a Bupilo
PSA.98.1	pina ye nca.
PSA.98.1	U ezize lika ze komokisa!
PSA.98.1	U tuzi ka maata a hae a kenile.
PSA.98.2	Muñ'a Bupilo u zibisize ku tula
PSA.98.2	kwa hae.
PSA.98.2	U zibahalize maata a hae a pilisa
PSA.98.2	kwa macaba.
PSA.98.3	U bulukile lisepiso za hae
PSA.98.3	kwa sicaba sa Isilaele,
PSA.98.3	ka busepahali ni ka lilato
PSA.98.3	le li sa feli.
PSA.98.3	Batu kamukana kai ni kai ba boni
PSA.98.3	ku tula kwa Mulimu wa luna!
PSA.98.4	Mina ba lifasi kaufela,
PSA.98.4	mu opelele Muñ'a Bupilo ka tabo.
PSA.98.4	Mu mu lumbeke ka lipina
PSA.98.4	ni ka miluluezo ya tabo!
PSA.98.5	Mu lumbeke Muñ'a Bupilo ka lihalepa.
PSA.98.5	Mu lize lipina fa likambeliso!
PSA.98.6	Ka litolombita ni lipala,
PSA.98.6	mu huweleze ka tabo
PSA.98.6	fapil'a Muñ'a Bupilo, mulen'a luna!
PSA.98.7	Liwate, u tuume,
PSA.98.7	ni libupiwa ze ku wena kuafela.
PSA.98.7	Lifasi u opele, hamoho
PSA.98.7	ni ba ba pila ku wena kamukana!
PSA.98.8	Mu kambele ka mazoho a mina,
PSA.98.8	mina linuka.
PSA.98.8	Ni mina malundu, mu opele hamoho
PSA.98.8	ka tabo fapil'a Muñ'a Bupilo.
PSA.98.9	Mu opele fapil'a Muñ'a Bupilo,
PSA.98.9	kakuli u t'o busa lifasi!
PSA.98.9	U ta busa mishobo-shobo ya batu
PSA.98.9	ba lifasi, ka mulao ni ka ku luka.
PSA.99.1	 Muñ'a Bupilo ki mulena.
PSA.99.1	Batu ba ngangama.
PSA.99.1	U inzi mwa lubona lwa hae
PSA.99.1	mwahal'a likerubime
PSA.99.1	mi lifasi la zikunyeha.
PSA.99.2	Muñ'a Bupilo u maata mwa Sione.
PSA.99.2	Ki mubusi wa macaba kamukana.
PSA.99.3	Mañi ni mañi u ta lumbeka libizo
PSA.99.3	la hae le lituna le li sabisa.
PSA.99.3	U kenile!
PSA.99.4	Mulena ya maata, u lata se si lukile.
PSA.99.4	U tiselize Isilaele katulo ya niti.
PSA.99.4	U tisize ku luka ni bunde.
PSA.99.5	Ku lumbekwe Muñ'a Bupilo,
PSA.99.5	Mulimu wa luna.
PSA.99.5	Mu lapele fapil'a lubona lwa hae!
PSA.99.5	U kenile!
PSA.99.6	Mushe ni Aruni n'e li bona baprisita
PSA.99.6	ba hae,
PSA.99.6	mi Samuele n'e li yo muñwi
PSA.99.6	ya n'a mu lapela.
PSA.99.6	Ba kupa tuso ku Muñ'a Bupilo,
PSA.99.6	mi a ba alaba.
PSA.99.7	 A bulela ni bona a nz'a li mwa lilu.
PSA.99.7	Ba tokomela milao
PSA.99.7	ni litaelo z'a n'a ba file.
PSA.99.8	Muñ'a Bupilo, Mulimu wa ka,
PSA.99.8	u alabile batu ba hao.
PSA.99.8	U ba bonisize kuli
PSA.99.8	u Mulimu ya swalela,
PSA.99.8	niha u ba natile kabakala libi
PSA.99.8	za bona.
PSA.99.9	Mu lumbeke Muñ'a Bupilo,
PSA.99.9	Mulimu wa luna,
PSA.99.9	mi mu y'o lapela kwa lilundu la hae
PSA.99.9	le li kenile!
PSA.99.9	Muñ'a Bupilo, Mulimu wa luna,
PSA.99.9	u kenile!
PSA.100.1	Lifasi kaufela, mu opelele
PSA.100.1	Muñ'a Bupilo lipina za tabo!
PSA.100.2	Mu sebeleze Muñ'a Bupilo,
PSA.100.2	mu nze mu tabile.
PSA.100.2	Mu tahe fapil'a hae ka lipina
PSA.100.2	za nyakalalo!
PSA.100.3	Mu si ke mwa libala ni kamuta
PSA.100.3	kuli Muñ'a Bupilo ki Mulimu!
PSA.100.3	U lu bupile, mi lu ba hae.
PSA.100.3	Lu batu ba hae,
PSA.100.3	mi lu mutapi wa hae.
PSA.100.4	Mu kene kwa Tempele ya hae
PSA.100.4	ka buitumelo.
PSA.100.4	Mu ye mwa libaka za yona ze kenile
PSA.100.4	mu nze mu lumbeka!
PSA.100.4	Mu itumele ku yena,
PSA.100.4	mi mu mu lumbeke.
PSA.100.5	 Muñ'a Bupilo u lukile.
PSA.100.5	Lilato la hae ki le li sa feli,
PSA.100.5	mi ku sepahala kwa hae
PSA.100.5	ha ku na ku fela ni kamuta.
PSA.101.1	Pina ya ka i talusa
PSA.101.1	za busepahali
PSA.101.1	ni ku atula ka ku luka,
PSA.101.1	mi ni i opelela wena, Muñ'a Bupilo.
PSA.101.2	Bupilo bwa ka ha bu na ku nyazahala.
PSA.101.2	U ka taha lili ku na!
PSA.101.2	Ni ta pila bupilo bo bu kenile
PSA.101.2	mwa ndu ya ka.
PSA.101.3	Ha ni na ku lumelelana ni bumaswe.
PSA.101.3	Ni toile likezo za ba ba fulalela
PSA.101.3	Mulimu.
PSA.101.3	Ha ni na ku utwana ni bona.
PSA.101.4	Ha ni na ku ba ya sa sepahali,
PSA.101.4	mane ha ni na ku hupula nihaili
PSA.101.4	bumaswe.
PSA.101.5	Ni ta kauhana ni mutu kaufela
PSA.101.5	ya seba yo muñwi ka ze maswe.
PSA.101.5	Ha ni na ku lumelelana ni mutu
PSA.101.5	wa muikuhumusi ni kashwau.
PSA.101.6	Ni ta lumelelana ni ba ba sepahala
PSA.101.6	ku Mulimu,
PSA.101.6	mi ni ta ba lumelela ku ina mwa ndu
PSA.101.6	ya ka ya bulena.
PSA.101.6	Ba ba sepahala ki bona
PSA.101.6	ba ba ta lumelelwa ku ni sebeleza.
PSA.101.7	Ha ku na lihata ya ta ina mwa ndu
PSA.101.7	ya ka.
PSA.101.7	Ha ku na muipi ya ta siyala
PSA.101.7	fapil'a ka.
PSA.101.8	Ni ta yundisa ba ba maswe kamukana
PSA.101.8	mwa naha ya luna ka zazi ni zazi.
PSA.101.8	Ni ta leleka batu ba ba maswe kaufela
PSA.101.8	mwa munzi wa Muñ'a Bupilo.
PSA.102.1	Muñ'a Bupilo,
PSA.102.1	teeleza tapelo ya ka,
PSA.102.1	mi u utwe ha ni itilelela
PSA.102.1	ku kupa tuso!
PSA.102.2	U si ke wa ipata
PSA.102.2	ha ni li mwa butata!
PSA.102.2	U ni utwe, mi u ni alabe kapili
PSA.102.2	ha ni kupa ku wena!
PSA.102.3	Bupilo bwa ka bu fela sina musi.
PSA.102.3	Mubili wa ka u cisa inge mulilo.
PSA.102.4	Ni wiselizwe fafasi sina bucwañi
PSA.102.4	bo bu omile.
PSA.102.4	Ha ni sa lakaza lico.
PSA.102.5	Ni tonga hahulu.
PSA.102.5	Ha ni sa li mutu.
PSA.102.5	Se ni li litalo ni masapo feela.
PSA.102.6	Se ni swana ni nyunywani
PSA.102.6	ye mwa lihalaupa,
PSA.102.6	sina sifi se si mwa mabumbuywa.
PSA.102.7	Ha ni lobali.
PSA.102.7	Ni swana ni nyunywani ye inzi i nosi,
PSA.102.7	fa situwa sa ndu.
PSA.102.8	Lila za ka li ni shwaula lizazi
PSA.102.8	kaufela.
PSA.102.8	Ba ba ni sheununa ba lwahaka
PSA.102.8	ka libizo la ka.
PSA.102.9	Mulola wa fa liiso ki sona sico sa ka,
PSA.102.9	mi ze ni nwa li zwakana
PSA.102.9	ni mioko ya ka.
PSA.102.10	Kabakala bunyemi ni buhali bwa hao,
PSA.102.10	u ni nanuzi mi wa y'o ni latela
PSA.102.10	kwahule.
PSA.102.11	Bupilo bwa ka bu swana ni miluti
PSA.102.11	ya manzibwana.
PSA.102.11	Ni swana ni bucwañi bo bu omile.
PSA.102.12	Kono wena, Muñ'a Bupilo,
PSA.102.12	u mulena kuya kuile.
PSA.102.12	Masika kaufela a ta ku hupula.
PSA.102.13	U ta nanuha u shwele Sione makeke.
PSA.102.13	Nako i se i fitile ya ku mu utwela
PSA.102.13	butuku.
PSA.102.13	Ye, ki yona nako ye lukela!
PSA.102.14	Batanga ba hao ba mu lata,
PSA.102.14	niha s'a sinyize cwalo.
PSA.102.14	Ba mu utwela butuku,
PSA.102.14	niha ike s'a li matota.
PSA.102.15	Macaba a ta saba Muñ'a Bupilo.
PSA.102.15	Malena kaufela ba lifasi ba ta saba
PSA.102.15	maata a hae.
PSA.102.16	Muñ'a Bupilo, h'a ta yaha Sione
PSA.102.16	sinca,
PSA.102.16	u ta bonahaza butuna bwa hae.
PSA.102.17	U ta utwa batu ba hae ba ba siilwe,
PSA.102.17	mi u ta teeleza tapelo ya bona.
PSA.102.18	Ku ñolelwe ba lusika lo lu taha
PSA.102.18	z'a ezize Muñ'a Bupilo,
PSA.102.18	ili kuli batu ba ba si ka pepwa kale,
PSA.102.18	ba te ba mu lumbeke.
PSA.102.19	Muñ'a Bupilo a ukumela fafasi
PSA.102.19	a nz'a li mwa sibaka sa hae
PSA.102.19	se si kenile.
PSA.102.19	A talima fafasi a li kwa lihalimu.
PSA.102.20	A utwa sitongo sa ba ba tamilwe,
PSA.102.20	mi a lukulula
PSA.102.20	ba ba ne ba atulezwi lifu.
PSA.102.21	Cwale batu ba ta tumisa libizo
PSA.102.21	la Muñ'a Bupilo mwa Sione,
PSA.102.21	mi u ta lumbekwa mwa Jerusalema.
PSA.102.22	Macaba ni mibuso li ta kopana hamoho
PSA.102.22	ku sebeleza Muñ'a Bupilo.
PSA.102.23	Mulena u ni fokolisize
PSA.102.23	ni sa li yo munca.
PSA.102.23	U kusufalize bupilo bwa ka.
PSA.102.24	Oho Mulimu wa ka,
PSA.102.24	u si ke wa ni nga ka nako ye,
PSA.102.24	ni si ka supala kale.
PSA.102.24	Mulena, wena u pila kuya kuile.
PSA.102.25	 U bupile lifasi kale-kale,
PSA.102.25	mi u ezize mahalimu
PSA.102.25	ka mazoho a hao.
PSA.102.26	Zeo kamukana li ta fela,
PSA.102.26	kono wena u ta siyala.
PSA.102.26	Li ta supala kaufela sina liapalo.
PSA.102.26	U ta li cinca sina liapalo, mi li ta
PSA.102.26	fela.
PSA.102.27	Kono wena ha u fetuhi,
PSA.102.27	ni bupilo bwa hao ha bu feli.
PSA.102.28	Bana ba luna ba ta pila mwa buiketo,
PSA.102.28	mi baikulu ba bona kamita ba ta pila
PSA.102.28	mwa silelezo ya hao.
PSA.103.1	Lumbeka Muñ'a Bupilo,
PSA.103.1	wena moya wa ka!
PSA.103.1	Butu bwa ka kaufela,
PSA.103.1	bu lumbeke libizo la hae le li kenile!
PSA.103.2	Lumbeka Muñ'a Bupilo,
PSA.103.2	wena moya wa ka,
PSA.103.2	mi u si ke wa libala bunde bwa hae!
PSA.103.3	U swalela libi za ka kamukana
PSA.103.3	ni ku folisa matuku a ka kaufela.
PSA.103.4	U ni pilisa kwa libita
PSA.103.4	mi u ni fuyaula ka lilato ni makeke.
PSA.103.5	U ni fa lika ze nde
PSA.103.5	mwa bupilo bwa ka,
PSA.103.5	kuli ni ine ni nze ni li yo munca,
PSA.103.5	ya tiile sina mbande.
PSA.103.6	Muñ'a Bupilo u atulela
PSA.103.6	ba ba hatelezwi
PSA.103.6	mi u ba fa litukelo za bona.
PSA.103.7	U zibisize Mushe milelo ya hae
PSA.103.7	mi a bonisa batu ba Isilaele maata
PSA.103.7	a likezo za hae.
PSA.103.8	 Muñ'a Bupilo u na ni makeke
PSA.103.8	ni lilato.
PSA.103.8	U liyeha ku halifa, mi u na ni lilato
PSA.103.8	le li sa feli.
PSA.103.9	H'a zekisi ka nako ni nako.
PSA.103.9	H'a nyemeli mutu kuya kuile.
PSA.103.10	H'a lu nati mo ku lu swanela,
PSA.103.10	kamba ku lu kutiseza bumaswe
PSA.103.10	ka libi ni lifoso za luna.
PSA.103.11	Butuna bwa lilato la Mulimu kwa batu
PSA.103.11	ba ba mu lata
PSA.103.11	bu swana lihalimu ni lifasi
PSA.103.11	mo li kauhanezi.
PSA.103.12	Sina upa ha i li kwahule ni wiko,
PSA.103.12	ni libi za luna u li sutiseza cwalo
PSA.103.12	kwahule ni luna.
PSA.103.13	Sina mushemi h'a na ni mukekecima
PSA.103.13	kwa bana ba hae,
PSA.103.13	ni Muñ'a Bupilo u na ni mukekecima
PSA.103.13	cwalo ku ba ba mu saba.
PSA.103.14	U ziba se lu bupilwe ka sona.
PSA.103.14	U hupula kuli lu liluli feela.
PSA.103.15	Haili ka mutu, yena bupilo bwa hae
PSA.103.15	bu swana ni bucwañi.
PSA.103.15	Wa hula, mi u shoshela
PSA.103.15	sina palisa ya mwa naheñi.
PSA.103.16	Cwale ha i natiwa ki moya ya shwa,
PSA.103.16	mi ha ku sa na ya i bona hape.
PSA.103.17	Kono lilato la Muñ'a Bupilo
PSA.103.17	ku ba ba mu kuteka ki la kuya kuile,
PSA.103.17	mi bunde bwa hae ki bwa kamita
PSA.103.17	kwa masika kamukana.
PSA.103.18	Ku cwalo ni ku ba ba na ni niti
PSA.103.18	kwa bulikani bwa hae,
PSA.103.18	ni ba ba tokomela litaelo za hae
PSA.103.18	ka ku sepahala.
PSA.103.19	Muñ'a Bupilo u tomile lubona
PSA.103.19	lwa hae mwa lihalimu.
PSA.103.19	Ki mulena wa batu kaufela.
PSA.103.20	Mu lumbeke Muñ'a Bupilo,
PSA.103.20	mina mangeloi a hae a tiile, a maata,
PSA.103.20	mina ba ba mamela litaelo za hae,
PSA.103.20	ba ba teeleza s'a bulela!
PSA.103.21	Mu lumbeke Muñ'a Bupilo,
PSA.103.21	mina libupiwa kaufela
PSA.103.21	ze kwa lihalimu,
PSA.103.21	mina batanga ba hae
PSA.103.21	ba ba eza s'a lata!
PSA.103.22	Mu lumbeke Muñ'a Bupilo,
PSA.103.22	mina libupiwa za hae kaufela,
PSA.103.22	mwa libaka kamukana z'a busa!
PSA.103.22	Lumbeka Muñ'a Bupilo,
PSA.103.22	wena moya wa ka!
PSA.104.1	Lumbeka Muñ'a Bupilo,
PSA.104.1	wena moya wa ka!
PSA.104.1	Muñ'a Bupilo, Mulimu wa ka,
PSA.104.1	u yo mutuna hahulu cwañi!
PSA.104.1	U apezi bulena ni kanya.
PSA.104.2	U ikapesa ka liseli.
PSA.104.2	U bapula mahalimu sina tende.
PSA.104.3	U yahile munzi wa hao fa mezi
PSA.104.3	a kwahalimu.
PSA.104.3	U itusisa malu ku ba yona koloi ya hao,
PSA.104.3	mi u zamaya fa mafufa a moya.
PSA.104.4	 U itusisa moya ku ba linumwana
PSA.104.4	za hao,
PSA.104.4	ni mamonyi ku a eza batanga ba hao.
PSA.104.5	U tomile ni ku tiisa lifasi fa mitomo
PSA.104.5	ya lona,
PSA.104.5	mi ha li na ku nyanganyiswa
PSA.104.5	ni kamuta.
PSA.104.6	U beile liwate fahalimw'a lifasi
PSA.104.6	sina siapalo,
PSA.104.6	mi mezi a apesize malundu.
PSA.104.7	Kono ha n'o kalimezi mezi, a saba.
PSA.104.7	H'a ku utwa u huweleza taelo ya hao,
PSA.104.7	a bubela kwahule.
PSA.104.8	A liba fa malundu ni mwa misindi,
PSA.104.8	mwa sibaka s'o n'o a ezelize.
PSA.104.9	U beile mululwani w'a si ke a tula
PSA.104.9	ni kamuta,
PSA.104.9	ili ku a hanisa ku kwahela lifasi hape.
PSA.104.10	U bubiseza mezi a mawelu-welu
PSA.104.10	mwa misindi,
PSA.104.10	mi linuka li fita mwahal'a malundu.
PSA.104.11	Li fa lifolofolo mezi.
PSA.104.11	Limbongolo za mwa naheñi,
PSA.104.11	li t'o feza linyolwa la zona mwateñi.
PSA.104.12	Linyunywani li yaletela mwa likota
PSA.104.12	ze fakaufi, mi za opela.
PSA.104.13	U nelisa pula fa malundu,
PSA.104.13	mi lifasi li tala limbuyoti za hao.
PSA.104.14	U meliseza likomu bucwañi,
PSA.104.14	mi u meliseza mutu limela
PSA.104.14	kuli a ituse ka zona.
PSA.104.14	Ka ku itimela a fumane lico.
PSA.104.15	A fumana lico
PSA.104.15	ze cwaleka waine ye ka mu tabisa,
PSA.104.15	mafula a olive kuli a tolange,
PSA.104.15	ni buhobe bo bu ka mu matafaza.
PSA.104.16	Likota za sidare ze fa Lebanoni
PSA.104.16	li fumana pula ye ñata,
PSA.104.16	zona likota za Muñ'a Bupilo
PSA.104.16	z'a icalezi.
PSA.104.17	Linyunywani li yaletela ku zona.
PSA.104.17	Haili linongolo, zona,
PSA.104.17	li yaletela kwa njongo-njongo
PSA.104.17	ya likota ze telele.
PSA.104.18	Lipuli za mwa naheñi li pila
PSA.104.18	mwa malundu a lumbile,
PSA.104.18	mi litakalu li ipata mwa mañope
PSA.104.18	a macwe.
PSA.104.19	U ezize kweli kuli i bonise linako
PSA.104.19	za mwaha.
PSA.104.19	Lizazi li ziba nako ya ku likela.
PSA.104.20	U ezize busihu, mi mwa lififi
PSA.104.20	lifolofolo kaufela za izamaela.
PSA.104.21	Bana ba litau ba lila
PSA.104.21	ha ba nze ba zuma,
PSA.104.21	ba bata lico z'a ba fa Mulimu.
PSA.104.22	Lizazi ha li pazula za kuta,
PSA.104.22	mi li y'o buta mwa limbuta za zona.
PSA.104.23	Cwale batu ba zuha,
PSA.104.23	ku y'o eza misebezi ya bona,
PSA.104.23	mi ba sebeza musihali kaufela
PSA.104.23	ku isa manzibwana.
PSA.104.24	Muñ'a Bupilo, u ezize lika ze ñata
PSA.104.24	hahulu!
PSA.104.24	U li ezize ka butali bo bu cwañi
PSA.104.24	kaufel'a zona!
PSA.104.24	Lifasi li tezi libupiwa za hao.
PSA.104.25	Ku na ni liwate le lituna,
PSA.104.25	le li atami,
PSA.104.25	mo ku pila libupiwa ze si na palo,
PSA.104.25	ili ze tuna ni ze nyinyani cwalo.
PSA.104.26	 Lisepe li zamaya ku lona.
PSA.104.26	Ni Leviatani,
PSA.104.26	sibatana sa mwa liwate s'o ezize,
PSA.104.26	ki mo si bapalela.
PSA.104.27	Kaufel'a zona li itingile ku wena,
PSA.104.27	kuli u li fe lico ha li lapile.
PSA.104.28	Ha u li fa lico, za kubukanya.
PSA.104.28	Ha mu li fa ka buñata
PSA.104.28	mwa feza tala ya zona.
PSA.104.29	Ha u li fulalela, za saba.
PSA.104.29	Ha u li amuha moyo, za shwa,
PSA.104.29	mi li kutela mwa mubu mo li zwa.
PSA.104.30	Kono ha u fa moyo wa hao,
PSA.104.30	za bupiwa, mi u ncafaza lifasi.
PSA.104.31	Kanya ya Muñ'a Bupilo
PSA.104.31	i be ya kuya kuile!
PSA.104.31	Muñ'a Bupilo a tabiswe ki z'a ezize!
PSA.104.32	H'a talima lifasi, la kuña.
PSA.104.32	H'a swala malundu, a tunya musi.
PSA.104.33	Ni ta opelela Muñ'a Bupilo
PSA.104.33	mwa bupilo bwa ka kufela.
PSA.104.33	Ni ta lumbeka Mulimu wa ka,
PSA.104.33	ka lipina, ha ni nze ni pila.
PSA.104.34	A tabiswe ki pina ya ka,
PSA.104.34	kakuli tabo ya ka i zwa
PSA.104.34	ku Muñ'a Bupilo.
PSA.104.35	Baezalibi ba yundiswe mwa lifasi.
PSA.104.35	Ba ba maswe ba si ke ba ba teñi hape!
PSA.104.35	Lumbeka Muñ'a Bupilo,
PSA.104.35	wena moya wa ka!
PSA.104.35	Lumbeka Muñ'a Bupilo!
PSA.105.1	Mu itumele ku Muñ'a Bupilo,
PSA.105.1	mu tumise butuna bwa hae,
PSA.105.1	mi mu zibise macaba s'a ezize!
PSA.105.2	Mu opelele Muñ'a Bupilo,
PSA.105.2	mu mu lumbeke ka lipina,
PSA.105.2	mi mu bulele ze komokisa kaufela
PSA.105.2	z'a ezize!
PSA.105.3	Mu tabe kakuli lu batu ba hae.
PSA.105.3	Ba ba mu sebeleza kamukana
PSA.105.3	ba tabe!
PSA.105.4	Mu kupe tuso ku Muñ'a Bupilo.
PSA.105.4	Mu mu bate kamita.
PSA.105.5	Mu hupule limakazo za hae ze tuna
PSA.105.5	ze komokisa ni likatulo z'a file.
PSA.105.6	Mu li hupule, mina baikulu
PSA.105.6	ba mutang'a hae Abrahama,
PSA.105.6	mina baikulu ba Jakobo,
PSA.105.6	mutu y'a n'a iketezi.
PSA.105.7	Muñ'a Bupilo ki yena Mulimu wa luna.
PSA.105.7	Litaelo za hae ki za lifasi kaufela.
PSA.105.8	U ta buluka bulikani bwa hae
PSA.105.8	kuya kuile.
PSA.105.8	U ta buluka ni lisepiso za hae
PSA.105.8	kwa masika a eza lule.
PSA.105.9	 U ta buluka tumelelano y'a ezize
PSA.105.9	ni Abrahama,
PSA.105.9	ni sepiso ya hae ku Isaka.
PSA.105.10	 U isweli bulikani ni Jakobo,
PSA.105.10	ili bulikani bo bu si na ku fela
PSA.105.10	ni kamuta.
PSA.105.11	A li, “Ni ta mi fa naha ya Kanana.
PSA.105.11	I ta ba liluwo la mina luli.”
PSA.105.12	Batu ba Mulimu n'e li ba banyinyani
PSA.105.12	ka palo,
PSA.105.12	mi n'e li baenyi mwa naha
PSA.105.12	ya Kanana.
PSA.105.13	Ne ba yambaela mwa manaha,
PSA.105.13	ku zwa mwa mubuso o muñwi
PSA.105.13	ku ya ku o muñwi.
PSA.105.14	 Kono Mulimu h'a si ka lumelela
PSA.105.14	mutu ku ba hatelela,
PSA.105.14	mi a kalimela malena kabakala bona.
PSA.105.15	A li, “Mu si ke mwa utwisa batanga
PSA.105.15	ba ka ba ba ketilwe butuku.
PSA.105.15	Mu si ke mwa nyamatala bapolofita
PSA.105.15	ba ka!”
PSA.105.16	 A lumela tala mwa naha ya bona,
PSA.105.16	ni ku ba amuha lico za bona
PSA.105.16	kaufela.
PSA.105.17	 Kono a tangeta mutu,
PSA.105.17	ili Josefa y'a n'a lekisizwe
PSA.105.17	sina mutanga.
PSA.105.18	 Mahutu a hae a tamwa ka mawenge
PSA.105.18	mi a beiwa soi sa sipi mwa mulala,
PSA.105.19	A ina cwalo ku fitela
PSA.105.19	s'a n'a bulezi si ezahala.
PSA.105.19	Linzwi la Muñ'a Bupilo la bonisa kuli
PSA.105.19	n'a nepile.
PSA.105.20	 Cwale mulena wa Egepita
PSA.105.20	a mu lukulula.
PSA.105.20	Mubusi wa macaba a mu lukulula.
PSA.105.21	 A mu eza muzamaisi mwa mubuso
PSA.105.21	wa hae,
PSA.105.21	mi a mu eza mubusi wa naha kamukana.
PSA.105.22	A ba ni maata fahalimw'a manduna
PSA.105.22	ba mulena,
PSA.105.22	ni maata a ku laela baelezi ba hae.
PSA.105.23	 Cwale Jakobo a ya kwa Egepita,
PSA.105.23	mi a y'o yaha mwa naha yeo.
PSA.105.24	 Muñ'a Bupilo a fa batu ba hae
PSA.105.24	lupepo,
PSA.105.24	mi a ba fa maata a matuna
PSA.105.24	ku fita lila za bona.
PSA.105.25	A lumelela Maegepita kuli ba toye
PSA.105.25	batu ba hae,
PSA.105.25	ni ku eza likezo za bupumi
PSA.105.25	kwa batanga ba hae.
PSA.105.26	 Cwale a luma mutang'a hae Mushe,
PSA.105.26	ni Aruni y'a n'a ketile.
PSA.105.27	Ba eza likezo za Mulimu ze maata,
PSA.105.27	mi ba eza limakazo mwa Egepita.
PSA.105.28	 Mulimu a tisa lififi mwa naha,
PSA.105.28	kono Maegepita ba tokwa ku tokomela
PSA.105.28	taelo ya hae.
PSA.105.29	 A fetula mezi a linuka za bona mali,
PSA.105.29	mi a bulaya litapi za mwateñi
PSA.105.29	kamukana.
PSA.105.30	 Naha ya bona ya tala limbotwe,
PSA.105.30	mane nihaili mwa ndu ya bulena
PSA.105.30	kasibili.
PSA.105.31	 Mulimu a laela linzi
PSA.105.31	ni tumbulumbulu,
PSA.105.31	mi za tala naha kamukana.
PSA.105.32	 Bakeñisa pula,
PSA.105.32	a lumela simbwewewe ni mamonyi
PSA.105.32	mwa naha ya bona.
PSA.105.33	A sinya likota za bona za olive
PSA.105.33	ni lifeiga,
PSA.105.33	mi a lobaka likota kamukana.
PSA.105.34	 A laela, mi nzie ya taha,
PSA.105.34	likiti-kiti ze n'e si na palo.
PSA.105.35	Za ca limela kaufela mwa naha.
PSA.105.35	Za ca lico za bona kamukana.
PSA.105.36	 A bulaya baeli ba bashimani
PSA.105.36	mwa mabasi kaufela a Maegepita.
PSA.105.37	 Cwale a lukulula Maisilaele.
PSA.105.37	Ba funduka ba nze ba lwezi silivela
PSA.105.37	ni gauda,
PSA.105.37	mi kaufel'a bona ne ba iketile,
PSA.105.37	ba tiile.
PSA.105.38	Maegepita ne ba tabile Maisilaele
PSA.105.38	ha ba funduka,
PSA.105.38	kakuli ne ba ba saba.
PSA.105.39	 Mulimu a kwahela batu ba hae
PSA.105.39	ka lilu,
PSA.105.39	mi a tisa mulilo wa ku ba monyehela
PSA.105.39	busihu.
PSA.105.40	 Ba kupa, mi a ba lumela makwali.
PSA.105.40	A ba fa lico ze zwa kwahalimu
PSA.105.40	ku t'o ba fepa.
PSA.105.41	 A kwalula licwe,
PSA.105.41	mi mezi a zwa mwateñi,
PSA.105.41	a bubela mwa lihalaupa sina nuka.
PSA.105.42	A hupula sepiso ya hae ye kenile
PSA.105.42	ku mutang'a hae Abrahama.
PSA.105.43	Cwale a etelela batu ba hae
PSA.105.43	b'a n'a ketile
PSA.105.43	ba nze ba opela ka tabo.
PSA.105.44	 A ba fa manaha a batu ba sili,
PSA.105.44	mi a ba lumelela ku ikungela masimu
PSA.105.44	a bona.
PSA.105.45	A eza cwalo kuli batu ba hae
PSA.105.45	ba mamele milao ya hae,
PSA.105.45	mi ba buluke litaelo za hae.
PSA.105.45	Mu lumbeke Muñ'a Bupilo!
PSA.106.1	 Mu lumbeke Muñ'a Bupilo!
PSA.106.1	Mu itumele ku Muñ'a Bupilo
PSA.106.1	kakuli u na ni bunde.
PSA.106.1	Lilato la hae ki la kamita.
PSA.106.2	Ki mañi ya ka talusa lika kaufela
PSA.106.2	ze komokisa z'a ezize?
PSA.106.2	Ki mañi ya ka mu lumbeka ka swanelo?
PSA.106.3	Ba na ni litohonolo ba ba utwa
PSA.106.3	litaelo za hae,
PSA.106.3	ba ba eza ze lukile kamita!
PSA.106.4	Muñ'a Bupilo, u ni hupule
PSA.106.4	ha u tusa batu ba hao.
PSA.106.4	U ni kopanyeleze ni bona
PSA.106.4	ha u ba pilisa.
PSA.106.5	U ni bonise zwelopili ya batu ba hao,
PSA.106.5	mi ni tabe ni sicaba sa hao,
PSA.106.5	ni ikuhumuse ka tabo ya batu ba hao.
PSA.106.6	Lu ezize sibi sina bo kukw'a luna.
PSA.106.6	Lu bile batu ba ba maswe.
PSA.106.7	 Mwa Egepita, bo kukw'a luna
PSA.106.7	ne ba si ka utwisisa
PSA.106.7	likezo za Mulimu ze komokisa.
PSA.106.7	Ba libala mw'a n'a ba boniselize
PSA.106.7	lilato la hae hañata,
PSA.106.7	mi ba fetuhela Muambakani ya Pahami,
PSA.106.7	kwa Liwate le Lifubelu.
PSA.106.8	Kono a ba pilisa,
PSA.106.8	sina mw'a n'a sepiselize,
PSA.106.8	ili kuli a bonise maata a hae a matuna.
PSA.106.9	 A laela Liwate le Lifubelu,
PSA.106.9	mi la kala,
PSA.106.9	mi a fitisa batu ba hae mwateñi
PSA.106.9	sina mwa mubu o omile.
PSA.106.10	A ba pilisa ku ba ba ne ba ba toile.
PSA.106.10	A ba lamulela kwa lila za bona.
PSA.106.11	Mezi a minisa lila za bona.
PSA.106.11	Ha ku na nihaili a li muñwi wa bona
PSA.106.11	ya n'a siyezi.
PSA.106.12	 Cwale batu ba hae ba kolwa lisepiso
PSA.106.12	za hae,
PSA.106.12	mi ba opela lipina za ku mu lumbeka.
PSA.106.13	Kono ba libala kapili s'a n'a ezize,
PSA.106.13	mi ba ikezeza ba sa libeleli kelezo
PSA.106.13	ya hae.
PSA.106.14	 Ba kenelwa ki takazo mwa lihalaupa,
PSA.106.14	mi ba lika Mulimu.
PSA.106.15	Cwale kiha s'a ba fa
PSA.106.15	se ne ba kupile,
PSA.106.15	kono hape a tisa butuku bo bu maswe
PSA.106.15	mwahal'a bona.
PSA.106.16	 Mwa lihalaupa mo,
PSA.106.16	ba shwela Mushe muna,
PSA.106.16	ni yena Aruni cwalo,
PSA.106.16	mutanga ya kenile wa Muñ'a Bupilo.
PSA.106.17	Cwale lifasi la atumuluha,
PSA.106.17	mi la miza Datani,
PSA.106.17	ni ku pumbeka Abirami ni lubasi
PSA.106.17	lwa hae.
PSA.106.18	Mulilo wa wela fahalimw'a balateleli
PSA.106.18	ba bona,
PSA.106.18	mi wa cisa batu bao ba ba maswe.
PSA.106.19	 Ba eza namani ya gauda
PSA.106.19	kwa Lilundu la Sinai
PSA.106.19	mi ba lapela siswaniso seo.
PSA.106.20	Ba cinca kanya ya Mulimu
PSA.106.20	ka siswaniso sa folofolo
PSA.106.20	ye ca bucwañi.
PSA.106.21	Ba libala Mulimu ya n'a ba pilisize
PSA.106.21	ka likezo za hae ze maata
PSA.106.21	mwa Egepita.
PSA.106.22	N'a ezize lika ze komokisa cwañi
PSA.106.22	kwateñi!
PSA.106.22	Z'a n'a ezize kwa Liwate le Lifubelu,
PSA.106.22	ki ze komokisa cwañi!
PSA.106.23	Mi cwale, Mulimu h'a bata ku bulaya
PSA.106.23	batu ba hae,
PSA.106.23	Mushe, mutang'a hae ya ketilwe,
PSA.106.23	a mu hanyeza,
PSA.106.23	mi a kuyula buhali bwa hae
PSA.106.23	bwa ku ba bulaya.
PSA.106.24	 Cwale ba hana naha ye tabisa,
PSA.106.24	kakuli ne ba sa kolwi sepiso
PSA.106.24	ya Mulimu.
PSA.106.25	Ba ina mwa litende za bona
PSA.106.25	ba nze ba tongoka,
PSA.106.25	ba sa teelezi ku Muñ'a Bupilo.
PSA.106.26	Cwale a ba fa temuso ye tiile ya kuli
PSA.106.26	ba ta y'o shwela mwa lihalaupa.
PSA.106.27	 N'a ka hasanyeza baikulu ba bona
PSA.106.27	mwahal'a bahedeni,
PSA.106.27	mane ni bona ba y'o shwela
PSA.106.27	mwa manaha a sili.
PSA.106.28	 Cwale batu ba Mulimu
PSA.106.28	ha ba li kwa Peori,
PSA.106.28	ba kena mwa bulapeli bwa Baale,
PSA.106.28	mi ba ca litabelo ze tabezwi milimu
PSA.106.28	ye shwile.
PSA.106.29	Ba shangumuna buhali
PSA.106.29	bwa Muñ'a Bupilo ka likezo za bona,
PSA.106.29	mi ba kenelwa ki butuku bo bu sabisa
PSA.106.29	hahulu.
PSA.106.30	Kono Finehasi a yema,
PSA.106.30	mi a nata ba ba ne ba na ni mulatu,
PSA.106.30	mi butuku bo bwa fela.
PSA.106.31	Ku zwa hona foo a hupulwa
PSA.106.31	ka kezo ye nde yeo,
PSA.106.31	mi u ta na hupulwa cwalo kamita.
PSA.106.32	 Batu ba Muñ'a Bupilo
PSA.106.32	ba mu nyemisa hape kwa milapo
PSA.106.32	ya Meriba,
PSA.106.32	mi kabakala bona,
PSA.106.32	Mushe a kena mwa butata.
PSA.106.33	Ba nyemisa Mushe hahulu,
PSA.106.33	mane a be a bulela lika
PSA.106.33	z'a n'a sa swaneli ku li bulela.
PSA.106.34	 Ha ba si ka bulaya bahedeni,
PSA.106.34	sina mw'a n'a ba laelezi
PSA.106.34	Muñ'a Bupilo.
PSA.106.35	Kono ba nyalana ni bona,
PSA.106.35	mi ba likanyisa mikwa ya bona
PSA.106.35	ya sihedeni.
PSA.106.36	Batu ba Mulimu ba lapela maswaniso
PSA.106.36	mi kezo yeo ya ba tiseza ziezi.
PSA.106.37	 Ba eza bana ba bona ba bashimani
PSA.106.37	ni ba basizana
PSA.106.37	litabelo za milimu ya sihedeni.
PSA.106.38	 Ba bulaya bana bao
PSA.106.38	ba ba si na mulatu,
PSA.106.38	mi lifasi la silafazwa ki lipulao zeo.
PSA.106.39	Ba isilafaza ka likezo za bona
PSA.106.39	kasibili
PSA.106.39	mi ba tokwa ku sepahala ku Mulimu.
PSA.106.40	 Cwale Muñ'a Bupilo a nyemela batu
PSA.106.40	ba hae,
PSA.106.40	mi a ba nyenya hahulu.
PSA.106.41	A ba tuhelela mwa maata a bahedeni,
PSA.106.41	mi ba busiwa ki lila za bona.
PSA.106.42	Ba nyandiswa ki lila za bona
PSA.106.42	mi ba ba mwatas'a bona luli.
PSA.106.43	Muñ'a Bupilo a lamulela batu
PSA.106.43	ba hae hañata,
PSA.106.43	kono bona ba keta ku mu fetuhela,
PSA.106.43	mi ba totobela mwa sibi.
PSA.106.44	Kono Muñ'a Bupilo a ba utwa,
PSA.106.44	ha ba itilela ku yena,
PSA.106.44	mi a lemuha butata bwa bona.
PSA.106.45	A hupula bulikani bw'a n'a isweli
PSA.106.45	ni bona,
PSA.106.45	mi kabakala lilato la hae le lituna,
PSA.106.45	a tuhela muhupulo wa hae.
PSA.106.46	A kenyeza ba ba ne ba ba hapile
PSA.106.46	muhupulo wa ku ba shwela makeke.
PSA.106.47	 U lu pilise, Muñ'a Bupilo,
PSA.106.47	Mulimu wa luna,
PSA.106.47	mi u lu zwise mwahal'a macaba,
PSA.106.47	kuli ike lu itumele ni ku lumbeka
PSA.106.47	ka tabo libizo la hao le li kenile.
PSA.106.48	A lu lumbeke Muñ'a Bupilo,
PSA.106.48	Mulimu wa Isilaele.
PSA.106.48	Lu mu lumbeke
PSA.106.48	ku zwa ko ku si na makalelo,
PSA.106.48	ku isa ko ku si na mafelelezo!
PSA.106.48	Batu kamukana ba bulele, ba li, “Amen!”
PSA.106.48	Ku lumbekwe Muñ'a Bupilo!
PSA.107.1	 “Mu itumele
PSA.107.1	ku Muñ'a Bupilo,
PSA.107.1	kakuli u na ni lilato.
PSA.107.1	Lilato la hae ki la kamita.”
PSA.107.2	Mu kutele hape manzwi a ku lumbeka
PSA.107.2	Muñ'a Bupilo,
PSA.107.2	mina b'a pilisize kamukana.
PSA.107.2	U mi pilisize kwa lila za mina.
PSA.107.3	U mi zwisize mwa manaha a sili,
PSA.107.3	ku zwa upa ni wiko,
PSA.107.3	mutulo ni mboela.
PSA.107.4	Ba bañwi ba yembana
PSA.107.4	mwa lihalaupa le li si na nzila,
PSA.107.4	mi ne ba sa koni ku fumana nzila
PSA.107.4	ye ba isa mwa munzi
PSA.107.4	mo ne ba y'o pila.
PSA.107.5	Ba shwa tala ni linyolwa,
PSA.107.5	mane ne ba felelwa ki sepo.
PSA.107.6	Cwale mwa manyando a bona
PSA.107.6	ba kupa tuso ku Muñ'a Bupilo,
PSA.107.6	mi a ba pilisa mwa butata bwa bona.
PSA.107.7	A ba isa ka nzila ye lukile,
PSA.107.7	mwa munzi mo ne ba ka y'o pila.
PSA.107.8	Ba swanezi ku itumela
PSA.107.8	ku Muñ'a Bupilo
PSA.107.8	ka lilato la hae le li sa feli,
PSA.107.8	ni ka lika ze komokisa
PSA.107.8	z'a ba ezelize!
PSA.107.9	U kolwisa ba ba nyolilwe,
PSA.107.9	ni ba ba lapile u ba kulisa ka lico
PSA.107.9	ze nde.
PSA.107.10	Ba bañwi ne ba pila mwa maswabi
PSA.107.10	ni mwa lififi,
PSA.107.10	ili mapantiti ba ba ne ba nyandela
PSA.107.10	mwa mawenge.
PSA.107.11	Ne ba fetuhezi litaelo za Muñ'a Bupilo,
PSA.107.11	Muambakani ya Pahami,
PSA.107.11	mi ne ba hanile likelezo za hae.
PSA.107.12	Ba honiwa ki ku sebeza ka tata.
PSA.107.12	Ne ba ka wela fafasi,
PSA.107.12	mi ku si na ya n'a ka tusa.
PSA.107.13	Cwale mwa manyando a bona
PSA.107.13	ba kupa tuso ku Muñ'a Bupilo,
PSA.107.13	mi a ba pilisa mwa butata bwa bona.
PSA.107.14	A ba zwisa mwa maswabi
PSA.107.14	ni mwa lififi la bona,
PSA.107.14	mi a lobaka mawenge a bona.
PSA.107.15	Ba swanezi ku itumela ku Muñ'a Bupilo
PSA.107.15	ka lilato la hae le li sa feli,
PSA.107.15	ka lika ze komokisa z'a ba ezelize!
PSA.107.16	U lobaka likwalo za kopa,
PSA.107.16	ni zona lipakiso za lisipi.
PSA.107.17	Ba bañwi ba ba si na ngana
PSA.107.17	ne ba kula kabakala libi za bona,
PSA.107.17	ba nyanda kabakala bumaswe
PSA.107.17	bwa bona.
PSA.107.18	Ne ba palelwa ni ku ca lico,
PSA.107.18	mi ne ba li fakaufi ni ku shwa.
PSA.107.19	Cwale mwa manyando a bona
PSA.107.19	ba kupa tuso ku Muñ'a Bupilo,
PSA.107.19	mi a ba pilisa mwa butata bwa bona.
PSA.107.20	A ba folisa ka taelo ya hae,
PSA.107.20	mi a ba pilisa kwa libita.
PSA.107.21	Ba swanezi ku itumela ku Muñ'a Bupilo
PSA.107.21	ka lilato la hae le li sa feli,
PSA.107.21	ka lika ze komokisa z'a ba ezelize!
PSA.107.22	Ba swanezi ku itumela ku yena
PSA.107.22	ka litabelo,
PSA.107.22	mi ka lipina za tabo ba bulele
PSA.107.22	z'a ezize kamukana!
PSA.107.23	Ba bañwi ba zamaile mwa liwate
PSA.107.23	ka lisepe,
PSA.107.23	ba nze ba fumana za bupilo bwa bona
PSA.107.23	mwa liwate.
PSA.107.24	Ba boni z'a kona ku eza Muñ'a Bupilo,
PSA.107.24	likezo za hae ze komokisa
PSA.107.24	za mwa mawate.
PSA.107.25	A laela, mi moya o mutuna wa fukuka,
PSA.107.25	mi wa zusa mandinda.
PSA.107.26	Lisepe za yeyauka, za ya mwahalimu
PSA.107.26	mi za kutela fafasi mwa buliba.
PSA.107.26	Mwa kozi ye cwalo,
PSA.107.26	batu ba mbemuka lipilu.
PSA.107.27	Ba sitatala ni ku tantalika
PSA.107.27	inge batu ba ba kozwi.
PSA.107.27	Bukwala bwa bona kaufela
PSA.107.27	ne bu si na tuso.
PSA.107.28	Cwale mwa manyando a bona
PSA.107.28	ba kupa tuso ku Muñ'a Bupilo,
PSA.107.28	mi a ba pilisa mwa butata bwa bona.
PSA.107.29	A kuzisa liñungwa le li sabisa,
PSA.107.29	mi mandinda a fela.
PSA.107.30	Ba taba hahulu kabakala silembe,
PSA.107.30	mi a t'o ba fitisa hande kwa likamba
PSA.107.30	ko ne ba libile.
PSA.107.31	Ba swanezi ku itumela ku Muñ'a Bupilo
PSA.107.31	ka lilato la hae le li sa feli,
PSA.107.31	ka lika ze komokisa z'a ba ezelize!
PSA.107.32	Ba swanezi ku tumisa butuna bwa hae
PSA.107.32	mwa mikopano ya sicaba,
PSA.107.32	ni ku mu lumbeka
PSA.107.32	fapil'a kuta ya bahulu.
PSA.107.33	U kalisize linuka,
PSA.107.33	mi u hanisize misindi ku buba.
PSA.107.34	 U fetuzi mubu o munde o nunile
PSA.107.34	sikela,
PSA.107.34	kabakala bumaswe
PSA.107.34	bwa ba ba ne ba pila
PSA.107.34	mwateñi.
PSA.107.35	U fetuzi lihalaupa masa a mezi,
PSA.107.35	ni linaha ze omile ku li eza misindi
PSA.107.35	ye buba.
PSA.107.36	U yahisize mwateñi
PSA.107.36	batu ba ba lapile,
PSA.107.36	mi ba yaha munzi mwa ku pila.
PSA.107.37	Ba cala masimu a lico ni a likota
PSA.107.37	za veine,
PSA.107.37	mi ba fumana kutulo ye tuna.
PSA.107.38	A fuyaula batu ba hae,
PSA.107.38	mi ba ba ni bana ba bañata,
PSA.107.38	mi h'a si ka lumela kuli mitapi
PSA.107.38	ya bona i fukuzehe.
PSA.107.39	Batu ba Mulimu ba tuzwi
PSA.107.39	ni ku shwaulwa hahulu,
PSA.107.39	ka ku hatelelwa ka situhu
PSA.107.39	ni manyando.
PSA.107.40	Kih'a bonisa lishwau la hae
PSA.107.40	kwa banyandisi ba bona,
PSA.107.40	mi a ba yambaelisa mwa mahalaupa
PSA.107.40	mo ku si na nzila.
PSA.107.41	Kono a lamulela babotana
PSA.107.41	mwa maswenyeho a bona,
PSA.107.41	mi a atisa mabasi a bona
PSA.107.41	sina mitapi.
PSA.107.42	Ba ba lukile ba boni ze, mi ba taba,
PSA.107.42	kono ba ba maswe kaufela
PSA.107.42	ba kuziswa.
PSA.107.43	Ba ba butali ba nahane lika ze,
PSA.107.43	mi ba lemuhe lilato la Muñ'a Bupilo
PSA.107.43	le li sa feli.
PSA.108.1	Oho Mulimu, ni ku sepile
PSA.108.1	ka pilu ya ka kaufela!
PSA.108.1	Ni ta opela ni ku ku lumbeka!
PSA.108.1	Zuha, wena moya wa ka!
PSA.108.2	Zuha, halepa
PSA.108.2	ni wena kañombyo ka ka!
PSA.108.2	Lu katanyeze,
PSA.108.2	lizazi ku si ka patalala kale!
PSA.108.3	Ni ta itumela ku wena
PSA.108.3	mwahal'a macaba, Muñ'a Bupilo!
PSA.108.3	Ni ta ku lumbeka mwahal'a batu!
PSA.108.4	Lilato la hao le li sa feli
PSA.108.4	li y'o fita kwabuse bwa mahalimu,
PSA.108.4	mi busepahali bwa hao
PSA.108.4	bu y'o fita mwa mbyumbyulu.
PSA.108.5	Mulimu, bonahaza butuna bwa hao
PSA.108.5	mwa lihalimu,
PSA.108.5	ni kanya ya hao mwa lifasi kaufela!
PSA.108.6	Lu pilise ka maata a hao.
PSA.108.6	U alabe tapelo ya ka,
PSA.108.6	ili kuli batu b'o lata
PSA.108.6	ba te ba lamulelwe.
PSA.108.7	H'a nz'a li mwa sibaka sa hae
PSA.108.7	se si kenile, Mulimu a li,
PSA.108.7	“Ka tabo ya ku tula ni ta kauhanya
PSA.108.7	Sikemi fahali,
PSA.108.7	mi ni abele batu ba ka
PSA.108.7	Musindi wa Sukoti.
PSA.108.8	Giliadi ki wa ka, ni Manase cwalo.
PSA.108.8	Eferaimi ki kuwani ya ka,
PSA.108.8	ni Juda ki mulamu wa ka wa bulena.
PSA.108.9	Kono Moabi ni ta i eza mukeke
PSA.108.9	wa ka wa ku tapela,
PSA.108.9	mi ni ta nepela makatulo a ka
PSA.108.9	fa Edomo,
PSA.108.9	ili sisupo sa kuli ki ya ka.
PSA.108.9	Ni ta huweleza ka tabo mwa Filisitia.”
PSA.108.10	Mulimu, ki mañi ya ta ni isa
PSA.108.10	mwa munzi o tiisizwe?
PSA.108.10	Ya ta ni isa kwa Edomo, ki mañi?
PSA.108.11	Kikuli luli, u lu hanile?
PSA.108.11	Kikuli ha u na ku zamaya ni limpi
PSA.108.11	za luna?
PSA.108.12	U lu tuse ku lwanisa lila,
PSA.108.12	kakuli tuso ya batu ya fokola!
PSA.108.13	Ha lu na ni Mulimu kwa neku la luna
PSA.108.13	lu ta tula.
PSA.108.13	U ta tula lila za luna.
PSA.109.1	Na ku lumbeka, Mulimu.
PSA.109.1	U si ke wa kuza feela!
PSA.109.2	Batu ba ba maswe ni mahata
PSA.109.2	ba ni lwanisa.
PSA.109.2	Ba bulela buhata ka na.
PSA.109.3	Ba bulela lika ze sabisa ka na.
PSA.109.3	Ba ni lwanisa ku si na libaka.
PSA.109.4	Ba ni hanyeza niha ni ba lata,
PSA.109.4	ni ku ba lapelela.
PSA.109.5	Ba ni kutiseza bumaswe ka bunde,
PSA.109.5	ni sitoyo ka lilato.
PSA.109.6	“U kete muatuli ya maswe
PSA.109.6	ku t'o atula sila sa ka,
PSA.109.6	mi a zekiswe ki yo muñwi wa lila
PSA.109.6	za hae.
PSA.109.7	A zekiswe, mi a fiwe mulatu,
PSA.109.7	mane ni tapelo ya hae i balwe
PSA.109.7	kuli ki mulatu.
PSA.109.8	 Bupilo bwa hae bu fele kapili,
PSA.109.8	mi musebezi wa hae
PSA.109.8	u ngiwe ki mutu u sili!
PSA.109.9	Bana ba hae ba fetuhe lindiala,
PSA.109.9	mi musal'a hae a be mbelwa!
PSA.109.10	Bana ba hae ba be bakupi
PSA.109.10	ba ba si na mulalo sakata.
PSA.109.10	Ba lelekwe ni mwa mabumbuywa
PSA.109.10	mo ba ina!
PSA.109.11	B'a kolotezi ba mu amuhe tutu
PSA.109.11	ya hae kamukana,
PSA.109.11	mi baenyi ba ikungele z'a isebelelize
PSA.109.11	kaufela.
PSA.109.12	Ku si ke kwa ba ni yo mukana
PSA.109.12	ya ta ba ni mukekecima ku yena,
PSA.109.12	kamba ku babalela lindiala za hae.
PSA.109.13	Baikulu ba hae kaufela ba shwe,
PSA.109.13	mi libizo la hae li libalwe
PSA.109.13	mwa lusika lo lu taha.
PSA.109.14	Muñ'a Bupilo a hupule bumaswe
PSA.109.14	bwa bo kukw'a hae,
PSA.109.14	mi a si ke a swalela sibi sa bo m'ahe.
PSA.109.15	Muñ'a Bupilo a hupule libi za bona
PSA.109.15	kamita,
PSA.109.15	kono bona kasibili ba libalwe
PSA.109.15	ku libalelelwa!
PSA.109.16	Mutu yo ha si ka hupula
PSA.109.16	ku ba ni mukekecima,
PSA.109.16	kakuli u nyandisize ni ku bulaya
PSA.109.16	babotana, linjebwe ni banyandi.
PSA.109.17	N'a lata ku kuta.
PSA.109.17	Likuto za hae li mu kutele.
PSA.109.17	N'a toile ku fuyaula.
PSA.109.17	Ni yena a si ke a fuyaulwa ki mutu!
PSA.109.18	Ku yena sikuto ne si swana
PSA.109.18	inge siapalo!
PSA.109.18	Likuto za hae li mu kene mwa mubili
PSA.109.18	sina mezi,
PSA.109.18	mi li kene mwa masapo a hae
PSA.109.18	sina mafula!
PSA.109.19	Li mu apese sina liapalo,
PSA.109.19	mi li mu tame sina lukanda kuya kuile!”
PSA.109.20	Muñ'a Bupilo u utwise lila za ka
PSA.109.20	butuku ka ona mukwa wo,
PSA.109.20	ili ba ba bulela ze swabisa ka na!
PSA.109.21	Kono Muñ'a Bupilo, Mulimu wa ka,
PSA.109.21	u ni tuse sina m'o sepiselize,
PSA.109.21	mi u ni lamulele kabakala bunde
PSA.109.21	bwa lilato la hao.
PSA.109.22	Ni mubotana mi ni njebwe.
PSA.109.22	Ni tabehile hahulu mwa pilu.
PSA.109.23	Ni se ni tuha ni fela sina muluti
PSA.109.23	wa manzibwana.
PSA.109.23	Ni fefulwa sina kokwani.
PSA.109.24	Mañwele a ka a fokola
PSA.109.24	kabakala ku tokwa lico.
PSA.109.24	Se ni li masapo feela.
PSA.109.25	 Batu ha ba ni bona, ba ni sheununa,
PSA.109.25	ba nyunga litoho, mi ba ni shenda.
PSA.109.26	Muñ'a Bupilo, Mulimu wa ka,
PSA.109.26	u ni tuse.
PSA.109.26	Ni pilise kabakala lilato la hao
PSA.109.26	le li sa feli!
PSA.109.27	U zibise lila za ka kuli ki wena,
PSA.109.27	Muñ'a Bupilo, ya ni pilisa.
PSA.109.28	Niha ba ka ni kuta,
PSA.109.28	wena u ta ni fuyaula.
PSA.109.28	Ba ba ni nyandisa ba tulwe,
PSA.109.28	mi na, mutang'a hao, ni tabe.
PSA.109.29	Lila za ka li tompololwe.
PSA.109.29	Li apale maswabi a zona sina kubo.
PSA.109.30	Ni ta itumela hahulu ku Muñ'a Bupilo.
PSA.109.30	Ni ta mu lumbeka mwa kopano
PSA.109.30	ya sicaba.
PSA.109.31	N'a eza cwalo
PSA.109.31	kakuli u lamulela mutu wa mubotana
PSA.109.31	ni ku mu pilisa
PSA.109.31	ku ba ba mu atulela lifu.
PSA.110.1	 Muñ'a Bupilo
PSA.110.1	a li ku muñ'a ka,
PSA.110.1	“Ina ku la bulyo la ka,
PSA.110.1	ku fitela ni beya lila za hao kwatas'a
PSA.110.1	mahutu a hao.”
PSA.110.2	Muñ'a Bupilo a nz'a li mwa Sione
PSA.110.2	u ta ekeza maata a hao a bulena, a li,
PSA.110.2	“Busa lila za hao.”
PSA.110.3	Zazi l'o ta lwanisa lila za hao,
PSA.110.3	batu ba hao ba ta ku yemela.
PSA.110.3	Sicaba sa hao si ta kutela ku wena
PSA.110.3	sina puka i sa li kakusasa
PSA.110.3	fa lilundu le li kenile.
PSA.110.4	 Muñ'a Bupilo u ezize sepiso ye tiile,
PSA.110.4	y'a si ke a tuhela, ye li,
PSA.110.4	“U ta ba muprisita kuya kuile,
PSA.110.4	ka mukwa wa buprisita
PSA.110.4	bwa Melekisedeke.”
PSA.110.5	Mulena u kwa neku la hao la bulyo.
PSA.110.5	Zazi l'a ta nyema, u ta tula malena.
PSA.110.6	U ta atula macaba,
PSA.110.6	mi litupu li ka tanakana kai ni kai
PSA.110.6	fo ku lwanelwa.
PSA.110.6	U ta tula malena ba lifasi kamukana.
PSA.110.7	Mulena u ta nwa mezi a mwa nukana
PSA.110.7	ye kwatuko a makwakwa,
PSA.110.7	mi ha s'a tiisizwe, kihona a ta yema
PSA.110.7	ku bonisa maata a hae a ku tula.
PSA.111.1	Ku lumbekwe
PSA.111.1	Muñ'a Bupilo!
PSA.111.1	Ni ta itumela ku Muñ'a Bupilo
PSA.111.1	ka pilu ya ka kaufela,
PSA.111.1	mwa mikopano ya sicaba sa hae.
PSA.111.2	Lika z'a eza Muñ'a Bupilo
PSA.111.2	ki ze komokisa cwañi!
PSA.111.2	Ba ba li tabela kamukana ba lakaza
PSA.111.2	ku li utwisisa.
PSA.111.3	Z'a eza kaufela li tezi bunde
PSA.111.3	ni bulena.
PSA.111.3	Ku luka kwa hae ki kwa kamita.
PSA.111.4	Muñ'a Bupilo h'a lu tuheli
PSA.111.4	lu nze lu libala likezo za hae
PSA.111.4	ze komokisa.
PSA.111.4	U na ni sishemo ni makeke.
PSA.111.5	Ba ba mu utwa, u ba fa lico.
PSA.111.5	H'a libali bulikani bwa hae ni kamuta.
PSA.111.6	Batu ba hae u ba bonisize maata
PSA.111.6	a hae,
PSA.111.6	ka ku ba fa naha ya ba sili.
PSA.111.7	Ku z'a eza kaufela wa sepahala,
PSA.111.7	mi u na ni niti.
PSA.111.7	Litaelo za hae kamukana li tiile.
PSA.111.8	Li ina nako kaufela.
PSA.111.8	Ne li filwe ka niti ni ka ku luka.
PSA.111.9	U lukuluzi batu ba hae,
PSA.111.9	mi a iswala ni bona bulikani
PSA.111.9	bo bu sa feli.
PSA.111.9	U kenile, u maata!
PSA.111.10	 Mukwa wa ku ba ni butali
PSA.111.10	ki ku saba Muñ'a Bupilo pili.
PSA.111.10	U fa ba ba utwa litaelo za hae
PSA.111.10	kaufela kutwisiso.
PSA.111.10	U lukela ku lumbekwa kamita!
PSA.112.1	Ku lumbekwe Muñ'a Bupilo!
PSA.112.1	Mutu ya saba Muñ'a Bupilo
PSA.112.1	u na ni litohonolo,
PSA.112.1	mi u tabela ku mamela litaelo za hae.
PSA.112.2	Bana ba mutu ya lukile
PSA.112.2	ba ta ba ni maata mwa naha.
PSA.112.2	Baikulu ba hae ba ta fuyaulwa.
PSA.112.3	Lubasi lwa hae lu ta fuma,
PSA.112.3	mi yena u ta zwelapili kuya kuile.
PSA.112.4	Liseli li benyeza mwa lififi batu
PSA.112.4	ba ba lukile,
PSA.112.4	ili ba ba na ni musa, makeke ni niti.
PSA.112.5	Litohonolo ki la mutu ya utwela
PSA.112.5	ba bañwi butuku ka ku ba kalimanga,
PSA.112.5	ili ya zamaisa musebezi wa hae
PSA.112.5	ka ku sepahala.
PSA.112.6	Mutu ya lukile h'a na ku palelwa
PSA.112.6	ni kamuta.
PSA.112.6	H'a na ku libalwa kuya kuile.
PSA.112.7	H'a sabi ku amuhela litaba ze maswe.
PSA.112.7	Tumelo ya hae i tiile,
PSA.112.7	mi u sepile Muñ'a Bupilo.
PSA.112.8	H'a bilaeli kamba ku saba.
PSA.112.8	U ta bona lila za hae li tulwa.
PSA.112.9	 U tusa linjebwe. Ki mufani,
PSA.112.9	mi mukekecima wa hae ha u feli.
PSA.112.9	U ta ba ni maata, mi u ta kutekiwa.
PSA.112.10	Ba ba maswe ha ba bona cwalo
PSA.112.10	ba filikana.
PSA.112.10	Ba talima ka bunyemi, mi ba ikela.
PSA.112.10	Ze ne ba sepile li felile,
PSA.112.10	mi li yelezi.
PSA.113.1	Ku lumbekwe
PSA.113.1	Muñ'a Bupilo!
PSA.113.1	Mina batanga ba Muñ'a Bupilo,
PSA.113.1	mu lumbeke libizo la hae!
PSA.113.2	Libizo la hae li ta lumbekwa,
PSA.113.2	ku kala cwale ni kuya kuile!
PSA.113.3	Ku zwa upa ku ya wiko,
PSA.113.3	libizo la Muñ'a Bupilo li lumbekwe!
PSA.113.4	Muñ'a Bupilo u busa macaba kamukana.
PSA.113.4	Kanya ya hae i fahalimu a mahalimu.
PSA.113.5	H'a yo ya swana ni Mulena Mulimu
PSA.113.5	wa luna.
PSA.113.5	U pila kwahalimu hahulu.
PSA.113.6	Kono u inamela fafasi
PSA.113.6	ku bona mahalimu ni lifasi.
PSA.113.7	Muñ'a Bupilo u zwisa babotana
PSA.113.7	mwa liluli.
PSA.113.7	U zwisa linjebwe mwa butata bwa bona.
PSA.113.8	A ba eza balikani ba bana ba malena,
PSA.113.8	mane ni manduna ba sicaba sa hae.
PSA.113.9	U kuteka musali wa muumba mwa ndu
PSA.113.9	ya hae.
PSA.113.9	U mu tabisa ka ku mu fa bana.
PSA.113.9	Ku lumbekwe Muñ'a Bupilo!
PSA.114.1	 Batu ba Isilaele
PSA.114.1	ba zwa mwa Egepita.
PSA.114.1	Baikulu ba Jakobo
PSA.114.1	ba zwa mwa naha yani
PSA.114.1	ya balicaba.
PSA.114.2	Juda a fetuha batu ba Mulimu
PSA.114.2	ba ba kenile.
PSA.114.2	Isilaele a fetuha ku ba sanda sa hae.
PSA.114.2	Linaha za Juda ni Isilaele za fetuha
PSA.114.2	munzi ni mubuso wa Mulimu o munca.
PSA.114.3	 Liwate le Lifubelu
PSA.114.3	li sin'o bona cwalo, la saba.
PSA.114.3	Nuka ya Jordani ya tuhela ku buba.
PSA.114.4	Malunda a tulaka sina lipuli.
PSA.114.4	Malundunyana a tula-tula
PSA.114.4	sina lingunyana.
PSA.114.5	Liwate, kiñi se si ku sabisize cwalo?
PSA.114.5	Ni wena Jordani,
PSA.114.5	u tuheleziñi ku buba?
PSA.114.6	Mina malundu, kiñi ha ne mu tulaka
PSA.114.6	sina lipuli?
PSA.114.6	Malundunyana, kiñi ha ne mu tula-tula
PSA.114.6	sina lingunyana?
PSA.114.7	Lifasi, u njanjiswe
PSA.114.7	ki ku taha kwa Mulena,
PSA.114.7	ki ku ba fapil'a Mulimu wa Jakobo.
PSA.114.8	 Ki yena ya fetula macwe ku ba masa
PSA.114.8	a mezi,
PSA.114.8	ni mañope a macwe a matelele
PSA.114.8	ku a eza linukana ze buba.
PSA.115.1	Ki ku wena u nosi,
PSA.115.1	Muñ'a Bupilo,
PSA.115.1	ku wena feela u nosi,
PSA.115.1	isiñi ku luna,
PSA.115.1	ko ku swanezi ku isiwa kanya,
PSA.115.1	kabakala lilato la hao le li sa feli
PSA.115.1	ni busepahali bwa hao.
PSA.115.2	Macaba a lu buzezañi, h'a li,
PSA.115.2	“Mulimu wa mina u kai?”
PSA.115.3	Mulimu wa luna u mwa lihalimu,
PSA.115.3	a nz'a eza z'a lata kamukana.
PSA.115.4	 Milimu ya bona i ezizwe ka silivela
PSA.115.4	ni gauda.
PSA.115.4	I ezizwe ka mazoho a batu.
PSA.115.5	I na ni milomo, kono ha i buleli,
PSA.115.5	ni meeto, kono ha i boni.
PSA.115.6	I na ni lizebe, bo ha i utwi,
PSA.115.6	ni lingo kono ha i lupeleli.
PSA.115.7	I na ni mazoho, kono ha i babateli,
PSA.115.7	ni mahutu, ibo ha i zamayi.
PSA.115.7	Ha i koni ku eza misindo.
PSA.115.8	Ba ba i ezize
PSA.115.8	ni ba ba i sepile kaufela,
PSA.115.8	ba swane ni maswaniso e ba ezize!
PSA.115.9	Batu ba Isilaele,
PSA.115.9	mu sepe Muñ'a Bupilo!
PSA.115.9	Wa mi tusa, mi wa mi sileleza.
PSA.115.10	Mu sepe Muñ'a Bupilo,
PSA.115.10	mina baprisita ba Mulimu!
PSA.115.10	Wa mi tusa, mi wa mi sileleza.
PSA.115.11	Mina kaufela ba ba mu sebeleza,
PSA.115.11	mu sepe Muñ'a Bupilo!
PSA.115.11	Wa mi tusa, mi wa mi sileleza.
PSA.115.12	Muñ'a Bupilo wa lu hupula,
PSA.115.12	mi u ta lu fuyaula.
PSA.115.12	U ta tohonolofaza batu ba Isilaele,
PSA.115.12	ni baprisita ba Mulimu kamukana.
PSA.115.13	 U ta fuyaula ba ba mu kuteka
PSA.115.13	kaufela,
PSA.115.13	ba bahulu ni banana ka ku swana.
PSA.115.14	Muñ'a Bupilo a mi fe bana,
PSA.115.14	mina hamoho ni baikulu ba mina!
PSA.115.15	Mu te mu fuyaulwe ki Muñ'a Bupilo,
PSA.115.15	ya ezize lihalimu ni lifasi!
PSA.115.16	Lihalimu ki la Muñ'a Bupilo a nosi,
PSA.115.16	kono lifasi u li file batu.
PSA.115.17	Muñ'a Bupilo h'a lumbekwi
PSA.115.17	ki ba ba shwile,
PSA.115.17	kakuli ba ile mwa lifasi
PSA.115.17	la ba ba kuzize.
PSA.115.18	Kono luna, ba ba pila,
PSA.115.18	lu ta itumela ku yena,
PSA.115.18	ku kala cwale, ni kuya kuile.
PSA.115.18	Ku lumbekwe Muñ'a Bupilo!
PSA.116.1	Ni lata Muñ'a Bupilo
PSA.116.1	kakuli wa ni utwa.
PSA.116.1	U teeleza litapelo za ka.
PSA.116.2	Kamita wa ni utwa ha ni mu lapela.
PSA.116.3	Lifu ne li se li ni tamile hahulu
PSA.116.3	ka mihala ya lona.
PSA.116.3	Ku sabisa kwa libita
PSA.116.3	ne ku se ku ni atumezi.
PSA.116.3	Ne ni tezi sabo ni ñalelwa.
PSA.116.4	Cwale na kupa ku Muñ'a Bupilo, na li,
PSA.116.4	“Na ku kupa, Muñ'a Bupilo,
PSA.116.4	u ni pilise!”
PSA.116.5	Muñ'a Bupilo u na ni makeke
PSA.116.5	mi u lukile.
PSA.116.5	Mulimu wa luna u utwela butuku.
PSA.116.6	Muñ'a Bupilo u sileleza banyandi.
PSA.116.6	Ha ne ni li mwa ziezi, u ni pilisize.
PSA.116.7	Pilu ya ka, tiya,
PSA.116.7	kakuli Muñ'a Bupilo u ni ezize hande.
PSA.116.8	Muñ'a Bupilo u ni pilisize kwa lifu.
PSA.116.8	U ni takuzi mioko
PSA.116.8	mi h'a si ka lumela kuli ni tulwe.
PSA.116.9	Mi cwale ni zamaya
PSA.116.9	fapil'a Muñ'a Bupilo,
PSA.116.9	mwa lifasi la ba ba pila.
PSA.116.10	 Ni tundamezi ku lumela,
PSA.116.10	niha ni ize, “Ni honehile hahulu.”
PSA.116.11	Niha ne ni saba, na li,
PSA.116.11	“Ha ku na ya sepahala.”
PSA.116.12	Ni ka tahisañi fapil'a Muñ'a Bupilo
PSA.116.12	ka lituso za hae kamukana ku na?
PSA.116.13	Ni ta nanula sinwiso sse si pilisa,
PSA.116.13	ili ku bonisa buitumelo
PSA.116.13	ku Muñ'a Bupilo ya ni pilisa.
PSA.116.14	Mwa mukopano wa sicaba sa hae
PSA.116.14	kaufela,
PSA.116.14	ni ta fa Muñ'a Bupilo se ni sepisize.
PSA.116.15	Ku Muñ'a Bupilo ku butuku hahulu
PSA.116.15	cwañi,
PSA.116.15	yo muñwi wa batanga ba hae h'a shwa!
PSA.116.16	Muñ'a Bupilo, ni mutang'a hao,
PSA.116.16	ni ku sebeleza sina mo ne ba ezeza
PSA.116.16	bo ma.
PSA.116.16	U ni pilisize kwa lifu.
PSA.116.17	Ni ta ku fa sitabelo sa buitumelo,
PSA.116.17	mi ni fitise tapelo ya ka ku wena,
PSA.116.17	Muñ'a Bupilo.
PSA.116.18	Mwa mukopano wa sicaba sa hao
PSA.116.18	kaufela,
PSA.116.18	ni ta ku fa se ni sepisize.
PSA.116.19	Se ni ku sepisize ni ta ku fa sona
PSA.116.19	mwa sibaka se si kenile sa Tempele
PSA.116.19	ya hao mwa Jerusalema!
PSA.116.19	Ku lumbekwe Muñ'a Bupilo!
PSA.117.1	 Mu lumbeke Muñ'a Bupilo,
PSA.117.1	mina macaba kamukana!
PSA.117.1	Mu mu lumbeke, mina batu kaufela!
PSA.117.2	Lilato la Muñ'a Bupilo ku luna
PSA.117.2	li tiile,
PSA.117.2	mi ku sepahala kwa Muñ'a Bupilo
PSA.117.2	ki kwa kamita ni mita.
PSA.117.2	Mu lumbeke Muñ'a Bupilo!
PSA.118.1	 Mu itumele ku Muñ'a
PSA.118.1	Bupilo kakuli u lukile,
PSA.118.1	mi lilato la hae ki la kamita.
PSA.118.2	Batu ba Isilaele ba bulele, ba li,
PSA.118.2	“Lilato la hae ki la kamita.”
PSA.118.3	Baprisita ba Mulimu ni bona
PSA.118.3	ba bulele, ba li,
PSA.118.3	“Lilato la hae ki la kamita.”
PSA.118.4	Ba ba mu saba kaufela ba bulele,
PSA.118.4	ba li,
PSA.118.4	“Lilato la hae ki la kamita.”
PSA.118.5	Mwa butata bwa ka
PSA.118.5	ni bizize Muñ'a Bupilo.
PSA.118.5	A ni alaba, mi a ni lukulula.
PSA.118.6	 Muñ'a Bupilo u na ni na.
PSA.118.6	Ha ni na ku saba.
PSA.118.6	Batu ba ka ni eza sika mañi?
PSA.118.7	Ki Muñ'a Bupilo ya ni tusa,
PSA.118.7	mi ni ta bona lila za ka ha li tulwa.
PSA.118.8	Ki ko kunde hahulu
PSA.118.8	ku sepa Muñ'a Bupilo,
PSA.118.8	ku fita ku sepa mutu.
PSA.118.9	Ki ko kunde hahulu
PSA.118.9	ku sepa Muñ'a Bupilo,
PSA.118.9	ku fita ku sepa baeteleli ba batu.
PSA.118.10	Lila ze ñata ne li ni beile mwahali,
PSA.118.10	kono na li bulaya
PSA.118.10	ka maata a Muñ'a Bupilo!
PSA.118.11	Ne li ni beile mwahali
PSA.118.11	kwa maneku kaufela,
PSA.118.11	kono na li bulaya
PSA.118.11	ka maata a Muñ'a Bupilo!
PSA.118.12	Za ni bupelela sina limuka,
PSA.118.12	kono za ca kapili sina lubya.
PSA.118.12	Na li bulaya ka maata a Muñ'a Bupilo!
PSA.118.13	Ne ni lwaniswa ka tata,
PSA.118.13	mi ne ni se ni tulwa,
PSA.118.13	kono Muñ'a Bupilo a ni tusa.
PSA.118.14	 Muñ'a Bupilo wa ni matafaza
PSA.118.14	ni ku ni tiisa.
PSA.118.14	Ki yena Mupilisi wa ka!
PSA.118.15	Mu teeleze kwa lilata la tabo
PSA.118.15	ya ku tula
PSA.118.15	mwa litende za batu ba Mulimu,
PSA.118.15	ha ba li,
PSA.118.15	“Lu ezizwe ki maata a matuna
PSA.118.15	a Muñ'a Bupilo!
PSA.118.16	Maata a Muñ'a Bupilo a lu tiselize
PSA.118.16	ku tula,
PSA.118.16	ona maata a hae a matuna a mwa ndwa!”
PSA.118.17	Ha ni na ku shwa, kono ni ta pila,
PSA.118.17	mi ni bulela s'a ezize Muñ'a Bupilo.
PSA.118.18	Muñ'a Bupilo u ni natile hahulu
PSA.118.18	luli,
PSA.118.18	kono h'a si ka lumela kuli ni shwe.
PSA.118.19	Mu ni kwalulele minyako ya Tempele,
PSA.118.19	ni kene mi ni lumbeke Muñ'a Bupilo!
PSA.118.20	Ki wo munyako wa Muñ'a Bupilo,
PSA.118.20	mo ku kena feela ba ba lukile!
PSA.118.21	Na ku lumbeka, kakuli u ni utwile,
PSA.118.21	kakuli u ni konisize ku tula!
PSA.118.22	 Licwe le li kendilwe ki bayahi
PSA.118.22	kuli ha li na tuso,
PSA.118.22	li fetuhile ku ba la butokwa ku ona
PSA.118.22	kamukana.
PSA.118.23	Ki taba ye ezizwe ki Muñ'a Bupilo.
PSA.118.23	Ki pono ye komokisa cwañi!
PSA.118.24	Ki lizazi le li komokisa cwañi
PSA.118.24	l'a lu file Muñ'a Bupilo.
PSA.118.24	A lu tabeñi, lu nyakalale!
PSA.118.25	 Lu pilise, Muñ'a Bupilo, lu pilise!
PSA.118.25	Muñ'a Bupilo, u lu konise ku tula!
PSA.118.26	 Mulimu a fuyaule ya taha ka libizo
PSA.118.26	la Muñ'a Bupilo!
PSA.118.26	Lwa ku lumbeka ha lu li mwa Tempele
PSA.118.26	ya Muñ'a Bupilo!
PSA.118.27	Muñ'a Bupilo ki Mulimu.
PSA.118.27	U bile ni bunde ku luna.
PSA.118.27	Mu kale mukiti mu nze mu sweli mitai
PSA.118.27	mwa mazoho a mina,
PSA.118.27	mi mu potolohe katala.
PSA.118.28	Ki wena Mulimu wa ka,
PSA.118.28	mi ni itumela ku wena.
PSA.118.28	Ni ta tumisa butuna bwa hao.
PSA.118.29	Mu itumele ku Muñ'a Bupilo
PSA.118.29	kakuli u lukile,
PSA.118.29	mi lilato la hae ki la kamita.
PSA.119.1	Litohonolo ki la batu
PSA.119.1	ba ba si na mulatu mwa bupilo
PSA.119.1	bwa bona,
PSA.119.1	ba ba pila ka ku ya ka mulao
PSA.119.1	wa Muñ'a Bupilo.
PSA.119.2	Litohonolo ki la ba ba latelela
PSA.119.2	litaelo za hae,
PSA.119.2	ba ba utwa Muñ'a Bupilo
PSA.119.2	ka lipilu za bona kaufela.
PSA.119.3	Ha ba ezi se si maswe ni kamuta.
PSA.119.3	Ba zamaya mwa linzila
PSA.119.3	za Muñ'a Bupilo.
PSA.119.4	Muñ'a Bupilo, u lu file milao ya hao,
PSA.119.4	mi u lu bulelelezi kuli lu i tokomele
PSA.119.4	ka ku sepahala.
PSA.119.5	Ha si mo ni hupulela
PSA.119.5	kuli ni ta sepahala mwa ku buluka
PSA.119.5	milao ya hao!
PSA.119.6	Haiba ni isa pilu kwa milao ya hao
PSA.119.6	kamukana,
PSA.119.6	fohe, ha ni na ku swabiswa.
PSA.119.7	Ha ni nze ni ituta likatulo za hao
PSA.119.7	ze lukile,
PSA.119.7	ni ta ku lumbeka ka pilu ye kenile.
PSA.119.8	Ni ta mamela milao ya hao.
PSA.119.8	U si ke wa ni tuhela hape ni kamuta!
PSA.119.9	Yo munca a ka ipuluka cwañi
PSA.119.9	a nz'a kenile?
PSA.119.9	Ki ka ku tokomela litaelo za hao.
PSA.119.10	Ni lika ku ku sebeleza ka pilu
PSA.119.10	ya ka kaufela.
PSA.119.10	U si ke wa lumela kuli ni keluhe
PSA.119.10	mwa milao ya hao!
PSA.119.11	Ni buluka mulao wa hao mwa pilu
PSA.119.11	ya ka,
PSA.119.11	ili kuli ni si ke na ku foseza.
PSA.119.12	Na ku lumbeka Muñ'a Bupilo.
PSA.119.12	U ni lute milao ya hao.
PSA.119.13	Ni ta bulela ka ku tiisa milao
PSA.119.13	kaufela y'o lu file.
PSA.119.14	Ni tabela ku latelela litaelo za hao,
PSA.119.14	ku fita ku ba ni liluwo le liñata.
PSA.119.15	Ni ituta likelezo za hao.
PSA.119.15	Ni tatuba lituto za hao.
PSA.119.16	Ni tabela milao ya hao,
PSA.119.16	mi ha ni na ku libala litaelo za hao.
PSA.119.17	U ni eze hande, na, mutang'a hao,
PSA.119.17	ili kuli ni pile, mi ni buluke lituto
PSA.119.17	za hao.
PSA.119.18	Kwalula meeto a ka,
PSA.119.18	ili kuli ni bone liniti
PSA.119.18	ze komokisa ze mwa mulao wa hao.
PSA.119.19	Ni muenyi feela mwa lifasi mo.
PSA.119.19	U si ke wa ni patela litaelo za hao!
PSA.119.20	Pilu ya ka i opiswa ki ku shukelwa.
PSA.119.20	Ni bata ku ziba likatulo za hao
PSA.119.20	ka nako kaufela.
PSA.119.21	U kalimela baikuhumusi.
PSA.119.21	Ku kutiwe ba ba kauhana ni litaelo
PSA.119.21	za hao.
PSA.119.22	Ni zwise mwa matapa ni ku sheununa
PSA.119.22	kwa bona,
PSA.119.22	kakuli ni bulukile milao ya hao.
PSA.119.23	Babusi niha ba ka kopana ku ni lela,
PSA.119.23	na, mutang'a hao, ni ta ituta milao
PSA.119.23	ya hao.
PSA.119.24	Likelezo za hao za ni tabisa.
PSA.119.24	Ki baelezi ba ka.
PSA.119.25	Ni lapalalile mwa liluli ni tuzwi.
PSA.119.25	U ni pilise sina ha u sepisize!
PSA.119.26	Ni ipulezi ze ni ezize kamukana,
PSA.119.26	mi u ni alabile.
PSA.119.26	U ni lute milao ya hao!
PSA.119.27	U ni tuse ku utwisisa milao ya hao,
PSA.119.27	mi ni ta ituta lituto za hao
PSA.119.27	ze komokisa.
PSA.119.28	Ni tuzwi ki maswabi.
PSA.119.28	U ni tiise, sina m'o sepiselize.
PSA.119.29	Ni hanise ku zamaya ka nzila
PSA.119.29	ye si ka luka,
PSA.119.29	mi ka sishemo sa hao,
PSA.119.29	u ni lute mulao wa hao.
PSA.119.30	Ni ketile ku ba mutu ya mamela.
PSA.119.30	Ni isize pilu kwa milao ya hao.
PSA.119.31	Muñ'a Bupilo, ni latelezi likelezo
PSA.119.31	za hao.
PSA.119.31	U si ke wa ni swabisa!
PSA.119.32	Ni ta tukufalelwa ku mamela litaelo
PSA.119.32	za hao,
PSA.119.32	kakuli u ta ni fa kutwisiso ye tuna.
PSA.119.33	Muñ'a Bupilo, u ni lute taluso
PSA.119.33	ya milao ya hao,
PSA.119.33	mi ni ta i mamela ka linako kaufela.
PSA.119.34	Ni taluseze milao ya hao kamukana,
PSA.119.34	mi ni ta i mamela,
PSA.119.34	mi ni ta i buluka ka pilu ya ka
PSA.119.34	kaufela.
PSA.119.35	Ni etelele mwa nzila ya milao
PSA.119.35	ya hao,
PSA.119.35	kakuli ni fumana tabo ku yona.
PSA.119.36	U ni fe takazo ya ku mamela milao
PSA.119.36	ya hao, ku fita ku fuma.
PSA.119.37	U ni ambuse ku isa pilu
PSA.119.37	ku ze si na tuso.
PSA.119.37	Ni eze ka sishemo,
PSA.119.37	sina ha u sepisize.
PSA.119.38	Ni bulukele sepiso ya hao, na,
PSA.119.38	mutang'a hao,
PSA.119.38	ili sepiso y'o ezeza ba ba ku saba.
PSA.119.39	Ni pilise kwa matapa e ni saba.
PSA.119.39	Likatulo za hao li komokisa cwañi!
PSA.119.40	Ni lakaza ku tokomela litaelo
PSA.119.40	za hao.
PSA.119.40	U ni shemune kakuli wena u lukile.
PSA.119.41	Muñ'a Bupilo, u ni bonise
PSA.119.41	fo li kuma lilato la hao ku na,
PSA.119.41	mi u ni pilise ka ku ya ka sepiso
PSA.119.41	ya hao.
PSA.119.42	Fohe, ni ta alaba ba ba ni lwahaka,
PSA.119.42	kakuli ni sepile linzwi la hao.
PSA.119.43	U ni konise ku bulela manzwi a niti
PSA.119.43	ka linako kaufela,
PSA.119.43	kakuli sepo ya ka i mwa likatulo
PSA.119.43	za hao.
PSA.119.44	Ku si na ku palelwa, ni ta tokomela
PSA.119.44	mulao wa hao kuya kuile!
PSA.119.45	Ni ta pila mwa tukuluho ye tezi,
PSA.119.45	kakuli ni lika ku mamela lituto za hao.
PSA.119.46	Ni ta zibisa malena litaelo za hao,
PSA.119.46	mi ha ni na ku swaba.
PSA.119.47	Ni fumana tabo mwa ku buluka
PSA.119.47	litaelo za hao,
PSA.119.47	kakuli na li lata.
PSA.119.48	Ni kuteka ni ku lata milao ya hao.
PSA.119.48	Ni ta nahana likelezo za hao.
PSA.119.49	Hupula s'o ni sepisize na,
PSA.119.49	mutang'a hao.
PSA.119.49	Si ni file sepo.
PSA.119.50	Mane ni mwa manyando a ka,
PSA.119.50	ne ni tiya pilu,
PSA.119.50	kakuli sepiso ya hao
PSA.119.50	n'e ni file bupilo.
PSA.119.51	Baikuhumusi ba ni sheununa kamita
PSA.119.51	kono ha ni si ka zwa mwa mulao
PSA.119.51	wa hao.
PSA.119.52	Ni hupula likatulo z'o n'o file
PSA.119.52	ka nako ye felile,
PSA.119.52	mi li ni wisa pilu, Muñ'a Bupilo.
PSA.119.53	Ni halifa hahulu,
PSA.119.53	ha ni bona ba ba maswe
PSA.119.53	ba loba mulao wa hao.
PSA.119.54	Ha ni sa pila mwa lifasi,
PSA.119.54	ni lukisa lipina ka za mulao wa hao.
PSA.119.55	Ka nako ya busihu,
PSA.119.55	ni hupula feela wena, Muñ'a Bupilo,
PSA.119.55	mi ni nahana mulao wa hao.
PSA.119.56	Tabo ya ka ni i fumana
PSA.119.56	ka ku utwa litaelo za hao.
PSA.119.57	Muñ'a Bupilo,
PSA.119.57	ki wena feela ye ni bata.
PSA.119.57	Ni sepisa kuli ni ta mamela milao
PSA.119.57	ya hao.
PSA.119.58	Na ku kupa ka pilu ya ka kaufela.
PSA.119.58	U ni shwele makeke,
PSA.119.58	sina m'o sepiselize!
PSA.119.59	Ni tatubile mikwa ya ka,
PSA.119.59	mi ni sepisa ku latelela milao ya hao.
PSA.119.60	Ni akufa ku mamela litaelo za hao
PSA.119.60	ku si na tiyeho.
PSA.119.61	Ba ba maswe ba ni teezi siteo,
PSA.119.61	kono ha ni libali mulao wa hao.
PSA.119.62	Ni zuha malungasiku
PSA.119.62	ku ku lumbeka ka likatulo za hao
PSA.119.62	ze lukile.
PSA.119.63	Ni mulikan'a ba ba ku sebeleza
PSA.119.63	kaufela,
PSA.119.63	ni ba ba utwa milelo ya hao kamukana.
PSA.119.64	Muñ'a Bupilo, lifasi li tezi lilato
PSA.119.64	la hao le li sa feli.
PSA.119.64	U ni lute milao ya hao!
PSA.119.65	Muñ'a Bupilo, u bulukile sepiso
PSA.119.65	ya hao,
PSA.119.65	mi u ni ezize hande, na,
PSA.119.65	mutang'a hao.
PSA.119.66	U ni fe butali ni zibo,
PSA.119.66	kakuli ni sepile litaelo za hao.
PSA.119.67	Pili u si ka ni nata
PSA.119.67	ne ni nze ni fosanga,
PSA.119.67	kono cwale ni mamela linzwi la hao.
PSA.119.68	U na ni musa ni mukekecima cwañi!
PSA.119.68	Ni lute litaelo za hao!
PSA.119.69	Baikuhumusi ba ni tamelelize
PSA.119.69	za buhata,
PSA.119.69	kono ni mamela milao ya hao,
PSA.119.69	ka pilu ya ka kaufela.
PSA.119.70	Batu ba, ha ba na kutwisiso,
PSA.119.70	kono na, ni tabiswa ki mulao wa hao.
PSA.119.71	Se ne ni utwiselizwe butuku
PSA.119.71	ne si ni swanela,
PSA.119.71	kakuli si ni lutile litaelo za hao.
PSA.119.72	Mulao o' file ki wa butokwa ku na
PSA.119.72	ku fita mali kaufela a mwa lifasi.
PSA.119.73	U ni bupile, mi wa ni babalela.
PSA.119.73	Ni fe kutwisiso, ili kuli ni itute
PSA.119.73	milao ya hao.
PSA.119.74	Ba ba ku saba ba ka taba
PSA.119.74	ha ba ni bona,
PSA.119.74	kakuli ni sepile sepiso ya hao.
PSA.119.75	Muñ'a Bupilo, na ziba kuli likatulo
PSA.119.75	za hao li lukile,
PSA.119.75	ni kuli u ni natile kakuli wa sepahala.
PSA.119.76	Lilato la hao le li sa feli
PSA.119.76	li ni tiise pilu,
PSA.119.76	sina m'o ni sepiselize, na,
PSA.119.76	mutang'a hao.
PSA.119.77	U ni shwele makeke, mi ni ta pila,
PSA.119.77	kakuli ni tabela mulao wa hao.
PSA.119.78	Baikuhumusi ba te ba swabe,
PSA.119.78	kabakala ku ni zekisa ka buhata.
PSA.119.78	Haili ka na, ni ta nahana milao
PSA.119.78	ya hao.
PSA.119.79	Ba ba ku saba, kabe ne ba ka taha
PSA.119.79	ku na,
PSA.119.79	ili bao kaufela ba ba ziba litaelo
PSA.119.79	za hao.
PSA.119.80	Kabe ne ni ka mamela hande litaelo
PSA.119.80	za hao,
PSA.119.80	kuli ni si ke na kenelwa ki maswabi
PSA.119.80	a ku tulwa.
PSA.119.81	Ni se ni katezi ku ku libelela
PSA.119.81	kuli u ni pilise.
PSA.119.81	Ni beya sepo ya ka
PSA.119.81	mwa linzwi la hao.
PSA.119.82	Meeto a ka s'a katezi ku talimela
PSA.119.82	s'o sepisize,
PSA.119.82	ha ni nze ni buza, ni li,
PSA.119.82	“Kanti u ta ni tusa lili?”
PSA.119.83	Ha ni sa na tuso.
PSA.119.83	Ni swana sina mukotana wa waine
PSA.119.83	o s'o kokonyanine.
PSA.119.83	Nihakulicwalo ha ni si ka libala
PSA.119.83	litaelo za hao.
PSA.119.84	Ni ta libelela nako ye kuma kai?
PSA.119.84	U ta nata lili ba ba ni nyandisa?
PSA.119.85	Batu ba ba ikuhumusa,
PSA.119.85	ba ba sa utwi mulao wa hao,
PSA.119.85	ba yepile misima kuli ba ni swase.
PSA.119.86	Litaelo za hao kaufela za sepahala.
PSA.119.86	Batu ba ni nyandisa ka za buhata.
PSA.119.86	U ni tuse!
PSA.119.87	Ba batile ku ni bulaya,
PSA.119.87	kono ha ni si ka tuhela litaelo za hao.
PSA.119.88	Kabakala lilato la hao le li sa feli,
PSA.119.88	u be ni musa ku na,
PSA.119.88	kuli ni mamele milao ya hao.
PSA.119.89	Muñ'a Bupilo, linzwi la hao
PSA.119.89	li ta ina kuya kuile.
PSA.119.89	Li tiile mwa lihalimu.
PSA.119.90	Ku sepahala kwa hao
PSA.119.90	ki kwa lilimo-limo.
PSA.119.90	U tomile lifasi mwa sibaka sa lona,
PSA.119.90	mi li tiile.
PSA.119.91	Lika kamukana li inelezi ku fitela
PSA.119.91	la kacenu le,
PSA.119.91	kabakala taelo ya hao,
PSA.119.91	kakuli kaufel'a zona ki batanga
PSA.119.91	ba hao.
PSA.119.92	Kabesi mulao wa hao ku ba tabo
PSA.119.92	ya ka,
PSA.119.92	kabe ni bulailwe ki manyando a ka.
PSA.119.93	Ha ni na ku tuhela litaelo za hao
PSA.119.93	ni kamuta,
PSA.119.93	kakuli ki ka zona
PSA.119.93	ha u konile ku ni pilisa.
PSA.119.94	Ni mutu wa hao. Ni pilise!
PSA.119.94	Ni likile ku mamela litaelo za hao.
PSA.119.95	Batu ba ba maswe ba libelezi
PSA.119.95	ku ni bulaya,
PSA.119.95	kono na, ni ta isa pilu kwa lisepiso
PSA.119.95	za hao.
PSA.119.96	Ni lemuhile kuli nto ifi ni ifi
PSA.119.96	i na ni mafelelezo a yona,
PSA.119.96	kono Mulao wa hao ona u petehile.
PSA.119.97	Ha si mo ni latela mulao wa hao,
PSA.119.97	Muñ'a Bupilo!
PSA.119.97	Ni u nahana lizazi kaufela.
PSA.119.98	Mulao wa hao u ku na nako kaufela,
PSA.119.98	mi u ni talifisa ku fita lila za ka
PSA.119.98	kamukana.
PSA.119.99	Ni u utwisisa hahulu ku fita baluti
PSA.119.99	ba ka kaufela,
PSA.119.99	kakuli ni nahana likelezo za hao.
PSA.119.100	Ni na ni butali bo butuna ku fita
PSA.119.100	banna-bahulu,
PSA.119.100	kakuli ni mamela litaelo za hao.
PSA.119.101	Ni ikambusize kwa mikwa ye maswe
PSA.119.101	kamukana,
PSA.119.101	kakuli ni bata ku mamela
PSA.119.101	linzwi la hao.
PSA.119.102	Ha ni si ka keshebisa likelezo
PSA.119.102	za hao,
PSA.119.102	kakuli ki wena muluti wa ka.
PSA.119.103	Milao ya hao i munati cwañi!
PSA.119.103	I munati hahulu ku fita linosi!
PSA.119.104	Ni fumana butali mwa milao ya hao
PSA.119.104	mi kabakaleo ni toya mikwa ye maswe
PSA.119.104	kaufela.
PSA.119.105	Linzwi la hao ki lampi
PSA.119.105	ye ni monyehela,
PSA.119.105	ni liseli mwa nzila ya ka.
PSA.119.106	Ni ta buluka sepiso ya ka ye tiile
PSA.119.106	ya ku mamela likelezo za hao
PSA.119.106	ze lukile.
PSA.119.107	Muñ'a Bupilo, kaniti manyando a ka
PSA.119.107	a sabisa hahulu.
PSA.119.107	U ni pilise sina ha u sepisize!
PSA.119.108	Muñ'a Bupilo, amuhela tapelo ya ka
PSA.119.108	ya buitumelo,
PSA.119.108	mi u ni lute litaelo za hao.
PSA.119.109	Ka nako kaufela ni itukiselize
PSA.119.109	ku itombola bupilo bwa ka.
PSA.119.109	Ha ni si ka libala mulao wa hao.
PSA.119.110	Batu ba ba maswe ba ni teela siteo.
PSA.119.110	Nihakulicwalo ha ni si ka hana
PSA.119.110	ku mamela litaelo za hao.
PSA.119.111	Litaelo za hao ki liluwo la ka
PSA.119.111	kuya kuile.
PSA.119.111	Ki zona ze tabisa pilu ya ka.
PSA.119.112	Ni lelile ku tokomela milao ya hao,
PSA.119.112	ku fitela lizazi le ni ta shwa.
PSA.119.113	Ni toile ba ba sa sepahali ku wena,
PSA.119.113	kono na, ni lata mulao wa hao.
PSA.119.114	Wena u mulamuleli ni musilelezi
PSA.119.114	wa ka.
PSA.119.114	Sepo ya ka ni i tomile fa lisepiso
PSA.119.114	za hao.
PSA.119.115	A mu zwe ku na, mina baezalibi!
PSA.119.115	Ni ta mamela litaelo
PSA.119.115	za Mulimu wa ka.
PSA.119.116	Ni fe maata, sina m'o sepiselize,
PSA.119.116	mi ni ta pila.
PSA.119.116	U si ke wa lumela kuli ni swabiswe
PSA.119.116	mwa sepo ya ka!
PSA.119.117	U ni swale, mi ni ta iketa,
PSA.119.117	mi kamita ni ta isa pilu ya ka
PSA.119.117	kwa litaelo za hao.
PSA.119.118	U hana ba ba sa tokomeli milao
PSA.119.118	ya hao.
PSA.119.118	Milelo ya bona ya bupumi
PSA.119.118	ha i na tuso.
PSA.119.119	Ba ba maswe kamukana u ba nga
PSA.119.119	sina matakala,
PSA.119.119	mi kabakaleo, ni lata likelezo za hao.
PSA.119.120	Kabakala hao, na, na saba.
PSA.119.120	Ni kenwi ki sabo ye tuna kabakala
PSA.119.120	likatulo za hao.
PSA.119.121	Ni ezize ze lukile, ze nde.
PSA.119.121	U si ke wa ni liselela mwa maata
PSA.119.121	a lila za ka!
PSA.119.122	U sepise kuli u ta tusa
PSA.119.122	mutang'a hao.
PSA.119.122	U si ke wa lumelela baikuhumusi
PSA.119.122	ku ni kataza!
PSA.119.123	Meeto a ka s'a katezi ku talimela
PSA.119.123	ku pilisa kwa hao,
PSA.119.123	ili ku lukululwa k'o sepisize.
PSA.119.124	U ni pilise ka lilato la hao
PSA.119.124	le li sa feli,
PSA.119.124	mi u ni lute litaelo za hao.
PSA.119.125	Na, ni mutang'a hao.
PSA.119.125	Cwale u ni fe kutwisiso,
PSA.119.125	kuli ni zibe lituto za hao.
PSA.119.126	Muñ'a Bupilo, s'e li nako ya kuli
PSA.119.126	u sebeze,
PSA.119.126	kakuli batu ha ba mameli mulao
PSA.119.126	wa hao!
PSA.119.127	Ni lata litaelo za hao hahulu
PSA.119.127	ku fita gauda,
PSA.119.127	mane ku fita gauda ye nde
PSA.119.127	ka ku fitisisa.
PSA.119.128	Mi cwale ni latelela likelezo
PSA.119.128	za hao kamukana.
PSA.119.128	Ni toile linzila ze maswe kaufela.
PSA.119.129	Lituto za hao za komokisa.
PSA.119.129	Ni li mamela ka pilu ya ka kaufela.
PSA.119.130	Taluso ya lituto za hao
PSA.119.130	i tisa liseli,
PSA.119.130	mi i tisa butali ku ya si ka i tekelela
PSA.119.130	hande.
PSA.119.131	Ni atamisa mulomo, mi ni lula moya
PSA.119.131	ka ku shukelwa litaelo za hao.
PSA.119.132	Ni talime, mi u ni shwele makeke
PSA.119.132	sina m'o ezeza ku ba ba ku lata.
PSA.119.133	Ni tiise ni si ke na wa,
PSA.119.133	sina m'o sepiselize.
PSA.119.133	U si ke wa lumela kuli ni tulwe
PSA.119.133	ki bumaswe.
PSA.119.134	Ni pilise ku ba ba ni nyandisa,
PSA.119.134	ili kuli ni mamele litaelo za hao.
PSA.119.135	U ni fuyole ka ku ba fakaufi ni na,
PSA.119.135	mi u ni lute milao ya hao.
PSA.119.136	Mioko ya ka i buba sina nuka,
PSA.119.136	kakuli batu ha ba buluki
PSA.119.136	mulao wa hao.
PSA.119.137	Muñ'a Bupilo, wena u lukile,
PSA.119.137	mi milao ya hao i lukile.
PSA.119.138	Milao y'o tomile ya utwahala
PSA.119.138	mi ki ye minde.
PSA.119.139	Bunyemi bwa ka bu cisa mwa pilu
PSA.119.139	sina mulilo,
PSA.119.139	kakuli lila za ka ha li tokomeli
PSA.119.139	litaelo za hao.
PSA.119.140	Sepiso ya hao ki ya niti cwañi!
PSA.119.140	Ha si mo ni i latela!
PSA.119.141	Ha ni zibahali, mi na nyazisezwa,
PSA.119.141	kono ha ni keshebisi milao ya hao.
PSA.119.142	Ku luka kwa hao ki kwa kuya kuile,
PSA.119.142	mi mulao wa hao ki wa niti kamita.
PSA.119.143	Ni kenezwi ki manyando ni ñalelwa,
PSA.119.143	kono litaelo za hao li ni tiseza tabo.
PSA.119.144	Likelezo za hao li lukile kamita.
PSA.119.144	U ni fe kutwisiso, mi ni ta pila.
PSA.119.145	Ni itilelela ku wena ka pilu ya ka
PSA.119.145	kaufela.
PSA.119.145	Ni alabe, Muñ'a Bupilo,
PSA.119.145	mi ni ta utwa litaelo za hao!
PSA.119.146	Ni huweleza ku wena.
PSA.119.146	Ni pilise, mi ni ta latelela milao
PSA.119.146	ya hao!
PSA.119.147	Ni ikupela tuso ku wena
PSA.119.147	lizazi li si ka pazula kale.
PSA.119.147	Ni beile sepo ya ka ku z'o sepisize.
PSA.119.148	Ni tanda busihu kaufela
PSA.119.148	ni sa lobali,
PSA.119.148	ili ku nahana ka likelezo za hao.
PSA.119.149	U ni utwe, Muñ'a Bupilo,
PSA.119.149	kabakala lilato la hao le li sa feli.
PSA.119.149	U babalele bupilo bwa ka,
PSA.119.149	mi u bonise sishemo sa hao!
PSA.119.150	Banyandisi ba ka, ba ba situhu,
PSA.119.150	ba sutelela
PSA.119.150	ili batu ba ba sa buluki mulao wa hao
PSA.119.150	ni kamuta.
PSA.119.151	Kono wena u fakaufi ni na,
PSA.119.151	Muñ'a Bupilo,
PSA.119.151	mi litaelo za hao kaufela ki za niti.
PSA.119.152	Ni itutile likelezo za hao kale.
PSA.119.152	U li tomile kuli li be teñi kamita.
PSA.119.153	Bona mo ni nyandela, mi u ni pilise,
PSA.119.153	kakuli ha ni si ka keshebisa mulao
PSA.119.153	wa hao.
PSA.119.154	Yemela taba ya ka,
PSA.119.154	mi u ni lukulule.
PSA.119.154	U ni pilise sina m'o sepiselize!
PSA.119.155	Ba ba maswe ha ba na ku piliswa,
PSA.119.155	kakuli ha ba mameli milao ya hao.
PSA.119.156	Kono makeke a hao, Muñ'a Bupilo,
PSA.119.156	ki a matuna.
PSA.119.156	Cwale u ni pilise ka musa wa hao.
PSA.119.157	Ni na ni lila ni banyandisi
PSA.119.157	ba bañata,
PSA.119.157	kono ha ni palelwi ku buluka milao
PSA.119.157	ya hao.
PSA.119.158	Ha ni talima bapumi bao,
PSA.119.158	ni kenelwa ki buhali,
PSA.119.158	kakuli ha ba tokomeli litaelo za hao.
PSA.119.159	Muñ'a Bupilo, bona mo ni latela
PSA.119.159	likelezo za hao!
PSA.119.159	U ni pilise ka lilato la hao la kamita.
PSA.119.160	Mutomo wa mulao wa hao ki niti,
PSA.119.160	mi likatulo za hao ze lukile
PSA.119.160	kamukana ki za kuya kuile.
PSA.119.161	Batu ba ba maata ba ni lwanisa
PSA.119.161	ni si na mulatu,
PSA.119.161	kono na, se ni saba ki mulao wa hao.
PSA.119.162	Ha si mo ni tabezi
PSA.119.162	kabakala lisepiso za hao,
PSA.119.162	mane ni tabile sina mutu ya fumani
PSA.119.162	bufumu.
PSA.119.163	Ni toile ni ku hana buhata kaufela,
PSA.119.163	kono mulao wa hao ni u lata hahulu.
PSA.119.164	Ka zazi ni zazi ni itumela ku wena
PSA.119.164	hasupile,
PSA.119.164	kabakala likatulo za hao ze lukile.
PSA.119.165	Ba ba lata mulao wa hao
PSA.119.165	ba na ni masabelo a tiile,
PSA.119.165	mi ha ku na se si ta ba wisa.
PSA.119.166	Muñ'a Bupilo, ni litezi wena
PSA.119.166	kuli u ni pilise,
PSA.119.166	mi ni eza s'o laela.
PSA.119.167	Ni mamela lituto za hao,
PSA.119.167	mi ni li lata ka pilu ya ka kaufela.
PSA.119.168	Ni tokomela litaelo ni likelezo
PSA.119.168	za hao,
PSA.119.168	mi u iponela ze ni eza kamukana.
PSA.119.169	Muñ'a Bupilo,
PSA.119.169	lumelela sililo sa ka sa ku kupa tuso
PSA.119.169	kuli si fite ku wena!
PSA.119.169	U ni fe kutwisiso sina ha u sepisize.
PSA.119.170	U teeleze tapelo ya ka,
PSA.119.170	mi u ni pilise ka sepiso ya hao!
PSA.119.171	Ni ta na ni ku lumbeka kamita,
PSA.119.171	kakuli u ni luta milao ya hao.
PSA.119.172	Ni ta opela ka za mulao wa hao,
PSA.119.172	kakuli litaelo za hao li lukile.
PSA.119.173	Itukiseze ku ni tusa kamita,
PSA.119.173	kakuli ni latelela litaelo za hao.
PSA.119.174	Ha si mo ni shukelezwi
PSA.119.174	ku pilisa kwa hao, Muñ'a Bupilo!
PSA.119.174	Ni fumana tabo mwa mulao wa hao.
PSA.119.175	U ni fe bupilo, kuli ni ku lumbeke.
PSA.119.175	Likelezo za hao li ni tuse!
PSA.119.176	Ni yembana sina ngu ye latehile.
PSA.119.176	Cwalehe taha, u t'o ni bata, na,
PSA.119.176	mutang'a hao,
PSA.119.176	kakuli ha ni si ka keshebisa milao
PSA.119.176	ya hao.
PSA.120.1	Ha ne ni li mwa ñalelwa,
PSA.120.1	na biza Muñ'a Bupilo,
PSA.120.1	mi a ni alaba.
PSA.120.2	Muñ'a Bupilo,
PSA.120.2	ni pilise kwa mahata ni bapumi!
PSA.120.3	Mina mahata, Mulimu u ta mi eza
PSA.120.3	cwañi?
PSA.120.3	U ta mi nata cwañi?
PSA.120.4	Ka masho a buhali a lisole,
PSA.120.4	kapa ka mashala a mafubelu a cisa!
PSA.120.5	Ku pila mwahal'a mina ku maswe
PSA.120.5	sina ku pila mwa Mesheki,
PSA.120.5	kamba mwahal'a batu ba Kedare!
PSA.120.6	Ni pilile nako ye telele ni ku fita
PSA.120.6	ni batu ba ba toile kozo!
PSA.120.7	Ha ni bulela ka za kozo,
PSA.120.7	bona ba bulela za ndwa.
PSA.121.1	Ni talima kwa malundu.
PSA.121.1	Tuso ya ka i ta ni zwela kai?
PSA.121.2	Tuso ya ka i zwa ku Muñ'a Bupilo,
PSA.121.2	ya ezize lihalimu ni lifasi.
PSA.121.3	H'a na ku lumela kuli u we.
PSA.121.3	Musilelezi wa hao kamita wa tona!
PSA.121.4	Musilelezi wa Isilaele
PSA.121.4	h'a ozeli kamba ku lobala!
PSA.121.5	Muñ'a Bupilo u ta ku babalela.
PSA.121.5	U kwatuko a hao, ku ku sileleza.
PSA.121.6	Lizazi ha li na ku ku cisa musihali,
PSA.121.6	kamba kweli ku ku holofaza busihu.
PSA.121.7	Muñ'a Bupilo u ta ku sileleza
PSA.121.7	kwa likozi kamukana.
PSA.121.7	U ta ku babalela.
PSA.121.8	Muñ'a Bupilo u ta ku sileleza
PSA.121.8	ha u funduka ni ha u kuta,
PSA.121.8	ku zwa cwale ni kuya kuile.
PSA.122.1	Ne ni tabile ha ba li ku na:
PSA.122.1	“A lu ye kwa ndu
PSA.122.1	ya Muñ'a Bupilo!”
PSA.122.2	Mi cwale ki luna ba,
PSA.122.2	lu yemi mwahal'a minyako
PSA.122.2	ya Jerusalema!
PSA.122.3	Jerusalema ki munzi o yahilwe sinca
PSA.122.3	ka mukwa o munde o kateleha!
PSA.122.4	Mo, ki mona mo ku taha masika,
PSA.122.4	ona masika a Isilaele,
PSA.122.4	ku t'o itumela ku Muñ'a Bupilo,
PSA.122.4	sina mw'a ba laelezi.
PSA.122.5	Mo, ki mona mo ne ba atulela
PSA.122.5	malena ba Isilaele batu ba bona.
PSA.122.6	Mu lapelele kozo ya Jerusalema, mu li,
PSA.122.6	“Ba ba ku lata ba ikete!
PSA.122.7	Ku be ni kozo mwahal'a makwakwa
PSA.122.7	a hao,
PSA.122.7	ni buiketo mwa mandu a hao a bulena.”
PSA.122.8	Kabakala balikani ba ka ni litaka
PSA.122.8	za ka,
PSA.122.8	ni li ku wena Jerusalema,
PSA.122.8	“Kozo i be ni wena!”
PSA.122.9	Kabakala ndu ya Muñ'a Bupilo,
PSA.122.9	Mulimu wa luna,
PSA.122.9	ni lapelela buiketo bwa hao.
PSA.123.1	Muñ'a Bupilo,
PSA.123.1	ni talima ku wena,
PSA.123.1	kwa lihalimu k'o busa.
PSA.123.2	Sina mutanga h'a itingile
PSA.123.2	ku mulen'a hae,
PSA.123.2	ni musizana wa mwa lapa h'a itingile
PSA.123.2	ku muñ'a ndu wa musali,
PSA.123.2	ni luna cwalo lu ta na lu talima
PSA.123.2	ku wena Muñ'a Bupilo,
PSA.123.2	Mulimu wa luna,
PSA.123.2	ku fitela u ta lu shwela makeke.
PSA.123.3	Lu utwele butuku, Muñ'a Bupilo.
PSA.123.3	Lu utwele butuku,
PSA.123.3	kakuli lu ezizwe ka kashwau
PSA.123.3	ka katuna!
PSA.123.4	Bafumi ba lu sheunuzi nako
PSA.123.4	ye telele ni ku fita,
PSA.123.4	mi lwa sehiwa ki banyandisi
PSA.123.4	ba baikuhumusi!
PSA.124.1	Kabesi Muñ'a Bupilo
PSA.124.1	ku lu lwanela, kabe lu kai?
PSA.124.1	Alaba, Isilaele!
PSA.124.2	“Kabe Muñ'a Bupilo n'a si ka yema
PSA.124.2	kwa neku la luna,
PSA.124.2	ha ne lu lwaniswa ki lila za luna,
PSA.124.2	ne lu ka ba kai?
PSA.124.3	Ne ba ka be ba lu mizize lu pila
PSA.124.3	ka ku halifa hahulu kwa bona.
PSA.124.4	Ne ka be ne lu kukisizwe ki muunda,
PSA.124.4	ni ku miniswa ki mezi.
PSA.124.5	Ne ka be ne lu apesizwe ki mandinda
PSA.124.5	a sabisa.”
PSA.124.6	A lu itumeleñi ku Muñ'a Bupilo,
PSA.124.6	ya si ka lumelela lila za luna
PSA.124.6	kuli li lu bulaye.
PSA.124.7	Lu bandukile sina nyunywani
PSA.124.7	mwa siteo sa muzumi.
PSA.124.7	Siteo si lobehile,
PSA.124.7	mi cwale luna lu lukuluhile!
PSA.124.8	Tuso ya luna i zwa ku Muñ'a Bupilo
PSA.124.8	ya ezize lihalimu ni lifasi.
PSA.125.1	Ba ba sepile
PSA.125.1	Muñ'a Bupilo
PSA.125.1	ba swana ni Lilundu la Sione,
PSA.125.1	le li sa konwi ku nyanganyiswa,
PSA.125.1	le li sa sutiswi ni kamuta.
PSA.125.2	Sina malundu h'a potolohile
PSA.125.2	Jerusalema,
PSA.125.2	ni Muñ'a Bupilo u potolohile
PSA.125.2	batu ba hae cwalo
PSA.125.2	ku kala cwale ni kuya kuile.
PSA.125.3	Ba ba maswe ha ba na ku busa
PSA.125.3	kamita naha ya ba ba lukile.
PSA.125.3	Ha ne ba ka eza cwalo,
PSA.125.3	ni bona batu ba Mulimu kasibili
PSA.125.3	ne ba ka eza ze maswe.
PSA.125.4	Muñ'a Bupilo,
PSA.125.4	u shemube ba ba eza ze lukile,
PSA.125.4	bona ba ba mamela litaelo za hao!
PSA.125.5	Kono Muñ'a Bupilo,
PSA.125.5	ha u nata ba ba eza ze maswe,
PSA.125.5	u nate ni bona ba ba keluha linzila
PSA.125.5	za hao.
PSA.125.5	Kozo i be ni Isilaele!
PSA.126.1	Muñ'a Bupilo h'a lu kutiseza
PSA.126.1	kwa Jerusalema,
PSA.126.1	ne ku swana inge tolo!
PSA.126.2	Ha si mo ne lu sehezi
PSA.126.2	ni ku opela ka tabo!
PSA.126.2	Cwale macaba a mañwi a bulela
PSA.126.2	ka za luna, a li,
PSA.126.2	“Muñ'a Bupilo u ba ezelize lika
PSA.126.2	ze tuna!”
PSA.126.3	Kaniti Muñ'a Bupilo
PSA.126.3	u lu ezelize lika ze tuna.
PSA.126.3	Ha si mo ne lu tabezi!
PSA.126.4	Muñ'a Bupilo,
PSA.126.4	u lu eze ba ba konile bupilo,
PSA.126.4	sina pula ha i tisa mezi mwa linuka
PSA.126.4	ze kalile.
PSA.126.5	Ba ba cezi lipeu za bona ka mioko
PSA.126.5	ba kutule ka tabo!
PSA.126.6	Ba ba ne ba zamaya ba lwalelezi peu
PSA.126.6	ba nze ba lila,
PSA.126.6	ba ta kuta ba nze ba opela ka tabo,
PSA.126.6	ha ba tisa kutulo!
PSA.127.1	Haiba Muñ'a Bupilo
PSA.127.1	a sa yahi ndu,
PSA.127.1	musebezi wa bayahi ha u na tuso.
PSA.127.1	Haiba Muñ'a Bupilo a sa silelezi munzi,
PSA.127.1	ha ku tusi kuli balibeleli ba libelele.
PSA.127.2	Ha ku na tuso ku sebeza ka tata
PSA.127.2	kuli mu ipilise,
PSA.127.2	ku shitukanga ni ku lobalanga
PSA.127.2	ka tiyeho,
PSA.127.2	kakuli Muñ'a Bupilo u fa b'a lata
PSA.127.2	ba nze ba lobezi.
PSA.127.3	Bana ki mpo ze zwa ku Muñ'a Bupilo.
PSA.127.3	Ki mbuyoti luli.
PSA.127.4	Bana b'a fumana mutu
PSA.127.4	h'a sa li yo munca
PSA.127.4	ba swana ni masho a mwa lizoho
PSA.127.4	la lisole.
PSA.127.5	U na ni litohonolo mutu
PSA.127.5	ya na ni masho a mañata cwalo!
PSA.127.5	H'a na ku tulwa h'a katana ni lila
PSA.127.5	za hae mwa sibaka sa katulo.
PSA.128.1	Ba na ni litohonolo
PSA.128.1	ba ba saba Muñ'a Bupilo,
PSA.128.1	ba ba pila ka ku mamela litaelo
PSA.128.1	za hae!
PSA.128.2	Musebezi wa hao u ta ku fumanisa
PSA.128.2	z'o tokwa.
PSA.128.2	U ta taba ni ku iketa.
PSA.128.3	Musal'a hao mwa ndu ya hao,
PSA.128.3	u ta swana ni kota ya veine
PSA.128.3	ye beya hahulu
PSA.128.3	mi bana ba hao ba ta potoloha
PSA.128.3	tafule ya hao,
PSA.128.3	ba ta swana ni likota za olive ze nca.
PSA.128.4	Mutu ya saba Muñ'a Bupilo
PSA.128.4	kaniti u ta fuyaulwa cwalo.
PSA.128.5	Muñ'a Bupilo a ku fuyaule
PSA.128.5	a nz'a li mwa Sione!
PSA.128.5	U bone Jerusalema u nz'o iketile
PSA.128.5	mazazi a ku pila kwa hao kamukana.
PSA.128.6	U pile mane i te u bone baikulu
PSA.128.6	ba hao!
PSA.128.6	Kozo i be ni Isilaele!
PSA.129.1	Isilaele, u lu bulelele mo ba
PSA.129.1	ku nyandiselize lila za hao
PSA.129.1	ku kala u sa li yo munyinyani!
PSA.129.2	“Ku kala ni sa li yo munyinyani,
PSA.129.2	lila za ka li ni nyandisize ka situhu,
PSA.129.2	kono ha li si ka ni tula.
PSA.129.3	Li sehakile mañiba a matuna
PSA.129.3	mwa mukokoto wa ka,
PSA.129.3	mi li u ezize sina simu ye kekezwi.
PSA.129.4	Kono Muñ'a Bupilo, yena ya lukile,
PSA.129.4	u ni lukuluzi mwa butanga.”
PSA.129.5	Ba ba toile Sione kaufela ba tulwe
PSA.129.5	mi ba kutiswe ngombemongo!
PSA.129.6	Ba swane ni bucwañi bo bu mela
PSA.129.6	fa situwa sa ndu,
PSA.129.6	bo bu oma bu si ka hula kale.
PSA.129.7	Ha ku na ya bu mweta,
PSA.129.7	kamba ku bu lwala ka mañata.
PSA.129.8	Ha ku na ya fita fakaufi ya ta li,
PSA.129.8	“Muñ'a Bupilo a mi fuyaule!
PSA.129.8	Lu mi fuyaula ka libizo
PSA.129.8	la Muñ'a Bupilo!”
PSA.130.1	Mwa ñalelwa ya ka ye tuna
PSA.130.1	ni kupa tuso ku wena, Mulena.
PSA.130.2	Muñ'a Bupilo, utwa sililo sa ka.
PSA.130.2	U teeleze linzwi la ka
PSA.130.2	ha ni kupa tuso!
PSA.130.3	Kabe Muñ'a Bupilo u n'o ka buluka
PSA.130.3	mukoloko wa libi za luna,
PSA.130.3	ya n'a ka banduka a si ka atulwa
PSA.130.3	ki mañi?
PSA.130.4	Kono wa lu swalela,
PSA.130.4	ili kuli lu ku sabe.
PSA.130.5	Ni libelezi ka takazo ye tuna
PSA.130.5	tuso ya Muñ'a Bupilo,
PSA.130.5	mi ni sepile linzwi la hae.
PSA.130.6	Ni libelezi Muñ'a Bupilo,
PSA.130.6	ka lishuke le li fita la mulibeleli
PSA.130.6	ya litezi kuli ku patalale,
PSA.130.6	ku fita mulibeleli ya litezi
PSA.130.6	kuli ku patalale.
PSA.130.7	Isilaele, u sepe Muñ'a Bupilo,
PSA.130.7	kakuli lilato la hae ki la kamita,
PSA.130.7	mi kamita u lata ku pilisa.
PSA.130.8	 U ta pilisa sicaba sa hae sa Isilaele
PSA.130.8	kwa libi za sona kamukana.
PSA.131.1	Muñ'a Bupilo, ni tobohile
PSA.131.1	buikuhumuso bwa ka
PSA.131.1	mi ni tuhezi ku ipahamisa kwa ka.
PSA.131.1	Ha ni isi pilu kwa litaba ze tuna,
PSA.131.1	kamba lika ze fita ngana ya ka.
PSA.131.2	Kono ni iketile, mi ni mwa kozo.
PSA.131.2	Sina mbututu h'a ombalile
PSA.131.2	mwa mazoho a m'ahe,
PSA.131.2	ku cwalo, ni pilu ya ka i iketile
PSA.131.2	mwa sifuba sa ka.
PSA.131.3	Isilaele, u sepe Muñ'a Bupilo,
PSA.131.3	ku zwa cwale ni kuya kuile!
PSA.132.1	Muñ'a Bupilo,
PSA.132.1	u si ke wa libala Davida,
PSA.132.1	ni butata kamukana bo bu mu tahezi.
PSA.132.2	Muñ'a Bupilo,
PSA.132.2	hupula s'a n'a sepisize,
PSA.132.2	ili buitamo bw'a n'a itamile ku wena
PSA.132.2	Ya Maata wa Jakobo, ha n'a ize:
PSA.132.3	“Ha ni na ku ya kwa hae
PSA.132.3	kamba ku lobala.
PSA.132.4	Ha ni na ku itima kamba ku ozela.
PSA.132.5	Pili, ni na ni ku ezeza Muñ'a Bupilo
PSA.132.5	sibaka,
PSA.132.5	ili ndu ya Ya Maata wa Jakobo.”
PSA.132.6	 Mwa Betelehema,
PSA.132.6	lu utwile ka za Likwati la Bulikani,
PSA.132.6	mi lu li fumani mwa masimu a Jaare.
PSA.132.7	Lwa li, “A lu yeñi kwa ndu
PSA.132.7	ya Muñ'a Bupilo.
PSA.132.7	Lu y'o lapela fapil'a lubona lwa hae!”
PSA.132.8	Muñ'a Bupilo, taha mwa Tempele
PSA.132.8	ni Likwati la Bulikani
PSA.132.8	ili yona poniso ya maata a hao.
PSA.132.9	Baprisita ba hao kamita ba eze
PSA.132.9	se si lukile.
PSA.132.9	Batu ba hao ba huweleze ka tabo!
PSA.132.10	U sepisize mutang'a hao Davida.
PSA.132.10	Muñ'a Bupilo,
PSA.132.10	u si ke wa hana mulena
PSA.132.10	y'o ketile!
PSA.132.11	 U sepisize Davida ka luci,
PSA.132.11	mi ha u na ku felisa sepiso
PSA.132.11	y'o n'o ezize ha n'o ize,
PSA.132.11	“Ni ta eza yo muñwi wa bana ba hao
PSA.132.11	mulena,
PSA.132.11	mi u ta busa mwamulaho a hao.
PSA.132.12	Haiba bana ba hao ba ba ni niti
PSA.132.12	kwa bulikani bwa ka,
PSA.132.12	ni kwa litaelo ze ni ba fa,
PSA.132.12	ku ta ba cwalo ni kwa bana ba bona.
PSA.132.12	Ba ka tatamana ku ba malena
PSA.132.12	ka linako kaufela.”
PSA.132.13	Muñ'a Bupilo u ketile Sione.
PSA.132.13	U bata ku toma ndu ya hae fateñi.
PSA.132.14	A li, “Fa, ki fona fo
PSA.132.14	ni ta pila kuya kuile.
PSA.132.14	Ki fona fo ni bata ku buseza.
PSA.132.15	Ni ta fa munzi wa Sione
PSA.132.15	z'o bata kamukana ka buñata.
PSA.132.15	Ni ta fa babotana ba ona lico.
PSA.132.16	Ni ta fuyaula baprisita ba ona
PSA.132.16	ku ze ba eza kaufela,
PSA.132.16	mi batu ba ona ba ta opela
PSA.132.16	ni ku huwa ka tabo.
PSA.132.17	 Hona mo, ni ta eza yo muñwi
PSA.132.17	wa baikulu ba Davida
PSA.132.17	mulena yo mutuna,
PSA.132.17	mi mo, ni ta babalela puso ya mulena
PSA.132.17	ye ni ketile.
PSA.132.18	Ni ta swabisa lila za hae,
PSA.132.18	kono haili mubuso wa hae,
PSA.132.18	ona u ta hula ni ku tiya.”
PSA.133.1	Ku komokisa
PSA.133.1	ni ku tabisa cwañi
PSA.133.1	batu ba Mulimu ha ba pila hamoho
PSA.133.1	sina bana ba mba!
PSA.133.2	Ku swana ni mafula a olive a butokwa
PSA.133.2	a lota kwa toho ni kwa mulelu wa Aruni,
PSA.133.2	mane ku y'o fita kwa mulala
PSA.133.2	wa liapalo za hae.
PSA.133.3	Ku swana ni puka
PSA.133.3	ya fa Lilundu la Heremoni,
PSA.133.3	ye wela fa malundu a Sione.
PSA.133.3	Foo, ki fona f'a sepiselize
PSA.133.3	Muñ'a Bupilo mbuyoti ya hae,
PSA.133.3	ili bupilo bo bu sa feli.
PSA.134.1	A mu tahe, mu t'o lumbeka
PSA.134.1	Muñ'a Bupilo,
PSA.134.1	mina batanga
PSA.134.1	ba Muñ'a Bupilo kaufela,
PSA.134.1	mina kamukana ba ba sebeza
PSA.134.1	mwa Tempele ya Muñ'a Bupilo busihu.
PSA.134.2	Mu yemise mazoho a mina
PSA.134.2	mwa Tempele ka tapelo,
PSA.134.2	mi mu lumbeke Muñ'a Bupilo!
PSA.134.3	Muñ'a Bupilo, ya ezize lihalimu
PSA.134.3	ni lifasi,
PSA.134.3	a mi fuyaule a nz'a li mwa Sione.
PSA.135.1	Mu lumbeke Muñ'a Bupilo!
PSA.135.1	Mu lumbe libizo la hae,
PSA.135.1	mina batanga ba Muñ'a Bupilo,
PSA.135.2	Mu mu lumbe, mina ba ba yema
PSA.135.2	mwa ndu ya Muñ'a Bupilo,
PSA.135.2	mwa Tempele ya Mulimu wa luna.
PSA.135.3	Mu lumbeke Muñ'a Bupilo
PSA.135.3	kakuli Muñ'a Bupilo u lukile.
PSA.135.3	Mu opele lipina za ku lumba libizo
PSA.135.3	la hae,
PSA.135.3	kakuli u na ni musa.
PSA.135.4	Muñ'a Bupilo u iketezi Jakobo
PSA.135.4	ni batu ba Isilaele
PSA.135.4	kuli ba be ba hae luli.
PSA.135.5	Na ziba kuli Muñ'a Bupilo wa luna
PSA.135.5	ki yo mutuna.
PSA.135.5	Mulen'a luna ki yo mutuna hahulu
PSA.135.5	ku fita milimu kaufela.
PSA.135.6	Muñ'a Bupilo u eza z'a lata kamukana
PSA.135.6	mwa lihalimu ni mwa lifasi,
PSA.135.6	mwa mawate ni mwatas'a mubu.
PSA.135.7	U tisa malu a liñungwa ku zwa
PSA.135.7	kwa mafelelezo a lifasi.
PSA.135.7	U eza mamonyi mwa mañungwa,
PSA.135.7	mi u tisa moya o zwa mwa pulukelo
PSA.135.7	ya hae.
PSA.135.8	Mwa Egepita u bulaile baeli kaufela
PSA.135.8	ba batu ni maizibulo a lifolofolo
PSA.135.8	cwalo.
PSA.135.9	U ezize mwateñi limakazo
PSA.135.9	ni ze komokisa
PSA.135.9	ili ku nata Faro ni manduna ba hae
PSA.135.9	kamukana.
PSA.135.10	U yundisize macaba a mañata,
PSA.135.10	mi u bulaile malena ba ba maata.
PSA.135.11	U bulaile Sihoni mulena wa Maamori,
PSA.135.11	Ogo mulena wa Bashani,
PSA.135.11	ni malena ba mwa Kanana kaufela.
PSA.135.12	Linaha za bona u li file batu ba hae.
PSA.135.12	U li file Isilaele.
PSA.135.13	Muñ'a Bupilo, batu ba ta bulela
PSA.135.13	kamita kuli wena u Mulimu.
PSA.135.13	Masika kaufela a ta ku hupula.
PSA.135.14	Muñ'a Bupilo u ta lamulela batu
PSA.135.14	ba hae.
PSA.135.14	U ta shwela batanga ba hae makeke.
PSA.135.15	 Milimu ya maswaniso ya macaba
PSA.135.15	i ezizwe ka silivela ni gauda.
PSA.135.15	I ezizwe ka mazoho a batu.
PSA.135.16	I na ni milomo, kono ha i buleli,
PSA.135.16	ni meeto, kono ha i boni.
PSA.135.17	I na ni lizebe kono ha i utwi,
PSA.135.17	mane ha i koni ku buyela.
PSA.135.18	Ba ba i ezize kamukana,
PSA.135.18	ni ba ba i sepile,
PSA.135.18	ba swane ni maswaniso e ba ezize!
PSA.135.19	Mu lumbeke Muñ'a Bupilo,
PSA.135.19	mina batu ba Isilaele.
PSA.135.19	Ni mina baprisita ba Mulimu
PSA.135.19	mu lumbeke Muñ'a Bupilo!
PSA.135.20	Mu lumbeke Muñ'a Bupilo,
PSA.135.20	mina Malivi.
PSA.135.20	Mu lumbeke Muñ'a Bupilo,
PSA.135.20	mina ba ba saba Muñ'a Bupilo kaufela!
PSA.135.21	Mu lumbeke Muñ'a Bupilo mwa Sione,
PSA.135.21	mwa Jerusalema, ona munzi wa hae.
PSA.135.21	Mu lumbeke Muñ'a Bupilo!
PSA.136.1	 Mu itumele ku Muñ'a Bupilo,
PSA.136.1	kakuli u lukile,
PSA.136.1	mi lilato la hae ha li feli.
PSA.136.2	Mu itumele ku ya fahalimw'a milimu
PSA.136.2	kamukana,
PSA.136.2	kakuli lilato la hae ha li feli.
PSA.136.3	Mu itumele ku ya maata
PSA.136.3	a fahalimw'a maata a malena kaufela,
PSA.136.3	kakuli lilato la hae ha li feli.
PSA.136.4	Ki yena feela ya eza limakazo
PSA.136.4	ze tuna,
PSA.136.4	kakuli lilato la hae ha li feli.
PSA.136.5	 U ezize mahalimu ka butali bwa hae,
PSA.136.5	kakuli lilato la hae ha li feli.
PSA.136.6	 U tomile lifasi fahalimw'a mezi
PSA.136.6	a tungile,
PSA.136.6	kakuli lilato la hae ha li feli.
PSA.136.7	 U ezize lizazi ni kweli,
PSA.136.7	kakuli lilato la hae ha li feli.
PSA.136.8	U ezize lizazi kuli li buse musihali,
PSA.136.8	kakuli lilato la hae ha li feli.
PSA.136.9	U ezize kweli ni linaleli
PSA.136.9	kuli li buse busihu,
PSA.136.9	kakuli lilato la hae ha li feli.
PSA.136.10	 U bulaile baeli ba Maegepita,
PSA.136.10	kakuli lilato la hae ha li feli.
PSA.136.11	 U zwisize batu ba Isilaele
PSA.136.11	mwa Egepita,
PSA.136.11	kakuli lilato la hae ha li feli.
PSA.136.12	U ba zwisize
PSA.136.12	ka lizoho la hae le li maata,
PSA.136.12	kakuli lilato la hae ha li feli.
PSA.136.13	 U kauhanyize Liwate le Lifubelu
PSA.136.13	fahali,
PSA.136.13	kakuli lilato la hae ha li feli.
PSA.136.14	A fitisa batu ba hae mwahal'a lona,
PSA.136.14	kakuli lilato la hae ha li feli.
PSA.136.15	Kono a minisa Faro ni mpi ya hae,
PSA.136.15	kakuli lilato la hae ha li feli.
PSA.136.16	U zamaisize batu ba hae mwa
PSA.136.16	lihalaupa,
PSA.136.16	kakuli lilato la hae ha li feli.
PSA.136.17	U bulaile malena ba ba maata,
PSA.136.17	kakuli lilato la hae ha li feli.
PSA.136.18	U bulaile malena ba ba tumile,
PSA.136.18	kakuli lilato la hae ha li feli.
PSA.136.19	 U bulaile Sihoni, mulena wa Maamori,
PSA.136.19	kakuli lilato la hae ha li feli.
PSA.136.20	 U bulaile ni Ogo, mulena wa Bashani,
PSA.136.20	kakuli lilato la hae ha li feli.
PSA.136.21	Naha ya bona u i file batu ba hae,
PSA.136.21	kakuli lilato la hae ha li feli.
PSA.136.22	U i file Isilaele, mutang'a hae,
PSA.136.22	kakuli lilato la hae ha li feli.
PSA.136.23	H'a si ka lu libala ha ne lu tuzwi,
PSA.136.23	kakuli lilato la hae ha li feli.
PSA.136.24	U lu lukuluzi kwa lila za luna,
PSA.136.24	kakuli lilato la hae ha li feli.
PSA.136.25	U fa batu ni lifolofolo kaufela lico,
PSA.136.25	kakuli lilato la hae ha li feli.
PSA.136.26	Mu itumele ku Mulimu wa lihalimu,
PSA.136.26	kakuli lilato la hae ha li feli.
PSA.137.1	Lwa ina kwatuko a linuka za Babilona,
PSA.137.1	mi lwa lila ha lu hupula Sione.
PSA.137.2	Lwa paheka lihalepa za luna
PSA.137.2	kwa matoya a fakaufi.
PSA.137.3	Ba ba ne ba lu hapile ba lu bulelela
PSA.137.3	kuli lu opele.
PSA.137.3	Ba lu bulelela kuli lu ba tabise,
PSA.137.3	ba li,
PSA.137.3	“Mu lu opelele pina bakeñisa Sione!”
PSA.137.4	Lu ta opela cwañi pina
PSA.137.4	ya Muñ'a Bupilo mwa naha i sili?
PSA.137.5	Ni si ke na kona ku liza halepa
PSA.137.5	ya ka ni kamuta,
PSA.137.5	haiba ni ka ku libala,
PSA.137.5	wena Jerusalema!
PSA.137.6	Ni si ke na kona ku opela hape,
PSA.137.6	haiba ni sa ku hupuli,
PSA.137.6	haiba ni sa hupuli kuli ki wena tabo
PSA.137.6	ya ka ye tuna hahulu!
PSA.137.7	Muñ'a Bupilo,
PSA.137.7	hupula se ne ba ezize Maedomo
PSA.137.7	zazi l'o hapiwa Jerusalema.
PSA.137.7	Hupula mo ne ba tundamenezi
PSA.137.7	ku bulela, ba li,
PSA.137.7	“Mu yahulule kaufela! U shandauke!”
PSA.137.8	 Babilona, u ta sinyiwa!
PSA.137.8	U litohonolo mutu ya ta ku kutiseza
PSA.137.8	ka s'o ezize ku luna.
PSA.137.9	U litohonolo ya nga limbututu za hao,
PSA.137.9	mi ya li pyatela fa macwe!
PSA.138.1	Muñ'a Bupilo,
PSA.138.1	ni itumela ku wena
PSA.138.1	ka pilu ya ka kaufela.
PSA.138.1	Ni ku opelela lipina za ku ku lumbeka
PSA.138.1	fapil'a milimu.
PSA.138.2	Ni boola fapil'a Tempele ya hao
PSA.138.2	ye kenile,
PSA.138.2	mi ni lumba libizo la hao
PSA.138.2	kabakala lilato la hao le li sa feli
PSA.138.2	ni busepahali bwa hao,
PSA.138.2	kakuli u bonahalize kuli u ya pahami
PSA.138.2	hahulu,
PSA.138.2	mi litaelo za hao ki ze tuna ku fita
PSA.138.2	ze ñwi.
PSA.138.3	U ni alabile ha ne ni itilelela
PSA.138.3	ku wena.
PSA.138.3	Ka maata a hao u ni matafalize.
PSA.138.4	Oho Muñ'a Bupilo, malena ba lifasi
PSA.138.4	kamukana ba ta ku lumbeka,
PSA.138.4	kakuli ba utwile lisepiso za hao.
PSA.138.5	Ba ta opela ka z'o ezize,
PSA.138.5	Muñ'a Bupilo,
PSA.138.5	ni ka kanya ya hao ye tuna.
PSA.138.6	Muñ'a Bupilo niha u pahami cwalo,
PSA.138.6	u babalela ba ba ishuwile,
PSA.138.6	mi baikuhumusi ha ba koni ku ipata
PSA.138.6	fapil'a hao.
PSA.138.7	Niha ni li mwahal'a butata,
PSA.138.7	wa ni babalela.
PSA.138.7	U hanyeza lila za ka ze nyemile,
PSA.138.7	mi u ni pilisa ka maata a hao.
PSA.138.8	Muñ'a Bupilo u ta eza
PSA.138.8	z'o sepisize kaufela.
PSA.138.8	Muñ'a Bupilo, lilato la hao ha li feli
PSA.138.8	kuya kuile.
PSA.138.8	Feleleza musebezi o s'o kalile!
PSA.139.1	Muñ'a Bupilo, u ni tatubile,
PSA.139.1	mi wa ni ziba.
PSA.139.2	U ziba ze ni eza kamukana.
PSA.139.2	U utwisisa mihupulo ya ka
PSA.139.2	niha u li kwahule.
PSA.139.3	Wa ni bona,
PSA.139.3	niha ni sebeza kamba ku pumula.
PSA.139.3	U ziba likezo za ka kamukana.
PSA.139.4	Mane ni si ka bulela kale
PSA.139.4	wena, Muñ'a Bupilo,
PSA.139.4	s'o zibile se ni ta bulela.
PSA.139.5	U ni beile mwahali.
PSA.139.5	U ni sileleza ka maata a hao.
PSA.139.6	Zibo ya hao ka na, ya ni komokisa.
PSA.139.6	I tungile, mi ha ni koni ku i utwisisa.
PSA.139.7	Ni ka ya kai kuli ni be kwahule
PSA.139.7	ni wena?
PSA.139.7	Ni ka ya kai kuli ni be kwahule
PSA.139.7	ni sifateho sa hao?
PSA.139.8	Niha ne ni ka ya kwa lihalimu,
PSA.139.8	n'o ta ba kwateñi.
PSA.139.8	Niha ne ni ka ya mwa lifasi
PSA.139.8	la ba ba shwile,
PSA.139.8	ni teñi n'o ta ba kwateñi.
PSA.139.9	Ni kona ku fufela kwa buse
PSA.139.9	bwa upa kamba ku y'o pila
PSA.139.9	mwa libaka za kwahule-hule
PSA.139.9	wiko.
PSA.139.10	Mi cwale n'o ta ba kwateñi
PSA.139.10	ku y'o ni zamaisa.
PSA.139.10	N'o ta ba kwateñi ku ni tusa.
PSA.139.11	Ne ni ka kupa kuli lififi li ni pate,
PSA.139.11	kamba liseli le li ni beile mwahali
PSA.139.11	kuli li fetuhe busihu.
PSA.139.12	Kono nihaili lififi,
PSA.139.12	ku wena ha si lififi,
PSA.139.12	mi busihu bu bonahala sina musihali.
PSA.139.12	Ku wena lififi ni liseli za swana.
PSA.139.13	U bupile silama se siñwi
PSA.139.13	ni se siñwi sa ka.
PSA.139.13	U ni ngungahanyelize
PSA.139.13	mwa mba ya bo ma.
PSA.139.14	Na ku lumbeka kakuli u lukela
PSA.139.14	ku sabiwa.
PSA.139.14	Z'o eza kamukana za komokisa.
PSA.139.14	Ni li ziba ka pilu ya ka kaufela.
PSA.139.15	Masapo a ka ha n'a eziwa,
PSA.139.15	h'a ngungahanywa ka tokomelo
PSA.139.15	mwa mba ya bo ma,
PSA.139.15	ha ne ni hulela mwateñi kwa mukunda,
PSA.139.15	n'o ziba kuli ne ni li mwateñi.
PSA.139.16	U ni boni ni si ka pepwa kale.
PSA.139.16	Mazazi o ne ni filwe
PSA.139.16	n'a ñozwi kaufela mwa buka ya hao,
PSA.139.16	mazazi ao a si ka kala kale.
PSA.139.17	 Oho Mulimu, mihupulo ya hao i tata
PSA.139.17	hahulu ku na.
PSA.139.17	Ki ye miñata hahulu cwañi!
PSA.139.18	Ha ne ni ka i bala,
PSA.139.18	ne i ta ba ye miñata hahulu ku fita
PSA.139.18	mushabati.
PSA.139.18	Ha ni zuha ni sa inzi ni wena.
PSA.139.19	Oho Mulimu, ha si mo ni lakaleza
PSA.139.19	kuli u bulaye ba ba maswe!
PSA.139.19	Ha si mo ni lakaleza kuli balwani
PSA.139.19	ba ni siye!
PSA.139.20	Ba bulela lika ze maswe ka wena.
PSA.139.20	Ba bulela ze maswe ka libizo la hao.
PSA.139.21	Oho Muñ'a Bupilo,
PSA.139.21	ha si mo ni toyezi ba ba ku toile!
PSA.139.21	Ha si mo ni nyefulela
PSA.139.21	ba ba ku fetuhela!
PSA.139.22	Ni ba toile ku feleleza.
PSA.139.22	Ni ba nga kuli ki lila za ka.
PSA.139.23	U ni tatube, Mulimu,
PSA.139.23	mi u zibe minahano ya ka.
PSA.139.23	U ni like,
PSA.139.23	mi u fumane mihupulo ya ka.
PSA.139.24	U bone haiba ku na ni bupumi ku na,
PSA.139.24	mi u ni zamaise mwa nzila ya bupilo
PSA.139.24	bo bu sa feli.
PSA.140.1	U ni pilise, Muñ'a Bupilo,
PSA.140.1	kwa batu ba ba maswe.
PSA.140.1	Ni babalele kwa batu ba balwani.
PSA.140.2	Kamita ba lela bumaswe,
PSA.140.2	kamita ba zusa likomano.
PSA.140.3	 Malimi a bona a swana
PSA.140.3	ni linoha ze bulaya.
PSA.140.3	Manzwi a bona a swana
PSA.140.3	ni sifanu sa mbumbe.
PSA.140.4	U ni sileleze, Muñ'a Bupilo,
PSA.140.4	kwa maata a ba ba maswe.
PSA.140.4	U ni babalele kwa batu ba balwani,
PSA.140.4	ba ba lela ku ni wisa.
PSA.140.5	Batu ba baikuhumusi
PSA.140.5	ba ni teezi siteo.
PSA.140.5	Ba se ba ni lalekezi kanyandi
PSA.140.5	ka mihala,
PSA.140.5	mi ba ni beezi liteo za ku ni swasa
PSA.140.5	mwa nzila.
PSA.140.6	Ni li ku Muñ'a Bupilo:
PSA.140.6	“Ki wena Mulimu wa ka.”
PSA.140.6	Muñ'a Bupilo, utwa tapelo ya ka
PSA.140.6	ya ku kupa tuso!
PSA.140.7	Muñ'a Bupilo, Mulimu wa ka,
PSA.140.7	mupilisi wa ka ya maata,
PSA.140.7	u ni silelelize mwa ndwa.
PSA.140.8	Muñ'a Bupilo,
PSA.140.8	u si ke wa fa ba ba maswe
PSA.140.8	se ba bata.
PSA.140.8	Milelo ya bona ye maswe
PSA.140.8	u si ke wa i lumelela ku ezahala!
PSA.140.9	U si ke wa lumelela lila za ka
PSA.140.9	ku tula.
PSA.140.9	Mifumbo ye ba ni fumbela
PSA.140.9	i ba kutele.
PSA.140.10	Ba welwe ki mashala a cisa
PSA.140.10	a mafubelu.
PSA.140.10	Ba nepelwe mwa musima
PSA.140.10	mo ba si ke ba zwa ni kamuta.
PSA.140.11	Ba ba zekisa ba bañwi ka buhata
PSA.140.11	ba tulwe.
PSA.140.11	Bumaswe bu kenele batu ba ba maswe
PSA.140.11	mi bu ba bulaye.
PSA.140.12	Ni ziba kuli wena, Muñ'a Bupilo,
PSA.140.12	u lamulela babotana,
PSA.140.12	ni ku yemela liswanelo za linjebwe.
PSA.140.13	Kaniti ba ba lukile ba ta ku lumbeka.
PSA.140.13	Ba ta pila fapil'a hao.
PSA.141.1	Ni itilelela ku wena, Muñ'a Bupilo.
PSA.141.1	U ni tuse kapili!
PSA.141.1	U ni teeleze
PSA.141.1	ha ni kupa ku wena.
PSA.141.2	 U amuhele tapelo ya ka
PSA.141.2	sina insense,
PSA.141.2	ni mazoho a ka a nanulezwi
PSA.141.2	mwahalimu
PSA.141.2	sina sitabelo sa manzibwana.
PSA.141.3	Muñ'a Bupilo, beya mulibeleli
PSA.141.3	mwa mulomo wa ka,
PSA.141.3	mupolisa ya libelela kwa munyako
PSA.141.3	wa mulomo wa ka.
PSA.141.4	Ni zwise mwa litakazo ze maswe,
PSA.141.4	kamba ku kopana ni batu
PSA.141.4	ba ba maswe mwa likezo za bona.
PSA.141.4	Ni si ke na kena mwa mikiti ya bona
PSA.141.4	ni kamuta!
PSA.141.5	Mutu ya lukile a ka ni nata
PSA.141.5	ni ku ni kalimela ka mukekecima,
PSA.141.5	kono ha ni na ku lumela
PSA.141.5	ku kutekiwa ki batu ba ba maswe,
PSA.141.5	kakuli kamita ni lapelela ku felisa
PSA.141.5	likezo za bona ze maswe.
PSA.141.6	Babusi ba bona ha ba nepelwa
PSA.141.6	kwatas'a mañope a macwe,
PSA.141.6	fohe, batu ba ta lumela kuli manzwi
PSA.141.6	a ka n'a li a niti.
PSA.141.7	Sina kota ye pazuzwi
PSA.141.7	ni ku pumakiwa bubindi-bindi,
PSA.141.7	ku cwalo ni kwa masapo a bona
PSA.141.7	a hasanela kwatuko a libita.
PSA.141.8	Kono na, Mulena Mulimu,
PSA.141.8	ni zwelapili ku ku sepa.
PSA.141.8	Ni bata silelezo ya hao.
PSA.141.8	U si ke wa ni tuhela kuli ni shwe!
PSA.141.9	U ni sileleze kwa liteo
PSA.141.9	ze ba ni teezi,
PSA.141.9	ni kwa tutwa twa ba ba eza
PSA.141.9	ze maswe.
PSA.141.10	Ba ba maswe ba wele mwa liteo
PSA.141.10	za bona,
PSA.141.10	kono na, ni banduke.
PSA.142.1	Ni kupela ku Muñ'a Bupilo,
PSA.142.1	ku kupa tuso.
PSA.142.1	Ni itilelela ku Muñ'a Bupilo.
PSA.142.2	Ni mu tiseza lipilaelo za ka kamukana.
PSA.142.2	Ni mu bulelela manyando a ka kaufela.
PSA.142.3	Ha ni se ni bata ku itoboha,
PSA.142.3	wa ziba se ni swanezi ku eza.
PSA.142.3	Mwa nzila mo ni zamaya
PSA.142.3	lila za ka li ni patezi siteo.
PSA.142.4	Ha ni itemuna kafa ni kafa,
PSA.142.4	ni bona kuli ha ku na ya ka ni tusa.
PSA.142.4	H'a yo ya ka ni sileleza.
PSA.142.4	Ha ku na ya na ni taba ni na.
PSA.142.5	Muñ'a Bupilo, ni ikupela tuso
PSA.142.5	ku wena.
PSA.142.5	Wena, Muñ'a Bupilo,
PSA.142.5	ki wena musilelezi wa ka.
PSA.142.5	Ki wena feela ye ni bata
PSA.142.5	mwa bupilo bo.
PSA.142.6	U ni teeleze ha ni kupa tuso,
PSA.142.6	kakuli ni nyandile hahulu
PSA.142.6	mi ni felezwi ki sepo.
PSA.142.6	U ni lamulele kwa lila za ka,
PSA.142.6	ba ba na ni maata hahulu ku ni fita.
PSA.142.7	Ni punyuse kwa butata bwa ka.
PSA.142.7	Fohe, ni ta ku lumbeka mwa kopano
PSA.142.7	ya batu ba hao,
PSA.142.7	kakuli u bile ni bunde ku na.
PSA.143.1	Muñ'a Bupilo,
PSA.143.1	utwa tapelo ya ka!
PSA.143.1	Ka ku luka kwa hao u teeleze
PSA.143.1	ku itilelela kwa ka!
PSA.143.1	U ni alabe ka ku sepahala kwa hao!
PSA.143.2	 U si ke wa ni kenya mwa muliko,
PSA.143.2	na, mutang'a hao.
PSA.143.2	Ha ku na ya lukile fapil'a hao.
PSA.143.3	Sila sa ka si ni nyandisize,
PSA.143.3	mi se, si ni honile luli.
PSA.143.3	Si ni beile mwa tolongo ye li lififi,
PSA.143.3	mi ni swana ni ba shwile kale.
PSA.143.4	Cwale ni tuha ni itoboha.
PSA.143.4	Ni felezwi hahulu ki sepo.
PSA.143.5	Ni hupula mazazi a felile,
PSA.143.5	ni kengeela z'o ezize kamukana,
PSA.143.5	mi ni nahana likezo za hao kaufela.
PSA.143.6	Ni nanulela mazoho a ka ku wena
PSA.143.6	ka tapelo.
PSA.143.6	Moya wa ka u ku nyolezwi sina mubu
PSA.143.6	o omile.
PSA.143.7	Muñ'a Bupilo, u ni alabe!
PSA.143.7	Ni felezwi ki sepo kaufela!
PSA.143.7	U si ke wa ni patela pata ya hao,
PSA.143.7	kakuli ni ka swana na ba mwahal'a
PSA.143.7	ba ba ya mwa naha ya ba ba shwile.
PSA.143.8	U ni hupulise lilato la hao
PSA.143.8	la kamita ka zazi ni zazi kakusasana
PSA.143.8	kakuli ni ku sepile.
PSA.143.8	Litapelo za ka li pahamela ku wena.
PSA.143.8	U ni bonise nzila ye ni ta ya ka yona.
PSA.143.9	Muñ'a Bupilo,
PSA.143.9	ni taha ku wena ku t'o silelezwa.
PSA.143.9	U ni lamulele kwa lila za ka.
PSA.143.10	Ki wena Mulimu wa ka.
PSA.143.10	Ni lute ku eza tato ya hao.
PSA.143.10	Moya wa hao u ni shemube
PSA.143.10	mi u ni zamaise mwa nzila ye lukile.
PSA.143.11	Ni pilise, Muñ'a Bupilo,
PSA.143.11	sina ha u sepisize.
PSA.143.11	Ka musa wa hao u ni lamulele
PSA.143.11	kwa manyando a ka!
PSA.143.12	Kabakala lilato la hao ku na,
PSA.143.12	u bulaye lila za ka,
PSA.143.12	mi u yundise ba ba ni nyandisa kaufela,
PSA.143.12	kakuli ni mutang'a hao.
PSA.144.1	Ku lumbekwe
PSA.144.1	Muñ'a Bupilo,
PSA.144.1	musilelezi wa ka.
PSA.144.1	U ni luta za ndwa,
PSA.144.1	mi u ni luta mo ku lwanelwa.
PSA.144.2	Ki musilelezi, ni mulamuleli wa ka.
PSA.144.2	Ki mukunda ni mupilisi wa ka,
PSA.144.2	ye ni sepile ku pilela ku yena.
PSA.144.2	U beya macaba mwatas'a ka.
PSA.144.3	 Muñ'a Bupilo, mutu ki mañi,
PSA.144.3	kuli mane u itakaleza yena?
PSA.144.3	Mwan'a mutu ki mañi kuli u ise pilu
PSA.144.3	ku yena?
PSA.144.4	U swana ni moya o fuka.
PSA.144.4	Mazazi a hae a swana ni muluti
PSA.144.4	o fela feela.
PSA.144.5	Muñ'a Bupilo, pazula lihalimu,
PSA.144.5	mi u tuluke.
PSA.144.5	U swale malundu,
PSA.144.5	mi a ta tunya musi.
PSA.144.6	Lumela mamonyi a pula,
PSA.144.6	mi u hasanye lila za hao.
PSA.144.6	U pose masho a hao,
PSA.144.6	mi u ba matise!
PSA.144.7	Otolola lizoho la hao
PSA.144.7	u nz'o li kwa lihalimu,
PSA.144.7	u ni cimbule mwa mezi a buliba,
PSA.144.7	mi u ni pilise.
PSA.144.7	Ni pilise kwa maata a balicaba.
PSA.144.8	Bona balicaba
PSA.144.8	ba sa buleli niti ni kamuta,
PSA.144.8	mi ba bulela buhata nihaili
PSA.144.8	mwa buitamo.
PSA.144.9	Mulimu, ni ta ku opelela
PSA.144.9	pina ye nca,
PSA.144.9	ni ta liza halepa, mi ni ku opelele.
PSA.144.10	Ki wena ya konisa malena ku tula,
PSA.144.10	ni ku lamulela mutang'a hao
PSA.144.10	Davida.
PSA.144.11	Ni pilise kwa lila za ka ze lunya.
PSA.144.11	U ni lamulele kwa maata a balicaba
PSA.144.11	ba ba sa buleli niti ni kamuta,
PSA.144.11	mi ba bulela buhata nihaili
PSA.144.11	mwa buitamo.
PSA.144.12	Bana ba luna ba bashimani,
PSA.144.12	mwa bunca bwa bona,
PSA.144.12	ba swane sina limela ze hula li tiile.
PSA.144.12	Bana ba luna ba basizana ba swane
PSA.144.12	sina maswaniso a kupuzo,
PSA.144.12	a kabisa malulu a ndu ya bulena.
PSA.144.13	Matuli a luna a tale lico
PSA.144.13	za mifuta-futa.
PSA.144.13	Lingu mwa milaka ya luna li zwale
PSA.144.13	bana ba mashumi a likiti-kiti.
PSA.144.14	Likomu za luna li zwale hahulu,
PSA.144.14	li sa folozi kamba ku shwa.
PSA.144.14	Mwa mikwakwa ya luna
PSA.144.14	ku si ke kwa ba ni mihuwo
PSA.144.14	ya ñalelwa!
PSA.144.15	Litohonolo ki la sicaba
PSA.144.15	se si ka fuyaulwa cwalo.
PSA.144.15	Litohonolo ki la batu bao
PSA.144.15	Muñ'a Bupilo a li Mulen'a bona!
PSA.145.1	Ni ta tumisa
PSA.145.1	butuna bwa hao,
PSA.145.1	mulena ni Mulimu wa ka.
PSA.145.1	Ni ta itumela ku wena kuya kuile.
PSA.145.2	Ni ta itumela ku wena
PSA.145.2	ka zazi ni zazi.
PSA.145.2	Ni ta ku lumbeka kamita ni mita.
PSA.145.3	Muñ'a Bupilo ki yo mutuna,
PSA.145.3	mi u swanezi ku lumbekwa hahulu.
PSA.145.3	Butuna bwa hae bu fita kutwisiso.
PSA.145.4	S'o ezize si ta lumbiwa ki masika
PSA.145.4	ka ku tatamana.
PSA.145.4	Ba ta tumisa likezo za hao ze maata.
PSA.145.5	Batu ba ta bulela za kanya ni bulena
PSA.145.5	bwa hao,
PSA.145.5	mi na, ni ta nahana ka za likezo
PSA.145.5	za hao ze komokisa.
PSA.145.6	Batu ba ta bulela za likezo za hao
PSA.145.6	ze maata,
PSA.145.6	mi na, ni ta bulela ka za butuna
PSA.145.6	bwa hao.
PSA.145.7	Ba ta bulela ka za bunde bwa hao
PSA.145.7	kaufela,
PSA.145.7	mi ba opele ka za sishemo sa hao.
PSA.145.8	Muñ'a Bupilo u na sishemo ni makeke,
PSA.145.8	u liyeha ku halifa mi u na ni lilato
PSA.145.8	le li sa feli.
PSA.145.9	Muñ'a Bupilo u na ni musa
PSA.145.9	ku mutu ni mutu,
PSA.145.9	mi u na ni sishemo ku z'a ezize
PSA.145.9	kamukana.
PSA.145.10	Libupiwa za hao kaufela,
PSA.145.10	Muñ'a Bupilo, li ta ku lumbeka,
PSA.145.10	mi batu ba hao kamukana ba ta itumela
PSA.145.10	ku wena!
PSA.145.11	Ba ta bulela za kanya ya mubuso
PSA.145.11	wa hao,
PSA.145.11	ni ku talusa za maata a hao.
PSA.145.12	Ba ta eza cwalo kuli batu kamukana
PSA.145.12	ba te ba zibe likezo za hao ze maata,
PSA.145.12	ni kanya ya bulena bwa mubuso
PSA.145.12	wa hao.
PSA.145.13	Mubuso wa hao ki wa kuya kuile,
PSA.145.13	mi wena u mulena wa kamita.
PSA.145.13	Muñ'a Bupilo wa sepahala kwa lisepiso
PSA.145.13	za hae,
PSA.145.13	mi z'a eza kamukana li lukile.
PSA.145.14	U tusa ba ba mwa manyando kaufela.
PSA.145.14	U zusa ba ba wile kamukana.
PSA.145.15	Ze pila kamukana li talima ku wena
PSA.145.15	ka sepo,
PSA.145.15	mi u li fa lico ha li lapile.
PSA.145.16	U li fa lico ze li likana
PSA.145.16	mi wa li kulisa kaufela.
PSA.145.17	Muñ'a Bupilo u lukile ku z'a eza
PSA.145.17	kamukana.
PSA.145.17	U makeke mwa likezo za hae
PSA.145.17	kaufela.
PSA.145.18	U fakaufi ni ba ba mu lapela
PSA.145.18	kaufela,
PSA.145.18	ili ba ba mu lapela ka niti.
PSA.145.19	U fa ba ba mu saba kamukana
PSA.145.19	ze ba tokwa.
PSA.145.19	U utwa lililo za bona,
PSA.145.19	mi wa ba pilisa.
PSA.145.20	U sileleza ba ba mu lata kaufela,
PSA.145.20	kono u ta timeza ba ba maswe
PSA.145.20	kamukana.
PSA.145.21	Ni ta lumbeka Muñ'a Bupilo kamita.
PSA.145.21	Libupiwa za hae kaufela li lumbeke
PSA.145.21	libizo la hae
PSA.145.21	le li kenile kuya kuile!
PSA.146.1	Mu lumbeke Muñ'a Bupilo!
PSA.146.1	Lumbeka Muñ'a Bupilo,
PSA.146.1	wena moya wa ka!
PSA.146.2	Ni ta mu lumbeka ha ni nze ni pila.
PSA.146.2	Ni ta opelela Mulimu wa ka
PSA.146.2	mwa bupilo bwa ka kaufela.
PSA.146.3	Mu si ke mwa sepa batu
PSA.146.3	kakuli nihaili bazamaisi ba bona
PSA.146.3	ba batuna hahulu
PSA.146.3	ba palelwa ku mi pilisa.
PSA.146.4	Ha ba shwa ba kutela mwa mubu.
PSA.146.4	Ka lona lizazi leo milelo ya bona
PSA.146.4	kaufela ya fela.
PSA.146.5	U litohonolo mutu ya tusiwa
PSA.146.5	ki Mulimu wa Jakobo,
PSA.146.5	mi a sepile Muñ'a Bupilo,
PSA.146.5	Mulimu wa hae.
PSA.146.6	 Ki yena ya ezize
PSA.146.6	lihalimu, lifasi ni liwate,
PSA.146.6	ni ze ku zona kaufela.
PSA.146.6	Kamita u buluka lisepiso za hae.
PSA.146.7	U atulela hande ba ba nyandiswa
PSA.146.7	mi ba ba lapile u ba fa lico.
PSA.146.7	Muñ'a Bupilo
PSA.146.7	u lukulula ba ba tamilwe.
PSA.146.8	Muñ'a Bupilo u bonisa libofu.
PSA.146.8	Muñ'a Bupilo u zusa ba ba wile
PSA.146.8	kaufela.
PSA.146.8	Muñ'a Bupilo u lata
PSA.146.8	batu ba hae ba ba lukile.
PSA.146.9	Muñ'a Bupilo u sileleza
PSA.146.9	balicaba ba ba pila
PSA.146.9	mwa naha ya luna.
PSA.146.9	U tusa limbelwa ni lindiala,
PSA.146.9	kono u sinya milelo
PSA.146.9	ya ba ba maswe.
PSA.146.10	Muñ'a Bupilo ki mulena kuya kuile!
PSA.146.10	Sione, Mulimu wa hao u ta busa
PSA.146.10	ka linako kaufela!
PSA.146.10	Ku lumbekwe Muñ'a Bupilo!
PSA.147.1	Ku lumbekwe Muñ'a Bupilo!
PSA.147.1	Ki ko kunde ku mu opelela
PSA.147.1	litumbo.
PSA.147.1	Kwa tabisa mi ku lukile
PSA.147.1	ku mu lumbeka.
PSA.147.2	Muñ'a Bupilo u zusa Jerusalema.
PSA.147.2	U kutisa ba ba ne ba hapilwe.
PSA.147.3	U folisa ba ba lobehile lipilu,
PSA.147.3	mi u tama mañiba a bona.
PSA.147.4	U tomile palo ya linaleli
PSA.147.4	mi u biza ye ñwi ni ye ñwi ka libizo
PSA.147.4	la yona.
PSA.147.5	Mulen'a luna ki yo mutuna,
PSA.147.5	mi ki ya maata kaufela.
PSA.147.5	Zibo ya hae ha i konwi ku likanywa.
PSA.147.6	Muñ'a Bupilo u hulisa ba ba ishuwa,
PSA.147.6	kono u pyatelela ba ba maswe fafasi.
PSA.147.7	Mu opele lipina za ku lumbeka
PSA.147.7	Muñ'a Bupilo.
PSA.147.7	Mu lizeze Mulimu wa luna lipina
PSA.147.7	fa halepa.
PSA.147.8	U kwahela lihalimu ka malu,
PSA.147.8	lifasi u li fa pula,
PSA.147.8	mi u melisa bucwañi fa malundu.
PSA.147.9	Lifolofolo u li fa lico za zona,
PSA.147.9	mi u uta bana ba mañwalala
PSA.147.9	ha ba lila.
PSA.147.10	H'a tabiswi ki lipizi ze tata,
PSA.147.10	kamba ku tabiswa ki balwani
PSA.147.10	ba lindume.
PSA.147.11	Kono Muñ'a Bupilo u tabela
PSA.147.11	ba ba mu saba,
PSA.147.11	ba ba sepile lilato la hae la kamita.
PSA.147.12	Lumbeka Muñ'a Bupilo, Jerusalema!
PSA.147.12	Ni wena Sione,
PSA.147.12	u lumbeke Mulimu wa hao!
PSA.147.13	U tiisize mikwalelo ya minyako
PSA.147.13	ya hao.
PSA.147.13	U fuyaula batu ba hao.
PSA.147.14	U babalela milulwani ya hao
PSA.147.14	mi u ku kulisa ka buloto bo bunde.
PSA.147.15	Muñ'a Bupilo u fa lifasi taelo,
PSA.147.15	mi s'a laela si ezahala kapili.
PSA.147.16	U namulula litwa sina kubo,
PSA.147.16	mi u hasanya mbundu sina liluli.
PSA.147.17	U nelisa simbwewewe sina macwe.
PSA.147.17	Ha ku na ya ka itiisa kwa silami
PSA.147.17	s'a tisa!
PSA.147.18	Cwale u fa taelo,
PSA.147.18	mi litwa la shengunuka.
PSA.147.18	U tisa moya, mi mezi a buba.
PSA.147.19	Muñ'a Bupilo u sinulezi
PSA.147.19	sicaba sa Isilaele litaba za hae,
PSA.147.19	mi u si file milao ni likelezo za hae.
PSA.147.20	Ze, h'a si ka li ezeza ba macaba
PSA.147.20	a sili.
PSA.147.20	Ha ba zibi milao ya hae.
PSA.147.20	Ku lumbekwe Muñ'a Bupilo!
PSA.148.1	Ku lumbekwe Muñ'a Bupilo!
PSA.148.1	Mu lumbeke Muñ'a Bupilo,
PSA.148.1	mina ba ba pila mwa mahalimu!
PSA.148.2	Mu mu lumbeke,
PSA.148.2	mina mangeloi a hae kaufela,
PSA.148.2	mina limpi za hae kaufela
PSA.148.2	ze kwahalimu!
PSA.148.3	Lizazi ni kweli, mu mu lumbeke.
PSA.148.3	Mu mu lumbeke,
PSA.148.3	ni mina linaleli ze benya!
PSA.148.4	Mu mu lumbeke,
PSA.148.4	mina mahalimu a kwahalimu-limu,
PSA.148.4	ni mina mezi a fahalimu a lihalimu!
PSA.148.5	Kaufel'a zona,
PSA.148.5	i lumbeke libizo la Muñ'a Bupilo!
PSA.148.5	Muñ'a Bupilo a laela, mi za ezahala!
PSA.148.6	Ka taelo ya hae za tomiwa mwa libaka
PSA.148.6	za zona kuya kuile,
PSA.148.6	mi ha li koni ku hana.
PSA.148.7	Mu lumbeke Muñ'a Bupilo mwa lifasi,
PSA.148.7	mina libatana za mwa liwate ni
PSA.148.7	buliba bwa lona.
PSA.148.8	Mu mu lumbeke,
PSA.148.8	mina mamonyi ni simbwewewe,
PSA.148.8	litwa ni malu,
PSA.148.8	mioya ye maata ye utwa taelo
PSA.148.8	ya hae!
PSA.148.9	Mu mu lumbeke,
PSA.148.9	mina malundu ni malundunyana,
PSA.148.9	likota za miselo ni mishitu.
PSA.148.10	Mu mu lumbeke,
PSA.148.10	mina lifolofolo kaufela
PSA.148.10	za mwa naheñi ni limunanu,
PSA.148.10	lihahabi ni linyunywani!
PSA.148.11	Mu mu lumbeke,
PSA.148.11	mina malena ni batu kamukana,
PSA.148.11	bana ba malena,
PSA.148.11	ni mina babusi kaufela.
PSA.148.12	Mu mu lumbeke,
PSA.148.12	mina micaha ni basizana,
PSA.148.12	macembele ni banana cwalo!
PSA.148.13	Kaufel'a bona ba lumbeke libizo
PSA.148.13	la Muñ'a Bupilo!
PSA.148.13	Libizo la hae ki le lituna ku fita
PSA.148.13	a mañwi kamukana.
PSA.148.13	Kanya ya hae i fahalimw'a lifasi
PSA.148.13	ni lihalimu!
PSA.148.14	U tiisize sicaba sa hae,
PSA.148.14	ili kuli batu ba hae kaufela
PSA.148.14	ba mu lumbeke,
PSA.148.14	bona batu ba Isilaele,
PSA.148.14	b'a olisa hahulu!
PSA.148.14	Ku lumbekwe Muñ'a Bupilo!
PSA.149.1	Ku lumbekwe Muñ'a Bupilo!
PSA.149.1	Mu opelele Muñ'a Bupilo
PSA.149.1	pina ye nca.
PSA.149.1	Mu mu lumbeke mwa kopano ya batu
PSA.149.1	ba hae ba ba sepahala!
PSA.149.2	U tabe, Isilaele, kabakala Mubupi
PSA.149.2	wa hao.
PSA.149.2	Mu nyakalale, mina batu ba Sione,
PSA.149.2	kabakala mulen'a mina!
PSA.149.3	Mu lumbe libizo la hae ka ku bina.
PSA.149.3	Mu mu lumbeke ka ku liza milupa
PSA.149.3	ni lihalepa.
PSA.149.4	Muñ'a Bupilo u tabela sicaba sa hae.
PSA.149.4	U kuteka ba ba ishuwile
PSA.149.4	ka ku ba tulisa lila.
PSA.149.5	Batu ba Mulimu ba nyakalale
PSA.149.5	kabakala ku tula kwa bona,
PSA.149.5	mi ba opele ka tabo busihu kaufela.
PSA.149.6	 Ba huwe hahulu
PSA.149.6	ha ba nze ba lumbeka Mulimu,
PSA.149.6	ba nze ba sweli mikwale ye buhali
PSA.149.6	mwa mazoho a bona.
PSA.149.7	Ba sweli mikwale ku y'o tula macaba,
PSA.149.7	ni ku nata mishobo ya batu.
PSA.149.8	Ba tame malen'a bona ka mawenge,
PSA.149.8	ni baeteleli ba bona ka mawenge
PSA.149.8	a lisipi.
PSA.149.9	Ba nate macaba sina mw'a laelezi
PSA.149.9	Mulimu.
PSA.149.9	Ko, ki kona ku tula kwa batu
PSA.149.9	ba Mulimu!
PSA.149.9	Ku lumbekwe Muñ'a Bupilo!
PSA.150.1	Ku lumbekwe Muñ'a Bupilo!
PSA.150.1	Mu lumbeke Muñ'a Bupilo
PSA.150.1	mwa Tempele ya hae!
PSA.150.1	Mu lumbeke maata a hae
PSA.150.1	mwa lihalimu!
PSA.150.2	Mu mu lumbeke ka lika ze maata
PSA.150.2	z'a ezize!
PSA.150.2	Mu lumbe butuna bwa hae
PSA.150.2	bo bu fitisisa!
PSA.150.3	Mu mu lumbeke ka litolombita!
PSA.150.3	Mu mu lumbeke ka lilimba
PSA.150.3	ni tuñombyo!
PSA.150.4	Mu mu lumbeke ka milupa
PSA.150.4	ni ka ku bina!
PSA.150.4	Mu mu lumbeke ka lihalepa
PSA.150.4	ni lipala!
PSA.150.5	Mu mu lumbeke ka likambeliso!
PSA.150.5	Mu mu lumbeke ka likambeliso
PSA.150.5	za mulumo o mutuna!
PSA.150.6	Mu lumbeke Muñ'a Bupilo,
PSA.150.6	mina libupiwa kamukana! 
PSA.150.6	Ku lumbekwe Muñ'a Bupilo!
PRO.1.1	 Mashitanguti a Salumoni mwan'a Davida, mulena wa Isilaele.
PRO.1.2	Ki a mashitanguti a ka tusa batu ku ba ni butali, ni ku utwisisa likelezo ze nde ni lipulelo ze tata. 
PRO.1.3	A kona ku mi luta ku ba ni ngana, ku ba ba ba sepahala, ni ba ba lukile. 
PRO.1.4	A kona ku talifisa ya si na zibo, ni ku luta ba banca ku lemuha lika. 
PRO.1.5	Mashitanguti a, mane a kona ku ekeza kwa zibo ya ba ba butali, ni ku fa sikuka ku ba ba itutile. 
PRO.1.6	Ka tuso ya ona ba kone ku utwisisa taluso ye ipatile mwa mashitanguti, ni litaba ze tata ze tahiswa ki batalifi.
PRO.1.7	 Ku ba ni zibo, u swanezi ku kala ku saba Muñ'a Bupilo pili. Batu ba likuba ba shwaula butali, mi ba hana ku ituta.
PRO.1.8	Mwan'a ka, teeleza z'a ku luta ndat'aho, mi u utwe z'a ku bulelela m'aho. 
PRO.1.9	Lituto za bona li ta kondisa mikwa ya hao, i be ye minde sina tukwe ye nde kwa toho kamba sifaha se si ekeza kwa bukabali bwa hao.
PRO.1.10	Mwan'a ka, ha u likiwa ki baezalibi u hane likelezo za bona. 
PRO.1.11	Mwendi ba ka li, “A lu ye lu y'o bandamena mutu, lu mu bulaye!” Kapa “Lu teye ba ba si na mulatu, lu bone se si ka ezahala. 
PRO.1.12	Lu ka ba fumana ba pila hande, mi ba iketile, kono lu ta ba siya ba shwile! 
PRO.1.13	Lu ta fumana tutu ya butokwa kaufela, mi lu ta taza mandu a luna ka ze lu ikungezi! 
PRO.1.14	Taha, u t'o kena ku luna, mi lu ta ikabela ze lu ta uzwa kamukana.”
PRO.1.15	Mwan'a ka, u si ke wa zamaya ni batu ba ba cwalo. U ba ambuke. 
PRO.1.16	Ba akufelanga ku eza ze maswe. Ba itukiselize ku sulula mali a mutu nako kaufela. 
PRO.1.17	Ha ku tusi ku teela linyunywani katwa fo ku bonahala. 
PRO.1.18	Kono batu ba ba cwalo ba iteela lilaha ili bona, ili lilaha ze ta ba bulaya. Ha ku na se ba ka swasa haisi bupilo bwa bona. 
PRO.1.19	Busholi kamita bu zuma bupilo bwa lisholi. Se ki sona se si ezahala ku mutu ufi ni ufi ya pila ka ku uzwa.
PRO.1.20	 A mu teeleze! Butali bwa biza mwa mikwakwa ni mwa lipatelo. 
PRO.1.21	Bu huweleza kwa minyako ya munzi, ni kai ni kai ko ba kopanela batu, bu li,
PRO.1.22	“Mina likuba! Mu ta ina nako ye kuma kai mu nze mu li likuba cwalo? Mu ta ina nako ye kuma kai mu nze mu sheununa zibo? Kana, ha mu na ku ituta ni kamuta, nji? 
PRO.1.23	Mu teeleze ha ni mi kalimela. Ni ta mi fa kelezo ye nde, mi ni ikabele ni mina zibo ya ka. 
PRO.1.24	Ne ni nze ni mi biza, ni ku mi mema kuli mu tahe, kono mu hanile. Ha mu si ka isa pilu ku na. 
PRO.1.25	Mu hanile likelezo za ka kamukana, mi ha mu si ka tabela kuli ni mi sikulule. 
PRO.1.26	Cwale ha mu ta kena mwa butata, ni ta mi seha. Ni ta mi sheununa ha mu kenelwa ki ze sabisa. 
PRO.1.27	Ni ta mi sheununa ha li taha ku mina sina liñungwa, li tisa moya wa manyando a sabisa, mi mu utwa butuku, mu zielehile. 
PRO.1.28	Hona fo, mu ta ni biza, kono ha ni na ku alaba. Mu ta ni bata kafa ni kafa, kono ha mu na ku ni fumana. 
PRO.1.29	Mu toile zibo, mi kamita mu hanile ku saba Muñ'a Bupilo. 
PRO.1.30	Ha mu si ka bata kelezo ya ka, kamba ku teeleza ha ni mi sikulula. 
PRO.1.31	Cwalehe, mu ta fumana se si mi lukela, mi likezo za mina li ta mi yemela ka mahutu. 
PRO.1.32	Batu ba ba si na zibo ba shwa kakuli ba hana butali. Batu ba likuba ba bulaiwa ki ku sa isa pilu kwa lika. 
PRO.1.33	Kono ufi ni ufi ya ni teeleza u ta ba ni mapilelo. U ta ba mwa buiketo, ku si na libaka le li ka mu sabisa.”
PRO.2.1	Mwan'a ka, itute ze ni ku luta, mi u si ke wa libala ze ni ku bulelela kuli u li eze. 
PRO.2.2	U teeleze ku za ngana, mi u like ku li utwisisa. 
PRO.2.3	Ee, kupa zibo. U lilele ku lemuha lika. 
PRO.2.4	I bate ka tata sina m'o ka batela mali, kamba bufumu bo buñwi bo bu patilwe. 
PRO.2.5	Haiba u eza cwalo, u ta ziba se si taluswa ka ku saba Muñ'a Bupilo, mi u ta kona ku ituta hande za Mulimu. 
PRO.2.6	Ki Muñ'a Bupilo ya fana butali. Zibo ni kutwisiso li zwa ku yena. 
PRO.2.7	U fa tuso ni silelezo ku ba ba lukile, ili batu ba ba sepahala. 
PRO.2.8	U sileleza ba ba eza ba bañwi hande, mi u babalela ba ba ineezi ku yena.
PRO.2.9	Haiba u ni teeleza u ta ziba se si lukile, s'e li sa niti ni se si swanela. U ta ziba s'o swanezi ku eza. 
PRO.2.10	U ta ba ni butali, mi zibo ya hao i ta ku tabisa. 
PRO.2.11	Ku lemuha lika ni kutwisiso ya hao li ta ku sileleza. 
PRO.2.12	Li ta ku hanisa ku eza sifi ni sifi se si maswe. Li ta ku zwisa kwa batu ba ba zusa mifili-fili ka ze ba bulela. 
PRO.2.13	Li ta ku zwisa kwa batu ba ba tuhezi bupilo bo bunde ku y'o pila mwa lififi la sibi. 
PRO.2.14	Li ta ku zwisa kwa batu ba ba tabela ku eza ze fosahalile, mi ba ikola ze maswe. 
PRO.2.15	Ki batu ba ba si na tuso, ba ba sa sepahali.
PRO.2.16	U ta ambuka basali ba mahule ba ba lika ku ku kelusa ka lipulelo za bona za kalole. 
PRO.2.17	Basali bao ba sa sepahali kwa banna ba bona, mi ba libala buitamo bwa bona bo bu kenile. 
PRO.2.18	Haiba u ya kwa mandu a bona, u zibe kuli u zamaya mwa nzila ye ku isa kwa lifu. Ku ya kwateñi ki ku sutelela kwa lifasi la ba ba shwile. 
PRO.2.19	Ha ku na ya ba potela ya kuta hape. H'a sa tola a kutela kwa nzila ye isa kwa bupilo. 
PRO.2.20	Cwale u pile ka bupilo bo bu piliwa ki batu ba bande, mi u latelele mutala wa ba ba lukile. 
PRO.2.21	Batu ba ba lukile, batu ba ba sepahala, ki bona ba ba ta ina mwa naha ya luna ye. 
PRO.2.22	Kono Mulimu u ta pamula batu ba ba maswe mwa naha, mi a kumaule baezalibi ba ba mwateñi sina limela ze mwa mubu.
PRO.3.1	Mwan'a ka, u si ke wa libala se ni ku luta. Ka linako kaufela u hupule ku eza se ni ku bulelela. 
PRO.3.2	Lituto za ka, li ta ku fumanisa bupilo bo butelele bwa buiketo. 
PRO.3.3	Likute ni busepahali li si ke za kauhana ni wena. U li tamelele mwa mulala wa hao, mi u li ñole mwa pilu ya hao. 
PRO.3.4	 Haiba u ka eza cwalo, Mulimu ni batu ba ta ku tabela.
PRO.3.5	Sepa Muñ'a Bupilo ka pilu ya hao kaufela. U si ke wa itinga ku z'o hupula kuli wa li ziba. 
PRO.3.6	Hupula Muñ'a Bupilo mwa lika kaufela z'o eza, mi u ta ku supeza nzila ye lukile. 
PRO.3.7	 U si ke wa ipona butali ku fita m'o inezi. Saba feela Muñ'a Bupilo, mi u hane ku eza se si si ka luka. 
PRO.3.8	Ha u ka eza cwalo, i ka ba sina mulyani o munde, o folisa litombo za hao ni ku kokobeza butuku. 
PRO.3.9	Kuteka Muñ'a Bupilo ka ku mu ezeza limpo ka lika ze nde z'o fumani mwa masimu a hao. 
PRO.3.10	Haiba u eza cwalo, matuli a hao a ka tala mabele. U ta ba ni waine ye ñata y'o ka palelwa ku buluka.
PRO.3.11	 Mwan'a ka, Muñ'a Bupilo h'a ku sikulula, u teeleze manzwi a hae ka tokomelo, mi u a nge sina temuso. 
PRO.3.12	 Muñ'a Bupilo u sikulula b'a lata, sina mushemi h'a sikulula mwana y'a itumba ka yena. 
PRO.3.13	U na ni mbuyoti mutu ya na ni butali ni kutwisiso. 
PRO.3.14	Butali bu kutiseza hahulu ku fita silivela. Ku wena ki bwa butokwa ku fita gauda. 
PRO.3.15	Butali ki nto ya butokwa ku fita macwe a mikabo. Ha ku na s'o ka lakaza s'o ka bu likanya ni sona. 
PRO.3.16	Butali bu ku fumanisa bupilo bo butelele, hamohocwalo ni bufumu ni likute. 
PRO.3.17	Butali bu kona ku tahisa buiketo mwa bupilo bwa hao, mi bu ku zwisezepili hande. 
PRO.3.18	Ba ba na ni butali ba na ni litohonolo. Butali bu ta ba pilisa.
PRO.3.19	Muñ'a Bupilo u ezize lifasi ka butali bwa hae,
PRO.3.19	mi ka zibo ya hae u beile lihalimu mwa sibaka sa lona.
PRO.3.20	Linuka li bubiswa ki butali bwa hae,
PRO.3.20	mi i sa li ka bona malu a tisa pula fafasi.
PRO.3.21	Mwan'a ka, tiyela fa butali bwa hao, ni fa ku lemuha lika. U si ke wa li tuhela li ku siya. 
PRO.3.22	Li ta ku fumanisa bupilo, ili bupilo bo bunde bwa tabo. 
PRO.3.23	U ta zamaya hande mwa nzila ya hao mi ha u na ku sitatala. 
PRO.3.24	Ha u na ku saba ha u y'o lobala, mi u ta lobala hande busihu kaufela. 
PRO.3.25	Ha u na ku sabiswa ki liziezi ze ka ku tahela ka sipundumukela, ze tela ba ba maswe sina liñungwa. 
PRO.3.26	Muñ'a Bupilo u ta ku tokomela. H'a na ku ku tuhela u wela mwa siteo.
PRO.3.27	 M'o konela kaufela, u tuse ba ba tokwa tuso. 
PRO.3.28	U si ke wa bulelela y'o yahile ni yena kuli a litele konji kamuso, haiba u kona ku mu tusa hona fo. 
PRO.3.29	U si ke wa eza mulelo o ta utwisa wahenu butuku. U pila kwatuko a hao mi u ku sepile. 
PRO.3.30	U si ke wa kanana ni yo muñwi ku si na libaka, h'a si ka ku utwisa butuku. 
PRO.3.31	U si ke wa shwela muna batu ba ba bambabile, kamba ku lela ku eza sina mo ba ezeza. 
PRO.3.32	Muñ'a Bupilo u toile ba ba eza ze maswe, kono u tabela batu ba ba lukile. 
PRO.3.33	Muñ'a Bupilo u kuta mandu a batu ba ba maswe, kono u fuyaula mandu a ba ba lukile. 
PRO.3.34	 H'a na taba ni baikuhumusi, kono u bonisa lilato ku ba ba ikokobeza. 
PRO.3.35	Batu ba ba butali ba ta fumana kabubo ka ka kutekeha, kono haili likuba, zona, li ta ekeza feela kwa maswabi a zona.
PRO.4.1	Bana, mu utwe z'a mi luta ndat'a mina. Mu ise kwateñi lipilu, mi mu ta ba ni kutwisiso. 
PRO.4.2	Ni mi luta ze nde. Cwalehe, mu li hupule kaufel'a zona. 
PRO.4.3	Ne ni sa li yo munyinyani, ili na feela mwana wa mushimani mwa mba ya luna. 
PRO.4.4	Ka nako yeo bo ndate ne ba ni luta. Ne ba li, “U hupule se ni bulela mi u si ke wa si libala ni kamuta. U eze se ni ku bulelela, mi u ta pila. 
PRO.4.5	Ikungele butali ni ku lemuha lika! U si ke wa libala kamba ku limbulula ze ni bulela. 
PRO.4.6	U si ke wa tuhela butali, mi bu ta ku sileleza. Bu late, mi bu ta ku pilisa. 
PRO.4.7	Ku ipatela butali ki yona nto luli ya butokwa y'o ta eza. Niha u ka ipatela ze ñwi, ipatele pili ku lemuha lika. 
PRO.4.8	U late butali, mi bu ta ku hulisa. U bu apale mi bu ta ku tiseza likute. 
PRO.4.9	Bu ta ba inge kuwani ya bulena kwa toho ya hao.”
PRO.4.10	Ni teeleze, mwan'a ka. Ze ni ku bulelela u li nge ka tokomelo, mi li ta ku fa bupilo bo butelele. 
PRO.4.11	Ni ku lutile butali ni mo ku pilelwa hande. 
PRO.4.12	Ha ku na se si ta ku kwalela mwa nzila haiba u zamaya mwateñi ka butali, mi niha u mata ha u na ku sitatala. 
PRO.4.13	U hupule kamita z'o itutile. Tuto ya hao ki bona bupilo bwa hao. I babalele hande. 
PRO.4.14	U si ke wa ya ko ba ya batu ba ba maswe. U si ke wa latelela mutala wa ba ba maswe. 
PRO.4.15	U si ke wa eza cwalo! U be kwahule ni ze maswe! U li hane, mi u ikele. 
PRO.4.16	Batu ba ba maswe ha ba lobali konji ha ba se ba ezize se siñwi se si maswe. Ba ka tona honacwalo haisi ha ba ka utwisa yo muñwi butuku. 
PRO.4.17	Ku bona, lindwa ni bumaswe li swana sina mezi ni sico.
PRO.4.18	Mwa nzila mo ku zamaya ba ba lukile ku swana ni lizazi ha li pazula, liseli li nze li ekezeha mane i be musihali-tuna. 
PRO.4.19	Kono nzila ya ba ba maswe, yona, i lififi sina busihu. Ba wa, kono ha ba boni se si ba wisa.
PRO.4.20	Mwan'a ka, u ise pilu ku ze ni bulela. U utwe manzwi a ka. 
PRO.4.21	A si ke a zwa ku wena. U a hupule mi u a late. 
PRO.4.22	A ta fa mañi ni mañi y'a utwisisa bupilo bo bunde. 
PRO.4.23	U tokomele mihupulo ya hao, kakuli bupilo bwa hao bu lukiswa ki yona. 
PRO.4.24	U si ke wa bulela ni kamuta sika se si sa niti. U si ke wa bulela buhata kamba manzwi a kelusa ba bañwi. 
PRO.4.25	U talime feela kwapili ka sepo. U si ke wa inyongamena kabakala maswabi. 
PRO.4.26	 U nahane hande s'o eza kamukana mi si ta konda. 
PRO.4.27	U keluhe bumaswe, mi u zwele feela pili. U si ke wa keluha mwa nzila ye lukile niha i ka ba ka litambo li li liñwi feela.
PRO.5.1	Mwan'a ka, u tokomele, mi u teeleze ku za butali bwa ka ni mo ni lemuhela lika. 
PRO.5.2	Fohe, u ta ziba ku ba ni buiswalo, mi manzwi a hao a ta bonisa kuli u na ni zibo. 
PRO.5.3	Milomo ya musal'a mutu i ka ba munati sina linosi ni kalole ka hae ka be bunde sina mafula a olive. 
PRO.5.4	Kono ha ku se ku felile kaufela, u ku siya u si na ni se sikana haisi feela lipilaelo ni butuku mwa pilu. 
PRO.5.5	U ta ku isa mwa lifasi la ba ba shwile. Nzila y'a zamaya ki nzila ye ya kwa lifu. 
PRO.5.6	H'a ini mwa nzila ye ya kwa bupilo. U zwa ku yona a nz'a yambaela, kono yena h'a lemuhi.
PRO.5.7	Cwale mu ni teeleze, bana ba ka, mi mu si ke mwa libala ni kamuta se ni bulela. 
PRO.5.8	Mu ambuke basali ba ba cwalo! Mu si ke mwa lika nihaili ku ya fakaufi ni munyako wa bona! 
PRO.5.9	Haiba mu ka eza cwalo, ba bañwi ba ta mi amuha likute le ne mu na ni lona, mi mu ta shwela mwa mazoho a ba ba na ni situhu mu sa li ba banca. 
PRO.5.10	Ee, batu ba sili ba ta nga liluwo la mina kaufela, mi ze mu ipelekezi li ta ba za batu ba sili. 
PRO.5.11	Mu ta lapalala mu nze mu tongela fa mimbeta ya mina fo mu ta shwela, mibili ni linama za mina ha li nze li fela. 
PRO.5.12	Mu ta li, “Kiñi ha ne lu si ka ituta? Kiñi ha ne lu si ka lumelela batu ku lu eleza? 
PRO.5.13	Ne lu sa utwi baluti ba luna. Ne lu sa isi pilu ku bona. 
PRO.5.14	Mi cwale lu ipumana lu ishwauzi patalaza!”
PRO.5.15	Mu sepahale kwa basali ba mina, mi mu late bona feela. 
PRO.5.16	Bana be mu pepa kwa basali ba sili, ha ba na ku mi tusa se siñwi. 
PRO.5.17	Bana ba mina ba lukela ku hula ni ku mi tusa, isiñi ku tusa ba sili. 
PRO.5.18	Cwale mu ine ni basali ba mina ka kozo, mi mu fumane tabo ya mina kwa likalibe be mu nyezi, ili likalibe ba bande ba ba kateleha sina mazwii. 
PRO.5.19	Mu katelwe libupeho za bona kamita. Mi lilato la bona li mi beye mwahali. 
PRO.5.20	Bana ba ka, se si mi latisa basali ba sili ki sifi? Mu lakalezañi basali ba batu? 
PRO.5.21	Muñ'a Bupilo u bona ze mu eza kaufela. Kai ni kai ko mu ya, u mi talimezi. 
PRO.5.22	Libi za mutu ya maswe ki silaha. U swaseha mwa kanyandi ka sibi sa hae luli. 
PRO.5.23	Wa shwa kakuli h'a na buiswalo. U ta isiwa ki bukuba bwa hae mwa libita.
PRO.6.1	 Mwan'a ka, kana u sepisize ku ba ni buikalabelo ka sikoloti sa mutu u sili, nji? 
PRO.6.2	Kikuli u swasizwe ki manzwi a hao? Wa pupuliswa ki lisepiso za hao luli, nji? 
PRO.6.3	Hakulicwalohe, mwan'a ka, u mwa maata a mutu yo, kono ki wo mukwa wa ku zwa mwateñi. Akufela ku yena, u y'o mu kupa kuli a ku lukulule. 
PRO.6.4	U si ke wa lobala kamba ku pumula. 
PRO.6.5	Zwa mwa siteo sina nyunywani kamba lizwii ha li bandile muzumi.
PRO.6.6	Batu ba ba buzwa ba lukela ku ituta se siñwi ka mo bu pilela butwa. 
PRO.6.7	Ha bu na mueteleli, nduna, kamba mubusisi. 
PRO.6.8	Kono litabula bu kubukanya lico za bona, ili ku itukiseza maliha. 
PRO.6.9	Mutu ya buzwa, yena, ku ta mu nga nako ye kuma kai a sa li a lobala? U ta zuha lili? 
PRO.6.10	 U li, “Ni sa lobala hanyinyani feela, ni pute mazoho mi ni pumule nakonyana.” 
PRO.6.11	Kono h'a sa lobezi, bubotana bu ta mu kenela sina lisholi le li sweli lilwaniso.
PRO.6.12	Batu ba ba maswe ba ba si na tuso ba zamaya ba nze ba bulela buhata. 
PRO.6.13	 Ba kobeta ka meeto, ba eza liponiso ka mahutu mane ba supa ni ka minwana ya bona ku ku puma. 
PRO.6.14	Mi ha ba nze ba eza cwalo ba lela bumaswe mwa minahano ya bona, ni ku tisa mifili-fili kai ni kai. 
PRO.6.15	Kabakaleo, ba ta kenelwa ki maziezi ba si ka lemuha, mi ba ta holofala maswe.
PRO.6.16	Ku na ni lika ze supile ze toilwe ki Muñ'a Bupilo, z'a si ke a yemela. 
PRO.6.17	Lika ki ze:
PRO.6.17	ku talima ka buikuhumuso,
PRO.6.17	lilimi le li puma,
PRO.6.17	mazoho a sulula mali,
PRO.6.18	minahano ye hupulwa ze maswe feela,
PRO.6.18	mahutu a bubebe kwa ku eza bumaswe,
PRO.6.19	paki ya twaezi ku bulela buhata,
PRO.6.19	ni mutu wa mifili-fili wa balikani.
PRO.6.20	Mwan'a ka, eza s'a ku bulelela ndat'aho, mi u si ke wa libala z'a ku lutile m'aho. 
PRO.6.21	Buluka manzwi a bona ka linako kaufela, u nz'o a pakezi mwa pilu ya hao. 
PRO.6.22	Lituto za bona li ta ku etelela ha u zamaya, li ku sileleze busihu, mi li ku eleze musihali. 
PRO.6.23	Mulao ni lituto za bona ki liseli le li benya. Likalimelo za bona li ta ku luta mo u swanezi ku pilela. 
PRO.6.24	Li ta ku zwisa kwa basali ba ba maswe, kwa manzwi a tiseza takazo kwa basali ba batu. 
PRO.6.25	U si ke wa likwa ki bunde bwa bona. U si ke wa swasiwa ki meeto a bona a kobeta. 
PRO.6.26	Munna u kona ku sebelisa lihule ka teko ya sinkwa, kono bubuki bu ka mu ngela z'a na ni zona kamukana.
PRO.6.27	Kana u ka lwala mulilo fa sifuba sa hao u sa cisi liapalo za hao? 
PRO.6.28	U ka zamaya fa mashala a cisa, mahutu a hao a sa ci, naa? 
PRO.6.29	Kwa swana ni ku lobala ni musal'a mutu. Ya eza cwalo kaufela u ta nyanda. 
PRO.6.30	Batu ha ba nyazi lisholi haiba a uzwa lico h'a lapile. 
PRO.6.31	Kono haiba a swaliwa, u swanezi ku lifiswa hasupile ni ku fita. U lukela ku lifa s'a na ni sona kamukana. 
PRO.6.32	Kono mutu ya buka h'a na ngana. U isinya ili yena. 
PRO.6.33	U ta natiwa, mi a si ke a kutekiwa. Ku shwaulwa kwa hae ha ku na ku fela. 
PRO.6.34	Munna h'a nyemi hahulu sina ya na ni lifufa. Ku kutiseza kwa hae ha ku feli. 
PRO.6.35	H'a na ku amuhela tifo ifi kamba ifi. Ha ku na mpo ye ka mu wisa pilu.
PRO.7.1	Mwan'a ka, hupula se ni bulela, mi u si ke wa libala se ni ku bulelela kuli u si eze. 
PRO.7.2	Eza se ni bulela, mi u ta pila. U latelele ka tokomelo lituto za ka sina ha u ka sileleza meeto a hao. 
PRO.7.3	U buluke lituto za ka ka nako kaufela. U li ñole mwa pilu ya hao. 
PRO.7.4	Butali u bu eze sina kaizel'a hao, mi taluhanyo ya lika i be sina mulikan'a hao. 
PRO.7.5	Li ta ku kauhanya ni basali ba batu, ili basali ba manzwi a ka ku tiseza takazo.
PRO.7.6	Zazi le liñwi, ne ni talimezi mwa lihaulo la ndu ya ka. 
PRO.7.7	Na bona sitopa sa batu ba ba si na temuho, kono na tekelela fateñi mushimani wa sikuba. 
PRO.7.8	N'a nz'a zamaya mwa mukwakwa fakaufi ni sikutwana kw'a n'a ina musali yo muñwi. 
PRO.7.9	N'a fita fakaufi ni ndu ya hae ka swalala. 
PRO.7.10	Mi cwale musali a y'o katana mushimani yo. N'a apezi sina lihule, mi n'a eza milelo. 
PRO.7.11	N'a na ni bundume, mi a si na maswabi. N'a nz'a zamaya mwa mikwakwa nako kaufela. 
PRO.7.12	N'a nz'a yemanga mwa likutwana, nakonyana, fokuñwi mwa mukwakwa, fokuñwi mwa lipatelo a libelela. 
PRO.7.13	Musali yo a swala mushimani, a mu tubeta, a mu ndwandukela kwa meeto, mi a li, 
PRO.7.14	“Kacenu ni fitisize limpo, mi ni na ni nama ye zwa kwa sitabelo sa ka. 
PRO.7.15	Cwale ne ni nze ni ku bata. Ne ni bata ku ku bona, mihe ki wena yo cwale! 
PRO.7.16	Ni apesize mumbeta wa ka ka masila a mibala-bala a zwa kwa Egepita. 
PRO.7.17	Ni a beile miinko ya mira ni aloe ni sinamone. 
PRO.7.18	A lu ye, lu y'o latana busihu kaufela. Lu ka ba ni tabo ha lu nze lu itabisa ka za lilato. 
PRO.7.19	Munn'a ka h'a yo kwa hae. U ngile musipili o mutelele. 
PRO.7.20	U ile ni mali a mañata, mi h'a na ku kuta ka lisunda ze peli.” 
PRO.7.21	Cwale a mu susueza ka manzwi a hae a kalole, mi ka manzwi a hae a munati mushimani a lumela. 
PRO.7.22	Hona fo a ya ni yena sina pulu ye y'o bulaiwa, sina lizwii le li tulaka mwa siteo. 
PRO.7.23	U swana ni lizwii le li punyakwa pilu ka lisho. N'a swana sina nyunywani ye ya mwa katwa, n'a sa zibi kuli bupilo bwa hae ne bu li mwa kozi.
PRO.7.24	Cwalehe, bana ba ka, mu ni teeleze. Mu ise pilu ku ze ni bulela. 
PRO.7.25	Lipilu za mina li si ke za hapiwa ki musali ya cwalo. Mu si ke mwa mu nyomaeta mwamulaho. 
PRO.7.26	U sinyize banna ba bañata, mi u tiselize ba bañata mafu a sa konwi ku balwa. 
PRO.7.27	Haiba mu ya kwa ndu ya hae, mu mwa nzila ye ya kwa lifasi la ba ba shwile. Ki nzila ye kuswani ye isa kwa lifu.
PRO.8.1	 A mu teeleze! Butali bwa biza.
PRO.8.1	Kutwisiso ni yona ya ikutwahaza.
PRO.8.2	Butali bu fahalimw'a malundu
PRO.8.2	a kwatukw'a nzila,
PRO.8.2	bu yemi ni fa maanganandila.
PRO.8.3	Bu biza bu nze bu li kwa makenelo
PRO.8.3	a munzi,
PRO.8.3	ni kwatuko a minyako bu li,
PRO.8.4	“Ni biza mina batu kamukana.
PRO.8.4	Ni biza mutu kaufela ya fafasi.
PRO.8.5	Ha mu si ka hula, nji?
PRO.8.5	Mu itute ku ba ba bahulu.
PRO.8.5	Mu likuba, nji?
PRO.8.5	Mu itute ku ba ni ngana.
PRO.8.6	Mu teeleze kwa manzwi a ka a mande
PRO.8.6	ka ku fitisisa.
PRO.8.6	Ze ni mi bulelela kaufela li lukile.
PRO.8.7	Se ni bulela ki niti.
PRO.8.7	Ni toile buhata.
PRO.8.8	Se ni bulela kamukana ki niti.
PRO.8.8	Ha ku na sa buhata
PRO.8.8	kamba se si kelusa mwateñi.
PRO.8.9	Ku mutu ya lemuha lika, za utwahala.
PRO.8.9	Ku ya na ni kutwisiso,
PRO.8.9	li utwahala hande.
PRO.8.10	Mu kete lituto za ka ku fita silivela.
PRO.8.10	Mu kete zibo ku fita gauda ye nde.
PRO.8.11	 “Ki na butali bo bu fita macwe
PRO.8.11	a butokwa.
PRO.8.11	Ha ku na se mu ka ni likanya ni sona
PRO.8.11	ku ze mu bata.
PRO.8.12	Ki na butali, mi ni lemuha lika.
PRO.8.12	Ni na ni zibo ni taluhanyo ya lika.
PRO.8.13	Ku saba Muñ'a Bupilo ki ku toya
PRO.8.13	bumaswe.
PRO.8.13	Ni toile buikuhumuso ni muipo,
PRO.8.13	mikwa ye maswe ni manzwi a buhata.
PRO.8.14	Na lela, mi ni eza ze ni lelile.
PRO.8.14	Ni na ni kutwisiso, mi ni na ni maata.
PRO.8.15	Ni tusa malena mwa puso ya bona,
PRO.8.15	ni babusi ku toma milao ye minde.
PRO.8.16	Mubusi kamukana ya fafasi u busa
PRO.8.16	ka tuso ya ka.
PRO.8.16	Ni tusa cwalo manduna
PRO.8.16	ni ba ba kutekeha kamukwaoswana.
PRO.8.17	Ni lata ba ba ni lata.
PRO.8.17	Ufi ni ufi ya ni bata u ta ni fumana.
PRO.8.18	Bufumu ni ku kutekeha li fumanwa
PRO.8.18	ku na,
PRO.8.18	ni bona buipumaneli ni zwelopili cwalo.
PRO.8.19	Ze mu fumana ku na ki ze nde
PRO.8.19	ku fita gauda ye kenisizwe,
PRO.8.19	ku fita silivela luli.
PRO.8.20	Ni zamaya mwa nzila ya ba ba lukile.
PRO.8.20	Ni libile mwa linzila za niti.
PRO.8.21	Ni zamaya, ni fa ba ba ni lata
PRO.8.21	bufumu,
PRO.8.21	ni ku taza mandu a bona ka tutu.
PRO.8.22	 “Muñ'a Bupilo u bupile na pili,
PRO.8.22	wa pili mwa misebezi ya hae,
PRO.8.22	koo kwakale.
PRO.8.23	Ni ezizwe i sa li kwa makalelo luli,
PRO.8.23	kwa makalelo,
PRO.8.23	pili lifasi li si ka kalwa.
PRO.8.24	Ni bupilwe pili mawate
PRO.8.24	a si ka ba teñi,
PRO.8.24	ku si ka ba ni mawelu-welu a mezi
PRO.8.24	a mañata.
PRO.8.25	Ni bupilwe malundu
PRO.8.25	a si ka ba teñi kale,
PRO.8.25	pili malundunyana a si ka tomiwa
PRO.8.25	mwa libaka za ona.
PRO.8.26	Ni bupilwe pili Mulimu a si ka eza
PRO.8.26	lifasi ni mabala a lona,
PRO.8.26	kamba mubunyana wa makalelo.
PRO.8.27	 Ne ni li teñi h'a beya lihalimu
PRO.8.27	mwa sibaka sa lona,
PRO.8.27	h'a eza milulwani ya mawate.
PRO.8.28	Ne ni li teñi
PRO.8.28	h'a beya malu mwa lihalimu,
PRO.8.28	h'a kwalula mawelu-welu a mawate.
PRO.8.29	Ne ni li teñi
PRO.8.29	h'a laela mezi a mawate
PRO.8.29	kuli a si ke a tala ku fita
PRO.8.29	mw'a n'a bulelezi.
PRO.8.29	Ne ni li teñi
PRO.8.29	h'a beya mitomo ya lifasi.
PRO.8.30	Ne ni li kwatuko a hae sina muyahi.
PRO.8.30	Ne ni mu tabisa ka zazi ni zazi,
PRO.8.30	ni nze ni tabile ka nako kaufela
PRO.8.30	fapil'a hae,
PRO.8.31	Ne ni tabiswa ki lifasi
PRO.8.31	ni ku tabiswa ki batu.
PRO.8.32	 “Cwale, mina ba banca,
PRO.8.32	mu ni teeleze.
PRO.8.32	Mu eze ze ni bulela mi mu ta taba.
PRO.8.33	Mu utwe ze mu lutiwa.
PRO.8.33	Mu be ni butali,
PRO.8.33	mi mu si ke mwa bu tuhela.
PRO.8.34	Mutu ya ni teeleza
PRO.8.34	u ta ba ni litohonolo,
PRO.8.34	mutu ya ina kwa munyako wa ka
PRO.8.34	zazi ni zazi,
PRO.8.34	a nz'a litezi kwa makenelo a ndu
PRO.8.34	ya ka.
PRO.8.35	Mutu ya ni fumana u fumani bupilo,
PRO.8.35	mi Muñ'a Bupilo u ta mu tabela.
PRO.8.36	Mutu ya sa ni fumani wa ikolofaza
PRO.8.36	ili yena.
PRO.8.36	Mañi ni mañi ya ni toya u lata lifu.”
PRO.9.1	Butali bwa yahisa ndu ya bona, mi bwa i tiisa ka misumo ye supile. 
PRO.9.2	Bu bulaya simunanu ku eza mukiti, bu kopanya waine ni milyani, mi bu toma tafule. 
PRO.9.3	Bu luma babeleki ba bona ba basizana ku y'o biza batu. Ni bona kiha bu ya mwa libaka ze pahami za munzi, bu huweleza, bu li, 
PRO.9.4	“Batu ba ba sa zibi se siñwi, a mu tahe!” Mi kwa likuba bwa li, 
PRO.9.5	“A mu tahe, mu t'o ca lico za ka, mu nwe ni waine ye ni zwakile. 
PRO.9.6	Mu siye likopano za batu ba ba si na se ba ziba, mi mu pile. Mu latelele nzila ya zibo.”
PRO.9.7	Haiba u sikulula mutu wa muipi, u ta shwaulwa feela. Haiba u kalimela mutu ya maswe, u ta ikutwisa feela butuku. 
PRO.9.8	U si ke wa lika ku sikulula mutu wa muipi. U ka ku toya ka ku eza cwalo. Kono ha u sikulula mutu ya butali, u ta ku kuteka. 
PRO.9.9	Sifi ni sifi s'o bulelela mutu ya butali si ta ekeza kwa butali bwa hae. S'o ka bulelela mutu ya lukile kaufela, si ta ekeza kwa zibo ya hae.
PRO.9.10	 Kuli u be ni butali, u swanezi ku kala ku saba Muñ'a Bupilo pili. Haiba u ziba Ya Kenile, foo u na ni kutwisiso. 
PRO.9.11	Butali bu ta ekeza lilimo kwa bupilo bwa hao. 
PRO.9.12	Ki wena ya ka kutelwa haiba u na ni butali, mi ki wena hape ya ka nyanda haiba u bu hana.
PRO.9.13	Bukuba bu swana ni musali ya na ni lilata, ya si na s'a ziba, ya si na maswabi. 
PRO.9.14	U ina kwa munyako wa ndu ya hae, kamba fa sipula mwa sibaka se si pahami sa munzi. 
PRO.9.15	U ina a nz'a biza batu ba ba fita, ba ba hupula za misebezi ya bona. 
PRO.9.16	A li, “Mina batu ba ba si na zibo, a mu tahe kwanu!” Kwa likuba u li, 
PRO.9.17	“Mezi a ku uzwa a munati hahulu. Sico sa ku cela mwa mukunda sa tabusa.” 
PRO.9.18	B'a swasize ha ba zibi kuli batu ba ba ya kwa ndu ya hae ba shwa, ni kuli bona bao ba ba se ba keni, ba se ba li kwatasi mwa lifasi la ba ba shwile.
PRO.10.1	Ki a mashitanguti a Salumoni.
PRO.10.1	Mwana ya butali u tabisa ndat'ahe, kono wa sikuba u tiseza m'ahe maswabi.
PRO.10.2	S'o fumana ka mukwa o sa sepahali ha si na ku ba ni tuso ku wena, kanti ku sepahala kwa pilisa.
PRO.10.3	Muñ'a Bupilo h'a na ku tuhela mutu ya lukile a shwa tala, kono mutu ya maswe u ka mu tima z'a bata.
PRO.10.4	Buzwa bu ka ku tiseza bubotana, kono ku sebeza ka tata ku ta ku fumisa.
PRO.10.5	Mutu ya na ni ngana u kutula lico ha se li buzwize. Kwa swabisa ku lobala ka nako ya kutulo.
PRO.10.6	Mutu yo munde u ta fumana limbuyoti. Manzwi a mutu ya maswe a apesize bulwani.
PRO.10.7	Batu ba bande ba ta na ba hupulwa ka buitumelo, kono ba ba maswe ba libalwa kapili.
PRO.10.8	Batu ba ba na ni ngana ba latelela likelezo ze nde, kono batu ba ba yambutuka za bukuba ba ta feliswa.
PRO.10.9	Batu ba ba na ni niti ba ta iketa, kono ba ba sa sepahali ba ta swalwa.
PRO.10.10	Mutu ya pata niti u tisa mufili-fili, kono ya nyaza patalaza u sebeleza kozo.
PRO.10.11	Manzwi a mutu yo munde ki liwelu-welu la bupilo, kono manzwi a ya maswe a patile bulwani.
PRO.10.12	 Lutimbo lu tisa mifili-fili, kono lilato ha li isi pilu kwa bumaswe kaufela.
PRO.10.13	Batu ba ba talifile ba bulela za ngana, kono batu ba likuba ba tokwa ku utwiswa butuku.
PRO.10.14	Batu ba ba butali ba fumana zibo mo ba konela kamukana. Sikuba ha si bulela, mufili-fili ha u yo kwahule.
PRO.10.15	Bufumu bu sileleza mufumi. Bunjebwe bona bu bulaya mubotana.
PRO.10.16	Mupuzo wa mutu yo munde ki bupilo, kono sibi si isa feela kwa libi ze ñwi ze ñata.
PRO.10.17	Mutu ya teeleza h'a nyaziwa u ta pila, kono ya sa lumeli kuli u fosize u mwa kozi.
PRO.10.18	Mutu ya pata lutimbo lwa hae ki lihata. Ufi ni ufi ya hasanya litaba za ku seba ki sitoto.
PRO.10.19	Ha u bulela hahulu, u tuha u fosa. Haiba u butali, u kuze.
PRO.10.20	Manzwi a mutu yo munde a swana ni silivela ye nde. Minahano ya mutu ya maswe ha i na tuso.
PRO.10.21	Manzwi a mutu yo munde a ka tusa batu ba bañata, kono wa kona ku ipulaya ili wena ka bukuba.
PRO.10.22	Ki mbuyoti ya Muñ'a Bupilo ye kona ku fumisa mutu. Ha ku na se si kona ku nga sibaka sa yona mbuyoti.
PRO.10.23	Mutu wa sikuba wa ikola h'a fosa. Haili mutu ya na ni ngana u tabiswa ki butali.
PRO.10.24	Mutu ya lukile u famana s'a bata. Kono ya maswe u fumana s'a saba ka ku fitisisa.
PRO.10.25	Liñungwa la taha mi ba ba maswe ba fefulwa, kono batu ba ba sepahala ba iketile kamita.
PRO.10.26	U si ke wa nga mutu ya buzwa kuli a ku ezeze nto ye ñwi. U ta ku nyemisa mane u be u lile.
PRO.10.27	Saba Muñ'a Bupilo mi u ta pila nako ye telele. Batu ba ba maswe ba shwa nako ya bona i si ka fita kale.
PRO.10.28	Sepo ya batu ba bande i isa kwa tabo, kono batu ba ba maswe ha ku na se ba libelezi.
PRO.10.29	Muñ'a Bupilo u sileleza batu ba ba si na mulatu, kono u wisa ba ba eza ze maswe.
PRO.10.30	Batu ba ba lukile ba ta ba ni sisilelezo nako kaufela, kono ba ba maswe ha ba na ku ina nako ye telele mwa naha.
PRO.10.31	Batu ba ba lukile ba bulela za ngana, kono lilimi le li bulela ze maswe li ta kuziswa.
PRO.10.32	Batu ba ba lukile ba ziba ku bulela ze nde, kono ba ba maswe ba bulela ze nyemisa nako kaufela.
PRO.11.1	Muñ'a Bupilo u toile ba ba sebelisa likala ze si ka luka. U tabiswa ki litikanyo ze lukile.
PRO.11.2	Batu ba ba ikuhumusa ba tuha ba swabiswa. Ku ikokobeza ki bona butali.
PRO.11.3	Batu ba bande ba zamaiswa ki busepahali. Ku sa sepahala ku wisa ba ba sa sepahali.
PRO.11.4	Bufumu ha bu na ku ku tusa zazi l'o talimana ni lifu, kono ku luka ku kona ku sileleza bupilo bwa hao.
PRO.11.5	Busepahali bu nolofaza bupilo bwa mutu yo munde, kono mutu ya maswe u ipatiseza ku wa.
PRO.11.6	Ku luka ku sileleza mutu ya sepahala, kono mutu ya sa sepahali u swasiwa ki litakazo za hae.
PRO.11.7	Mutu ya maswe h'a shwa, sepo ya hae i shwa ni yena. Sepo y'a beile fa bufumu ha i sa na tuso.
PRO.11.8	Batu ba ba lukile ba silelezwa kwa mifili-fili, kono mifili-fili yeo i kutela ku ba ba maswe.
PRO.11.9	Batu ba sinyiwa ki lipulelo za ba ba sa lumeli ku Mulimu, kono ba piliswa ki butali bwa ba ba lukile.
PRO.11.10	Munzi wa nyakala batu ha ba na ni litohonolo, mi ha ku shwa ba ba maswe wa taba.
PRO.11.11	Minzi ya tuma ha ku pila ba ba lukile, kono i sinyiwa ki manzwi a ba ba maswe.
PRO.11.12	Ki butoto ku bulela ka kashwau ku ba bañwi. Mutu ya butali wa ikuzeza.
PRO.11.13	Ha ku na wa lusebo y'o sepa mwa likunutu, kono u kona ku beya sepo ku mutu ya sepahala.
PRO.11.14	 Sicaba si ka wa haiba si si na zamaiso ye nde. Baelezi ba bañata ba tahisa buiketo.
PRO.11.15	Haiba u sepisa ku lifa likoloti za muenyi, u ta inyaza. Kono u ta iketa haiba u sa keni ku zona.
PRO.11.16	Musali ya na ni mikwa ye minde wa kutekwa, kono musali ya si ka luka wa swabiswa.
PRO.11.16	Munna ya buzwa h'a na ku fumana mali, kono ya sebeza ka tata u ta fuma.
PRO.11.17	Ha u na ni sishemo u ikeza hande ili wena, kono ha u na ni lunya u ikutwisa feela butuku ili wena.
PRO.11.18	Batu ba ba maswe ha ku na ni se sikana se ba fumana, kono ba ba eza ze nde ba ta kutisezwa.
PRO.11.19	Mutu ya itukiselize ku eza hande u ta pila, kono ya pihelela ku eza ze maswe u ta shwa.
PRO.11.20	Muñ'a Bupilo u toile batu ba ba na ni moya o maswe, kono u tabela ba ba eza ze nde.
PRO.11.21	Ki niti luli kuli batu ba ba maswe ba ka utwiswa butuku, kono ba ba lukile, bona, ba ta pila.
PRO.11.22	Bunde bwa musali ya si na taluhanyo hande bu swana ni liseka la gauda le li beilwe kwa ngo ya kulube.
PRO.11.23	Kamita se si batiwa ki batu ba ba lukile si y'o fela ka bunde. Kono ba ba maswe ha ba fumana ze ba tokwa, batu kaufela ba nyema.
PRO.11.24	Batu ba bañwi ba fana mali a bona ba nze ba lukuluhile, kono ba sa fuma ni ku fita pili. Ba bañwi ki ba mango kono bubotana bwa bona kihona bu ekezeha.
PRO.11.25	U fana, mi u ta zwelapili. Tusa ba bañwi, mi ni bona ba ka ku tusa.
PRO.11.26	Batu ba kuta ya buluka mabele a litezi teko ye pahami, kono ba lumba ya a lekisa kapili.
PRO.11.27	Haiba u bata ku eza hande, u ta kutekiwa, kono ha u bata mufili-fili, ki ona o ta fumana.
PRO.11.28	Ba ba sepile bufumu bwa bona ba ta wa sina matali a maliha, kono ba ba lukile bona ba ka tiya sina matali a litabula.
PRO.11.29	Mutu ya tiseza lubasi lwa hae mufili-fili, kwa mafelelezo h'a na s'a ka fumana. Batu ba likuba ba ta ba batanga ba ba ba butali kamita.
PRO.11.30	Ku luka ku fa bupilo, kono bulwani, bona, bu amuha mutu bupilo.
PRO.11.31	 Mutu ya lukile u fumana mupuzo a sa li fafasi fa, kono batu ba ba maswe ni baezalibi ba ta fiwa mulatu luli.
PRO.12.1	 Mutu ya lata ku ziba lika, u tabela ku bulelelwa h'a fosa. Ki bukuba ku hana ku sikululwa.
PRO.12.2	Muñ'a Bupilo u tabiswa ki batu ba bande, kono u nyaza ba ba lela milelo ye maswe.
PRO.12.3	Bumaswe ha bu tisi buiketo, kono batu ba ba lukile ba tiile.
PRO.12.4	Munna u tabiswa ni ku ikuhumusa ka musal'a hae ya lukile, kono ya mu tiseza maswabi, u swana ni butuku bwa malengwafuba mwa masapo a hae.
PRO.12.5	Batu ba ba lukile ba ta ku babalela. Ba ba maswe ba bata feela ku ku puma.
PRO.12.6	Manzwi a batu ba ba maswe a sinya, kono manzwi a ba ba lukile a pilisa ba ba fumbelwa.
PRO.12.7	Ndu ya batu ba ba maswe i ta feliswa kapili, kono ndu ya ba ba lukile i ka tiya.
PRO.12.8	U ta lumbiwa haiba u na ni ngana. Haiba u sikuba batu ba ta ku shwaula.
PRO.12.9	Ki ko kunde ku ba mutunyana feela ya ipilisa ka ku sebeza, ku fita ku inuneka kono u nz'o shwa tala.
PRO.12.10	Mutu yo munde u babalela limunanu za hae, kono batu ba ba maswe ba na ni lunya ku za bona.
PRO.12.11	Mulimi ya sebeza ka tata u na ni lico ze ñata, kono ki butoto ku sinyeza nako fa misebezi ye si na tuso.
PRO.12.12	Ze ba bata batu ba ba maswe kamita ki ku fumana bumaswe bo ba ka eza, kono batu ba ba lukile ba tiile.
PRO.12.13	Mutu ya maswe u swasiwa ki manzwi a hae, kono mutu ya lukile u ikambusa mwa mifili-fili.
PRO.12.14	Mupuzo wa mutu u itingile ku z'a bulela ni z'a eza. U ta fumana se si mu swanela.
PRO.12.15	Batu ba likuba ba hupula kuli ze ba eza kaufela li lukile. Kono batu ba ba butali ba teeleza kelezo.
PRO.12.16	Mutu wa sikuba h'a filikani u izibahaza kapili, kono ya lukile h'a ka lwahiwa h'a isi pilu kwateñi.
PRO.12.17	Ha u bulela niti u petile mulao, kono buhata bu isa kwa ku puma.
PRO.12.18	Manzwi a si ka nahanwa hande a holofaza hahulu sina sabule, kono manzwi a mutu ya butali ona a folisa mañiba.
PRO.12.19	Buhata bu nga nako ye kuswani kono niti, yona, i ina kuya kuile.
PRO.12.20	Ba ba lela ze maswe ba ta kena mwa butata bo bu komokisa, kono ba ba belekela ze nde ba ta fumana tabo.
PRO.12.21	Ha ku na se si maswe se si ka tulisa pilu ya mutu ya lukile, kono mutu ya maswe ha ku na s'a fumana haisi milifi-fili feela.
PRO.12.22	Muñ'a Bupilo u toile mahata, kono u tabela ba ba buluka manzwi a bona.
PRO.12.23	Batu ba ba na ni ngana ha ba bonisi zibo ya bona, kono likuba li bonisa ku sa ziba kwa bona.
PRO.12.24	Ku sebeza hahulu ku fa mutu maata, kono ku ba buzwa ku ta mu eza mutanga.
PRO.12.25	Lipilaelo li kona ku feza tabo ya mutu, kono manzwi a lilato a ka mu tiisa pilu.
PRO.12.26	Mutu ya lukile ki ndambo ya mulikan'a hae, kono ya maswe u lateha mwa nzila.
PRO.12.27	Mutu ya buzwa h'a na ku fumana s'a bata, kono mutu ya sebeza ka tata u ta fumana litohonolo.
PRO.12.28	Ku luka ki nzila ye isa kwa bupilo. Bumaswe ki nzila ye isa kwa lifu.
PRO.13.1	Mwana ya butali wa teeleza ndat'ahe h'a mu sikulula, kono mutu ya ipahamisa h'a lumeli kuli u fosize.
PRO.13.2	Batu ba bande ba ta kutelwa ki bunde bwa lipulelo za bona, kono bapumi ba lakaza feela bulwani.
PRO.13.3	 U tokomele s'o bulela, mi u sileleze bupilo bwa hao. Mutu wa liamba-amba wa ipulaya.
PRO.13.4	Mutu ya buzwa a ka na a bata hahulu sika, kono h'a na ku si fumana. Ya sebeza ka tata u fumana z'a bata kamukana.
PRO.13.5	Batu ba ba sepahala ba toile buhata, kono manzwi a mutu ya maswe a sisimuna mubili ni ku swabisa.
PRO.13.6	Ku luka ku sileleza ba ba si na mulatu, kono bumaswe ki ku wa kwa baezalibi.
PRO.13.7	Batu ba bañwi ba ikeza bafumi, bo ba si na se siñwi. Ba bañwi ba ikeza babotana kono ba fumile.
PRO.13.8	Mutu ya fumile u itukulula ka bufumu bwa hae, kono mubotana ha ku na ya mu fumbela.
PRO.13.9	Ba ba lukile ba swana ni liseli le li benya hande, haili ba ba maswe, bona, ba swana ni lampi ye se i tima.
PRO.13.10	Ku ipahamisa ha ku fumanisi se siñwi haisi mifili-fili feela. Ku kupa kelezo ki bona butali.
PRO.13.11	Mo u fumanela bufumu bwa hao ka bunolo, ni kwa ku bu sinya u ta bu sinya ka bunolo cwalo. Ha u bu fumana ka tata, u ta bu luwa ka buñata.
PRO.13.12	Ku felelwa ki sepo ku zwafisa pilu, kono takazo ha i petahala, ku taha bupilo bo bunca ni tabo.
PRO.13.13	Ha u hana kelezo ye nde, u ipatela mifili-fili. Zamaya ka kelezo yeo mi u ta pila.
PRO.13.14	Lituto za batu ba ba butali ki liwelu-welu la bupilo. Li ta ku pimisa butata, muta bupilo bwa hao bu li mwa kozi.
PRO.13.15	Kutwisiso i tisa likute, kono batu ba ba sa sepahali ba ya kwa ku sinyeha.
PRO.13.16	Mutu kaufela ya butali u ziba s'a eza, kono sikuba u yaneha feela bukuba bwa hae.
PRO.13.17	Balumiwa ba ba sa sepahali ba tisa mifili-fili, kono ba ba sepahala ba tisa kozo.
PRO.13.18	Mutu ya sa ituti u ta ba mubotana mi a iswabele. Ya teeleza h'a sikululwa wa kutekiwa.
PRO.13.19	Ki ko kunde cwañi ku fumana ze nde z'o bata! Batu ba litoto, bona, ba hana ku tuhela bumaswe.
PRO.13.20	 U twaelane ni batu ba ba butali mi ni wena u ta ba ni butali. Ha u iswala bulikani ni likuba, ni wena u ta sinyeha.
PRO.13.21	Mufili-fili u latelela baezalibi kai ni kai ko ba ya, kono batu ba ba lukile ba ta kutisezwa lika ze nde.
PRO.13.22	Mutu yo munde u ta ba ni bufumu bw'a ta siyela baikulu ba hae, kono tutu ya baezalibi i ta ya kwa batu ba ba lukile.
PRO.13.23	Masimu a tite a kona ku tiseza babotana lico ze ñata, kono batu ba ba si ka luka b'a hanisa kuli a limiwe.
PRO.13.24	Haiba u sa nati mwan'a hao, u mu toile. Haiba u mu lata luli u ta mu sikulula.
PRO.13.25	Batu ba ba lukile ba na ni lico ze ba likana, kono batu ba ba maswe ba lapile nako kaufela.
PRO.14.1	Musali ya butali u tiisa ndu ya hae, kono wa sikuba, yena, wa i lutula ka mazoho a hae.
PRO.14.2	Ku sepahala ki ku bonisa likute ku Muñ'a Bupilo, kono ku eza sibi ki ku mu shwaula.
PRO.14.3	Manzwi a mutu ya butali a mu sileleza, kono buikuhumuso bwa sikuba bwa mu yambutukisa.
PRO.14.4	Ha ku si na mapulu a hoha sikekele u ta kutula lico ze nyinyani, kono h'a li teñi, u ta kutula ze ñata.
PRO.14.5	Paki ye sepahala i bulela niti kamita, kono ye sa sepahali i bulela buhata feela.
PRO.14.6	Mutu wa muikuhumusi h'a na ku ba ni butali, kono mutu ya na ni ngana u ituta ka bunolo.
PRO.14.7	Zwa kwa batu ba likuba. Ha ba na se ba ka ku luta.
PRO.14.8	Mutu ya na ni ngana kiñi h'a na ni butali? Kakuli wa ziba s'a eza. Mutu ya si na ngana kiñi h'a li sikuba? Kakuli u hupula feela kuli wa ziba.
PRO.14.9	Batu ba likuba ha ba na taba niha ba ka eza sibi, kono batu ba ba lukile ba bata ku swalelwa.
PRO.14.10	Tabo ya hao ki ya hao luli. Maswabi a hao ki maswabi a hao luli. Ha ku na mutu ya ka kona ku ikabela zona ni wena.
PRO.14.11	Ndu ya mutu yo munde i ta siyala i nze i yemi, ya mutu ya maswe ha i se i tubilwe.
PRO.14.12	 Y'o hupula kuli ki yona nzila luli, mwendi ki ye ku isa kwa lifu.
PRO.14.13	Liseho za mutu li ka pata maswabi a hae. Tabo ha i se i felile, maswabi a siyala a nz'a li teñi.
PRO.14.14	Mutu ya maswe u fumana se si mu lukela. Mutu yo munde u kutisezwa mupuzo ka likezo za hae.
PRO.14.15	Sikuba si lumela nto ifi ni ifi, kono mutu ya na ni ngana u lemuha mihato ya hae.
PRO.14.16	Mutu ya butali u na ni tokomelo ya ku zwa mwa mifili-fili, kono mutu wa sikuba h'a na tokomelo, mi u eza lika kapili-pili.
PRO.14.17	Mutu wa kacimacima u eza lika za bukuba. Ya butali yena wa ikuzeza.
PRO.14.18	Batu ba ba si na zibo ba fumana se si lukela bukuba bwa bona, kono ba ba talifile ba kutisezwa zibo.
PRO.14.19	Batu ba ba maswe ba ta kandelela ba ba lukile, mi ba ba kupe tuso ka buikokobezo.
PRO.14.20	Ha ku na ya lata mubotana niha i ka ba wahabo, kono bafumi ba na ni balikani ba bañata.
PRO.14.21	Haiba u bata mbuyoti, u be ni musa kwa babotana, kakuli ki sibi ku nyaziseza yo muñwi.
PRO.14.22	U ta sepiwa ni ku kutekiwa ki ba bañwi haiba u eza ze nde. Haiba u eza ze maswe, u fosa hahulu.
PRO.14.23	Sebeza mi u ta fumana za ku ipilisa ka zona. Haiba u ina u nz'o mbwambwata feela, u ta ba mubotana.
PRO.14.24	Batu ba ba butali ba fiwa mupuzo wa bufumu, kono sikuba si zibahala ka bukuba bwa sona.
PRO.14.25	Paki wa pilisa haiba a bulela niti. U kenya batu mwa kozi haiba a bulela buhata.
PRO.14.26	Bulumeli bwa niti bu tisa sepo ni buiketo ku mutu ni lubasi lwa hae.
PRO.14.27	Kana u bata ku pima lifu, nji? Bulumeli bwa niti ki lona liwelu-welu la bupilo.
PRO.14.28	Kabubo ka mulena ka itingile fa buñata bwa batu b'a busa. H'a sina batu, puso ya hae ya shandauka.
PRO.14.29	Mutu ya ina a nz'a ikuzelize u butali, kono ha u li wa kacimacima u bonisa feela fo bu kuma bukuba bwa hao.
PRO.14.30	Mwa pilu ha ku na ni kozo ni mubili u pila hande, kono muna u swana ni butuku bwa malengwafuba.
PRO.14.31	Ha u nyandisa babotana, u shwaula Mulimu ya ba ezize, kono mukekecima w'o eza kwa babotana ki kezo ya bulapeli.
PRO.14.32	Likezo za batu ba ba maswe li ba tiseza ku wa, kono batu ba ba lukile ba silelezwa ki busepahali bwa bona.
PRO.14.33	Butali bu mwa munahano kaufela wa mutu ya na ni ngana. Litoto ha li na se li ziba ka za butali.
PRO.14.34	Ku luka ku hulisa sicaba, kanti sibi si tiseza sicaba sifi kamba sifi maswabi.
PRO.14.35	Malena ba tabela manduna ba ba kondisa musebezi wa bona, kono ba ba ba paleliswa ku eza cwalo ba fiwa mulatu.
PRO.15.1	Kalabo ye bunolo i kuyula buhali, kono ya mahanyi ya bu zusa.
PRO.15.2	Mutu ya butali h'a bulela, u tisa zibo ye tabisa, kono batu ba likuba ba tisa ze si na ngana.
PRO.15.3	Muñ'a Bupilo u bona ze ezahala kai ni kai. U lu talimezi niha lu eza ze nde kamba ze maswe.
PRO.15.4	Manzwi a shishemo a tahisa bupilo, kono manzwi a sitoyo a bulaya moya wa mutu.
PRO.15.5	Ki bukuba ku sa isa pilu ku z'a ku lutile ndat'aho. Ku lumela h'a ku sikulula ki bona butali.
PRO.15.6	Batu ba ba lukile ba buluka bufumu bwa bona, kono batu ba ba maswe ba sinya bwa bona ha ba tahelwa ki linako ze tata.
PRO.15.7	Zibo i hasanyiwa ki batu ba ba butali isiñi likuba, batili.
PRO.15.8	Muñ'a Bupilo u tabela batu ba bande ha ba lapela, kono u toile litabelo ze fiwa ki batu ba ba maswe.
PRO.15.9	Muñ'a Bupilo u toile mikwa ya batu ba ba maswe, kono u lata batu ba ba eza ze lukile.
PRO.15.10	Haiba u eza se si maswe, u ta utwiswa butuku hahulu, mane u ta shwa haiba u sa lati ku sikululwa.
PRO.15.11	Lifasi la ba ba shwile ha li sa koni ku paleliswa Muñ'a Bupilo ku ziba ze mwateñi. Cwale mutu yena a ka pata cwañi mihupulo ya hae ku Mulimu?
PRO.15.12	Mutu ya ipahamisa h'a lati ku sikululwa. H'a lati ku kupa kelezo kwa batu ba ba butali.
PRO.15.13	Mutu h'a tabile wa menya, kono h'a swabile wa ishonda.
PRO.15.14	Batu ba ba na ni ngana ba bata ku ituta, kono batu ba likuba ba iketile mwa ku sa ziba kwa bona.
PRO.15.15	Bupilo bwa mubotana ki bwa masunda kamita, kono batu ba ba tabile ba ikola bupilo nako kamukana.
PRO.15.16	Ki ko kunde ku ba mubotana ni ku saba Muñ'a Bupilo, ku fita ku fuma ni ku kena mwa mifili-fili.
PRO.15.17	Bunde ki ku ca miloho feela ni batu b'o lata, ku fita ku ca nama ye nde ka ku fitisisa mo ku na ni sitoyo.
PRO.15.18	Kacimacima ka tisa likañi, kono ku sa halifa kapili ku tisa kozo.
PRO.15.19	Haiba u buzwa u ta kopana ni butata kai ni kai, kono haiba wa sepahala, ha u na ku ba ni mifili-fili.
PRO.15.20	Mwana ya butali u tabisa ndat'ahe. Kono mutu ya nyaziseza m'ahe ki sitoto.
PRO.15.21	Batu ba likuba ba tabiswa ki bukuba bwa bona, kono mutu ya butali u ta eza ze lukile.
PRO.15.22	U ikungele likelezo z'o kona kamukana, mi u ta zwelapili. Ha u si na zona u ta palelwa.
PRO.15.23	Ki tabo luli ku fumana linzwi le li lukela ka nako ye swanela!
PRO.15.24	Mutu ya butali u zamaya mwa nzila ye kambamela kwa bupilo, isiñi mwa nzila ye shetumukela kwa lifu.
PRO.15.25	Muñ'a Bupilo u ta tuba mandu a baikuhumusi, kono u ta sileleza liluwo la mbelwa.
PRO.15.26	Muñ'a Bupilo u toile mihupulo ya batu ba ba maswe, kono manzwi a musa a mu tabisa.
PRO.15.27	Lika ku fumana ñambeko ka ku putelela, mi u kenye lubasi lwa hao mwa butata. U si ke wa lekiwa kweta mi u ta pila nako ye telele.
PRO.15.28	Batu ba bande ba hupula pili ba si ka alaba. Ba ba maswe ba alaba kapili, kono likalabo za bona li tisa mifili-fili.
PRO.15.29	Batu ba ba lukile ha ba lapela, Muñ'a Bupilo wa teeleza, kono ba ba maswe h'a ba utwi.
PRO.15.30	Lifateho ze menya za ku tabisa, mi litaba ze nde za ku tiisa.
PRO.15.31	Haiba u teeleza ka tokomelo ha u sikululwa, u mutu ya butali.
PRO.15.32	Haiba u hana ku ituta u ikutwisa butuku ili wena. Haiba u utwisisa ha u sikululwa u ta ba ni butali.
PRO.15.33	Ku saba Muñ'a Bupilo ku luta mutu butali, mi ku ikokobeza ku isa kwa ku kutekiwa.
PRO.16.1	Batu ba kona ku eza milelo ya bona, kono linzwi la Muñ'a Bupilo ki lona la mafelelezo.
PRO.16.2	U ka na wa hupula kuli z'o eza kamukana li lukile, kono Muñ'a Bupilo u atula mihupulo ya hao.
PRO.16.3	U kupe Muñ'a Bupilo kuli a fuyaule milelo ya hao, mi u ta kona ku i peta hande.
PRO.16.4	Lika kamukana z'a ezize Muñ'a Bapilo li na ni fo li libile. Mi cwale mafelelezo a mutu ya maswe ki bumai.
PRO.16.5	Muñ'a Bupilo u toile ufi ni ufi ya ipahamisa. Mutu ya cwalo h'a na ku pima mulatu.
PRO.16.6	 U sepahale mwa lika kamukana mi Mulimu u ta ku swalela libi za hao. Saba Muñ'a Bupilo mi ha ku na se si maswe se si ta ku tahela.
PRO.16.7	Ha u tabisa Muñ'a Bupilo u kona ku fetula lila ku ba balikani ba hao.
PRO.16.8	 Ki ko kunde ku ba ni lika ze nyinyani, ili ze fumanwi ka ku sepahala, ku fita ku ba ni ze ñata ze fumanwi ka mikwa ye sa sepahali.
PRO.16.9	U ka na wa eza milelo ya hao, kono Muñ'a Bupilo u zamaisa likezo za hao.
PRO.16.10	Malena ba bulela ka maata a Mulimu, mi likatulo za bona kamita li lukile.
PRO.16.11	Muñ'a Bupilo u bata kuli likala ni litikanyo li be ze lukile, mi litekiso kaufela li be ze sa bilaezi.
PRO.16.12	Malena ba toile bumaswe, kakuli puso ya bona i tiiswa ki ze lukile.
PRO.16.13	Mulena u bata ku utwa niti, mi u ta utwana ni batu ba ba i bulela.
PRO.16.14	Fokuñwi buhali bwa mulena ki liñusa la lifu, kono mutu ya butali u kona ku bu kuyula.
PRO.16.15	Musa wa mulena u swana ni malu a tisa pula ka nako ya maseulo. U tisa bupilo.
PRO.16.16	Ki ko kunde, ko kunde hahulu, ku ba ni butali ni zibo ku fita ku ba ni gauda ni silivela.
PRO.16.17	Batu ba bande ba zamaya mwa linzila ze kekuluha bumaswe. Cwalehe, talima k'o ya, mi mwendi u ka ipilisa.
PRO.16.18	Muipo u isa kwa lifu, ni buikuhumuso bu isa kwa ku wa.
PRO.16.19	Ki ko kunde ku ba yo muñwi wa babotana ba ba ikokobeza ku fita ku ba yo muñwi wa baikuhumusi ni ku abelana ni bona tutu ye ba hapile.
PRO.16.20	U utwisise hande z'o lutiwa, mi u ta zwelapili. Sepa Muñ'a Bupilo, mi u ta ba ni litohonolo.
PRO.16.21	Mutu ya butali u zibiwa ka kutwisiso ya hae. Mo a tabiseza manzwi a hae, ni batu ba mu kolwa cwalo.
PRO.16.22	Ngana ki liwelu-welu la bupilo ku ba ba butali, kono ki ku sinya feela nako ku lika ku luta batu ba likuba.
PRO.16.23	Mutu ya butali u kala ku hupula pili a si ka bulela, mi s'a ka bulela sa kolwisa.
PRO.16.24	Manzwi a musa a swana sina linosi. Ki a munati, mi ki a mande ni kwa bupilo bwa hao.
PRO.16.25	 Nzila y'o hupula kuli i lukile mwendi i isa kwa lifu.
PRO.16.26	Takazo ya lico ku mubeleki i mu sebelisa ka tata, kakuli u bata ku kula.
PRO.16.27	Mutu ya lata bumaswe u zamaya a bata mikwa ya ku utwisa ba bañwi butuku, mane nihaili manzwi a hae a tezi bumaswe.
PRO.16.28	 Batu ba ba maswe ba hasanya lusebo, ba zusa mifili-fili mi ba felisa bulikani.
PRO.16.29	Mutu wa mulwani u puma balikani ba hae mi u ba isa mwa bumai.
PRO.16.30	Tokomela batu ba ba ku lumela ñaña mi ba ku kobeta ka meeto. Ba se ba hupuzi se si maswe ka wena.
PRO.16.31	Bupilo bo butelele ki mupuzo wa mutu ya lukile. Limbi za hae ki kuwani ya likute.
PRO.16.32	Ki ko kunde ku sa nyema kapili ku fita ku ba ni maata. Ki ko kunde ku ba ni buiswalo ku fita ku zamaisa munzi mutumbi.
PRO.16.33	Batu ba nepa litaula ze kenile kuli ba zibe tato ya Mulimu, kono Muñ'a Bupilo kasibili, ki yena ya lukisa kalabo.
PRO.17.1	Ki ko kunde ku ca bungululwa bo bu omile bwa buhobe ka kozo, ku fita ku ina kwa malyalya mwa ndu ye tezi mifili-fili.
PRO.17.2	Mutanga ya talifile u ta ba ni maata fahalimw'a mwan'a mulen'a hae ya si na tuso, mi u ta fumana kabelo kwa lifa.
PRO.17.3	Gauda ni silivela li likiwa ka mulilo, kono pilu ya mutu i likiwa ki Muñ'a Bupilo.
PRO.17.4	Batu ba ba maswe ba tokomela lipulelo ze maswe, ni mahata ba teeleza kwa buhata.
PRO.17.5	Ha u shendaula mutu wa mubotana, u shwaula Mulimu ya mu bupile. U ta fiwa mulatu ha u tabiswa ki bumai bwa yo muñwi.
PRO.17.6	Banna-bahulu ba ikuhumusa ka baikulu ba bona, sina bashimani ha ba ikuhumusa ka bo ndat'a bona.
PRO.17.7	Mutu ya kutekeha h'a buleli buhata, sina sikuba ha si luniwa ki ku bulela ze utwahala.
PRO.17.8	Batu ba bañwi ba hupula kuli ku leka kweta ku sebeza sina mabibo. Ba kolwa kuli ku ta ba ezeza sifi ni sifi.
PRO.17.9	Haiba u bata ku latiwa ki batu, u ba swalele ha ba ku foseza. Ku hupula lifoso ku feza bulikani.
PRO.17.10	Mutu ya na ni ngana u kona ku ituta hahulu h'a kalimelwa hañwi, ku fita sikuba se si ituta ha se si natilwe hañata hamwanda.
PRO.17.11	Lifu li ka taha sina mulumiwa ya lunya kwa batu ba ba maswe bona bao ba bata ku tisa milifi-fili nako kaufela.
PRO.17.12	Bunde kiha u ka katana ni bele ya muzwezi, y'e ngezwi bana ba yona, ku fita ku katana ni sitoto se si patehile ka misebezi ya sona ya bukuba.
PRO.17.13	Haiba u kutisa bunde ka bumaswe, ha u na ku kona ku zwisa bumaswe bo bu mwa ndu ya hao.
PRO.17.14	Makalelo a likañi a swana ni lisuba fa mushimbela. U li tibe ku si ka sinyehelela kale.
PRO.17.15	Ku atula ya si na mulatu kamba ku tuhela ya maswe a ikela, bubeli bwa zona li toilwe ki Muñ'a Bupilo.
PRO.17.16	Ha ku tusi ku sinya mali ka ku luta sikuba, kakuli h'a na ngana ya ku bata butali.
PRO.17.17	 Balikani kamita ba bonisana lilato. Cwale y'o pepilwe ni yena ki wañi ha mu sa tusani mwa butata?
PRO.17.18	Mutu ya si na ngana luli ni kutwisiso ys butu ki yena ya ipapatela sikoloti sa mutu yo muñwi.
PRO.17.19	Ku lata sibi ku swana ni ku lata mifili-fili. Haiba u ikuhumusa ka bufumu bwa hao u ipatiseza mifili-fili.
PRO.17.20	Mutu ya hupula ni ku bulela ze maswe h'a na ze nde z'a libelezi ku li fumana haisi manyando feela.
PRO.17.21	Mushemi ya pepile mwana ya eza lika za bukuba feela h'a na s'a ka libelela haisi maswabi.
PRO.17.22	Ku pila ka tabo ki mulyani o munde. Kono ku ba ni bulutu kamita ku swana ni lifu le li taha ka bunya.
PRO.17.23	Baatuli ba ba maswe ba lekiwa likweta kwa mukunda, mi likatulo ha li sa ya ka mulao.
PRO.17.24	Mutu ya butali u ziba za ngana z'a ka eza, kono mutu wa sikuba h'a koni ku hupula s'a ka eza.
PRO.17.25	Mwana wa sitoto u tiseza ndat'ahe maswabi, mi u utwisa m'ahe butuku.
PRO.17.26	Ha si hande ku lifisa mutu ya si na mulatu, mi hape ki ku tula mulao ku nata mutu ya lukile.
PRO.17.27	Mutu ya ziba s'a eza h'a buleli nako ni nako. Mutu wa mombela u lemuha lika.
PRO.17.28	 Mane, nihaili sikuba si kona ku hupulelwa ku ba ni butali ni ngana, haiba si ka ina si nze si kuzize.
PRO.18.1	Mutu ya sa utwani ni ba bañwi, u tabela za hae a nosi, mi h'a na ku lumelelana ni ze ba ziba ba bañwi kuli li lukile.
PRO.18.2	Sikuba h'a na taba kw'a utwa lika ni kw'a sa li utwi. Ku yena kwa swana. S'a bata feela ki ku bonisa fo i kuma ngana ya hae.
PRO.18.3	Sibi ni maswabi li zamaelela hamoho. Tuhela likute la hao mi u ta fumana kashwau mwa sibaka sa lona.
PRO.18.4	Manzwi a mutu a ka ba makalelo a butali, ili a tungile sina liwate, mi ili a mande sina mezi a buba mwa nuka.
PRO.18.5	Ha si hande ku eza sobozi ku ya fosize ni ku hanisa ya si na mulatu katulo ye lukile.
PRO.18.6	Sitoto ha si kala likañi, si bata ku natiwa.
PRO.18.7	Sikuba ha si bulela, si isinya ili sona. Si swasiwa mwa siteo sa manzwi a sona luli.
PRO.18.8	Lusebo lwa tabusa mi batu ba lata ku lu miza!
PRO.18.9	Mutu ya buzwa u maswe mi ki wahabo sisinyi.
PRO.18.10	Libizo la Muñ'a Bupilo li swana ni ndu ya masabelo ye tiile, ko ku y'o pilela mutu ya lukile.
PRO.18.11	Bafumi ba hupula kuli bufumu bwa bona bwa ba sileleza sina mamota a munzi a matelele a tiile.
PRO.18.12	Ha ku na mutu ya ka kutekiwa konji h'a ishuwile. Muikuhumusi u ta sinyehelwa.
PRO.18.13	 Teeleza pili u si ka alaba kale. Ha u sa ezi cwalo u sikuba, mi wa swabisa.
PRO.18.14	Takazo ya mutu ya ku pila i kona ku mu tiisa h'a kula, kono ha i fela, ha ku sa na sepo ku yena.
PRO.18.15	Batu ba ba na ni ngana ba lata zibo, mi kamita ba tukufalelwa hahulu ku ituta.
PRO.18.16	Kikuli u bata ku bonana ni mutu yo mutuna, nji? U mu iseze mpo mi u ta mu bona ka bunolo.
PRO.18.17	Litaba za mutu wa pili ya bulela mwa kuta li utwahala inge li lukile, ku fitela ya mu kananisa h'a kala ku mu buza lipuzo.
PRO.18.18	Haiba batu ba babeli ba ba maata ba zekisana mwa kuta, taula ye kenile ki yona feela ye ka puma taba.
PRO.18.19	Tusa mwanahenu mi ni yena u ta ku sileleza sina lukwakwa lo lu tiile, kono ha u omana ni yena u ta ku tuhela u nosi.
PRO.18.20	Mutu u kutula miselo ya manzwi a zwa mwa mulomo wa hae.
PRO.18.21	Z'o bulela li kona ku ku pilisa kamba ku ku bulaya. Cwalehe, u swanezi ku amuhela ze tisiwa ki manzwi a hao.
PRO.18.22	 Ha u fumana musali u fumani nto ye nde luli, ye bonisa kuli Muñ'a Bupilo u ku ezelize hande.
PRO.18.23	Mubotana h'a bulela, u kupa ka likute, kono mufumi h'a alaba ki ka lishwau.
PRO.18.24	Siango se siñwi ha si ngi nako, kono ba bañwi ba utwana hahulu ku fita mutu ni wahabo.
PRO.19.1	Bunde ki ku ba mubotana ya sepahala ku fita ku ba lihata la sikuba.
PRO.19.2	Ku tukufalelwa ku eza sika s'o sa zibi, ha si ko kunde. Ku si akufisa ku ta ku kenya mwa ziezi.
PRO.19.3	Batu ba bañwi ba isinya ka mikwa ya bona ya bukuba, mi ku zwa fo ba nyaza Muñ'a Bupilo.
PRO.19.4	Ka nako kaufela bafumi ba fumana balikani ba banca, kono babotana ba palelwa ku ina ni balikani ba sikai ba ba na ni bona.
PRO.19.5	Ha u bulela buhata mwa kuta u ta fiwa mulatu, mi ha u bata ku puma ha u na ku banduka.
PRO.19.6	Ufi ni ufi u lata ku utwana ni batu ba bahulu. Yo muñwi ni yo muñwi u lakaza ku utwana ni mutu ya fana.
PRO.19.7	Nihaili banabahabo mubotana ha ba na tuso ku yena, mi cwale ha ku komokisi h'a si na balikani. Nih'a ka lika cwañi ni cwañi, h'a koni ku fumana nihaili a li muñwi.
PRO.19.8	U itute ili wena m'o konela kaufela, mi u hupule s'o itutile. Kihona u ta zwelapili.
PRO.19.9	Ha ku na ya bulela buhata mwa kuta ya ka banduka a si na mulatu. Ya bulela buhata u ka shwa.
PRO.19.10	Likuba ha li lukeli ku pila ka bulena, ni batanga ha ba lukeli ku busa batompehi.
PRO.19.11	Mutu ya na ni ngana u kwalela bunyemi bwa hae. Ha u ka fosezwa ki mutu, i ka ba hande ha u ka mu swalela.
PRO.19.12	Ku nyema kwa mulena ku swana ni mulumo wa tau, kono musa wa hae u swana ni pula ya maseulo.
PRO.19.13	Mwana wa sikuba u kona ku tiseza ndat'ahe ziezi. Musali ya bulela hahulu u swana ni mezi a nz'a lota, a li to-to-to.
PRO.19.14	Mutu u kona ku yola ndu ya ndat'ahe ni mali cwalo, kono ki Muñ'a Bupilo feela a nosi ya kona ku mu fa musali wa ngana.
PRO.19.15	Zwelapili u nz'o li buzwa cwalo, u lobale, kono bo nabutolo ba ta lapa.
PRO.19.16	Buluka milao ya Mulimu mi u ta pila nako ye telele. Ha u i limbulula u ta shwa.
PRO.19.17	Ha u fa mubotana, ku swana ni ku kalima Muñ'a Bupilo kakuli u ta ku fa s'a n'a kalimile ku wena.
PRO.19.18	Luta bana ba hao mikwa ye minde ha ba sa li ba banyinyani ba sa kona ku ituta. Ha u sa ezi cwalo, u ba batiseza kuli ba kene mwa ziezi mi u ekeza kwa bumai bwa bona.
PRO.19.19	Mutu wa kacimacima u ta kutelwa. Haiba u ka mu zwisa mwa ziezi hañwi, konji u kutele ku eza cwalo hape.
PRO.19.20	Utwa kelezo, u i mamele, mi zazi le liñwi u ta ba ni butali.
PRO.19.21	Mutu a ka lela lika za mifuta-futa, kono ku ta eziwa tato ya Muñ'a Bupilo.
PRO.19.22	Kwa swabisa ku ba mutimani, mi ku mbubo-mbubo ku ba mubotana ku fita ku ba lihata.
PRO.19.23	Saba Muñ'a Bupilo, mi u ta ba ni bupilo bo butelele. Ya mu saba u pila mwa buiketo bo bu si na bumaswe.
PRO.19.24	Buzwa bwa ba bañwi bu ba palelwisa nihaili ku ca lico za bona.
PRO.19.25	Muikuhumusi u lukela ku utwiswa butuku, ili kuli batu ba ba sa zibi se siñwi ba itute tuto. Mutu ya butali u ta ituta h'a sikululwa.
PRO.19.26	Mutu ya eza ndat'ahe maswe kamba ya leleka m'ahe mwa hae, ki mwana ya swabisa, ya tahisa kashwau.
PRO.19.27	Mwan'a ka, ha u tuhela tuto, u tuha u libala ni z'o n'o s'o zibile kale.
PRO.19.28	Ha ku na katulo ye lukile, paki h'a itukiselize ku utwisa yo muñwi butuku. Batu ba ba maswe ba tabela ze maswe.
PRO.19.29	Muikuhumusi wa sikuba u na ni niti ya kuli u ta natiwa. Likoto li lukiselizwe bashendi.
PRO.20.1	Ku nwa hahulu ku ezisa lilata ni bukuba. Ki butoto ku kolwa.
PRO.20.2	Saba mulena ya nyemile sina m'o ka sabela tau ye hona. Ku mu nyemisa ki ku ipulaya.
PRO.20.3	Sikuba sifi ni sifi si kona ku kala kañi. Cwale nto ya butokwa ki ku ikambusa ku zona.
PRO.20.4	Mulimi ya buzwa, ya palelwa ku lima masimu a hae ka nako. Kifohe nih'a t'o bata h'a na s'a ka kutula.
PRO.20.5	Mihupulo ya mutu i swana ni mezi a mwa siliba se si tungile, kono yo muñwi ya na ni ngana wa kona ku a ka.
PRO.20.6	Mutu kaufela u bulela ka likute ni ku sepahala kwa hae, kono lika ku fumana luli mutu ya cwalo kuli ki ufi!
PRO.20.7	Banana ba ka ba ni litohonolo kwa linako ze taha, haiba ba na ni bashemi ba ba sepahala, ba ba eza ze lukile.
PRO.20.8	Mulena h'a inzi fa situlo sa buatuli, meeto a hae a hasanya bumaswe.
PRO.20.9	Kana luli u teñi ya ka li pilu ya hae i kenile, kuli u tuhezi sibi sa hae?
PRO.20.10	Muñ'a Bupilo u toile ba ba sebelisa bubeli bwa zona, likala ni litikanyo ze putelela.
PRO.20.11	Mutu nih'a sa li mwanana z'a eza li bonisa mw'a inezi. Wa kona ku lemuha haiba wa sepahala ni kuli u lukile.
PRO.20.12	Muñ'a Bupilo u lu file bubeli bwa zona, meeto a ku bonisa, ni lizebe za ku utwisa.
PRO.20.13	Haiba u sinyeza nako ya hao fa ku lobala, u ta ba mubotana. Kono ha u pateha, u ta ba ni lico ze ñata.
PRO.20.14	Muleki kamita u bilaela kuli liteko li pahami hahulu, kono cwale u ya a nz'a itumba ka muleko w'a fumani.
PRO.20.15	Haiba wa ziba s'o bulela, u na ni nto ya butokwa ku fita gauda ni macwe a butokwa.
PRO.20.16	Ufi ni ufi ya sepisa ku ba ni buikalabelo ka sikoloti sa muzamai ki sitoto ka ku lumelela liluwo la hae ku ngiwa kuli i be swalelele ku fitela si lifiwa.
PRO.20.17	S'o fumana ka ku putelela si tabusa sina lico ze nde hahulu, kono mwamulahonyana li ta swana ni mushabati o tezi lihanu.
PRO.20.18	Fumana kelezo ye nde mi u ta kona. U si ke wa kena mwa ndwa u si ka ba ni mulelo.
PRO.20.19	Lusebo ha lu pati kunutu. Ambuka mutu ya bulela hahulu.
PRO.20.20	Haiba u lwaha bashemi ba hao, bupilo bwa hao bu ta fela sina lampi ha i tima mwa lififi.
PRO.20.21	Ha u fumana bufumu ka bunolo, ha bu na ku ba ni tuso ye tuna ku wena.
PRO.20.22	U si ke wa hupula ku lifa foso. Sepa Muñ'a Bupilo, mi yena u ka lukisa.
PRO.20.23	Muñ'a Bupilo u toile batu ba ba sebelisa ze putelela, ili likala ni litikanyo ze sa sepahali.
PRO.20.24	Muñ'a Bupilo u lukisize nzila ya luna. Cwalehe, yo muñwi ni yo muñwi u ta utwisisa cwañi bupilo bwa hae bo bu libile?
PRO.20.25	Hupula ka tokomelo pili u si ka sepisa ku fa Mulimu mpo. Mwendi mwamulaho u ka swana wa inyaza.
PRO.20.26	Mulena ya butali u ta ziba ya fosize, mi a mu utwise butuku a si na makeke.
PRO.20.27	Muñ'a Bupilo u lu file minahano ni lizwalo, mi ha lu koni ku li pata ili luna.
PRO.20.28	Mulena u ta ba ni maata cwalo puso ya hae ha i sa sepahala, i lukile, mi i li ya niti.
PRO.20.29	Lu buha maata a ba banca, mi lu kuteka limbi za macembele.
PRO.20.30	Fokuñwi lu utwanga butuku hahulu ha lu tuheliswa mikwa ya luna.
PRO.21.1	Muñ'a Bupilo u zamaisa munahano wa mulena ka bunolo sina mw'a zamaiseza mezi a mwa nuka.
PRO.21.2	Nihaike u hupula kuli z'o nahana kamukana li lukile, u hupule kuli Muñ'a Bupilo u atula mizamao ya hao.
PRO.21.3	Muñ'a Bupilo u lakaza kuli z'o eza li be ze lukile ku fita ku mu ciseza litabelo.
PRO.21.4	Batu ba ba maswe ba zamaiswa ki muipo wa bona ni bulwani, mi ze ki libi.
PRO.21.5	Eza milelo ka tokomelo mi u ta fumana ze ñata. U pakise ku eza mi ha u na ku ba ni ze likana.
PRO.21.6	Bufumu b'o fumana ka ku putelela bu fela kapili, kono bu ta ku isa mwa mitahali ya lifu.
PRO.21.7	Ba ba maswe ba bulailwe ki bulwani bwa bona. Ba hanile ku eza ze lukile.
PRO.21.8	Batu ba ba maswe ba zamaya mwa nzila ye kopami. Batu ba ba si na foso ba eza ze lukile.
PRO.21.9	 Bunde ki ku ina mwa ndu ye si na situwa ku fita ku ina mwa ndu ni musali ya bulela hahulu.
PRO.21.10	Batu ba ba maswe kamita ba lakaza hahulu bumaswe. Ha ba na musa ku ufi ni ufi.
PRO.21.11	Mutu wa muipi h'a fumana mulatu wa hae, nihaili mutu ya sa nahani u ituta tuto. Mutu ya butali u ta ituta ku z'a lutilwe.
PRO.21.12	Mulimu ya lukile u ziba ze ba hupula ba ba maswe, mi u ba tiseza ku shwa.
PRO.21.13	Ya hana ku utwa sililo sa babotana, ni sililo sa hae ha si na ku utwahala.
PRO.21.14	Mpo ye fiwa kwa mukunda i nolofaza bunyemi. Kweta ye patilwe mwa siapalo i kusufaza buhali.
PRO.21.15	Ha ku ezizwe niti, batu ba ba lukile ba taba, mi ba ba maswe ba kenelwa ki bumai.
PRO.21.16	Lifu li litezi ya keluha mwa minahano ye minde. U ka yo ina mwa siango sa ba ba shwile.
PRO.21.17	Ku ikenya mwa mikiti, waine, ni lico ze tula, ha li na ku ku fumisa.
PRO.21.18	Batu ba ba maswe ba itiseza manyando a ba ne ba lika ku a tiseza batu ba ba lukile.
PRO.21.19	Bunde ki ku pila mwa naheñi ku fita ku ina ni musali ya bulela hahulu ni lipilaelo.
PRO.21.20	Batu ba ba butali ba pila mwahal'a tutu ni buiketo, kono likuba li sinya-sinya mali a zona li sa z'o a fumana feela.
PRO.21.21	U be ni musa ni ku sepahala, mi u ta pila nako ye telele. Ba bañwi ba ta ku kuteka ni ku ku eza hande.
PRO.21.22	Mulauli wa ndwa ya butali u kona ku hapa munzi o silelelizwe ki banna ba ba maata mi a tube mamota a ne ba sepile.
PRO.21.23	Haiba u bata ku ba kwahule ni mufili-fili, u tokomele z'o bulela.
PRO.21.24	Ni bonise mutu wa muikuhumusi, mi ni ta ku supeza ya ipahamisa, muipi, ni muitati.
PRO.21.25	Mutu ya buzwa ya hana ku sebeza wa ipulaya. 
PRO.21.26	S'a eza feela ki ku hupula s'a bata ku fumana, kono mutu ya lukile wa kona ku fana ka buñata.
PRO.21.27	 Muñ'a Bupilo u toile batu ba ba maswe ha ba mu ezeza litabelo, sihulu ha ba eza cwalo ka milelo ye maswe.
PRO.21.28	Bupaki bwa lihata ha bu kolwisi, kono linzwi la mutu ya hupula hande lika la amuheleha.
PRO.21.29	Mutu ya lukile u isepile ili yena, kono mutu ya maswe yena haisi ku ikezisa inge ya lukile mw'a konela kaufela.
PRO.21.30	Butali, ngana, zibo, zeo kamukana ha li na tuso haiba li sa ezwi ka tato ya Muñ'a Bupilo.
PRO.21.31	Wa kona ku nga lipizi ni ku itukiseza ndwa, kono ki Muñ'a Bupilo ya fa ku tula.
PRO.22.1	Haiba u lukela ku keta mwahal'a libubo le linde ni bufumu bo buñata, bunde ki ku keta libubo le linde.
PRO.22.2	Ha ku na fapahano mwahal'a mufumi ni mubotana, kakuli bubeli bwa bona ba ezizwe ki Muñ'a Bupilo.
PRO.22.3	Mutu ya na ni ngana u kona ku bona mufili-fili ha u taha mi wa u picuka, kono mutu ya sa nahani u ta zwelapili cwalo, mi mwamulaho wa inyaza.
PRO.22.4	Saba Muñ'a Bupilo, ikokobeze, mi u ta fumana bufumu, ku kutekiwa, ni bupilo bo butelele.
PRO.22.5	Haiba u lata bupilo bwa hao, ya kwahule ni liteo ze mwa nzila ze swasa ba ba maswe.
PRO.22.6	 Luta mwanana mw'a lukela ku pilela, mi u ta li hupula mwa bupilo bwa hae kaufela.
PRO.22.7	Babotana ki batanga ba ya fumile. Kalima mali mi ni wena u ta ba mutanga wa ya ku kalimile.
PRO.22.8	Cala lipeu za bumaswe, mi sinyehelo i ka taha, mi tupa ya buhali bwa hao i ta ku nata.
PRO.22.9	Ba ni musa, mi u ikabele lico za hao ni babotana. U ta tohonolofazwa kabakala zona.
PRO.22.10	Kauhana ni muikuhumusi, mi likañi, likomano ni mashendekela a ta fela.
PRO.22.11	Wa kona ku utwana ni malena ka lilimi le li munati, kono Muñ'a Bupilo u lata mutu ya na ni niti.
PRO.22.12	Muñ'a Bupilo u tokomezi kuli niti i bulukiwe ka ku hanyeza manzwi a mahata.
PRO.22.13	Mutu ya buzwa u siyala kwa hae, a nz'a li mwendi u ka swalwa ki tau haiba a zwela kwande.
PRO.22.14	Buhule ki siteo. Si swasa ba ba nyemezwi ki Muñ'a Bupilo.
PRO.22.15	Ka sisimo banana ba eza za butanya, ku sa tokomela, kono tupa i ta ba luta hande.
PRO.22.16	Haiba u fa batu ba ba fumile limpo, kamba ku hatelela mubotana kuli u fume, ki wena kasibili ya ta ba mubotana.
PRO.22.17	Teeleza mi ni ta ku luta ze bulezwi ki batu ba ba butali. Itute lituto za bona. 
PRO.22.18	U ka taba haiba u li hupula, ni ku li bulela.
PRO.22.19	Ni bata kuli u beye sepo ya hao ku Muñ'a Bupilo. Kikabakaleo ha ni ku bulelela zona hona fa. 
PRO.22.20	Ni ku ñolezi lipulelo ze mashumi a malalu. Ku zona ku na ni zibo ni likelezo ze nde. 
PRO.22.21	Li ta ku luta seo niti i li sona. Cwale ha u lumwa ku y'o i bata, u ta kutisa kalabo ye lukile.
PRO.22.22	U si ke wa putelela mubotana kakuli wa kona ku eza cwalo. U si ke wa putelela mutu ya mwa kuta ya si na ya ka mu tusa. 
PRO.22.23	Muñ'a Bupilo ki yena ya ka ba zekela taba ya bona, mi u ta fumbela bupilo bwa mutu ya ba fumbela.
PRO.22.24	U si ke wa ikeza bulikani ni batu ba ba na ni kacimacima, ni bulwani. 
PRO.22.25	Mwendi u ka swana wa ituta mikwa ya bona, mi u palelwe ku i tuhela.
PRO.22.26	U si ke wa sepisa ku ba ni buikalabelo ka sikoloti sa mutu. 
PRO.22.27	Haiba u ka palelwa ku lifa, ba ta nga nihaiba wona mumbeta wa hao.
PRO.22.28	U si ke wa sutisa mululwani o ne u ezizwe kale ki bo kukw'a hao.
PRO.22.29	Ni supeze mutu ya eza musebezi o munde, mi ni na, ni ta ku supeza ya fita ba bañwi, ya lukela ku y'o kopana ni malena.
PRO.23.1	Ha u ina ku ca ni mutu yo mutuna, u hupule kuli ki yo mutuna. 
PRO.23.2	Haiba u na ni takazo ye tuna, i swale. 
PRO.23.3	U si ke wa lobela lico ze nde z'a sula. Mwendi u bata ku ku lika.
PRO.23.4	Ba ni butali kuli u si ke wa ikataza ku lika ku fuma. 
PRO.23.5	Mali a hao a kona ku fela ka nakonyana, inge a melile mafufa mi a fufile sina mbande.
PRO.23.6	U si ke wa cela fa tafule ya mutu ya timana kamba ku lobela lico ze nde z'a sula, a nz'a li, 
PRO.23.7	“Taha, u t'o nga ze ñwi hape,” mi mwa pilu a sa lati. Kono u sweli ku hupula feela ka za hae ni liteko za sico. 
PRO.23.8	Sico seo si ta ku nyembunyisa, u ka taza z'o cile kale, mi kalembeshwa ka hao ka ta be ka sinyehile.
PRO.23.9	U si ke wa lika ku bulela ni sikuba ka za ngana. H'a na ku li tabela.
PRO.23.10	U si ke wa lika ni hanyinyani ku shimbulula mululwani, kamba ku nga naha ya lindiala. 
PRO.23.11	Muñ'a Bupilo ki yena musilelezi wa bona ya maata, mi u ta ku zekisa ka taba ya bona.
PRO.23.12	U teeleze hande ku muluti wa hao mi u itute z'o ka kona kamukana.
PRO.23.13	U si ke wa lika-lika ku kalimela mwanana. Ku mu nata ha ku na ku mu bulaya. 
PRO.23.14	Ku bulela feela niti, kikuli wa mu pilisa.
PRO.23.15	Mwan'a ka, haiba u ka ba ni ngana, ni ka taba hahulu. 
PRO.23.16	Ni ka ikuhumusa ha ni ka ku utwa u bulela manzwi a ngana.
PRO.23.17	U si ke wa shwela batu ba ba maswe muna, kono u zwelepili mwa ku saba Muñ'a Bupilo mazazi kaufela. 
PRO.23.18	Haiba ku cwalo, u ta ba ni buiketo mwa linako ze taha.
PRO.23.19	Utwa, mwan'a ka. U be ni butali, mi u nahane hahulu ka mukwa o pila ka ona. 
PRO.23.20	U si ke wa eza siango ni batu ba ba nwa hahulu waine, kamba ba ba fayula lico hahulu. 
PRO.23.21	Matahwa ni baci ba ta kutisezwa mwa bunjebwe. Haiba s'o eza feela ki ku ca ni ku lobala u tuha u tina mahalaswana.
PRO.23.22	U utwe ndat'aho. Kabesi yena kambe ni wena ha u yo. M'aho ha s'a supezi, mu bonise tabo ya hao.
PRO.23.23	Niti, butali, tuto, ni ku ba ni ngana, zeo kaufela ki ze nde ku itekela zona, kono ku wena ki za butokwa hahulu ku li lekisa.
PRO.23.24	Musehemi wa mutu ya lukile u na ni libaka le li mu tabisa. Wa kona ku ikuhumusa ka mwana ya butali.
PRO.23.25	Tabisa bo ndat'aho ni bo m'aho kuli ba ikuhumuse ka wena. U fe m'aho tabo yeo.
PRO.23.26	U teeleze hande, mwan'a ka, mi bupilo bwa ka i be ona mutala wa hao. 
PRO.23.27	Mahule ni basali ba ba izamaeli ki siteo se si bulaya. 
PRO.23.28	Ba ku litezi sina masholi, mi ba til'o kenya banna ba bañata mwa ku sa sepahala.
PRO.23.29	Na, ni ka ku supeza ya mwa maswabi mi a inyaza, ya nz'a zusa mifili-fili nako kaufela, ya tola a bilaela. Meeto a hae a fubezi mi u na ni miupa ya n'a kona ku i pima. 
PRO.23.30	Ki yena mutu ya nwa hahulu, ya nz'a lika mifuta-futa ya ze nwiwa. 
PRO.23.31	U si ke wa lumela ku likwa ki waine, nihaili ya bufubelu bo bunde, kuli mane wa kona ku ipona mwa komoki, mi i bonahala hande ha u i potolosa. 
PRO.23.32	Habusa u ta ikutwa kuli inge u n'o lumilwe ki noha ye na ni buhazo hahulu. 
PRO.23.33	Meeto a hao a ka bona lika ze makaza, mi ha u na ku kona ku hupula kamba ku bulela hande. 
PRO.23.34	U ta ikutwa kuli inge u n'o li mwa liwate, u bata ku taza, u kwendoka kwa njongo-njongo ya sisepe se si yeyauka, u li, 
PRO.23.35	“Mwendi ni ngungizwe ki sika, mwendi ni natilwe, kono ha ni hupuli. Kiñi ha ni sa zuhi? Ni sa tokwa ku nwa hape.”
PRO.24.1	U si ke wa shwela muna batu ba ba maswe, mi u si ke wa iswala ni bona bulikani. 
PRO.24.2	Ze ba hupula feela ki ku eza mifili-fili. Ka nako kaufela ha ba kwalula milomo ya bona, yo muñwi haisi kuli a nyeme.
PRO.24.3	Minzi i yahilwe fa mutomo wa butali ni kutwisiso. 
PRO.24.4	Fo ku na ni zibo, mizuzu i tezi ya za butokwa ili lika ze nde.
PRO.24.5	Ku ba ni butali ki ko kunde ku fita ku ba ni maata. Ee, zibo ki ya butokwa hahulu ku fita tata. 
PRO.24.6	Hakulicwalo, u swanezi ku eza milelo ka tokomelo pili u si ka kena kale mwa ndwa, ni likelezo ze nde z'o fumana ni ku tula kwa hao mwendi ku ta ba cwalo.
PRO.24.7	Lipulelo za ngana li tungile hahulu ku mutu wa sikuba ku li utwisisa. H'a na s'a bulela ha ku ambolwa litaba ze tuna.
PRO.24.8	Haiba u lela bumaswe nako kaufela, u ta biziwa mufilikanyi. 
PRO.24.9	Mulelo ufi ni ufi o hupulwa ki sikuba ki sibi feela. Batu ba toile mutu ya si na se siñwi haisi ku shendaula ba bañwi.
PRO.24.10	Haiba u fokola mwa maziezi, wa fokola luli ki niti.
PRO.24.11	U si ke wa lika-lika ku pilisa mutu ya hohelwa kwa ku y'o bulaiwa ku si na libaka. 
PRO.24.12	U ka na wa li ha ki taba ya hao yeo, kono Mulimu wa ziba mi u atula minahano ya hao. U ku talimezi. Wa ziba. Mi u lifa batu ka ze ba eza.
PRO.24.13	Mwan'a ka, ca linosi. Ki le linde. Linosi le li zwa mwa ngoma li munati fa lilimi. 
PRO.24.14	Ni cwalo zibo ni butali ki ze nde mwa pilu. Li nge, mi kwapili u ta ba ni buiketo.
PRO.24.15	U si ke wa eza mulelo wa ku y'o amuha mutu ya lukile, kamba ku y'o nga ndu ya hae. Ki sibi. 
PRO.24.16	Mutu ya lukile nih'a ka wa hañata wa zuha hape. Kono kozi i sinya ba ba maswe.
PRO.24.17	U si ke wa taba, sila sa hao ha si tahelwa ki ziezi. U si ke wa nyakalala h'a sitatala. 
PRO.24.18	Muñ'a Bupilo u ta ziba haiba kwa ku tabisa, mi h'a na ku tabela kezo yeo. Mwendi cwale h'a na ku mu utwisa butuku.
PRO.24.19	U si ke wa lumela ku katazwa ki batu ba ba maswe. U si ke wa ba shwela muna. 
PRO.24.20	Mutu ya maswe h'a na za kamuso. Ha ku na ze taha z'a libelezi.
PRO.24.21	Mwan'a ka, saba Muñ'a Bupilo, mi u sabe ni mulena. U si ke wa kopana ni batu ba ba ba fetuhela. 
PRO.24.22	Batu ba ba cwalo ba ka sinyeha ka nakonyana feela. Kana ha u lemuhi kozi y'a ka eza Mulimu kamba mulena, nji?
PRO.24.23	Batu ba ba butali ba bulezi hape lipulelo ze.
PRO.24.23	Ku maswe ku muatuli ku ba ni sobozi. 
PRO.24.24	Haiba a atula sifosi kuli h'a na mulatu, u ta kutiwa ni ku toiwa ki mutu ufi ni ufi mwa lifasi. 
PRO.24.25	Baatuli ba ba fa sifosi mulatu, ba ta iketa mi ba be ni libizo le linde.
PRO.24.26	Kalabo ya niti ki sisupo sa bulikani bwa niti.
PRO.24.27	U si ke wa yaha ndu pili ni ku eza munzi ku fitela masimu a hao a luka, mi h'a lukile u ta ba ni niti ya kuli u ta fumana bupilo.
PRO.24.28	U si ke wa fa bupaki bwa ku lwanisa y'o yahile ni yena u si na libaka le linde, kamba ku mu tameleza za buhata. 
PRO.24.29	U si ke wa li, “Ni ta mu eza sina mw'a n'a ni ezelize ni na! Ni ta swana ni yena!”
PRO.24.30	Ni zamaile mwa masimu ni mwa likota za veine za mutu ya buzwa, wa sikuba. 
PRO.24.31	Ne ku tezi macacani a mikakani, mi ku hulile bucwañi. Lukwakwa lwa macwe lo lu a potolohile lu se lu wile. 
PRO.24.32	Na lu talima, na nahana mi na ituta tuto ka lona. 
PRO.24.33	 Zwelapili mi u ozele. Zwelapili u lobale. Puta mazoho a hao, u pumule nakonyana. 
PRO.24.34	Konohe ha u sa lobezi cwalo, bunjebwe bu ta ku lwanisa sina lisholi le li sweli lilwaniso.
PRO.25.1	Ki ze hape lipulelo za butali bwa Salumoni. Li kopisizwe ki bañoli ba Mulena Ezekiasi wa Juda.
PRO.25.2	Lu kuteka Mulimu ka z'a patile, mi lu kuteka malena ka ze ba talusa.
PRO.25.3	Ha u koni ku ziba s'a hupula malena. Mihupulo ya bona i fahalimw'a ya luna. I swana sina buhule bwa lihalimu, kamba buliba bwa liwate.
PRO.25.4	Zwisa mawiliwili kwa silivela, mi mumbuti u ta eza nto ye nde. 
PRO.25.5	Lelekisa baelezi ba ba maswe ku mulena, mi mubuso wa hae u ta zibahala ka likatulo ze nde, ze lukile.
PRO.25.6	 Ha u li fapil'a mulena, u si ke wa iponahaza ku yena kuli u yo mutuna ku fita mo u inezi. 
PRO.25.7	Ki bunde ha u ne u ka kupiwa ku nga sipula se si pahami, ku fita ku bulelelwa kuli u zwe fa sipula seo, u si fe yo muhulu ku wena.
PRO.25.8	U si ke wa akufela ku ya kwa kuta ka nto ye u iponezi ka meeto a hao. Haiba ka bupaki bwa yo muñwi ku ka fumaneha mutu yo muñwi ya ka bonisa hande kuli wena u na ni milatu, cwalehe wena u ta eza cwañi?
PRO.25.9	Haiba wena ni y'o bapani ni yena mu sa utwani, mu felise taba sibeli sa mina mu sa putululi likunutu za mina lifi kamba lifi. 
PRO.25.10	Hakusicwalo mutu kaufela u ta lemuha kuli ha mu pati kunutu. Mu ka sinyeha mabizo kuya kuile.
PRO.25.11	Muhupulo o bulezwi hande u swana ni kabisa ya gauda ye beilwe mwa silivela.
PRO.25.12	Temuso ye bulezwi hande ki mutu ya na ni butali ku mutu ya tabela ku utwa ki ya butokwa hahulu ku fita maseka a gauda, kamba likabiso ze ezizwe ka gauda ye nde ka ku fitisisa.
PRO.25.13	Mulumiwa ya sepahala u wisa ya mu lumile pilu. U swana sina mezi a bata mwahal'a musebezi wa kutulo.
PRO.25.14	Batu ba ba sepisa limpo ba sa li fani ba swana ni malu ni moya a sa tisi pula.
PRO.25.15	Ku susueza ka musa ku kona ku fuyula ya n'a s'a hanile ku hanelela, mane a kolwise ni babusi.
PRO.25.16	U si ke wa ca hahulu linosi. Ha u li ca hahulu li ka ku tazisa.
PRO.25.17	Y'o yahile ni yena u si ke wa swalelela ku mu potela. Mwendi a ka swana a ku nyikwa, mi a ku toye.
PRO.25.18	Mutu ya bulela za buhata ka ya bapani ni yena u na ni kozi sina sabule, mulamu, kamba lisho le li shengile.
PRO.25.19	Ku beya sepo ku mutu ya sa sepahali mwa ziezi ku swana ni ku tafuna ka liino le li shekesha, kamba ku zamaya ka lihutu le li holofezi.
PRO.25.20	U ka na wa lika ku futumalelwa zazi ku bata ka ku tubula liapalo za hao? Ku opelela mutu ya mwa maswabi ku swana ni ku sasa lizwai fa sitombo.
PRO.25.21	 Haiba sila sa hao a lapile, mu fe lico a ce. Haiba a nyolilwe, mu fe mezi a nwe. 
PRO.25.22	U ka mu bulaisa maswabi, mi Muñ'a Bupilo u ta ku fa mupuzo.
PRO.25.23	Lusebo lu tisa bunyemi, ki niti, sina moya wa mutulo mo u tiseza pula.
PRO.25.24	Bunde ki ku ina fa ngandaleza ku fita ku ina mwa ndu ni musali ya bulela hahulu.
PRO.25.25	Ku utwa litaba ze nde ze zwa kwa naha ya kwahule ku swana ni ku nwa mezi a bata poo ha u kangukile u nyolilwe.
PRO.25.26	Mutu ya lukile h'a lumela za ya maswe u ku hupulisa musindi wa mezi a lubehile, kamba siliba mo ku beilwe mulyani o bulaya.
PRO.25.27	Linosi le liñata li maswe mwa mubili wa hao. Ku cwalo ni kwa ku bata ku lumbiwa hahulu.
PRO.25.28	Haiba ha u koni ku iswala ha u nyemile, ha u na tuso. U swana sina munzi o si na lukwakwa, o lwaniswa ka bunolo.
PRO.26.1	Ha ku lukeli ku lumba sikuba, sina mezi a kangelisizwe ki silami mbumbi, kamba pula maliha.
PRO.26.2	Matapa h'a koni ku ku utwisa butuku konji haiba a ku swanela. A swana ni linyunywani ze fufa-fufa li sa luli.
PRO.26.3	U na ni ku nata pizi, ku beya mbongolo tumo, mi ni wena haisi kuli u nate sikuba.
PRO.26.4	Haiba u alaba puzo ya butanya, ni wena u litanya ya swana ni ya i buzize.
PRO.26.5	Fa kalabo ya butanya kwa puzo ya butanya, mi ya i buzize u ta lemuha kuli h'a na ngana sina mw'a hupulela.
PRO.26.6	Mutu ya lumelela sikuba ku bulela litaba, n'a swanela feela ku ipumaka mahutu. U ipatela mufili-fili.
PRO.26.7	Sikuba si kona ku itusisa nguli sina sihole sa mahutu ha si kona ku itusisa ona.
PRO.26.8	Ku lumba sitoto ku na ni ngana ye swana sina ya mutu ha ka tama licwe kwa kafwililo.
PRO.26.9	Sitoto h'a ka bulela lipulelo za ngana, ku ku hupulisa mutu wa litahwa h'a lika ku zwisa muutwa kwa lizoho la hae.
PRO.26.10	Ya kenya sikuba se si izamaela fa musebezi u utwisa ba ba mwa musebezi wo butuku.
PRO.26.11	 Sikuba se si kutela ku eza sika lwa bubeli u swana ni nja ye kutela ku ca mataza a yona.
PRO.26.12	Mutu wa sikuba sa mafelelezo u mbubo-mbubo ku fita ya ikupula kuli u butali mi a si cwalo.
PRO.26.13	Kiñi mutu ya buzwa ha sa zwi mwa ndu ya hae? U sabañi? Litau, nji?
PRO.26.14	Ya buzwa u fetauha fa mumbeta wa hae. U swana ni sikwalo se si nyendaela fa lisipi ze si sweli, si nze si ya kafa ni kafa.
PRO.26.15	Batu ba bañwi mane ba palelwa ni ku tafuna lico za bona kabakala buzwa.
PRO.26.16	Mutu ya buzwa u ta hupula kuli u na ni ngana ku fita batu ba supile ba ba ka fa mabaka a mande ka mihupulo ya bona.
PRO.26.17	Ku kena mwa kañi ye sa ku ami ku swana ni ku zamaya mwa nzila u katana nja ni ku i swala.
PRO.26.18	Sipulumuki se si bapalisa silemanu ki sibangoki. 
PRO.26.19	Mutu ya cwalo ki ya teza wahabo mi mwamulaho u li n'a eza feela lishea.
PRO.26.20	Ha ku si na likota, mulilo wa tima. Ha ku si na lusebo, likañi za fela.
PRO.26.21	Mashala a cisisa mufuse, likota li tukisa mulilo, mi batu ba milifi-fili ba zwisezapili likañi.
PRO.26.22	Lusebo ki lo lunde! Lu tabela ku lu miza!
PRO.26.23	Pulelo ye sa sepahali, ye pata s'o hupula luli, i swana sina liñolanyi a mande a fa piza ye sa tuli ya lizupa.
PRO.26.24	Muikezisi u pata sitoyo sa hae mwa manzwi a ku puma-puma. 
PRO.26.25	A ka na a ba a tabisa, kono u si ke wa kolwa, kakuli pilu ya hae i tezi hahulu lutimbo. 
PRO.26.26	Wa kona ku pilula lutimbo lwa hae, kono mutu kaufela u ta bona likezo za hae ze maswe z'a eza.
PRO.26.27	 Batu ba ba teela ba bañwi liteo ki bona hape ba ba swaseha mwateñi. Batu ba ba kala ku pindumuna macwe, a ta ba pyata.
PRO.26.28	Ka ku toya yo muñwi u bata ku mu utwisa butuku ka za buhata. Lipulelo ze sa sepahali ha li tisi se siñwi haisi feela bumai.
PRO.27.1	 U si ke wa lika ku ikuhumusa ka ze taha. Ha u zibi se si ta ezahala mwahal'a kacenu ni kamuso.
PRO.27.2	Lumbiwa ki batu, mane nihaili bazamai. Wena u si ke wa itumba ni hanyinyani.
PRO.27.3	Bukiti bwa licwe ni mushabati ha bu likanyezwi ni mufili-fili o tiswa ki bukuba.
PRO.27.4	Buhali bu na ni lunya ni ku shandaula, kono ha li likanyezwi ni muna.
PRO.27.5	Bunde ki ku nyaza mutu patalaza, ku fita kuli a hupule kuli ha u na taba ni yena.
PRO.27.6	Mulikan'a hao nih'a ka ku utwisa butuku, u sa li yo munde. Kono sila sa hao h'a ku kambeka mazoho fa maheta, tokomela!
PRO.27.7	Mutu h'a kusi, u hana nihaili linosi, kono h'a lapile, nihaili lico ze baba, ku yena za tabusa.
PRO.27.8	Munna h'a zwile mwa hae u swana ni nyunywani ye zwile mwa siyaleto.
PRO.27.9	Lukumba ni mafula a nunka hande za ku tabisa, mi ni bulikani bo bu tiile bu ku fa maata.
PRO.27.10	U si ke wa libala balikani ba hao, kamba balikani ba ndat'aho. Haiba u mwa ziezi, u si ke wa kupa tuso ku munyan'a hao. Y'o bapani ni yena wa kona ku ku tusa ku fita munyan'a hao ya kwahule.
PRO.27.11	U be ni butali, mwan'a ka, mi ni ta taba. Ni ta ba ni kalabo ku ufi ni ufi ya ni nyaza.
PRO.27.12	Mutu ya na ni ngana u bona mufili-fili ha u taha, mi wa u pima, kono ya si na ngana wa pululeza feela, kihona a ka inyaza mwamulaho.
PRO.27.13	Mutu ufi ni ufi ya eza bukuba bwa ku sepisa ku ba ni buikalabelo ka sikoloti sa muzamai u lukela ku amuhiwa liluwo la hae ku eza swalelele, konji fo si ka lifelwa.
PRO.27.14	Ku pakelela ku zusa mulikan'a hao ka ku mu lumelisa ka linzwi le lituna kwa swana ni ku mu lwahaka.
PRO.27.15	Musali ya bulela hahulu u swana ni milupi pula ha i sa kauzi.
PRO.27.16	U ka mu kuzisa cwañi? Kana u kile wa lika ku kuzisa moya, kamba ku lika ku swalelela lizoho le li tezi la mafula a oli, nji?
PRO.27.17	Batu ba ituta ku ba bañwi, sina sipi ha i looza sipi ye ñwi.
PRO.27.18	Babalela kota ya feiga mi u ta ca miselo ya yona. Mutanga ya babalela mulen'a hae u ta kutekiwa.
PRO.27.19	Ki pata ya hao luli y'o bona mwa mezi, mi ki wena kasibili y'o bona mwa pilu ya hao.
PRO.27.20	Litakazo za mutu li swana ni naha ya ba ba shwile, mi ka nako kaufela ku na ni sibaka sa ba bañwi.
PRO.27.21	Gauda ni silivela li likiwa ka mulilo. Mukwa wa mutu ni ona u likiwa ka ku mu lumba.
PRO.27.22	Sikuba niha u ka mu nata ku bata ku bulaya, u ka na a li sikuba cwalo kuya kuile.
PRO.27.23	Tokomela lingu ni likomu za hao mo u konela kaufela.
PRO.27.24	Bufumu ha bu ineleli kuya kuile. Nihaili yona mibuso ha i ineleli.
PRO.27.25	Mweta bucwañi, mi ha bu sa hula u kona ku mweta bo buñwi kwa malundu.
PRO.27.26	Wa kona ku ikezeza liapalo ka boya bwa lingu za hao, ni ku leka sisa ka mali o fumani fa tekiso ya lipuli ze ñwi za hao.
PRO.27.27	Mabisi a lipuli ze ñwi a kona ku ku fepa, wena ni lubasi lwa hao, ni basizana ba ba ku belekela cwalo.
PRO.28.1	Batu ba ba maswe ba mata ku si na ya ba lelekisa, kono batu ba ba sepahala ba na ni bundume sina tau.
PRO.28.2	Sicaba si ta ba ni maata ni ku pila hande ha si na ni ngana, ni bazamaisi ba ba na ni butali. Kono sicaba ha si na ni sibi, si ta ba ni bazamaisi ba bañata mwa nako ye kuswani.
PRO.28.3	Mutu wa mubusi h'a nyandisa babotana u swana ni liñungwa le li til'o sinya lico.
PRO.28.4	Haiba u sa sabi mulao u kwa neku la ba ba maswe, kono ha u saba mulao u lwanisa ba ba maswe.
PRO.28.5	Batu ba ba maswe ha ba zibi taba ye lukile, kono ba ba lapela Muñ'a Bupilo ba i utwisisa hande.
PRO.28.6	Bunde ki ku ba mubotana ya sepahala ku fita ku fuma u sa sepahali.
PRO.28.7	Yo munca ya buluka mulao u na ni ngana. Ya ikeza bulikani ni ba ba si na tuso u swabisa ndat'ahe.
PRO.28.8	Haiba u bata ku fuma ka ku bata ñambeko ni ku putelela batu, tutu ya hao i ta ya ku yo muñwi ya na ni musa kwa babotana.
PRO.28.9	Haiba u sa utwi mulao, Mulimu u ta toya ku utwa litapelo za hao.
PRO.28.10	Kenya mutu ya lukile mwa bumaswe ka ku mu puma-puma mi ki wena ya ka wela mwa siteo sa hao luli.
PRO.28.10	Ba ba si na mulatu ba ta fumana mupuzo o munde.
PRO.28.11	Batu ba ba fumile hañata ba hupula kuli ba butali, kono mubotana ya na ni ngana ya ku lemuha lika wa ba fita.
PRO.28.12	Batu ba bande ha ba busa, mutu ni mutu wa bina, kono ha ku busa ba ba maswe, batu ba y'o ipata.
PRO.28.13	Ha u na ku ba ni buiketo mwa bupilo haiba u lika ku pata libi za hao. Li bulele mi u tuhele. Fohe Mulimu u ta ku bonisa musa wa hae.
PRO.28.14	Saba Muñ'a Bupilo ka nako kaufela mi u ta ba ni litohonolo. U be ni mahanyi mi u ta sinyeha.
PRO.28.15	Batu ba babotana ha ba koni ku itusa ku mulena ya maswe. U na ni kozi sina tau ye lila, kamba sibatana se si nanalela.
PRO.28.16	Mubusi ya si na ngana hande u ta ba ni lunya ni ku nyandisa. Ya toile bumaswe u ta busa nako ye telele.
PRO.28.17	Mutu ya na ni mulatu wa ku bulaya u ikepela libita la hae kapili-pili. U si ke wa lika ku mu tuhelisa.
PRO.28.18	U be ya lukile mi u ta iketa. U be ya si ka luka mi u ta palelwa.
PRO.28.19	Mulimi ya sebeza ka tata u ba ni lico ze ñata. Batu ba ba sinya nako ba ta ba babotana nako kaufela.
PRO.28.20	Mutu ya lukile u ta pila bupilo bo bu na ni buiketo ni tabo. Kono haiba u akufela ku bata ku fuma, u ta utwiswa butuku feela.
PRO.28.21	Ya na ni sobozi u maswe. Kono baatuli ba bañwi ba ka fosa kuli ba amuhele nihaili mpo ye nyinyani ya kweta.
PRO.28.22	Mutu wa pilu-seta u akufela ku ba mufumi mi mane h'a zibi kuli bubotana bu tuha bu mu kena.
PRO.28.23	Sikulula mutu, mi mwamulaho u ta itumela ku fita mutu wa kalembeshwa.
PRO.28.24	Mutu ya hupula kuli ku uzweza bashemi ba hae ha ki foso, yo u likana feela ni lisholi la ku sili.
PRO.28.25	Pilu-seta i tisa feela mufili-fili. Ha u sepile Muñ'a Bupilo u iketile.
PRO.28.26	Ki bukuba ku latelela mihupulo ya hao. Ikete, mi u latelele lituto za ba ba butali.
PRO.28.27	Tusa babotana mi ha ku na s'o ka tokwa. Kono ya ikezisa kuli ha ku na bubotana u ta kutiwa ki batu ba bañata.
PRO.28.28	Batu ba ipata ha ku busa ya maswe. Kono h'a zwa fa ku busa, batu ba ba lukile ba yola mi ba busa hape.
PRO.29.1	Haiba u hanyeza ka nako ni nako ha u sikululwa, konji u pyatehe zazi le liñwi, mi ha u na ku pila hape.
PRO.29.2	Ni supeze mubusi ya lukile, mi ni na, ni ta ku supeza sicaba se si iketile. Ni supeze mubusi ya maswe, mi ni na, ni ta ku supeza sicaba se si zielehile.
PRO.29.3	Haiba u tabela butali, ndat'aho u ta ikuhumusa ka wena.
PRO.29.3	Ku sinyeza mali fa mahule ki bukuba luli.
PRO.29.4	Mulena h'a isa pilu kwa likatulo ze lukile, naha i ka tiya. Kono h'a isa feela pilu kwa mali, u ta sinya naha ya hae.
PRO.29.5	Puma balikani ba hao mi u iteele siteo ili wena.
PRO.29.6	Batu ba ba maswe ba swaseha mwa libi za bona, haili batu ba ba lukile ba tabile mi ba lukuluhile.
PRO.29.7	Mutu yo munde u ziba liswanelo za mubotana, kono batu ba ba maswe ha ba koni ku utwsisisa lika ze cwalo.
PRO.29.8	Batu ba ba si na taba ni ba bañwi ba kona ku kenya munzi mwa ziezi. Batu ba ba butali ba felisa lika hande.
PRO.29.9	Mutu ya butali h'a zekisana ni sikuba, sikuba si ta inela ku seha feela, a taze lilata ni ku nyemisa.
PRO.29.10	Batu ba babulai ba toile mutu ya lukile, kono batu ba ba lukile ba ta sileleza bupilo bwa hae.
PRO.29.11	Mutu wa sitoto u bonahaza bunyemi bwa hae, kono mutu ya na ni ngana u na ni buiswalo mi u nyemuluha kapili.
PRO.29.12	Haiba mubusi a teeleza kwa litaba za buhata, manduna ba hae kamukana ba ta ba mahata.
PRO.29.13	Mubotana ni ya mu nyandisa, ba na ni se ba kopanezi. Muñ'a Bupilo u ba file meeto bubeli bwa bona.
PRO.29.14	Haiba mulena a takeleza liswanelo za mubotana, u ta busa nako ye telele.
PRO.29.15	Ku sikulula ni ku kalimela ki ze nde ku mwana. Haiba mwana a ba ni nzila ya hae, u ka swabisa m'ahe.
PRO.29.16	Batu ba ba maswe ha ba busa, bumaswe bwa ekezeha. Kono ba ba lukile ba ta pila mane ba bone mo ba ka wela batu ba ba cwalo.
PRO.29.17	Kalimela mwan'a hao mi u ka ku tabisa nako kaufela. H'a na ku ku fa libaka le li ka ku swabisa.
PRO.29.18	Sicaba se si sa zamaiswi ki Muñ'a Bupilo ki sicaba se si si na mulao. U litohonolo mutu ya buluka mulao wa Mulimu.
PRO.29.19	 Ha u koni ku sikulula mubeleki ka ku bulela feela ni yena. U ta ku utwa kono h'a na ku isa pilu kwateñi.
PRO.29.20	Ku na ni sepo ku sikuba ku fita mutu ya bulela a si ka hupula.
PRO.29.21	Fa mubeleki wa hao lika kamukana z'a bata ku kalela kwa bwanana, mi zazi le liñwi u ta ngelela z'o na ni zona kaufela.
PRO.29.22	Batu ba ba nyema-nyema feela ba tisa likomano ze ñata ni mifili-fili.
PRO.29.23	Buikuhumuso ki ku wa kwa mutu, kono mutu ya ishuwile wa kutekeha.
PRO.29.24	Mulikan'a lisholi ki yena sila sa hae se si maswe. U ta utwiswa butuku haiba a ka bulela niti mwa kuta, ni Mulimu u ta mu kuta haiba a sa buleli.
PRO.29.25	Ku na ni kozi ku isa pilu ku ze ba ku hupulela batu ba bañwi kono ku sepa Muñ'a Bupilo kwa tusa.
PRO.29.26	Mutu ni mutu u bata ku zibiwa ki mubusi, kono ki ku Muñ'a Bupilo feela ko u ta fumana katulo ye lukile.
PRO.29.27	Ba ba lukile ba toile ba ba maswe, ni ba ba maswe ba toile ba ba lukile.
PRO.30.1	A ki manzwi a maikuto a Aguru, mwan'a Jake. Mutu yo u ize:
PRO.30.1	“Mulimu h'a yo ku na,
PRO.30.1	Mulimu h'a yo ku na,
PRO.30.1	mi ha ni na tuso.
PRO.30.2	Ni swana feela ni folofolo,
PRO.30.2	isiñi mutu.
PRO.30.2	Ha ni na ngana ye kwa batu.
PRO.30.3	Ha ni si ka ituta ku ba ni butali,
PRO.30.3	mi ha ku na ni se sikana
PRO.30.3	lse ni ziba uli ka Mulimu.
PRO.30.4	Ki mañi ya sweli hande zibo
PRO.30.4	ya za lihalimu?
PRO.30.4	Ki mañi ya kile a swala moya?
PRO.30.4	Kamba ya kile a putela mezi
PRO.30.4	mwa lisila?
PRO.30.4	Kamba ku ngunda mafelelezo a lifasi?
PRO.30.4	Ki mañi, haiba wa ziba?
PRO.30.4	Mwan'a hae ki mañi?
PRO.30.5	“Mulimu u buluka sepiso kaufela y'a ezize. U swana ni tebe ku ba ba bata ku silelezwa ki yena. 
PRO.30.6	Haiba u ka bulela kuli Mulimu n'a bulezi cwana, ili s'a si ka bulela, u ta ku atula ka tata, ku ku bonisa kuli u lihata.”
PRO.30.7	Mulimu, ni ku kupa lika ze peli. Ni fe zona ni si ka shwa kale. 
PRO.30.8	Ni zwise mwa buhata ni bupumi. Ni si ke na ba mufumi kamba mubotana. Ni fe feela lico ze ni tokwa. 
PRO.30.9	Haiba ni ba ni ze ñata, mwendi ni ka swana na li, ha ni sa ku tokwa. Kono haiba ni ba mubotana, ni swana na uzwa, mi na swabisa Mulimu wa ka.
PRO.30.10	U si ke wa lika ku nyaza mubeleki ku muñ'a hae. U ta kutiwa, mi u nyande kabakala s'o ezize.
PRO.30.11	Ku na ni batu ba ba lwahanga bo ndat'a bona, mi ha ba bonahazi ku tabela bo m'a bona.
PRO.30.12	Ku na ni batu ba ba hupula kuli ba kenile, kanti ba sa tezi masila luli.
PRO.30.13	Ku na ni batu ba ba hupula kuli ba lukile. Mawee, mu bone mo ba ikupulela ku luka!
PRO.30.14	Ku na ni batu ba ba eza babotana ni ba ba shebile ka situhu. Ki ona mukwa o ba ipilisa ka ona.
PRO.30.15	Munyopi u na ni bana ba basizana ba babeli, mi bubeli bwa bona ba biziwa bo “Ni fe!”
PRO.30.15	Ku na ni lika ze ne, ze sa kuli:
PRO.30.16	Ki lifasi la ba ba shwile,
PRO.30.16	musali ya si ka pepa,
PRO.30.16	mubu o omile o tokwa pula,
PRO.30.16	ni mulilo wa lubya.
PRO.30.17	Mutu ya sheununa ndat'ahe kamba ku nyaziseza m'ahe ha s'a supezi, u lukela ku ciwa ki manoñu, kamba meeto a hae a tongolwe ki mañwalala.
PRO.30.18	Ku na ni lika ze ne, ze komokisa, ze ni sa koni ku utwisisa:
PRO.30.19	 Ki mbande ye fufa mwahalimu,
PRO.30.19	noha ye hohoba fa licwe,
PRO.30.19	sisepe se si cimbauka mwa liwate,
PRO.30.19	ni munna ni musali ba ba latana.
PRO.30.20	Ki mona mw'a ezeza musali ya sa sepahali. Wa buka, wa tapa, mi u li, “Kono ha ku na se ni fosize!”
PRO.30.21	Ku na ni lika ze ne, zeo ni lifasi kasibili ha li koni ku li swalela:
PRO.30.22	Ki mutanga ya fetuha mulena,
PRO.30.22	ni sikuba ya na ni z'a bata ku ca kaufela.
PRO.30.23	Ki musali ya na ni lutimbo ya nyalwa,
PRO.30.23	ni mubeleki wa musizana ya yanga mulen'a hae wa musali.
PRO.30.24	Mwa lifasi ku na ni lifolofolo ze ne, ze nyinyani, kono li butali hahulu-hulu:
PRO.30.25	Butwa bwa fokola, kono litabula bu kubukanya lico za bona.
PRO.30.26	Limbila ni zona za fokola, kono li ikezeza mandu mwahal'a macwe.
PRO.30.27	Nzie ha i na mulena, kono i zamaya sikutu.
PRO.30.28	Mikolozwani, wa kona ku swala o muñwi wa yona mwa lizoho, kono wa i fumana mwa mandu a malena.
PRO.30.29	Ku na ni lika ze ne, ze tabisa ha u li talima li nze li zamaya:
PRO.30.30	Ki litau ze na ni maata ku fita lifolofolo kamukana, mi ha li na nihaili i liñwi feela ye li saba.
PRO.30.31	Ki puli ya munna ye etelezi mutapi.
PRO.30.31	Ki mikombwe ye zamaya ka ku ikutwisisa.
PRO.30.31	Ki malena kwapil'a batu ba bona.
PRO.30.32	Haiba u kile wa ba sikuba ka ku ba ni muikuhumuso ni ku lela ze maswe, tuhela mi u nahane pili! 
PRO.30.33	Feta mabisi mi u ta fumana mafula. Nata fa ngo ya yo muñwi mi ku ta zwa mookola. Nyemisa batu mi u ta kena mwa mifili-fili.
PRO.31.1	Mulena Lemuele n'a bulelezwi manzwi a ki m'ahe, a li,
PRO.31.2	“Wena mwan'a ka ye ni lata, u kalabo kwa litapelo za ka. Ni ka ku bulelela sifi? 
PRO.31.3	U si ke wa sinyeza maata a hao kaufela kwa basali, ni mali a hao kaufela ku bona. Ba felize malena. 
PRO.31.4	Teelezahe, Lemuele. Malena ha ba lukeli ku nwa waine, kamba ku ba ni takazo ya ze kola. 
PRO.31.5	Ha ba nwa, ba libala milao, mi ha ba isi pilu kwa liswanelo ze tokwiwa ki batu. 
PRO.31.6	U fe batu ba ba shwa ze kola. U fe ba ba mwa maswabi waine. 
PRO.31.7	Ba tuhele ba nwe, mi ba libale bubotana ni maswabi a bona.
PRO.31.8	“Bulela mwa sibaka sa batu ba ba sa koni ku ipulelela. Sileleza liswanelo za ba ba sa ikoneli kamukana. 
PRO.31.9	Bulela mwa sibaka sa bona, mi u be muatuli ya lukile. Sileleza liswanelo za babotana ni ba shebile.”
PRO.31.10	Musali ya lukile u fitela kwahule macwe a butokwa, kono ku tata cwañi ku mu fumana!
PRO.31.11	Munn'a hae u beya sepo ya hae ku yena, mi h'a na ku ba mubotana.
PRO.31.12	H'a sa pila, u mu eza hande, mi ha mu utwisi butuku.
PRO.31.13	U ipatehisa ka ku eza bwanda ni masila.
PRO.31.14	U tisa lico mwa hae ili ze zwa kwahule, sina lisepe za balekisi mo li ezeza.
PRO.31.15	U zuha li si ka pazula ku lukiseza lubasi lwa hae lico ni ku bulelela babeleki ba basizana ze ba swanezi ku eza.
PRO.31.16	U talima simu, mi wa i leka. Ka mali a fumani u eza simu ya likota za veine.
PRO.31.17	U sebeza ka tata, u na ni maata, mi ki muikoneli.
PRO.31.18	Wa ziba butokwa bwa sika s'a eza, mi u sebeza ni busihu.
PRO.31.19	U ikotela bwanda mi u itukela masila a hae.
PRO.31.20	U utwela babotana ni ba ba shebile butuku.
PRO.31.21	H'a na taba niha ku bata, kakuli lubasi lwa hae lu na ni liapalo ze futumala.
PRO.31.22	U eza likubo za fa mumbeta, mi u eza masila a mande a liapalo za hae za mubala o mupuzwa.
PRO.31.23	Munn'a hae u zibahala hande. Ki yo muñwi wa ba bahulu ba munzi.
PRO.31.24	U eza liapalo ni makanda, mi u li lekisa kwa balekisi.
PRO.31.25	U maata, mi wa kutekeha, mi h'a sabi ze ka taha kwapili.
PRO.31.26	U bulela ka butali, mi u na ni litaelo ze sepahala.
PRO.31.27	U patehile nako kaufela, mi u tokomela ze tokwiwa ki lubasi lwa hae.
PRO.31.28	Bana ba hae ba bonisa tabo ya bona, mi munn'a hae wa mu lumba.
PRO.31.29	Munna u li, “Basali ba bañata ki basali ba ba lukile, kono wena wa ba fita, kaufel'a bona.”
PRO.31.30	Bunde bwa siyemo bwa puma ni bunde bwa sifateho bwa fela, kono musali ya saba Muñ'a Bupilo u lukela ku lumbiwa.
PRO.31.31	Mu mu kuteke ka z'a ezize kamukana. U lukela ku kutekiwa ki mañi ni mañi.
ECC.1.1	Ki a manzwi a Mubuleli, mwan'a Davida, ya n'a li mulena mwa Jerusalema.
ECC.1.2	Mubuleli a li, “Ha ku na tuso! Ha ku na tuso! Bupilo ha bu na tuso. Lika kaufela ha li na tuso. 
ECC.1.3	Niha u ka sinya bupilo bwa hao kamukana u nz'o sebeza ka tata, s'o ta bonisa ka musebezi wo ki sifi? 
ECC.1.4	 Masika a, a taha mi ani a ya, kono lifasi li siyala hona cwalo mo ne li inezi. 
ECC.1.5	Lizazi li sa pazula, mi li sa likela. Li ya li katezi ko li swanezi ku y'o kala sinca hape. 
ECC.1.6	Moya u fukela mwa mboela, u ya mutulo, wa potoloha-potoloha mi wa kuta hape. 
ECC.1.7	Nuka ifi kamba ifi i bubela mwa liwate, kono liwate ha li tali. Mezi a kutela ko li kalela linuka, mi hape a y'o kala sinca ku buba. 
ECC.1.8	Linto kaufela li isa kwa mukatala, ili mukatala o mutuna o sa konwi ku taluswa ka manzwi. Meeto a luna h'a kuliswi ki s'a bona. Lizebe za luna ha li kuliswi ki ze li utwa. 
ECC.1.9	Se si ezahalile pili si ta ezahala hape. Se ne si ezizwe pili si ta kutela ku eziwa. Mwa lifasi kamukana ha ku na se sinca. 
ECC.1.10	Ba li, ‘A mu bone! Nto ye ñwi ye nca ki ye!’ Batili. N'e se i ezahlile pili, kale lu si ka pepwa. 
ECC.1.11	Ha ku na ya hupula ze n'e ezahalile mwa linako ze felile, ni mwa mazazi a taha ha ku na ya ta hupula ze ta ezahala, hona cwale fa ni ze tatama.
ECC.1.12	Na, Mubuleli, ne ni li mulena wa Isilaele mwa Jerusalema. 
ECC.1.13	Ni itukiseza ku tatuba ni ku ituta lika kamukana ze eziwa mwa lifasi mo.
ECC.1.13	Mulimu u lu file musebezi o tata, o sa tabisi. 
ECC.1.14	Ni boni lika kamukana ze eziwa mwa lifasi le, mi na mi bulelela, kaufela zona ha li na tuso. Ku swana ni ku lelekisa moya. 
ECC.1.15	Ha u koni ku otolola se si kopami. Ha u koni ku bala lika ze siyo.
ECC.1.16	 Na ipulelela, na li, “Ni se ni li mutu yo mutuna, ya butali hahulu ku fita mañi ni mañi ya kalile ku busa Jerusalema pili na ni si ka busa kale. Ni ziba hande-nde mo bu inezi butali ni zibo.” 
ECC.1.17	Ne ni itukiselize ku ziba fapahano mwahal'a zibo ni bukuba, butali ni bupulumuki. Kono na lemuha kuli mwendi ni ka swana ni lelekisa moya. 
ECC.1.18	U sa ba ni butali bo butuna hahulu feela, u tahelwa ki lipilaelo ze ñata. Ha u ziba hahulu, u ta utwa butuku hahulu.
ECC.2.1	Na hupula ku itabisa, ni kuli ni fumane mo i inezi tabo, kono na fumana kuli ni yona ha i na tuso. 
ECC.2.2	Na lemuha kuli ku seha-seha ki bukuba, ni kuli minyaka ha i na se i tusa. 
ECC.2.3	Ka ku susuezwa ki takazo ya ka ya ku bata butali, na lela ku itabisa ka waine kuli ni be ni nako ye nde. Na hupula kuli, ye ki yona nto ye nde, ye ba ka eza batu ka nako ya bupilo bwa bona bo bu kuswani mwa lifasi.
ECC.2.4	 Na eza misebezi ye mituna. Na icahela mandu mi na cala masimu a likota za veine. 
ECC.2.5	Na cala masimu a milohu ni likota za miselo, mo ku na ni likota za mifuta-futa. 
ECC.2.6	Na yepa tusa twa mezi a ku li nwisezanga. 
ECC.2.7	 Na leka batanga ba bañata, mi ne ku na ni batanga ba ba ne ba pepezwi mwa sibaka sa ka. Na luwa limunanu ze ñata ku fita mañi ni mañi ya n'a pilile mwa Jerusalema. 
ECC.2.8	 Hape na ikubukanyeza silivela ni gauda ze ne li zwa mwa lipulukelo za bulena bwa manaha a ne ni busa. Ne ni tabiswa ki banna ni basali ba ba ne ba ni opelelanga, mi ne ni na ni basali kaufela b'a n'a ka bata mutu.
ECC.2.9	 Ee, ne ni li mutu yo mutuna ku fita mutu kaufela ya n'a pilile mwa Jerusalema, mi butali bwa ka ne bu si ka fela. 
ECC.2.10	Sifi ni sifi se ne ni bata, ne ni si fumana. Ne ni sa itimi minyaka ifi ni ifi. Ne ni ikuhumusa ka lika kaufela ze ne ni sebelelize, mi zeo kaufela n'e li ona mupuzo wa ka. 
ECC.2.11	Cwale na hupula ze ne ni ezize kamukana, ni mo ne ni sebelelize ka tata ha ne ni li eza, kiha ni lemuha kuli kanti mane ne li sa talusi se siñwi. Ne ku swana inge ku lelekisa moya, ili nto ye si na tuso ni hanyinyani. 
ECC.2.12	Hakulicwalo, mulena u kona ku eza feela ze n'e ezizwe ki malena ba bañwi ba ba ne ba li teñi pili.
ECC.2.12	Cwale na kala ku nahana kuli ku ba ni butali, butanya kamba bukuba ku talusañi. 
ECC.2.13	Ehee, na ziba butali ki bo bunde ku fita bukuba, sina liseli ha li li le linde ku fita lififi. 
ECC.2.14	Batu ba ba butali ba kona ku bona ko ba ya, kanti likuba zona nyaa. Kono hape na ziba kuli kaufel'a luna lu libelelezwi ki bumai bo bu swana. 
ECC.2.15	Na ikupula ni nosi, na li, “Se si ezahala kwa likuba si ta ezahala ni ku na. Cwale se ni kutezwi ka ku ba ni butali cwalo ki sifi?” Na alaba, na li, “Ha siyo. Ha ku na ni se sikana.” 
ECC.2.16	Ha ku na ya hupula batu ba ba butali, mi ha ku na ya hupula likuba. Mwa mazazi a sa taha, kaufel'a luna lu ta libalwa. Lu swanezi ku shwa kamukwaoswana, kamukan'a luna, i ka ba ba ba butali kamba likuba. 
ECC.2.17	Cwale bupilo ha si se siñwi ku na, kakuli za bona kaufela ha li na se li ni tiselize haisi manyando. Kaufel'a zona ne li si na tuso. Ne ni ndaamanisa feela moya.
ECC.2.18	Ze ni belekile kaufela ni ku li fumana ha li na se li talusize ku na, kakuli ne ni ziba kuli ni ta li siyela shwana wa ka. 
ECC.2.19	Mi mwendi n'a ka swana a ba ni butali, kamba a ba ni bukuba. Ya ziba ki mañi? Nihakulicwalo u ta luwa lika kamukana ze ni belekile, ili lika kamukana ze ni fumani ka butali bwa ka mwa lifasi le. Zeo kamukana ha li na tuso. 
ECC.2.20	Cwale na kala ku inyaza kuli ni sebelelizeñi cwalo ka tata! 
ECC.2.21	Wena mutu, u belekele sika ka butali bwa hao kaufela, ka zibo ni bukwala, mi hape u na ni ku si siyela mutu ya si ka si sebeleza. Ha ku na tuso, mi ha ku si ka luka! 
ECC.2.22	U sebeza ka tata mwa bupilo bwa hao kaufela, mi kwa mafelelezo u ta kutelwa kiñi? 
ECC.2.23	 Lika kamukana z'o eza ha u sa pila ha li na se li tisa haisi mukatala ni masita-pilu. Nihaili busihu ha u koni ku pumula. Zeo kaufela ha li na tuso.
ECC.2.24	 Nto ye nde ka ku fitisisa y'a ka eza mutu ki ku ca ni ku nwa, mi a ikole z'a s'a fumani. Mi nihakulicwalo ni lemuhile kuli nihaili zona zeo, li zwa ku Mulimu. 
ECC.2.25	Ki ka mukwa ufi hape w'a ka fumana mutu sa ku ca, kamba ku itabisa? 
ECC.2.26	 Mulimu u fa butali, zibo, ni tabo ku b'a lata, kono u belekisa baezalibi ba nze ba hola ni ku buluka, ili kuli ze ba fumana li kone ku fiwa yo muñwi y'o lata hahulu. Ha ku na tuso. Ku swana ni ku landamanisa moya.
ECC.3.1	Sifi ni sifi se si ezahala mwa lifasi si ezahala ka nako y'a ketile Mulimu.
ECC.3.2	U toma nako ya ku pepa
ECC.3.2	ni nako ya ku shwa,
ECC.3.2	nako ya ku cala
ECC.3.2	ni nako ya ku kumula.
ECC.3.3	U toma nako ya ku bulaya
ECC.3.3	ni nako ya ku folisa,
ECC.3.3	nako ya ku lutulula
ECC.3.3	ni nako ya ku yaha.
ECC.3.4	U toma nako ya maswabi
ECC.3.4	ni nako ya tabo,
ECC.3.4	nako ya ku tubeta
ECC.3.4	ni nako ya ku bina.
ECC.3.5	U toma nako ya ku latana
ECC.3.5	ni nako ya ku sa latana,
ECC.3.5	nako ya ku tubeta
ECC.3.5	ni nako ya ku sa tubeta.
ECC.3.6	U toma nako ya ku fumana
ECC.3.6	ni nako ya ku latehelwa,
ECC.3.6	nako ya ku buluka
ECC.3.6	ni nako ya ku lataka.
ECC.3.7	U toma nako ya ku pazula
ECC.3.7	ni nako ya ku luka,
ECC.3.7	nako ya ku kuza
ECC.3.7	ni nako ya ku bulela.
ECC.3.8	U toma nako ya lilato
ECC.3.8	ni nako ya sitoyo,
ECC.3.8	nako ya ndwa
ECC.3.8	ni nako ya kozo.
ECC.3.9	S'a kutelwa mutu ka musebezi wa hae kaufela ki sifi? 
ECC.3.10	Ni ziba butata bw'a lu file Mulimu. 
ECC.3.11	U tomezi lika kamukana nako ye lukela. U lu file takazo ya ku ziba ze sa taha, kono h'a lu fi kutwisiso ye tezi ya z'a eza. 
ECC.3.12	Cwale na lemuha kuli s'a lukela ku eza mutu ufi ni ufi ki ku taba, ni ku eza ze nde mw'a konela kaufela, h'a sa pila. 
ECC.3.13	Luna kamukana lu swanezi ku ca ni ku nwa, mi lu ikole ze lu belekezi, kakuli ki mpo y'a lu file Mulimu.
ECC.3.14	Na ziba kuli lika kamukana z'a eza Mulimu li ta ina kuya kuile. Ha u koni ku ekeza kamba ku zwisa se siñwi kwateñi. Ni Mulimu u eza cwalo ili kuli batu ba mu sabe. 
ECC.3.15	Sifi ni sifi se si ezahala, kamba se si ta ezahala, ne si ezahalile kale. Mulimu u bonisa nto i liñwi ku ezahala hape ni hape.
ECC.3.16	Isiñi ze feela, kono ni se ni lemuhile kuli hape u kona ku fumana bumaswe mo ku lukela ku fumaneha bunde ni likatulo ze lukile. 
ECC.3.17	Na ipulelela mwa pilu, na li, “Mulimu u ta atula ba ba lukile ni ba ba maswe kamukwaoswana, kakuli lika kaufela, ni likezo kamukana li ta ezahala ka nako ya zona luli ye tomilwe.” 
ECC.3.18	Na feleleza ka ku hupula mwa pilu kuli Mulimu u lika batu, ili ku ba bonisa kuli ha ba fiti lifolofolo. 
ECC.3.19	Nihakulicwalo batu ni lifolofolo ba tahelwa ki bumai bo bu swana. Ba shwa mushwelo o swana. Mutu h'a fiti folofolo, kakuli bupilo ha bu talusi se siñwi kwa batu kamba lifolofolo. 
ECC.3.20	Bubeli bwa zona bu ya mwa sibaka si li siñwi ili mwa liluli. Bubeli bwa zona ki mona mo li zwa, mi li ta kutela mwateñi hamoho. 
ECC.3.21	Mutu u ka kona ku ziba cwañi luli kuli moya wa mutu u ya kwa lihalimu, wa folofolo ona u ya mwa mubu? 
ECC.3.22	Kiha ni se ni lemuha cwale kuli nto ye nde feela y'a ka eza mutu ki ku ikola z'a belekile. Ha ku na se siñwi hape s'a ka eza. Ha ku na mukwa w'a ka ziba ka ona se si ta ezahala ha s'a shwile.
ECC.4.1	Cwale na talima hape kwa bumaswe kaufela bo bu ezahala mwa lifasi mo. Ba ba nyandiswa ne ba lila, mi ne ku si na ya n'a ka ba tusa, kakuli ba ba ne ba ba nyandisa ne ba na ni maata. 
ECC.4.2	Ni ikumbuta ba ba shwile, ba ba se ba ile. Bao ba mbubo-mbubo ku fita ba ba sa pila. 
ECC.4.3	Kono ba ba mbubo-mbubo ku fita bao ba babeli, ki ba ba si ka pepwa, ili ba ba si ka bona kale bumaswe bo bu eziwa mwa lifasi mo.
ECC.4.4	Hape ni se ni itutile se si sebelisa batu ka tata. Libaka kikuli ba bata ku ba ni bufumu bo buñata ku fita ba bañwi. Kono ha ku na tuso. Ku swana ni ku matisa moya. 
ECC.4.5	Ba bulela kuli mutu u ta ba sikuba h'a iputa mazoho, mi a ituhelela ku bulaiwa ki tala. 
ECC.4.6	Mwendi ku cwalo, kono bunde ki ku ba ni lika ze likani feela, mwa pilu u nz'o iketile, ku fita ku pateha hahulu ka mazoho a mabeli nako kaufela, u nz'o lika ku swala moya.
ECC.4.7	Ni lemuhile nto ye ñwi hape mwa bupilo ye si na tuso. 
ECC.4.8	Ki yo mutu ya inzi a nosi. H'a na mwana, kamba munyani, kono u sebeza nako kaufela. H'a itumeli ka bufumu bw'a na ni bona. U belekela mañi ka tata cwalo, mane u itima tabo kaufela? Ze ha li na tuso ni zona, mi ki mukwa wa ku ipilisa maswe.
ECC.4.9	Bubeli ki bo bunde ku fita buñwi, kakuli ba babeli ba ta sebeza hande hahulu. 
ECC.4.10	Haiba yo muñwi wa bona a wela fafasi, yo muñwi u ta mu yemisa. Kono haiba ki yena feela a nosi mi a wa, ku maswe hahulu kakuli ha ku na ya ta mu tusa. 
ECC.4.11	Haiba ku bata hahulu, batu ba babeli ba kona ku lobala hamoho ni ba futumalelwa, kono a li muñwi u ta futumalelwa cwañi? 
ECC.4.12	Banna ba babeli ba kona ku itamulela kwa ndwa ye ne ka fenya mutu a li muñwi. Muhala wa namunganga u tata kwa ku u puma.
ECC.4.13	Haiba mulena wa supala, mi mwa bucembele bwa hae a ba sikuba se si sa lati ku elezwa, h'a swani ni mucaha wa mubotana ya na ni ngana. 
ECC.4.14	Mucaha u kona ku zwa mwa bunjebwe ni ku fetuha mulena wa naha ya habo, kamba ku zwa mwa tolongo ku y'o ina fa lubona. 
ECC.4.15	Na hupula ka batu ba bañata ba ba pila mwa lifasi mo, mi na lemuha kuli mwahal'a bona ku na ni mutangana ya ta ba mulena. 
ECC.4.16	Mwendi batu ba ba buswa ki mulena ha ba na ku ba ni palo, kono ha s'a ile, ha ku na ya ka itumela ka s'a ezize. Ha ku na tuso. Ku swana ni ku matisa moya.
ECC.5.1	Mu tokomele ka za ku ya kwa Tempele. Mu yele ku y'o ituta. Fo ki hande ku fita ku eza litabelo sina batu ba likuba ba ba sa zibi ze nde ni ze maswe. 
ECC.5.2	U hupule pili u si ka bulela, mi u si ke wa akufela ku sepisa Mulimu. Mulimu u mwa lihalimu mi wena u fafasi. Cwalehe, u si ke wa fiteleza kwa ku bulela ku fita se si lukela. 
ECC.5.3	Hona m'o bilaelela hahulu, ki mona m'o ka tahelwa ki litolo ze maswe, mi ha u bulela hahulu u ta be u bulele pulelo ya bukuba. 
ECC.5.4	 Cwalehe, ha u eza sepiso ku Mulimu, i buluke. U si ke wa liyeha, kakuli h'a tabiswi ki likuba. U eze s'o sepisize. 
ECC.5.5	Bunde ki ku sa sepisa ku fita ku sepisa s'o si ke wa eza. 
ECC.5.6	U si ke wa lumelela manzwi a hao ku ku fosisa, kuli mane u y'o bulelela muprisita wa Mulimu kuli n'o si ka hupula cwalo. U nyemisezañi Mulimu? U mu lumelelañi kuli a sinye z'o s'o sebelize? 
ECC.5.7	Niha u ka lola litolo ze ñata, ku sebeza musebezi o si na tuso, kamba ku bulela manzwi a mañata, u swanezi ku saba Mulimu.
ECC.5.8	U si ke wa komoka ha u bona kuli muso u nyandisa babotana, mi u ba tima liswanelo za bona ni likatulo ze lukile. Nduna kaufela u silelezwa ki ya fahalimw'a hae, mi bubeli bwa bona ba silelezwa ki manduna ba bahulu.
ECC.5.9	Nihakulicwalo, ki tuso sicaba ha si na ni mulena ya sebelezwa ki naha.
ECC.5.10	Haiba u lata mali, ha u na ku kolwa kuli a ku likani. Haiba u lakaza ku fuma, ha u na ku fumana z'o bata kamukana. Ha ku na tuso. 
ECC.5.11	Ha u atelwa ki bufumu, ni batu b'o uta ba ta ata cwalo. S'o fumana feela ki zibo ya kuli u fumile. 
ECC.5.12	Mutu ya sebeza a ka na a fumana kamba ku tokwa lico ze likani, kono nihakulicwalo wa kona ku lobala hande. Mufumi, yena nih'a na ni ze ñata cwalo u katazwa ki sikobyoti.
ECC.5.13	Ki ye nto ye maswe, ye ni boni mwa lifasi mo. Batu ba buluka mali a bona ku fitela fo ba ka a tokwela. 
ECC.5.14	Kono kaufel'a ona a sinyeha kwa linzila ze ñwi, mane ba tokwe ni se ba siyela bana ba bona. 
ECC.5.15	 Lu siya lifasi le lu si na ni se sikana sina mo lu tezi ku lona. Ku ze lu ezize kamukana ha ku na se lu ka bitula. 
ECC.5.16	Ha si hande! Lu kuta sina mo lu tezi. Lwa sebeza, ili ku lika ku swala moya, mi se lu fumana ki sifi? 
ECC.5.17	Kanti lu ngile nako ya bupilo bwa luna kaufela lu nze lu li mwa lififi ni mwa maswabi, lu filikani, lu nyema mi lu kula!
ECC.5.18	Se ni fumani ki se. Nto ye nde ka ku fitisisa y'a lukela mutu ku i eza ki ku ca ni ku nwa, mi a ikole z'a sebelelize mwa nako ye kuswani ya bupilo bw'a mu file Mulimu. Ye ki yona kabelo ya mutu. 
ECC.5.19	Haiba Mulimu a fa mutu bufumu ni liluwo, mi a mu lumelela ku ikola zona, u lukela ku itumela mi a ikole z'a belekezi. Ki mpo ye zwa ku Mulimu. 
ECC.5.20	Kakuli Mulimu u mu lumelezi ku pila ka tabo, h'a na ku ikataza ku nahana ka za bukuswani bwa bupilo.
ECC.6.1	Ni se ni lemuhile kuli mwa lifasi mo ku na ni bumaswe bo butuna bo bu eziwa kwa batu. 
ECC.6.2	Mulimu u fa mutu yo muñwi bufumu, likute ni liluwo, ee, lika kaufela z'a tokwa, kono Mulimu h'a mu lumeleli ku itabisa ka zona. Kono li t'o ikolwa ki baenyi. Ha ku na tusa, mi ha ku si ka luka. 
ECC.6.3	Mutu a ka ba ni bana ba mwanda, mi a pila nako ye telele, kono ha ku na taba nih'a ka pila nako ye telele haiba a sa fumani tabo, mi a sa fumani kepelo ye nde, fohe ni ka li, mbututu ya pepilwe a shwile u mbubo-mbubo. 
ECC.6.4	Ha ku tusi kuli mbututu i pepiwe, ni ku fitelela mwa lififi, mo a ka y'o libalwa. 
ECC.6.5	Ha i na ku bona liseli la musihali, kamba ku ziba mo bu inezi bupilo, kono nihakulicwalo u fumani pumulo hahulu 
ECC.6.6	ku fita mutu ya sa ikoli bupilo, ni h'a ka pila lilimo ze likiti ze peli. Kakuli bubeli bwa bona ba ya mwa sibaka si li siñwi.
ECC.6.7	Mutu u eza misebezi ya hae kamukana ili kuli a fumane sa ku ca, kono h'a fumani ze likana. 
ECC.6.8	Mutu ya butali, u fita cwañi sikuba? Ku tusañi kuli mubotana a zibe mw'a ka ipiliseza? 
ECC.6.9	Ha ku na tuso, ku swana ni ku ndaamanisa moya. Ki ko kunde ku itumela ka s'o na ni sona ku fita ku ina u nze u bata se siñwi.
ECC.6.10	Sifi ni sifi se si ezahala ne si se si lukisizwe cwalo kale, mi lwa ziba kuli mutu h'a koni ku pihisana ni ya mu fita kwa maata. 
ECC.6.11	Ha ku na tuso niha u ka piha nako ye telele, mi ha ku ku tusi se siñwi. 
ECC.6.12	Mutu a ka ziba cwañi se sinde ka ku fitisisa ku mutu mwa bupilo bwa hae bo bukuswani cwana, bo bu si na tuso, ili bupilo bo bu fita sina muluti? Mutu a ka ziba cwañi se si ta ezahala mwa lifasi ha s'a shwile?
ECC.7.1	 Libizo le linde ki la butokwa ku fita miinko ye tula hahulu, mi hape lizazi la ku shwa kwa hao ki le linde ku fita l'o n'o pepilwe ka lona.
ECC.7.2	Ki ko kunde ku ya kwa munzi ko ku na ni sililo ku fita ko ku na ni mukiti, kakuli ba ba pila ba swanezi ku ikupulisa ka nako kaufela kuli lifu li lu libelezi kamukan'a luna.
ECC.7.3	Maswabi ki a mande ku fita liseho. A ka swabisa pata ya hao, kono a looza kutwisiso ya hao.
ECC.7.4	Mutu ya hupula ka za tabo feela kamita ki sikuba. Mutu ya butali u hupula za lifu.
ECC.7.5	Ki ko kunde ku nyaziwa ki mutu ya butali ku fita ku lumbwa ki likuba ka lipina.
ECC.7.6	Ku seha kwa sikuba ku swana ni ku tatalakana kwa miutwa mwa mulilo. Ha ku utwahali.
ECC.7.7	Ya butali h'a puma mutu, u eza inge sikuba. Ha u amuhela likweta u sinya bupilo bwa hao.
ECC.7.8	Ku fela kwa sika ki ko kunde ku fita makalelo a sona.
ECC.7.8	Pilu-tele ki ye nde ku fita buikuhumuso.
ECC.7.9	 U be ni buiswalo, kakuli ku ndimbelela mutu ki bukuba.
ECC.7.10	U si ke wa buza, wa li, “Mawee, kikabakalañi lika ha ne li li ze nde kwakale?” Ha si puzo ya ngana yeo.
ECC.7.11	Mañi ni mañi ya pila u lukela ku ba ni butali. Butali bu swana sina ku yola lifa. 
ECC.7.12	Butali bu ta ku fa silelezo ye tuna kamukwaoswana ni mali. Butali bu babalela bupilo bwa mutu ya na ni bona, mi ye ki yona tuso ya butali.
ECC.7.13	U hupule ka z'a ezize Mulimu. Kana mutu a ka otolola cwañi s'a kopamisize Mulimu? 
ECC.7.14	Lika ha li ku kondela, u tabe, mi butata ha bu taha, u hupule kuli Mulimu u lumelezi zeo ze peli, ili tabo ni manyando. Ha u zibi se si ta ezahala mwamulaho.
ECC.7.15	Bupilo bwa ka bu bile bo bu si na tuso, kono ni boni lika ze ñata ku bona. Mutu yo munde a ka shwa, kanti yo muñwi nih'a ka ba ya maswe wa pila. 
ECC.7.16	Cwalehe, u si ke wa ba yo munde hahulu kamba ya na ni butali hahulu. U ipulaelañi? 
ECC.7.17	Kono u si ke wa ba ya maswe hahulu kamba ya bukuba hahulu. U shwelañi nako i si ka fita kale? 
ECC.7.18	Ki ko kunde kuli u be mwa sihali-hali. Haiba u saba Mulimu, u ta iketa.
ECC.7.19	Butali bu tusa mutu hahulu ku fita se ba kona ku eza babusi ba lishumi mwa munzi.
ECC.7.20	Ha ku na mutu fafasi ya eza ze lukile nako kaufela a sa fosi.
ECC.7.21	U si ke wa isa pilu ku ze ba bulela batu. U ka swana wa utwa mubeleki wa hao h'a ku nyefula. 
ECC.7.22	Ni wena kasibili wa ziba kuli u s'o nyefuzi batu ba bañwi hañata.
ECC.7.23	Ni itusisize ngana ya ka ku lika linto ze kamukana. Ne ni itukiselize ku ba ni butali, kono ne bu li kwahule ni na. 
ECC.7.24	Mutu a ka kona cwañi ku ziba se bu talusa bupilo? Bu tungile hahulu, mi bu tata hahulu ku bu utwisisa. 
ECC.7.25	Kono ni isize pilu ya ka kwa zibo ni ku ituta. Ne ni tundamezi ku fumana butali ni likalabo za lipuzo za ka, ni ku ituta mo bu inezi bumaswe ni bukuba bwa bulyangu.
ECC.7.26	Ni fumani nto ye maswe ka ku fitisisa. Yeo yona ki musali. Lilato l'a ku bonisa li ta ku swasa sina siteo, sina kanyandi, mi mazoho a hae a ku mangatile a ta ku swala inge mawenge. Mutu ya tabisa Mulimu wa kona ku banduka, kono musali u ta swala muezalibi. 
ECC.7.27	Mubuleli, a li, “Ee, ze ni li fumani cwalo, ka bunyinyani ka bunyinyani, ha ne ni sa bata likalabo. 
ECC.7.28	Ni batile likalabo ze ñwi, kono ha ku na se ni fumani. Mwa batu ba sikiti ni fumani feela mutu a li muñwi ya butali, ye ni ka kuteka, haili kwa basali ha ku na nihaili a li muñwi. 
ECC.7.29	Ze ki zona feela ze ni itutile. Mulimu u lu bupile hande, kono ki luna kasibili ba ba izielize hahulu.”
ECC.8.1	Ki mutu ya butali feela ya ziba luli taluso ya lika. Butali bwa mu menyisa, mi bu mu feza mañonde mwa pata.
ECC.8.2	U eze s'a bulela mulena, mi u si ke wa akufela ku sepisa Mulimu. 
ECC.8.3	Mulena u kona ku eza sifi ni sifi s'a lata. Cwale, u zwe fapil'a hae. U si ke wa ina mwa sibaka se si na ni kozi cwalo. 
ECC.8.4	Mulena u eza lika ka maata a bulena, mi ha ku na ya ka hanyeza z'a eza. 
ECC.8.5	U sa utwa feela litaelo za hae u pilile, mi mutu ya butali u ziba nako ni mukwa w'a ka li eza. 
ECC.8.6	Ku na ni nako ye swanela ni mukwa o munde wa ku eza sika sifi ni sifi, kono zibo ya luna ki ye nyinyani! 
ECC.8.7	Ku luna ha ku na ya ziba se si ta ezahala, mi ha ku na ya ta lu bulelela. 
ECC.8.8	Ha ku na mutu ya ka hana ku shwa, kamba ku yemisa lizazi l'a ka shwa ka lona. Yeo ki ndwa ye lu sa koni ku banduka ku yona. Ha ku na mo lu ka pumela kuli lu ipicuke.
ECC.8.9	Ze kaufela ni li boni ha ne ni nahana za lika ze eziwa mwa lifasi mo, ili lifasi mo ku na ni batu ba bañwi ba ba na ni maata, kanti ba bañwi ba nyanda mwatas'a bona. 
ECC.8.10	Ee, ni boni batu ba ba maswe ha ba pumbekiwa mwa mabita a bona, kono ka ku zwiwa kwa mayumbelo batu ba bañwi hona mwa munzi mo, mo ba ezize bumaswe bwa bona, ba ba lumba. Ha ku na tuso.
ECC.8.11	Kikabakalañi batu ha ba itukiselize ku fosa? Ki kakuli bufosi ha bu atulwi kapili. 
ECC.8.12	Muezalibi u kona ku fosa lifoso ze mwanda, nihakulicwalo wa pila. Ee, na ziba ze ba bulela, ba li, “Ha u saba Mulimu lika kaufela li ka luka. 
ECC.8.13	Kono ku ya maswe ha li na ku luka. Bupilo bwa bona bu swana inge muluti, mi ba ta shwa ba sa li ba banca, kakuli ha ba sabi Mulimu.” 
ECC.8.14	Kono taba yeo ha i utwahali. U talime se si ezahala mwa lifasi. Fokuñwi batu ba ba lukile ba fiwa mulatu wa ba ba maswe, mi batu ba ba maswe ba fiwa mupuzo wa batu ba ba lukile. Ni li, ha ku na tuso.
ECC.8.15	Cwale ni kozwi kuli mutu a ikole, kakuli tabo ya na ni yona mwa bupilo bo, ki ku nwa ni ku ca, mi a ikole. Wa kona ku eza cwalo h'a nz'a sebeza ka nako ya bupilo bw'a mu file Mulimu mwa lifasi mo.
ECC.8.16	Kamita fo ni likela kaufela ku ba ni butali, mi ni ituta ze ezahala mwa lifasi, ni lemuha kuli mutu wa kona ku tona busihu ni musihali a sa lobali. 
ECC.8.17	Nihakulicwalo h'a sa koni ku utwisisa s'a eza Mulimu. Niha u ka lika ka tata cwañi ni cwañi, ha u na ku kona ku utwisisa ni kamuta. Batu ba ba butali ba ka ikunga kuli ba ziba, kanti ha ba zibi.
ECC.9.1	Ni hupuzi hahulu ka tata nako ye telele ka ze kamukana, mi na bona kuli ki Mulimu ya zamaisa likezo za batu ba ba butali ni ba ba lukile, mane nihaili lilato la bona kamba sitoyo. Ha ku na ya ziba se si ka mu tahela kapili. 
ECC.9.2	Ha ku na fapahano. Bumai bu kona ku tahela ya lukile ni ya maswe kamukwaoswana, yo munde ni litanya, ya kenile ni ya masila, ku ba ba lapela ni ku ba ba sa lapeli. Mutu ya lukile h'a fiti muezalibi. Mutu ya itama h'a fiti ya sa itami. 
ECC.9.3	Bumai bu li buñwi bu tahela batu kamukana kamukwaoswana, mi nto ye i fosahalile sina mo ku fosahalezi lika kaufela ze ezahala mwa lifasi mo. Batu ha ba nze ba pila, minahano ya bona i tezi bumaswe ni ze si na tuso, mi kapili-pili ba shwa. 
ECC.9.4	Kono mañi ni mañi ya pila, mwa lifasi la ba ba pila, u na ni seponyana. Nja ye pila i mbubo-mbubo ku fita tau ye shwile. 
ECC.9.5	Ee, ba ba pila ba ziba kuli ba ta shwa, kono ba ba shwile ha ba na se ba ziba. Ha ba sa fumana mupuzo hape. Ba se ba libalelezwi. 
ECC.9.6	Lilato la bona, sitoyo sa bona, muna wa bona kaufela li shwelezi hamoho ni bona. Ha ba sa na ku kena ku sifi ni sifi se si ezahala mwa lifasi le.
ECC.9.7	U zwelepili, u ce lico za hao mi u tabe. U nwe waine ya hao mi u nyakalale, kakuli misebezi ya hao i lumelezwi ki Mulimu. 
ECC.9.8	Kamita u bonahaze tabo ni nyakalalo. 
ECC.9.9	U ikole bupilo ni musali y'o lata, ha u nz'o pila bupilo bo bu si na tuso b'o filwe ki Mulimu mwa lifasi le. U tabele lizazi la bona kaufela le li si na tuso, kakuli ki sona feela s'o ta fumana ka manyando a hao. 
ECC.9.10	U sebeze ka tata ku s'o eza kaufela, kakuli ha ku na ku ba ni kezo, muhupulo, zibo kamba butali mwa lifasi la ba ba shwile, mi kihona m'o ya.
ECC.9.11	Ni lemuhile nto ye ñwi, kuli mwa lifasi le, ba ba na ni lubilo ha si hañata ba siya ba bañwi mwa siyano, mi lindume ha si hañata li tula mwa lindwa. Batu ba ba butali ha si hañata ba kona ku ipilisa, ba ba na ni ngana ha ba atisi ku fuma, mi baikoneli kamita ha ba fumani litulo ze pahami. Bumai bu ezahala kwa batu kaufela. 
ECC.9.12	Ha u zibi fo i ka tela nako ya hao. Sina linyunywani ze swasizwe mwa siteo kapili-pili, kamba litapi ze swasizwe mwa kanyandi, ni luna lu swasiwa cwalo ka nako ye maswe lu si ka libelela.
ECC.9.13	Ku na ni se siñwi se ni boni hape, ili mutala o munde wa mo bu bonelwa butali mwa lifasi mo. 
ECC.9.14	Ne ku na ni munzi o munyinyani, mo ne ku si na batu ba bañata. Wa t'o lwaniswa ki mulena ya maata. A u beya mwahali mi a itukiseza limishini ze tuna za ku tuba mamota a ona. 
ECC.9.15	Ne ku na ni mutu wa mubotana mwa munzi mo, ya n'a na ni butali hahulu kuli mane n'a u pilisize. Kono ne ku si na ya n'a mu hupula. 
ECC.9.16	Kamita ni nze ni li, butali ki bo bunde ku fita maata, kono ha ku na ya hupula kuli mubotana u butali, kamba ku isa pilu ku z'a bulela. 
ECC.9.17	Ki ko kunde ku teeleza kwa manzwi a mutu ya butali a bulelelwa mwatasi ku fita ku teeleza kwa manzwi a huweleza mubusi mwa kuta ya likuba. 
ECC.9.18	Butali bu eza ze nde hahulu ku fita lilwaniso, kono mutu a li muñwi ya maswe u kona ku sinya ze ñata ze nde.
ECC.10.1	Linzi ze shwile li kona ku nunkisa botela ya sende kaufela, mi kezonyana ya bukuba i kona ku sinya butali bo butuna ka ku fitisisa.
ECC.10.2	Pilu ya mutu ya na ni butali kamita i mu ezisa ze lukile, mi ya ya si na ngana ya mu fosisa. 
ECC.10.3	Bukuba bwa hae nihaili baenyi ba ta bu ziba. U izibahaza kwa batu kaufela kuli h'a na ngana.
ECC.10.4	Haiba mubusi wa hao a ku nyemela, u si ke wa zwa fa situlo sa hao. Milatu ye mituna i ka swalelwa haiba u kutumana feela.
ECC.10.5	Ki bo bumaswe bo se ni boni mwa lifasi, ili bumaswe bo bu tiswa ki babusi. 
ECC.10.6	Batu ba ba si na ngana ba fiwa litulo ze pahami, kanti bafumi bona ba libalwa. 
ECC.10.7	Ni boni batanga ba pahami fa lipizi, haili ba ba kutekeha, bona, ba zamaya ka mahutu sina batanga.
ECC.10.8	 Ya yepa musima, u ta wela mwateñi. Mutu ya punya limota u lumiwa ki noha. 
ECC.10.9	Ya pepa macwe u holofazwa ki ona. Ya pazula likota u holofazwa ki zona. 
ECC.10.10	Haiba silepe sa hao si li buzwa, mi u sa si loozi, u ta itusisa sona ka tata. Ki ko kunde ku itukiseza za kwapili. 
ECC.10.11	Ku ziba mulyani wa linoha ha ku tusi, haiba u sa ikalafi pili noha i si ka ku luma kale. 
ECC.10.12	Se si bulelwa ki mutu ya butali si mu fa likute, kono ya si na ngana u bulaiwa ki manzwi a hae. 
ECC.10.13	U kala ka lipulelo za bukuba, mi u y'o feleleza ka za bupulumuki luli. 
ECC.10.14	Sikuba u swalelela ku bulela.
ECC.10.14	Ha ku na ya ziba se si ka ezahala kwapili, mi ha ku na ya kona ku lu taluseza se si ta ezahala ha lu se lu shwile.
ECC.10.15	Konji sikuba sa mafelelezo, ili mutu ya sa zibi ni nzila ye ya kwa hae, ki yena ya ka nyandela mwa musebezi.
ECC.10.16	Mulena h'a yaululwa-yaululwa feela, mi manduna ba hae ba nze ba selwa mwa mikiti, sicaba si kena mwa butata. 
ECC.10.17	Kono i na ni litohonolo naha ye buswa ki mulena ya ikatulela litaba, a na ni bazamaisi ba ba ca ka nako ye swanela, ba ba na ni buiswalo mi ba sa kolwi.
ECC.10.18	Mutu h'a palelwa ku lulela ndu ya hae kabakala buzwa, i ta nela, mi i ta wa.
ECC.10.19	Mikiti ya ku tabisa, mi waine ya ku nyakalalisa, kono ha u koni ku ba ni zona u si na mali.
ECC.10.20	U si ke wa nyaza mulena, nihaili feela mwa pilu, mi u si ke wa nyaza mufumi, nihaili kwa mukunda mwa muzuzu wa hao. Mwendi manzwi a hao a ka swana a ngiwa ki nyunywani, mi ya y'o talusa z'o bulezi.
ECC.11.1	U buluke mali a hao mwa misebezi ya litekiso za manaha, mi zazi le liñwi u ta fumana ñambeko. 
ECC.11.2	U beye lipulukelo za hao mwa libaka ze ñwi, mane nihaili mwa libaka ze ñata, kakuli ha u zibi bumai bo bu ka taha mwa lifasi le.
ECC.11.3	Ha ku na taba kuli kota i wela neku lifi, kono i ta lobala hona foo, fo i wezi. Malu h'a li a mañata pula ya nela. 
ECC.11.4	Ha u ta litela ku fitela moya ni mufutumala li luka, ha u na ku cala se siñwi, mi ha ku na s'o ta kutula. 
ECC.11.5	Mulimu u ezize lika kamukana, mi wena ha u koni ku utwisisa z'a eza sina m'o sa utwisisezi bupilo mo bu kalela mwa mba ya musali ya itwezi. 
ECC.11.6	Cala lipeu za hao i sa li kakusasana ni manzibwana cwalo, kakuli ha u zibi kamba li ta hula hande kaufel'a zona, kamba kuli mucalelo o muñwi u ta hula hande ku fita ye miñwi.
ECC.11.7	Ki ko kunde ku ikola liseli le li tabisa la lizazi. 
ECC.11.8	U itumele ka silimo ni silimo s'o pila. Ha ku na taba ni buñata bwa lilimo z'o pilile, hupula kuli u ta ina nako ye telele u nz'o shwile. Ha ku sa na ni se sikana s'o ta libelela hape.
ECC.11.9	Ba banca, mu ikole bunca bwa mina. Mu tabe ha mu sa li ba banca. Mu eza ze mu bata ku eza, mi mu latelele ze lakazwa ki lipilu za mina. Kono mu hupule kuli Mulimu u ta mi atula ka ze mu eza kamukana.
ECC.11.10	U si ke wa tuhela sifi ni sifi ku ku kataza kamba ku ku utwisa butuku. Bunca bwa hao bu ka tuha bu fela.
ECC.12.1	Cwalehe, u hupule mubupi wa hao ha u sa li yo munca, pili mazazi ni lilimo za manyando li si ka fita kale, ha u ta li, “Ha ni tabeli bupilo.” 
ECC.12.2	Ka nako yeo liseli la lizazi, la kweli, ni la linaleli li ta ku unsufalela, mi malu a pula h'a sa na ku fela. 
ECC.12.3	Fohe mazoho a hao, a n'a ku sileleza, a ta kuña, ni mahutu a hao, a sa na ni maata nako ye, a ta fokola. Meeno a hao a ta fukuzeha hahulu kuli mane u palelwe ku tafuna lico, ni meeto a hao a ta ba ni suuyi mi ha u na ku punya hande niha u talima. 
ECC.12.4	Lizebe za hao li ta tibana mi ha u na ku utwa lilata la mwa mikwakwa. Ha u na ku kona ku utwa ha ku sitiwa mwa licika, kamba lipina ha li opelwa, kono nihaili nyunywani feela ha i lila i ta ku zusa fa buloko. 
ECC.12.5	U ta saba libaka ze lumbile, mi ku zamaya ku ta ba ni kozi. Milili ya hao i ta fetuha busweu. Ha u na ku kona ku tambala. Takazo ya mushengu i ta fela mi ha ku na se si ta i kutisa hape.
ECC.12.5	Lu ya kwa sibaka sa luna sa mapumulelo a kamita, mi cwale ku ta ba ni sililo mwa mikwakwa. 
ECC.12.6	Netwani ya silivela i ta pumeha mi lampi ya gauda i ta wa i shwe. Muhala o kwa siliba u ta pumeha, mi nkwana ya mezi i ta tubeha. 
ECC.12.7	Mibili ya luna i ta kutela mwa liluli la lifasi, mi moya wa bupilo u ta kutela ku Mulimu, ya n'a lu file ona.
ECC.12.8	“Ha ku na tuso! Ha ku na tuso!” ku bulela Mubuleli. “Kaufel'a zona ha li na tuso!”
ECC.12.9	Kono kakuli Mubuleli n'a na ni butali, a tundamena ku luta batu z'a n'a ziba. A ituta linguli mi ka ku sepahala a batisisa niti ya zona. 
ECC.12.10	Mubuleli a lika ku fumana manzwi a tiisa pilu, mi manzwi a n'a ñozi n'a li a niti. 
ECC.12.11	Lipulelo za batu ba ba butali li swana ni likota ze shengile ze sebeliswa ki balisana ha ba soteza ni ku sikulula lingu. Mi linguli ze kopanyizwe, li swana ni limapo ze ngongotezwi ka tata. Li zwa ku Mulimu, yena Mulisan'a luna a li muñwi feela.
ECC.12.12	Mwan'a ka, ku sa na ni nto i liñwi y'o swanezi ku tokomela. Ha ku na mafelelezo kwa ku ñola libuka, mi ku ituta hahulu ku ta ku supaza.
ECC.12.13	Mwamulaho a ze kamukana, ku sa na ni nto i liñwi ye ni ka bulela, ni li, “Saba Mulimu, mi u mamele litaelo za hae, kakuli se ki sona feela s'a bupezwi mutu. 
ECC.12.14	Mulimu u ta atula lika ze lu eza kamukana, i ka ba ze nde kamba ze maswe, nihaili lika ze ezelizwe kwa mukunda.”
SNG.1.1	 Pina ye nde ka ku fitisisa ya lipina za Salumoni.
SNG.1.2	Milomo ya hao i ni kwahela
SNG.1.2	ka ku ni tubeta.
SNG.1.2	Lilato la hao ki le linde hahulu
SNG.1.2	ku fita waine.
SNG.1.3	Mafula e u tolile a nunka hande
SNG.1.3	hahulu.
SNG.1.3	Mulumo wa libizo la hao
SNG.1.3	u ni hupulisa ona.
SNG.1.3	Kabakaleo basizana kaufela
SNG.1.3	ba ka ku lata.
SNG.1.4	Ni nge, mi lu tobisane.
SNG.1.4	U be mulen'a ka
SNG.1.4	mi u ni ise kwa muzuzu wa hao.
SNG.1.4	Kakuli wena u teñi, lu ka taba.
SNG.1.4	Lu ta wabelwa, mi lu ta tabelana
SNG.1.4	mwa lilato la luna.
SNG.1.4	Ki ko kunde cwañi ku ku lata!
SNG.1.5	Lizazi li ni unsufalize,
SNG.1.5	kono ni yo munde.
SNG.1.5	Basali ba mwa Jerusalema,
SNG.1.5	ni musotwana
SNG.1.5	sina tende ya mwa Kedare,
SNG.1.5	sina masila a lepelela mwa litende
SNG.1.5	za Salumoni.
SNG.1.6	Mu si ke mwa ni kende
SNG.1.6	kabakala mubala wa ka,
SNG.1.6	kakuli ni fetuzwi ki lizazi.
SNG.1.6	Banabahesu ne ba ni nyemezi
SNG.1.6	mi ba ni belekisa mwa simu ya likota
SNG.1.6	za veine.
SNG.1.6	Ne ni si na nako ya ku itokomela.
SNG.1.7	Ni bulelele, mulatiwa wa ka.
SNG.1.7	U ta y'o fuliseza kai mutapi wa hao?
SNG.1.7	Li ta pumulela kai musihali?
SNG.1.7	Ni ta ku batelañi
SNG.1.7	mwahal'a mitapi ya balisana ba bañwi?
SNG.1.8	Kikuli ha u zibi sibaka, nji,
SNG.1.8	wena musali yo munde
SNG.1.8	kwa basali kaufela?
SNG.1.8	Zamaya, u latelele mutapi
SNG.1.8	mi u y'o fumanela lipuli za hao
SNG.1.8	mafulelo,
SNG.1.8	kwatuko a litende za balisana.
SNG.1.9	Wena, mulatiwa wa ka,
SNG.1.9	u filikanya mihupulo ya banna.
SNG.1.9	U kabisizwe hande hahulu
SNG.1.9	sina lipizi ze panilwe kwa koloi
SNG.1.9	ya Faro.
SNG.1.10	Milili ya hao ye indilwe
SNG.1.10	ki ye minde fa malama a hao,
SNG.1.10	mi i lepelela ka butelele mwa mulala
SNG.1.10	wa hao sina macwe a butokwa.
SNG.1.11	Kono lu ta ku ezeza ñetwani
SNG.1.11	ya gauda,
SNG.1.11	ni mikabo ya silivela.
SNG.1.12	Mulen'a ka ha n'a li fa lipumulelo
SNG.1.12	la hae,
SNG.1.12	muunko wa sende ya ka n'e mu nkela
SNG.1.12	hande.
SNG.1.13	Wa lilato ku na u swana ni sende ya mira
SNG.1.13	ye inzi fa sifuba sa ka.
SNG.1.14	Wa lilato la ka u swana ni lipalisa
SNG.1.14	za mwa naheñi
SNG.1.14	ze tubula mwa masimu a likota
SNG.1.14	za veine kwa Eni-Gedi.
SNG.1.15	Mulatiwa wa ka, u yo munde hahulu.
SNG.1.15	Meeto a hao a benya ka lilato.
SNG.1.16	U yo munde, wa lilato la ka,
SNG.1.16	mi u kateleha cwañi?
SNG.1.16	Mwengelele u ta ba ona bulobalo
SNG.1.16	bwa luna.
SNG.1.17	Likota za sidare li ta ba zona
SNG.1.17	misumo ya ndu ya luna.
SNG.1.17	Mabala a situwa sa yona i ta ba
SNG.1.17	likota za kiprese.
SNG.2.1	Na, ni palisa feela ye mwa Sharoni,
SNG.2.1	mutungulu wa mwa musindi.
SNG.2.2	Sina liyangayanga le li mwahal'a
SNG.2.2	miutwa,
SNG.2.2	ki mw'a inezi wa lilato mwahal'a
SNG.2.2	basali.
SNG.2.3	Sina kota ya maolonji mwahal'a
SNG.2.3	likota za mwa mushitu,
SNG.2.3	ki mw'a inezi wa lilato
SNG.2.3	h'a bapiswa ni banna ba bañwi.
SNG.2.3	Ni lata ku ina mwa muluti wa hae,
SNG.2.3	mi mubili wa hae u munati
SNG.2.3	mwa mulomo wa ka.
SNG.2.4	U ni tisize mwa ndu ya mukiti
SNG.2.4	wa hae.
SNG.2.4	U yemisize ndembela ya lilato
SNG.2.4	la hae fahalimw'a ka.
SNG.2.5	U ni matafaze ka mañende a makocela
SNG.2.5	a veine,
SNG.2.5	mi u ni wetulule ka maolonji!
SNG.2.5	Ni otiswa ki lilato.
SNG.2.6	Ni samile fa lizoho la hae
SNG.2.6	la nzohoto,
SNG.2.6	mi ka la silyo wa ni swala-swala.
SNG.2.7	Mu ni sepise,
SNG.2.7	mina basali ba Jerusalema.
SNG.2.7	Mu konke ka mazwii a lubilo,
SNG.2.7	ni ka liputi,
SNG.2.7	kuli ha mu na ku filikanya lilato
SNG.2.7	la luna.
SNG.2.8	Ni utwa linzwi la wa lilato.
SNG.2.8	U taha a nz'a tulaka ku zwa
SNG.2.8	fa malundu.
SNG.2.8	U shetumuka ka lubilo
SNG.2.8	mwahal'a malundu ku taha ku na.
SNG.2.9	Mulatiwa wa ka u swana ni puti,
SNG.2.9	inge ndumuna ya lizwii.
SNG.2.9	Ki yani, u yemi kwamulaho
SNG.2.9	wa limota la luna.
SNG.2.9	U nangelela mwa mahaulo
SNG.2.9	mi u ni ukumelela mwa lihaulo
SNG.2.9	la tubala to tu indilwe.
SNG.2.10	Wa lilato u bulela ni na.
SNG.2.10	Taha cwale, mulatiwa wa ka.
SNG.2.10	Wa lilato, a lu ye kaufela.
SNG.2.11	Maliha a felile,
SNG.2.11	ni pula i yemi.
SNG.2.12	Lipalisa za tubula mwa naha.
SNG.2.12	Ye ki yona nako ya ku opela.
SNG.2.12	Pina ya maiba ya utwahala
SNG.2.12	mwa masimu.
SNG.2.13	Lifeiga li se li kala ku buzwa,
SNG.2.13	mi u kona ku utwa muunko wa likota
SNG.2.13	za veine ze tubula.
SNG.2.13	Taha cwale, wa lilato.
SNG.2.13	A lu ye, mulatiwa wa ka.
SNG.2.14	U ipata sina liiba mwa liñope
SNG.2.14	la licwe.
SNG.2.14	A lu bone pata ya hao ye kateleha
SNG.2.14	ni ku utwa linzwi la hao
SNG.2.14	le li tabisa.
SNG.2.15	Swala mawawa, bana ba mawawa,
SNG.2.15	pili a si ka sinya kale simu ya luna
SNG.2.15	ya veine.
SNG.2.16	Wa lilato ki wa ka, mi ni na,
SNG.2.16	ni wa hae.
SNG.2.16	U fuliseza mutapi wa hae
SNG.2.16	mwahal'a mayangayanga.
SNG.2.17	U ka ba teñi ku fitela
SNG.2.17	ha ku se ku fuka moya
SNG.2.17	wa kakusasana
SNG.2.17	ni lififi la fela.
SNG.2.17	Kuta, mulatiwa wa ka!
SNG.2.17	Kuta sina lizwii,
SNG.2.17	sina ndumuna ya lizwii
SNG.2.17	ha i zwa fa malundu.
SNG.3.1	Ha ni nze ni lobezi fa bulobalo
SNG.3.1	bwa ka busihu ni busihu,
SNG.3.1	ni lola ye ni lata.
SNG.3.1	Ni mu batile,
SNG.3.1	kono ha ni si ka mu fumana.
SNG.3.2	Na zuha mi na zamaya-zamaya
SNG.3.2	mwa munzi,
SNG.3.2	mwa mikwakwa ya ona
SNG.3.2	ni mwa lipatelo.
SNG.3.2	Ni batile ye ni lata.
SNG.3.2	Ni batile,
SNG.3.2	kono ha ni si ka mu fumana.
SNG.3.3	Balibeleli ba ba zamaya mwa hae
SNG.3.3	ba ni fumana.
SNG.3.3	Na ba buza, na li, “Ha mu si ka bona
SNG.3.3	wa lilato la ka, naa?”
SNG.3.4	Ni sa siya feela balibeleli,
SNG.3.4	na fumana mulatiwa wa ka.
SNG.3.4	Na mu humalela
SNG.3.4	mi ha ni si ka mu tuhela
SNG.3.4	ku fitela ni mu isa
SNG.3.4	kwa ndu ya bo ma,
SNG.3.4	mwa muzuzu wa ya ni pepile.
SNG.3.5	Mu ni sepise, basali ba Jerusalema.
SNG.3.5	Mu konke ka lizwii le li lubilo
SNG.3.5	ni ka liputi,
SNG.3.5	kuli ha mu na ku filikanya lilato
SNG.3.5	la luna.
SNG.3.6	Se, ki sika mañi
SNG.3.6	se si zwa mwa naheñi,
SNG.3.6	se si swana ni musi o zwa fa insense
SNG.3.6	ni mira ye ca,
SNG.3.6	sina insense kaufela ye lekiswa
SNG.3.6	ki balekisi?
SNG.3.7	Bona, ba lwezi macile
SNG.3.7	a swanela Salumoni.
SNG.3.7	Ki masole ba mashumi a silezi
SNG.3.7	ba ba libelela mulena,
SNG.3.7	masole ba lindume ka ku fitisisa
SNG.3.7	mwa Isilaele.
SNG.3.8	Kamukan'a bona ba ziba ku lwana
SNG.3.8	ka mikwale,
SNG.3.8	mi ki lindume mwa ndwa.
SNG.3.8	Yo muñwi ni yo muñwi wa bona
SNG.3.8	u sweli mukwale,
SNG.3.8	a itukiselize ndwa ya busihu.
SNG.3.9	Mulena Salumoni n'a lwezwi
SNG.3.9	mwa macile a hae
SNG.3.9	a ezizwe ka likota ze nde hahulu.
SNG.3.10	Miambeso ya ona ne i sasizwe
SNG.3.10	ka silivela.
SNG.3.10	Fahalimw'a ona ne ku na ni lisila
SNG.3.10	le li kabisizwe ka gauda.
SNG.3.10	Misamo ya ona ne i kwahezwi ka lisila
SNG.3.10	le li puzwa,
SNG.3.10	le li kabisizwe ka lilato ki basali
SNG.3.10	ba Jerusalema.
SNG.3.11	Basali ba Sione, a mu tahe
SNG.3.11	mu t'o bona mulena Salumoni.
SNG.3.11	U apezi kuwani ya bulena ya beilwe
SNG.3.11	kwa toho ki m'ahe
SNG.3.11	ka zazi la linyalo la hae,
SNG.3.11	zazi la tabo ni nyakalalo ya hae.
SNG.4.1	Wa lilato, u yo munde hahulu cwañi!
SNG.4.1	Mw'a benyeza meeto a hao
SNG.4.1	kwatas'a lisila l'o ikwahezi.
SNG.4.1	Milili ya hao i bina sina mutapi
SNG.4.1	wa lipuli
SNG.4.1	ze shetumuka fa malundu a Giliadi.
SNG.4.2	Meeno a hao ki a masweu
SNG.4.2	sina lingu ze kutilwe
SNG.4.2	ze sa z'o tapiswa.
SNG.4.2	Ha ku na nihaili i liñwi ye latehile.
SNG.4.2	Kamukan'a zona za swana hande.
SNG.4.3	Milomo ya hao i swana ni bwanda
SNG.4.3	bo bufubelu.
SNG.4.3	Kwa tabisa ku ku utwa ha u bulela.
SNG.4.3	Malama a hao a benya
SNG.4.3	kwatas'a lisila l'o ikwahezi!
SNG.4.4	Mulala wa hao u swana ni kalani
SNG.4.4	ya Davida,
SNG.4.4	ya pulukwe mi i litelehile.
SNG.4.4	Ku benya kwa likabisa za sifaha
SNG.4.4	sa hao
SNG.4.4	ku swana inge ku benya kwa lule
SNG.4.4	lwa litebe kabakala bunde bwa yona.
SNG.4.5	Mazwele a hao a swana ni lipuli
SNG.4.5	ze peli,
SNG.4.5	sina mazwii a mabeli a zwezwi hamoho,
SNG.4.5	a fula mwa mayangayanga.
SNG.4.6	Ku fitela ku fuka moya
SNG.4.6	wa kakusasana mi lififi la fela,
SNG.4.6	ni ta ina fa lilundu la mira,
SNG.4.6	lilundu la insense.
SNG.4.7	U yo munde cwañi, wa lilato la ka!
SNG.4.7	U bupehile hande cwañi!
SNG.4.8	Munyaliwa wa ka,
SNG.4.8	a lu zwe fa malundu a Lebanoni.
SNG.4.8	A lu zwe fa Lebanoni.
SNG.4.8	Shetumuka fa Lilundu la Amana,
SNG.4.8	ku zwa fa Lilundu la Seniri
SNG.4.8	ni la Hermoni
SNG.4.8	mo ku pila litau ni lingwe.
SNG.4.9	Mw'a bonahalela meeto a hao,
SNG.4.9	wena ya mwa pilu ya ka,
SNG.4.9	munyaliwa wa ka.
SNG.4.9	Ni sifaha s'o apezi li hapile pilu
SNG.4.9	ya ka.
SNG.4.10	Kwa tabisa ku latana ni wena,
SNG.4.10	munyaliwa wa ka
SNG.4.10	ya mwa pilu ya ka.
SNG.4.10	Lilato la hao li fita waine.
SNG.4.10	Sende ya hao i nunka hande hahulu
SNG.4.10	ku fita muunko ufi ni ufi.
SNG.4.11	Wa lilato, milomo ya hao
SNG.4.11	i na ni munati wa linosi.
SNG.4.11	Ku na, lilimi la hao ki muzilili
SNG.4.11	ni linosi.
SNG.4.11	Liapalo za hao li na ni muunko
SNG.4.11	kaufela wa malundu a Lebanoni.
SNG.4.12	Munyaliwa wa ka, ya mwa pilu ya ka,
SNG.4.12	ki simu ye kwa mukunda,
SNG.4.12	simu ye sitezwi,
SNG.4.12	liwelu-welu le li patilwe.
SNG.4.13	Mwateñi licalo li hula hande.
SNG.4.13	Li hula sina likota za miselo
SNG.4.13	ye mwa simu,
SNG.4.13	ze beya miselo ye minde hahulu,
SNG.4.13	mufuta wa henina ni nadi,
SNG.4.14	safrani, kalamusi ni sinamone,
SNG.4.14	ni likota kamukana za muunko
SNG.4.14	o munde,
SNG.4.14	mira ni hopani ni mifuta ya miinko
SNG.4.14	kaufela.
SNG.4.15	Masimu a selaelwa ki mawelu-welu,
SNG.4.15	milapo ya mezi a buba,
SNG.4.15	linukana ze zwa kwa malundu
SNG.4.15	a Lebanoni.
SNG.4.16	Zuha, moya wa kwa mutulo.
SNG.4.16	Fuka mwa simu ya ka,
SNG.4.16	wena moya wa mboela.
SNG.4.16	U taze moya ka muunko o munde.
SNG.4.16	Mulatiwa wa ka
SNG.4.16	a tahe mwa simu ya hae,
SNG.4.16	mi a ce miselo ya yona ye minde
SNG.4.16	ka ku fitisisa.
SNG.5.1	Ni tile mwa simu ya ka,
SNG.5.1	wa lilato, munyaliwa wa ka.
SNG.5.1	Ni kubukanya mira ya ka ni sinatifiso.
SNG.5.1	Ni ca linosi la ka ni ngoma ya lona.
SNG.5.1	Ni nwa waine ya ka ni muzilili.
SNG.5.1	Mu ce balatiwa, mi mu nwe,
SNG.5.1	mane mu kolwe ki lilato!
SNG.5.2	Ne ni lobezi,
SNG.5.2	kono pilu ya ka ne i tona.
SNG.5.2	Ni utwile wa lilato h'a ngongota
SNG.5.2	kwa munyako.
SNG.5.2	Mulatiwa, ni bata ku kena,
SNG.5.2	wena ya mwa pilu ya ka,
SNG.5.2	liiba la ka le linyinyani le linde.
SNG.5.2	Toho ya ka i kolobisizwe ki puka,
SNG.5.2	mi milili ya ka
SNG.5.2	i na ni mukamo wa mbundu.
SNG.5.3	Ni se ni tubuzi kale.
SNG.5.3	Kana ni ka apala hape?
SNG.5.3	Ni se ni tapile kwa mahutu.
SNG.5.3	Kana ni ka a taza masila hape?
SNG.5.4	Wa lilato a kenya lizoho la hae
SNG.5.4	mwa lisuba la sikwalo,
SNG.5.4	mi pilu ya ka ya mu shukelwa.
SNG.5.5	Na itukiseza ku y'o kwalulela
SNG.5.5	mulatiwa.
SNG.5.5	Mazoho a ka n'a sa tezi mira,
SNG.5.5	minwana ya ka
SNG.5.5	i lotisa mafula a mira,
SNG.5.5	ha ni y'o swala kwa mukubu
SNG.5.5	wa sikwalo.
SNG.5.6	Na kwalulela wa lilato,
SNG.5.6	kono n'a s'a ile kale.
SNG.5.6	Ha si mo ne ni lakaleza ku utwa
SNG.5.6	linzwi la hae!
SNG.5.6	Na mu bata,
SNG.5.6	kono ha ni si ka mu fumana.
SNG.5.6	Na mu biza, kono h'a si ka alaba.
SNG.5.7	Balibeleli ba ba potoloha munzi
SNG.5.7	ba ni fumana.
SNG.5.7	Ba ni nata ni ku ni kubula.
SNG.5.7	Balibeleli ba lukwakwa lwa munzi
SNG.5.7	ba pazula cali ya ka.
SNG.5.8	A mu ni sepise,
SNG.5.8	basali ba Jerusalema,
SNG.5.8	haiba mu ka fumana wa lialto,
SNG.5.8	mu mu bulelele
SNG.5.8	kuli ni fokolisizwe ki lilato.
SNG.5.9	Musali yo munde ka ku fitisisa,
SNG.5.9	lu bulele mulatiwa wa hao
SNG.5.9	mw'a fitela ba bañwi kwa bunde.
SNG.5.9	Se si komokisa ku yena ki sika mañi
SNG.5.9	kuli lu ku sepise?
SNG.5.10	Mulatiwa ki yo munde mi u maata.
SNG.5.10	Ki a li muñwi ku ba likiti ze lishumi.
SNG.5.11	Milili ya hae ki ye mituna
SNG.5.11	ye indilwe,
SNG.5.11	ya bunsu bwa liñwalala.
SNG.5.11	Ki ya butokwa hahulu ku fita gauda.
SNG.5.12	Meeto a hae a swana ni a maiba
SNG.5.12	a li kwatuko a nukana ye buba,
SNG.5.12	maiba a tapile mwa muzilili
SNG.5.12	mi a yemi kwatuko a mulapo.
SNG.5.13	Malama a hae ki a mande sina simu
SNG.5.13	ye tezi limela ze nunka hande.
SNG.5.13	Milomo ya hae i swana inge
SNG.5.13	mayangayanga,
SNG.5.13	a lota mira ya mezi.
SNG.5.14	Miambo ya hae i bupehile hande,
SNG.5.14	mi u apezi masale a kabisizwe
SNG.5.14	ka macwe a butokwa.
SNG.5.14	Teka ya hae i telela
SNG.5.14	sina lunaka lwa tou,
SNG.5.14	lo lu kwesizwe ka macwe a safiro.
SNG.5.15	Lilupi za hae inge misumo ya macwe
SNG.5.15	a marabulu
SNG.5.15	ye kwesizwe mwa matomelo a gauda.
SNG.5.15	Bunde bwa hae bu feza moya inge
SNG.5.15	Lilundu la Lebanoni,
SNG.5.15	ni likota za lona ze nde za sidare.
SNG.5.16	Mulomo wa hae ki o munde
SNG.5.16	ku u tubeta.
SNG.5.16	Za hae kamukana za ni tabisa.
SNG.5.16	Ki hona mw'a inezi wa lilato cwalo,
SNG.5.16	mina basali ba Jerusalema.
SNG.6.1	Yo munde hahulu kwa basali,
SNG.6.1	mulatiwa wa hao u ile kai?
SNG.6.1	Mulatiwa wa hao u ngile nzila ifi?
SNG.6.1	Lu ta ku tusa ku ku fumanela yena.
SNG.6.2	Wa lilato u ile kwa simu ya hae,
SNG.6.2	kwa likota za hae za lukumba.
SNG.6.2	U fuliseza mutapi wa hae mwa simu
SNG.6.2	mi u yanga mayangayanga.
SNG.6.3	Wa lilato ki wa ka, mi na,
SNG.6.3	ni wa hae.
SNG.6.3	U fuliseza mutapi wa hae
SNG.6.3	mwahal'a mayangayanga.
SNG.6.4	Mulatiwa,
SNG.6.4	u yo munde sina Jerusalema.
SNG.6.4	U buheha sina munzi wa Tiriza.
SNG.6.4	U tulisa pilu sina masole
SNG.6.4	ba ba caula.
SNG.6.5	U si ke wa ni talima,
SNG.6.5	kakuli meeto a hao a ni hapa.
SNG.6.5	Milili ya hao i nyanganya
SNG.6.5	sina mutapi wa lipuli
SNG.6.5	ze shetumuka fa malundu a Giliadi.
SNG.6.6	Meeno a hao ki a masweu
SNG.6.6	sina mutapi wa lingu
SNG.6.6	ze sa z'o tapiswa.
SNG.6.6	Ha ku na ye latehile ku zona,
SNG.6.6	mi kamukan'a zona za swana hande.
SNG.6.7	Malama a hao a benya
SNG.6.7	mwatas'a lisila l'o ikwahezi.
SNG.6.8	Ku na ni baoli ba mashumi a silezi,
SNG.6.8	liendi ze mashumi a supile
SNG.6.8	ka li li liñwi,
SNG.6.8	mi likalibe zona ha li na palo!
SNG.6.9	Kono ni lata feela a li muñwi,
SNG.6.9	mi u kateleha sina liiba.
SNG.6.9	Ki yena mwana wa musizana feela
SNG.6.9	a nosi ku bo m'ahe.
SNG.6.9	Ki yena ya latiwa hahulu ki bo m'ahe.
SNG.6.9	Basali kamukana ba talima ku yena,
SNG.6.9	mi ba mu lumba.
SNG.6.9	Bafumahali ni liendi ba mu lumba
SNG.6.9	ka lipina.
SNG.6.10	Ki mañi yo ya bonahala
SNG.6.10	sina ha ku patalala?
SNG.6.10	Ki yo munde sina liseli.
SNG.6.10	Ya benya sina lizazi kamba kweli!
SNG.6.11	Ni shetumukezi mwahal'a likota
SNG.6.11	za alumondi,
SNG.6.11	ku y'o bona licalo ze nyinyani
SNG.6.11	kwa musindi,
SNG.6.11	ku y'o bona matali a manca kwa likota
SNG.6.11	za veine,
SNG.6.11	ni lipalisa kwa likota za gareneti.
SNG.6.12	Na ngangama. U ni kenyelize lilato
SNG.6.12	sina muzamaisi wa koloi ya ndwa
SNG.6.12	h'a ya kwa ku lwana.
SNG.6.13	Kuta, kuta, Shulamiti.
SNG.6.13	Kuta, kuta, mi lu t'o ku bona.
SNG.6.13	Mu batelañi ku bona Shulamiti
SNG.6.13	h'a nz'a bina pina ya kwaikale?
SNG.7.1	Ki a mande cwañi mahutu a hao
SNG.7.1	h'a li mwa makatulo,
SNG.7.1	wena mukwae yo munde!
SNG.7.1	Mo li bupehezi lilupi za hao,
SNG.7.1	li swana ni musebezi o ezizwe
SNG.7.1	ki sikwala.
SNG.7.2	Mubili wa hao u swana
SNG.7.2	ni mukeke wa kwiti
SNG.7.2	mo ku sa kali waine ye nde.
SNG.7.2	Teka ya hao i swana ni ñata ya buloto
SNG.7.2	ye potolohilwe ki mayangayanga.
SNG.7.3	Mazwele a hao a swana ni bana
SNG.7.3	ba mambile ba ñanda ya lizwii,
SNG.7.3	inge lipuli ze peli.
SNG.7.4	Mulala wa hao u swana
SNG.7.4	ni kalani ya manaka a litou.
SNG.7.4	Meeto a hao a swana inge tusa
SNG.7.4	twa mwa munzi wa Heshiboni,
SNG.7.4	fakaufi ni munyako wa munzi wo
SNG.7.4	o mutuna.
SNG.7.4	Lingo za hao ki ze nde
SNG.7.4	sina kalani ya kwa Lebanoni
SNG.7.4	ye yemi i talimile kwa Damaseka.
SNG.7.5	Toho ya hao i nangukile
SNG.7.5	sina Lilundu la Karimele
SNG.7.5	Milili ya hao i swana ni bwanda
SNG.7.5	bo bunde hahulu bo bufubelu.
SNG.7.5	Bunde bwa yona
SNG.7.5	mane bu hapa malena.
SNG.7.6	U yo munde hahulu wa lilato.
SNG.7.6	Tabo y'o ni fa, na i katelwa.
SNG.7.7	U iketile sina kota ya nzalu,
SNG.7.7	ni mazwele a hao
SNG.7.7	inge makocela a veine.
SNG.7.8	Ni ka pahama nzalu
SNG.7.8	ni y'o yanga miselo ya yona.
SNG.7.8	Ku na, mazwele a hao a swana
SNG.7.8	ni makocela a veine,
SNG.7.8	moya o buyela inge muunko
SNG.7.8	wa maolonji.
SNG.7.9	Mulomo wa hao u swana inge
SNG.7.9	waine ye nde hahulu ka ku fitisisa.
SNG.7.9	Cwale waine i bubele ku wa lilato la ka.
SNG.7.9	I bube fa milomo ni fa meeno a hae.
SNG.7.10	Ni wa mulatiwa wa ka,
SNG.7.10	mi ni yena u ni shukezwi.
SNG.7.11	Taha, wa lilato, lu ye mwa libala,
SNG.7.11	lu y'o selwa mwa simu ya likota
SNG.7.11	za veine.
SNG.7.12	Lu ta pakelela ku talima kwa likota
SNG.7.12	za veine
SNG.7.12	ku bona kamba li se li kalile
SNG.7.12	ku tubula,
SNG.7.12	mi haiba lipalisa li se li atumuluha.
SNG.7.12	Lu bone kapa likota za garaneti
SNG.7.12	ni zona za tubula.
SNG.7.12	Kwateñi, ni ta y'o ku bonisa lilato
SNG.7.12	la ka.
SNG.7.13	U ta utwa muunko wa malaka,
SNG.7.13	ni miselo ye minde kaufela
SNG.7.13	kwa munyako wa luna.
SNG.7.13	Mulatiwa, ni ku bulukezi lika za kale,
SNG.7.13	ni ze nca ze tabisa.
SNG.8.1	Ni lakaza kuli kabe u kaizel'a ka,
SNG.8.1	ni kuli kabe u hulisizwe ki bo ma.
SNG.8.1	Cwale haiba ne ni ka katana ni wena
SNG.8.1	mwa mukwakwa
SNG.8.1	ne ni ka kona ku ku tubeta
SNG.8.1	ku si na ya ka bilaela.
SNG.8.2	Ne ni ka ku nga ni ku ise kwa ndu
SNG.8.2	ya bo ma ko n'o ka ni luta lilato.
SNG.8.2	Ne ni ka ku fa waine ye nde,
SNG.8.2	waine ya ka ya ligaraneti kuli u nwe.
SNG.8.3	Lizoho la hao la nzohoto
SNG.8.3	li kwatas'a toho ya ka
SNG.8.3	mi u ni swala-swala ka la silyo.
SNG.8.4	A mu ni sepise mina basali
SNG.8.4	ba Jerusalema,
SNG.8.4	kuli ha ku na ku filikanya lilato
SNG.8.4	la luna.
SNG.8.5	Ki mañi yo ya zwa mwa naheñi,
SNG.8.5	ya iswalelezi singanya ni wa lilato
SNG.8.5	la hae?
SNG.8.5	Ni ku zusize mwatas'a kota
SNG.8.5	ya maolonji,
SNG.8.5	mwa sibaka mo n'o pepezwi,
SNG.8.5	mw'a n'a ku pepezi m'aho.
SNG.8.6	U si ke wa lata yo muñwi,
SNG.8.6	konji na feela.
SNG.8.6	Si iswali singanya ni yo muñwi hape,
SNG.8.6	haisi na.
SNG.8.6	Lilato li na ni maata sina lifu.
SNG.8.6	Lifufa li na ni lunya
SNG.8.6	sina lifu kasibili.
SNG.8.6	Li tumbula mulilo
SNG.8.6	mi li cisa sina mulilo wa lubya.
SNG.8.7	Ha ku na mezi a kona ku li tima,
SNG.8.7	mi ha ku na muunda
SNG.8.7	o kona ku li tibisa.
SNG.8.7	Kono haiba mutu a lika ku leka
SNG.8.7	lilato ka tutu ya hae,
SNG.8.7	u ta fumana feela lishwau.
SNG.8.8	Lu na ni munyan'a luna wa musizana
SNG.8.8	ya sa li yo munyinyani.
SNG.8.8	Mazwele a hae ki a manyinyani.
SNG.8.8	Lu ta mu eza cwañi
SNG.8.8	ha ku ta taha mucaha ku t'o mu bata?
SNG.8.9	Kambe ki limota,
SNG.8.9	ne lu ka mu sileleza ka kalani
SNG.8.9	ya silivela.
SNG.8.9	Kambe ki munyako,
SNG.8.9	ne lu ka mu sileleza ka mabala
SNG.8.9	a sidare.
SNG.8.10	Na, ni sepahala sina lukwakwa.
SNG.8.10	Ni silelezwe hande ni iketile.
SNG.8.10	Mulatiwa wa ka u ta ziba hande-nde.
SNG.8.10	Ni silelelizwe mi ni iketile.
SNG.8.11	Salumoni n'a na ni simu ya likota
SNG.8.11	za veine
SNG.8.11	mwa sibaka se si bizwa Baale-Hamoni.
SNG.8.11	A keta balimi kuli ba i babalele.
SNG.8.11	Yo muñwi ni yo muñwi n'a mu lifanga
SNG.8.11	sikiti sa muwaya-waya wa silivela.
SNG.8.12	Salumoni, ki wo muwaya-waya wa hao,
SNG.8.12	o' eza lule.
SNG.8.12	Mi ki yeo kalulo ya balimi
SNG.8.12	ye eza miandi ye mibeli.
SNG.8.12	Ni na ni simu ya ka luli ya likota
SNG.8.12	za veine.
SNG.8.13	Litaka za ka ba teeleza ku ku utwa,
SNG.8.13	wa lilato la ka.
SNG.8.13	Ni bata ku utwa linzwi la hao
SNG.8.13	mwa simu.
SNG.8.14	Taha ku na sina puti, mulatiwa,
SNG.8.14	sina ndumuna ya lizwii mwa malundu,
SNG.8.14	mo ku mela miinko.
ISA.1.1	 Buka ye i na ni litaba za Juda ni Jerusalema ze bonahalizwe ki Mulimu ku Isaya mwan'a Amozi, ka nako ya Oziasi, Jotami, Akazi ni Ezekiasi ha ne ba li malena ba Juda.
ISA.1.2	Muñ'a Bupilo a li, “Lifasi, ni wena lihalimu, mu teeleze ku se ni ta bulela, na, Muñ'a Bupilo. Bana be ni ikuliselize ba ni fetuhezi. 
ISA.1.3	Likomu li ziba ya li luile, ni limbongolo li ziba ko li lisezwanga. Kono zeo ki ze sa zibiwi ki batu ba ka ba Isilaele. Ha ba utwisisi ni hanyinyani.”
ISA.1.4	Mu maibile, mina sicaba sa baezalibi, batu ba ba sinyehile, ba ba maswe! Libi za mina li mi hohela fafasi! Mu hanile Muñ'a Bupilo, Mulimu ya kenile wa Isilaele, mi mu mu fulalezi. 
ISA.1.5	Kikabakalañi, ha mu nze mu ni fetuhela? Kikuli mu bata ku utwiswa hahulu butuku, nji? Isilaele, toho ya hao i tezi mañiba. Munahano ni pilu ya hao za kula. 
ISA.1.6	Ha ku na silama se si iketile hande mwa mubili wa hao, ku zwa kwa toho mane ku y'o fita kwa mahutu. U tezi miupa, litombo ni mañiba. Mañiba a hao h'a si ka tapiswa kamba ku tamiwa. Ha ku si ka beiwa mulyani fateñi.
ISA.1.7	Naha ya mina i shandaukile, mi minzi ya mina i cisizwe, lotee. Balicaba ba ikungezi naha ya mina ni ku sinya lika kamukana mu nze mu talimezi. 
ISA.1.8	Ku siyezi feela Jerusalema u nosi, munzi o ambekilwe ki lila, o si ka silelezwa sina sibuma sa muliti mwa simu ya likota za veine, kamba mukunda mwa simu ya sikululu. 
ISA.1.9	 Kabe Muñ'a Bupilo ya Maata Kaufela n'a si ka pilisa batu ba bañwi, kabe Jerusalema kaufela u sinyizwe, sina mo ne i inezi minzi ya Sodoma ni Gomora.
ISA.1.10	Jerusalema, babusi ni batu ba hao ba swana ni batu ba Sodoma ni Gomora. A mu teeleze s'a mi bulelela Muñ'a Bupilo. Mu utwisise s'a mi luta Mulimu wa luna. 
ISA.1.11	 Muñ'a Bupilo u li, “Kana mu hupula kuli ni tokwa litabelo ze mu ni ezeza ka nako ni nako, nji? Lingu ze ni fumani ka litabelo ze mu ni ciselize li likani mane ni ku fita, mi li likani ni lisuzo la lifolofolo za mina ze nde. Ni se ni nyikilwe ki mali a lipoho ni lingu ni lipuli. 
ISA.1.12	Ki mañi ya mi kupile ku ni tiseza zeo kaufela ha mu t'o ni lapela? Ki mañi ya mi bulelezi kuli mu filike mwa lapa la Tempele ya ka kamukana? 
ISA.1.13	Ha ni sa lata limpo za mina ze si na tuso. Ni filikanyiwa ki muunko wa litabelo za insense ze mu nze mu fa. Ha ni sa kona ku iswala ka mikiti ya mina ya moonda, mazazi a mina a pumulo, ni likopano za mina za silumeli. Kaufel'a zona li sinyiwa ki libi za mina. 
ISA.1.14	Ni toile mikiti ya moonda ni lipumulo za mina. Ki mulwalo o ni katezi ku lwala.
ISA.1.15	“Ha mu nanula mazoho a mina ka tapelo, ha ni na ku mi talima. Ha ni na ku teeleza, niha mu ka lapela cwañi ni cwañi, kakuli mazoho a mina a tezi sibi. 
ISA.1.16	Mu tape mi mu kene. Mu tuhele bumaswe kaufela bo ni bona mu nze mu bu eza. Ee, mu tuhele ku eza bumaswe. 
ISA.1.17	Mu itute ke eza ze lukile. Mu bone kuli ku eziwa ka mulao, mu tuse ba ba nyandiswa, mu fe lindiala liswanelo za bona, mi mu sileleze limbelwa.”
ISA.1.18	Muñ'a Bupilo u li, “Cwale, a lu feze taba. Mu lambakani libi ze fubelu, kono ni ta mi tapisa, mu kene twaa. Matampa-tampa a mina nih'a ka ba bufubelu cwañi, mu ta ba ba basweu sina boya bwa lingu. 
ISA.1.19	Haiba mu ni utwa, mu ta ca ze nde ze mela mwa lifasi. 
ISA.1.20	Kono haiba mu hana mi mu ni shwaula, mu ka fezwa ki lilumo. Na, Muñ'a Bupilo, ni bulezi!”
ISA.1.21	Munzi o kile wa sepahala, nako ye u s'o fetuhile sina lihule. Ku kile kwa pila mwateñi batu ba ba lukile, kono cwale ku siyezi feela babulai. 
ISA.1.22	Jerusalema, pili n'o swana ni silivela, kono cwale ha u sa na tuso. N'o swana ni waine ye nde, kono cwale u s'o li mezi feela. 
ISA.1.23	Baeteleli ba hao ki bafetuheli ni balikani ba masholi. Ka nako kaufela ba amuhela limpo ni mali a ku lekwa likweta. Ha ba yemeli lindiala ku ba sileleza mwa likuta, kamba ku teeleza limbelwa ha ba biha litaba za bona.
ISA.1.24	Cwalehe, u teeleze s'a bulela Muñ'a Bupilo ya Maata Kaufela, Mulimu wa Isilaele ya maata, u li, “Ni ta kutiseza bumaswe ku mina, lila za ka, mi ha mu sa na ku ni kataza hape. 
ISA.1.25	Ni ta talimana ni wena, Jerusalema. Ni ta ku kenisa ka mo ku kenisezwa butale, mi ni ta zwisa masila a hao kaufela. 
ISA.1.26	Ni ta ku fa baeteleli ni baelezi ba ba swana ni b'o n'o na ni bona kale. Mi cwale Jerusalema u ta bizwa munzi o kenile, munzi o sepahala.”
ISA.1.27	Kakuli Muñ'a Bupilo u lukile, u ta pilisa Jerusalema hamoho ni mutu ufi ni ufi ya mwateñi h'a baka. 
ISA.1.28	Kono u ta pyata mañi ni mañi ya eza sibi ni ya mu fetuhela. U ta bulaya mutu kaufela ya mu kwenuhela.
ISA.1.29	Mu ta swaba ni ku inyaza ha mu ta hupula linako zeo kaufela ze ne mu ezeza milimu ya maswaniso litabelo mwa masimu a mina a likota za oke. 
ISA.1.30	Mu ta oma sina kota ya oke ha i bata ku shwa, mu ome sina simu ye si na muselaeli. 
ISA.1.31	Sina muungulwa ha u ciswa ki mulilo, kamukwaocwalo ni bona batu ba ba maata ba ta bulaiwa ki likezo za bona ze maswe, mi ha ku na ya ta kona ku hanisa sinyeho yeo.
ISA.2.1	Taba ye patuluhezwi Isaya, mwan'a Amozi, ki Mulimu ka za Juda ni Jerusalema, ki ye. 
ISA.2.2	Mwa mazazi a taha,
ISA.2.2	lilundu fo i yemi Tempele
ISA.2.2	ya Muñ'a Bupilo li ta ba
ISA.2.2	le li lumbile ku fita a mañwi.
ISA.2.2	Macaba a mañata a ta tahanga
ISA.2.2	a capukezi ku lona.
ISA.2.3	Buñata bwa batu ba ka taha, ba li,
ISA.2.3	“A lu kambameñi fa lilundu
ISA.2.3	la Muñ'a Bupilo,
ISA.2.3	lu ye kwa Tempele ya Mulimu
ISA.2.3	wa Isilaele.
ISA.2.3	Lu ta ituta s'a bata kuli lu si eze.
ISA.2.3	Lu ta zamaya mwa linzila z'a ketile.
ISA.2.3	Lituto za Muñ'a Bupilo
ISA.2.3	li zwa kwa Jerusalema.
ISA.2.3	U bulela ni batu ba hae
ISA.2.3	a li fa Lilundu la Sione.”
ISA.2.4	 U ta atula mizeko mwahal'a macaba
ISA.2.4	a matuna.
ISA.2.4	Lisabule za bona ba ta li tula mihuma,
ISA.2.4	ni malumo a bona a ta eziwa litipa
ISA.2.4	za ku kokolisa mitai.
ISA.2.4	Macaba h'a sa na ku lwana hape.
ISA.2.4	H'a sa tola a itukiseza ndwa.
ISA.2.5	Cwale baikulu ba Jakobo,
ISA.2.5	a lu zamayeñi mwa liseli
ISA.2.5	l'a lu fa Muñ'a Bupilo!
ISA.2.6	Mulimu, u fulalezi batu ba hao, baikulu ba Jakobo. Naha i tezi bulauli bo bu zwa kwa upa, ni kwa naha ya Mafilisita. Batu ba latelela mikwa ya bazwahule. 
ISA.2.7	Naha ya bona i tezi silivela ni gauda, mi bufumu bwa bona ha bu feli. Naha ya bona i tezi lipizi, mi makoloi a bona a ndwa h'a feli. 
ISA.2.8	Naha ya bona i tezi milimu ya maswaniso, mi ba lapela lika ze ba ikezelize ka mazoho a bona.
ISA.2.9	Mañi ni mañi u ta ishonda ni ku swabiswa. Muñ'a Bupilo, u si ke wa ba swalela!
ISA.2.10	 Ba ta ipata mwa mañope a macwe mwa malundu kamba ku yepa misima mwa mubu ili ku lika ku banduka buhali bwa Muñ'a Bupilo, kamba ku ipata kwa maata a bulena bwa hae! 
ISA.2.11	Lizazi la taha foo muipo wa batu, ni ku inuneka kwa bona ku ta feliswa. Kihona Muñ'a Bupilo a ta lumbekwa a nosi. 
ISA.2.12	Ka lona lizazi leo, Muñ'a Bupilo ya Maata Kaufela u ta kokobeza mañi ni mañi ya ipeile maata, ufi ni ufi ya ikuhumusa ni ku ikanyisa. 
ISA.2.13	U ta sinya likota ze telele za sidare za mwa Lebanoni, ni lioke kamukana za mwa naha ya Bashani. 
ISA.2.14	U ta ululula malundu a lumbile ni tulundunyana. 
ISA.2.15	U ta lutulula litawa ze telele hamohocwalo ni mamota a minzi ya masabelo. 
ISA.2.16	Mane, u ta tibisa lisepe ze tuna, ze nde ka ku fitisisa. 
ISA.2.17	Ku inuneka ni buikuhumuso bwa batu li ta feliswa. Ki Muñ'a Bupilo a nosi ya ta pahamiswa lizazi leo ha li ta fita. 
ISA.2.18	Milimu ya maswaniso i ta fela, mbuu.
ISA.2.19	Batu ba ta ipata mwa mañope a macwe mwa malundu, kapa ku yepa misima mwa mubu ku lika ku banduka buhali bwa Muñ'a Bupilo, kapa ku ipata kwa maata a bulena bwa hae, h'a ka taha ku t'o nyunga lifasi. 
ISA.2.20	Lizazi leo ha li ta fita, ba ta lataka maswaniso a gauda ni silivela a ba ezize, mi ba li siyele lingeti ni bo sikampafwa. 
ISA.2.21	Muñ'a Bupilo h'a ka taha ku t'o nyunga lifasi, batu ba ta ipata mwa misima ni mwa mañope a macwe mwa malundu, ku lika ku banduka buhali bwa hae, kamba ku ipata kwa maata a bulena bwa hae.
ISA.2.22	Mu si ke mwa sepa batu ba ba fokola, ba ba tamehile ku shwa! Tuso ya bona ki ifi? Ha ku na!
ISA.3.1	Cwale Muñ'a Bupilo, Muñ'a Bupilo ya Maata Kaufela, u tuha a zwisa lika kaufela ni batu ba ba sepilwe ki sicaba mwa Jerusalema ni Juda. U ta ba amuha lico ni mezi a bona. 
ISA.3.2	U ka amuha bahali ni masole ba bona, baatuli ni bapolofita ba bona, balauli ni manduna ba bona. 
ISA.3.3	U ka amuha baeteleli ba ndwa ni ba sicaba, ba litaba za mubuso, ni batu kaufela ba ba itusisa mabibo ku lukisa lika. 
ISA.3.4	Muñ'a Bupilo u ta ba liselela ku busiwa ki banana ba ba si ka tiya. 
ISA.3.5	Batu ba ta putelelana. Ba banca ha ba na ku kuteka ba bahulu, mi batu ba ba si na tuso ba ta ikuhumuseza bazamaisi ba bona.
ISA.3.6	Nako ya taha foo ba mushiku o muñwi ba ta keta yo muñwi wa ku bona, mi ba li ku yena, “Wena ya na ni sika sa ku apala, u be muzamaisi wa luna mwa nako ye ya ziezi.”
ISA.3.7	Kono yena u ta li, “Batili, isiñi na! Ha ni koni ku mi tusa. Ha ni na lico kamba liapalo. Mu si ke mwa ni eza mueteleli wa mina!”
ISA.3.8	Ee, Jerusalema u zielehile! Juda wa wa! Ze ba eza ni ku bulela kaufela li lwanisa Muñ'a Bupilo. Ba shwaula patalaza Mulimu kasibili. 
ISA.3.9	Ba ta kutelwa ki bumaswe bwa bona. Ba eza sibi patalaza sina batu ba Sodoma. Ba zielehile, mi ziezi ba ipizelize yona ili bona.
ISA.3.10	Batu ba ba lukile ba ka taba, mi za bona kamukana li ta konda. Ba ta ikola ze ba sebelelize. 
ISA.3.11	Kono batu ba ba maswe ba maibile. Ba ta kutisezwa bumaswe bo ba ezize.
ISA.3.12	Ba ba kolotisa mali ba nyandisa batu ba ka, mi ba ba puma.
ISA.3.12	Batu ba ka, mu keluswa ki baeteleli ba mina, mi kamukwaocwalo mu timelelwa nzila ye mu swanezi ku nga.
ISA.3.13	Muñ'a Bupilo u s'a itukiselize ku bulela taba ya hae. U s'a itukiselize ku atula sicaba sa hae. 
ISA.3.14	Muñ'a Bupilo u tisa bahulu ni baeteleli ba sicaba sa hae kwa katulo. U ba zekisa cwana, u li, “Mu sinyize likota za veine, mi mandu a mina a tezi ze mu ngile kwa babotana. 
ISA.3.15	Ha mu na tukelo ya ku pyata batu ba ka ni ku putelela babotana. Ni bulezi, na, Muñ'a Bupilo ya Maata Kaufela.”
ISA.3.16	Muñ'a Bupilo u li, “Mu bone mo ba ikuhumuseza basali ba Jerusalema! Ba zamaya ba nanulezi lingo mwahalimu. Ba andalalize milala. Ba hata ka sikeu, mi ba lilisa maseka a kwa mahutu a bona. 
ISA.3.17	Kono ni ta ba utwisa butuku. Ni ta ba beula kwa litoho ni ba eze litenda.”
ISA.3.18	Lizazi la taha foo Muñ'a Bupilo a ta amuha basali ba Jerusalema ze ba ikuhumusa ka zona kaufela, ili mikabo ye ba beya kwa lingongo, kwa litoho, mwa milala. 
ISA.3.19	U ka zusa mikabo kwa miambo ya bona. U ta zwisa masila a ba ikwahezi ka ona kwa litoho. 
ISA.3.20	U ta zwisa likuwani za bona, milyani ya mabibo ye ba apala kwa mazoho ni mwa liteka za bona. 
ISA.3.21	A zuse masale a ba beya kwa minwana ni kwa lingo za bona. 
ISA.3.22	U ta zusa liapalo za bona ze nde kamukana, ni lijansi, ni likwama. 
ISA.3.23	A zuse liapalo za bona ze belela ni tutaulo twa bona to tu buleta, masila a ku itateza mwa milala, ni masila a matelele a ku ikwahela kwa litoho.
ISA.3.24	Bakeñisa ku sebelisa lukumba, ba ta nunka maswe. Bakeñisa makanda a mande, ba ta itama ka mihala ye tata. Bakeñisa milili ye minde, ba ta ba ni litenda. Bakeñisa liapalo za butokwa, ba ta apala bwaya. Bunde bwa bona bu ta fetuha maswabisa.
ISA.3.25	Banna ba mwa hae, ee, nihaili bona ba ba tata luli, ba ta bulaiwa mwa ndwa. 
ISA.3.26	Minyako ya munzi i ta lila, i silise. Mane ni ona munzi kasibili u ta swana ni musali ya inzi mapunu fafasi.
ISA.4.1	Nako yeo ha i se i fitile, basali ba supile ba ta swala munna a li muñwi, mi ba li, “Lwa kona ku ikuta ni ku itinisa ili luna, kono u lu lumelele kuli lu ku bize munn'a luna, kuli lu si ke lwa ba ni maswabi a ku pila bunamukuka.”
ISA.4.2	Nako ya taha foo Muñ'a Bupilo a ta melisa ni ku hulisa limela ni likota mwa naha, kuli li be ze tuna, ze nde, ze kateleha. Batu ba Isilaele kaufela ba ba sa pila ba ta ikuhumusa ni ku tabela ze meliswa ki naha. 
ISA.4.3	Mutu kamukana ya siyezi mwa Jerusalema, ya ketilwe ki Mulimu kuli a pile, u ta bizwa ya kenile. 
ISA.4.4	Ka maata a hae, Muñ'a Bupilo u ta atula ni ku kenisa sicaba ni ku tapisa lifoso za Jerusalema, hamohocwalo ni mali a suluhezi mwateñi. 
ISA.4.5	 Cwale fa Lilundu la Sione ni ku bona ba ba kopani moo, Muñ'a Bupilo u ta tisa lilu musihali, ni ku tisa musi ni liseli le li benya busihu. Bulena bwa Mulimu bu ta apesa ni ku sileleza munzi kaufela. 
ISA.4.6	Maata a hae a ta kwahela munzi ku u sileleza kwa ku cisa kwa lizazi, ni ku u eza sibaka sa buiketo se si takelelizwe kwa liñungwa ni pula.
ISA.5.1	 Mu teeleze ha ni mi opelela pina ye, ili pina ya mulikan'a ka ni simu ya hae ya veine.
ISA.5.1	Mulikan'a ka n'a na ni simu ya veine
ISA.5.1	fa lilundu le li nunile.
ISA.5.2	A lima mubu, mi a pumbula macwe.
ISA.5.2	Kih'a cala likota ze nde za veine.
ISA.5.2	A yaha tawa ya ku litela,
ISA.5.2	mi a yepa musima wa ku lubela.
ISA.5.2	A yemela miselo kuli i buzwe,
ISA.5.2	kono ya wawata kaufel'a yona. 
ISA.5.3	Cwale mulikan'a ka u li, “Mina batu ba ba pila mwa Jerusalema ni mwa Juda, a mu atule mwahal'a simu ya ka ya veine ni na. 
ISA.5.4	Kana ku na ni se ni kile na palelwa ku ezeza simu yeo, nji? Cwale kikabakalañi ha i beile miselo ye wawata, isiñi miselo ye minde ye ne ni libelezi?
ISA.5.5	“Se ni ta eza kwa simu ya ka ya veine ki se. Ni ta lutulula lukwakwa lwa yona, ni tube ni limota le li i sileleza, mi i ciwe ni ku hatikelwa ki lifolofolo. 
ISA.5.6	Ni ta i tuhela i yowela, i be tite. Ha ni na ku kolela likota kamba ku tahula, kono ni ta i tuhela i kwahelwe ki macacani ni mikakani, mane ni ta hanisa ni pula ku nela mwateñi.”
ISA.5.7	Isilaele ki yona simu ya veine
ISA.5.7	ya Muñ'a Bupilo ya Maata Kaufela.
ISA.5.7	Batu ba Juda ki zona likota za veine
ISA.5.7	z'a cezi.
ISA.5.7	N'a libelezi kuli ba ta eza ze nde,
ISA.5.7	kono bakeñisa cwalo
ISA.5.7	ba fetuhile babulai!
ISA.5.7	N'a libelezi kuli ba ta eza ze lukile,
ISA.5.7	kono ba ba zielehile mwahal'a bona
ISA.5.7	ba lilela ku eziwa ka mulao.
ISA.5.8	Mu na ni bumai! Mu ekeza mandu a mañata ni masimu fahalimw'a ze mu se mu na ni zona. Ku tuha ku tokwahala sibaka se si siyezi sa ku amuhela ba ba bata ku t'o yaha ku mina, mi mu ta pila mu nosi mwa naha. 
ISA.5.9	Ni utwile Muñ'a Bupilo ya Maata Kaufela h'a li, “Mandu-tuna a, a mande, a ta siyala ili mabumbuywa a mukungulu. 
ISA.5.10	Makocela a beile mwa simu ye tuna a ta taza likapanyana feela la waine. Kwa lizuma ze lishumi za peu, ku kutuzwi feela sizuma si li siñwi.”
ISA.5.11	 Mu na ni bumai! Mu pakelelanga ku nwa i sa li kakusasana, mi mu tona busihu kaufela mu nze mu nwa. 
ISA.5.12	Mwa mikiti ya mina mu na ni lilimba, lihalepa, milupa, lipala ni waine. Kono ha mu utwisisi s'a eza Muñ'a Bupilo. 
ISA.5.13	Mi kabakaleo mu ta hapiwa mu sa lemuhi. Baeteleli ba mina ba ta bulaiwa ki tala, mi batu ba ta bulaiwa ki linyolwa. 
ISA.5.14	Lifasi la ba ba shwile li ba shukezwi, mi li ba atamiselize mulomo. Li mizaka batu ba ba bubana ba Jerusalema hamohocwalo ni nyangela mwahal'a lilata ni maefe-efe a bona.
ISA.5.15	Mutu ni mutu u ta tompololwa, mi ba ba ikuhumusa kamukana ba ta kokobezwa. 
ISA.5.16	Kono Muñ'a Bupilo ya Maata Kaufela u bonisa butuna bwa hae ka ku eza ze lukile, mi Mulimu ya Kenile u bonahaza ku kena kwa hae ka mukwa w'a atula batu ba hae ka ona. 
ISA.5.17	Mwa mabumbuywa a munzi lingunyana li ta fumana bucwañi mi ku ta fula lipulinyana.
ISA.5.18	Mu maibile! Mu palezwi ku itukulula kwa libi za mina. 
ISA.5.19	Mu li, “Muñ'a Bupilo a akufe ku eza z'a bulezi kuli u ta li eza, ili kuli lu li bone. Mulimu ya kenile wa Isilaele a zwelepili mwa milelo ya hae. Lu bone s'a hupula mwa pilu ya hae.”
ISA.5.20	Mu maibile! Mu biza ze maswe kuli ki ze nde, mi ze nde mu li li maswe. Mu fetula lififi ku li eza liseli, mi liseli mu li eza lififi. Ze baba mu li eza ze munati, mi ze munati mu li eza ze baba.
ISA.5.21	Mu maibile! Mu hupula kuli mu butali, ni kuli mu talifile hahulu.
ISA.5.22	Mu maibile! Lindume za macwala! Lindume ba ba si na sabo ha ku fitwa fa ku zwaka macwala! 
ISA.5.23	Kono mu lukulula ba ba na ni milatu haiba ba mi leka kweta, mi ba ba si na mulatu mu palelwa ku ba atulela ka swanelo. 
ISA.5.24	Cwalehe, sina mw'a cela mataka ni bucwañi mwa mulilo, mibisi ya mina i ta bola ni lipalisa za mina li ta oma, li fefuke, kakuli mu hanile s'a mi lutile Muñ'a Bupilo ya Maata Kaufela, Mulimu ya kenile wa Isilaele. 
ISA.5.25	Muñ'a Bupilo u nyemezi batu ba hae, mi u otolozi lizoho la hae ku ba utwisa butuku. Malundu a ta nyanganya, mi litupu za ba ba shwile li ta siyala mwa mikwakwa sina matakala. Kono nihakulicwalo buhali bwa Muñ'a Bupilo ha bu na ku fela fa, mane lizoho la hae li ta be li sa otolohezi ku nata.
ISA.5.26	Muñ'a Bupilo u fa poniso ya ku biza sicaba se si kwahule. U ba lizeza muloli kuli ba tahe ku zwa kwa manaha a kwahule. Mi ki ba, ba taha kapili ni ka bubebe. 
ISA.5.27	Ku bona ha ku na ya katezi, kamba ya sitatala. Ha ba ozeli kamba ku lobala. Ha ku na lukanda lo lu tepeta kamba muhala wa siheta o pumehile. 
ISA.5.28	Masho a bona a shengile, buta bwa bona se bu lukile. Litaku za lipizi za bona li tiile sina licwe, mi mahutu a likoloi za bona a pikuluha kapili sina kakundukundu. 
ISA.5.29	Masole ba bona ba bopa sina litau ze bulaile folofolo ni ze i lwala kuli ku si ke kwa ba ni ya ta li amuha.
ISA.5.30	Lizazi leo ha li ta fita, ba ta tiisa ku bopela Isilaele sina mulumo wa mezi a liwate. Mu bone naha ye! S'e li lififi ni ñalelwa! Liseli se li mizizwe ki lififi.
ISA.6.1	 Mwa silimo s'a shwile Mulena Oziasi, na bona Muñ'a Bupilo. N'a inzi fa lubona lwa hae lo lutelele, lu pahamisizwe, mi siapalo sa hae ne si tala mwa Tempele kaufela. 
ISA.6.2	N'a beilwe mwahali ki libupiwa ze swana ni mangeloi, ze na ni mafufa a silezi se siñwi ni se siñwi. Sibupiwa se siñwi ni se siñwi ne si ikwahela ka mafufa a mabeli kwa pata, ka a mabeli kwa mautu, mi ne si fufa ka a mabeli. 
ISA.6.3	 Ne li nze li bizana, li li,
ISA.6.3	“U kenile, u kneile, u kenile!
ISA.6.3	Muñ'a Bupilo ya Maata Kaufela
ISA.6.3	u kenile!
ISA.6.3	Kanya ya hae i taza lifasi.”
ISA.6.4	 Mulumo wa manzwi a zona wa nyanganyisa mitomo ya tempele, mane ni yona Tempele kasibili ya tala musi.
ISA.6.5	Na li, “Ha ku sa na tuso ku na! Ni maibile! Linzwi le li zwa mwa mulomo wa ka kaufela li tezi sibi, mi ni pila mwahal'a batu ba ba bulela manzwi a tezi sibi ni a si ka kena kaufel'a ona. Mi cwale, ni boni Mulena Muñ'a Bupilo ya Maata Kaufela ka meeto a ka luli.”
ISA.6.6	Cwale se siñwi sa libupiwa sa fufela ku na, si lwezi lishala le li tuka le ne si ngile kwa katala ka lumangato. 
ISA.6.7	S'a t'o ni swala kwa milomo ka lishala le li tuka, sa li, “Se, si ngunyutile milomo ya hao. Cwale, mulatu wa hao u felile, mi libi za hao li swalezwi.”
ISA.6.8	Kiha ni utwa Mulena h'a li, “Ni ta luma mañi? Ya ta ba mulumiwa wa luna ki mañi?”
ISA.6.8	Na alaba, na li, “Luma na! Ni ta ya!”
ISA.6.9	 Cwale a ni bulelela ku y'o taluseza sicaba taba ye, “Niha mu ka teeleza cwañi ni cwañi, ha ku na tuso. Ha mu na ku utwisisa. Niha mu ka talima cwañi ni cwañi, ha ku na tuso. Ha mu na ku ziba se si ta ezahala.” 
ISA.6.10	Cwale kih'a li ku na, “Eza mihupulo ya batu ba kuli i zizibale, lizebe za bona li tibane mi meeto a bona a foufale, kuli ba si ke ba bona, ba si ke ba utwa kamba ku ba ni kutwisiso. Kabesicwalo, mwendi ne ba ka sikuluhela ku na mi ba foliswa.”
ISA.6.11	Na buza, na li, “Mulena, ku ta nga nako ye kuma kai ku fitela ba ta lumela ku teeleza?”
ISA.6.11	A alaba, a li, “Ku fitela minzi i sinyeha ni ku felelela. Ku fitela mandu a siyala mukungulu. Ku fitela naha kasibili i shandauka mi i ba matota. 
ISA.6.12	Ni ta isa batu kwahule, ili ku eza naha ye kaufela litota. 
ISA.6.13	Mwahal'a batu ba lishumi niha ku ka siyala a li muñwi feela mwa naha, ni yena u ta bulaiwa. U ta swana ni sisindimwa sa kota ye lemilwe, kono sisindimwa seo niha ne si lemilwe sa shoshela hape.”
ISA.7.1	 Mulena Akazi, mwan'a Jotami ni muikulu wa Oziasi, ha n'a busa Juda, kwa zuha ndwa. Rezini mulena wa Siria, ni Peka mwan'a Remalya, mulena wa Isilaele, ba lwanisa Jerusalema, kono ba palelwa ku u hapa.
ISA.7.2	Linzwi la y'o fita ku mulena wa Juda kuli limpi za Siria li se li keni kale mwa naha ya Isilaele. Yena ni batu ba hae kamukana ba saba maswe, mi ba njanja sina likota ze nyungiwa ki moya.
ISA.7.3	Muñ'a Bupilo a li ku Isaya, “Nga mwan'a hao Sheari Jashubi, mi mu zamaye, mu y'o katanyeza Mulena Akazi. Mu ta mu fumana mwa mukwakwa fo ba belekela baluki ba masila, kwa mafelelezo a mukokolombwa o tisa mezi ku zwa mwa lisa le li fa ñambamo. 
ISA.7.4	Mu mu bulelele kuli a ine ka maseme, a kuzise, a sa sabi kamba ku filikana. Buhali bwa Mulena Rezini ni Masiria ba hae, hamoho ni bwa Mulena Peka ha bu sa na kozi ye fita ya musi o tunya fa tukota to tubeli. 
ISA.7.5	Siria, hamoho ni Isilaele ni mulen'a yona, ba ezize mulelo. 
ISA.7.6	Ba lela ku y'o taseza Juda, ili ku y'o sabisa batu kuli ba lumele ku kena ku bona, mi ba beya mwan'a Tabeele fa bulena.
ISA.7.7	“Kono na, Muñ'a Bupilo, ni tiisa kuli zeo ha li na ku ezahala. 
ISA.7.8	Kabakalañi? Kakuli naha ya Siria ha i fiti Damaseka kwa maata, mi Damaseka ha u fiti Mulena Rezini. Haili ka naha ya Isilaele, i ta be i sinyehile maswe mwa lilimo ze silezi kapa ze ketalizoho ze sa taha mi ha i sa na ku ba sicaba hape. 
ISA.7.9	Isilaele ha i fiti munzi wa Samaria kwa maata, mi munzi wa Samaria ha u fiti Mulena Peka kwa maata.
ISA.7.9	“Tumelo ya mina ha i si na maata, ha mu na ku tiya.”
ISA.7.10	Muñ'a Bupilo a lumela manzwi a mañwi hape ku Akazi, a li, 
ISA.7.11	“Kupa Muñ'a Bupilo, Mulimu wa hao, kuli a ku fe sisupo. Si ka ba se si zwa kwatasi, mwa lifasi la ba ba shwile, kamba kwahalimu, mwa lihalimu.”
ISA.7.12	Akazi a ikeza inge ya saba Mulimu, mi a alaba, a li, “Ha ni na ku kupa sisupo. Ha ni lati ku lika Muñ'a Bupilo.”
ISA.7.13	Isaya kih'a li, “Teeleza cwale, muikulu wa Mulena Davida. Ki nto ye maswe hahulu ku filikanya buiswalo bwa batu, kana u ta filikanya cwalo ni buiswalo bwa Mulimu, nji? 
ISA.7.14	 Cwale Mulena kasibili u ta ku fa sisupo. Ku na ni kalibe ye itwezi. U ta pepa mwana wa mushimani mi u ta bizwa Emanuele. 
ISA.7.15	Ha s'a hulile ni ku ikezeza z'a lata, lico za hae li ta ba mabisi ni linosi feela. 
ISA.7.16	Mane nako yeo i si ka fita kale, manaha a malena ba babeli bao, ba ba ku sabisa, a ta shandauka.
ISA.7.17	“Muñ'a Bupilo u tuh'a tiseza wena ni batu ba hao, mane ni ba lusika lwa bulena kaufela, mazazi a manyando a maswe ku fita a n'a tile kamukana ku kalela fo u kauhela mubuso wa Isilaele ku wa Juda. U tuh'a tisa mulena wa Asiria!
ISA.7.18	“Nako yeo ha i ta fita, Muñ'a Bupilo u ta lizeza Maegepita muloli kuli ba tahe ka buñata sina linzi, ku zwa kwa linukana za Nile ze kwahule, ni Masiria kuli ba zwe mwa linaha za bona sina limuka. 
ISA.7.19	Mi ba ta ina mwa misindi ni mañope a macwe, mi ba ta apesa mikakani kaufela ni mafulelo kamukana.
ISA.7.20	“Nako yeo ha i ta fita, Muñ'a Bupilo u ta biza mukuti ya zwa mwabuse bwa Nuka ya Yuferati, mulena wa Asiria. U ta mi kuta milelu. U ta kuta milili kwa litoho za mina ni bwambo fa mibili.
ISA.7.21	“Nako yeo ha i ta fita, mwendi mulimi a ka ba ni komu i liñwi ni lipuli ze peli feela. 
ISA.7.22	Nihakulicwalo li ta sisa hahulu, mane ku mu likane. Ee, ba ba pilile kamukana, ili ba ba siyezi mwa naha, ba ta ca mabisi ni linosi.
ISA.7.23	“Nako yeo ha i ta fita, masimu a mande a na ni likota za veine ze sikiti, mi a lekilwe ye ñwi ni ye ñwi ka muwaya-waya wa silivela o eza sikiti, a ta mela mikakani ni miondo. 
ISA.7.24	Ha ku na ya ka ituma pilu ku ya mwateñi konji h'a sweli buta ni masho. Ee, naha kaufela i ka tala mikakani ni miondo. 
ISA.7.25	Mwa malundu kamukana mo ne ku limiwa lico ku ta ñañana miutwa feela mane mutu a palelwe ku hata mwateñi. I ta ba sibaka sa mafulelo a likomu ni lingu.”
ISA.8.1	Muñ'a Bupilo a li ku na, “Nga litapa le lituna, mi u ñole fateñi ka litaku ze tuna, u li, ‘Hapa kapili, akufisa ku lobela tutu ye hapilwe!’ 
ISA.8.2	U nge banna ba babeli ba ba sepahala, ili muprisita Uria ni Zakaria mwan'a Jeberekia, ku ba lipaki.”
ISA.8.3	Mwamulahonyana, na zibana ni musal'a ka. A itwala, mi a pepa mwana wa mushimani. Muñ'a Bupilo a ni bulelela, a li, “U mu beye libizo la Hapa-kapili, Akufisa-ku-lobela-tutu. 
ISA.8.4	Pili mwanana a si ka tiya ni ku kona ku biza Mama ni Tate, tutu ya Damaseka kamukana ni ze hapilwe mwa Samaria kaufela li ta ngiwa ki mulena wa Asiria.”
ISA.8.5	Muñ'a Bupilo a bulela ni na hape. 
ISA.8.6	A li, “Batu ba, ba hanile mezi a kuzize a kwa mulapo wa Siloe, mi ba njanja fapil'a Mulena Rezini ni Mulena Peka. 
ISA.8.7	Kihona kuli na, Muñ'a Bupilo, ni ta tisa mulena wa Asiria ni limpi za hae kaufela ku t'o lwanisa Juda. Ba ta taha sina mendai a Nuka ya Yuferati, h'a tibisa minanga ya yona kamukana. 
ISA.8.8	Ba ta kena naha ya Juda kaufela, sina muunda o kumisa mwa mulala ni o apesa lika kamukana.
ISA.8.8	Mafufa a bona a' ambalalile a ta unsafaza naha. Mulimu u lu puluse!”
ISA.8.9	Mina macaba, mu kopane hamoho ka sabo! Mu teeleze, mina libaka za lifasi ze kwahule. Mu itukiseze ku t'o lwana, kono mu sabe! Ee, mu itukise, kono mu sabe! 
ISA.8.10	Mu eze milelo ya mina! Kono ha i na ku konda. Mu bulele ze mu bata kaufela! Kono ha li na tuso kamukana, kakuli Mulimu u na ni luna.
ISA.8.11	Ka maata a hae a matuna Muñ'a Bupilo u ni lemusize kuli ni si ke na latelela nzila ye ba latelela ba bañwi. U ize, 
ISA.8.12	 “U si ke wa kena mwa milelo ya batu, mi u si ke wa saba lika ze ba saba. 
ISA.8.13	Mu hupule kuli na, Muñ'a Bupilo ya Maata Kaufela, ni kenile. Ki na feela ye mu swanezi ku saba. 
ISA.8.14	 Kakuli ka ku kena kwa ka ko ku sabisa, ni swana ni licwe le ba sitatala ku lona batu. Ni swana ni siteo se si ta swasa batu ba mibuso ya Juda ni Isilaele, ni batu ba Jerusalema cwalo. 
ISA.8.15	Ba bañata ba ta sitatala ni ku wa. Ba ta wa mi ba pyatiwe. Ba ta swasiwa.”
ISA.8.16	Balutiwa ba ka ba lukela ku tokomela ni ku buluka litaba z'a ni file Mulimu. 
ISA.8.17	 Muñ'a Bupilo u ipatile kwa batu ba hae, kono na mu kolwa, mi ni beile sepo ya ka ku yena.
ISA.8.18	 Ki na yo ni bana b'a ni file Muñ'a Bupilo. Muñ'a Bupilo ya Maata Kaufela, ya na ni lubona lwa hae fa Lilundu la Sione, u ezize kuli lu be inge manzwi a pila kwa sicaba sa Isilaele.
ISA.8.19	Batu ba ta mi bulelela ku y'o buza litaba kwa balauli ni liñomboti, ba ba shobota ni ku umbuna-umbuna. Ba ta li, “Ha si fo, bunde n'e ka ba kuli batu ba buze litaba kwa milimu, ba buze ba ba shwile bakeñisa ba ba pila.”
ISA.8.20	Mu ba alabe, mu li, “Mu teeleze z'a mi luta Muñ'a Bupilo! Mu si ke mwa teeleza kwa liñomboti. Ze ba ta mi bulelela ha li na ku mi tusa se siñwi.”
ISA.8.21	Batu ba ta yambaela mwa naha, ba zwafile ni ku shwa tala. Mwa tala ni bunyemi bwa bona ba ta kuta mulen'a bona ni Mulimu wa bona. Ba ka na ba talima kwahalimu. 
ISA.8.22	Mwendi ba ka lubukela fafasi, kono ha ku na se ba ta bona konji manyando ni lififi, ili lififi le li sabisa mo ba isiwa. Ha ku na ku ba ni mukwa o ba ta pima nako yeo ya manyando.
ISA.9.1	 Naha ya masika a Zebuloni ni Nafetali n'e kile ya tompololwa, kono kwapili likute li ka taha mwa sibaka mo, ku kalela kwa Liwate la Mediteranea ku isa kwa upa kwa naha ye mwabuse bwa Jordani, kwa Galilea kasibili, ko ba ina balicaba.
ISA.9.2	 Batu ba ba ne ba zamaya mwa lififi
ISA.9.2	ba boni liseli le lituna!
ISA.9.2	Ba pilile mwa naha ya miluti,
ISA.9.2	kono cwale ba benyezwa ki liseli.
ISA.9.3	U ba tabisize, Muñ'a Bupilo.
ISA.9.3	U ba file tabo ye tuna.
ISA.9.3	Ba tabela s'o ezize,
ISA.9.3	sina mo ba tabela batu ha ba kutula,
ISA.9.3	kamba ha ba ikabela tutu ye hapilwe.
ISA.9.4	U lobile joko ye n'e ba imela
ISA.9.4	ni tupa ye n'e ba nata fa maheta.
ISA.9.4	Wena, Muñ'a Bupilo, u tuzi sicaba
ISA.9.4	se ne si nyandisa
ISA.9.4	ni ku tukuta batu ba hao
ISA.9.4	sina m'o n'o tulezi
ISA.9.4	mpi ya Mamidiani kale.
ISA.9.5	Makatulo a mpi ya balwani
ISA.9.5	hamoho ni liapalo za bona
ISA.9.5	ze lambakani mali
ISA.9.5	li ta sinyiwa ki mulilo!
ISA.9.6	Lu pepezwi mwana!
ISA.9.6	Lu filwe wa mushimani!
ISA.9.6	Mi u ta ba mubusi wa luna.
ISA.9.6	U ta bizwa Nduna ya Butali,
ISA.9.6	Mulimu ya Maata,
ISA.9.6	Ndate wa Kamita,
ISA.9.6	Mulen'a Kozo.
ISA.9.7	 Maata a hae a bulena a ta na hula.
ISA.9.7	Mubuso wa hae
ISA.9.7	u ta ba mwa kozo kamita.
ISA.9.7	U ta busa sina shwana
ISA.9.7	wa Mulena Davida,
ISA.9.7	mi u ta toma maata a hae fa mulao
ISA.9.7	o lukile, cwale ni kuya kuile.
ISA.9.7	Muñ'a Bupilo ya Maata Kaufela
ISA.9.7	u itukiselize ku eza ze kamukana.
ISA.9.8	Mulena u s'a bulezi katulo ya mubuso wa Isilaele, ili bona baikulu ba Jakobo. 
ISA.9.9	Batu ba Isilaele kaufela, mañi ni mañi ya pila mwa munzi wa Samaria, u ta ziba kuli ki Mulena ya ezize cwalo. Ka nako ye ba ikuhumusa ni ku ipahamisa. Ba li, 
ISA.9.10	“Miyaho ya litina i wile, kono lu ta i yolisa ka miyaho ya macwe. Likota za sikomora li lemilwe, kono luna, lu ta li yolisa ka likota ze nde za sidare.”
ISA.9.11	Muñ'a Bupilo u susuelize lila za bona ku y'o ba lwanisa. 
ISA.9.12	Masiria kwa upa ni Mafilisita kwa wiko ba atamisize milomo ya bona ku komeza Isilaele. Nihakulicwalo buhali bwa Muñ'a Bupilo ha bu si ka fela, kono lizoho la hae li sa otolohezi ku utwisa butuku.
ISA.9.13	Batu ba Isilaele ha ba si ka baka. Niha ba natilwe ki Muñ'a Bupilo ya Maata Kaufela, ha ba si ka kutela ku yena. 
ISA.9.14	Muñ'a Bupilo u ta utwisa baeteleli ba Isilaele ni batu ba bona butuku ka zazi li li liñwi feela. U ta wengula toho ni muhata. 
ISA.9.15	Toho ki bona ba bahulu ni batu ba ba kutekeha, mi muhata ki bona bapolofita ba ba luta za buhata! 
ISA.9.16	Ba ba etelela batu ba, ba ba kelusize ni ku ba lyanganisa luli. 
ISA.9.17	Kabakaleo, Mulena h'a na ku bandisa nihaili a li muñwi wa ba banca, mi h'a na ku ba ni makeke ku mbelwa ufi ni ufi kamba kwa lindiala, kakuli batu kamukana ki bahedeni mi ba maswe, ni ze ba bulela kaufela ha si za ngana. Kono nihakulicwalo buhali bwa Muñ'a Bupilo bu ta be bu si ka fela, mi lizoho la hae li ta be li sa otolohezi ku utwisa butuku.
ISA.9.18	Bumaswe bwa batu bu tuka sina mulilo o cisa mikakani ni liseto. Bu cisa sina lubya mwa mushitu, lo lu tunyiseza musi mwahalimu. 
ISA.9.19	Kakuli Muñ'a Bupilo ya Maata Kaufela u nyemile, tupa ya hae i cisa sina mulilo mwa naha kaufela mi i bulaya batu. Ha ku na ya bilaela ka wahabo. 
ISA.9.20	Kai ni kai mwa naha batu ba swala ni ku ca kaco kafi ni kafi ke ba fumana, kono ha ba kuliswi. Mane ba ca ni bana ba bona luli! 
ISA.9.21	Batu ba Manase ni ba Eferaimi ba itwanisa, mi hamoho ba lwanisa Juda. Nihakulicwalo, buhali bwa Muñ'a Bupilo ha bu si ka fela, kono lizoho la hae li sa otolohezi ku utwisa butuku.
ISA.10.1	Mu na ni bumai! Mu eza milao ye si ka luka, mi mu nyandisa batu ba ka. 
ISA.10.2	Ki mona mo mu haniseza linjebwe ku fumana litukelo za bona ni likatulo ze lukile. Ki mona mo mu ngela libyana za limbelwa ni za lindiala cwalo. 
ISA.10.3	Mu ta ezañi Mulimu h'a ta mi nata? Mu ta ezañi h'a ta mi tiseza maziezi a zwa mwa linaha za kwahule? Mu ta matela kai ku y'o bata tuso? Bufumu bwa mina mu ta bu pata kai? 
ISA.10.4	Mu ta bulaiwa mwa ndwa kamba ku ngiwa sina batanga. Kono nihakulicwalo, buhali bwa Muñ'a Bupilo bu ta be bu si ka fela, mi lizoho la hae li ta be li sa otolohezi ku utwisa butuku.
ISA.10.5	 Muñ'a Bupilo a li, “Asiria! Ni sebelisa Asiria sina mulamu wa ku natisa be ni nyemezi. 
ISA.10.6	Ni lumile Asiria ku y'o lwanisa sicaba se si sa lumeli, batu ba ba ni nyemisize. Ni ba lumile ku y'o hapa, ni ku uzwa, ni ku y'o hatikela batu sina matakala a mwa mikwakwa.”
ISA.10.7	Kono mulena wa Asiria u na ni milelo ya hae ye tata mwa pilu. U itukiselize ku bulaya macaba a mañata. 
ISA.10.8	Wa itumba, u li, “Yo muñwi ni yo muñwi wa bazamaisi ba mpi ya ka ki mulena! 
ISA.10.9	Ni tuzi minzi ya Kalino ni Karikemishi. Ni komile minzi ya Hamati ni Arepadi. Ni hapile Samaria ni Damaseka. 
ISA.10.10	Ni natile mibuso yeo ye lapela milimu ya maswaniso, ili milimu ye miñata ku fita ye mwa Jerusalema ni Samaria. 
ISA.10.11	Ni sinyize Samaria ni milimu ya ona kamukana, mi ni ka sinya cwalo ni Jerusalema ni maswaniso a ona a lapelwa mwateñi.”
ISA.10.12	Kono Muñ'a Bupilo u li, “Ha ni se ni felize ku eza ze ni eza fa Lilundu la Sione ni mwa Jerusalema, ni ta nata mulena wa Asiria kabakala ku itumba ni muipo wa hae kaufela.”
ISA.10.13	Mulena wa Asiria wa itumba, u li, “Ki na ya li ezize zeo kamukana. Ni na ni maata, butali, ni ngana. Ni fiyezi milulwani mwahal'a macaba mi ni ngile lika ze ne ba bulukile. Ni hatikezi batu ba ba ne ba pila mwateñi sina poho. 
ISA.10.14	Macaba a lifasi n'a swana ni siyaleto sa nyunywani, mi ni huhuzi bufumu bwa bona ka bunolo sina ya huhula mai. Ha ni si ka tilumunwa ki lifufa le li fefukile, mi ha ku na nyunywani ye atamisize mulomo ku lila!”
ISA.10.15	Kono Muñ'a Bupilo u li, “Kana silepe si ka li ki se situna ku fita ya si sebelisa, nji? Kana saha ki ya butokwa ku fita ya i sahisa, naa? Mulamu ha u lwali mutu, kono mutu ki yena ya lwala mulamu.”
ISA.10.16	Muñ'a Bupilo ya Maata Kaufela u tuh'a lumela butuku ku t'o nata ba ba ca hande. Ku ta ba ni mulilo o ta na u cisa mwa mibili ya bona. 
ISA.10.17	Mulimu, yena liseli la Isilaele, u ta fetuha mulilo. Mulimu ya kenile wa Isilaele u ta fetuha lulimi lwa mulilo, lo lu ta cisa lika kaufela ka zazi li li liñwi feela, mane ni yona mikakani ni liseto. 
ISA.10.18	Mishitu ye minde ni masimu li ta sinyiwa, li fele mbuu, sina mw'a bulaelwa mutu ki butuku bo bu maswe. 
ISA.10.19	Ku ta siyala feela likota li sikai, mane li konwe ku balwa ki mwanana.
ISA.10.20	Nako ya ta, foo batu ba Isilaele, ba ba pilezi fa linala, ba si ke ba itinga ni hanyinyani fa sicaba se si batile ku ba feza. Kaniti ba ta beya sepo ya bona ku Muñ'a Bupilo, Mulimu wa Isilaele ya Kenile. 
ISA.10.21	Batu ba Isilaele ba sikai ba ta kutela ku Mulimu wa bona ya maata. 
ISA.10.22	 Niha ku sa na ni batu ba bañata ba Isilaele cwale, ba ba likana ni bubeke bwa mushabati o fa munanga wa liwate, ku ta kuta ba banyinyani feela. Lifu li bulukezwi batu, mi kwa swanela luli. 
ISA.10.23	Ee, Muñ'a Bupilo ya Pahami ya Maata Kaufela u ka tisa lifu mwa naha kamukana sina mw'a n'a bulelezi.
ISA.10.24	Muñ'a Bupilo ya Maata Kaufela u li kwa batu ba hae ba ba pila mwa Sione, “Mu si ke mwa saba Masiria, niha ba mi nyandisa sina mo ne ba ezelize Maegepita. 
ISA.10.25	Ni tuha ni lisela ku mi utwisa butuku, mi fohe ni ta ba felisa. 
ISA.10.26	Na, Muñ'a Bupilo ya Maata Kaufela, ni ta ba nata ka sime sa ka sina mo ni natezi batu ba mwa Midiani kwa licwe la Orebu. Ni ta nyandisa Asiria sina mo ni nyandiselize Egepita. 
ISA.10.27	Nako yeo ha i ta fita, ni ta mi lukulula kwa puso ya Asiria, mi joko ya bona ye fa milala ya mina i ta ba bubebe.”
ISA.10.28	Lila li mwa Ayati! Ba se ba fitelezi Migeroni! Ba siile libyana za bona kwa Mikimashi! 
ISA.10.29	Ba tulile nzila, mi ba il'o lobalela kwa Geba! Batu ba mwa munzi wa Rama ba mbemukile, mi batu ba mwa munzi wa Mulena Saule, ona Gibea, ba sabile. 
ISA.10.30	Mu huwe, mina batu ba mwa Galimi! Mu teeleze, mina ba ba mwa Laisha! Mu alabe, ba mwa Anatota! 
ISA.10.31	Batu ba Madimena ni ba mwa Gebimi ba mata ku y'o ipata. 
ISA.10.32	Kacenu lila li mwa munzi wa Nobo, mi hona mo, ba supa Lilundu la Sione ka liñondo, ili ona munzi wa Jerusalema.
ISA.10.33	Muñ'a Bupilo ya Maata Kaufela u ta ba pumaka ni ku ba wisaka ba nze ba alumukela fafasi, sina mitai ye kolilwe kwa kota. Ya ikuhumusa kakuli u fita ba bañwi ka butuna u ta lemiwa a kokobezwe. 
ISA.10.34	Muñ'a Bupilo u ta ba lema, sina likota mwahal'a mushitu ha li lemiwa ka silepe, mi ba ta wa sina mo li wela likota ze nde za mwa Lebanoni!
ISA.11.1	 Lusika lwa bulena lwa Davida lu swana ni kota ye lemilwe. Kono, sina lisina ha li shoshela mitai ye minca, ku ta ba cwalo ni kwa baikulu ba Davida. Ku ta zwa ku bona mulena yo munca.
ISA.11.2	Moya wa Muñ'a Bupilo u ta mu fa
ISA.11.2	butali, zibo ni bukwala
ISA.11.2	bwa ku busa batu ba hae.
ISA.11.2	U ta ziba se si latwa ki Muñ'a Bupilo,
ISA.11.2	mi u ta mu saba.
ISA.11.3	U ta fumana tabo mwa ku sebeleza
ISA.11.3	Muñ'a Bupilo.
ISA.11.3	H'a na ku atula ka sobozi
ISA.11.3	kamba ka mabulatwi feela.
ISA.11.4	 U ta atula babotana hande
ISA.11.4	ka mulao,
ISA.11.4	ni ku sileleza liswanelo
ISA.11.4	za ba ba ishuwile.
ISA.11.4	Lifasi li ta utwiswa butuku ka taelo
ISA.11.4	ya hae,
ISA.11.4	mi batu ba ba maswe ba ta shwa.
ISA.11.5	 U ta busa batu ba hae ka ku luka
ISA.11.5	ni ka ku sepahala.
ISA.11.6	 Litongwani ni lingu
ISA.11.6	li ta pila hamoho ka kozo,
ISA.11.6	ni lingwe li ta buta ni lipulinyana.
ISA.11.6	Manamani a ta ina ni bana ba tau,
ISA.11.6	mi li ta liswa ki mwana
ISA.11.6	yo munyinyani.
ISA.11.7	Likomu ni libele li ta ca hamoho,
ISA.11.7	mi bana ba zona ba ta buta ka kozo.
ISA.11.7	Litau li ta fula bucwañi sina likomu.
ISA.11.8	Nihaili mbututu h'a na ku holofala
ISA.11.8	nih'a ka bapala fakaufi ni noha
ISA.11.8	ye maswe.
ISA.11.9	 Fa lilundu le li kenile la Mulimu,
ISA.11.9	lona la Sione,
ISA.11.9	ha ku na ku ba ni kozi
ISA.11.9	kamba bumaswe.
ISA.11.9	Naha i ta tala zibo ya Muñ'a Bupilo
ISA.11.9	sina liwate mo li talela mezi.
ISA.11.10	 Nako ya taha foo mulena yo munca wa mwa lusika lwa Davida a ta ba sisupo kwa macaba. Ba ta kubukana mwa munzi wa hae wa bulena, ba mu kuteke. 
ISA.11.11	Lizazi leo ha li ta fita, Mulena u ta itusisa maata a hae hape, mi u ta kutisa batu ba hae ba ba siyezi mwa Asiria ni Egepita, mwa naha ya Patrosi ni Etiopia, mwa Elami, Babilona ni Hamati ni mwa linaha ze fa minanga ni lioli ze mwa liwate. 
ISA.11.12	Muñ'a Bupilo u ta paheka ndembela ya sisupo ku bonisa macaba kuli u kopanya hamoho hape batu ba ba hasani ba Isilaele ni Juda, ku ba zwisa mwa maneku a mane a lifasi. 
ISA.11.13	Mubuso wa Isilaele ha u sa na ku shwela wa Juda muna, ni wa Juda ha u na ku ba sila sa Isilaele. 
ISA.11.14	Ba ta lwanisa Mafilisita hamoho, kwa neku la wiko, ni ku hapa tutu ya batu ba ba pila kwa upa. Ba ta tula batu ba Edomo ni Moabi, mi batu ba Amoni ba ta ba utwa. 
ISA.11.15	 Muñ'a Bupilo u ta fukisa moya o cisa o ta kalisa Nuka ya Nile ni Yuferati, ku siya feela linukana ze supile ze nyinyani, kuli mañi ni mañi a kone ku sila ka mahutu. 
ISA.11.16	Ku ta ba ni mukwakwa o mutuna o zwa mwa Asiria, ili wa ku tusa Maisilaele ba ba sa pila mwateñi, sina mo n'o inezi wa bo kukw'a bona ha ba zwa mwa Egepita.
ISA.12.1	Lizazi la taha foo batu ba ta opela, ba li,
ISA.12.1	“Na ku lumba, wena Muñ'a Bupilo!
ISA.12.1	N'o ni nyemezi,
ISA.12.1	kono buhali bwa hao bu felile,
ISA.12.1	mi u ni wisize pilu.
ISA.12.2	 Mulimu ki mupilisi wa ka.
ISA.12.2	Ni ta mu sepa, mi ha ni na ku saba.
ISA.12.2	Muñ'a Bupilo u ni fa maata a ku tiya.
ISA.12.2	Ki yena mupilisi wa ka.
ISA.12.3	Sina mezi a mande
ISA.12.3	a tiseza ya nyolilwe tabo,
ISA.12.3	cwale ni batu ba Mulimu ba taba
ISA.12.3	h'a ba pilisa.”
ISA.12.4	Lizazi la taha foo batu ba ta opela, ba li,
ISA.12.4	“Mu itumele ku Muñ'a Bupilo!
ISA.12.4	Mu mu bize, a t'o mi tusa!
ISA.12.4	Mu bulelele macaba kaufela
ISA.12.4	s'a ezize!
ISA.12.4	Mu ba bulelele fo bu kuma
ISA.12.4	butuna bwa hae!
ISA.12.5	Mu opelele Muñ'a Bupilo,
ISA.12.5	kakuli u ezize lika ze nde ze tuna.
ISA.12.5	Lifasi kaufela li utwe litaba zeo.
ISA.12.6	Mutu kamukana ya pila mwa Sione
ISA.12.6	a huweleze ni ku opela!
ISA.12.6	Mulimu ya kenile wa Isilaele
ISA.12.6	ki yo mutuna,
ISA.12.6	mi u pila mwahal'a sicaba sa hae.”
ISA.13.1	 Ki ye taba ya Babilona, y'a amuhezi ku Mulimu Isaya mwan'a Amozi.
ISA.13.2	Mu paheke ndembela ya ndwa fa lilundu le li si na likota! Mu huweleze masole, mi mu yemiseze mazoho mwahalimu, i be poniso ya kuli ba taseze minyako ya munzi o ikuhumusa. 
ISA.13.3	Muñ'a Bupilo u bizize masole ba hae, b'a sepile, ku t'o lwana ndwa ye kenile ili ku utwisa b'a nyemezi butuku.
ISA.13.4	A mu utwe lilata fa malundu, mulumo wa batu ba bañata, mulumo wa mibuso ni macaba a kopana. Muñ'a Bupilo wa limpi u lukisa masole ba hae kuli ba y'o lwana. 
ISA.13.5	Ba zwa mwa manaha a kwahule, kwa mafelelezo a lifasi. Ka bunyemi bwa hae, Muñ'a Bupilo u til'o sinya naha kamukana.
ISA.13.6	 Mu bokololiswe ki butuku, kakuli lizazi la Muñ'a Bupilo li fakaufi, lizazi leo ya Maata Kaufela h'a ka tisa sinyehelo. 
ISA.13.7	Mazoho a batu kaufela a ta felelwa ki maata, mi bundume bwa bona bu ta fela. 
ISA.13.8	Kamukan'a bona ba ta ngangama, mi ba paleliswe ki butuku bo bu swana sina bwa musali ya indukilwe. Ba ka talimana ka sabo, mi lipata za bona li ta fubeliswa ki maswabi. 
ISA.13.9	Lizazi la Muñ'a Bupilo la taha, lizazi le li lunya la buhali bwa hae bo bu sabisa. Lifasi li ta fetuha matota, mi ya maswe kaufela u ta bulaiwa. 
ISA.13.10	 Linaleli kaufela ni likutu za linaleli kamukana li ta tuhela ku benya. Lizazi li ta unsufala ha li pazula, ni kweli ha i na ku bonisa liseli la yona.
ISA.13.11	Muñ'a Bupilo u li, “Ni ta tisa sinyehelo ye tuna mwa lifasi, mi ni utwise ba ba maswe kaufela butuku kabakala libi za bona. Ni ta kokobeza ufi ni ufi ya ikuhumusa, mi mañi ni mañi ya ikanyisa ni ya na ni situhu ni ta mu utwisa butuku. 
ISA.13.12	Ba ba ta siyala ba sa pila, ba ta ba ba butokwa hahulu ku fita gauda. 
ISA.13.13	Ni ta nyanganyisa mahalimu, mi lifasi li ta zikinyeha, mane li zwe mwa sibaka sa lona, ka lona lizazi leo, ha ni ta bonisa buhali bwa ka, na, Muñ'a Bupilo ya Maata Kaufela.
ISA.13.14	“Balicaba ba ba pila mwa Babilona ba ta matela kwa manaha a habo bona, ba hasane sina mazwii h'a saba bazumi, kapa sina lingu ze si na mulisana. 
ISA.13.15	Ya ta swalwa kaufela u ka tabiwa ka lilumo. 
ISA.13.16	Ha ba nze ba lubukezi cwalo ba felezwi ki sepo, limbututu za bona li ta pumakiwa li bulaiwe. Mandu a bona a ta hapiwa, ni basali ba bona ba swaliwe likalala.”
ISA.13.17	Muñ'a Bupilo u li, “Ni susueza Mamedi ku lwanisa Babilona. Ha ba na taba ni silivela, mi ha ba likiwi ki gauda. 
ISA.13.18	Ba ta bulaya micaha ka buta ni masho a bona. Ha ba na ku ba ni makeke kwa limbututu, mi ha ba na ku utwela banana butuku. 
ISA.13.19	 Mubuso wa Babilona ki ona o munde ku fita ye miñwi kaufela. Bañi ba ona ba ikuhumusa ka ona. Kono na, Muñ'a Bupilo, ni ta sinya Babilona sina mo ni sinyelize Sodoma ni Gomora! 
ISA.13.20	Ha ku na mutu ya ka pila mwateñi hape. Ha ku na Muarabe wa muzamai ya ka toma tende ya hae kamba mulisana ya ta fuliseza mutapi wa hae mwateñi ni kamuta. 
ISA.13.21	 I ta ba naha mo ku pila lifolofolo za mwa naheñi, mo li yaletela lifi. Ku ta pila mwateñi limpye, mi tumunda ni tubu li ta bapelela mwa mabumbuywa. 
ISA.13.22	Litawa ni mandu a bulena li ta lumiswa ki ku lila kwa litongwani ni mawawa. Nako ya Babilona i se i fitile! Mazazi a ona a s'a felile.”
ISA.14.1	Muñ'a Bupilo u ta ba ni musa hape kwa sicaba sa hae sa Isilaele, mi u ta si keta kuli si be sa hae luli. U ta yahisa bana ba Isilaele mwa naha ya bona hape, mi balicaba ba ka taha ku t'o pila ni bona. 
ISA.14.2	Macaba a mañata a ta ba tusa ku kutela mwa naha ya bona ye ba filwe ki Muñ'a Bupilo, mi koo macaba a ta ba sebeleza sina batanga. Ba ba kile ba hapa bana ba Isilaele, ba ta hapiwa ki bona, mi ba ba ba nyandisize ba ta busiwa ki bona.
ISA.14.3	Muñ'a Bupilo u ta pumulisa batu ba Isilaele kwa matuku ni manyando a bona, ni kwa musebezi o tata o ne ba hapelezwa ku eza. 
ISA.14.4	H'a ta eza cwalo, bona ba ta sheununa mulena wa Babilona, ba li,
ISA.14.4	“Mulena ya na ni situhu u wile! H'a sa nyandisa mutu hape. 
ISA.14.5	Muñ'a Bupilo u felize maata a babusi ba ba maswe. 
ISA.14.6	A felize maata a ba ba nyandisize batu ka buhali, mi ba ba si ka tuhela ku swenya macaba e ba hapile. 
ISA.14.7	Cwale lifasi kaufela li ikola pumulo ni kozo, mi mutu ni mutu u opela ka tabo. 
ISA.14.8	Likota za kiprese ni sidare ya kwa Lebanoni li tabela ku wa kwa mulena, kakuli ha ku sa na ya ta li lema cwale ha s'a ile!
ISA.14.9	“Lifasi la ba ba shwile li itukiseza ku amuhela mulena wa Babilona. Mioya ya ba ba ne ba na ni maata mwa lifasi ya sisimuha. Mioya ya malena ya nanuha mwa mabona a yona. 
ISA.14.10	Kaufel'a yona ya mu biza, ya li, ‘Ni wena cwale u s'o fokozi sina luna! U s'o li yo muñwi wa luna! 
ISA.14.11	U n'o nz'o kutekiwa ka lipina ze lizwa fa mufuta wa lihalepa, kono cwale u s'o li mwa naha ya ba ba shwile! U lobezi fa bulobalo bo bu tezi mabuku, mi kubo y'o apezi i sa li mabuku feela!’ ”
ISA.14.12	 Mulena wa Babilona, wena lilungwe le li benya, u wile kwahalimu! Kale, u n'o koma macaba, kono cwale u nepezwi fafasi. 
ISA.14.13	 N'o itukiselize ku kambamela kwa lihalimu, ni ku y'o beya lubona lwa hao fahalimw'a linaleli ze kwahule. N'o hupuzi kuli u ta ina sina mulena fa lilundu lani la kwa mutulo ko i kopanela milimu. 
ISA.14.14	N'o bulezi kuli u ta kambamela fahalimw'a malu, u swane ni ya Maata Kaufela. 
ISA.14.15	Kono u tisizwe mwa sibaka se si tungile hahulu mwa lifasi la ba ba shwile.
ISA.14.16	Ba ba shwile ba ta ku lubukela ni ku ku nangela. Ba ta buza, ba li, “Kana ki yena mutu yani ya nyanganyisize lifasi, mane a be a ngangamisa mibuso, nji? 
ISA.14.17	Kana ki yena yo ya sinyize minzi, mi ya fetuzi lifasi ku li eza lihalaupa feela, nji? Ya si ka lukulula ni kamuta b'a n'a tamile ni ku ba tuhela ba ikela kwa mahae, naa?” 
ISA.14.18	Malena kamukana ba lifasi ba lobezi mwa mabita a bona a mande hahulu. 
ISA.14.19	Kono wena ha u na libita, mi situpu sa hao si latilwe feela kuli si ipolele. Si kwahezwi ki litupu za masole ba ba bulailwe mwa ndwa. Si nepezwi hamoho ni zona mwa musima wa macwe, ni sa hatikelwa. 
ISA.14.20	Ha u na ku bulukiwa, sina malena ba bañwi, kakuli u sinyize naha ya hao, mi u bulaile batu ba hao luli. Ha ku na ya ta banduka mwa lusika lwa hao lo lu maswe. 
ISA.14.21	Pulao i kalisizwe! Bana ba mulena yo ba ta shwa kabakala sibi sa bo kukw'a bona. Ha ku na ni yo mukana wa bona ya ta busa lifasi kamba ku li kwahela ka minzi.
ISA.14.22	Muñ'a Bupilo ya Maata Kaufela u li, “Ni ta lwanisa Babilona, mane ni u sinye. Ha ni na ku siya se siñwi, i be bana kamba batu ba ba sa pila. Ni bulezi, na, Muñ'a Bupilo. 
ISA.14.23	Babilona ni ta u fetula mataba mo ku pila bo sifi. Ni ta fiyela Babilona ka lufiyelo lo lu ta zwisa lika kamukana. Ni bulezi, na, Muñ'a Bupilo ya Maata Kaufela.”
ISA.14.24	 Muñ'a Bupilo ya Maata Kaufela u ikonkile, a li, “Se ni lelile si ta bonahala. Se ni itukiselize ku eza si ta ezahala. 
ISA.14.25	Ni ta bulaya Masiria ba ba mwa naha ya ka ya Isilaele, mi ni ba hatikele fa malundu a ka. Ni ta lukulula batu ba ka kwa joko ya Masiria ni kwa bukiti bo ba swanezi ku bu lwala. 
ISA.14.26	Wo, ki ona mulelo wa ka ka lifasi, mi lizoho la ka li otolohezi ku utwisa macaba butuku.” 
ISA.14.27	Muñ'a Bupilo ya Maata Kaufela u itukiselize ku eza cwalo. U s'a otolozi lizoho la hae ku nata, mi ha ku na ya ka mu hanisa.
ISA.14.28	 Ye, ki yona taba ye n'e bulezwi ka silimo sa ku shwa kwa Mulena Akazi.
ISA.14.29	 Mafilisita, tupa ye n'e mi nata i lobehile, kono ha ku na libaka le li ka mi tabisa, kakuli noha ha i shwa i yoliwa ki ye maswe hahulu. Lii la noha li ndondola lingongole le li fufa! 
ISA.14.30	Muñ'a Bupilo u ta ba mulisana wa batu ba hae ba babotana, mi u ta ba pilisa mwa buiketo. Kono mina Mafilisita, u ta mi lumelela tala ye sabisa ye si ke ya siya nihaiba mutu a li muñwi a nz'a pila.
ISA.14.31	Mu bokolole mi mu lilele tuso, mina minzi ya Mafilisita kaufela! Mu mbwembwete, kamukan'a mina! Ku taha lilu la liluli kwa mutulo. Ki mpi ye si na mapyeha.
ISA.14.32	Lu ta alaba cwañi ba ba lumilwe ku luna ki Mafilisita? Lu ta ba bulelela kuli Sione u tomilwe ki Muñ'a Bupilo, ni kuli batu ba hae ba ba nyandile ba ta y'o iketa mwateñi.
ISA.15.1	 Ze bulezwi ka Moabi ki ze.
ISA.15.1	Minzi ya Ari ni Kiri i sinyizwe mwa busihu bu li buñwi, mi naha ya Moabi kaufela i kuzize. 
ISA.15.2	Batu ba mwa Diboni ba pahama fa lilundu ku y'o lilela ko ku lapelwa milimu. Batu ba Moabi ba lilelela minzi ya Nebo ni Medeba. Ba ikutile milili ni milelu ka maswabi. 
ISA.15.3	Batu ba ba mwa mikwakwa ba apezi masaka. Ba bañwi ba lila ni ku sikoka mwa mapatelo a munzi ni fa lituwa za mandu. 
ISA.15.4	Batu ba mwa Heshiboni ni Eleale ba lila, mi sililo sa bona sa y'o utwahala ni kwa Jahazi. Ni masole mane ba ngangama. Bundume bwa bona bu felile. 
ISA.15.5	Pilu ya ka i lilela Moabi! Batu ba sabezi mwa munzi wa Zoare, ni kwa Egilati-Shelishiya. Ba bañwi ba kambama ka nzila ya Luhiti, mi ba zamaya ba nze ba lila. Ba bañwi ba tulezi kwa Horonaimi, ba nze ba huiswa ki ku shandauka kwa Moabi. 
ISA.15.6	Mulapo wa Nimirimi u kalile, bucwañi bo bu kwatuko a ona bwa oma, mi ha ku sa na butala bo bu siyezi. 
ISA.15.7	Batu ba sila Mulapo wa Matoya ku lika ku saba ni bufumu bwa bona kamukana. 
ISA.15.8	Kai ni kai kwa milulwani ya Moabi ku utwahala sililo. Si utwahala kwa minzi ya Egelaimi ni Beerelimi. 
ISA.15.9	Kwa munzi wa Dimoni, mezi a mwa nuka a fubelisizwe ki mali, mi Mulimu u sa na ni se si maswe hahulu s'a sa bulukezi batu ba kwateñi. Ee, ku ta ba ni pulao ya mañi ni mañi ya siyezi mwa Moabi.
ISA.16.1	Batu ba Moabi, ba ba zwa mwa munzi wa Sela mwa lihalaupa, ba lumela mpo ya ngunyana ku ya busa mwa Jerusalema. 
ISA.16.2	Ba litela fa minanga ya nuka ye bizwa Arinoni, ba nze ba ngulyana feela, ba ya kafa ni kafa sina linyunywani ze lelekisizwe mwa liyaleto za zona.
ISA.16.3	Ba li kwa batu ba Juda, “Mu lu bulelele se lu ta eza. Mu lu sileleze, sina muluti wa kota o lu kwahela musihali ha ku cisa, mi lu lumelelwe ku t'o pumulela mwa muluti wa mina. Lu bakozi. Mu lu pate ko lu si ke lwa fumanwa ki mutu. 
ISA.16.4	Mu lu lumelele ku pila mwa naha ya mina. Mu lu sileleze ku ba ba bata ku lu bulaya.”
ISA.16.4	Manyando ni lisinyehelo li ta fela, ni bona ba ba sinya naha ba ta be ba ile. 
ISA.16.5	Cwale yo muñwi wa baikulu ba Davida u ta ba mulena, mi u ta busa sicaba ka busepahali ni lilato. U ta akufela ku eza ze nde, mi u ta bona kuli batu ba atulwa ka mukwa o lukile.
ISA.16.6	Batu ba Juda ba li, “Lu utwile mo ba ikuhumuseza batu ba Moabi. Lwa ziba kuli ki baikuhumusi ni baipi, kono ku itumba kwa bona ha ku weli likamba.”
ISA.16.7	Batu ba Moabi ba ta liliswa ki manyando. Ba ta lila kaufel'a bona ha ba hupula lico ze nde ze ne ba canga mwa munzi wa Kiri-Harese. Ba ta felelwa ki sepo. 
ISA.16.8	Masimu a fakufi ni Heshiboni ni a likota za veine a kwa Sibima a sinyizwe, ili masimu a likota za veine ko ne ku eziwanga waine ye ne kolanga babusi ba macaba. Nako ye ñwi, likota zeo ne li yambalala kwa neku la upa ku y'o fita kwa munzi wa Jaezeri, mane kwa lihalaupa luli, ni kwa wiko ku y'o fita ni mwabuse bwa Liwate la Lizwai. 
ISA.16.9	Cwale ni lilelela likota za veine ya Sibima sina mo ni lilelela Jaezeri. Mioko ya ka i lotela Heshiboni ni Eleale, kakuli ha ku na kutulo ye ka tabisa batu. 
ISA.16.10	Mwa masimu a nunile ha ku sa na mutu ya tabile cwale. Ha ku na mutu ya huwa kamba ku opela mwa masimu a likota za veine. Ha ku na mutu ya luba makocela ku eza waine. Mihuwo ya tabo i feilile. 
ISA.16.11	Ni tongiswa ki maswabi kabakala Moabi, ni pilu ye butuku kabakala Kiri-Harese. 
ISA.16.12	Batu ba Moabi ba ikatalisa ka ku yanga kwa malundu, mwa libaka za bona ze kenile, ni kwa litempele za bona ku y'o lapela, kono ha ku ba tusi se siñwi.
ISA.16.13	A, ki ona manzwi a bulezwi ki Muñ'a Bupilo ku ba Moabi kale. 
ISA.16.14	Mi cwale, Muñ'a Bupilo u li, “Mwa lilimo ze talu hande-nde, bufumu bo butuna bwa Moabi bu ta fela. Kwa batu ba teñi ba bañata, ku ta banduka feela ba sikai ba nze ba pila, mi ba ta bonahala ku fokola.”
ISA.17.1	 Ki ye taba ye bulezwi ka Damaseka. Muñ'a Bupilo u li, “Damaseka ha u sa na ku ba munzi hape. U ta ba matota feela. 
ISA.17.2	Minzi ya Siria i ta sabelwa kuya kuile. I ta ba mafulelo a lingu ni likomu, mi ha ku na ya ta li leleka mwateñi. 
ISA.17.3	Isilaele ha u sa na ku silelezwa, mi Damaseka u ta sinyehelwa ki ku ipusa kwa ona. Masiria ba ba siyezi ba ta tompoloka sina batu ba Isilaele. Ni bulezi, na, Muñ'a Bupilo ya Maata Kaufela.”
ISA.17.4	Muñ'a Bupilo a li, “Lizazi la taha, fo butuna bwa Isilaele bu ta fela, mi ku fuma kwa hae ku ta yoliwa ki babotana. 
ISA.17.5	Isilaele u ta swana ni simu ye s'e kutuzwi. U ta ba litota sina simu ye mwa Musindi wa Refaimi ha ku se ku byangilwe. 
ISA.17.6	Ku ta pila feela batu ba sikai, mi Isilaele u ta swana ni kota ya olive ye s'e yanguzwi miselo kaufela haisi ye mibeli kamba ye milalu ye kwa njongonjongo luli, kamba ye mine kamba i ketalizoho ye siyezi mwa mitai. Ni bulezi, na, Muñ'a Bupilo, Mulimu wa Isilaele.”
ISA.17.7	Lizazi leo ha li ta fita, batu ba ta kutela ku Mubupi wa bona ku bata tuso, ili yena Mulimu wa Isilaele ya Kenile. 
ISA.17.8	Ha ba sa na ku sepa tutala to ba ezize ka mazoho a bona, kamba ku sepa bukwala bwa misebezi ye ba eza, sina musumo ko ku lapelelwa mulimu wa musali, yena Ashitaroti, ni tutala fo ku cisezwa insense.
ISA.17.9	Lizazi leo ha li ka taha, minzi ye silelelizwe hande i ta sabelwa ni ku ba matota sina minzi ye ba sabezi Mahivi ni Maamori ha ba saba Maisilaele.
ISA.17.10	Isilaele, u libezi Mulimu ya ku pilisize ni ya ku sileleza sina licwe le li maata. Bakeñisa ku mu hupula u cala masimu a nunile ili ku lapela ni ku bata tuso kwa milimu ya balicaba. 
ISA.17.11	Kono nih'a tungukile ni ku tubula lona lizazi l'a cezwi, nihakulicwalo, ha ku na ku ba ni kutulo. Ku ta ba feela ni manyando ni matuku a sa foliswi.
ISA.17.12	Macaba a maata a mwa mufili-fili, mi a eza lilata le li swana ni mulumo wa liwate, mulumo wa mandinda a matuna. 
ISA.17.13	Macaba a sutelela sina mandinda, kono Mulimu wa a kalimela, mi a kuta ngombemongo, a fiyelwa sina liluli fa njetumuko ya malundu ha ku fuka moya, kapa sina bucwañi bo bu fufiswa ki kakundukundu. 
ISA.17.14	Ka swalala a sabisa, kono kakusasa h'a sa li yo! Ki sona se si tahela mañi ni mañi ya hapa naha ya luna.
ISA.18.1	 Mwabuse bwa linuka za Etiopia ku na ni naha mo ku utwahala mulumo wa mafufa. 
ISA.18.2	Ku yona nako yeo kwa zwa lindumeleti ba ba taha ka Nuka ya Nile mwa mikolo ye pangilwe ka mataka. Mina linumwana ze bubube, mu kutele kwa hae! Mu ise litaba kwa naha ya mina, kwa naha ye aluzwi ki linuka, kwa sicaba sa mina se si tiile, kwa batu ba ku mina ba batelele, ba matalo a buleta, ba ba sabiwa ki lifasi kaufela.
ISA.18.3	Utwa, wena mañi ni mañi ya mwa lifasi, wena mutu kaufela ya pila fafasi. U bate poniso ya ndembela ye ta yemiswa fahalimw'a malundu! U teeleze mulumo wa tolombita ha i lizwa! 
ISA.18.4	Muñ'a Bupilo a li ku na, “Ni ta talimela fafasi ni nze ni kuzize kwa lihalimu, sina puka ha i wa busihu ha ku futumezi ka nako ya kutulo, ni ka mombela sina lizazi ha li cisa musihali. 
ISA.18.5	Miselo i si ka kulumunwa kale, lipalisa kamukana ha li se li wile mi miselo ya buzwa, sila si ta bulaya Maetiopia ka bunolo sina tipa ha i puma mitai kwa kota ya veine. 
ISA.18.6	Litupu za masole ba bona li ta siyelwa manoñu ni libatana. Matabula li ta ciwa ki manoñu, mi maliha ki libatana.”
ISA.18.7	Nako ya taha foo Muñ'a Bupilo ya Maata Kaufela a ta amuhela limpo za naha ye, kwa naha ye aluzwi ki linuka, limpo za sicaba se, se si tiile, se si maata, limpo za batu ba, ba batelele, ba matalo a buleta, ba ba sabiwa mwa lifasi kamukana. Ba ka taha kwa Lilundu la Sione, f'a lapelelwa Muñ'a Bupilo ya Maata Kaufela.
ISA.19.1	 Ki ye taba ye bulezwi ka Egepita.
ISA.19.1	Muñ'a Bupilo u taha kwa Egepita ka bubebe, a pahami fa lilu. Milimu ya Maegepita ya ngangama fapil'a hae, mi batu ba Egepita ba felelwa ki bundume. 
ISA.19.2	Muñ'a Bupilo u li, “Ni ta zusa petuhelo mwa Egepita, mutu ni munyan'a hae ba itwanise, ni ba ba pila hamoho ba ipetuhele. Minzi i ta itwanisa, mi malena ba ta lwanela puso. 
ISA.19.3	Ni ta felisa pilu ya Maegepita, ni sinye ni milelo ya bona. Ba ta kupa tuso kwa milimu ya bona. Ba ta y'o zibisa liñomboti ni ku y'o kupa likelezo kwa balimu. 
ISA.19.4	Ni ka tuhelela Maegepita ba hapiwa ki ya situhu, ba buswe ki mulena ya na ni lunya. Ni bulezi, na, Muñ'a Bupilo ya Maata Kaufela.”
ISA.19.5	Mezi a ta na fukuzeha mwa Nuka ya Nile, a ta na fela hanyinyani-hanyinyani, mane i kalelele, ñoo. 
ISA.19.6	Linukana za yona li ta nunka ha li nze li kala. Mataka ni miseme li ta nyana. 
ISA.19.7	Lico kamukana ze cezwi fa munanga wa Nuka ya Nile li ta oma ni ku fefulwa ki moya. 
ISA.19.8	Mutu kaufela ya ipilisa ka ku yamba mwa Nile u ta tonga ni ku lila. Tushuto ni tunyandi twa bona ha tu sa na ku ba ni tuso. 
ISA.19.9	Ba ba eza masila a masweu ba ta swaba. 
ISA.19.10	Ba ba ota bwanda ni likwala kaufela ba ta lobeha lipilu ni ku nyanda.
ISA.19.11	Baeteleli ba munzi wa Zoani ki likuba! Mi batu ba mwa Egepita ba ba butali hahulu ba fa likelezo za butoto! Ba ka bulelela cwañi mulena kuli ki bona bo shwana ba lizibi ni malena ba kale? 
ISA.19.12	Mulena wa Egepita, baelezi ba hao ba ba butali ba kai? Mwendi ne ba ka ku bulelela milelo ya Muñ'a Bupilo ya Maata Kaufela bakeñisa Egepita. 
ISA.19.13	Baeteleli ba Zoani ni ba Nofi ki litoto. Ne ba swanezi ku sikulula sicaba, kono ba si kelusize. 
ISA.19.14	Muñ'a Bupilo u ba ezize kuli ba fe likelezo ze lyanganisa. Kabakaleo ze eziwa ki Egepita kamukana li fosahalile, mi li tantalikisa sina ya kozwi h'a telela fa mataza a hae. 
ISA.19.15	Ha ku na nihaili a li muñwi mwa Egepita, i be mufumi kamba mubotana, yo munyinyani kamba yo mutuna, ya kona ku tusa.
ISA.19.16	Nako ya taha yeo batu ba Egepita ba ta ba ni boi sina basali. Ba ta kuñiswa ki sabo ha ba ta bona kuli Muñ'a Bupilo ya Maata Kaufela u otolozi lizoho la hae ku ba nata. 
ISA.19.17	Batu ba Egepita ba ta sabiswa ki Juda nako kamukana ha ba hupuliswa ka za bumai bo ba lukiselizwe ki Muñ'a Bupilo ya Maata Kaufela.
ISA.19.18	Nako yeo ha i ta fita, mwa mileneñi i ketalizoho ya Egepita ku ta bulelwa Siheberu. Batu ba mwateñi ba ta konka ka libizo la Muñ'a Bupilo ya Maata Kaufela. O muñwi wa minzi yeo u ta bizwa Munzi wa Lizazi.
ISA.19.19	Nako yeo ha i ta fita, Muñ'a Bupilo u ta ba ni katala ka hae mwa naha ya Egepita, mi u ta yahelwa ka macwe musumo o mutelele wa kupuzo fa mululwani wa Egepita. 
ISA.19.20	Zeo li ta ba lisupo ze ta bonisa kuli Muñ'a Bupilo ya Maata Kaufela u teñi mwa Egepita. Batu ba mwateñi ha ba ta nyandiswa, mi ba kupa tuso ku Muñ'a Bupilo, u ta luma yo muñwi ku t'o ba pilisa. 
ISA.19.21	Muñ'a Bupilo, yena kasibili u ta iponahaza kwa batu ba Egepita. H'a ta eza cwalo, ba ta mu lapela ni ku mu sebeleza, mi ba ta mu tiseza litabelo ni limpo. Ba ta mu sepisa lika ka ku tiya, mi ba ta eza ze ba sepisize. 
ISA.19.22	Muñ'a Bupilo u ta utwisa Maegepita butuku, kono hape u ta ba folisa. Ba ta talima ku yena, mi u ta utwa litapelo za bona ni ku ba folisa.
ISA.19.23	Nako yeo ha i ta fita, ku ta ba ni mukwakwa o mutuna mwahal'a Egepita ni Asiria. Batu ba manaha a mabeli ao ba ta na ba potelana, mi ba ta lapela hamoho. 
ISA.19.24	Nako yeo ha i ta fita, Isilaele i ta kopana ni Egepita ni Asiria, mi macaba a malalu ao, a ta fuyaulisa lifasi kamukana. 
ISA.19.25	Muñ'a Bupilo ya Maata Kaufela u ta a tohonolofaza, a li, “Ni ta ku fuyaula Egepita, wena sicaba sa ka. Ni ta ku fuyaula Asiria, wena sicaba se ni bupile. Ni ta ku fuyaula Isilaele, wena sicaba sa ka se ni ketile.”
ISA.20.1	Ka taelo ya Mulena Sarigoni wa Asiria, muzamaisi wa limpi za Masiria, yena Teretani, a y'o lwanisa Ashidodi munzi wa Mafilisita. 
ISA.20.2	Ka nako yeo, Muñ'a Bupilo n'a bulelezi Isaya, mwan'a Amozi, ku tubula saka ya n'a apezi, ni ku zwisa makatulo a hae. Isaya a lumela, mi a zamaya mapunu, a si na ni makatulo kwa mahutu. 
ISA.20.3	Ashidodi ha u s'o hapilwe, Muñ'a Bupilo a li, “Mutang'a ka Isaya u zamaile mapunu, a si na ni makatulo kwa mahutu lilimo ze talu. Se, ki sisupo sa ze ta ezahala kwa Egepita ni Etiopia. 
ISA.20.4	Mulena wa Asiria u ta etelela batanga b'a hapile mwa manaha ao a mabeli, ba nze ba li mapunu. Ba banca ni ba bahulu ba ta zamaya njenje ba si na makatulo kwa mahutu, mane mapunu a bona a bonahale, mi i be maswabi kwa Egepita. 
ISA.20.5	Ba ba beile sepo ya bona mwa Etiopia, mi ba itumba ka Egepita, ba ta swaba mi sepo ya bona i ta fela. 
ISA.20.6	Nako yeo ha i ta fita, batu ba ba yahile fa likamba la liwate ba ta li, ‘A mu bone se si tahezi batu be ne lu sepile kuli ba ta lu sileleza ku mulena wa Asiria! Lu ta punyuha cwañihe?’ ”
ISA.21.1	Ki ye taba ye bulezwi ka Babilona.
ISA.21.1	Sina kakundukundu ha ka fiyela mwa naheñi, ni manyando a ka taha cwalo ku zwa mwa naha ye sabisa. 
ISA.21.2	Ni boni pono ya ze situhu ze ta ezahala, pono ya ku beteka ni ku sinyeha.
ISA.21.2	Mpi ya Elami, taseza! Mpi ya Media, patisa minzi! Mulimu u ta felisa manyando a tisizwe ki Babilona.
ISA.21.3	Se ni boni, ni se ni utwile mwa pono yeo, si ni sabisize ni ku ni utwisa butuku, butuku bo bu swana ni bwa musali ya pepa. 
ISA.21.4	Na zinguluka, mi ni ngangamiswa ki sabo. Busihu bwa tabo bo ne ni lakaza bu fetuhile bwa sabo ye tuna.
ISA.21.5	Mwa pono ni boni mukiti. U s'o lukile, ku yalezwi baenyi licali fo ba ina, mi ki bao ba ca ni ku nwa. Hona foo, kapili-pili taelo ya utwahala, ye li, “Bazamaisi, mu lukise litebe za mina!”
ISA.21.6	Cwale Mulena a li ku na, “Zamaya, u y'o beya mulibeleli, mi u mu bulele ku biha z'a bona. 
ISA.21.7	H'a ta bona banna ba taha fa lipizi, ka ba babeli, ni batu ba ba pahami limbongolo ni likamele, u mu bulelele kuli a ba talimisise hande.”
ISA.21.8	Mulibeleli kih'a huwa, a li, “Muñ'a ka, ni nze ni yemi ni libelezi mwa sibaka sa ka musihali ni busihu.”
ISA.21.9	 Kapili-pili, ki bao ba ta! Banna ba pahami lipizi, mi ba zamaya ka bubeli. Mulibeleli u fitisa litaba, u li, “Babilona u wile! Milimu ye ne ba lapela kamukana i hasanezi fafasi, mi i pyata-pyatehile.”
ISA.21.10	Batu ba ka, mu pulilwe sina mabele, kono ni se ni mi bulelezi litaba ze nde ze ni utwile ku Muñ'a Bupilo ya Maata Kaufela, yena Mulimu wa Isilaele.
ISA.21.11	Ki ye taba ye bulezwi ka Edomo.
ISA.21.11	Ku na ni ya ni biza mwa Edomo, u li, “Mulibeleli, kanti bu ta sa lili? Ni bulelele haiba bu tuha bu sa.”
ISA.21.12	Na alaba, na li, “Kwa patalala, kono busihu bu ta taha hape! Haiba u bata ku buza hape, u kute u t'o buza hape.”
ISA.21.13	Ki ye taba ye bulezwi ka Arabia.
ISA.21.13	Mina ba mileko ba kwa Dedani, mu tibelele mwa naha ya sikela ya Arabia. 
ISA.21.14	A mu fe mezi kwa batu ba ba taha ku mina ba nze ba nyolilwe. Mina batu ba naha ya Tema, a mu fe bakozi lico. 
ISA.21.15	Batu ba saba. Ba lika ku punyuha kwa lisabule ze itukiselize ku ba bulaya, kwa buta bo bu tuha bu posa masho ni kwa likozi za ndwa kamukana.
ISA.21.16	Cwale Mulena a li ku na, “Butuna bwa masika a Kedare bu ta fela mwa silimo si li siñwi feela. 
ISA.21.17	Ba buta ni masho ki bona lindume ze tuna hahulu za Kedare, kono ku ta siyala ba sikai feela. Ni bulezi, na, Muñ'a Bupilo, Mulimu wa Isilaele.”
ISA.22.1	Ki ye taba ye bulezwi bakeñisa Musindi wa Lipono.
ISA.22.1	Ku ezahalañi? Kikabakalañi batu kaufela ba munzi ha ba eza mikiti fa lituwa za mandu a bona? 
ISA.22.2	Munzi kaufela u mwa mufili-fili. U tezi lilata ni ku nyakalala.
ISA.22.2	Batu ba mina ba ba shwile mwa ndwa ye, ha ba si ka shwa ba nze ba lwana. 
ISA.22.3	Baeteleli ba mina kamukana ba sabile, mi ba hapiwa ba si ka posa nihaili lisho li li liñwi. 
ISA.22.4	Cwale mu ni tuhele ni silise ni li nosi. Mu si ke mwa lika ku ni omba-omba, ni nze ni shwezwi ki bahesu ba bañata cwana. 
ISA.22.5	Ye, ki nako ya ñalelwa, ya ku tulwa ni ku filikana mwa Musindi wa Lipono, mi ze kaufela lu li lumelezwi ku Muñ'a Bupilo ya Maata Kaufela, Mulimu wa Isilaele. Makwakwa a munzi wa luna a wiselizwe fafasi, ni sililo sa ku kupa tuso si utwahalile mwa malundu.
ISA.22.6	Masole ba ba zwa mwa naha ya Edomo ba taha ba pahami fa lipizi, ba sweli buta ni masho. Masole ba mwa naha ya Kiri ba lukisize litebe za bona. 
ISA.22.7	Misindi ye nunile ya mwa Juda i tezi likoloi, mi masole ba ba fa lipizi ba yemi kwa minyako ya Jerusalema. 
ISA.22.8	Lisilelezo za Jerusalema kamukana li zwsizwe.
ISA.22.8	Zeo ha li ezahala, mu zwisize lilwaniso mwa pulukelo. 
ISA.22.9	Mu fumani libaka fo lu tokwa ku lukiswa lukwakwa lwa Jerusalema. 
ISA.22.10	Mu balile mandu a mwa Jerusalema kaufela, mane mu tubile a mañwi kuli mu fumane macwe a ku lukisisa mamota a munzi. 
ISA.22.11	Mu ezize lisa mwahal'a munzi ku tisa mwateñi mezi a kasa ka kale. Kono ha mu si ka isa pilu ku Mulimu, ya lelile zeo kale, ni ya lumezi kuli li ezahale.
ISA.22.12	Muta wani, Ya Pahami, Muñ'a Bupilo ya Maata Kaufela, n'a mi bizeza kuli mu swabe, mu lile, mu ikute kwa litoho, mi mu apale masaka. 
ISA.22.13	 Kono bakeñisa ku eza cwalo mu sweli ku eza mikiti. Ku tabiwa likomu, ku bulaiwa lingu, ku ciwa linama, ku nwiwa waine, mi mu li, “A lu ceñi, a lu nweñi, kakuli kamuso lu ta shwa!”
ISA.22.14	Muñ'a Bupilo ya Maata Kaufela, yena kasibili, u bulezi ni na, a li, “Bumaswe bo ha ba na ku bu swalelwa ni hanyinyani. Ni bulezi, na, Muñ'a Bupilo ya Maata Kaufela.”
ISA.22.15	Muñ'a Bupilo ya Maata Kaufela a ni bulelela ku ya ku Shebina, muzamaisi wa ndu ya bulena, mi ni y'o li ku yena, 
ISA.22.16	“U hupula kuli wena u mañi? U na ni tukelo mañi ya ku icakulela libita fa macwe a kwa malundu? 
ISA.22.17	U ka ba ya maata, kono Muñ'a Bupilo u ta ku nopa, a ku late. 
ISA.22.18	U ta ku puta sina siputu feela mi a ku nepele mwa naha ye tuna. U ta y'o shwela koo, kwatuko a likoloi z'o n'o ikuhumusa ka zona. U swabisize ndu ya muñ'a hao! 
ISA.22.19	Muñ'a Bupilo u ta ku zwisa mwa situlo sa hao se si pahami mi a ku ise ku se si kwatasi.”
ISA.22.20	Muñ'a Bupilo a li ku Shebina, “Zeo ha li ta ezahala, ni ta lumela mutang'a ka Eliakimi, mwan'a Hilikia. 
ISA.22.21	Ni ta mu apesa siapalo sa hao sa bunduna ni lukanda cwalo, mi ni mu fe maata kaufela a n'o na ni ona. U ta ba sina mushemi kwa batu ba Juda ni Jerusalema. 
ISA.22.22	 Ni ta mu fa maata a tezi mwatas'a mulena, muikulu wa Davida. U ta swala likii za ndu ya Davida. S'a ta kwalula ha ku na ya ta si kwala, mi s'a ta kwala ha ku na ya ta kona ku si kwalula. 
ISA.22.23	Ni ta mu tiisa hahulu mwa sibaka seo sina mapo, mi u ta bubanisa lubasi lwa hae kaufela.
ISA.22.24	“Kono banabahabo kamukana ni ba mukowa ba ta ba mulwalo ku yena. Ba ta kumalela ku yena sina lipiza ni mikeke ha li pahekilwe kwa mapo! 
ISA.22.25	Ha ku ta ezahala cwalo, mapo ye n'e kokotezwi, ya tiya, i ta kumuha ni ku wa. Mi ao i ta ba ona mafelelezo a lika kamukana ze ne pahekilwe ku yona.” Ku bulezi Muñ'a Bupilo.
ISA.23.1	 Ki ye taba ye bulezwi ka Tire.
ISA.23.1	Mu huwe ka maswabi, mina bafuluhi ba ba mwa liwate! Munzi wa mina o fa likamba, ona Tire, u sinyizwe. Mandu ni likamba la ona se li matota. Mu ta utwa litaba, lisepe za mina ha li ta y'o kuta kwa Sipera. 
ISA.23.2	Mu bokolole mina balekisi ba mwa Sidoni! Mu lumelezi batu ku y'o leka ni ku lekisa. 
ISA.23.3	Mu ba lumile mwabuse bwa liwate ku y'o leka ni ku lekisa lico ze kutuzwi mwa Egepita, ni ku y'o eza misebezi ni macaba kamukana.
ISA.23.4	U tompolozwi, wena munzi wa Sidoni! Liwate ni butungi bwa lona li ku latuzi, mi li li, “Ha ni si ka ba ni bana. Ha ni si ka hulisa bashimani kamba basizana.”
ISA.23.5	Nihaili Maegepita ba ta mbemuka ha ba ta utwa kuli Tire u sinyehile.
ISA.23.6	Mu huwe ka maswabi, mina batu ba ba yahile fa likamba! Mu like ku sabela kwa Tareshishi! 
ISA.23.7	Kana wo, i ka ba ona Tire, munzi wa tabo o tomilwe kale-kale, nji? Kana ki ona munzi o lumelezi lindumeleti ku y'o yaha mwa manaha a mwabuse bwa mawate, nji? 
ISA.23.8	Ki mañi ya ezize mulelo o cwana ka Tire, munzi wa bulena wani, balekisi ba ona ne li bana ba malena, ili batu ba ba kutekeha mwa lifasi? 
ISA.23.9	U lelilwe ki Muñ'a Bupilo ya Maata Kaufela! U lelile cwalo kuli a feze buikuhumuso bwa bona ka ze ba ezize, ni ku shwaula batu ba bona ba ba kutekeha.
ISA.23.10	Mu zamaye, mina batu, mu y'o lima naha mwa Tareshishi. Ha ku sa na ya ta mi sileleza cwale. 
ISA.23.11	Muñ'a Bupilo u otololezi lizoho la hae fa liwate, mi u wisize mibuso. U laezi kuli minzi ya mileko ye mwa Fenisia i sinyiwe. 
ISA.23.12	Munzi wa Sidoni, tabo ya hao i felile. Batu ba hao ba nyandiswa, mi niha ba ka sabela mwa soli sa Sipera ha ba na ku y'o pila hande kwateñi.
ISA.23.13	I n'e li Mababilona, isiñi Masiria, ba ba lumelezi lifolofolo ku kena mwa Tire. Ki Mababilona ba ba yahile likalani za ndwa, ba ba tubile mamota a tiile a Tire, mi ba ba siile munzi ili matota.
ISA.23.14	Mu huwe ka maswabi, mina bafuluhi ba ba mwa liwate! Munzi o ne mu sepile u sinyizwe.
ISA.23.15	Nako ya taha foo Tire u ta libalwa ka lilimo ze mashumi a supile, ili nako ye likana ni bupilo bwa mulena. Lilimo zeo ha se li felile, Tire u ta swana ni lihule le li opelwa mwa pina:
ISA.23.16	Nga halepa, u potolohe munzi,
ISA.23.16	wena lihule la kale le li libezwi!
ISA.23.16	Liza halepa, u opele lipina za hao
ISA.23.16	ku kutisa linyazi za hao.
ISA.23.17	Lilimo ze mashumi a supile ha li se li felile, Muñ'a Bupilo u ta kutiseza Tire mwa misebezi ya hae ya kale, mi u ta itekisa kwa mibuso ya lifasi kamukana. 
ISA.23.18	Mali a' ta fumana ka tekiso ya libyana za hae a ta fiwa Muñ'a Bupilo. H'a na ku ipulukela ona, kono ba ba lapela Muñ'a Bupilo, ba ta sebelisa mali a hae ku leka lico ni liapalo ze ba tokwa.
ISA.24.1	Muñ'a Bupilo u ta sinya lifasi, mi a li siye ili matota. U ta li bondolola ni ku hasanya batu ba lona. 
ISA.24.2	Mutu ni mutu u ta tahelwa ki bumai bo bu swana, baprisita ni batu feela, batanga ni malen'a bona, baleki ni balekisi, bakalimi ni ba ba kalimiwa, bafumi ni babotana. 
ISA.24.3	Lifasi li ta ina li tubilwe, li li matota feela. Muñ'a Bupilo u bulezi, mi ku ta ba cwalo.
ISA.24.4	Lifasi la oma ni ku nyana. La fokola kaufel'a lona. Lifasi ni lihalimu za bola bubeli bwa zona. 
ISA.24.5	Batu ba silafalize lifasi ka ku tula milao ya Mulimu, ni ka ku sinya bulikani bw'a n'a itamile ni bona kuya kuile. 
ISA.24.6	Cwalehe, Mulimu u sinyize lifasi ka sikuto. Batu ba lona ba kutula se ba cezi. Ba sikai feela ba siyala ba nze ba pila. 
ISA.24.7	Likota za veine za nyana, mi waine ha i sa fumaneha. Mutu ni mutu ya n'a tabile, wa swaba ka nako ye. 
ISA.24.8	Lipina ze tabisa za lihalepa ni milupa ya bona li felile. 
ISA.24.9	Ha ku sa na ba ba nwa waine ba nze ba opela. Ha ku sa na ya ikola munati wa yona hape. 
ISA.24.10	Mwa munzi, i s'e li mufili-fili wa lika kamukana. Ndu ye ñwi ni ye ñwi i pakilwe, ku kwalela batu fande. 
ISA.24.11	Batu ba huwa ba nze ba yemi mwa mikwakwa, ba bata waine. Tabo i felile, mbuu, kuya kuile. Ha i sa li yo mwa naha! 
ISA.24.12	Munzi i s'e li matota feela, mi likwalo za ona li lobakilwe. 
ISA.24.13	Se ki sona se si ta tahela macaba kaufela a lifasi. Ku ta swana sina kwa mafelelezo a kutulo, miselo ya liolive ha i se i yanguzwi ni miselo ya veine ha i se i koyozwi ka likota.
ISA.24.14	Ba ba ta siyala ba sa pila, ba ta opela ka tabo. Ba ba kwa wiko ba ta bulela butuna bwa bupilo fo bu kuma. 
ISA.24.15	Ba ba kwa upa ba ta mu lumba. Batu ba ba yahile kwa liwate ba ta lumba Muñ'a Bupilo, Mulimu wa Isilaele. 
ISA.24.16	Lu ta utwa lipina ze zwa mwa libaka ze kwahule za lifasi li lumba Isilaele, sicaba se si lukile.
ISA.24.16	Kono ku na, ha ku sa na tuso! Na yonga! Bapumi ba zwelapili ba nze ba puma, mi bumaswe bwa bupumi bwa bona bu ya bu nze bu ekezeha. 
ISA.24.17	Batu ba lifasi, mu libelezwi ki sabo, misima ni liteo. 
ISA.24.18	Ufi ni ufi ya ta lika ku tobela sabo u ta wela mwa musima, mi mañi ni mañi ya ta lika ku toba mwa musima u ta swasiwa ki siteo. Pula i ta suluha sina mezi a buba kwahalimu, mi mitomo ya lifasi i ta nyanganya. 
ISA.24.19	Lifasi li ta pazuha fahali, mi li hasane. 
ISA.24.20	Lona lifasi kasibili li ta tantalika sina mutu ya kozwi ki bucwala, li nyungane sina situngu ha si nyungiwa ki liñungwa. Lifasi li imelwa ki libi za lona. Li ta welela, mi ha li sa na ku zuha hape.
ISA.24.21	Nako ya taha yeo Muñ'a Bupilo u ta nata limpi ze mwa mbuymbyulu hamoho ni babusi ba lifasi. 
ISA.24.22	Mulimu u ta kubukanya malena hamoho sina mapantiti mwa musima. U ta ba kwalela mwa tolongo mane ku fite nako ya ku ba utwisa butuku. 
ISA.24.23	Kweli i ta unsufala, mi lizazi ha li sa na ku benya hape, kakuli Mulimu ya Maata Kaufela ki yena ya ta ba mulena. U ta busa mwa Jerusalema fa Lilundu la Sione, mi bazamaisi ba sicaba ba ta bona kanya ya hae.
ISA.25.1	Muñ'a Bupilo,
ISA.25.1	ki wena Mulimu wa ka.
ISA.25.1	Ni ta ku kuteka,
ISA.25.1	ni lumbeke libizo la hao.
ISA.25.1	U ezize lika ze komokisa.
ISA.25.1	Ka busepahali u felize milelo
ISA.25.1	y'o n'o lelile kale.
ISA.25.2	Minzi u i ezize matota,
ISA.25.2	mane u sinyize ni mandu a yona
ISA.25.2	a tiile.
ISA.25.2	Mandu a bulena a n'a yahilwe ki lila
ISA.25.2	za luna a felile kuya kuile.
ISA.25.3	Batu ba macaba a maata
ISA.25.3	ba ta ku lumba,
ISA.25.3	mi u ta sabiwa mwa minzi
ISA.25.3	ya macaba a situhu.
ISA.25.4	Babotana ni ba ba kalelilwe
ISA.25.4	ba sabezi ku wena
ISA.25.4	mi ba kile ba iketa ka linako
ISA.25.4	za manyando.
ISA.25.4	Mwa mañungwa u ba fa mukunda,
ISA.25.4	ni muluti lizazi ha li cisa.
ISA.25.4	Banna ba ba situhu ba lwana
ISA.25.4	sina moya wa maliha.
ISA.25.5	Ba lwana sina linanga mwa naha
ISA.25.5	ye omile.
ISA.25.5	Kono wena, Muñ'a Bupilo,
ISA.25.5	u kuzisize lila za luna.
ISA.25.5	U kuzisa mihuwo ya ba ba lunya,
ISA.25.5	sina lilu ha li folisa lizazi
ISA.25.5	le li cisa.
ISA.25.6	Hona fa, fa Lilundu la Sione, Muñ'a Bupilo ya Maata Kaufela u ta lukiseza macaba kamukana a lifasi mukiti wa lico, mukiti wa lico ze nde ka ku fitisisa ni waine ye munati. 
ISA.25.7	Hona fa, u ta zwisa lilu la maswabi le ne li ambekile macaba kaufela. 
ISA.25.8	 Muñ'a Bupilo u ta felisa lifu kuya kuile! U ta takula mioko kwa meeto kaufela ni ku zwisa maswabi a n'a kenezi batu ba hae mwa lifasi kamukana. Ku bulezi Muñ'a Bupilo kasibili!
ISA.25.9	Zeo ha li ta ezahala, batu kamukana ba ta li, “Ki yena Mulimu wa luna! Lu beile sepo ya luna ku yena, mi u lu pilisize. Ki Muñ'a Bupilo. Lu beile sepo ya luna ku yena, mi cwale lu tabile ni ku nyakalala, kakuli u lu pilisize!”
ISA.25.10	 Muñ'a Bupilo u ta sileleza Lilundu la Sione, kono batu ba Moabi ba ta hatikelwa fafasi, ka mukwa wo bu hatikelwa ka ona bucwañi fafasi, mwa musutelo. 
ISA.25.11	Ba ta otolola mazoho a bona sina ba ba lika ku tapa, Muñ'a Bupilo u ka kokobeza buikuhumuso bwa bona ni ku hohela mazoho a bona fafasi. 
ISA.25.12	Mulimu u ta sinya minzi ye tiile ya Moabi ni mamota a yona a matelele, mi a' bulumunele fafasi mwa liluli.
ISA.26.1	Lizazi la taha batu ha ba ta opela pina ye mwa naha ya Juda, ba li:
ISA.26.1	Munzi wa luna u maata!
ISA.26.1	Mulimu kasibili u sileleza
ISA.26.1	makwakwa a ona!
ISA.26.2	A mu kwalule minyako ya munzi
ISA.26.2	mi sicaba se si sepahala si kene,
ISA.26.2	sicaba sa batu ba ba eza ze lukile.
ISA.26.3	Wena, Muñ'a Bupilo,
ISA.26.3	u fa kozo ye kondile
ISA.26.3	ku ba ba itingile ku wena,
ISA.26.3	mi ba beile sepo ya bona ku wena.
ISA.26.4	A mu sepe Muñ'a Bupilo kuya kuile.
ISA.26.4	U ta lu sileleza kamita.
ISA.26.5	U kokobelize ba ba ne ba ikuhumusa,
ISA.26.5	u sinyize munzi o tiile mo ne ba pila,
ISA.26.5	mi u wiselize makwakwa a bona fafasi.
ISA.26.6	Ba ba ne ba nyandiswa,
ISA.26.6	cwale ba zamaya fahalimw'a ona
ISA.26.6	mi ba u hatikela ka mahutu a bona.
ISA.26.7	Muñ'a Bupilo, u lukiseza batu
ISA.26.7	ba ba lukile nzila ye nde.
ISA.26.7	Nzila ye ba zamaya ku yona i patami.
ISA.26.8	Lu latelela tato ya hao,
ISA.26.8	mi lu beya sepo ya luna ku wena.
ISA.26.8	Ki wena feela ye lu tokwa.
ISA.26.9	Busihu ni nze ni ku shukezwi ka pilu
ISA.26.9	ya ka kaufela.
ISA.26.9	Ha u atula lifasi ni batu ba lona,
ISA.26.9	kaufela ba ta ituta mulao m'o inezi.
ISA.26.10	Niha u na ni mukekecima
ISA.26.10	kwa batu ba ba maswe,
ISA.26.10	bona ha ba ituti ku eza hande.
ISA.26.10	Nihaili mo, mwa naha ya batu
ISA.26.10	ba ba lukile, ba sa fosa.
ISA.26.10	Ba hana ku lemuha butuna bwa hao.
ISA.26.11	 Lila za hao ha li zibi
ISA.26.11	kuli u ta li utwisa butuku.
ISA.26.11	Muñ'a Bupilo, u ba swabise, ba nyande,
ISA.26.11	ba nyandiswe ki tupa y'o lukisize.
ISA.26.11	U ba bonise mo u latela batu ba hao.
ISA.26.12	Muñ'a Bupilo, u ta lu fa buiketo.
ISA.26.12	Ze lu lika ku eza kamukana
ISA.26.12	ki wena ya lu ezisa zona.
ISA.26.13	Muñ'a Bupilo, Mulimu wa luna,
ISA.26.13	lu busizwe ki ba bañwi,
ISA.26.13	kono ki wena Mulen'a luna,
ISA.26.13	wena u nosi.
ISA.26.14	Cwale ba shwile,
ISA.26.14	mi ha ba sa na ku pila hape.
ISA.26.14	Mioya ya bona ha i sa na ku zuha,
ISA.26.14	kakuli u ba utwisize butuku,
ISA.26.14	mi u ba bulaile.
ISA.26.14	Ha ku sa na ya ba hupula.
ISA.26.15	Muñ'a Bupilo, u hulisize sicaba
ISA.26.15	sa luna,
ISA.26.15	u ekelize naha ya luna kwa maneku
ISA.26.15	kaufela,
ISA.26.15	mi zeo li ku tiselize likute.
ISA.26.16	Muñ'a Bupilo, u utwisize batu
ISA.26.16	ba hao butuku,
ISA.26.16	mi ba ku lapezi mwa ñalelwa
ISA.26.16	ya bona.
ISA.26.17	Ki wena, Muñ'a Bupilo,
ISA.26.17	ya lu lilisize,
ISA.26.17	sina musali ya indukilwe h'a liliswa
ISA.26.17	ki butuku.
ISA.26.18	Ne lu utwa butuku,
ISA.26.18	mi ne lu li mwa ñalelwa,
ISA.26.18	kono ha ku na se lu pepile.
ISA.26.18	Ha lu si ka tula ndwa mwa naha
ISA.26.18	ya luna,
ISA.26.18	mi ha ku na se lu konile ku eza.
ISA.26.19	 Ba ku luna ba ba shwile ba ta pila
ISA.26.19	hape!
ISA.26.19	Litupu za bona li ta zuha!
ISA.26.19	Ba ba lobezi mwa mabita a bona kaufela
ISA.26.19	ba ta zuha mi ba opele ka tabo!
ISA.26.19	Sina puka ha i wetulula lifasi,
ISA.26.19	Muñ'a Bupilo u ta wetulula cwalo
ISA.26.19	ni batu ba hae, ba ba shwile kale.
ISA.26.20	Batu ba ka, a mu kene mwa mandu a mina, mi mu ikwalele mwateñi. Mu ipate nakonyana ku fitela buhali bwa Mulimu bu fela. 
ISA.26.21	Muñ'a Bupilo wa taha ku zwa kwa lihalimu ku t'o nata batu ba ba pila fafasi, kabakala libi za bona. Lipulao ze ne ezelizwe kwa mukunda mwa lifasi li ta bonahazwa, mi mubu ha u sa na ku pata ba ba bulailwe.
ISA.27.1	 Ka lona lizazi leo, Muñ'a Bupilo u ta sebelisa sabule ya hae ye maata ku utwisa Leviatani butuku, ili yona noha yani ye nze i pitika, i iputa, ni ku bulaya sibatana se si pila mwa liwate.
ISA.27.2	Ka lona lizazi leo, Muñ'a Bupilo u ta bulela ka simu ya hae ye tabisa ya likota za veine, a li, 
ISA.27.3	“Na i libelela ni ku i selaela nako kaufela. Ni i libelela busihu ni musihali kuli i si ke ya sinyiwa ki mutu. 
ISA.27.4	Ha ni sa nyemela simu ya veine cwale. Ni lakaza kuli kabe ku na ni mikakani ni mikona ye ne ni ka lwanisa! Ne ni ta i cisa, lotee. 
ISA.27.5	Kono haiba lila za sicaba sa ka li bata ku silelezwa, a li kupe kozo ku na. Ee, li kupe kozo ku na.”
ISA.27.6	Ka lona lizazi leo, batu ba Isilaele, bona baikulu ba Jakobo, ba ta mela mibisi sina kota, mi ba ta shoshela ni ku tubula. Lifasi li ta tala miselo ye ba beya.
ISA.27.7	Isilaele h'a si ka natiwa hahulu ki Muñ'a Bupilo sina lila za hae, kamba ku felelwa ki banna ba bañata sina zona. 
ISA.27.8	Muñ'a Bupilo u utwisize batu ba hae butuku ka ku ba lumelela mwa macaba a sili ku y'o koza. U ba zwisize kwa upa ka moya o situhu. 
ISA.27.9	Libi za Isilaele ha li na ku swalelwa, konji macwe kaufela a tutala twa bahedeni ha s'a sililwe ku ba bupi sina lizuku, mi ku si na misumo kamba tutala twa insense to tu siyezi.
ISA.27.10	Munzi o tiisizwe u siyezi u li litota. U sabezwi sina lihalaupa le li si na batu. U fetuhile mafulisezo a likomu, mo li ka buta ni ku fula. 
ISA.27.11	Mitai ya likota i nyanine, i lobehile, mi basali ba i lwalela ku eza likota za ku ola. Kakuli batu ha ba si ka utwisisa Mulimu, Mubupi wa bona, h'a na ku ba utwela butuku kamba ku ba shwela makeke.
ISA.27.12	Ka lona lizazo leo, yena Muñ'a Bupilo kasibili u ta atula batu ba hae ba Isilaele, ku zwa kwa makalelo a naha ku y'o fita ko i felela, ku kalela kwa Nuka ya Yuferati ku y'o fita kwa mululwani wa Maegepita. U ta kauhanya ba bande ku ba ba maswe.
ISA.27.13	Lizazi leo ha li ta fita, ku ta lizwa tolombita ku biza Maisilaele ba ba mwa Asiria ni Egepita kaufela, ba ba il'o koza koo. Ba ka taha ku t'o lapela Muñ'a Bupilo mwa Jerusalema, fa lilundu la hae le li kenile.
ISA.28.1	U maibile mubuso wa Isilaele! Bulena bwa ona bu fela sina likuwani za lipalisa ze kwa litoho za baeteleli ba matahwa. Litoho za bona ze tezi buikuhumuso li tozizwe miinko, kono ki bani ba lapalalile ba nze ba kozwi. 
ISA.28.2	Muñ'a Bupilo u na ni mutu ya tiile, ya maata, ya itukiselize ku t'o ba lwanisa. U ka taha sina pula ya simbwewewe, sina pula ya ñuli, sina mezi a buba a muunda o mutuna o taza naha kaufela. 
ISA.28.3	Buikuhumuso bwa baeteleli ba matahwa bao bu ta hatikelwa ka mahutu. 
ISA.28.4	Bulena bo bu ya bu nze bu fokola bwa baeteleli bao ba ba ikuhumusa bu ta fela ku felelela, sina miselo ya pili ya lifeiga ze kulumunwa ni ku ciwa li sa z'o buzwa feela.
ISA.28.5	Lizazi la taha foo Muñ'a Bupilo ya Maata Kaufela a ta ba sina mukabo o munde wa lipalisa kwa litoho za batu ba hae ba ba ta siyala. 
ISA.28.6	U ta fa zibo ya likatulo ku ba ba li baatuli, ni bundume ku ba ba leleka lila ze t'o lwanisa minyako ya munzi.
ISA.28.7	Nihaili bapolofita ni baprisita ba kolwa mane ba tantalika. Ba nwile hahulu waine ni bucwala, mane ba sitatala ka ku sa ziba se ba eza. Bapolofita ba kozwi hahulu mi ba palelwa ku utwisisa lipono z'a ba lumela Mulimu, mi baprisita ba kozwi hahulu mane ba palelwa ku atula litaba ze ba tiselizwe. 
ISA.28.8	Fa litafule kaufela fo ba ina ku tezi mataza, mi ha ku na fo ku kenile.
ISA.28.9	Ba bilaela ka na, ba li, “Mutu yani u hupula kuli u luta sika mañi? Ki mañi ya tokwa tuto ya hae? Ki ye nde feela kwa banana ba ba sa z'o kwa! 
ISA.28.10	U lika ku lu luta taku ka taku, mubamba ka mubamba, ni tuto ka tuto.”
ISA.28.11	 Haiba mu sa ni teelezi, Mulimu u ta itusisa bazwahule ku mi luta tuto ka manzwi a sa utwahali. 
ISA.28.12	Kaufel'a mina u mi tiselize pumulo ni buiketo, kono mu hanile ku mu utwa. 
ISA.28.13	Kikabakaleo Muñ'a Bupilo h'a ta mi luta taku ka taku, mubamba ka mubamba, ni tuto ka tuto. Mu ta sitatala ka muhato o muñwi ni o muñwi o mu eza. Kabakaleo mu ta holofala, mu swasiwe, mi mu eziwe mapantiti.
ISA.28.14	Cwalehe, mina batu ba ba ipahamisa, ba ba busa batu mo mwa Jerusalema, mu teeleze s'a bulela Muñ'a Bupilo. 
ISA.28.15	 Mwa ikuhumusa, mu li, “Lu ezize tumelelano ni lifu, mi lu fitile fa ku lumelelana ni lifasi la ba ba shwile. Ziezi ha i ka taha i ta lu kekuluha kakuli lu ka silelezwa ki buhata ni bupumi!” 
ISA.28.16	 Cwalehe, s'a bulela Muñ'a Bupilo, ki se, u li, “Ni beya mutomo wa Sione, ili o tiile, o tata. Ku ona ni beya licwe le litata la mwa lilulu fo ku ñozwi manzwi a, a li, ‘Tumelo ye tiile hape i na ni pilu-telele.’ 
ISA.28.17	Muhala o ta yahisa mutomo ki niti, mi ku luka i be muhala o yemisa hande limota ha li obama.”
ISA.28.17	Kono pula ya simbwewewe i ta fiyela buhata kaufela bo mu itingile ku bona, mi muunda u ta sinya buiketo bwa mina.
ISA.28.18	Tumelelano ye mu ezize ni lifu i ta feliswa, mi ku lumelelana kwa mina ni lifasi la ba ba shwile ku ta takulwa. Ziezi ha i ta fita mu ta komiwa. 
ISA.28.19	I ta mi nata hape ni hape, ka zazi ni zazi. Mu ta itiisa cwalo musihali ni bushihu. Taba kamukana ye nca ye zwa ku Mulimu i ta tisa cwalo sabo ye nca. 
ISA.28.20	Mu ta swana ni mutu ya bulelwa mwa nguli, ya n'a lika ku lobala fa bulobalo bo bukuswani a nz'a apezi kubo ye nyinyani hahulu. 
ISA.28.21	 Muñ'a Bupilo u ta lwana sina mw'a n'a ezelize kwa Lilundu la Perazimi ni mwa Musindi wa Gibioni, kuli a eze s'a hupuzi ku si eza, ili zona likezo za hae ze komokisa. U ta feza musebezi wa hae, mi musebezi wo ha u koni ku utwisiswa.
ISA.28.22	Mu si ke mwa seha temuso ye ni mi fa yona! Ha mu ka eza cwalo, ku ta mi bela tata hahulu kuli mu banduke. Ni utwile mulelo wa Muñ'a Bupilo ya Maata Kaufela wa ku sinya lifasi kamukana.
ISA.28.23	Mu utwe se ni bulela. Mu ise lipilu ku ze ni mi taluseza. 
ISA.28.24	Ha ku na mulimi ya nz'a lima masimu a hae kuya kuile, ni ku a lukiseza ku caliwa. 
ISA.28.25	Ha s'a puputile makwese, u cala lipeu ze swana sina aneta ni kumini. U cala mibamba ya buloto ni mabele, mi kwa matuko a masimu a hae u cala lipeu ze ñwi hape. 
ISA.28.26	Wa ziba mw'a ezeza musebezi wa hae, kakuli u lutilwe ki Mulimu. 
ISA.28.27	H'a sebelisi mulamu o bukiti ku pulisa aneta ni kumini, kono u sebelisa tukota to tu bubebe twa tikanyo ye swanela. 
ISA.28.28	H'a sinyi buloto ka ku swalelela cwalo ku pula. U ziba ku pula buloto ka ku zamaisa fateñi koloi a sa sinyi lico. 
ISA.28.29	Butali bo kaufela bu zwa ku Muñ'a Bupilo ya Maata Kaufela. Milelo y'a eza Mulimu ki ya butali, mi kamita ya konda.
ISA.29.1	Katala ka Mulimu, ona Jerusalema kasibili, u maibile! Munzi mw'a n'a tibelezi Davida u maibile! Ku tande silimo kamba lilimo ze peli ni mikiti ya zona. 
ISA.29.2	Kihona Mulimu a ka tisa kozi mwa munzi wo, o bizwa Katala ka Mulimu. Ku ta ba sililo ni ku bokolola, mi ona munzi kasibili u ta fetulwa katala ka ka tezi mali! 
ISA.29.3	Mulimu u ta lwanisa munzi, a u beye mwahali, mi a yumbele liuba za ndwa. 
ISA.29.4	Jerusalema u ta swana ni silumba se si lwanisa ku bulela, si li kwatas'a mubu, ka linzwi le li shobota mwa liluli.
ISA.29.5	Jerusalema, bazwahule kamukana ba ba t'o ku lwanisa ba ta fefulwa sina liluli, mi limpi za bona ze sabisa li ta fefulwa sina bucwañi. Kapili-pili, ku si ka libelelwa, u ka taha. 
ISA.29.6	Muñ'a Bupilo ya Maata Kaufela u ka ku pilisa ka mañungwa a sabisa ni ka lizikinyeho za lifasi. U ta luma ñuli ni lubya lo lu buhali. 
ISA.29.7	Cwale limpi kaufela za macaba a lwanisa munzi wa Katala ka Mulimu, litabaniso za ona kamukana ni ze ba itusisa, ili lika kaufela li ta fela sina tolo, kamba nto ye nahanwa busihu. 
ISA.29.8	Macaba kaufela a ta kopana ku lwanisa Jerusalema, a ta swana sina mutu ya shwile tala, ya lola kuli wa ca, mi ya zuha a nz'a lapile. Kamba a swana sina mutu ya nyolilwe, ya lola kuli u nwa mezi, kono h'a zuha, mumizo u omile.
ISA.29.9	Mu ikubanyanise ili mina kihona, mi mu be likuba! Mu itime kwa meeto, mi mu be libofu! Mu kolwe, kono isiñi ka waine! Mu tantalike kono isiñi ka bucwala! 
ISA.29.10	 Muñ'a Bupilo u mi sululezi moya wa ku ozela, kuli mu lobale. Bapolofita ba lukela ku ba meeto a batu, kono Mulimu u ba kwalile meeto. 
ISA.29.11	Taluso ya pono ya bupolofita kaufela mu ta i patelwa. I ta swana ni buka ye lamatiselizwe. Haiba mu i isa ku mutu ya ziba ku bala, mi mu mu kupa kuli a mi balele yona, u ta li h'a koni kakuli i lamatiselizwe. 
ISA.29.12	Mi haiba mu i fa ya sa zibi ku bala, mi mwa mu kupa kuli a i bale, u ta alaba kuli h'a zibi ku bala.
ISA.29.13	 Mulena u ize, “Batu ba, ba ikeza ba ba ni lapela, kono manzwi a bona h'a na taluso ku na, mi lipilu za bona li ku sili. Bulumeli bwa bona ha si se siñwi. Ki milao ya batu ni mikwa ya sizo ye ba itutile ka ku peta feela! 
ISA.29.14	 Cwale ni ka ba tilumuna ka tupa ye ba si ka libelela ye ta latelelwa ki ze ñwi. Ba ba butali ba ta fetuha ku ba likuba, mi ku talifa kwa bona ha ku na ku ba tusa se siñwi.”
ISA.29.15	Ba ba lika ku patela Muñ'a Bupilo milelo ya bona ba maibile! Ba ezeza misebezi ya bona kwa mukunda, mi ba hupula kuli ha ku na ya ta ba bona kapa ku ziba ze ba eza. 
ISA.29.16	 Ba fetulela lika kaufela. Sa butokwa ki sifi, mubupi kapa lizupa? Kana sika s'a ezize mutu si ka mu bulelela, si li, “Ha u si ka ni eza?” Kapa ku mu bulelela kuli, “Ha u zibi s'o eza?”
ISA.29.17	Sina pulelo ye li, ‘Mushitu o tibani u tuha u fetuha simu, mi ye ne li simu i ta fetuha mushitu!’
ISA.29.18	Lizazi leo ha li ta fita, bo susu ba ta utwa ha ku ka balwa buka ka ku tiisa, ni libofu ba ba ne ba pila mwa lififi ba ta kwalula meeto a bona, mi ba ta bona. 
ISA.29.19	Babotana ni batu ba ba ishuwile ba ta fumana hape tabo ye ba ta fiwa ki Mulimu ya Kenile wa Isilaele. 
ISA.29.20	I ta ba mafelelezo a ba ba nyandisa ba bañwi ni ba ba shwaula Mulimu. Muezalibi kamukana h'a sa na ku ba teñi. 
ISA.29.21	Mulimu u ta zwisa ba ba sinya ba bañwi mabizo, ba ba hanisa lisinyi ku fumana mulatu, ni ba ba puma ku tibela ba ba lukile kuli ba si ke ba atulelwa ka mulao.
ISA.29.22	Cwale Muñ'a Bupilo, Mulimu wa Isilaele, ya zwisize Abrahama mwa manyando, u li, “Batu ba ka, ha mu sa na ku swabiswa ni kamuta, mi lipata za mina ha li sa na ku tanyiswa ki maswabi. 
ISA.29.23	Mu ta bona bana be ni ta mi fa, mi kihona mu ta lemuha kuli ki na Mulimu wa Isilaele ya Kenile. Mu ta ni kuteka ni ku ni saba. 
ISA.29.24	Batu ba likuba ba ta ituta ku utwisisa, ni ba ba bilaela nako kaufela ba ka tabela ku lutiwa.”
ISA.30.1	Muñ'a Bupilo u bulezi, a li, “Ba bumai ba ba busa Juda, kakuli ba ni fetuhela. Ba latelela milelo ye ni si ka eza, mi ba tiisa litumelelano ze ni sa lati. Ba kubukanya sibi fahalimw'a sibi. 
ISA.30.2	Ba y'o bata tuso kwa Egepita, ba si ka kupa kelezo ku na. Ba bata ku silelezwa ki Egepita, mi cwalo ba bonisa kuli ba beile sepo ya bona ku mulena wa Egepita. 
ISA.30.3	Kono mulena yo h'a na ku ba ni maata a ku ba tusa, mi ku silelezwa ki Egepita ku ta fela ka ziezi. 
ISA.30.4	Lindumeleti za bona li se li fitile mwa minzi ya Maegepita, ili minzi ya Zoani ni Hanesi. 
ISA.30.5	Kono ni cwale batu ba Juda ba ta inyaza kakuli ba sepile sicaba se si sa sepahali, sicaba se si si ka ba tusa ha ne ba libelezi tuso.”
ISA.30.6	S'a bulela Mulimu ka lifolofolo za mwa naheñi ze kwa mboela ki se, u li, “Lindumeleti ba zamaya mwa naha ye na ni kozi, mo ku pila litau, ni mo ku na ni linoha ze na ni kozi, mane ni libatana ze fufa. Ba lwesa limbongolo ni likamele za bona limpo ze tula hahulu za ku y'o fa sicaba se si sa koni ku ba tusa. 
ISA.30.7	Tuso ye ba eza Maegepita ha i weli likamba. Ka libaka leo ni shendile Egepita ka libizo la Sibatana se si si na kozi.”
ISA.30.8	Mulimu u ni bulelezi ku ñola mwa buka likezo za batu ni mo ba inezi, kuli i te i be bupaki bo bu ba tama kuya kuile. 
ISA.30.9	Ba fetuhela Mulimu nako kaufela, ba bulela buhata nako kaufela, mi ba hana ku utwa lituto za Muñ'a Bupilo nako kaufela. 
ISA.30.10	Ba kuzisa bapolofita. Ba li, “Mu si ke mwa lu bulelela ka ze lukile. Mu lu bulelele ze lu bata ku utwa. Lu ipulukele ze lu tabela. 
ISA.30.11	A mu zwe mwa nzila ya luna, mu tuhele ku lu kwalela yona. Ha lu lati ku utwa za ‘Mulimu wa mina ya Kenile wa Isilaele.’ ”
ISA.30.12	Kono se si bulelwa ki Mulimu wa Isilaele ya Kenile ki se, u li, “Mu limbulula ze ni mi bulelela, mi mu sepa buñañeli ni bupumi. 
ISA.30.13	Mu na ni mulatu. Mu swana sina limota le litelele, le li na ni lwandala lo lu zwa kwahalimu mane ku y'o fita kwatasi. Mu ta wa kapili-pili. 
ISA.30.14	Mu ta pyatiwa sina piza ya lizupa ye tubehile maswe, mane fo ku si ke kwa fumanwa ku yona liñetana la ku yakela mulilo, kamba la ku y'o kisa mezi.”
ISA.30.15	Muñ'a Bupilo, Mulimu ya Kenile wa Isilaele, u li kwa batu ba hae, “A mu kute, mu ni sepe mu nze mu kuzize. Fohe mu ta tiya ni ku iketa.” Kono mwa hana ku eza cwalo! 
ISA.30.16	Mane, se mu eza ki se. Mu lela ku tobela lila za mina ka ku pahama lipizi ze lubilo. Fo mu nepile. Mu ka tameha ku toba! Mu hupula kuli lipizi za mina li lubilo, kono ze mi lelekisa li ta ba ni lubilo ku fita za mina! 
ISA.30.17	Batu ba ba fita lule ku mina ba ta saba ha ba bona a li muñwi feela wa lila, mi lila ba ketalizoho ba kona ku mi matisa kaufel'a mina. Ha ku na sa mpi ya mina se si ta siyala konji kota ya ndembela fahalimw'a lilundu! 
ISA.30.18	Nihakulicwalo, Muñ'a Bupilo u litezi ku mi eza ka musa. U itukiselize ku mi shwela makeke, kakuli nako kaufela u eza se si lukile. Tabo i simuluha fa ku beya sepo ya mina ku Muñ'a Bupilo.
ISA.30.19	Mina batu ba ba pila mwa Jerusalema ha mu sa na ku lila hape. Muñ'a Bupilo u na ni sishemo, mi ha mu lilela ku tusiwa ki yena, u ta mi alaba. 
ISA.30.20	Mulena u ta mi fitisa mwa linako ze tata, kono yena kasibili u ta be a li teñi ku mi luta, mi ha mu sa tola mu mu bata. 
ISA.30.21	Haiba mu keluhela kwa silyo kapa kwa nzohoto, mu ta utwa linzwi la hae, kwamulaho a mina, li li, “Nzila ki ye. Mu zamaye mwateñi.” 
ISA.30.22	Mu ta nga maswaniso a mina a kwahezwi ka silivela ni ka gauda, mi mu ta a latela kwahule sina masila mu nze mu huwa, mu li, “A zwe!” 
ISA.30.23	Ha mu cala lipeu za mina, Muñ'a Bupilo u ta nelisa pula kuli li hule. U ta mi fa kutulo ye nde, mi likomu za mina li ta ba ni mafulelo a mañata. 
ISA.30.24	Lipulu ni limbongolo ze lima masimu a mina li ta fula bucwañi bo bunde hahulu. 
ISA.30.25	Lizazi leo, minzi ye tiisizwe ya lila za mina i ta hapiwa ni batu ba teñi ba bulaiwe. Linukana li ta buba ku zwa mwa malundu ni malundunyana. 
ISA.30.26	Kweli i ta benya sina lizazi, mi ku benya kwa lizazi ku ta ekezwa hasupile ku fita pili, sina liseli la mazazi a supile h'a kopanyizwe! Ze kaufela li ta ezahala Muñ'a Bupilo h'a ka tama ni ku folisa litombo za batu ba hae.
ISA.30.27	Maata ni bulena bwa Muñ'a Bupilo li bonahala li sa li kwahule! Mulilo ni musi li bonisa bunyemi bwa hae. Wa bulela, mi manzwi a hae a cisa sina mulilo. 
ISA.30.28	U tangeta moya sina muunda o lwala lika kamukana ku li isa kwahule. Moya wo, u fiyelela macaba kwa ku shwa, mi u feza milelo ya ona ye maswe. 
ISA.30.29	Kono mina, batu ba Mulimu, mu ta taba, mu opele sina mo mu ezezanga busihu ka nako ya mikiti ye kenile. Mu ka taba sina bona bani ba ba zamaiswa ki lipina za lipala ha ba ya kwa Tempele ya Muñ'a Bupilo, mutakelezi wa Isilaele.
ISA.30.30	Mutu ufi ni ufi u ta utwa linzwi la bulena le li zwa ku Muñ'a Bupilo mi u ta bona ni maata a bunyemi bwa hae. Ku ta ba ni malimi a mililo, ku suluha kwa pula, simbwewewe ni ñundupula. 
ISA.30.31	Masiria ba ka saba hahulu ha ba ta utwa linzwi la Muñ'a Bupilo ni ku utwa butuku bwa tupa ya hae. 
ISA.30.32	Muñ'a Bupilo h'a nz'a ba nata hape ni hape, batu ba hae bona ba ta ikola lipina za milupa ni lihalepa. Mulimu, yena kasibili, u ta lwanisa Masiria. 
ISA.30.33	Ku lukisizwe kale sibaka fo ku ta tumbulwa mulilo o mutuna mo ku ta ciswa mulena wa Asiria. Sibaka seo si tungile, hape si atami, mi si tezi likota. Muñ'a Bupilo u ta bulula mulilo o swana sina nuka ku y'o si tumbeka.
ISA.31.1	Ba bumai ba ba y'o bata tuso kwa Egepita! Ba sepile maata a limpi za Egepita, ili lipizi, likoloi za ndwa, ni masole cwalo. Kono ha ba sepi Muñ'a Bupilo, Mulimu wa Isilaele ya Kenile, kamba ku mu kupa tuso. 
ISA.31.2	Wa ziba s'a eza! U lumela liziezi. U feleleza mifumbo ya hae ku nata batu ba ba maswe ni ba ba ba sileleza. 
ISA.31.3	Maegepita ha si milimu. Ki batu feela! Lipizi za bona ki za nama. Ha si za moya! Muñ'a Bupilo h'a ta otolola lizoho la hae, sicaba se sitata si ta wa, ni se si fokola se si tusizwe si ta wa ni sona. Li ta sinyiwa bubeli bwa zona.
ISA.31.4	Muñ'a Bupilo a li ku na, “Sina tau ye bulaile folofolo ha i sa susiwi ki balisana, niha ba ka huwa cwañi ni cwañi, kamukwaoswana ha ku na se si ka ni paleliswa, na, Muñ'a Bupilo ya Maata Kaufela ku sileleza Lilundu la Sione. 
ISA.31.5	Sina nyunywani ha i pakula mafufa a yona fa siyaleto ku sileleza bana ba yona, ni na cwalo, Muñ'a Bupilo ya Maata Kaufela, ni ta sileleza Jerusalema ni ku u takeleza.”
ISA.31.6	Mulimu a li, “Batu ba Isilaele, mu ni foselize ka sibi sa mina. Mwa ni hanyeza. Kono cwale, a mu kutele ku na! 
ISA.31.7	Nako ya ta yeo kaufel'a mina mu ta tuhela milimu ya mina ya maswaniso ye mu ezize ka silivela ni gauda. 
ISA.31.8	Asiria i ta sinyeha mwa ndwa, kono isi ka maata a mutu. Masiria ba ta saba mwa ndwa, mi mitangana ya bona ba ta eziwa batanga. 
ISA.31.9	Mulen'a bona u ta mata kabakala sabo, ni bazamaisi ba limpi ba ta siya lindembela za bona za ndwa kakuli ba ta be ba sabile ni bona.” Muñ'a Bupilo u bulezi, Muñ'a Bupilo ya lapelwa mwa Jerusalema, mo ku tuka mulilo wa hae wa litabelo.
ISA.32.1	Zazi le liñwi ku ta ba ni mulena ya lukile, ni manduna ba ba busa ka mulao. 
ISA.32.2	Yo muñwi ni yo muñwi wa batu u ta swana ni mukunda wa moya ni sibaka sa ku ipata kwa liñungwa. Ba ta swana ni tunukana to tu buba mwa lihalaupa, sina muluti wa licwe-tuna mwa naha ye omelezi. 
ISA.32.3	Meeto ni lizebe za bona li ta bona ni ku utwa ze batiwa ki batu ba bañwi. 
ISA.32.4	Ha ba sa na ku ba ni lipilu ze bubebe, kono ba ta eza ka kutwisiso. Lilimi la ba sikukuma li ka bulela hande. 
ISA.32.5	Ha ku na mutu ya ta hupula kuli batu ba likuba ba kutekeha, kamba ku bulela kuli matanya ba sepahala. 
ISA.32.6	Mutu wa sikuba u bulela za bukuba feela, mi u hupula ku eza lika ze maswe. Z'a eza ni z'a bulela ki kashwau ku Muñ'a Bupilo, mi h'a uti ni kamuta ba ba lapile kamba ku nwisa ba ba nyolilwe. 
ISA.32.7	Ki mutu ya maswe, mi u eza ze maswe. U lela ku sinyeza babotana ka buhata ni ku ba tibela ku fumana liswanelo za bona. 
ISA.32.8	Kono mutu ya sepahala u eza lika ka busepahali, mi ku ze lukile wa tiya luli.
ISA.32.9	Mina basali ba ba ipilela ka bunolo, ba ba si na se si ba kataza, mu teeleze se ni bulela. 
ISA.32.10	Mu ka na mwa iketa ka nako ye, kono isaho ka yona nako ye, mu ta zieleha kakuli ha ku na ku ba ni miselo ya veine ye mu ta yangula. 
ISA.32.11	Mu kile mwa ipilela ka bunolo, mu si na se si mi kataza, kono cwale, mu kuñe ka sabo! Mu tubule liapalo za mina, mi mu icolete mahalaswana mwa liteka. 
ISA.32.12	Mu inate fa lifuba ka maswabi, kakuli masimu a nunile ni masimu a likota za veine a sinyizwe. 
ISA.32.13	Mi mwa naha ya batu ba ka se ku melile mikakani ni mikona. Mu lilelele mandu kamukana mo ne ku na ni batu ba ba tabile. Mu lilelele munzi mo ne ku pilwa hande. 
ISA.32.14	Mandu a bulena mane ni ona muleneñi kasibili li ta sabelwa. Mandu ni litawa za balibeleli i ta ba matota kuya kuile. Mo, ku ta na ku pila lipizi za mwa naheñi, mi lingu li ta fumana mwateñi mafulelo.
ISA.32.15	Kono Mulimu hape u ta lu lumela moya wa hae. Naha ye otile i ta nuna, mi masimu a ta tahisa lico ze ñata. 
ISA.32.16	Kai ni kai mwa naha ku ta zamaiwa ka mulao ni ka ku luka. 
ISA.32.17	Kakuli mañi ni mañi u ta eza se si lukile, ku ta ba ni kozo ni buiketo kuya kuile. 
ISA.32.18	Minzi ya batu ba Mulimu i ta ba ni kozo ni buiketo, mi ha i na ku katazeha. 
ISA.32.19	Mwendi simbwewewe si ta wela mwa mishitu, mi munzi u ta tubiwa. 
ISA.32.20	Nihakulicwalo mutu kaufela u ta tabela ku ba ni mezi a mañata kwa lico z'a limile, ni mafulelo a mande a limbongolo ni likomu.
ISA.33.1	Li maibile lila za luna! Ba uzwize ni ku beteka, niha ku si na ya ba uzwelize kamba ku ba beteka. Kono nako ya bona ya ku uzwa ni ku beteka i tuha i fela, mi cwale ki bona ba ba ta uzwezwa ni ku pumiwa.
ISA.33.2	Muñ'a Bupilo, u lu shemube. Lu beile sepo ya luna ku wena. U lu sileleze ka zazi ni zazi, mi u lu pilise ka nako ya manyando. 
ISA.33.3	Ha u lu lwanela, macaba a saba lilata la ndwa. 
ISA.33.4	Tutu ya bona i ka lobelwa ni ku hapiwa.
ISA.33.5	Muñ'a Bupilo ki yo mutuna hahulu! U busa lika kaufela. Ku luka ni ku sepahala ku ta tala mwa Jerusalema kabakala hae. 
ISA.33.6	U ka tiisa sicaba. U sileleza batu ba hae ka nako kaufela, mi u ba fa butali ni zibo. Bufumu bwa bona bo butuna hahulu ki ku saba Muñ'a Bupilo.
ISA.33.7	Lindume ba kupa tuso! Lindumeleti ba ba likile ku tisa kozo ba lila hahulu. 
ISA.33.8	Mikwakwa ye mituna i se i na ni kozi mane ha i sa zamaiwa ki batu. Litumelelano li felisizwe ni bulikani i se li nto ye nyinyani. Ha ku sa na ya kutekiwa. 
ISA.33.9	Naha i siyezi feela mukungulu, mi i sabezwi. Mishitu ya Lebanoni i se i omile, Musindi wa Sharoni o nunile u se u swana ni lihalaupa, mi mwa Bashani ni fa Lilundu la Karimele matali a tutuleha kwa likota.
ISA.33.10	Muñ'a Bupilo u li kwa macaba, “Cwale na kala! Ni ta bonisa f'a kuma maata a ka. 
ISA.33.11	Mu eza milelo ya mbango, mi ze mu eza kaufela ha li na tuso. Mwa ipulaya ili mina! 
ISA.33.12	Mu ta pyata-pyateha sina macwe a ciswa ku eza lizuku kapa sina miutwa ye cile ye fetuha mulola. 
ISA.33.13	Mañi ni mañi ya fakaufi kamba kwahule a utwe ze ni ezize, mi a zibe maata a ka.”
ISA.33.14	Batu ba Sione ba ba na ni sibi ba kuñiswa ki sabo. Ba li, “Katulo ya Mulimu i swana ni lubya lo lu cisa kuya kuile. Kana ku luna ku na ni ya ta banduka kwa mulilo o cwalo, naa?” 
ISA.33.15	Mu ka kona ku banduka haiba mu bulela ni ku eza ze lukile. Mu si ke mwa itusisa maata a mina ku puma babotana, mi mu si ke mwa lekiwa kweta. Mu si ke mwa kopana ni ba ba lela ku bulaya kamba ku eza linto ze ñwi ze maswe. 
ISA.33.16	Kihona za mina li ta konda, mi mu ta iketa sina ba ba mwa ndu ye tiisizwe. Mu ta ba ni lico za ku ca ni mezi a ku nwa.
ISA.33.17	Mu ta bona hape mulena ya busa ka bulena luli mwa naha ye namezi mwa maneku kaufela. 
ISA.33.18	Sabo ya mina ya kale ya batelisi ni matwela i ta ba sika se si hupulwa feela. 
ISA.33.19	Ha mu sa na ku bona baipahamisi ba bazwahule ba ba bulela puo ye mu sa utwi! 
ISA.33.20	Mu talime kwa Sione mo lu ezeza mikiti ya luna ya bulumeli. Mu talime kwa Jerusalema! I ta ba sibaka sa buiketo ku bona ba ba pila mwateñi! U ta swana ni tende ye sa sutiswi, ya limapo ze sa kumulwi, ni mihala ye sa pumehi. 
ISA.33.21	Muñ'a Bupilo u ta lu bonisa maata a hae. Lu ta pila kwatuko a linuka ze atami, ni linukana, kono ili mo ku sa zamayi lisepe za lila. 
ISA.33.22	Muñ'a Bupilo ki muatuli wa luna ni mufani wa milao. Muñ'a Bupilo kasibili u ta ba Mulen'a luna. U ta lu busa ni ku lu sileleza. 
ISA.33.23	Mihala kaufela ye tiisa lisepe zeo ha i na tuso, masila h'a putuluhi! Tutu kamukana ya mpi ya lila i ta ngiwa. I ta ba ye ñata hahulu kuli mane nihaili sihole se si cuñuta si ta fumana kabelo ya sona. 
ISA.33.24	Ha ku na ya pila mwa naha ya luna ya ta bilaezwa ki ku kula, mi libi kaufela li ta swalelwa.
ISA.34.1	A mu tahe, batu ba macaba kamukana! Mu kubukane, mi mu teeleze. Lifasi kaufela, ni ba ba pila ku lona, mu tahe kwanu mu t'o teeleza. 
ISA.34.2	Muñ'a Bupilo u nyemezi macaba kaufela, ni limpi za bona kamukana. U ba atulezi lifu. 
ISA.34.3	Litupu za bona ha li na ku pumbekiwa, kono li ta nunka ni ku bolela hona foo. Malundu a ta ba a mafubelu kabakala mali. 
ISA.34.4	 Lizazi, kweli ni linaleli li ta sileha, li be liluli. Lihalimu li ta putiwa sina mo ku putelwa museme, mi linaleli li ta bulumuka sina matali, kota ya veine kamba ya feiga ha i tutuleha.
ISA.34.5	 Muñ'a Bupilo u s'a lukisize sabule ya hae mwa lihalimu, mi cwale i ta lema Edomo, bona batu bao b'a atulezi lifu. 
ISA.34.6	Sabule ya hae i ta lambakana mali ni mafula a bona, sina mali ni mafula a lingu ni lipuli ze eziwa litabelo. Muñ'a Bupilo u ta eza sitabelo seo mwa munzi wa Bozira, mi u ta i eza pulao ye tuna mwa naha ya Edomo. 
ISA.34.7	Batu ba ta wa sina linali ni lipoho. Lifasi li ta ba le lifubelu kabakala mali, mi li ta apeswa ki mafula. 
ISA.34.8	Ye, ki yona nako yeo Muñ'a Bupilo a ta lamulela Sione ni ku kutiseza lila za hae.
ISA.34.9	Mezi a linuka za Edomo a ta fetuha lingongwe, mi mubu u ta swana sina mufuse. Lifasi kaufela li ta ba sina lingongwe ha li ca. 
ISA.34.10	 Li ta tuka busihu ni musihali, mi ku ta tunya musi kuya kuile. Naha i ta ba sina lihalaupa kuya kuile, mi ha ku na ku ba ni mutu ya ka zamaya ku lona hape. 
ISA.34.11	Naha i ta ba ya tukuluñuñu ni mañwalala. Muñ'a Bupilo h'a na ku melisa se siñwi ku yona hape, sina mo n'e inezi pili ku si ka bupwa kale lifasi. 
ISA.34.12	Ha ku na ku ba ni mulena ya ta busa naha, ni manduna ba ta be ba felile. 
ISA.34.13	Ku ta mela miutwa ni seto mwa mandu a bulena ni minzi ye mwa makwakwa, mi mwateñi ku ta pila tukuluñuñu ni mawawa. 
ISA.34.14	Ku ta filika lifolofolo li nze li bizana. Libatana ze zamaya busihu li ka taha mwateñi ku bata mapumulelo. 
ISA.34.15	Lifi li ka yaha mwateñi liyaleto za zona, li zwale mai, li ndondole ni ku huliseza bana ba zona mwateñi. Manoñu a ka t'o kubukanela mwateñi li li liñwi ka li li liñwi.
ISA.34.16	Mu batisise mwa buka ya Muñ'a Bupilo ye talusa za libupiwa ze pila, mi mu bale s'e bulela. Ha ku na nihaili sibupiwa si li siñwi ku zona zeo kaufela se si ta be si li siyo, mi ha ku na se si ka tokwa muhabo sona. Muñ'a Bupilo u laezi kuli ku be cwalo. Yena kasibili u ta li kopanya hamoho. 
ISA.34.17	Ki Muñ'a Bupilo ya ta li abela naha, ku fa se siñwi ni se siñwi kabelo ya sona. Li ta pila mwa lilimo-limo, mi i ta ba ya zona kuya kuile.
ISA.35.1	Lihalaupa li ka taba,
ISA.35.1	mi lipalisa li ka tubula
ISA.35.1	mwa manaha a omile.
ISA.35.2	Lihalaupa li ta opela
ISA.35.2	ni ku huwa ka tabo.
ISA.35.2	Li ta ba le linde
ISA.35.2	sina Lilundu la Lebanoni,
ISA.35.2	ni le li nunile sina masimu
ISA.35.2	a Karimele ni Sharoni.
ISA.35.2	Mañi ni mañi u ta bona kanya
ISA.35.2	ya Muñ'a Bupilo,
ISA.35.2	a bone butuna bwa hae ni maata.
ISA.35.3	 A mu tiise mazoho a katezi,
ISA.35.3	ni mañwele a njanjiswa ki ku fokola.
ISA.35.4	A mu bulelele ya zwafile kaufela,
ISA.35.4	mu li,
ISA.35.4	“Mu tiye, mi mu si ke mwa saba!
ISA.35.4	Mulimu wa taha ku t'o mi tusa,
ISA.35.4	ku t'o kutiseza lila za mina.”
ISA.35.5	 Meeto a libofu a ta tutubuluha.
ISA.35.5	Lizebe za bo susu li tibuluhe ni zona.
ISA.35.6	Liyanga za mahutu ba ka tula ba bine,
ISA.35.6	ni limumu ba ta huwa ka tabo.
ISA.35.7	Linukana li ta buba mwa lihalaupa.
ISA.35.7	Lishabati le li cisa li ta fetuha lisa,
ISA.35.7	mi naha ye omile
ISA.35.7	i ka tala mawelu-welu.
ISA.35.7	Mo ne ku pila mawawa
ISA.35.7	ku ta mela miseme ni mataka.
ISA.35.8	Ku ta ba ni mukwakwa o mutuna
ISA.35.8	mwateñi,
ISA.35.8	o bizwa Mukwakwa o Kenile.
ISA.35.8	Ha ku na ku zamaya muezalibi ku ona,
ISA.35.8	mi ha ku na likuba ba ba ta kelusa
ISA.35.8	ba ba zamaya mwateñi.
ISA.35.9	Moo ha ku na ku ba ni litau.
ISA.35.9	Libatana ha li na ku taha mwateñi.
ISA.35.9	Ba ba pilisizwe ki Muñ'a Bupilo
ISA.35.9	ba ta ya kwa hae
ISA.35.9	ka ona mukwakwa wo.
ISA.35.10	Ba ta y'o fita kwa Jerusalema,
ISA.35.10	ba nze ba huwa ni ku opela ka tabo.
ISA.35.10	Ba ta nyakalala kamita,
ISA.35.10	i nze ba lukuluhile kwa maswabi
ISA.35.10	ni lililo kuya kuile.
ISA.36.1	Mwa silimo sa bulishumi ka ze ne Ezekiasi a nz'a li mulena wa Juda, Senakeribi mulena yo muhulu wa Asiria a lwanisa minzi ye tiisizwe ya Juda, mi a i hapa. 
ISA.36.2	Cwale a laela nduna wa hae yo muhulu kuli a zwe mwa Lakishi, mi a ye kwa Jerusalema ni mpi ye tuna ku y'o laela Mulena Ezekiasi kuli a koze. Nduna a kena mo ne ku sebeleza ba ba ne ba eza masila, kwatuko a liabwa le ne li tisa mezi ku zwa kwa lisa le ne li li kwa ñambamo. 
ISA.36.3	A t'o katanyezwa ki Majuda ba balalu, ili nduna ya tokomela lapa la bulena, Eliakimi mwan'a Hilikia, Shebina muñoli wa mwa kuta, ni Joa mwan'a Asafi mubabeleli wa mañolo. 
ISA.36.4	Nduna wa Muasiria a ba bulelela kuli mulena yo muhulu n'a bata ku ziba se si tiisize Mulena Ezekiasi pilu cwalo. 
ISA.36.5	A buzisisa, a li, “Kana u hupula kuli manzwi feela a ta nga sibaka sa zibo ni maata a ndwa? U hupula kuli ki mañi ya ka ku tusa ku ni fetuhela? 
ISA.36.6	 U isepisa ku tusiwa ki Egepita, kono fo ku swana ni ku itusisa lutaka ku lu eza mulamu. Lwa lobeha ni ku ku taba mwa lizoho. Mulena wa Egepita u cwalo ku mañi ni mañi ya itinga ku yena kaufela.”
ISA.36.7	A zwelapili, a li, “Kamba mwendi u ka ni bulelela kuli u itingile ku Muñ'a Bupilo, Mulimu wa hao, nji? Naa, ha si yena kasibili ya sinyelizwe ki Ezekiasi libaka za hae za milapelo ni tutala, Ezekiasi ya bulelezi batu ba mwa Juda ni Jerusalema kuli cwale ba y'o lapelela fa katala ka li kañwi feela. 
ISA.36.8	Ni ta eza tumelelano ni wena ka libizo la mulena yo muhulu. Ni ta ku fa lipizi ze likiti ze peli haiba u ta fumana batu ba bañata ba ku li pahama! 
ISA.36.9	Ha u likani nihaili yena nduna yo munyinyani wa Muasiria, kono nihakulicwalo u sepile Maegepita kuli ba ta ku lumela likoloi za ndwa ni bapahami ba lipizi! 
ISA.36.10	Kana u hupula kuli ni lwanisize naha ya hao ni ku i sinya ku si na tuso ye zwa ku Muñ'a Bupilo, nji? Yena Muñ'a Bupilo kasibili u ni bulelezi ku t'o lwanisa naha ya hao ni ku i sinya.”
ISA.36.11	Cwale Eliakimi, Shebina ni Joa ba bulela nduna wa Muasiria, ba li, “Bulela ni luna puo ya Sisiria kakuli lwa si utwa. U si ke wa bulela ni luna ka Siheberu, kakuli batu kaufela ba ba fa lukwakwa ba teeleza.”
ISA.36.12	A alaba, a li, “Kana mu hupula kuli ni lumilwe ku t'o bulela lika ze kamukana ku mina ni mulen'a mina feela, nji? Batili, ni bulela ni ku bona batu ba ba inzi fa lukwakwa, ili bona ba ba ta tameha ku ca ñanda ya bona ni ku nwa mushamo wa bona, sina mo mu ta ezeza ni mina.”
ISA.36.13	Cwale kiha s'a yema, mi a huweleza ka Siheberu, a li, “Mu utwe s'a mi bulelela mulena wa Asiria. 
ISA.36.14	U mi eleza kuli mu si ke mwa pumiwa ki Ezekiasi. Ezekiasi h'a koni ku mi pilisa. 
ISA.36.15	Mu si ke mwa lumeleza kuli mu itinge ku Muñ'a Bupilo. Mu si ke mwa hupula kuli Muñ'a Bupilo u ta mi pilisa, ni kuli u ta hanisa mpi ya luna ya Masiria ku hapa munzi wa mina. 
ISA.36.16	Mu si ke mwa teeleza ze bulelwa ki Ezekiasi. Mulena yo muhulu wa Asiria u mi laela kuli mu zwe mwa hae, mi mu y'o koza ku yena. Kihona, mu ta lumelelwa kaufel'a mina ku ca miselo ya likota za mina za veine ni za lifeiga, ni ku nwa mezi a zwa mwa liliba za mina. 
ISA.36.17	Mu ka eza cwalo ku fitela foo mulena a ka mi kutiseza mwa naha ye swana ni ya mina, ili naha ya buhobe ni waine, naha ya buloto ni ya likota za veine. 
ISA.36.18	Mu si ke mwa pumiwa ki Ezekiasi ka ku hupula kuli Muñ'a Bupilo u ka mi pilisa. Kana milimu ya macaba a mañwi i pilisize linaha za ona ku mulena wa Asiria, naa? 
ISA.36.19	Ka nako ye i kai, yona milimu ya Hamati ni ya Aripadi? Milimu ya Sefaravaimi i kai? Ha ku na ye pilisize Samaria. I teñi, nji? 
ISA.36.20	Ki lili foo o muñwi wa milimu ya macaba ao kamukana u kile wa pilisa naha ya ona ku mulen'a luna? Cwale, se si mi hupulisa kuli Muñ'a Bupilo u ta pilisa Jerusalema, ki sika mañi?”
ISA.36.21	Batu ba kuza, sina mw'a n'a ba laezi Mulena Ezekiasi, mi ha ba si ka alaba se siñwi. 
ISA.36.22	Cwale Eliakimi, Shebina ni Joa ba pazula liapalo za bona kabakala maswabi a matuna, mi ba y'o taluseza mulena se si bulezwi ki nduna wa Asiria.
ISA.37.1	Ba sa z'o utwa feela piho yeo, Mulena Ezekiasi, kabakala ku swaba, a pazula liapalo za hae, a apala masaka, mi a ya kwa Tempele ya Muñ'a Bupilo. 
ISA.37.2	A luma Eliakimi nduna wa likombwa za mwa mandu a bulena, Shebina muñoli wa mwa kuta, ni baprisita ba bahulu ku mupolofita Isaya mwan'a Amozi. Ni bona cwalo ne ba apezi masaka. 
ISA.37.3	Taba y'a ba lumile ku y'o i taluseza Isaya ki ye, u li, “Kacenu ki lizazi la manyando. Lu utwiswa butuku, mi lwa tompololwa. Lu swana ni musali ya tuha a puluha mwan'a hae, kono u fokozi hahulu kuli a puluhe. 
ISA.37.4	Mulena yo muhulu wa Asiria u lumile nduna wa hae ku t'o shwaula Mulimu ya pila. Kaba Muñ'a Bupilo, Mulimu wa hao, n'a ka utwa kashwau ka hae mi a utwisa butuku ya ka bulezi. Cwale a ku lapelele ku Mulimu ba ba sa pila.”
ISA.37.5	Isaya a utwa manzwi a Mulena Ezekiasi. 
ISA.37.6	Cwale kih'a kutisa kalabo ye, a li, “Muñ'a Bupilo u li, u si ke wa sabiswa ki kashwau ka ka cwalo, kao Masiria ba mu shwaula ka kona. 
ISA.37.7	Muñ'a Bupilo u ta mu eza kuli a utwe mabulatwi a ta mu kutiseza kwa naha ya hae, mi Muñ'a Bupilo u ta lukisa kuli a y'o bulaelwa hona koo.”
ISA.37.8	Nduna wa Muasiria a lemuha kuli mulena yo muhulu n'a zwile mwa Lakishi mi n'a lwanisa munzi wa Libina o n'o li fakaufi. Kih'a ya kwateñi ku y'o kupa likelezo. 
ISA.37.9	Linzwi la y'o fita kwa Masiria kuli mpi ya Maegepita, ye etelezwi ki Tarika mulena wa Etiopia, ne i li mwa nzila ku t'o ba lwanisa. Mulena yo muhulu h'a utwa zeo, a ñolela Mulena Ezekiasi. 
ISA.37.10	A bulelela Ezekiasi mulena wa Juda, a li, “Mulimu y'o sepile u ku bulelezi kuli ha u na ku lwaniswa ki na, kono zeo li si ke za ku puma. 
ISA.37.11	U s'o utwile ze eziwa ki mulena wa Asiria kwa naha ifi kamba ifi y'a lela ku sinya. Kana u hupula kuli u ta punyuha, nji? 
ISA.37.12	Bo kukw'a ka ba sinyize minzi ya Gozani, Harani ni Rezefi, mi ba bulaile batu ba mwa Edeni be ne pila mwa Telasari. Ha ku na nihaili u li muñwi feela wa milimu ya yona o konile ku ba pilisa. 
ISA.37.13	Ba kai malena ba minzi ya Hamati, Aripadi, Sefaravaimi, Hena ni Iva?”
ISA.37.14	Mulena Ezekiasi a nga liñolo kwa linumwana mi a li bala. Cwale kih'a ya kwa Tempele, mi a y'o li beya fapil'a Muñ'a Bupilo. 
ISA.37.15	Kih'a lapela cwana, a li, 
ISA.37.16	 “Muñ'a Bupilo ya Maata Kaufela, Mulimu wa Isilaele, ya inzi mwahal'a libupiwa ze na ni mafufa, ki wena feela u nosi ya li Mulimu, wena ya busa mibuso kamukana ya lifasi. U ezize lihalimu ni lifasi. 
ISA.37.17	Cwale, Muñ'a Bupilo, u lu utwe, mi u lu talime. U utwe litaba kaufela z'a bulela Senakeribi ku ku shwaula, wena Mulimu ya pila. 
ISA.37.18	Kaufel'a luna lwa ziba, Muñ'a Bupilo, kuli malena ba Asiria ba tubile macaba a mañata, mi ba ezize linaha za bona matota. 
ISA.37.19	Ba cisize milimu ya bona, ye n'e si milimu ni hanyinyani, kono ye ne li maswaniso feela a likota ni macwe a n'a ezizwe ka mazoho a batu. 
ISA.37.20	Cwale, Muñ'a Bupilo, Mulimu wa luna, u lu pilise kwa Masiria, kuli macaba a lifasi kamukana ba zibe kuli ki wena feela Mulimu u nosi.”
ISA.37.21	Cwale Isaya a lumela manzwi a ku Mulena Ezekiasi, ili kalabo ya Muñ'a Bupilo kwa tapelo ya hae. 
ISA.37.22	Muñ'a Bupilo a li, “Munzi wa Jerusalema wa ku seha, wena Senakeribi, mi wa ku sheununa. 
ISA.37.23	Yo n'o shwaula ni ku nyefula, wena u hupula kuli ki yena mañi? Ki na y'o shwauzi, na Mulimu ya Kenile wa Isilaele. 
ISA.37.24	U lumile batanga ba hao ku t'o itumba ku na kuli n'o tuzi malundu a lumbile hahulu ka likoloi za hao kamukana, mane ni ku hapa ni yona ngo ya Lilundu la Lebanoni kasibili. Wa ikuhumusa kuli hona foo n'o lemile likota za sidare ze telele ka ku fitisisa ni likota ze ñwi ze nde za butokwa, ni kuli n'o il'o fita mane ni kwa mukulo wa maangashitu a n'o punyize. 
ISA.37.25	Wa itumba kuli n'o yepile liliba ni ku nwa mezi mwa linaha li sili ni kuli mahutu a masole ba hao n'a kalisize Nuka ya Nile.
ISA.37.26	“Kikuli ha u si ka utwa kuli wo i n'e li ona mulelo wa ka wa kale, nji? Cwale ni u petile! Ni ku file maata a ku fetula minzi ye tiile, ku i eza libunda la matakala. 
ISA.37.27	Batu ba ba ne ba pila mwateñi ne ba si na maata. Ba saba ni ku zizibala. Ba swana sina bucwañi mwa simu kamba bucwañi bo bu melile fa situwa ha bu natwa ki mufutumala wa moya wa kwa upa.
ISA.37.28	“Kono ni ziba lika kamukana ka wena. Ni ziba z'o eza ni k'o ya. Ni ziba m'o ni nyemelezi. 
ISA.37.29	Ni fumani piho ya bunyemi ni buikuhumuso bwa hao, mi cwale ni ta beya kashuto mwa lingo za hao ni mwa mulomo wa hao, mi ni ku kutise ka yona nzila y'o tile.”
ISA.37.30	Isaya kih'a li ku Mulena Ezekiasi, “Ki ye poniso ya ze ta ezahala. Munumwaha ni isaho mu ta ca lico za mwa naheñi feela, kono isahola mu ta kona ku lima, ku cala ni ku kutula. Mu ta cala likota za veine ni ku ca miselo ya zona. 
ISA.37.31	Ba sicaba sa Juda ba ba ta siyala ba ta tuhela sina limela ze toma mibisi ya zona mwa mubu ni ku beya miselo. 
ISA.37.32	Ku ta ba ni batu mwa Jerusalema ni fa Lilundu la Sione ba ba ta banduka, kakuli Muñ'a Bupilo ya Maata Kaufela u itukiselize ku peta zeo kamukana.
ISA.37.33	“S'a bulezi Muñ'a Bupilo ka mulena wa Asiria ki se, u li, ‘H'a na ku kena mwa munzi mo, kamba ku posa nihaili lisho li li liñwi feela ku ona. Ha ku na masole ba ba na ni litebe ba ba ta sutelela fakaufi ni munzi, mi ha ku na liuba za ndwa ze ta u potoloha. 
ISA.37.34	U ta kuta ka yona nzila y'a tile, mi h'a na ku kena mwa hae. Ni bulezi, na, Muñ'a Bupilo. 
ISA.37.35	Ni ta lwanela munzi wo ni ku u sileleza kuli ni kutekiwe, mi hape ni ta eza cwalo kabakala sepiso ye ni sepisize mutang'a ka Davida.’ ”
ISA.37.36	Lingeloi la Muñ'a Bupilo la ya kwa mafulo a Masiria, mi la bulaya masole ba likiti ze mwanda ka mashumi a supile ni li li liñwi ka ze ketalizoho. Habusa, ha ku se ku patalala, ki ba, ba namile, ba shwile kaufela! 
ISA.37.37	Cwale mulena yo muhulu wa Asiria, yena Senakeribi, a tuhela mi a kutela kwa Ninive. 
ISA.37.38	Ka zazi le liñwi ha n'a nz'a lapela mwa tempele ya mulimu wa hae o n'o bizwa Nisiroki, bana ba hae ba babeli, bo Adrameleki ni Sharezeri, ba mu bulaya ka lisabule za bona, mi cwale ba tobela mwa naha ya Ararati. Yo muñwi wa bana ba hae, yena Ezaradoni, a mu yola ku ba mulena yo muhulu.
ISA.38.1	Ka yona nako yeo, Mulena Ezekiasi a kula mane a bata ku shwa. Mupolofita Isaya, mwan'a Amozi, a y'o mu lekula mi a mu bulelela, a li, “Muñ'a Bupilo u bulela kuli u swanezi ku lukisa lika kaufela, kakuli ha u na ku fola. U itukiseze ku shwa.”
ISA.38.2	Ezekiasi a talima kwa limota mi a lapela ku Muñ'a Bupilo, a li, 
ISA.38.3	“Muñ'a Bupilo, u hupule kuli ni ku sebelelize hande ka ku sepahala, ni kuli ni likile ku eza z'o n'o bata ka nako kaufela.” Mi a kala ku lila hahulu.
ISA.38.4	Cwale Muñ'a Bupilo a fa Isaya litaelo. 
ISA.38.5	Isaya n'a na ni ku kutela ku Ezekiasi ku y'o mu bulelela kuli, “Na, Muñ'a Bupilo, Mulimu wa kukw'a hao Davida, ni utwile tapelo ya hao, mi ni boni mioko ya hao. Cwale, ni ta ekeza hape lilimo ze lishumi ka ze ketalizoho kwa mazazi a hao a ku pila. 
ISA.38.6	Ni ta ku lamulela, wena ni munzi wa Jerusalema, ku mulena wa Asiria, mi ni ta zwelapili ni nze ni sileleza munzi wo.”
ISA.38.21	Isaya a bulelela mulena kuli a beye sitipwitipwi sa lifeiga fa sitombo sa hae, a te a fole. 
ISA.38.22	Cwale Mulena Ezekiasi a buza, a li, “Sisupo se si ta ni bonisa kuli ni ta fola, mi ni kone ku ya kwa Tempele ya Muñ'a Bupilo, ki sifi?”
ISA.38.7	Isaya a alaba, a li, “Muñ'a Bupilo u ta ku fa sisupo se si ta ku bonisa kuli u ta buluka sepiso ya hae. 
ISA.38.8	Fa sisupo sa linako, se si lukisizwe ki Mulena Akazi, Muñ'a Bupilo u ka kutiseza mwamulaho muluti o bonisa linako, mane ka linako ze lishumi.” Mi muluti wa kutela mwamulaho ka linako ze lishumi cwalo.
ISA.38.9	Ezekiasi ha s'a folile kwa butuku bwa hae, kiha s'a ñola pina ya ku lumbeka, ye li:
ISA.38.10	Ne ni hupula kuli
ISA.38.10	ni ta ya kwa lifasi la ba ba shwile
ISA.38.10	ni sa li feela fahal'a bupilo bwa ka,
ISA.38.10	mi ni si ke na pila nako ye lukela.
ISA.38.11	Ne ni hupula kuli mo,
ISA.38.11	mwa lifasi la ba ba pila,
ISA.38.11	ne ni si ke na bona hape Muñ'a Bupilo,
ISA.38.11	kamba mutu ufi ni ufi ya pila.
ISA.38.12	Bupilo bwa ka ne bu se bu pumilwe
ISA.38.12	mi bu felile,
ISA.38.12	sina tende ye putilwe,
ISA.38.12	sina lisila le li pumilwe
ISA.38.12	kwa silukelo.
ISA.38.12	Ne ni hupula kuli Mulimu n'a bata
ISA.38.12	ku feza bupilo bwa ka.
ISA.38.13	Kabakala butuku, na huwa busihu
ISA.38.13	kaufela.
ISA.38.13	Na ikutwa inge masapo a ka a lobakiwa
ISA.38.13	ki tau.
ISA.38.13	Na hupula kuli Mulimu n'a felisa
ISA.38.13	bupilo bwa ka.
ISA.38.14	Linzwi la ka ne li li le lisisani,
ISA.38.14	le li fokola,
ISA.38.14	mi na silisa sina liiba.
ISA.38.14	Meeto a ka a katala ku talimela
ISA.38.14	kwa lihalimu.
ISA.38.14	Muñ'a Bupilo, u ni yangwele
ISA.38.14	mwa ziezi yeo kaufela.
ISA.38.15	Ni ka bulelañi?
ISA.38.15	Ki Muñ'a Bupilo ya ezize cwalo.
ISA.38.15	Pilu ya ka i butuku, mi ha ni koni
ISA.38.15	ku lobala.
ISA.38.16	Muñ'a Bupilo, ni ta ku pilela,
ISA.38.16	ni pilele wena feela.
ISA.38.16	U ni folise, ni lumelelwe ku pila.
ISA.38.17	Matomola a ka a ta fetuha kozo.
ISA.38.17	U yangwela bupilo bwa ka kwa likozi
ISA.38.17	kaufela.
ISA.38.17	U ni swalela libi za ka kamukana.
ISA.38.18	 Mwa libita ha ku na
ISA.38.18	ya ka ku lumba.
ISA.38.18	Bafu ha ba koni ku beya sepo ya bona
ISA.38.18	ku wena.
ISA.38.19	U lumbiwa ki ba ba pila,
ISA.38.19	sina mo ni ku lumbela na,
ISA.38.19	ka nako ye.
ISA.38.19	Bashemi ba bulelela bana
ISA.38.19	ka za ku sepahala kwa hao.
ISA.38.20	 Muñ'a Bupilo, u ni folisize!
ISA.38.20	Lu ta liza lihalepa,
ISA.38.20	lu opele litumbo za hao.
ISA.38.20	Lu opele litumbo
ISA.38.20	mwa Tempele ya hao
ISA.38.20	ha lu sa nze lu pila!
ISA.39.1	Ka yona nako yeo mulena wa Babilona, yena Merodaki Baladani, mwan'a Baladani, a utwa kuli Mulena Ezekiasi n'a kulile, cwale a mu lumelela mpo ni liñolo. 
ISA.39.2	Ezekiasi a amuhela ka tabo linumwana bao, mi a ba bonisa bufumu bwa hae, ili silivela ni gauda ya hae, miinko ni oli ya za butokwa, ni lilwaniso za hae kamukana. Ha ku na s'a n'a si ka ba bonisa mwa mandu a lipulukelo za hae kamba kai ni kai mwa mubuso wa hae. 
ISA.39.3	Cwale mupolofita Isaya a ya ku Mulena Ezekiasi, mi a y'o mu buza, a li, “Batu ba, ne ba zwa kai, mi ba izeñi ku wena?”
ISA.39.3	Ezekiasi a alaba, a li, “Ne ba zwa kwa naha ye kwahule, kwa Babilona.”
ISA.39.4	“Ba boni lifi mwa lapa la mulena?”
ISA.39.4	“Ba boni lika kaufela. Ha ku na se ba si ka bona mwa mandu a lipulukelo.”
ISA.39.5	Isaya kih'a bulelela mulena, a li, “Utwa manzwi a Muñ'a Bupilo ya Maata Kaufela. 
ISA.39.6	Nako ya taha yeo ze mwa lapa la bulena kaufela, ni lika kamukana ze bulukilwe ki bo kukw'a hao ku fitela la kacenu le, li ta isiwa kwa Babilona. Ha ku na se si ta siyala, ku bulela Muñ'a Bupilo. 
ISA.39.7	 Ba bañwi ba baikulu ba hao ba ta ngiwa ba y'o eziwa linumbulwa za mwa lapa la mulena wa Babilona.”
ISA.39.8	Mulena Ezekiasi a utwisisa taba ye kuli ku ta ba ni kozo, yena h'a sa pila, kih'a alaba, a li, “Taba y'o ni bulelela ye zwa ku Muñ'a Bupilo ki ye nde.”
ISA.40.1	“Mu omba-ombe batu ba ka,”
ISA.40.1	ku bulela Mulimu.
ISA.40.1	“Mu ba omba-ombe!
ISA.40.2	Mu tiise batu ba Jerusalema lipilu.
ISA.40.2	Mu ba bulelele kuli ku nyanda
ISA.40.2	kwa bona ku likani,
ISA.40.2	ni kuli cwale libi za bona
ISA.40.2	li se li swalezwi.
ISA.40.2	Ni ba utwisize butuku ka libi za bona
ISA.40.2	kamukana.”
ISA.40.3	 Linzwi le li huwa li li,
ISA.40.3	“Mu lukiseze Muñ'a Bupilo nzila
ISA.40.3	mwa naheñi!
ISA.40.3	Mu bakanyeze Mulimu wa luna nzila
ISA.40.3	mwa lihalaupa!
ISA.40.4	Mulapo kaufela u ta yumbelwa.
ISA.40.4	Malundu kamukana a ta ulululwa.
ISA.40.4	Malundunyana a ta fetuha libala.
ISA.40.4	Naha ya matulungundu
ISA.40.4	i ta patamiswa hande.
ISA.40.5	Kihona maata a Muñ'a Bupilo
ISA.40.5	a ta bonahazwa,
ISA.40.5	mi batu kamukana ba t'a bona.
ISA.40.5	Muñ'a Bupilo kasibili u sepisize
ISA.40.5	cwalo.”
ISA.40.6	 Linzwi la huweleza, li li, “Bulela!”
ISA.40.6	Na buza, na li, “Ni ta bulelañi?”
ISA.40.6	“Bulela kuli batu kaufela ba swana
ISA.40.6	ni bucwañi.
ISA.40.6	Ha ba pili nako ye telele ku fita
ISA.40.6	lipalisa za mwa naheñi.
ISA.40.7	Bucwañi bwa nyana,
ISA.40.7	ni lipalisa za letuka,
ISA.40.7	Muñ'a Bupilo h'a li lumelela moya
ISA.40.7	o fuka fahalimw'a zona.
ISA.40.7	Haili batu, ha ba si ka tiya ku fita
ISA.40.7	bucwañi!
ISA.40.8	Ee, bucwañi bwa nyana ni lipalisa
ISA.40.8	za letuka,
ISA.40.8	kono linzwi la Mulimu wa luna
ISA.40.8	li ta tiya kuya kuile!”
ISA.40.9	Jerusalema, kambamela fa lilundu
ISA.40.9	le litelele.
ISA.40.9	Talusa litaba ze nde!
ISA.40.9	Sione, tiisa ku biza.
ISA.40.9	Talusa litaba ze nde!
ISA.40.9	Tiisa ku bulela. U si ke wa saba.
ISA.40.9	Bulelela ba minzi ya Juda
ISA.40.9	kuli Mulimu wa bona wa taha!
ISA.40.10	 Muñ'a Bupilo u taha ku t'o busa
ISA.40.10	ka maata.
ISA.40.10	U taha ni batu b'a pilisize.
ISA.40.11	 U ta babalela mutapi wa hae
ISA.40.11	sina mulisana.
ISA.40.11	U ta kopanya lingunyana hamoho,
ISA.40.11	a li lwale mwa mazoho a hae,
ISA.40.11	mi m'a zona u ta ba etelela hande.
ISA.40.12	Kana mutu a ka likanya liwate
ISA.40.12	mwa mazoho,
ISA.40.12	kamba lihalimu ka singandi
ISA.40.12	sa lizoho la hae, nji?
ISA.40.12	Kana mutu a ka beya mubu wa lifasi
ISA.40.12	mwa komoki,
ISA.40.12	kamba ku likanya malundu
ISA.40.12	ni malundunyana fa sikala?
ISA.40.13	 Kikuli mutu a ka bulelela
ISA.40.13	Muñ'a Bupilo s'a swanezi ku eza?
ISA.40.13	Ki mañi ya ka mu luta,
ISA.40.13	kamba ku mu eleza?
ISA.40.14	Mulimu u lelisananga ni mañi
ISA.40.14	kuli a zibe ni ku utwisisa,
ISA.40.14	kamba ku ituta mo li swanezi
ISA.40.14	ku ezezwa lika?
ISA.40.15	 Ku Muñ'a Bupilo macaba
ISA.40.15	ha si se siñwi.
ISA.40.15	A swana ni lilotoli la mezi.
ISA.40.15	Ni lioli ze kwahule li bubebe
ISA.40.15	sina liluli.
ISA.40.16	Lifolofolo kaufela ze mwa mishitu
ISA.40.16	ya Lebanoni
ISA.40.16	ha li likani ku ezeza Mulimu wa luna
ISA.40.16	sitabelo,
ISA.40.16	ni likota za yona ki ze nyinyani
ISA.40.16	kwa ku tumbulisa mulilo.
ISA.40.17	Ku yena macaba ha si sika,
ISA.40.17	ni hanyinyani.
ISA.40.18	 Mulimu u ka likanywa ni mañi?
ISA.40.18	Mu ka talusa cwañi mw'a inezi?
ISA.40.19	H'a swani ni siswaniso
ISA.40.19	se si betilwe ki batu,
ISA.40.19	se si kwahezwi ka gauda ki mambuti
ISA.40.19	mi si yemiswa fa sitomelo sa silivela.
ISA.40.20	 Mutu ya palelwa silivela ni gauda
ISA.40.20	u keta kota ye sa sumpiwi.
ISA.40.20	U bata mubeti wa sikwala
ISA.40.20	ku eza siswaniso se si si ke sa wa.
ISA.40.21	Kana ha mu zibi?
ISA.40.21	Ha mu si ka utwa, nji?
ISA.40.21	Kwaikale, ne mu si ka bulelewa, naa?
ISA.40.21	Ha mu si ka utwa
ISA.40.21	mo li kalezi lifasi, nji?
ISA.40.22	Li ezizwe ki ya inzi fa lubona
ISA.40.22	lwa hae
ISA.40.22	fahalimw'a lifasi ni kwabuse
ISA.40.22	bwa lihalimu.
ISA.40.22	Batu mwa lifasi ba bonahala bunyinyani
ISA.40.22	sina butwa!
ISA.40.22	Lihalimu u li otolozi
ISA.40.22	sina lisila la ku pumisa,
ISA.40.22	sina tende mo ba ina batu.
ISA.40.23	U kokobeza babusi ba ba maata,
ISA.40.23	mi u ba fetula linto feela.
ISA.40.24	Ba swana ni limela ze nyinyani,
ISA.40.24	ze sa z'o suñiwa, li si na mibisi.
ISA.40.24	Muñ'a Bupilo h'a lumela moya,
ISA.40.24	za oma mi li fefuka sina bucwañi.
ISA.40.25	Mulimu ya Kenile a ka likanywa
ISA.40.25	ni mañi?
ISA.40.25	Kana u teñi ya swana ni yena, nji?
ISA.40.26	 A mu talime kwa lihalimu!
ISA.40.26	Ki mañi ya ezize linaleli ze mu bona?
ISA.40.26	Ya li etelela sina masole,
ISA.40.26	u ziba palo ya zona,
ISA.40.26	mi u li biza ka mabizo
ISA.40.26	kaufel'a zona!
ISA.40.26	Maata a hae ki a matuna.
ISA.40.26	Ha ku na ye ka lateha ku zona!
ISA.40.27	Cwale Isilaele, u bilaelelañi
ISA.40.27	kuli Muñ'a Bupilo h'a zibi
ISA.40.27	manyando a hao,
ISA.40.27	mi h'a isi pilu kwa ku ku lukiseza
ISA.40.27	lika?
ISA.40.28	Ha u zibi, nji?
ISA.40.28	Ha u si ka utwa, naa?
ISA.40.28	Muñ'a Bupilo ki Mulimu wa Kamita.
ISA.40.28	U bupile lifasi kamukana.
ISA.40.28	H'a katali kamba ku fokola.
ISA.40.28	Ha ku na ya utwisisa mihupulo
ISA.40.28	ya hae.
ISA.40.29	U tiisa ba ba fokola,
ISA.40.29	ni ba ba katezi.
ISA.40.30	Nihaili ba banca ba fokolanga.
ISA.40.30	Mitangana ba kona ku kenwa
ISA.40.30	ki mukatala.
ISA.40.31	Kono ba ba sepile ku tusiwa
ISA.40.31	ki Muñ'a Bupilo
ISA.40.31	ba ta fiwa maata a manca.
ISA.40.31	Ba ta fufela mwahalimu
ISA.40.31	sina limbande.
ISA.40.31	Ha ba ta mata,
ISA.40.31	ha ba na ku katala.
ISA.40.31	Ha ba ta zamaya,
ISA.40.31	ha ba na ku fokola.
ISA.41.1	Mulimu u li,
ISA.41.1	“A mu kuze, mi mu ni teeleze,
ISA.41.1	mina manaha a kwahule!
ISA.41.1	Mu itukiseze ku kenya taba ya mina
ISA.41.1	mwa kuta.
ISA.41.1	Mu ta fumana nako ya ku bulela.
ISA.41.1	A lu kopaneñi, lu t'o bona ya lukile.
ISA.41.2	“Ki mañi ya tisize muhali yo
ISA.41.2	ya zwa kwa upa, ya til'o tula,
ISA.41.2	mi ya zamaya a nz'a hapa
ISA.41.2	kw'a ya kaufela?
ISA.41.2	Ki mañi ya mu konisa ku tula malena
ISA.41.2	ni macaba?
ISA.41.2	U ba lelekisa inge liluli feela,
ISA.41.2	ka lilumo la hae!
ISA.41.2	Masho a hae a ba hasanya sina bucwañi
ISA.41.2	mwa moya!
ISA.41.3	Wa ba matisa,
ISA.41.3	mi u zamaya mo ku si na kozi,
ISA.41.3	ka bubebe, inge ya sa hati fafasi!
ISA.41.4	Ki mañi ya ezize kuli zeo li ezahale?
ISA.41.4	Ki mañi ya lukisize litaba
ISA.41.4	ka mukwa wo?
ISA.41.4	Na, Muñ'a Bupilo,
ISA.41.4	ne ni li teñi kwa makalelo,
ISA.41.4	mi ni ta ba teñi ni kwa mafelelezo,
ISA.41.4	na, Mulena Mulimu.
ISA.41.5	“Batu ba manaha a kwahule ba boni
ISA.41.5	ze ni ezize.
ISA.41.5	Ba saba, mane ba ngangamiswa
ISA.41.5	ki sabo.
ISA.41.5	Cwale ba kopana hamoho.
ISA.41.6	Likwala ba tusana
ISA.41.6	ni ku susuezana.
ISA.41.7	Mubeti u li ku mutuli wa gauda,
ISA.41.7	‘U ezize hande!’
ISA.41.7	Ya loleka maswaniso,
ISA.41.7	u susueza ya a ngongotela.
ISA.41.7	Yo muñwi u li,
ISA.41.7	‘Ku nwiselizwe hande,’
ISA.41.7	mi ba tiisa siswaniso mwa sibaka
ISA.41.7	sa sona ka limapo.
ISA.41.8	 “Kono mina Maisilaele,
ISA.41.8	batanga ba ka,
ISA.41.8	ki mina sicaba se ni ketile,
ISA.41.8	baikulu ba mulikan'a ka Abrahama.
ISA.41.9	Ni mi zwisize kwa mafelelezo
ISA.41.9	a lifasi.
ISA.41.9	Ni mi bizize, mu li mwa malulu
ISA.41.9	a kwahule,
ISA.41.9	mi na li ku mina,
ISA.41.9	‘Mu batanga ba ka.’
ISA.41.9	Ha ni si ka mi hana,
ISA.41.9	kono ni mi ketile.
ISA.41.10	Mu si ke mwa saba.
ISA.41.10	Ni inzi ni mina.
ISA.41.10	Ni Mulimu wa mina.
ISA.41.10	Mu si ke mwa kuñiswa ki se siñwi.
ISA.41.10	Ni ta mi fa maata, ni mi tuse.
ISA.41.10	Ni ta mi sileleza, ni mi pilise.
ISA.41.11	“Ba ba mi nyemezi,
ISA.41.11	mina batu ba ka,
ISA.41.11	ba ta swabiswa,
ISA.41.11	ba ikutwe ba tompolozwi.
ISA.41.11	Ba ba mi lwanisa ba ta shwa.
ISA.41.12	Ba ba mi tiseza ndwa,
ISA.41.12	ha ba sa na ku bonwa
ISA.41.12	mwa lifasi.
ISA.41.13	Ki na Muñ'a Bupilo,
ISA.41.13	Mulimu wa mina.
ISA.41.13	Ni tiisa maata a mina,
ISA.41.13	mi ni mi bulelela, ni li,
ISA.41.13	‘Mu si ke mwa saba.
ISA.41.13	Ni ta mi tusa.’ ”
ISA.41.14	Muñ'a Bupilo u li,
ISA.41.14	“Niha mu li ba banyanyani,
ISA.41.14	ba ba fokola, Isilaele,
ISA.41.14	mu si ke mwa saba. Ni ta mi tusa.
ISA.41.14	Na, Mulimu ya Kenile wa Isilaele,
ISA.41.14	ki na ya mi pilisa.
ISA.41.15	Ni ta mi eza sina sipuliso,
ISA.41.15	sipuliso se sinca
ISA.41.15	se si na ni mishengela.
ISA.41.15	Mu ta pula malundu
ISA.41.15	mane mu a ululule.
ISA.41.15	Malundunyana ona
ISA.41.15	a fetuhe maluli feela.
ISA.41.16	Mu ta a nepakela mwahalimu,
ISA.41.16	a ngiwe ki moya,
ISA.41.16	mi a ta hasanywa ki liñungwa.
ISA.41.16	Kono mina mu ta iketa,
ISA.41.16	kakuli ni Mulimu wa mina.
ISA.41.16	Mu ta ni lumba, na,
ISA.41.16	Mulimu ya Kenile wa Isilaele.
ISA.41.17	“Batu ba ka ha ba tokwa mezi
ISA.41.17	mi b'a bata,
ISA.41.17	mimizo ya bona i nze i omelelizwe
ISA.41.17	ki linyolwa,
ISA.41.17	fohe na, Muñ'a Bupilo,
ISA.41.17	ni ta alaba tapelo ya bona.
ISA.41.17	Na, Mulimu wa Isilaele,
ISA.41.17	ha ni na ku ba tuhela ni kamuta.
ISA.41.18	Ni ta bubisa linuka mwa malundu
ISA.41.18	a omelezi,
ISA.41.18	ni linukana mwa misindi.
ISA.41.18	Lihalaupa ni ta li fetula masa
ISA.41.18	mi naha ye omile i be linukana.
ISA.41.19	Ni ta melisa likota za sidare
ISA.41.19	mwa naheñi,
ISA.41.19	ni za akesha ni za sikwa ni za olive.
ISA.41.19	Mishitu i ta mela mwa naha ye otile,
ISA.41.19	mishitu ya kiprese ni mipulanga.
ISA.41.20	Batu ba ta li bona zeo,
ISA.41.20	mi ba zibe kuli ki na, Muñ'a Bupilo,
ISA.41.20	ya li ezize.
ISA.41.20	Ba ta utwisisa
ISA.41.20	kuli Mulimu ya Kenile wa Isilaele
ISA.41.20	ki yena ya ezize kuli li ezahale.
ISA.41.21	Muñ'a Bupilo, Mulena wa Isilaele, u bulela cwana, u li,
ISA.41.21	“Mina milimu ya macaba,
ISA.41.21	mu kenye taba ya mina.
ISA.41.21	Mu tise buikalabelo bo bu tiile
ISA.41.21	bo mu na ni bona!
ISA.41.22	Mu tahe kwanu,
ISA.41.22	mi mu kananise se si ta ezahala.
ISA.41.22	Mu taluseze kuta ka ze ezahalile,
ISA.41.22	mi mu lu bulelele mo li ta felela
ISA.41.22	kamukana,
ISA.41.22	kuli lu li zibe ha li ezahala.
ISA.41.23	Mu lu bulelele ze ka taha kwapili
ISA.41.23	mi fohe lu ta ziba kuli mu milimu!
ISA.41.23	Mu eze nto ye nde,
ISA.41.23	kamba mu tise ziezi.
ISA.41.23	Mu lu sabise, mi lu ikomokele!
ISA.41.24	Mina, ha mu batu,
ISA.41.24	mi ze mu eza kamukana
ISA.41.24	ha li na tuso.
ISA.41.24	Ba ba mi lapela ba nyenyisa!
ISA.41.25	“Ni ketile mutu ya ina kwa upa.
ISA.41.25	Ni ta mu tisa ku t'o lwanela
ISA.41.25	kwa mutulo.
ISA.41.25	U hatikela babusi inge sileze,
ISA.41.25	sina mubupi h'a hatikela lizupa.
ISA.41.26	Ki ufi ku mina ya lu bulelezi taba,
ISA.41.26	i si ka ezahala kale,
ISA.41.26	kamba ya lemuhile kuli i ta ezahala,
ISA.41.26	kuli lu bulele kuli,
ISA.41.26	‘Kanti mu nepile?’
ISA.41.26	Ha ku na ya bulezi linzwi ku mina.
ISA.41.26	Ha ku na ya mi utwile
ISA.41.26	mu nze mu bulela!
ISA.41.27	Na, Muñ'a Bupilo, ki na wa pili
ISA.41.27	ya taluselize Sione litaba.
ISA.41.27	Ni lumile numwana kwa Jerusalema
ISA.41.27	ku y'o li,
ISA.41.27	‘Batu ba hao ba taha!
ISA.41.27	Ba taha kwa hae!’
ISA.41.28	Ha ni talima mwahal'a milimu,
ISA.41.28	ne ku si na ya n'a na ni
ISA.41.28	s'a ka bulela.
ISA.41.28	Ne ku si na ya n'a ka alaba puzo
ISA.41.28	ye ne ni buza.
ISA.41.29	Milimu ye kaufela ha i na tuso.
ISA.41.29	Ha ku na ni se sikana
ISA.41.29	se i kona ku eza.
ISA.41.29	Maswaniso a yona a fokola.
ISA.41.29	H'a na maata!”
ISA.42.1	 Muñ'a Bupilo u li,
ISA.42.1	“Mutang'a ka ki yo, ye ni tiisa,
ISA.42.1	ye ni ketile, ya ni tabisa.
ISA.42.1	Ni mu file maata a ka,
ISA.42.1	mi u ta beya macaba kaufela
ISA.42.1	mwa nzila ye lukile.
ISA.42.2	H'a na ku huweleza
ISA.42.2	kamba ku tiisa linzwi
ISA.42.2	kamba ku bulela hahulu
ISA.42.2	litaba ze ñata
ISA.42.2	mwa mikwakwa.
ISA.42.3	H'a na ku lobelela litaka
ISA.42.3	le li fonyokile,
ISA.42.3	mi h'a na ku tima lumonyi
ISA.42.3	lo lu sa tunyisa musi!
ISA.42.3	U ta bonela ka mukwa o lukile
ISA.42.3	batu kaufela kuya kuile.
ISA.42.4	H'a na ku felelwa ki sepo
ISA.42.4	kamba ku zwafa
ISA.42.4	mi u ta toma mulao o lukile fafasi.
ISA.42.4	Manaha a kwahule a shaamezi tuto
ISA.42.4	ya hae.”
ISA.42.5	 Mulimu u ezize mahalimu,
ISA.42.5	mi a' namulula.
ISA.42.5	U bupile lifasi,
ISA.42.5	ni ze pila ku lona kaufela.
ISA.42.5	U file batu kamukana moya ni bupilo.
ISA.42.5	Mi cwale Muñ'a Bupilo Mulimu u li
ISA.42.5	ku mutang'a hae:
ISA.42.6	 “Na, Muñ'a Bupilo,
ISA.42.6	ni ku bizize mi ni ku file maata
ISA.42.6	a ku bona
ISA.42.6	kuli ze lukile li ezwe fafasi.
ISA.42.6	Ka wena ni ta eza bulikani ni batu
ISA.42.6	kamukana.
ISA.42.6	Ka wena ni ta tisa liseli kwa macaba.
ISA.42.7	U ta tutubulula meeto a libofu.
ISA.42.7	U lukulule ni ba ba mwa litolongo.
ISA.42.8	Ki na feela Muñ'a Bupilo,
ISA.42.8	Mulimu wa hao ni li nosi.
ISA.42.8	Ha ku na mulimu u sili ye ni ta fa
ISA.42.8	kanya ya ka.
ISA.42.8	Ha ni na ku lumelela maswaniso
ISA.42.8	kuli a lumbwe sina na.
ISA.42.9	Ze ne ni bulezi li ezahalile.
ISA.42.9	Cwale ni ta mi bulelela ze nca,
ISA.42.9	mane li si ka ezahala kale.”
ISA.42.10	Mu opelele Muñ'a Bupilo
ISA.42.10	pina ye nca.
ISA.42.10	Lifasi kaufela li opele ku mu lumba!
ISA.42.10	Mu mu lumbe, mina ba ba zamaya
ISA.42.10	mwa liwate.
ISA.42.10	Mu mu lumbe, mina libupiwa
ISA.42.10	za liwate!
ISA.42.10	Mu opele, mina linaha ze kwahule,
ISA.42.10	ni mina ba ba yahile ku zona!
ISA.42.11	Lihalaupa ni minzi ya lona
ISA.42.11	li lumbeke Mulimu.
ISA.42.11	Batu ba mwa Kedare ba mu lumbe!
ISA.42.11	Ba ba yahile mwa munzi wa Sela
ISA.42.11	ba huwe ka tabo fahalimw'a malundu!
ISA.42.12	Ba ba yahile mwa manaha a kwahule
ISA.42.12	ba ise litumbo ni kanya
ISA.42.12	ku Muñ'a Bupilo!
ISA.42.13	Muñ'a Bupilo u y'o lwana
ISA.42.13	sina ndume.
ISA.42.13	U itukisize mi u shaamezi ndwa.
ISA.42.13	U shaa mukanga wa ndwa.
ISA.42.13	U bonisa lila za hae maata a hae.
ISA.42.14	Mulimu u li,
ISA.42.14	“Ni kuzize nako ye telele.
ISA.42.14	Ha ni si ka alaba batu ba ka.
ISA.42.14	Kono cwale nako ya ku eza se siñwi
ISA.42.14	i fitile.
ISA.42.14	Ni huwa sina musali ya puluha.
ISA.42.15	Ni ta sinya tulundunyana
ISA.42.15	ni malundu,
ISA.42.15	mi ni ta omisa bucwañi ni likota.
ISA.42.15	Ni ta fetula misindi i be mahalaupa,
ISA.42.15	ni kalise ni masa.
ISA.42.16	“Ni ta etelela batu ba ka
ISA.42.16	ba libofu mwa linzila
ISA.42.16	ze ba si ka zamaya kale.
ISA.42.16	Lififi la bona ni ta li fetula liseli,
ISA.42.16	ni ba patamiseze naha
ISA.42.16	ya matulungundu.
ISA.42.16	Ze ki lisepiso za ka.
ISA.42.16	Lika zeo kaufela luli ni ta li eza.
ISA.42.17	Ba ba sepile maswaniso kaufela,
ISA.42.17	ba ba biza maswaniso kuli ki milimu
ISA.42.17	ya bona,
ISA.42.17	ba ta kokobezwa mi ba swabiswe.”
ISA.42.18	Muñ'a Bupilo u li,
ISA.42.18	“Mu teeleze, mina bo susu!
ISA.42.18	Mu talimisise, mina libofu!
ISA.42.19	Kana ku na ni sibofu se si fita
ISA.42.19	mutang'a ka,
ISA.42.19	kamba susu ya fita numwana
ISA.42.19	ye ni lumile?
ISA.42.20	Isilaele, u boni ze ñata,
ISA.42.20	kono ku wena ha li na taluso.
ISA.42.20	U na ni lizebe za ku utwisa,
ISA.42.20	kono luli s'o utwile ki sika mañi?”
ISA.42.21	Muñ'a Bupilo ki Mulimu
ISA.42.21	ya shukezwi ku pilisa,
ISA.42.21	mi kabakaleo u bata kuli Mulao
ISA.42.21	wa hae u kutekiwe.
ISA.42.22	Kono ki fohe batu ba hae
ISA.42.22	ba uzwelizwe.
ISA.42.22	Ba kwalezwi mwa misima
ISA.42.22	mi ba patilwe mwa litolongo.
ISA.42.22	Ba uzwelizwe ni ku sinyezwa,
ISA.42.22	ku si na ni ya t'o ba tusa.
ISA.42.23	Kana ku mina
ISA.42.23	ku na ni ya ka teeleza
ISA.42.23	kwa litaba ze, nji?
ISA.42.23	Ku zwa hona fa,
ISA.42.23	kana mu ka teeleza ka tokomelo?
ISA.42.24	Ki mañi ya isize Isilaele
ISA.42.24	kwa bahapi?
ISA.42.24	Ki yena Muñ'a Bupilo kasibili,
ISA.42.24	yena ye lu foselize!
ISA.42.24	Ne lu sa pili
ISA.42.24	mw'a n'a batela kuli lu pile,
ISA.42.24	kamba ku tokomela Mulao
ISA.42.24	w'a n'a lu file.
ISA.42.25	Cwale u ezize kuli lu utwe maata
ISA.42.25	a bunyemi bwa hae,
ISA.42.25	mi lu nyandiswe ki butata
ISA.42.25	bwa ndwa.
ISA.42.25	Buhali bwa hae bu kile bwa tuka
ISA.42.25	sina mulilo mwa Isilaele,
ISA.42.25	kono ne lu sa zibi se si ezahala.
ISA.42.25	Ha ku na se lu itutile ku zona zeo
ISA.42.25	kamukana.
ISA.43.1	Isilaele, Muñ'a Bupilo ya ku bupile u li,
ISA.43.1	“U si ke wa saba. Ni ta ku sileleza.
ISA.43.1	Ni ku bizize ka libizo la hao.
ISA.43.1	U wa ka!
ISA.43.2	Ha u fita mwa buliba,
ISA.43.2	ni ta ba ni wena.
ISA.43.2	Manyando a hao h'a na ku ku tula.
ISA.43.2	Ha u ta fita mwahal'a mulilo,
ISA.43.2	ha u na ku ca.
ISA.43.2	Miliko ye tata ye ta ku tahela
ISA.43.2	ha i na ku ku kataza.
ISA.43.3	Kakuli na, ni Muñ'a Bupilo,
ISA.43.3	Mulimu wa hao,
ISA.43.3	Mulimu wa Isilaele ya Kenile,
ISA.43.3	ya ku pilisa.
ISA.43.3	Ni ta tuhela Egepita kuli u lukuluhe.
ISA.43.3	Ni ta tuhela Etiopia ni Sheba.
ISA.43.4	Ni ta tuhela macaba kamukana
ISA.43.4	kuli ni ku pilise,
ISA.43.4	kakuli u wa butokwa ku na,
ISA.43.4	mi na ku kuteka, na ku lata.
ISA.43.5	U si ke wa saba. Ni inzi ni wena!
ISA.43.5	“Ni ta zwisa batu ba hao
ISA.43.5	ba ba kwahule,
ISA.43.5	kwa upa ni kwa wiko,
ISA.43.5	ni ba kutiseze mwa hae.
ISA.43.6	Ni ta bulelela mutulo
ISA.43.6	kuli u ba tuhele,
ISA.43.6	ni mboela kuli u si ke wa ba hanisa.
ISA.43.6	Mu lisele batu ba ka,
ISA.43.6	ba zwe mwa manaha a kwahule,
ISA.43.6	mwa libaka kamukana za lifasi.
ISA.43.7	Ki batu ba ka luli,
ISA.43.7	mi ni ba bupile kuli kanya ya ka
ISA.43.7	i bonahale ka bona.”
ISA.43.8	Mulimu u li,
ISA.43.8	“Mu bizeze batu ba ka kwa kuta.
ISA.43.8	Ba na ni meeto, kono ki libofu.
ISA.43.8	Ba na ni lizebe, kono ki bo susu!
ISA.43.9	Mu bizeze macaba kwa muzeko.
ISA.43.9	Ki ufi wa milimu ya bona
ISA.43.9	ya ka bulela ze sa taha?
ISA.43.9	Ki ufi ku yona ya polofitile
ISA.43.9	ze ezahala cwale?
ISA.43.9	Milimu yeo i tise lipaki za yona
ISA.43.9	ku t'o bonisa kuli ba nepile,
ISA.43.9	ku t'o paka kuli i bulezi niti.
ISA.43.10	“Batu ba Isilaele,
ISA.43.10	mina mu lipaki za ka.
ISA.43.10	Ni mi ketile ku ba sicaba
ISA.43.10	se si ni sebeleza
ISA.43.10	ili kuli mu ni zibe, mu lumele ku na,
ISA.43.10	mi mu utwisise
ISA.43.10	kuli ki na feela Mulimu ni nosi.
ISA.43.10	Kwande a ka ha ku na mulimu u sili.
ISA.43.10	H'a si ka ba teñi,
ISA.43.10	mi h'a na ku ba teñi ni kamuta.
ISA.43.11	“Ki na feela Muñ'a Bupilo ni nosi,
ISA.43.11	yena feela ya ka mi pilisa.
ISA.43.12	Ni bulezi ze ta ezahala,
ISA.43.12	li si ka bonahala kale,
ISA.43.12	mi kiha ni til'o mi tusa.
ISA.43.12	Ha ku na mulimu wa licaba
ISA.43.12	ya ezize zeo.
ISA.43.12	Mu lipaki za ka.
ISA.43.13	Na, ni Mulimu,
ISA.43.13	mi ni ta ba Mulimu cwalo
ISA.43.13	kuya kuile.
ISA.43.13	Ha ku na ya ta banduka
ISA.43.13	kwa maata a ka.
ISA.43.13	Ha ku na ya ka fetula se ni eza.”
ISA.43.14	Mulimu ya Kenile wa Isilaele, Muñ'a Bupilo, mupilisi wa mina u li,
ISA.43.14	“Ku mi pilisa,
ISA.43.14	ni ta lumela mpi kwa Babilona.
ISA.43.14	Ni ta lobaka likwalo za munzi,
ISA.43.14	mi lilata la batu ba mwateñi
ISA.43.14	li ta fetuha sililo.
ISA.43.15	Ki na Muñ'a Bupilo,
ISA.43.15	Mulimu wa mina ya kenile,
ISA.43.15	Ni mi bupile, mina ba sicaba
ISA.43.15	sa Isilaele.
ISA.43.15	Ni Mulen'a mina.”
ISA.43.16	Kale Muñ'a Bupilo n'a ezize nzila
ISA.43.16	mwa liwate,
ISA.43.16	sikuka mwa mezi a buba.
ISA.43.17	U isize mpi ye tuna kwa ku shwa,
ISA.43.17	mpi ya likoloi ni lipizi.
ISA.43.17	Ba wile, mi ha ba sa na ku zuha hape.
ISA.43.17	Ba timilwe sina mulilo wa kandela!
ISA.43.18	Kono Muñ'a Bupilo u li,
ISA.43.18	“Mu si ke mwa kumalela
ISA.43.18	ku ze felile
ISA.43.18	kamba ku ina ku ze ezahalile kale.
ISA.43.19	Mu talimele ze nca ze ni ta eza.
ISA.43.19	Mane li se li ezahala.
ISA.43.19	Se mu kona ku li bona!
ISA.43.19	Ni ta eza mukwakwa mwa lihalaupa,
ISA.43.19	ni ku bubisa linuka za mezi mwateñi.
ISA.43.20	Nihaili libatana li ta ni kuteka.
ISA.43.20	Mawawa ni limpye li ta ni lumba
ISA.43.20	ha ni ta bubisa mezi mwa lihalaupa
ISA.43.20	ku nwisa sicaba sa ka
ISA.43.20	se ni iketezi sona.
ISA.43.21	Ni bupile sicaba seo kuli i be sa ka,
ISA.43.21	mi si ta opela litumbo za ka!”
ISA.43.22	Muñ'a Bupilo u li,
ISA.43.22	“Kono i n'e si na, y'o n'o lapela.
ISA.43.22	N'o s'o katezi ka na, Isilaele.
ISA.43.23	Ha u si ka tisa litabelo za lingu
ISA.43.23	ze cisizwe ku na.
ISA.43.23	I n'e si na, y'o n'o kuteka
ISA.43.23	ka litabelo za hao.
ISA.43.23	Ha ni si ka ku imeza
ISA.43.23	ka ku bata limpo,
ISA.43.23	kamba ku ku kataza
ISA.43.23	ka ku bata insense.
ISA.43.24	Ha u si ka ni lekela insense,
ISA.43.24	kamba ku ni kulisa ka lisuzo
ISA.43.24	la limunanu za hao.
ISA.43.24	Kono u ni imelize ka libi za hao.
ISA.43.24	U ni katalize ka lifoso z'o ezize.
ISA.43.25	Nihakulicwalo, ki na Mulimu
ISA.43.25	ya takula libi za hao,
ISA.43.25	mi ni eza cwalo
ISA.43.25	kabakala seo ni li sona.
ISA.43.25	Ha ni na ku hupula libi za hao.
ISA.43.26	“A lu yeñi kwa kuta.
ISA.43.26	U tise lipilaelo za hao.
ISA.43.26	U tahise taba ya hao ku bonisa
ISA.43.26	kuli ki wena ya nepile!
ISA.43.27	Bo kukw'a hao ba pili ba ezize sibi.
ISA.43.27	Baeteleli ba hao ba ni foselize.
ISA.43.28	Babusi ba hao ba silafalize sibaka
ISA.43.28	sa ka se si kenile.
ISA.43.28	Kabakaleo ni tisize sinyehelo
ISA.43.28	kwa Isilaele,
ISA.43.28	mi ni lumezi kuli sicaba sa ka
ISA.43.28	si tapaulwe.”
ISA.44.1	Muñ'a Bupilo u li,
ISA.44.1	“Teeleza cwale, Isilaele,
ISA.44.1	mutang'a ka,
ISA.44.1	mina batu ba ka be ni ketile,
ISA.44.1	baikulu ba Jakobo.
ISA.44.2	Ki na Muñ'a Bupilo ya ku bupile.
ISA.44.2	Ni ku tusize ku kala kwa makalelo
ISA.44.2	a bupilo bwa hao.
ISA.44.2	U si ke wa saba. U mutang'a ka,
ISA.44.2	sicaba se ni iketezi se ni lata.
ISA.44.3	“Ni ta sela mezi mwa naha
ISA.44.3	ye omile,
ISA.44.3	ni bubise linuka mwa lihalaupa.
ISA.44.3	Ni ta sululela bana ba hao
ISA.44.3	maata a ka,
ISA.44.3	ni limbuyoti za ka
ISA.44.3	kwa baikulu ba hao.
ISA.44.4	Ba ta mela hande sina bucwañi
ISA.44.4	bo bu selaelwa,
ISA.44.4	sina matoya a fa munanga wa nuka
ISA.44.4	ya mezi a buba.
ISA.44.5	“Batu ba ta li,
ISA.44.5	a li muñwi ka a li muñwi,
ISA.44.5	‘Na, ni wa Muñ'a Bupilo.’
ISA.44.5	Ba ka taha ku t'o kopana
ISA.44.5	ni ba sicaba sa Isilaele.
ISA.44.5	Mutu yo muñwi ni yo muñwi
ISA.44.5	u ta iswaya libizo la Muñ'a Bupilo
ISA.44.5	fa mwambo wa hae,
ISA.44.5	mi a ipize kuli ki yo muñwi
ISA.44.5	wa sicaba sa Mulimu.”
ISA.44.6	 Muñ'a Bupilo ya busa mi ya babalela
ISA.44.6	Isilaele,
ISA.44.6	Muñ'a Bupilo ya Maata Kaufela,
ISA.44.6	u bulela se, u li,
ISA.44.6	“Ki na wa pili ni wa mafelelezo,
ISA.44.6	Mulimu ya li teñi yena a nosi.
ISA.44.6	Ha ku na mulimu u sili haisi na.
ISA.44.7	Kana u teñi ya ka eza ze ni ezize, nji,
ISA.44.7	ni ku bulela ka butali ze ta ezahala
ISA.44.7	kaufela
ISA.44.7	ku kala kwa makalelo luli
ISA.44.7	ni kuya kuile?
ISA.44.8	Batu ba ka, mu si ke mwa saba!
ISA.44.8	Mwa ziba kuli ku zwa kwa linako
ISA.44.8	za kale,
ISA.44.8	mane ku t'o fita nako ye,
ISA.44.8	ni zibisize ze ta ezahala kaufela,
ISA.44.8	mi mina mu lipaki za ka!
ISA.44.8	Kikuli ku na ni mulimu u sili, nji?
ISA.44.8	Kana ku na ni mulimu u sili ya
ISA.44.8	maata, ye ni si ka utwa, naa?”
ISA.44.9	Ba ba eza maswaniso kaufela ha ba na tuso, ni milimu ye ba babaza hahulu cwalo ha i na tuso. Ba ba lapela milimu yeo ki libofu ba ba si na se ba ziba, mi ba ta swabiswa. 
ISA.44.10	Ki musebezi o si na tuso wa ku eza siswaniso sa butale ni ku si lapela inge ki mulimu! 
ISA.44.11	Mañi ni mañi ya ka si lapela u ta swabiswa. Ba ba eza milimu ya maswaniso ki batu feela. A ba tahe, ba t'o zekiswa. Ba ta saba hahulu mi ba ta tompololwa.
ISA.44.12	Mumbuti u nga butale ni ku bu sebeza ka mulilo. Lizoho la hae le li maata li zukuza sikoma ku i tula, mane i be ni sibupeho. Wa lapa, ku nyolwa ni ku katala.
ISA.44.13	Mubeti u likanya kota ya hae. U ñola fateñi siswaniso ka siñoliso, mi u kala ku beta ka libetiso za hae. U si eza ka sibupeho sa mutu ni ka bunde bwa sifateho sa hae, mi kihona si beiwa mwa lilapelo mwa ndu ya hae. 
ISA.44.14	Mwendi a ka itusisa kota ya sidare, kamba a ka keta ya oke, kamba ya kiprese, ili likota za mwa mushitu. Kapa mwendi a ka cala kota ya mupulanga, mi a litele kuli i meliswe ki pula. 
ISA.44.15	 Kwa kota, mutu u itusisa kalulo ye ñwi, u tumbula mulilo wa ku ola, kamba wa ku apehisa lico. Ka kalulo ye ñwi u beta mulimu wa siswaniso, mi wa u lapela! 
ISA.44.16	Ka kalulo ye ñwi u eza mulilo f'a besa nama. Wa i ca, mi wa kula. Wa ola, a futumalelwe, mi a li, “Ki bunde, kwa futumala! Yela, ha si mulilo kwa bunde!” 
ISA.44.17	Ka kalulo ye ñwi ya kota hape u eza siswaniso. Wa kubama ni ku si lapela. Wa si lapela, u li, “Ki wena mulimu wa ka. Ni pilise!”
ISA.44.18	Batu ba ba cwalo ba bukuba hahulu, mane ha ba zibi se ba eza. Ba kwala meeto ni minahano ya bona ku za niti. 
ISA.44.19	Muezi wa maswaniso h'a na ngana kamba butali bwa kuli, “Ni cisize kalulo ye ñwi ya kota. Fa mashala a yona ni apehile buhobe, mane ni besize ni nama ye ni cile. Mi ni ezize siswaniso ka kalulo ye ne siyezi ya kota. Kanti fa, ni kubamela sishingwa sa kota!”
ISA.44.20	Kanti, ngana ya teñi i likana ni ya ku ca mashala. Minahano ya hae ya bukuba i mu kelusize, mane ha ku sa na tuso. H'a lemuhi kuli siswaniso s'a sweli mwa lizoho la hae ha si mulimu ni hanyinyani.
ISA.44.21	Muñ'a Bupilo u li,
ISA.44.21	“Isilaele, u hupule litaba ze.
ISA.44.21	U hupule kuli u mutang'a ka.
ISA.44.21	Ni ku bupezi kuli u be mutang'a ka,
ISA.44.21	mi ha ni na ku ku libala ni kamuta.
ISA.44.22	Ni fiyelezi libi za hao kwahule
ISA.44.22	sina lilu.
ISA.44.22	U kutele ku na. Ki na ya ku pilisa.”
ISA.44.23	Mu huwe ka tabo, mina mahalimu,
ISA.44.23	kakuli Muñ'a Bupilo u ezize cwalo!
ISA.44.23	Mu huwe mina, libaka ze tungile
ISA.44.23	za lifasi!
ISA.44.23	Mu huwe ka tabo, mina malundu
ISA.44.23	ni mina likota za mwa mushitu
ISA.44.23	kaufela!
ISA.44.23	Muñ'a Bupilo u pilisize Isilaele,
ISA.44.23	sicaba sa hae,
ISA.44.23	mi kamukwaocwalo u bonahalize
ISA.44.23	butuna bwa hae.
ISA.44.24	“Ki na Muñ'a Bupilo,
ISA.44.24	Mubupi ni Mupilisi wa mina.
ISA.44.24	Ki na Muñ'a Bupilo,
ISA.44.24	Mubupi wa lika kaufela.
ISA.44.24	Ki na ni nosi ya bapuzi mahalimu.
ISA.44.24	Ha ni bupa lifasi
ISA.44.24	ha ku na ya ni tusize.
ISA.44.25	 Ni eza bukuba balauli
ISA.44.25	mi ni pundungela lipono za mahata.
ISA.44.25	Ni hanyeza manzwi a batalifi
ISA.44.25	mi ni bonisa kuli butali bwa bona
ISA.44.25	ki bukuba.
ISA.44.26	Kono mutang'a ka h'a polofita,
ISA.44.26	ha ni luma numwana ku t'o bonahaza
ISA.44.26	milelo ya ka,
ISA.44.26	ni eza milelo ni bupolofita bo
ISA.44.26	kuli li ezahale.
ISA.44.26	Ni bulelela Jerusalema
ISA.44.26	kuli batu ba ta yaha mwateñi hape,
ISA.44.26	ni minzi ya Juda kuli i ta yahiwa
ISA.44.26	sinca.
ISA.44.26	Minzi yeo i ta bonahala mwa matota.
ISA.44.27	Ka taelo feela, ni omisa liwate,
ISA.44.27	mane ni kambukisa linuka za buliba.
ISA.44.28	 Ni li ku Sirusi,
ISA.44.28	‘Ki wena ya ta ni buseza.
ISA.44.28	U ta eza ze ni bata kuli u li eze.
ISA.44.28	U ta laela kuli Jerusalema u yahiwe
ISA.44.28	sinca,
ISA.44.28	ni kuli mutomo wa Tempele u tomiwe!’ ”
ISA.45.1	Sirusi ki mulena ya ketilwe
ISA.45.1	ki Muñ'a Bupilo!
ISA.45.1	Muñ'a Bupilo u mu ketezi
ISA.45.1	ku tula macaba.
ISA.45.1	U mu luma ku y'o amuha malena
ISA.45.1	maata a bona.
ISA.45.1	Muñ'a Bupilo u ta mu kwalulela
ISA.45.1	minyako ya munzi.
ISA.45.1	Ku yena Sirusi Muñ'a Bupilo u li,
ISA.45.2	“Na kasibili,
ISA.45.2	ni ta lukisa nzila ya hao,
ISA.45.2	ni ululule malundu ni malundunyana.
ISA.45.2	Ni ta loba likwalo za kopa,
ISA.45.2	ni pumake ni lipakiso za sipi fahali.
ISA.45.3	Ni ta ku fa bufumu bo bu zwa
ISA.45.3	mwa libaka ze patilwe, ze lififi.
ISA.45.3	Kihona u ta ziba
ISA.45.3	kuli ki na Muñ'a Bupilo,
ISA.45.3	ni kuli u ketilwe ki Mulimu
ISA.45.3	wa Isilaele.
ISA.45.4	Ni ku ketela ku tusa mutang'a ka
ISA.45.4	Isilaele,
ISA.45.4	batu be ni ketile.
ISA.45.4	Ni ku file likute le lituna,
ISA.45.4	niha u sa ni zibi.
ISA.45.5	“Ki na Muñ'a Bupilo.
ISA.45.5	Ha ku na mulimu u sili.
ISA.45.5	Ni ta ku fa maata a u tokwa,
ISA.45.5	niha u sa ni zibi.
ISA.45.6	Ni ta eza cwalo kuli mutu kaufela,
ISA.45.6	ku kala kwa makalelo a lifasi
ISA.45.6	mane ku y'o fita kwa mafelelezo,
ISA.45.6	a zibe kuli ki na Muñ'a Bupilo,
ISA.45.6	ni kuli ha ku na mulimu u sili.
ISA.45.7	Ki na ya eza liseli ni lififi,
ISA.45.7	ya tisa limbuyoti ni liziezi.
ISA.45.7	Ki na, Muñ'a Bupilo, ya eza zeo
ISA.45.7	kamukana.
ISA.45.8	Ni ta luma maata a ku tula,
ISA.45.8	sina pula ye zwa kwahalimu.
ISA.45.8	Lifasi li ta kwaluluha ku a amuhela,
ISA.45.8	mi li ta tahisa tukuluho ni ze lukile.
ISA.45.8	Na, Muñ'a Bupilo, ni ta eza kuli zeo
ISA.45.8	li ezahale.”
ISA.45.9	 Kana piza ya lizupa i ka kananisa
ISA.45.9	mubupi wa yona,
ISA.45.9	piza ye swana ni ze ñwi kamukana?
ISA.45.9	Kana lizupa li ka buza mubupi
ISA.45.9	s'a eza, nji?
ISA.45.9	Kana piza i ka bilaela ka bukwala
ISA.45.9	bwa mubupi wa yona?
ISA.45.10	Kikuli ku na ni ya ka ituma pilu
ISA.45.10	ku buza bashemi ba hae, a li,
ISA.45.10	“Kiñi ha mu ni ezize cwana?”
ISA.45.11	Muñ'a Bupilo, Mulimu ya Kenile
ISA.45.11	wa Isilaele,
ISA.45.11	yena ya loleka ze taha, u li,
ISA.45.11	“Ha mu na swanelo ya ku ni buza
ISA.45.11	ka bana ba ka,
ISA.45.11	kamba ku ni bulelela se ni swanezi
ISA.45.11	ku eza!
ISA.45.12	Ki na ya ezize lifasi,
ISA.45.12	ni ku bupa batu kuli ba pile ku lona.
ISA.45.12	Ka maata a ka ni bapuzi lihalimu.
ISA.45.12	Ni zamaisa lizazi, kweli ni linaleli.
ISA.45.13	Ki na kasibili ya susuelize Sirusi
ISA.45.13	ku lwana,
ISA.45.13	ili ku taleleza mulelo wa ka wa ku
ISA.45.13	lukisa lika.
ISA.45.13	Ni ta otolola nzila y'a zamaya
ISA.45.13	kaufela.
ISA.45.13	U ta yaha munzi wa ka wa Jerusalema
ISA.45.13	sinca,
ISA.45.13	ni ku lukulula batu ba ka
ISA.45.13	ba ba hapilwe.
ISA.45.13	Ha ku na ya mu lifile, kamba ku mu
ISA.45.13	leka kweta, kuli a eze cwalo.”
ISA.45.13	Muñ'a Bupilo ya Maata Kaufela
ISA.45.13	u bulezi.
ISA.45.14	Muñ'a Bupilo u bulelela Isilaele, u li,
ISA.45.14	“Bufumu bwa Egepita ni Etiopia
ISA.45.14	bu ta ba bwa hao,
ISA.45.14	ni banna ba batelele ba Sabea
ISA.45.14	ba ta ba batanga ba hao.
ISA.45.14	Ba ta ku latelela ba li mwa mawenge.
ISA.45.14	Ba ta ku kubamela mi ba bulele, ba li,
ISA.45.14	‘Mulimu u na ni wena luli.
ISA.45.14	Yena a nosi ki Mulimu.
ISA.45.15	Mulimu wa Isilaele,
ISA.45.15	ya pilisa batu ba hae,
ISA.45.15	ki Mulimu ya ipata!
ISA.45.16	Ba ba eza maswaniso kamukana
ISA.45.16	ba ta swaba.
ISA.45.16	Kaufel'a bona ba ta tompololwa.
ISA.45.17	Kono Isilaele u pilisizwe
ISA.45.17	ki Muñ'a Bupilo,
ISA.45.17	mi tabo ya ku tula kwa hae
ISA.45.17	ha i na ku fela.
ISA.45.17	Batu ba hae ha ba na ku shwaulwa
ISA.45.17	ni kamuta.’ ”
ISA.45.18	Muñ'a Bupilo u ezize mahalimu.
ISA.45.18	Ki yena feela ya li Mulimu!
ISA.45.18	U bupile ni ku eza lifasi.
ISA.45.18	U li tiisize, mi li ta ina kuya kuile!
ISA.45.18	H'a si ka li eza sina lihalaupa
ISA.45.18	le li si na se siñwi,
ISA.45.18	kono ili sibaka mo ku pila batu.
ISA.45.18	Ki yena ya li, “Ki na Muñ'a Bupilo,
ISA.45.18	mi ha ku na mulimu u sili hape.
ISA.45.19	Ha ni si ka bulelela kwa mukunda,
ISA.45.19	kapa ku pata mulelo wa ka.
ISA.45.19	Ha ni si ka kupa sicaba sa Isilaele
ISA.45.19	ku ni bata mwa matota.
ISA.45.19	Ki na Muñ'a Bupilo, mi ni bulela
ISA.45.19	se si lukile.
ISA.45.19	Ni zibahaza se i li sa niti.”
ISA.45.20	Mulena a li,
ISA.45.20	“A mu kopane hamoho,
ISA.45.20	batu ba macaba,
ISA.45.20	ba ba bandukile kwa ku wa
ISA.45.20	kwa mubuso.
ISA.45.20	Mu tahe kwa ku zekiswa!
ISA.45.20	Bona ba ba yangatela maswaniso
ISA.45.20	a bona a likota
ISA.45.20	mi ba lapela milimu ye sa koni
ISA.45.20	ku ba pilisa,
ISA.45.20	batu bao ha ba na se ba ziba luli!
ISA.45.21	A mu tahe, mu t'o biha taba
ISA.45.21	ya mina kwa kuta.
ISA.45.21	Ba ba na ni buikalabelo ba buzane.
ISA.45.21	Ya bulezi ze ta ezahala kwapili
ISA.45.21	mi ya li polofitile kale ki mañi?
ISA.45.21	Kana i n'e si na, Muñ'a Bupilo,
ISA.45.21	Mulimu ya pilisa batu ba hae?
ISA.45.21	Ha ku na mulimu u sili.
ISA.45.22	“Cwale mu kutele ku na,
ISA.45.22	mi mu piliswe,
ISA.45.22	mina batu ba lifasi kamukana!
ISA.45.22	Ki na feela Mulimu ya li teñi.
ISA.45.23	 Se ni bulela ki niti,
ISA.45.23	mi ha si na ku cinciwa.
ISA.45.23	Ni mi sepisa ka ku tiya,
ISA.45.23	ni ka se ni li sona kaufela, kuli,
ISA.45.23	‘Mañi ni mañi u ka t'o kubama
ISA.45.23	fapil'a ka,
ISA.45.23	mi a konke kuli u ta ni sebeleza
ISA.45.23	ka busepehi.’
ISA.45.24	“Ba ta bulela kuli maata a ku tula
ISA.45.24	a fumanwa ka na feela.
ISA.45.24	Kono ba ba ni toya kaufela
ISA.45.24	ba ta shwaulwa.
ISA.45.25	Na, Muñ'a Bupilo, ni ta yangwela
ISA.45.25	baikulu ba Jakobo kamukana,
ISA.45.25	mi ba ta ni lumba.
ISA.46.1	“A, ki ona mafelelezo
ISA.46.1	a milimu ya Babilona!
ISA.46.1	Pili, Bele ni Nebo n'e lapelwa,
ISA.46.1	kono cwale i lwezwi ki limbongolo,
ISA.46.1	ili mulwalo o bukiti kwa lifolofolo
ISA.46.1	ze katezi!
ISA.46.2	A, ki ona mafelelezo a milimu yeo.
ISA.46.2	Maswaniso h'a koni ku ipilisa.
ISA.46.2	A hapiwa ni ku iswa ku sili.
ISA.46.3	“A mu ni teeleze,
ISA.46.3	baikulu ba Jakobo,
ISA.46.3	mina kaufela ba ba siyezi kwa batu
ISA.46.3	ba ka.
ISA.46.3	Ni mi babalezi ku zwa nako
ISA.46.3	ye mu sa z'o pepwa.
ISA.46.4	Ni Mulimu wa mina,
ISA.46.4	mi ni ta mi babalela
ISA.46.4	ku fitela mu hula,
ISA.46.4	mi se mu na ni limbi.
ISA.46.4	Ni mi bupile, mi ni ta mi babalela.
ISA.46.4	Ni ta mi tusa ni ku mi pilisa.”
ISA.46.5	“Mu ka ni likanya ni mañi?”
ISA.46.5	ku bulela Muñ'a Bupilo.
ISA.46.5	“Kana u teñi ya swana ni na?
ISA.46.6	Batu ba kwalula likwama za bona,
ISA.46.6	mi ba sulula gauda.
ISA.46.6	Ba likanya silivela fa likala.
ISA.46.6	Ba biza mumbuti kuli a eze mulimu.
ISA.46.6	Kiha ba u kubamela ni ku u lapela!
ISA.46.7	Siswaniso seo ba si lwala fa maheta
ISA.46.7	a bona.
ISA.46.7	Ba y'o si beya mwa sibaka se siñwi,
ISA.46.7	mi si ta yema foo,
ISA.46.7	si sa koni ku suta fo si inzi.
ISA.46.7	Haiba mutu a si lapela,
ISA.46.7	ha si koni ku mu alaba,
ISA.46.7	kamba ku mu pilisa kwa kozi.
ISA.46.8	“Mu hupule ze, mina baezalibi.
ISA.46.8	Mu nahane ze ni ezize.
ISA.46.9	Mu hupule ze ezahalile kale.
ISA.46.9	Mu lumele kuli ki na Mulimu
ISA.46.9	ni nosi,
ISA.46.9	mi ha ku na ya swana ni na.
ISA.46.10	Ni bulezi, i sa li kwa makalelo,
ISA.46.10	mo li ta felela lika.
ISA.46.10	Ni polofitile kale ze ta ezahala.
ISA.46.10	Ni bulezi kuli milelo ya ka
ISA.46.10	ha i na ku pala ni kamuta.
ISA.46.10	Na kona ku eza ze ni lelile kamukana.
ISA.46.11	Ni biza munna kuli a zwe kwa upa.
ISA.46.11	U ta pamula sina mbande,
ISA.46.11	mi u ta peta ze ni lukisize.
ISA.46.11	Ni bulezi, mi ku ta ezahala.
ISA.46.12	“Mu ni teeleze, mina mangulunde,
ISA.46.12	ba ba sa hupula kuli ku tula
ISA.46.12	ku kwahule.
ISA.46.13	Lizazi la ku tula, na li atumeza.
ISA.46.13	Ha li yo kwahule ni hanyinyani.
ISA.46.13	Ku koma kwa ka
ISA.46.13	ha ku na ku liyehiswa.
ISA.46.13	Ni ta pilisa Jerusalema
ISA.46.13	mi ni bubanise libizo la Isilaele.”
ISA.47.1	 Muñ'a Bupilo u li,
ISA.47.1	“Babilona,
ISA.47.1	tuluka fa lubona lwa hao,
ISA.47.1	mi u ine fafasi mwa liluli.
ISA.47.1	U kile wa ba sina kalibe,
ISA.47.1	munzi o si ka tulwa!
ISA.47.1	Kono ha u sa li wa litalo
ISA.47.1	le li bunolo, le linde!
ISA.47.1	U s'o li mutanga cwale!
ISA.47.2	Pikulusa cika! U site!
ISA.47.2	Tubula lisila la hao la kwa toho!
ISA.47.2	U tubule ni liapalo za hao ze nde!
ISA.47.2	U shuñe sikoci sa hao
ISA.47.2	ha u nze u sila mulapo.
ISA.47.3	Batu ba ta ku bona u kokobelizwe
ISA.47.3	mi u swabisizwe,
ISA.47.3	u tubuzwi, u li mapunu
ISA.47.3	sina musizana wa mutanga.
ISA.47.3	Ni ta kutisa bumaswe ka bumaswe,
ISA.47.3	mi ha ku na ya ta ni hanisa.”
ISA.47.4	Mulimu ya Kenile wa Isilaele
ISA.47.4	wa lu lukulula.
ISA.47.4	Libizo la hae ki yena
ISA.47.4	Mulena ya Maata Kaufela!
ISA.47.5	Muñ'a Bupilo u li kwa Babilona,
ISA.47.5	“Ina mwa lififi u kuzize.
ISA.47.5	Ha ba sa na ku ku biza mufamahali
ISA.47.5	wa macaba!
ISA.47.6	Ne ni nyemezi ba sicaba sa ka.
ISA.47.6	Ni ba ezize inge ha i sa li ba ka.
ISA.47.6	Ni ba beile mwa maata a hao,
ISA.47.6	mi ha u si ka ba eza ka musa.
ISA.47.6	Mane ni macembele
ISA.47.6	wa ba eza ka lunya.
ISA.47.7	N'o hupula kuli u ta ba mufumahali
ISA.47.7	kuya kuile,
ISA.47.7	mi n'o sa isi pilu kwa lika zeo,
ISA.47.7	kamba ku nahana mo li ta felela.
ISA.47.8	 “U teeleze ku ze, wena ya lata
ISA.47.8	minyaka,
ISA.47.8	wena ya hupula kuli u iketile.
ISA.47.8	U ikupula kuli u yo mutuna
ISA.47.8	sina Mulimu,
ISA.47.8	ni kuli h'a yo ya swana ni wena.
ISA.47.8	U n'o hupula kuli ha u na ku ba
ISA.47.8	mbelwa ni kamuta,
ISA.47.8	kamba ku nyandiswa ki ku shwelwa
ISA.47.8	ki bana.
ISA.47.9	Kono ka nakonyana,
ISA.47.9	mwa lizazi li li liñwi feela,
ISA.47.9	lika zeo ze peli li ta ezahala.
ISA.47.9	Niha u ka itusa ka mabibo kaufela,
ISA.47.9	u ta felelwa ki bana,
ISA.47.9	mi u ta siyamena.
ISA.47.10	“U n'o isepisize ka bumaswe
ISA.47.10	bwa hao.
ISA.47.10	Wa hupula kuli ha ku na ya ta ku bona.
ISA.47.10	Zibo ni butali bwa hao li ku kelusize,
ISA.47.10	mi u ipulelezi, wa li,
ISA.47.10	‘Ki na Mulimu.
ISA.47.10	Ha ku na ya swana ni na!’
ISA.47.11	U ka tahelwa ki ziezi,
ISA.47.11	mi kwa mabibo a hao ha ku na
ISA.47.11	a ta i hanisa.
ISA.47.11	U ta sinyehelwa ka sipundumukela,
ISA.47.11	ili sinyehelo y'o n'o si ka libelela!
ISA.47.12	“Buluka mabibo ni milyani ya hao,
ISA.47.12	y'o sebelisize i sa li kwa bunyinyani
ISA.47.12	bwa hao.
ISA.47.12	Mwendi li ka swana li ba ni tuso
ISA.47.12	ku wena.
ISA.47.12	Mwendi u ta kona ku sabisa lila
ISA.47.12	za hao.
ISA.47.13	Ha u na maata niha u fumana
ISA.47.13	likelezo.
ISA.47.13	A ba tahe, baelezi ba hao,
ISA.47.13	ba t'o ku pilisa.
ISA.47.13	Bona batu bao ba ba ituta
ISA.47.13	za linaleli,
ISA.47.13	ba ba taluhanya libaka za mahalimu
ISA.47.13	mi ba ku bulelela ka kweli ni kweli
ISA.47.13	ze ka ku tahela kamukana.
ISA.47.14	“Ba ta swana ni bucwañi
ISA.47.14	bo bu omile,
ISA.47.14	mi ba ta ciswa ki mulilo!
ISA.47.14	Ha ba na ku kona nihaili ku itamulela.
ISA.47.14	Malimi a mulilo a ta cisa hahulu,
ISA.47.14	isiñi sina mulilo feela wa ku ola!
ISA.47.15	Ki kona ko mu ta isiwa ki kelezo
ISA.47.15	ya bona,
ISA.47.15	bona linuhi b'o n'o buzanga nako
ISA.47.15	kaufela mwa bupilo bwa hao.
ISA.47.15	Ba ta ku siya kamukan'a bona,
ISA.47.15	ba ikele ko ba lata,
ISA.47.15	mi ha ku na ya ta siyala
ISA.47.15	ku ku pilisa.”
ISA.48.1	A mu utwe taba ye,
ISA.48.1	ba sicaba sa Isilaele,
ISA.48.1	mina ba ba simuluhile ku Juda.
ISA.48.1	Mu konka ka libizo la Muñ'a Bupilo,
ISA.48.1	mi mu ipiza ba ba lapela Mulimu
ISA.48.1	wa Isilaele,
ISA.48.1	kono ha mu talusi ze mu bulela.
ISA.48.2	Mi hape mwa ikuhumusa mu li
ISA.48.2	mu batu ba munzi o kenile,
ISA.48.2	ni kuli mu sepile Mulimu wa Isilaele,
ISA.48.2	yo libizo la hae
ISA.48.2	ki Mulena ya Maata Kaufela.
ISA.48.3	Muñ'a Bupilo u li kwa Isilaele,
ISA.48.3	“Ni polofitile kale ze ne ta ezahala,
ISA.48.3	mi ni li ezize kapili!
ISA.48.4	Ne ni ziba kuli u ta ba muhanyezi,
ISA.48.4	ya tata sina sipi,
ISA.48.4	ya sa fetuhi sina kopa.
ISA.48.5	Ni polofitile za hao kale-kale,
ISA.48.5	ni nze ni zibisa lika ze ta ezahala
ISA.48.5	pili li si ka bonahala,
ISA.48.5	ili kuli u si ke wa bulela ni kamuta
ISA.48.5	kuli li ezizwe ki milimu ya hao,
ISA.48.5	kamba kuli li ezizwe ki maswaniso
ISA.48.5	a hao a lisipi.
ISA.48.6	“Ze ni bulezi pili cwale za ezahala
ISA.48.6	kaufela.
ISA.48.6	U lumele kuli bupolofita bwa ka
ISA.48.6	ki bwa niti.
ISA.48.6	Cwale ni ta ku bulelela ze nca
ISA.48.6	ze ka taha,
ISA.48.6	lika ze ni si ka bonahaza kale.
ISA.48.7	Kihona ni ta eza kuli li ezahale
ISA.48.7	cwale.
ISA.48.7	Pili, ha ku si ka ba ni ze swana
ISA.48.7	ni zona.
ISA.48.7	Kabe li bile teñi,
ISA.48.7	kana n'o ka na wa itumba
ISA.48.7	kuli n'o li zibile kamukana.
ISA.48.8	Ne ni ziba kuli n'o sa sepiwi,
ISA.48.8	kuli ku zwa f'o pepezwi
ISA.48.8	u bile mufetuheli.
ISA.48.8	Kikabakaleo ha u si ka li utwa
ISA.48.8	ni kamuta,
ISA.48.8	ha ku si na linzwi l'o utwile
ISA.48.8	mwa lizebe.
ISA.48.9	“Kuli batu ba lumbe libizo la ka,
ISA.48.9	ni liyeha ku halifa.
ISA.48.9	Na iswala, mi ha ni na ku ku sinya.
ISA.48.10	Ni ku likile mwa mulilo
ISA.48.10	wa manyando,
ISA.48.10	sina silivela mo i kenisezwa
ISA.48.10	mwa liyonga.
ISA.48.10	Kono ni fumani kuli ha u na tuso.
ISA.48.11	Se ni eza,
ISA.48.11	ni si eza kabakala ka feela.
ISA.48.11	Ha ni na ku lumela kuli libizo la ka
ISA.48.11	li shwaulwe,
ISA.48.11	kamba kuli mutu a fiwe bulena
ISA.48.11	bo bu swanezi ku ba bwa ka,
ISA.48.11	bwa ka feela ni nosi.
ISA.48.12	 “U ni teeleze, Isilaele,
ISA.48.12	mina batu ba ni bizize!
ISA.48.12	Ki na Mulimu, wa pili
ISA.48.12	ni wa mafelelezo, Mulimu a li muñwi!
ISA.48.13	Mazoho a ka a ezize mutomo
ISA.48.13	wa lifasi,
ISA.48.13	mi a bapuzi mahalimu.
ISA.48.13	Ha ni biza lihalimu ni lifasi,
ISA.48.13	li taha kapili, mi za itahisa ku na!
ISA.48.14	“A mu kopane mi mu teeleze,
ISA.48.14	kaufel'a mina!
ISA.48.14	Ha ku na o muñwi wa milimu o konile
ISA.48.14	ku bulela
ISA.48.14	kuli mutu ye ni ketile u ka lwanisa
ISA.48.14	Babilona.
ISA.48.14	U ta eza se ni bata kuli a si eze.
ISA.48.15	Ki na ya bulezi ni ku mu biza.
ISA.48.15	Ni mu etelezi, mi ni mu file ku tula.
ISA.48.16	“Cwale a mu sutelele fakaufi,
ISA.48.16	mi mu utwe se ni bulela.
ISA.48.16	Ni bulezi ni mina patalaza ku zwa
ISA.48.16	kwa makalelo,
ISA.48.16	mi manzwi a ka kamita a kile
ISA.48.16	a ba a niti.
ISA.48.16	Mi cwale na, Muñ'a Bupilo,
ISA.48.16	se ni lumile ya ka mi pilisa.”
ISA.48.17	Mulimu ya Kenile wa Isilaele, Muñ'a Bupilo, muliululi wa hao, u li,
ISA.48.17	“Ki na Muñ'a Bupilo, Mulimu wa hao,
ISA.48.17	ya bata ku ku luta ze ku swanela,
ISA.48.17	ni ku ku libisa k'o swanezi ku ya.
ISA.48.18	“Kambe n'o utwile litaelo za ka!
ISA.48.18	Kamba n'o suluhezwi ki limbuyoti
ISA.48.18	sina mulapo a sa kali!
ISA.48.18	Kambe n'o konile ku tula
ISA.48.18	ka maata a swana ni a mandinda
ISA.48.18	a liwate.
ISA.48.19	Baikulu ba hao ne ba ka ata
ISA.48.19	sina mushabati,
ISA.48.19	mi ne ni ta bona
ISA.48.19	kuli ba si ke ba bulaiwa ni kamuta.”
ISA.48.20	 A mu zwe mwa Babilona,
ISA.48.20	mu zamaye mu lukuluhile!
ISA.48.20	Mu huweleze litaba ka tabo.
ISA.48.20	Mu li zibahaze kai ni kai,
ISA.48.20	“Muñ'a Bupilo u pilisize Isilaele
ISA.48.20	mutang'a hae!”
ISA.48.21	Muñ'a Bupilo h'a fitisa batu ba hae
ISA.48.21	mwa lihalaupa le li cisa,
ISA.48.21	le li omelezi,
ISA.48.21	ha ba si ka nyandiswa ki linyolwa.
ISA.48.21	A ba bubiseza mezi a zwa mwa licwe.
ISA.48.21	A pazula licwe fahali, mi mezi a zwa.”
ISA.48.22	 Muñ'a Bupilo u li,
ISA.48.22	“Kwa baezalibi ha ku na maipato.”
ISA.49.1	 Mu ni teeleze,
ISA.49.1	macaba a kwahule,
ISA.49.1	mina batu ba ba pila kwahule koo!
ISA.49.1	Pili ni si ka pepwa,
ISA.49.1	Muñ'a Bupilo a ni keta,
ISA.49.1	mi a ni eza mutang'a hae.
ISA.49.2	 Manzwi a ka u a ezize buhali
ISA.49.2	sina sabule.
ISA.49.2	U ni silelelize ka lizoho la hae.
ISA.49.2	U ni ezize sina lisho,
ISA.49.2	le li shengile,
ISA.49.2	le li bata ku kunupiwa.
ISA.49.3	A li ku na,
ISA.49.3	“Isilaele, ki wena mutang'a ka.
ISA.49.3	Kabakala hao batu ba ta ni lumba.”
ISA.49.4	Na li, “Ni sebelize,
ISA.49.4	kono musebezi wo ha u na tuso.
ISA.49.4	Ni sinyize maata a ka,
ISA.49.4	kono ha ku na se ni kondisize.”
ISA.49.4	Nihakulicwalo ni sepa
ISA.49.4	kuli Muñ'a Bupilo u ta lukisa lika.
ISA.49.4	U ta ni fa mupuzo ka ze ni eza.
ISA.49.5	Ni si ka pepwa kale, ni ketilwe
ISA.49.5	ki Muñ'a Bupilo.
ISA.49.5	U ni ezize mutang'a hae
ISA.49.5	kuli ni kutise sicaba sa hae,
ISA.49.5	ni kutise Maisilaele ba ba hasani.
ISA.49.5	Muñ'a Bupilo wa ni kuteka.
ISA.49.5	Maata a ka a zwa ku yena.
ISA.49.6	 Mulena a li ku na,
ISA.49.6	“Ni ku fa musebezi-tuna,
ISA.49.6	mutang'a ka,
ISA.49.6	isiñi feela wa ku kutisa butuna
ISA.49.6	bwa batu ba Isilaele ba ba siyezi,
ISA.49.6	kono hape ni ta ku eza liseli
ISA.49.6	la macaba,
ISA.49.6	ili kuli lifasi kamukana li piliswe.”
ISA.49.7	Ku yena ya nyazisezwa hahulu,
ISA.49.7	ya toilwe ki macaba,
ISA.49.7	mi ya li mutang'a babusi,
ISA.49.7	Mulimu ya Kenile ni Mupilisi
ISA.49.7	wa Isilaele u li,
ISA.49.7	“Malena ba ta ku bona ha u lukuluha,
ISA.49.7	mi ba ta yema ku bonisa likute
ISA.49.7	la bona.
ISA.49.7	Bana ba malena ni bona ba ta bona,
ISA.49.7	mi ba ta inama ku ku kuteka.”
ISA.49.7	Ze li ta ezahala kakuli Muñ'a Bupilo,
ISA.49.7	Mulimu ya Kenile wa Isilaele,
ISA.49.7	u ketile mutang'a hae,
ISA.49.7	mi u buluka lisepiso za hae.
ISA.49.8	 Muñ'a Bupilo u li kwa sicaba sa hae,
ISA.49.8	“Nako ya ku ku pilisa ha i ta fita,
ISA.49.8	ni ta ku bonisa musa wa ka,
ISA.49.8	mi ni ta alaba lililo za hao
ISA.49.8	ha u kupa tuso.
ISA.49.8	Ni ta ku babalela ni ku ku sileleza,
ISA.49.8	mi ka wena ni ta iswala bulikani
ISA.49.8	ni batu kamukana.
ISA.49.8	Ni ta lumela kuli u yahe hape
ISA.49.8	mwa naha ya hao
ISA.49.8	ye s'e li matota cwale.
ISA.49.9	Ni ta li kwa mapantiti,
ISA.49.9	‘Mu zamaye, mu lukuluhile!’
ISA.49.9	Ni ta li ku ba ba li mwa lififi,
ISA.49.9	‘Mu tahe mwa liseli!’
ISA.49.9	Ba ta swana ni lingu ze fula
ISA.49.9	mwa malundu.
ISA.49.10	 Ha ba sa na ku lapa kamba ku shwa
ISA.49.10	linyolwa.
ISA.49.10	Lizazi ni situkutuku
ISA.49.10	ha li na ku ba kataza
ISA.49.10	kakuli ba ta etelelwa ki ya ba lata.
ISA.49.10	U ta ba isa kwa mawelu-welu.
ISA.49.11	“Ni ta eza mukwakwa mwahal'a
ISA.49.11	malundu,
ISA.49.11	ni lukiseze batu ba ka nzila
ISA.49.11	mo ba ta zamaya.
ISA.49.12	Batu ba ka ba ta zwa kwahule,
ISA.49.12	kwa mutulo ni kwa wiko,
ISA.49.12	ni kwa Sinimi kwa mboela.”
ISA.49.13	Mahalimu, mu opele!
ISA.49.13	Lifasi, u huwe ka tabo!
ISA.49.13	Malundu a tumuke ka pina!
ISA.49.13	Muñ'a Bupilo u ta omba-omba
ISA.49.13	sicaba sa hae.
ISA.49.13	U ta ba ni makeke kwa batu ba hae
ISA.49.13	ba ba nyanda.
ISA.49.14	Kono batu ba Jerusalema, ne ba li,
ISA.49.14	“Muñ'a Bupilo u lu tuhezi!
ISA.49.14	U s'a lu libezi.”
ISA.49.15	Cwale Muñ'a Bupilo a alaba, a li,
ISA.49.15	“Kana luli musali a ka libala
ISA.49.15	mbututu wa hae
ISA.49.15	mi a si ke a lata mwana
ISA.49.15	y'a pepile, nji?
ISA.49.15	Musali nih'a ka libala mwan'a hae,
ISA.49.15	na, ha ni na ku ku libala ni kamuta.
ISA.49.16	Ha ni koni ku ku libala, Jerusalema.
ISA.49.16	Ni ñozi libizo la hao mwa lingandi
ISA.49.16	za mazoho a ka.
ISA.49.17	“Ba ba t'o ku zusa ba taha
ISA.49.17	hona cwale fa,
ISA.49.17	mi ba ba ku sinyize ba ta zwa.
ISA.49.18	Talima kafa ni kafa,
ISA.49.18	mi u bone se si ezahala.
ISA.49.18	Batu ba hao ba kopana, ba kutela
ISA.49.18	kwa hae!
ISA.49.18	Ka na, Mulimu ya pila, ni li,
ISA.49.18	‘U ta ikuhumusa ka batu ba hao.
ISA.49.18	U ta ikuhumusa sina munyaliwa
ISA.49.18	ka macwe a hae a butokwa.’
ISA.49.19	“Naha ya hao n'e sinyizwe,
ISA.49.19	mi ya ba litota.
ISA.49.19	Kono cwale, i ta ba ye nyinyani
ISA.49.19	hahulu
ISA.49.19	ku amuhela ba ba taha,
ISA.49.19	ba ba t'o pila mwateñi!
ISA.49.19	Mi bona ba ba ku siile u li litota,
ISA.49.19	ba ta isiwa kwahule ni wena.
ISA.49.20	Batu ba hao ba ba il'o pepelwa
ISA.49.20	mwa manaha ko ne ba balehezi,
ISA.49.20	ba ta li ku wena zazi le liñwi,
ISA.49.20	‘Naha ye ki ye nyinyani hahulu.
ISA.49.20	Lu tokwa sibaka se situna
ISA.49.20	mo lu ta ina!’
ISA.49.21	Cwale u ta bulela mwa pilu,
ISA.49.21	‘Ki mañi ya ni pepezi bana bao?
ISA.49.21	Ni latehezwi ki bana ba ka,
ISA.49.21	mi ha ni sa koni ku fumana
ISA.49.21	ba bañwi hape.
ISA.49.21	Na hapiwa, mi na iswa kwahule.
ISA.49.21	Ya hulisize bana bao ki mañi?
ISA.49.21	Ne ni siyezi ni li nosi feela,
ISA.49.21	cwale bana bao ba zwa kai?’ ”
ISA.49.22	 Muñ'a Bupilo u li kwa sicaba sa hae,
ISA.49.22	“Ni ta kobeta macaba,
ISA.49.22	mi a ta kutiseza bana ba hao
ISA.49.22	kwa hae.
ISA.49.23	Ku wena, malena ba ta ba inge
ISA.49.23	bashemi.
ISA.49.23	Bafumahali ba ku babalele
ISA.49.23	sina m'aho.
ISA.49.23	Ba ta ku kandelela, ba ku kuteke.
ISA.49.23	Ba ta ku kuteka ka buikokobezo.
ISA.49.23	Fohe, u ta ziba
ISA.49.23	kuli ki na Muñ'a Bupilo.
ISA.49.23	Mañi ni mañi ya libelezi
ISA.49.23	ku tusiwa ki na, h'a na ku swaba.”
ISA.49.24	Kana u ka nga tutu y'a hapile
ISA.49.24	musole, naa?
ISA.49.24	Kana wa kona ku pilisa mapantiti
ISA.49.24	a mulena ya situhu, nji?
ISA.49.25	Muñ'a Bupilo wa alaba, u li,
ISA.49.25	“Ki sona luli se si ta ezahala.
ISA.49.25	Ba ba tamilwe ki mutu ya maata
ISA.49.25	ba ka zwiswa,
ISA.49.25	ni tutu ya muhali i ta ngiwa.
ISA.49.25	Ni ta lwanisa mañi ni mañi
ISA.49.25	ya ku lwanisa,
ISA.49.25	mi ni ta pilisa bana ba hao.
ISA.49.26	Ni ta eza kuli ba ba ku nyandisa
ISA.49.26	ba bulayane.
ISA.49.26	Ba ta koliwa ki bunyemi ni lipulao.
ISA.49.26	Cwale batu ba lifasi kamukana
ISA.49.26	ba ta ziba kuli ki na Muñ'a Bupilo,
ISA.49.26	yena mupilisi ni mulukululi wa hao.
ISA.49.26	Ba ta ziba kuli ki na Mulimu
ISA.49.26	wa Isilaele ya maata.”
ISA.50.1	 Muñ'a Bupilo u li,
ISA.50.1	“Kana mu hupula kuli ni lelekile
ISA.50.1	sicaba sa ka,
ISA.50.1	sina mutu ya leleka musal'a hae?
ISA.50.1	Cwalehe, mañolo a telekano a kai?
ISA.50.1	Kana mu hupula kuli ni mi lekisize
ISA.50.1	kuli mu y'o luiwa,
ISA.50.1	sina mutu ya lekisa bana ba hae
ISA.50.1	ku y'o ba batanga?
ISA.50.1	Batili, mu il'o luiwa kabakala libi
ISA.50.1	za mina,
ISA.50.1	mi mu lelekisizwe kabakala milatu
ISA.50.1	ya mina.
ISA.50.2	“Batu ba ka kiñi ha ne ba palezwi
ISA.50.2	ku alaba
ISA.50.2	ha ne ni ile ku bona ku y'o ba pilisa?
ISA.50.2	Kiñi ha ba si ka alaba
ISA.50.2	ha ne ni ba biza?
ISA.50.2	Kikuli ni fokola hahulu,
ISA.50.2	mane ni palelwe ku ba pilisa, nji?
ISA.50.2	Ni kona ku kalisa liwate ka taelo
ISA.50.2	feela,
ISA.50.2	mi ni fetula linuka
ISA.50.2	ku li eza lihalaupa.
ISA.50.2	Litapi ze mwateñi li bulaiwe
ISA.50.2	ki ku tokwa mezi.
ISA.50.3	Ni kona ku unsufaza lihalimu,
ISA.50.3	inge le li lila ba ba shwile.”
ISA.50.4	Muñ'a Bupilo u ni lutile
ISA.50.4	se ni ka bulela,
ISA.50.4	ili kuli ni kone ku tiisa ba ba katezi.
ISA.50.4	Ka zazi ni zazi kakusasana
ISA.50.4	u ni lakazisa
ISA.50.4	ku utwa s'a ka ni luta.
ISA.50.5	Muñ'a Bupilo u ni file kutwisiso,
ISA.50.5	mi ha ni si ka mu fetuhela
ISA.50.5	kamba ku mu fulalela.
ISA.50.6	 Ba ba ni nata,
ISA.50.6	ni ba teezi mukokoto wa ka.
ISA.50.6	Ha ni si ka ba hanisa
ISA.50.6	ha ba ni lwaha,
ISA.50.6	ha ba kumula mulelu wa ka
ISA.50.6	ni ku ni kwela mati fa pata.
ISA.50.7	Kono matapa a bona h'a ni utwisi
ISA.50.7	butuku,
ISA.50.7	kakuli Mulena Muñ'a Bupilo
ISA.50.7	ya Pahami wa ni tusa.
ISA.50.7	Cwale ni itiisa ku ona,
ISA.50.7	mi ni ziba kuli ha ni na ku swabiswa.
ISA.50.8	 Mulimu u fakaufi,
ISA.50.8	mi u ta bonisa kuli ha ni na mulatu.
ISA.50.8	Kana u teñi ya ka ni zekisa, nji?
ISA.50.8	A lu yelele hamoho kwa kuta!
ISA.50.8	A fitise taba ya hae!
ISA.50.9	Ni yemelwa ki Muñ'a Bupilo,
ISA.50.9	yena kasibili.
ISA.50.9	Ya ka ni fa mulatuhe ki mañi?
ISA.50.9	Ba ba ni zekisa kaufela ba ta fela.
ISA.50.9	Ba ta fela sina lisila le li cilwe
ISA.50.9	ki mafele!
ISA.50.10	Mina kaufela ba ba saba
ISA.50.10	Muñ'a Bupilo,
ISA.50.10	ba ba utwa manzwi a mutang'a hae,
ISA.50.10	mwendi nzila ye mu zamaya
ISA.50.10	ki ya lififi luli,
ISA.50.10	kono mu sepe Muñ'a Bupilo,
ISA.50.10	mu itinge ku Mulimu wa mina.
ISA.50.11	Mina kaufela ba ba lela ku bulaya
ISA.50.11	ba bañwi,
ISA.50.11	mu ta bulaiwa ki milelo ya mina!
ISA.50.11	Muñ'a Bupilo, ili yena,
ISA.50.11	u ta bona kuli zeo li ezahale.
ISA.50.11	Manyando a tata a ta mi tahela.
ISA.51.1	Muñ'a Bupilo u li,
ISA.51.1	“Mu ni teeleze,
ISA.51.1	mina ba ba bata ku piliswa,
ISA.51.1	mina ba ba t'o bata tuso ku na.
ISA.51.1	Mu hupule licwe le mu zwa ku lona,
ISA.51.1	silafo mo mu yepilwe.
ISA.51.2	Mu hupule kukw'a mina Abrahama,
ISA.51.2	ni Sara ye mu simuluha ku yena.
ISA.51.2	Abrahama n'a si na mwana
ISA.51.2	ha ni mu biza,
ISA.51.2	kono na mu fuyaula,
ISA.51.2	mi na mu fa bana.
ISA.51.2	Na atisa baikulu ba hae.
ISA.51.3	“Ni ta utwela Sione butuku,
ISA.51.3	ni bona ba ba inzi
ISA.51.3	mwa mabumbuywa a hae.
ISA.51.3	Naha ya hae, niha i s'e li lihalaupa
ISA.51.3	feela, ni ta i eza simu,
ISA.51.3	simu ye swana sina ye ni cezi
ISA.51.3	mwa Edeni.
ISA.51.3	Tabo ni nyakalalo li ta ba teñi,
ISA.51.3	hamoho ni lipina za litumbo
ISA.51.3	ni buitumelo.
ISA.51.4	“A ku ni teeleze, sicaba sa ka.
ISA.51.4	U utwe se ni bulela.
ISA.51.4	Ni fa licaba mulao wa ka.
ISA.51.4	Litaelo za ka li ta ba tiseza liseli.
ISA.51.5	Ni ka taha kapili ku t'o ba pilisa.
ISA.51.5	Nako ya ku tula kwa ka i fakaufi.
ISA.51.5	Ki na kasibili ya ta busa macaba.
ISA.51.5	Manaha a kwahule a litezi ku taha
ISA.51.5	kwa ka.
ISA.51.5	A ni litezi ka sepo ya kuli
ISA.51.5	ni ka t'o ba pilisa.
ISA.51.6	Mu talime lihalimu.
ISA.51.6	Mu talime ni lifasi!
ISA.51.6	Lihalimu li ta fela sina musi.
ISA.51.6	Lifasi li ta supala sina siapalo
ISA.51.6	sa kale,
ISA.51.6	mi batu ba lona
ISA.51.6	ba ta shwa kamukana.
ISA.51.6	Kono ku pilisa ko ni tisa
ISA.51.6	ku ta ina kuya kuile,
ISA.51.6	mi ku tula kwa ka
ISA.51.6	ku ta ba kwa mafelelezo.
ISA.51.7	“Mu ni teeleze,
ISA.51.7	mina ba ba ziba ze lukile,
ISA.51.7	ba ba na ni mulao wa ka mwa lipilu
ISA.51.7	za mina.
ISA.51.7	Mu si ke mwa saba batu
ISA.51.7	ha ba mi nyaza ni ku mi tapaula.
ISA.51.8	Batu ba ba cwalo ba ta fela
ISA.51.8	sina lisila le li cilwe ki mafele!
ISA.51.8	Kono ku liulula ko ni tisa
ISA.51.8	ku ta ina kuya kuile,
ISA.51.8	mi ku tula kwa ka ku ta ba
ISA.51.8	kwa linako kaufela.”
ISA.51.9	Zuha, Muñ'a Bupilo, mi u lu tuse!
ISA.51.9	Sebelisa maata a hao mi u lu pilise.
ISA.51.9	U a sebelise sina mo n'o ezelize
ISA.51.9	kwaikale.
ISA.51.9	I n'e li wena ya n'a pumile fahali
ISA.51.9	Rahaba, sibatana sa mwa liwate.
ISA.51.10	Ki wena ya n'a omisize liwate,
ISA.51.10	ni ku eza nzila mwahal'a mezi,
ISA.51.10	kuli b'o n'o pilisize ba sile.
ISA.51.11	B'o yangwezi
ISA.51.11	ba ta y'o fita kwa Jerusalema
ISA.51.11	mwa nyakalalo,
ISA.51.11	ba nze ba opela ni ku huwa ka tabo.
ISA.51.11	Ba ka taba kuya kuile,
ISA.51.11	ba lukuluhile kwa maswabi
ISA.51.11	ni liñengeti kuya kuile.
ISA.51.12	Muñ'a Bupilo u li,
ISA.51.12	“Ki na ya mi tiisa pilu.
ISA.51.12	Kiñi ha mu saba mutu ya shwa,
ISA.51.12	ya sa pili nako ye telele ku fita
ISA.51.12	bucwañi?
ISA.51.13	Kikuli u s'o libezi Muñ'a Bupilo
ISA.51.13	ya ku bupile,
ISA.51.13	ya bapuzi lihalimu
ISA.51.13	ni ku toma mitomo ya lifasi, nji?
ISA.51.13	U pilelañi mwa sabo ye sa feli
ISA.51.13	ya buhali bwa ba ba ku nyandisa,
ISA.51.13	ya ba ba itukiselize ku ku bulaya?
ISA.51.13	Buhali bwa bona ha bu na ku fita
ISA.51.13	ku wena ni kamuta!
ISA.51.14	Ba ba hapilwe ba tuha ba lukululwa.
ISA.51.14	Ba ta pila nako ye telele,
ISA.51.14	ba fumane lico ze ba tokwa kaufela.
ISA.51.15	“Ki na Muñ'a Bupilo,
ISA.51.15	Mulimu wa hao.
ISA.51.15	Ni zusa liwate
ISA.51.15	mi ni lumisa mandinda a lona.
ISA.51.15	Libizo la ka
ISA.51.15	ki Muñ'a Bupilo ya Maata Kaufela!
ISA.51.16	Ni bapuzi lihalimu,
ISA.51.16	ni ku toma mitomo ya lifasi.
ISA.51.16	Ni li ku Sione, ‘Wena u sicaba sa ka!
ISA.51.16	Ni ku file manzwi a ka,
ISA.51.16	mi ni ku sileleza ka lizoho la ka.’ ”
ISA.51.17	 Jerusalema, zuha!
ISA.51.17	Izuse mi u yeme!
ISA.51.17	U nwile mwa sinwiso sa mulatu
ISA.51.17	s'a ku file Muñ'a Bupilo,
ISA.51.17	ka buhali bwa hae,
ISA.51.17	kuli u nwe ku sona.
ISA.51.17	U nwile, mane wa si fuleka,
ISA.51.17	mi cwale sa ku tantalikisa!
ISA.51.18	Ha ku na ya ta ku etelela.
ISA.51.18	Ha ku na mwahal'a bana ba hao
ISA.51.18	ya ka ku swala kwa lizoho.
ISA.51.19	U limbilwe ki maziezi a mabeli.
ISA.51.19	Naha ya hao i shandauzwi ki ndwa,
ISA.51.19	mi batu ba hao ba shwile tala.
ISA.51.19	Ha ku na ya ku utwela butuku.
ISA.51.20	Kwa makopanelo a mikwakwa
ISA.51.20	kamukana
ISA.51.20	batu ba hao ba weleliswa
ISA.51.20	ki ku fokola.
ISA.51.20	Ba swana ni lizwii le li swasizwe
ISA.51.20	mwa kanyandi ka muzumi.
ISA.51.20	Ba utwile maata a buhali
ISA.51.20	bwa Muñ'a Bupilo.
ISA.51.21	Utwa, mina batu ba Jerusalema
ISA.51.21	ba ba nyanda,
ISA.51.21	mina ba ba tantalika
ISA.51.21	sina ba ba kozwi!
ISA.51.22	Muñ'a Bupilo, Mulimu wa mina,
ISA.51.22	wa mi takeleza, mi u li,
ISA.51.22	“Ni zwisa mwa lizoho la mina
ISA.51.22	sinwiso se ni mi file
ISA.51.22	mwa ku halifa kwa ka.
ISA.51.22	Ha mu sa na ku nwa hape
ISA.51.22	yona waine ye mi tantalikisa.
ISA.51.23	Ni ta i fa ba ba mi nyandisize,
ISA.51.23	bona ba ba mi patamisize
ISA.51.23	mwa mikwakwa
ISA.51.23	mi ba ba mi hatikezi
ISA.51.23	sina matakala.”
ISA.52.1	 Jerusalema, tiya mi u be yo
ISA.52.1	mutuna hape!
ISA.52.1	Munzi wa Mulimu o kenile,
ISA.52.1	u kabe ka liapalo ze nde!
ISA.52.1	Muhedeni h'a sa na ku kena
ISA.52.1	mwa minyako ya hao hape.
ISA.52.2	Jerusalema, itutule, u lukuluhe!
ISA.52.2	Zuha mwa liluli,
ISA.52.2	mi u ine mwa lubona lwa hao.
ISA.52.2	A mu tamulule mawenge a mi tamile,
ISA.52.2	lihapiwa za Sione!
ISA.52.3	Muñ'a Bupilo u li kwa batu ba hae,
ISA.52.3	“Ha ku na mali a zwisizwe ku mi leka,
ISA.52.3	kono nihakulicwalo mu bile batanga.
ISA.52.3	Ha ku na tifo ye ka lifiwa
ISA.52.3	ku mi lukulula,
ISA.52.3	kono nihakulicwalo mu ta lukuluha.
ISA.52.4	Mu kile mwa pila mwa Egepita,
ISA.52.4	mu li balicaba,
ISA.52.4	mi mwamulaho mwa nyandiswa
ISA.52.4	ki Asiria ku si na libaka.
ISA.52.5	 Cwale nto ye swana i s'e ezahalile
ISA.52.5	ni mwa Babilona.
ISA.52.5	Mu lihapiwa hona mo ku si na libaka.
ISA.52.5	Ba ba mi busa ba ipahamisa
ISA.52.5	mi ba tundamezi ku ni shwaula.
ISA.52.6	Kono mwa nako ye taha
ISA.52.6	mu ta lemuha kuli ki na Mulimu
ISA.52.6	ni kuli ni bulezi ku mina.”
ISA.52.7	 Ki ko kunde cwañi ku bona
ISA.52.7	numwana ya zwa kwa malundu,
ISA.52.7	a tisa litaba ze nde,
ISA.52.7	ili litaba za kozo!
ISA.52.7	A biha ku tula, mi a li ku Sione,
ISA.52.7	“Mulimu wa hao ki mulena!”
ISA.52.8	Ba ba libelela munzi ba huwa.
ISA.52.8	Ba huwa hamoho ka tabo!
ISA.52.8	Ba bona ka meeto a bona luli
ISA.52.8	Muñ'a Bupilo h'a kutela mwa Sione!
ISA.52.9	A mu huwe ka tabo,
ISA.52.9	mina mabumbuywa a Jerusalema!
ISA.52.9	Muñ'a Bupilo u omba-ombile batu
ISA.52.9	ba hae.
ISA.52.9	U pilisize munzi wa hae.
ISA.52.10	Muñ'a Bupilo u itusisize maata
ISA.52.10	a hae a kenile!
ISA.52.10	U pilisize sicaba sa hae,
ISA.52.10	mi lifasi kamukana li boni taba yeo.
ISA.52.11	 A mu zwe mwa Babilona hona fa,
ISA.52.11	mina kaufela ba ba lwezi ze kenile!
ISA.52.11	Mu si ke mwa swala ze hanisizwe.
ISA.52.11	Mu ipuluke
ISA.52.11	mu nze mu li ba ba kenile
ISA.52.11	mi mu zwe mwa munzi.
ISA.52.12	Ka nako ye ha mu na ku zwa
ISA.52.12	ka lubilo.
ISA.52.12	Ha mu na ku lika ku toba!
ISA.52.12	Muñ'a Bupilo,
ISA.52.12	Mulimu wa mina,
ISA.52.12	u ta mi etelela
ISA.52.12	mi a mi sileleze mwa maneku kaufela.
ISA.52.13	Muñ'a Bupilo u li,
ISA.52.13	“Mutang'a ka u ta kondisa
ISA.52.13	musebezi wa hae.
ISA.52.13	U ta ba yo mutuna,
ISA.52.13	ya kutekiwa hahulu.
ISA.52.14	Batu ba bañata
ISA.52.14	ne ba mbwetukile
ISA.52.14	ha ba mu bona.
ISA.52.14	N'a sinyehile hahulu sifateho,
ISA.52.14	mane n'a sa bonahali kuli ki mutu.
ISA.52.15	 Kono cwale macaba a mañata
ISA.52.15	a ta ikomokela ka yena,
ISA.52.15	mi malena ha ba na ku bulela.
ISA.52.15	Ba ta komoka feela.
ISA.52.15	Ba ta bona ni ku utwisisa
ISA.52.15	nto ye ne ba si ka ziba kale.”
ISA.53.1	 Batu ba alaba, ba li,
ISA.53.1	“Ki mañi ya n'a ta kolwa
ISA.53.1	se lu biha ka nako ye?
ISA.53.1	Ya n'a ta bona lizoho
ISA.53.1	la Muñ'a Bupilo mo ki mañi?
ISA.53.2	I ne i li tato ya Muñ'a Bupilo
ISA.53.2	kuli mutang'a hae a hule sina kota
ISA.53.2	ye toma mubisi mo ku omile.
ISA.53.2	N'a sa kutekehi, mi n'a si na bunde
ISA.53.2	kuli lu kone ku mu lemuha.
ISA.53.2	Ne ku si na se si kateleha ku yena,
ISA.53.2	se ne si ta lu yaululela ku yena.
ISA.53.3	Lu mu nyaziselize ni ku mu hana.
ISA.53.3	U nyandile habutuku.
ISA.53.3	Ne ku si na ni ya n'a ka mu talima.
ISA.53.3	Lu mu kendile inge ne si mutu.
ISA.53.4	 “Kono u nyandile mwa sibaka
ISA.53.4	sa luna,
ISA.53.4	mi u lwezi butuku bo ne lu swanezi
ISA.53.4	ku utwa luna.
ISA.53.4	Nako kaufela ne lu hupula kuli
ISA.53.4	manyando a hae n'e li mulatu
ISA.53.4	o n'o tisizwe ki Mulimu.
ISA.53.5	 Kono a holofazwa kabakala libi
ISA.53.5	za luna,
ISA.53.5	a natiwa kabakala bumaswe
ISA.53.5	bo ne lu ezize.
ISA.53.5	Butuku bw'a utwisizwe bu lu lukuluzi,
ISA.53.5	mi lu folisizwe ki matibili a' fumani.
ISA.53.6	 Kaufel'a luna ne lu swana sina lingu
ISA.53.6	ze latehile,
ISA.53.6	yo muñwi ni yo muñwi wa luna
ISA.53.6	a nz'a ikela ka nzila ya hae.
ISA.53.6	Mi Muñ'a Bupilo a mu lwesa mulatu,
ISA.53.6	ili mulatu o ne lu lukela ku lweswa
ISA.53.6	luna kaufela.
ISA.53.7	 “A ezwa ka buhali,
ISA.53.7	kono a bu amuhela ka bunolo.
ISA.53.7	H'a si ka bulela se siñwi.
ISA.53.7	Sina ngunyana ye tuha i bulaiwa,
ISA.53.7	kamba ngu ye kutiwa,
ISA.53.7	ha ku na s'a bulezi.
ISA.53.8	A tamiwa, a atulwa,
ISA.53.8	mi a iswa kwa ku y'o shwa,
ISA.53.8	mi ha ku na ya bilaezi ka ze
ISA.53.8	ne mu tahela.
ISA.53.8	A bulaiwa kabakala libi za sicaba
ISA.53.8	sa luna.
ISA.53.9	 A y'o bulukwa mwa libita ni lisinyi.
ISA.53.9	A y'o pumbekwa ni bafumi,
ISA.53.9	niha n'a si na mulatu w'a n'a ezize,
ISA.53.9	kamba ku bulela buhata feela.”
ISA.53.10	Muñ'a Bupilo u li,
ISA.53.10	“I n'e li tato ya ka kuli a nyande.
ISA.53.10	Lifu ne li li sitabelo
ISA.53.10	se si tisa swalelo.
ISA.53.10	Kabakaleo u ta bona baikulu ba hae.
ISA.53.10	U ta ba ni bupilo bo butelele,
ISA.53.10	mi ki ka yena mulelo wa ka
ISA.53.10	ha u ka konda.
ISA.53.11	Mwamulaho a bupilo
ISA.53.11	bwa manyando,
ISA.53.11	u ta ba ni tabo hape.
ISA.53.11	U ta ziba kuli h'a nyandile
ISA.53.11	i ne si feela-feela.
ISA.53.11	Ki mutang'a ka ya lukile.
ISA.53.11	U ta lwala mulatu wa ba bañata,
ISA.53.11	mi a ba eze batu ba ka
ISA.53.11	ba ba sepahala.
ISA.53.12	 Kabakaleo ni ta mu fa sibaka
ISA.53.12	se si kutekeha,
ISA.53.12	sibaka mwahal'a batu ba batuna
ISA.53.12	ba ba maata.
ISA.53.12	U latile ku itombola bupilo bwa hae,
ISA.53.12	mi u ikabezi bumai ni lisinyi.
ISA.53.12	U ngile sibaka sa baezalibi
ISA.53.12	ba bañata,
ISA.53.12	mi u nyandezi milatu ya bona.”
ISA.54.1	 Jerusalema, n'o swana
ISA.54.1	ni musali ya si na bana.
ISA.54.1	Kono cwale wa kona ku opela
ISA.54.1	ni ku huwa ka tabo.
ISA.54.1	Kakuli u ta ba ni bana ba bañata
ISA.54.1	ku fita musali ya si ka siiwa
ISA.54.1	ki munn'a hae ni kamuta!
ISA.54.2	Ekeza kwa tende m'o pila,
ISA.54.2	i be ye tuna!
ISA.54.2	U shangele kwa mihala,
ISA.54.2	mi u tiise likonkwani za yona!
ISA.54.3	U ta ekeza kwa milulwani ya hao
ISA.54.3	mwa maneku kaufela.
ISA.54.3	Batu ba hao ba ta kutisezwa
ISA.54.3	ki naha yeo
ISA.54.3	ba pila ku yona ba macaba
ISA.54.3	ka nako ye.
ISA.54.3	Mi minzi mo ne ba tutile batu
ISA.54.3	i ka tala hape.
ISA.54.4	U si ke wa saba.
ISA.54.4	Ha u na ku tompololwa hape.
ISA.54.4	Ha u na ku shwaulwa.
ISA.54.4	U ta libala ku sa sepahala kwa hao
ISA.54.4	ha n'o li musali yo munca,
ISA.54.4	ni buinosi bwa hao
ISA.54.4	ha n'o li mbelwa.
ISA.54.5	Mubupi wa hao u ta swana
ISA.54.5	ni munn'a hao.
ISA.54.5	Libizo la hae
ISA.54.5	ki Muñ'a Bupilo ya Maata Kaufela!
ISA.54.5	Mulimu ya Kenile wa Isilaele
ISA.54.5	u ta ku pilisa.
ISA.54.5	Ki yena mubusi wa lifasi kamukana!
ISA.54.6	Isilaele, wena u swana ni musali
ISA.54.6	yo munca,
ISA.54.6	ya tobezwi ki munn'a hae
ISA.54.6	mi ya zielehile.
ISA.54.6	Kono Muñ'a Bupilo u ku bizeza
ISA.54.6	ku ku kutiseza ku yena, u li,
ISA.54.7	“Ni ku siile nakonyana feela.
ISA.54.7	Cwale ni ta ku kutisa ka lilato
ISA.54.7	le lituna.
ISA.54.8	Ka ku nyema, ni ku fulalezi
ISA.54.8	nakonyana.
ISA.54.8	Kono cwale ni ta ku bonisa lilato
ISA.54.8	la ka kuya kuile.”
ISA.54.8	Ki mw'a bulelela
ISA.54.8	Muñ'a Bupilo ya ku pilisa.
ISA.54.9	 “Ne ni sepisize, ka nako ya Nuwe,
ISA.54.9	kuli ha ni sa na ku tisa muunda
ISA.54.9	mwa lifasi.
ISA.54.9	Cwale ni sepisa kuli
ISA.54.9	ha ni sa na ku ku nyemela hape.
ISA.54.9	Ha ni sa na ku ku halifela
ISA.54.9	kamba ku ku utwisa butuku.
ISA.54.10	 Malundu ni malundunyana
ISA.54.10	a ka ululuka,
ISA.54.10	kono lilato la ka,
ISA.54.10	le ni ku lata ka lona,
ISA.54.10	ha li na ku fela.
ISA.54.10	Sepiso ya ka ya kozo ni ta i buluka
ISA.54.10	kuya kuile.”
ISA.54.10	Ki mw'a bulelela Muñ'a Bupilo
ISA.54.10	ya ku lata.
ISA.54.11	 Muñ'a Bupilo u li,
ISA.54.11	“Mawee, Jerusalema!
ISA.54.11	Wa nyanda, munzi o zielehile,
ISA.54.11	o si na ya ku omba-omba.
ISA.54.11	Ni ta yaha mitomo ya hao sinca
ISA.54.11	ka macwe a butokwa.
ISA.54.12	Ni ta yaha litawa za hao ka macwe
ISA.54.12	a mafubelu a rubi,
ISA.54.12	minyako ya hao ka macwe a benya
ISA.54.12	sina mulilo,
ISA.54.12	ni limota le li ku potolohile
ISA.54.12	ka macwe a butokwa cwalo!
ISA.54.13	 “Na kasibili ni ta luta bana
ISA.54.13	ba hao,
ISA.54.13	mi ni ta ba fa buiketo ni kozo.
ISA.54.14	Niti ni ku luka li ta ku tiisa.
ISA.54.14	Manyando ni sabo li ta ba kwahule
ISA.54.14	ni wena.
ISA.54.15	Haiba u teñi ya ku lwanisa,
ISA.54.15	u ta eza cwalo
ISA.54.15	ni si ka mu lumelela.
ISA.54.15	Mañi ni mañi ya ku lwanisa
ISA.54.15	u ka tulwa!
ISA.54.16	“Ni bupa mumbuti
ISA.54.16	ya tumbula mulilo ni ku eza
ISA.54.16	lilwaniso.
ISA.54.16	Mi ni bupa cwalo ni lona lisole
ISA.54.16	le li bulaya ka lilwaniso zeo.
ISA.54.17	Kono ha ku na silwaniso se si
ISA.54.17	ezizwe se si ta kona ku ku
ISA.54.17	holofaza.
ISA.54.17	Ba ba ku zekisa kaufela u ta kona
ISA.54.17	ku ba alaba.
ISA.54.17	Ni ta takeleza batanga ba ka,
ISA.54.17	mi ni ba fe maata a ku tula.”
ISA.54.17	Muñ'a Bupilo u bulezi.
ISA.55.1	 Muñ'a Bupilo u li,
ISA.55.1	“A mu tahe, mina kaufela
ISA.55.1	ba ba nyolilwe. Mezi ki a!
ISA.55.1	Ni mina ba ba si na mali, a mu tahe,
ISA.55.1	mu t'o fiwa lico, mu ce!
ISA.55.1	A mu tahe, mu t'o fiwa waine
ISA.55.1	ni mabisi.
ISA.55.1	Ha mu na ku lifa se siñwi!
ISA.55.2	 Mu sinyezañi mali ku ze si lico?
ISA.55.2	Mu sinyezañi lituelo za mina
ISA.55.2	mu nze mu sa shwa tala?
ISA.55.2	Mu ni teeleze, mi mu eze se ni bulela,
ISA.55.2	mi mu ta ikola lico ze nde
ISA.55.2	ka ku fitisisa.
ISA.55.3	 “Mu teeleze,
ISA.55.3	mi mu tahe ku na.
ISA.55.3	Mu tahe ku na,
ISA.55.3	mi mu ta fumana bupilo!
ISA.55.3	Ni ta iswala bulikani bo bu sa feli
ISA.55.3	ni mina,
ISA.55.3	ni mi fe limbuyoti ze ni sepisize
ISA.55.3	Davida.
ISA.55.4	Ni mu ezize mueteleli ni muzamaisi
ISA.55.4	wa macaba,
ISA.55.4	mi ka yena ni a bonisize
ISA.55.4	butuna bwa ka.
ISA.55.5	Cwale mu ta biza macaba a sili.
ISA.55.5	Pili n'a sa mi zibi,
ISA.55.5	kono cwale a ta matela ku t'o kopana
ISA.55.5	ni mina!
ISA.55.5	Na, Muñ'a Bupilo, Mulimu wa mina,
ISA.55.5	Mulimu ya Kenile wa Isilaele,
ISA.55.5	ni ta eza kuli zeo kaufela li ezahale.
ISA.55.5	Ni ta mi fa likute ni kanya.”
ISA.55.6	Mu bate Muñ'a Bupilo
ISA.55.6	h'a sa fumanwa,
ISA.55.6	mu mu lapele
ISA.55.6	h'a sa li fakaufi.
ISA.55.7	Ba ba maswe ba tuhele
ISA.55.7	mikwa ya bona ye maswe,
ISA.55.7	mi ba cince mihupulo ya bona.
ISA.55.7	Ba kutele ku Muñ'a Bupilo,
ISA.55.7	Mulimu wa luna.
ISA.55.7	U na ni makeke, mi u swalela kapili.
ISA.55.8	“Mihupulo ya ka,”
ISA.55.8	ku bulela Muñ'a Bupilo,
ISA.55.8	“ha i swani ni ya mina,
ISA.55.8	mi linzila za ka li fapani ni za mina.
ISA.55.9	Sina mahalimu h'a pahami
ISA.55.9	fahalimw'a lifasi,
ISA.55.9	kamukwaocwalo,
ISA.55.9	mihupulo ni mikwa ya ka
ISA.55.9	i fahalimw'a ya mina.
ISA.55.10	 “Linzwi la ka li swana
ISA.55.10	ni simbwewewe ni pula ye zwa
ISA.55.10	kwahalimu ku t'o kokolobisa lifasi.
ISA.55.10	Ha li palelwi ku hulisa lico.
ISA.55.10	Li tisa peu ya ku cala
ISA.55.10	ni lico za ku ca.
ISA.55.11	Ku cwalo hape ni kwa linzwi
ISA.55.11	le ni bulela.
ISA.55.11	Ha li na ku palelwa ku eza
ISA.55.11	se ni li lelezi.
ISA.55.11	Li ta eza ze ni li lumezi kamukana.
ISA.55.12	“Mu ta zwa mwa Babilona ka tabo.
ISA.55.12	Mu ta zwiswa mwa munzi ka kozo.
ISA.55.12	Malundu ni malundunyana a ta opela,
ISA.55.12	mi likota li ta huweleza ka tabo!
ISA.55.13	Milombe i ta mela
ISA.55.13	mo ku na ni mikona.
ISA.55.13	Mitata i mele mwa libaka za mikakani.
ISA.55.13	Se ki sona sisupo se si ta ina
ISA.55.13	kuya kuile,
ISA.55.13	kupuzo ya ze ni ezize, na,
ISA.55.13	Muñ'a Bupilo.”
ISA.56.1	Muñ'a Bupilo u li kwa batu ba hae, “Ni tuha ni mi pilisa. Cwale mu eze ze nde ni ze lukile. 
ISA.56.2	Ni ta tohonolofaza ba ba mamela Lizazi la Pumulo, mi ba sa li silafazi. Ni ta fuyaula ba ba sa ezi ze maswe.”
ISA.56.3	Mulicaba ya s'a kopani mi ya pila ni batu ba Muñ'a Bupilo a si ke a li, “Muñ'a Bupilo h'a na ku ni lumelela ku lapela ni batu ba hae.”
ISA.56.3	Mutu ya tumbuzwi a si ke a li h'a koni ku ba yo muñwi wa sicaba sa Muñ'a Bupilo kakuli h'a koni ku ba ni bana. 
ISA.56.4	 Kwa batu bao, Muñ'a Bupilo u li, “Mu ni kuteke ka ku mamela la Pumulo, mi mu eze ze ni tabisa ni ku tokomela bulikani bwa ka ka ku sepahala. 
ISA.56.5	Fohe mabizo a mina a ta hupulwa mwa Tempele ya ka ni mwa sicaba sa ka, ili mabizo a mande ku fita a bana ba bashimani ni a basizana. Ha mu na ku libalwa ni kamuta.”
ISA.56.6	Mi Muñ'a Bupilo u li kwa balicaba bao ba ba kopani ni batu ba hae, ba ba mu lata ni ku mu sebeleza, ba ba mamela la Pumulo mi ba ba buluka bulikani bwa hae ka ku sepahala, 
ISA.56.7	 “Ni ta mi isa kwa Sione, lilundu la ka le li kenile, ni ta mi fa tabo mwa ndu ya ka ya litapelo, mi ni ta amuhela litabelo ze mu ni fa, fa katala ka ka. Tempele ya ka i ta bizwa ndu ya litapelo ya macaba kamukana.”
ISA.56.8	Mulena Mulimu, ya kutiselize kwa hae batu ba hae ku zwa koo ne ba il'o koza, u sepisize kuli u ta tisa batu ba bañwi hape ku t'o kopana ni bona.
ISA.56.9	Muñ'a Bupilo u bulelela macaba a sili kuli a tahe sina libatana, a t'o miza sicaba sa hae. 
ISA.56.10	U li, “Baeteleli kamukana, ba ba lukela ku lemusa batu ba ka, ki libofu! Ha ba na se ba ziba. Ba swana ni linja ze libelela li sa huhuli. Li butile feela ni ku lola. Mo li latela ku lobala, ki taba i sili! 
ISA.56.11	Ba swana ni linja za masholi ze sa kuli. Ki baeteleli ba ba si na kutwisiso. Yo muñwi ni yo muñwi wa bona u eza ka mw'a latela, mi u bata feela ku ipumanela za hae. 
ISA.56.12	Matahwa bao ba bulela cwana, ba li, ‘A lu bateñi waine, mi lu nwe mo lu konela kaufela! Kamuso ku ta ba mbubo-mbubo ku fita kacenu!’ ”
ISA.57.1	Batu ba bande ba shwa, mi ha ku na ya utwisisa kamba ya isa pilu kwateñi. Kono ha ba shwa, ba ya mwa sibaka mo ku si na butata bo bu ta ba utwisa butuku. 
ISA.57.2	Ba ba pila bupilo bo bunde, bo bu lukile, ba fumana kozo ni pumulo ha ba shwile.
ISA.57.3	A mu tahe kwanu, mu t'o atulwa, mina baezalibi ba ba masila! Ha mu fiti mahule ni liozwa. 
ISA.57.4	Mu sheununa mañi? Ki mina bo mañi, mahata-tunyi ba ba shenda batu? 
ISA.57.5	Mu lapela milimu ya maswaniso ka ku ezeza buhule mwatas'a likota za mina ze kenile. Mu eza bana ba mina litabelo mwa mañope a macwe fa likamba la linuka. 
ISA.57.6	Hona moo, mu nopa macwe a telela a libupeho za mifuta-futa mi mu y'o a lapela sina milimu. Mu i sululela waine ni ku i tiseza lico inge ki limpo za yona. Kana mu hupula kuli ze kamukana za ni tabisa, nji? 
ISA.57.7	Mu ya kwa malundu a matelele ku y'o eza litabelo ni ku y'o itabisa ka buhule. 
ISA.57.8	Mu beya milimu ya mina ye swabisa fa minyako ya mina. Na, mwa ni hana. Mu tubula liapalo za mina, mi mu kena mwa malobalo a mina ni linyazi za mina, be mu lifa ha ba lobala ni mina. Mi fo mu feza takazo ya mina. 
ISA.57.9	Mu isasa lukumba lwa mina ni mafula cwalo, mi mwa ya ku y'o lapela mulimu, yena Moleki. Kuli mu fumane milimu ya ku lapela, mu luma linumwana kwahule, kafa ni kafa, mane ni mwa lifasi la ba ba shwile. 
ISA.57.10	Mu ikataza ku bata milimu i sili, mu sa zwafi ni kamuta. Mu hupula kuli milimu ya mina ye swabisa i mi fa maata, mi ki lona libaka ha mu ikutwa ku sa fokola.
ISA.57.11	Muñ'a Bupilo u li, “Milimu ye ki ifi ye mi sabisa, kuli mu ni pume mane mu ni libale? Kana mu tuhezi ku ni saba kakuli ni kuzize nako ye telele, nji? 
ISA.57.12	Mu hupula kuli ze mu eza li lukile, kono ni ta bonahaza mikwa ya mina, mi milimu ya mina ha i na ku mi tusa. 
ISA.57.13	Ha mu ka itilelela ku kupa tuso, milimu ya mina i mi tusehe. I ta fefulwa ki moyanyana feela! Kono haili ba ba ni sepile ba ta pila mwa naha, mi ba ta ni lapela mwa Tempele ya ka.”
ISA.57.14	Muñ'a Bupilo u li, “Batu ba ka ba kutele ku na. A mu zwise ze sitatalisa kaufela mwa nzila ya bona! Mu yahe mukwakwa mi mu u lukise hande!
ISA.57.15	“Ki na Mulimu ya pahami ya kenile, ya pila kuya kuile. Ni inzi mwa sibaka se si pahami, se si kenile, kono nihakulicwalo ni pila ni bona batu ba ba ishuile ni ba ba na ni pilu ye lobehile, kuli ni kutise tumelo ni sepo ya bona. 
ISA.57.16	Batu ba ka ni ba file bupilo, mi ha ni na ku zwelapili ni nze ni ba zekisa, kamba ku ba nyemela kuya kuile. 
ISA.57.17	Ne ni ba nyemezi kabakala libi ni mango a bona. Cwale kabakala bunyemi bwa ka ni ba utwisize butuku ni ku ba tuhela. Kono ne ba sa utwi, mi ne ba tundamezi ku ya ka linzila za bona.
ISA.57.18	“Ni boni mo ba ezeza, kono ni ta ba folisa. Ni ta ba etelela, ni ta ba tusa, mi ni ta omba-omba ba ba silisa. 
ISA.57.19	 Ni sepisa kuli ni ta fa batu kaufela kozo, ili ba ba fakaufi ni ba ba kwahule! Ni ta folisa batu ba ka. 
ISA.57.20	Kono batu ba ba maswe ba swana ni liwate le li sa ombeli, la mandinda a sa feli, a tisa masila ni silezi? 
ISA.57.21	 Kwa baezalibi ha ku na buiketo,” ku bulela Muñ'a Bupilo.
ISA.58.1	Muñ'a Bupilo u li, “U huweleze m'o konela kaufela! U bulelele sicaba sa ka sa Isilaele libi za sona! 
ISA.58.2	Ba ni lapela ka zazi ni zazi, ba nze ba li ba buluka milao ya ka ni ku eza ze lukile. Ba ni kupa kuli ni ba fuyaule ni ku ba fa milao ye lukile.”
ISA.58.3	Batu ba buza, ba li, “Lu itimelañi lico, haiba Muñ'a Bupilo a sa boni? Lu nyandelañi haiba a sa isi pilu ku ze lu eza?”
ISA.58.3	Muñ'a Bupilo u li ku bona, “Niti kikuli ka yona nako ye mu itima lico, mu yembululwa ki litakazo za mina mi mu nyandisa ba ba mi sebeleza. 
ISA.58.4	Mu na ni mifili-fili ni likañi, mi mu lwana nako kaufela. Kana mu hupula kuli ni ka teeleza kwa litapelo za mina haiba ku itima lico kwa mina ki ko ku cwana, naa? 
ISA.58.5	Ha mu itima lico, mwa inyandisa ili mina, mu inama hahulu sina lucwañi, mu hasanya mulola wa fa liiso, mu yala masaka mi mu lobala fateñi. Kana ki sona seo se mu biza ku itima lico, nji? Kana mu hupula kuli ki sona se si ka ni tabisa, naa?
ISA.58.6	“Mukwa wa ku itima lico o ni bata ki wo. Mu zwise mawenge a nyandisa ni joko ya bumaswe, mi mu lukulule ba ba nyandiswa. 
ISA.58.7	 Mu ikabele lico ni ba ba shwile tala, mi mu kwalulele babotana ni ba ba tokwile malobalo mandu a mina. Ba ba si na se ba apala, mu ba fe liapalo, mi mu si ke mwa hana ku tusa bahabo mina.
ISA.58.8	“Fohe liseli la ka li ta mi benyeza sina lizazi ha li pazula, mi mañiba a mina a ta fola kapili. Ni ta ina ni mina kamita ku mi pilisa. Ku ba teñi kwa ka fakaufi ni mina ku ta mi sileleza kwa maneku kaufela. 
ISA.58.9	Ha mu lapela, ni ta mi alaba. Ha mu ni biza, ni ta li, ‘Ki na yo.’
ISA.58.9	“Mu tuhele ku nyandisa batu, mu tuhela ku ba shwaula ka mukwa ufi kapa ufi, ni ku bulela manzwi a maswe. 
ISA.58.10	Mu fe ba ba lapile lico, mi mu tuse ba ba tokwile, fohe lififi le mu inzi ku lona li ta fetuha inge liseli la musihali. 
ISA.58.11	Mi ni ta mi etelela nako kaufela ni ku mi fa ze nde kamukana. Ni ta mi matafaza ni ku mi pilisa hande. Mu ta swana ni simu ye na ni mezi a mañata, sina liwelu-welu le li sa kali. 
ISA.58.12	Bana ba mina ba ta yaha sinca sibaka se ne si li matota, ba tome fa mutomo wa kale. Batu ba ta ziba kuli ki mina ba ba yahile se ne si tubilwe, ba ba lukisize mandu a n'a s'a sinyehile.”
ISA.58.13	Muñ'a Bupilo u li, “Mu buluke Lizazi la Pumulo, mu li talime ili le li kenile, mi mu tuhele ku eza mikwa ye mu lata ye haniswa, ka lona lizazi leo. Mu eze Lizazi la Pumulo ya ka la butokwa, mwa li kuteka ka ku sa swala misipili, mu sa sebezi, kamba ku sa bulela ze si na tuso. 
ISA.58.14	Fohe mu ta fumana tabo ye zwa kwa ku ni sebeleza. Ni ta eza kuli mu kutekiwe mwa lifasi kaufela. Mu ta ikola naha ye ni file kukw'a mina, Jakobo. Ni bulezi, na, Muñ'a Bupilo.”
ISA.59.1	Muñ'a Bupilo h'a fokoli kuli mane a palelwe ku mi pilisa, mi ha si susu ya sa koni ku mi utwa ha mu kupa tuso! 
ISA.59.2	H'a sa mi utwi, ki kabakala libi za mina. Ki libi za mina ze mi kauhanya ni Mulimu, ha mu lika ku mu lapela. 
ISA.59.3	Mu na ni mulatu wa buhata, mifili-fili ni bubulai.
ISA.59.4	Mu ya kwa kuta, kono ha mu na niti. Mu itingile fa buhata kuli mu atulelwe. Mu eza milelo ye utwisa ba bañwi butuku. 
ISA.59.5	Mu ndondola mai a limile, mi mu tateza bwanda bwa liuyi. Ya ka ca mai ao kaufela u ta shwa, mi le liñwi ha i pyateha ku zwa noha ye na ni buhazo. 
ISA.59.6	Kono milelo ya mina ha i na ku mi tusa se siñwi. I swana sina lisila le li ezizwe ka bwanda bwa liuyi! Likezo za mina li maswe mi mikwa ya mina i buhali. 
ISA.59.7	 Nako kaufela mu lela lika ze maswe, mi ha mu koni ku litela ku li eza. Ha mu lika-liki kwa ku bulaya batu ba ba si na mulatu. Ko mu ya kaufela mu siya matota ni lisinyehelo. 
ISA.59.8	Ha mu li fakaufi, ha ku na mutu ya iketile. Ze mu eza kamukana ha li yi ka mulao. Mu zamaya mwa nzila ye kopami, mi ha ku na ya ka zamaya ka nzila yeo a sa tahelwi ki ziezi.
ISA.59.9	Batu ba li, “Cwale lwa ziba libaka Mulimu h'a sa lu lamuleli ku ba ba lu fosezanga. Lu sepile ku zamaya mwa liseli, kono ku na ni lififi feela. 
ISA.59.10	Lu zamaya lu nze lu bubutela sina libofu. Lwa sitatala musihali-tuna inge s'e li busihu, mane inge se lu li mwa lifasi le linsu la ba ba shwile. 
ISA.59.11	Lwa saba mi lu zielehile. Lu lakaza ku piliswa ki Mulimu mwa ku nyanda ni ku fosezwa, kono ha ku na se si ezahala.
ISA.59.12	“Muñ'a Bupilo, milatu ya luna ku wena ki ye miñata. Libi za luna za lu atula. Lwa li ziba hande kaufel'a zona. 
ISA.59.13	Lu ku fetuhezi, lwa ku hana, mi lwa hana ni ku ku latelela. Lu nyandisize ba bañwi, mi lwa ku fetuhela. Mihupulo ya luna ki bupumi, mi manzwi a luna ki a buhata feela. 
ISA.59.14	Ku luka ku felisizwe, mi ze nde li kwahule. Niti i zamaya i tantalika mwa lipatelo, mi ha ku sa na sibaka sa busepahali. 
ISA.59.15	Busepahali s'e li bo bunyinyani kuli mane ufi ni ufi ya tuhela ku eza bumaswe u ipumana kuli ni yena a li mwa butata.”
ISA.59.15	Muñ'a Bupilo u li boni ze, mi ha si ka tabela ha ku sa eziwi ka mulao. 
ISA.59.16	 U komokile h'a bona kuli ha ku na ya tusa ba ba nyandiswa. Cwale u ta itusisa maata a hae ku ba pilisa, ni ku tula bumaswe. 
ISA.59.17	 Ku luka i ta ba siapalo sa hae sina siapalo sa ndwa, ni ku tula bumaswe i ta ba sina kuwani ya hae ya ndwa. U ta ikapesa ka siapalo se si tata ili yona takazo ya ku lukisa lika, ku nata ni ku kutiseza bumaswe bo bu kataza batu. 
ISA.59.18	Lila za hae u ta li utwisa butuku ka ku likana ni se ba ezize, nihaili bona ba ba yahile mwa linaha ze kwahule. 
ISA.59.19	Ku zwa kwa upa ka ku ya wiko mañi ni mañi u ta mu saba, yena ni maata a hae a matuna. U ka taha sina nuka ye tezi, sina moya o mutuna.
ISA.59.20	 Muñ'a Bupilo u li kwa batu ba hae, “Ni ka taha kwa Jerusalema ku t'o mi lwanela ni ku pilisa ba ba tuhela libi za bona kaufela. 
ISA.59.21	Mi ni itama bulikani ni mina. Ka maata a ka ni mi file likelezo ni milao ya ka, mi ku kala hona fa mu swanezi ku i mamela ni ku i luta, mina, bana ba mina, ni baikulu ba mina kuya kuile.”
ISA.60.1	Zuha, Jerusalema,
ISA.60.1	mi u benye sina lizazi.
ISA.60.1	Kanya ya Muñ'a Bupilo
ISA.60.1	ya ku benyeza!
ISA.60.2	Macaba a mañwi a ta kwahelwa
ISA.60.2	ki lififi,
ISA.60.2	kono wena u ta benyezwa ki liseli
ISA.60.2	la Muñ'a Bupilo.
ISA.60.2	Kanya ya bukaufi bwa hae
ISA.60.2	i ta ba ni wena!
ISA.60.3	Macaba a ta hohelwa kwa liseli
ISA.60.3	la hao,
ISA.60.3	ni malena, kwa ku pazula kwa lizazi
ISA.60.3	le linca la hao!
ISA.60.4	 U talime kafa ni kafa,
ISA.60.4	mi u bone ze ezahala!
ISA.60.4	Batu ba hao, Jerusalema,
ISA.60.4	ba kopanela ku kutela kwa hae.
ISA.60.4	Bana ba hao ba bashimani
ISA.60.4	ba ta zwa kwahule!
ISA.60.4	Bana ba hao ba basizana
ISA.60.4	ba ta lwaliwa sina banana.
ISA.60.5	Ze, u ta li bona, mi u ka taba.
ISA.60.5	U ta kuñiswa ki tabo ye tuna.
ISA.60.5	Bufumu bwa macaba bu ta tiswa ku wena.
ISA.60.5	Tutu ya bona i ta zwa kwabuse
ISA.60.5	bwa mawate.
ISA.60.6	Mitapi-tuna ya likamele i ka taha,
ISA.60.6	ku zwa kwa Midiani ni kwa Ifa.
ISA.60.6	I ta zwa kwa Sheba i nze i tisa
ISA.60.6	gauda ni insense.
ISA.60.6	Batu ba, ba bulela litaba ze nde
ISA.60.6	z'a ezize Muñ'a Bupilo.
ISA.60.7	Lingu za Kedare ni Nebayoti
ISA.60.7	kamukana
ISA.60.7	li ka tiswa ku wena sina litabelo,
ISA.60.7	mi li ta beiwa fa katala,
ISA.60.7	ili ku tabisa Muñ'a Bupilo.
ISA.60.7	Muñ'a Bupilo u ta eza Tempele ya hae
ISA.60.7	kuli i buhehe ku fita pili.
ISA.60.8	Lisepe ze ki zañi ze fefuka
ISA.60.8	sina malu,
ISA.60.8	sina maiba a kutela kwa hae?
ISA.60.9	Ki lisepe ze zwa kwa manaha
ISA.60.9	a kwahule,
ISA.60.9	ze tisa batu ba Mulimu kwa hae.
ISA.60.9	Ba taha ni silivela ni gauda cwalo,
ISA.60.9	ku t'o kuteka libizo la Muñ'a Bupilo,
ISA.60.9	Mulimu ya Kenile wa Isilaele,
ISA.60.9	ya ezize kuli macaba kaufela
ISA.60.9	a kuteke sicaba sa hae.
ISA.60.10	Mulena u li kwa Jerusalema,
ISA.60.10	“Balicaba ba ta yaha sinca mamota
ISA.60.10	a hao,
ISA.60.10	mi malen'a bona ba ta ku sebeleza.
ISA.60.10	Ni ku natile mwa ku nyema kwa ka,
ISA.60.10	kono cwale ni ta ku bonisa lilato
ISA.60.10	ni mukekecima wa ka.
ISA.60.11	 Likwalo za hao ha li na ku kwalwa
ISA.60.11	busihu ni musihali,
ISA.60.11	kuli malena ba licaba ba ku tiseze
ISA.60.11	liluwo la bona.
ISA.60.12	Kono macaba a sa ku sebelezi
ISA.60.12	a ta sinyiwa, a fele mbuu.
ISA.60.13	“Kota ya paini, ya bokisi,
ISA.60.13	ni ya kiprese,
ISA.60.13	ili ze nde ka ku fitisisa za mishitu
ISA.60.13	ya Lebanoni,
ISA.60.13	li ka tiswa, li ku yahise sinca wena,
ISA.60.13	Jerusalema.
ISA.60.13	Li t'o kabisa Tempele ya ka,
ISA.60.13	ni ku bubanisa munzi wa ka.
ISA.60.14	 Bana ba batu ba ba ne ba ku nyandisa
ISA.60.14	ba ka taha
ISA.60.14	mi ba t'o ku kandelela ku bonisa
ISA.60.14	likute la bona.
ISA.60.14	Ba ba kile ba ku nyaziseza kaufela
ISA.60.14	ba ka t'o ipeya kwatas'a mahutu
ISA.60.14	a hao.
ISA.60.14	Ba ta ku biza Munzi wa Muñ'a Bupilo,
ISA.60.14	Sione, Munzi wa Mulimu ya Kenile
ISA.60.14	wa Isilaele.
ISA.60.15	“Ha u sa na ku tuhelwa
ISA.60.15	kamba ku toiwa hape,
ISA.60.15	ni ku ba munzi o sabezwi,
ISA.60.15	o n'o li litota.
ISA.60.15	Ni ta ku hulisa, u be yo munde.
ISA.60.15	U be sibaka sa tabo kuya kuile.
ISA.60.16	Manaha ni malena ba ta ku babalela
ISA.60.16	sina mushemi h'a uta mwan'a hae.
ISA.60.16	U ta ziba kuli na, Muñ'a Bupilo,
ISA.60.16	ni ku pilisize,
ISA.60.16	kuli Mulimu ya Maata wa Isilaele
ISA.60.16	u ku lukuluzi.
ISA.60.17	“Ni ta ku tiseza gauda
ISA.60.17	bakeñisa kopa,
ISA.60.17	silivela bakeñisa sipi,
ISA.60.17	ni kopa bakeñisa kota.
ISA.60.17	U ta ba ni sipi bakeñisa macwe.
ISA.60.17	Babusi ba hao
ISA.60.17	ha ba sa na ku ku nyandisa.
ISA.60.17	Ni ta eza kuli ba buse ka mulao
ISA.60.17	ni ka kozo.
ISA.60.18	Milumo ya mifili-fili
ISA.60.18	ha i sa na ku utwahala.
ISA.60.18	Ku sinyeha ha ku sa na ku nyanganyisa
ISA.60.18	naha ya hao hape.
ISA.60.18	Ni ta ku babalela,
ISA.60.18	ni ku sileleze sina lukwakwa.
ISA.60.18	U ta ni lumba kakuli ni ku pilisize.
ISA.60.19	 “Lizazi ha li sa tola li ba liseli
ISA.60.19	la hao musihali,
ISA.60.19	kamba kweli ku ba liseli la hao
ISA.60.19	busihu.
ISA.60.19	Na, Muñ'a Bupilo, ni ta ba liseli
ISA.60.19	la hao kuya kuile.
ISA.60.19	Liseli la kanya ya ka
ISA.60.19	li ta ku benyeza.
ISA.60.20	Mazazi a ku swaba kwa hao
ISA.60.20	a ta fela.
ISA.60.20	Na, Muñ'a Bupilo, ni ta ba liseli
ISA.60.20	la hao kuya kuile,
ISA.60.20	liseli le li ina hahulu ku fita
ISA.60.20	la lizazi ni kweli.
ISA.60.21	Batu ba hao kamukana ba ta eza
ISA.60.21	ze lukile,
ISA.60.21	mi naha i ta ba ya bona kuya kuile.
ISA.60.21	Ni ba cezi, ni ba bupile,
ISA.60.21	ku ba bonisa, kaufel'a bona, butuna
ISA.60.21	bwa ka.
ISA.60.22	Nihaili lubasi lo lunyinyani luli,
ISA.60.22	lo lu kwatasi,
ISA.60.22	lu ta fetuha sicaba se situna,
ISA.60.22	se si maata!
ISA.60.22	Ze, ni ta eza kuli li ezahale kapili
ISA.60.22	nako ye lukela ha i se i fitile.
ISA.60.22	Ki na Muñ'a Bupilo!”
ISA.61.1	 Muñ'a Bupilo u ni talize
ISA.61.1	ka maata a hae.
ISA.61.1	U ni ketile, mi u ni lumile
ISA.61.1	ku tiseza babotana litaba ze nde,
ISA.61.1	ku t'o folisa ba lipilu ze lobehile,
ISA.61.1	ku taluseza bakozi za tukuluho,
ISA.61.1	ni ba ba mwa tolongo
ISA.61.1	kuli ba kwalululezwi.
ISA.61.2	 U ni lumile ku t'o zibisa
ISA.61.2	kuli nako i se i fitile
ISA.61.2	Muñ'a Bupilo h'a ta pilisa batu
ISA.61.2	ba hae,
ISA.61.2	ni ku koma lila za bona.
ISA.61.2	U ni lumile ku t'o omba-omba
ISA.61.2	ba ba lila kamukana.
ISA.61.3	U mi lumile ku t'o fa ba ba silisa
ISA.61.3	mwa Sione
ISA.61.3	tabo ni nyakalalo
ISA.61.3	bakeñisa sililo,
ISA.61.3	pina ya litumbo
ISA.61.3	bakeñisa ya maswabi.
ISA.61.3	Muñ'a Bupilo kasibili
ISA.61.3	u ta ba babalela.
ISA.61.3	Ba ta tuhela sina likota.
ISA.61.3	Mañi ni mañi u ta eza
ISA.61.3	se si lukile,
ISA.61.3	mi Mulimu u ta lumbiwa
ISA.61.3	ka z'a ezize.
ISA.61.4	Ba ta yaha sinca minzi
ISA.61.4	ye n'e s'e li matota kale.
ISA.61.5	Jerusalema, u ta sebelezwa
ISA.61.5	ki balicaba.
ISA.61.5	Ba ta lisa mitapi ya hao.
ISA.61.5	Ba lime masimu a hao
ISA.61.5	ni ku babalela likota za veine.
ISA.61.6	Kono mina mu ta zibahala
ISA.61.6	ka ku ba baprisita ba Muñ'a Bupilo,
ISA.61.6	batanga ba Mulimu wa luna.
ISA.61.6	Mu ta ikola bufumu bwa licaba,
ISA.61.6	mu nze mu ikuhumusa
ISA.61.6	kuli ki bwa mina.
ISA.61.7	Ku tompololwa ni ku shwaulwa
ISA.61.7	kwa mina ku felile.
ISA.61.7	Mu ta ina mwa naha ya mina luli,
ISA.61.7	mi bufumu bwa mina bu ta ekezeha
ISA.61.7	habeli.
ISA.61.7	Tabo ya mina ha i na ku fela
ISA.61.7	ni kamuta.
ISA.61.8	Muñ'a Bupilo u li,
ISA.61.8	“Ni lata ba ba ya ka mulao,
ISA.61.8	mi ni toile ba ba nyandisa ba bañwi
ISA.61.8	ni ba ba eza ze maswe.
ISA.61.8	Ni ta fa batu ba ka mupuzo
ISA.61.8	o ba lukela,
ISA.61.8	mi ni ta iswala bulikani bo bu sa feli
ISA.61.8	ni bona.
ISA.61.9	Ba ta tuma mwahal'a macaba.
ISA.61.9	Ya ta ba bona kamukana u ta ziba
ISA.61.9	kuli ki batu be ni fuyauzi.”
ISA.61.10	 Jerusalema u tabile
ISA.61.10	kabakala s'a ezize Muñ'a Bupilo.
ISA.61.10	U swana ni munyaliwa ya kabezi
ISA.61.10	linyalo la hae.
ISA.61.10	Ku piliswa ni ku tula ki zona
ISA.61.10	z'a mu kabisize Mulimu ka zona!
ISA.61.11	Muñ'a Bupilo ya Pahami u ta pilisa
ISA.61.11	batu ba hae ka niti ye swana
ISA.61.11	ni ya lipeu ha li tunguka ni ku hula,
ISA.61.11	mi macaba kaufela a ta mu lumba.
ISA.62.1	Ni ta bulela
ISA.62.1	ku tiisa Jerusalema pilu.
ISA.62.1	Ha ni na ku kuza ku fitela a piliswa,
ISA.62.1	mi ku tula kwa hae ku benya
ISA.62.1	sina lumonyi busihu.
ISA.62.2	Jerusalema, macaba a ta ku bona
ISA.62.2	ha u tula!
ISA.62.2	Malen'a ona kamukana ba ta bona
ISA.62.2	kanya ya hao.
ISA.62.2	U ta bizwa ka libizo le li nca,
ISA.62.2	libizo le li beilwe ki Muñ'a Bupilo
ISA.62.2	kasibili.
ISA.62.3	U ta swana ni kabisa ye nde
ISA.62.3	ya Muñ'a Bupilo.
ISA.62.4	Ha u sa na ku bizwa
ISA.62.4	Ya Hanilwe,
ISA.62.4	kamba naha ya hao ku bizwa
ISA.62.4	Musali ya Tobezwi!
ISA.62.4	Libizo la hao le linca li ta ba
ISA.62.4	Mulimu wa mu Tabela!
ISA.62.4	Naha ya hao i ta bizwa
ISA.62.4	Ya Nyezwi ka Tabo,
ISA.62.4	kakuli Muñ'a Bupilo u lata naha
ISA.62.4	ya hao
ISA.62.4	sina munna mw'a latela musal'a hae.
ISA.62.5	Sina mucaha h'a nga kalibe
ISA.62.5	kuli a be musal'a hae,
ISA.62.5	Muñ'a Bupilo u ta ku nga
ISA.62.5	sina munyaliwa wa hae.
ISA.62.6	Ni beya balibeleli fa makwakwa
ISA.62.6	a hao, Jerusalema.
ISA.62.6	Ha ba swaneli ku kuza musihali
ISA.62.6	kapa busihu.
ISA.62.6	Ba swanezi ku hupulisa Muñ'a Bupilo
ISA.62.6	lisepiso za hae,
ISA.62.6	ni ku sa lumela kuli a li libale!
ISA.62.7	Ba si ke ba mu pumulisa ku fitela
ISA.62.7	a zusa Jerusalema,
ISA.62.7	mi a u eze munzi o lumbwa ki lifasi
ISA.62.7	kaufela!
ISA.62.8	Muñ'a Bupilo u sepisize ka ku tiisa,
ISA.62.8	mi u ta eza cwalo ka maata a hae,
ISA.62.8	“Lico za hao ha li sa na ku ciwa
ISA.62.8	ki lila za hao,
ISA.62.8	mi balicaba ha ba sa na ku nwa waine
ISA.62.8	ya hao.
ISA.62.9	Kono mina ba ba cezi ni ku kutula,
ISA.62.9	ki mina ba ba ka ca buhobe
ISA.62.9	ni ku lumba Muñ'a Bupilo!
ISA.62.9	Mina ba ba babalezi ni ku yangula
ISA.62.9	miselo,
ISA.62.9	ki mina ba ba ta nwela waine
ISA.62.9	mwa malapa a Tempele ya ka.”
ISA.62.10	Batu ba Jerusalema,
ISA.62.10	mu zwe mwa hae
ISA.62.10	mi mu y'o ezeza batu ba mina
ISA.62.10	ba ba kuta mukwakwa!
ISA.62.10	Mu lukise likululu,
ISA.62.10	mu zwise macwe mwateñi!
ISA.62.10	Mu beye liponiso ku macaba.
ISA.62.11	 Ba zibe kuli Muñ'a Bupilo u zibisa
ISA.62.11	litaba ze kwa batu ba lifasi kaufela,
ISA.62.11	“A mu bulelele batu ba Jerusalema
ISA.62.11	kamukana kuli
ISA.62.11	Mulena, mupilisi wa mina, wa taha,
ISA.62.11	a nz'a tisa cwalo ni batu
ISA.62.11	b'a pilisize!”
ISA.62.12	Mu ta bizwa Batu ba Mulimu
ISA.62.12	ba ba Kenile,
ISA.62.12	Batu ba ba Pilisizwe ki Muñ'a Bupilo!
ISA.62.12	Jerusalema u ta bizwa
ISA.62.12	Munzi o Latwa ki Mulimu,
ISA.62.12	Munzi w'a si ka Hana Muñ'a Bupilo.
ISA.63.1	 “Ki mañi yo ya zwa kwa Edomo, ya zwa kwa Bozira, a apezi liapalo ze nde-nde ze fubelu, yo ya bonahala ku zamaya a na ni maata?”
ISA.63.1	“Ki Muñ'a Bupilo, ya na ni maata kwa ku pilisa, ya t'o zibisa ku tula kwa hae.”
ISA.63.2	“Liapalo za hae, kiñi ha li li ze fubelu cwana, sina za mutu ya luba miselo ya veine mwa silubelo?”
ISA.63.3	 Muñ'a Bupilo wa alaba, u li, “Ni lubakezi macaba sina miselo ya veine, mi ha ku na ya til'o ni tusa. Ni a hatikezi ka buhali, mi mali a ona a lambakile liapalo za ka. 
ISA.63.4	Ni hupuzi kuli nako ya ku pilisa sicaba sa ka i n'e fitile, nako ya ku nata lila za bona. 
ISA.63.5	 Na komoka ha ni talima ni ku bona kuli ne ku si na ya n'a ka ni tusa. Kono ku halifa kwa ka ku ni file maata, mi na tula ili na. 
ISA.63.6	Mwa ku halifa kwa ka ni hatikezi macaba mwa butuna bwa ona, mi n'a tuba-tuba. Na sululela mali a ona fafasi.”
ISA.63.7	Ni ta bulela ka za lilato le li sa feli la Muñ'a Bupilo. Na mu lumba ka z'a lu ezelize zona kaufela. U fuyauzi hahulu batu ba Isilaele, kabakala musa ni lilato la hae le li sa feli.
ISA.63.8	Muñ'a Bupilo a li, “Ki batu ba ka. Ha ba na ku ni puma.” Mi kabakaleo a ba pilisa. 
ISA.63.9	A ba pilisa mwa manyando a bona kamukana. I n'e si lingeloi, kono n'e li yena Muñ'a Bupilo kasibili ya ba pilisize. Ka lilato ni makeke a hae a ba yangwela. N'a ba babalezi kamuta ka linako ze felile. 
ISA.63.10	Kono ba mu fetuhela, mi ba mu swabisa. Cwale Muñ'a Bupilo a ba sila sa bona, mi a ba lwanisa.
ISA.63.11	Kono cwale ba hupula za kwakale, za mazazi a Mushe mutang'a Muñ'a Bupilo, mi ba buza, ba li, “Kanti cwale Muñ'a Bupilo u kai ya n'a pilisize baeteleli ba batu ba hae kwa liwate? U kai Muñ'a Bupilo ya n'a file Mushe maata a matuna? 
ISA.63.12	 Muñ'a Bupilo ya sebelisize maata a hae, mi a eza lika ze tuna ka Mushe, yena ya aluhanyize mezi a liwate mwa meeto a batu ba hae, kuli a tumise libizo la hae kuya kuile, u kakai?” 
ISA.63.13	Muñ'a Bupilo h'a ba etelela mwa mezi a buliba, ne ba hata hande sina lipizi za mwa naheñi, mi ha ba si ka sitatala. 
ISA.63.14	Sina likomu ha li y'o fuliswa mwa mafulelo a mande a mwa libala, ni Muñ'a Bupilo a pumulisa cwalo batu ba hae. Muñ'a Bupilo a etelela cwalo batu ba hae, mi libizo la hae la kutekeha.
ISA.63.15	Muñ'a Bupilo, kwa lihalimu koo, ko u inzi mwa kanya ni ku kena kwa hao, u lu talime. Ku lu tukufalelwa kwa hao ku kai? Maata a hao a inzi kakai? Lilato ni musa wa hao li ile kai? U si ke wa lu tuhela. 
ISA.63.16	U Ndat'a luna. Nihaili bo kukw'a luna bo Abrahama ni Jakobo ba palelwa ku lu tusa, kono wena, Muñ'a Bupilo u Mushemi wa luna. Ki wena ya lu pilisize ka linako kaufela. 
ISA.63.17	U lu tuheleziñi lu nze lu keluha linzila za hao? Kiñi ha u lu liselezi ku ba bahanyezi mane lwa ku fulalela? Kuta, kabakala ba ba ku sebeleza, ni kabakala batu ba ba bile ba hao nako kaufela.
ISA.63.18	Lila za luna li batil'o lekiseleza batu ba hao, mi ba silafalize Tempele. 
ISA.63.19	U lu eza inge ha u si ka ba mubusi wa luna, inge ha lu si ka ba sicaba sa hao.
ISA.64.1	Kiñi ha u sa pazuli lihalimu, mi wa shetumuka? Malundu n'a ka ku bona mi a ngangamiswa ki sabo! 
ISA.64.2	N'a ta kuña sina mezi a bila fa liiso. Taha, mi u t'o bonahaza maata a hao kwa lila za hao, ili kuli macaba a njanjiswe ki ku ba teñi kwa hao. 
ISA.64.3	U kile wa taha, mi wa t'o eza lika ze sabisa ze ne lu si ka libelela. Malundu a ku bona, mi a nyanganyiswa ki sabo. 
ISA.64.4	 Ne ku si na ya n'a boni kamba ku utwa za Mulimu ya swana ni wena, ya eza likezo ze cwana ku tusa ba ba beile sepo ya bona ku yena. 
ISA.64.5	U amuhela ka tabo ba ba tabela ku eza ze lukile, bona ba ba hupula m'o latela kuli ba pile. U n'o lu nyemezi, kono lwa zwelapili lu nze lu ku foseza. Niha n'o nyemile cwalo, lwa zwelapili lu nze lu eza ze maswe ku zwa kwakale. 
ISA.64.6	Kaufel'a luna lu ezize sibi, mane ni yona mikwa ya luna ye minde i silafalile. Kabakala libi za luna lu swana ni matali a nyanine a fefulwa ki moya. 
ISA.64.7	Ha ku na ya sikuluhela ku wena ka tapelo. Ha ku na ya t'o bata tuso ku wena. U ipatezi luna, mi u lu tuhezi kabakala libi za luna.
ISA.64.8	Kono Muñ'a Bupilo, u Ndat'a luna. Lu swana ni lizupa, mi wena u mubupi. Kaufel'a luna lu musebezi wa mazoho a hao. 
ISA.64.9	Hakulicwalo u si ke wa lu nyemela hahulu, kamba ku hupula sibi sa luna kuya kuile. Lu batu ba hao. U be ni musa ku luna. 
ISA.64.10	Minzi ya hao ye kenile i se i swana ni lihalaupa, mi Jerusalema u sabezwi, i s'e li matota. 
ISA.64.11	Tempele ya luna, sibaka se sinde se si kenile, mo ne ba ku lumbekela bo kukw'a luna, i sinyizwe ki mulilo. Libaka ze ne lu lata kaufela s'e li matota. 
ISA.64.12	Muñ'a Bupilo, kana zeo kamukana ha li ku sisimuni, nji? Kikuli ha ku na s'o ka eza, mi lu ine cwalo lu nze lu nyanda mane lu palelwe ni ku itiisa, nji?
ISA.65.1	 Muñ'a Bupilo a li, “Ne ni itukiselize ku alaba litapelo za batu ba ka, kono ha ba si ka lapela. Ne ni itukisize kuli ba ni fumane, kono ha ba si ka lika mane nihaili ku ni bata. Sicaba ha si si ka ni lapela, niha ne ni itukiselize ku alaba, ni li, ‘Ki na yo. Ni ta mi tusa!’ 
ISA.65.2	 Nako kaufela ni itukiselize ku amuhela hande batu ba, ba ba eza ze maswe ka bomu mi ba nga linzila za bona. 
ISA.65.3	Ha ba swabiswi ki ku tundamena ku ni nyemisa. Ba eza litabelo za sihedeni mwa masimu a milimu, mi ba cisa insense fa tutala twa sihedeni to tu yahilwe ka litina. 
ISA.65.4	Busihu ba ya kwa mañope a macwe ni kwa mayumbelo ku y'o buza mioya ya ba ba shwile. Bona batu ba, ba ca nama ya kulube, mi ba puka mulo wa nama ya litabelo za sihedeni. 
ISA.65.5	Cwale ba bulelela ba bañwi kuli ba ine kwahule ni bona, kakuli bona ba kenile hahulu, mi ha ba swaliwi. Ha ni koni ku utwana ni batu ba ba cwalo. Buhali bwa ka ku bona bu swana ni mulilo o sa timi.
ISA.65.6	“Ni se ni hupuzi kale mo ni ta ba utwiseza butuku, mi katulo ya bona i se i ñozwi. Ha ni na ku tuhela ka bomu ze ba ezize, kono ba ta kutisezwa, ku bulela Muñ'a Bupilo. 
ISA.65.7	Ba ta kutisezwa kabakala libi za bona ni za bo kukw'a bona. Ba cisize insense fa libaka ze pahami za milimu ya sihedeni, ni ku bulela maswe ka na. Cwale ni ta ba fa mulatu o ba lukela.”
ISA.65.8	Muñ'a Bupilo u li, “Ha ku na mutu ya ka sinya miselo ye minde ya veine. Bakeñisa ku i sinya, ba eza waine ka yona. Ni na cwalo, ha ni na ku sinyeleza batu ba ka kaufela. Ni ta pilisa ba ba ni sebeleza. 
ISA.65.9	Ni ta fuyaula Maisilaele ba lusika lwa Juda, mi baikulu ba bona ba ta luwa naha ya ka ya malundu. Batu ba ka ba ba ketilwe, ba ba ni sebeleza, ba ta ina hona koo. 
ISA.65.10	 Ba ta ni lapela, mi ba ta isa lingu ni likomu za bona kwa mafulelo mwa Libala la Sharoni mwa wiko, ni Libala la Akore kwa upa.
ISA.65.11	“Kono ku ta ba ni fapahano ni mina ba ba ni hana, ba ba limbulula Sione, lilundu la ka le li kenile, mi ba lapela Gadi ni Meni, ili milimu ya litohonolo ni bumai. 
ISA.65.12	I ta ba bumai bwa mina ku shwa lifu la monde, kakuli ha mu si ka alaba ha ne ni mi biza, kamba ku teeleza ha ne ni bulela. Mu iketezi ku sa ni utwa ni ku eza ze maswe. 
ISA.65.13	Mi cwale na mi bulela kuli ba ba ni lapela ni ku ni utwa ba ta ba ni lico ze ñata ni ze nwiwa ze ñata, kono haili mina mu ta lapa ni ku nyolwa. Ba ka taba, kono mina mu ka swaba. 
ISA.65.14	Ba ta opeliswa ki tabo kono mina mu ta lila ka lipilu ze butuku. 
ISA.65.15	Batu ba ka, ba ba ketilwe, ba ta sebelisa libizo la mina inge sikuto. Mu ta bulaiwa ki na, Muñ'a Bupilo. Kono ba ba ni utwa ni ta ba fa libizo le linca. 
ISA.65.16	Mañi ni mañi ya bata ku fuyaulwa mwa naha u ta kupa ku fuyaulwa ki Mulimu, yena ya sepahala. Ya itama kaufela u ta konka ka libizo la Mulimu, yena ya sepahala. Manyando a kale a ta fela ni ku libalwa.”
ISA.65.17	 Muñ'a Bupilo u li, “Cwale ni tuha ni eza lifasi le linca ni lihalimu le linca. Za kale ha li sa na ku hupulwa. 
ISA.65.18	Mu tabe, mi mu nyakalale kuya kuile ka se ni bupa. Jerusalema yo munca, ye ni ta eza, u ka tala tabo, ni batu ba mwateñi ba ta tangalala. 
ISA.65.19	 Na kasibili, ni ta ba ni tabo kabakala Jerusalema ni batu ba ona. Mwateñi, ha ku na ku ba ni lililo, mi lituso ha li na ku kupiwa. 
ISA.65.20	Ha ku na mwanana ya ta shwa a sa li mbututu, mi mutu ni mutu u ta pila nako ya hae kaufela. Ba ba ta pila lilimo ze mwanda ba ta hupulwa kuli ba shwile ba sa li ba banca. Ku shwa nako i si ka fita i ta ba sisupo sa kuli ni ba natile. 
ISA.65.21	Batu ba ta yaha mandu, mi ba ta ina ku ona. Ba ta cala masimu a likota za veine, mi ba ikole waine ya zona. 
ISA.65.22	Mandu a bona h'a na ku itusiswa ki batu ba sili. Waine ya bona ha i na ku nwiwa ki ba sili. Batu ba ka ba ta pila nako ye telele sina likota. Ba ta ikola ka ku tala lika ze ba sebelelize. 
ISA.65.23	Musebezi o ba eza u ta konda, mi bana ba bona ha ba na ku kopana ni maziezi. Ni ta ba fuyaula, bona, ni baikulu ba bona mwa linako ze taha kamukana. 
ISA.65.24	Mane ni ta alaba litapelo za bona ba si ka feza kale ku ni lapela. 
ISA.65.25	 Litongwani ni lingunyana li ta ca hamoho, mi litau li ta ca bucwañi sina mo li ezeza likomu. Linoha ha li sa na ku ba ni kozi. Fa lilundu la ka le li kenile la Sione, ha ku na ku ba ni se si maswe kamba se si holofaza.”
ISA.66.1	 Muñ'a Bupilo u li, “Lihalimu ki lubona lwa ka, mi lifasi ki mahatelo a mahutu a ka. Cwale ki ndu mañihe ye ne mu ka ni yahela, mi ki mwa sibaka se si cwañi mo ne ni ka pila? 
ISA.66.2	Ki na kasibili ya ezize lika kaufela! Ni tabela ba ba ishuwa ni ba ba inyaza, ba ba ni saba ni ku ni utwa.
ISA.66.3	“Batu ba eza mo ba latela. Ba bulaya pulu ku eza sitabelo, kamba ba eza sitabelo sa mutu. Ba eza sitabelo sa ngunyana, kamba ku loba mulala wa nja. Ba tisa limpo za lico, kamba mali a kulube. Ba tisa insense, kamba ba lapela mulimu wa siswaniso. Ba tabela mikwa ye maswe ya ku lapela. 
ISA.66.4	Cwalehe, ni ta ba tiseza likozi, zona lika ze ba saba luli, kakuli ha ku na ya alabile ha ne ni biza, kamba ku teeleza ha ne ni bulela. Ba iketezi ku sa ni utwa ni ku eza ze maswe.”
ISA.66.5	Mu teeleze s'a bulela Muñ'a Bupilo, mina ba ba mu saba ni ku mu utwa. U li, “Kakuli mu sepahalile ku na, ba bañwi ba ku mina luli ba mi toile, mi ha ba na taba ni mina. Ba mi sheununa, ba li, ‘Lu bata ku mi bona mu nze mu tabile, cwale Muñ'a Bupilo a bonise butuna bwa hae, mi a mi pilise.’ Kono ki bona luli ba ba ta swabiswa! 
ISA.66.6	A mu teeleze! Lilata le lituna leo mwa hae, mulumo wo mwa Tempele, ki mulumo wa Muñ'a Bupilo. U nata lila za hae!
ISA.66.7	 “Munzi wa ka o kenile u swana ni musali ya pepa mwana wa mushimani ka sipundumukela, mane a si ka utwa butuku bwa ku indukwa. 
ISA.66.8	Kana ku na ni ya kile a utwa kamba ku bona nto ye cwalo, naa? Kana sicaba si kile sa pepwa ka zazi li li liñwi, nji? Sione h'a na ku nyanda nako ye telele sicaba si si ka pepwa kale. 
ISA.66.9	Mu si ke mwa hupula kuli ni ka fitisa batu ba ka kwa nako ya ku pepwa, mi ni hane kuli ba pepwe.” Muñ'a Bupilo u bulezi. 
ISA.66.10	Mu tabe ni Jerusalema. Mu mu nyakalalele, mina kaufela ba ba lata munzi wo! Mu tabe ni ona cwale, mina kamukana ba ba u silisize! 
ISA.66.11	Mu ta ikola buiketo bwa ona, sina mwanana kwa lizwele la m'ahe.
ISA.66.12	Muñ'a Bupilo u li, “Ni ta mi tiseza zwelopili ye sa feli. Bufumu bwa macaba bu ta tutanela ku mina sina nuka ye sa kali. Mu ta swana ni mwana ya utiwa ki m'ahe, ya lwezwi mwa mazoho a hae, mi ya latiwa ki yena. 
ISA.66.13	Ni ta mi omba-omba mwa Jerusalema, sina mushemi h'a omba-omba mwan'a hae. 
ISA.66.14	Ha mu ta bona zeo li ezahala, mu ta taba. Li ta mi tiisa ni ku mi pilisa hande. Fohe mu ta ziba kuli na, Muñ'a Bupilo, ni tusa ba ba ni utwa, mi ni halifela lila za ka.”
ISA.66.15	Muñ'a Bupilo u ka taha ni mulilo. U ta pahama fa mafufa a liñungwa, ku nata b'a nyemezi. 
ISA.66.16	U ta nata ka sabule ni ka mulilo batu ba lifasi kamukana b'a ta fumana ba na ni mulatu, mi ba bañata ba ta shwa.
ISA.66.17	Muñ'a Bupilo u li, “Ba ba ikenisa ka litapelo za sihedeni, ba ba zamaya munyololo ku ya kwa masimu a milimu, ba ba ca kulube ni lipeba ni lico ze ñwi ze masila, batu bao, mafelelezo a bona a fakaufi. 
ISA.66.18	Ni ziba mihupulo ni likezo za bona. Na taha ku t'o kubukanya batu ba macaba kamukana. Ha ba ta kopana hamoho, ba ta bona maata a ka f'a kuma. 
ISA.66.19	Ba ta ziba kuli ki na ya ba utwisa butuku.
ISA.66.19	“Kono ni ta pilisa ba bañwi ku bona, mi ni ta ba lumelela kwa macaba a mwa manaha a kwahule, a si ka utwa kale kabubo ka ka kamba ku bona butuna bwa ka ni maata. Ba ta lumelelwa kwa Sipeini, kwa Libya ni kwa Lydia, ko ku na ni likwala ba ba ziba ku sebelisa buta, kwa Tubali ni kwa naha ya Magerike. Ba ta bulela ka butuna bwa ka mwahal'a macaba ao. 
ISA.66.20	Ba ta kutisa banabahabo mina ba ba li mwa macaba kaufela i be mpo ye ni ta fiwa. Ba ta ba tisa fa lilundu la ka le li kenile le li mwa Jerusalema, ba li fa lipizi, limbongolo ni likamele, mwa likoloi za mifuta-futa, sina Maisilaele ha ba tisa limpo za lico kwa Tempele mwa lilwalelo ze kenisizwe. 
ISA.66.21	Ba bañwi ni ta ba eza baprisita ni Malivi.
ISA.66.22	 “Sina lihalimu ni lifasi le linca ha li ta ina ka maata a ka, baikulu ba mina ni lona libizo la mina li ta ina cwalo. 
ISA.66.23	Ka mukiti o muñwi ni o muñwi wa Moonda, ni ka la Pumulo le liñwi ni le liñwi, batu ba licaba kamukana ba ka taha ku t'o ni lapela hona mo mwa Jerusalema,” ku bulela Muñ'a Bupilo. 
ISA.66.24	 “Ha ba zwa, ba ta bona litupu za ba ba ni fetuhezi. Mabuku a ca litupu zeo h'a na ku shwa ni kamuta, mi mulilo o li cisa ha u na ku timiwa kuya kuile. Batu kaufela ba ta swabiswa ki pono yeo.”
JER.1.1	Buka ye, ki ya litaba ze bulezwi ki Jeremia. N'e li mwan'a Hilikia, yo muñwi wa baprisita ba mwa munzi wa Anatota, ili mwa naha ya Benjamine. 
JER.1.2	 Ka silimo sa bulishumi ka ze talu Josiasi mwan'a mulena Amoni ha n'a li mulena mwa Juda, Muñ'a Bupilo a bulela ku Jeremia. 
JER.1.3	 A bulela hape ni yena, Jojakimi mwan'a Josiasi ha n'a li mulena. Mwamulaho a fo, a bulela ni yena hañata ku fitela batu ba Jerusalema ba hapiwa ka kweli ya buketalizoho mwa silimo sa bulishumi ka si li siñwi, Zedekia mwan'a Josiasi ha n'a li mulena.
JER.1.4	Muñ'a Bupilo a li ku na,
JER.1.5	“U si ka fiwa kale bupilo
JER.1.5	ne ni ku supile.
JER.1.5	Mi u si ka pepwa kale
JER.1.5	na ku sumekela.
JER.1.5	Na ku keta ku ba mupolofita
JER.1.5	wa macaba.”
JER.1.6	Cwale na li, “Mawee, Muñ'a Bupilo, ha ni zibi ku bulela. Ni sa li yo munyinyani hahulu.”
JER.1.7	Kono Muñ'a Bupilo a li ku na,
JER.1.7	“U si ke wa li u yo munyinyani
JER.1.7	hahulu,
JER.1.7	kono u ye feela kwa batu
JER.1.7	ko ni ku luma,
JER.1.7	mi u y'o ba bulelela
JER.1.7	ze ni ku laela kamukana.
JER.1.8	U si ke wa ba saba,
JER.1.8	kakuli ni ta ba ni wena
JER.1.8	ku ku sileleza.
JER.1.8	Ni bulezi, na, Muñ'a Bupilo!”
JER.1.9	Cwale Muñ'a Bupilo a otolola lizoho, a swala fa milomo ya ka, mi a li,
JER.1.9	“Bona, cwale ni ku fa litaba
JER.1.9	z'o ka bulela.
JER.1.10	Kacenu ni ku fa maata fahalimw'a
JER.1.10	macaba ni mibuso,
JER.1.10	ku kumula ni ku lutulula,
JER.1.10	ku sinya ni ku shandaula,
JER.1.10	ku yaha ni ku suña.”
JER.1.11	Muñ'a Bupilo a ni buza, a li, “Jeremia, u bona sika mañi?”
JER.1.11	Na alaba, na li “Ni bona mutai wa kota ya alumondi.”
JER.1.12	Cwale Muñ'a Bupilo a li ku na, “U nepile, mi ni talimezi ku bona kuli manzwi a ka a ezahala.”
JER.1.13	Muñ'a Bupilo a bulela ni na hape. A buza, a li, “Se siñwi hape s'o bona ki sifi?”
JER.1.13	Na alaba, na li, “Ni bona piza ye bila kwa mutulo, mi i bata ku suluhela kwanu.”
JER.1.14	A li ku na, “Ku shandauka kwa batu kaufela ba ba inzi mwa naha mo ku ta zwelela kwa mutulo. 
JER.1.15	Utwahe ze ni bulela, ni li, ‘Ni biza macaba kamukana a kwa mutulo kuli a tahe. Malen'a ona ba ka t'o ina mwa mabona a bona kwa minyako ya Jerusalema ni ku potoloha mamota a ona, hamohocwalo ni a minzi ye miñwi ya Juda. 
JER.1.16	Wo ki ona mukwa o ni ka nata ba ba ezize sibi ka ona, ba ba ni fulalezi, mi ba y'o ciseza milimu i sili insense, ni ku lapela maswaniso a ba ikezelize.’
JER.1.17	“Tiya pilu, Jeremia. Zamaya, u y'o ba bulela ze ni ku laezi kamukana. Cwale u si ke wa saba. Ha u ka saba, na, ni ta ku eza kuli u ba sabe hahulu ha u inzi ni bona. 
JER.1.18	Teeleze, Jeremia! Kacenu, ni ta ku eza kuli u kone ku itamulela ku bona. U ta swana sina munzi o beilwe mwa lukwakwa lo lu tiile ili wa misumo ya lisipi ni mamota a kopa, ye lwanisa batu kaufela ba mwa naha mo, ili malena ba Juda, manduna, baprisita ni batu kaufela. 
JER.1.19	Ba ka mi lwanisa kono ha ba na ku ku koma, kakuli ni ta ba ni wena ku ku sileleza. Ni bulezi, na, Muñ'a Bupilo.”
JER.2.1	Muñ'a Bupilo a ni bulelela, 
JER.2.2	ku y'o zibisa mañi ni mañi ya mwa Jerusalema litaba za hae ze li,
JER.2.2	“Ni sa hupula mo n'o sepahalela
JER.2.2	ha n'o sa li yo munca,
JER.2.2	mo n'o ni latela
JER.2.2	ha lu sa z'o nyalana.
JER.2.2	U ni latelezi mwa lihalaupa,
JER.2.2	mwahal'a naha ye n'e sa limiwi.
JER.2.3	Isilaele, u n'o li wa ka.
JER.2.3	U n'o li kalulo ye nde ka ku fitisisa
JER.2.3	ya mutamuno wa ka.
JER.2.3	Ni nyandisize
JER.2.3	ba ba ne ba ku utwisize butuku
JER.2.3	kamukana,
JER.2.3	mi ni ba kenyize mwa maswenyeho.
JER.2.3	Ni bulezi, na, Muñ'a Bupilo.”
JER.2.4	Mu teeleze linzwi la Muñ'a Bupilo, mina baikulu ba Jakobo, mina masika a Isilaele. 
JER.2.5	Muñ'a Bupilo u li,
JER.2.5	“Bumaswe bo ba fumani ku na
JER.2.5	bo kukw'a mina,
JER.2.5	bo ba ni hanezi, ki bufi?
JER.2.5	Ba lapezi maswaniso a si na tuso,
JER.2.5	mi ni bona ha ba sa na tuso.
JER.2.6	Ba ni fulalezi,
JER.2.6	niha ni ba punyuhisize mwa Egepita
JER.2.6	mi na ba etelela mwa lihalaupa,
JER.2.6	mwa naha ya malundu ni misima,
JER.2.6	naha ye omile ye na ni kozi,
JER.2.6	mo ku si na ya zamaya mwateñi
JER.2.6	mi ili mo ku si na ya ina mwateñi.
JER.2.7	Ni ba tisize mwa naha ye nunile,
JER.2.7	ku t'o ikola likutulo za yona
JER.2.7	ni lika ze ñwi ze nde za yona.
JER.2.7	Kono ba til'o silafaza naha ya ka.
JER.2.7	Ba sinyize naha ye ne ni ba file.
JER.2.8	Baprisita ha ba si ka buza kuli,
JER.2.8	‘Muñ'a Bupilo u kai?’
JER.2.8	Bazibi ba mulao ha ba si ka ni ziba.
JER.2.8	Babusi ba ni fetuhezi.
JER.2.8	Bapolofita ba bulezi ka libizo
JER.2.8	la Baale,
JER.2.8	mi ba lapezi maswaniso a si na tuso.
JER.2.9	“Mi cwale na, Muñ'a Bupilo,
JER.2.9	ni ka tisa taba ya ka
JER.2.9	ku lwanisa batu ba ka hape.
JER.2.9	Ni ka na ni ba zekisa
JER.2.9	hamoho ni bana ba bana ba bona cwalo.
JER.2.10	Mu ye kwa wiko,
JER.2.10	mwa soli sa Sipera, mu y'o bona.
JER.2.10	Mu lume batu kwa Kedare, kwa upa,
JER.2.10	ba y'o talimisisa hande ka tokomelo.
JER.2.10	Kana se si cwana
JER.2.10	si kile sa ezahala pili, naa?
JER.2.11	Kana ku na ni sicaba
JER.2.11	se si kile sa cinca milimu ya sona,
JER.2.11	niha i n'e si milimu luli?
JER.2.11	Kono batu ba ka ba ni cincize
JER.2.11	ka milimu ye si ke ya ba tusa,
JER.2.11	na, Mulimu ya n'a ba tiselize libubo.
JER.2.12	Mi cwale, na, Muñ'a Bupilo,
JER.2.12	ni laela kuli lihalimu
JER.2.12	li nyanganyiswe ki sabo,
JER.2.12	li komoke ni ku imbwetukela.
JER.2.13	Batu ba ka ba ezize libi ze peli.
JER.2.13	Ba ni tuhezi, na, ni li liwelu-welu
JER.2.13	la mezi a mande.
JER.2.13	Mi ba ikepezi masima
JER.2.13	ili masima a sa yemisi mezi.
JER.2.14	“Isilaele ha si mutanga.
JER.2.14	N'a si ka pepwa a li mutanga.
JER.2.14	Cwalehe, kiñi h'a zumiwa ki lila
JER.2.14	za hae?
JER.2.15	Li mu honezi sina litau.
JER.2.15	Li tiisize ku hona.
JER.2.15	Li ezize naha ya hae lihalaupa,
JER.2.15	minzi ya hae i fetuhile mabumbuywa,
JER.2.15	mi ha ku na ya ina mwateñi.
JER.2.16	Ee, batu ba mwa Nofi ni Takapanesi
JER.2.16	ba kwankumuzi katendele ka hae.
JER.2.17	Isilaele, ki wena ya ipizelize zeo!
JER.2.17	U ni tuhezi, na, Muñ'a Bupilo,
JER.2.17	Mulimu wa hao,
JER.2.17	ha ne ni sa ku etelela mwa nzila.
JER.2.18	Cwale s'o sepile ku si fumana
JER.2.18	ka ku ya kwa Egepita ki sifi?
JER.2.18	Kana u sepile ku y'o nwa mezi
JER.2.18	a mwa Nuka ya Nile, nji?
JER.2.18	U sepile ku y'o fumanañi
JER.2.18	ka ku ya kwa Asiria?
JER.2.18	Kana u sepile ku y'o nwa mezi
JER.2.18	a mwa Nuka ya Yuferati, nji?
JER.2.19	U ta utwiswa butuku ki bumaswe
JER.2.19	bwa hao,
JER.2.19	mi ku zwa kwa hao ku na
JER.2.19	ku ta ku atula.
JER.2.19	Kihona u ta ituta mo bu inezi butata
JER.2.19	ni bumaswe
JER.2.19	bwa ku tuhela Muñ'a Bupilo,
JER.2.19	Mulimu wa hao,
JER.2.19	ni ku sa mu saba.
JER.2.19	Ni bulezi, na, Muñ'a Bupilo,
JER.2.19	Mulimu wa hao.
JER.2.20	“Isilaele, kwakale u hanile maata
JER.2.20	a ka.
JER.2.20	U hanile ku ni utwa,
JER.2.20	mi wa li, ‘Ha ni na ku ku sebeleza!’
JER.2.20	Kono fa lilundu le liñwi ni le liñwi
JER.2.20	le litelele,
JER.2.20	ni kwatas'a kota ye ñwi ni ye ñwi
JER.2.20	ya muluti o munde
JER.2.20	u ezize sina lihule.
JER.2.21	Ni ku calile sina kota ye nde
JER.2.21	ya veine,
JER.2.21	sina peu ye nde ka ku fitisisa.
JER.2.21	Kono bona mo s'o inezi!
JER.2.21	U s'o swana ni kota ya veine
JER.2.21	ye bolile, ye ni sa lati.
JER.2.22	Niha u ka tapa ka lunembwe,
JER.2.22	ni ku sebelisa mulola o muñata,
JER.2.22	ni sa bona matampa-tampa a milatu
JER.2.22	ya hao.
JER.2.22	Ni bulezi, na, Mulimu Muñ'a Bupilo.
JER.2.23	U ka bulela cwañi kuli ha u si ka
JER.2.23	isilafaza,
JER.2.23	kuli ha u si ka lapela Baale?
JER.2.23	Bona m'o ezelize sibi mwa musindi.
JER.2.23	Bona z'o ezize.
JER.2.23	U swana ni mwan'a kamele ya s'a bata
JER.2.23	ku pahamwa,
JER.2.23	ya mata-mata a nz'a lukuluhile.
JER.2.24	U swana ni mbongolo ye sihali
JER.2.24	ye twaezi ku mata-mata mwa naheñi
JER.2.24	ha i se i bata poho.
JER.2.24	Ki mañi ya ka kona ku i tibela?
JER.2.24	Ha ku na poho ye ka ikataza ku i bata,
JER.2.24	kakuli i pahamwa ka nako ni nako.
JER.2.25	Isilaele, tokomela mahutu a hao
JER.2.25	a si ke a tokwa makatulo,
JER.2.25	ni mumizo wa hao
JER.2.25	u si ke wa omelela.
JER.2.25	Kono u li, ‘Batili! Tuso ki ifi?
JER.2.25	Ni latile balimu ba balicaba,
JER.2.25	mi ni ta ba kolomana.’
JER.2.26	“Sina mo li swabelanga lisholi
JER.2.26	ha li swelwi,
JER.2.26	ni mina batu ba Isilaele
JER.2.26	mu ta swabiswa cwalo, q2 kaufel'a mina,
JER.2.26	malena ni bana ba malena,
JER.2.26	baprisita ni bapolofita ba mina.
JER.2.27	Kamukan'a mina mu ta swaba,
JER.2.27	mina ba ba li kwa kota,
JER.2.27	‘Ki wena ndat'a luna,’
JER.2.27	ni kwa licwe, mu li,
JER.2.27	‘Ki wena m'a luna.’
JER.2.27	Ze li ta ezahala
JER.2.27	kakuli mu ni fulalezi,
JER.2.27	mi ha mu si ka talima ku na.
JER.2.27	Kono ha mu zielehile,
JER.2.27	mwa ni kupa kuli ni tahe
JER.2.27	ni t'o mi pilisa.
JER.2.28	“I kai milimu ye mu ikezelize?
JER.2.28	Ha mu zielehile,
JER.2.28	i mi pilisehe, haiba i kona.
JER.2.28	Juda, u na ni milimu ye miñata
JER.2.28	sina minzi ya hao.
JER.2.29	Pilaelo ye mu na ni yona ka na,
JER.2.29	ki ifi?
JER.2.29	Kaufel'a mina mu ni fetuhezi.
JER.2.30	Ni mi natile,
JER.2.30	kono ha ku si ka ba ni tuso.
JER.2.30	Ha mu si ka lata ku kalimelwa.
JER.2.30	Mu bulaile bapolofita ba mina
JER.2.30	sina tau ye buhali.
JER.2.31	Kaufel'a mina, mu teeleze
JER.2.31	ka tokomelo se ni bulela.
JER.2.31	Isilaele, kana ku wena ni kile na ba
JER.2.31	sina naha ye omelezi,
JER.2.31	sina naha ye na ni kozi, nji?
JER.2.31	Kiñihe, batu ba ka, ha mu li
JER.2.31	mu ta ikezeza mo mu latela,
JER.2.31	kuli ha mu sa tola mu taha ku na?
JER.2.32	Kikuli musali yo munca a ka libala
JER.2.32	mikabo ya hae,
JER.2.32	kamba munyaliwa ku libala musisi
JER.2.32	wa hae wa sinawenga?
JER.2.32	Kono batu ba ka ba ni libezi
JER.2.32	ka mazazi a mañata a sa baliwi.
JER.2.33	Mwa ziba hande-nde ku ndongwama
JER.2.33	linyazi.
JER.2.33	Mane mu se mu lutile basali
JER.2.33	ba ba maswe mikwa ya mina.
JER.2.34	Liapalo za mina
JER.2.34	li na ni matampa-tampa a mali a batu
JER.2.34	ba babotana ba ba si na mulatu,
JER.2.34	mali a batu ba ba si ka punya mandu
JER.2.34	a mina.
JER.2.34	“Kono fahalimw'a lika ze kamukana
JER.2.34	mu li,
JER.2.35	‘Ha ni na mulatu.
JER.2.35	Kaniti Muñ'a Bupilo
JER.2.35	h'a sa ni nyemela.’
JER.2.35	Kono na, Muñ'a Bupilo, ni ta ku fa
JER.2.35	mulatu
JER.2.35	kakuli u bulela kuli ha u si ka eza
JER.2.35	sibi.
JER.2.36	Kiñi ha mu fumana bunolo cwalo
JER.2.36	kwa ku cinca mikwa ya mina?
JER.2.36	Mu ta zwafiswa ki Egepita,
JER.2.36	sina mo ne mu zwafiselizwe ki Asiria.
JER.2.37	Mu ta zwa hape ni mwa Egepita,
JER.2.37	mu nze mu inyongamezi ka maswabi.
JER.2.37	Na, Muñ'a Bupilo,
JER.2.37	ni hanile be ne mu sepile,
JER.2.37	mi ha mu na ku fumana tuso ku bona.”
JER.3.1	Muñ'a Bupilo u ize,
JER.3.1	“Haiba munna a leleka musal'a hae,
JER.3.1	mane a be a funduke,
JER.3.1	mi a y'o nyalwa ki munna u sili,
JER.3.1	munna yo h'a sa kona ku mu kutisa
JER.3.1	hape.
JER.3.1	Nto ye cwalo i n'e ka silafaza naha
JER.3.1	kaufela.
JER.3.1	Kono, Isilaele, u bile ni linyazi
JER.3.1	ze ñata,
JER.3.1	mi cwale u bata ku kutela ku na!
JER.3.1	Ni bulezi, na, Muñ'a Bupilo.
JER.3.2	U talime kwa malundu mi u bone
JER.3.2	k'o si ka y'o eza buhule ki kakai?
JER.3.2	N'o yemezi linyazi mwa linzila,
JER.3.2	sina Muarabe h'a lalezi batu
JER.3.2	mwa naheñi.
JER.3.2	U silafalize naha ka bumaswe
JER.3.2	bwa buhule bwa hao.
JER.3.3	Kikabakaleo pula ha i ne ile linanga
JER.3.3	ni lufafazani lwa mbumbi
JER.3.3	ha ne lu li siyo.
JER.3.3	Mane u bonahala sina lihule.
JER.3.3	Ha u na maswabi.
JER.3.4	Mi cwale u li ku na,
JER.3.4	‘Ki wena ndate.
JER.3.4	U ni latile ku zwa kwa bwanana
JER.3.4	bwa ka.
JER.3.5	Ha u na ku nyema nako kaufela.
JER.3.5	Ha u na ku ni halifela kuya kuile.’
JER.3.5	Isilaele, ki sona s'o bulezi seo,
JER.3.5	kono u ezize bumaswe b'o n'o kona
JER.3.5	ku eza kamukana.”
JER.3.6	 Josiasi ha n'a li mulena, Muñ'a Bupilo a li ku na, “Kana u boni s'a ezize Isilaele, musali yani ya sa sepahali, ka ku ni fulalela? U pahami lilundu kamukana le li lumbile, mi kwatas'a likota ze mezi kaufela u bile lihule. 
JER.3.7	Na hupula na, Muñ'a Bupilo, na li, ‘Ha s'a ezize zeo kamukana, luli u ta ni kutela.’ Kono h'a si ka kuta, mi munyan'a hae Juda, ya sa sepahali, u boni cwalo. 
JER.3.8	Hape Juda u boni ni yena kuli ni lelekile Isilaele, mi ni mu isize kwahule kakuli n'a zwile ku na, mi a y'o ba lihule. Kono Juda, munyan'a Isilaele ya sa sepahali, n'a sa sabi. Ni yena cwalo a ba lihule. 
JER.3.9	Mi ha ku si ka mu kataza ni hanyinyani. U silafalize naha. U ezize za buhule ka ku lapela macwe ni likota. 
JER.3.10	Mi zeo kaufela ha li se li felile, Juda, munyan'a Isilaele ya sa sepahali, a ikezisa feela inge ya kutela ku na. Kono h'a si ka kuta ka pilu ya hae kaufela. Ni bulezi, na, Muñ'a Bupilo.”
JER.3.11	Cwale Muñ'a Bupilo a ni bulelela kuli, nihaike Isilaele n'a mu fulalezi, n'a bonahala ku ba mbubo-mbubo ku fita Juda ya sa sepahali. 
JER.3.12	A ni bulelela kuli ni ye kwa mutulo ni y'o li ku Isilaele,
JER.3.12	“Isilaele ya sa sepahali,
JER.3.12	kutela ku na.
JER.3.12	Ni bulezi, na, Muñ'a Bupilo.
JER.3.12	Kakuli ni na ni musa,
JER.3.12	ha ni na ku ku nyemela.
JER.3.12	Luli ha ni na ku nyema kuya kuile.
JER.3.12	Ni bulezi, na, Muñ'a Bupilo.
JER.3.13	Lumela feela kuli u fosize,
JER.3.13	kuli u fetuhezi Muñ'a Bupilo,
JER.3.13	Mulimu wa hao.
JER.3.13	Itumelele kuli u latanile ni milimu
JER.3.13	i sili
JER.3.13	mwatas'a likota kamukana ze mezi,
JER.3.13	mi ha u si ka utwa linzwi la ka.
JER.3.13	Ni bulezi, na, Muñ'a Bupilo.
JER.3.14	“A mu kute, batu ba ba sa sepahali, kakuli ni Mulen'a mina. Ni ta nga mwa munzi ni munzi a li muñwi ku mina ni ba babeli mwa mushiku ni mushiku, mi ni ta mi kutiseza fa Lilundu la Sione. 
JER.3.15	Ni ta mi fa malena ba ba ni utwa, mi ba ta mi busa ka butali ni ka kutwisiso. 
JER.3.16	Mi ha mu se mu atile mwa naha yeo, batu ha ba sa na ku bulela ka Likwati la Bulikani bwa Muñ'a Bupilo. Ha ba sa na ku li hupula kamba ku nahana ka lona. Ha ba sa na ku li tokwa, mi ha ba na ku eza li sili. 
JER.3.17	Nako yeo ha i se i fitile, Jerusalema u ta bizwa Lubona lwa Muñ'a Bupilo, mi macaba kamukana a ta kopana mwateñi ka libizo la ka. Ha ba sa na ku eza se ba bulelelwa ki lipilu-tata za bona ze maswe. 
JER.3.18	Isilaele u ta kopana ni Juda, mi hamoho ba ta zwa mwa naha ye kwa mutulo ku taha mwa naha ye ne ni file bo kukw'a mina ku ba sanda sa bona.”
JER.3.19	“Isilaele, ni lelile ku ku amuhela
JER.3.19	sina mwan'a ka,
JER.3.19	mi ni ku fe naha ye tabisa,
JER.3.19	ili naha ye nde ka ku fitisisa
JER.3.19	mwa lifasi kaufela.
JER.3.19	Ne ni hupula kuli u ta ni biza ndate
JER.3.19	ni kuli ha u sa na ku zwa ku na
JER.3.19	ni kamuta.
JER.3.20	Kono sina musali ya sa sepahali,
JER.3.20	ni wena ha u si ka sepahala ku na.
JER.3.20	Ni bulezi, na, Muñ'a Bupilo.”
JER.3.21	Ku utwahala lilata fahalimw'a
JER.3.21	malundu.
JER.3.21	Ki batu ba Isilaele ba ba lila
JER.3.21	ni ku itapelela,
JER.3.21	kakuli ba pilile bupilo bo bu maswe,
JER.3.21	mi ba libezi Muñ'a Bupilo,
JER.3.21	Mulimu wa bona.
JER.3.22	A mu kute, mina kamukana
JER.3.22	ba ba fulalezi Muñ'a Bupilo.
JER.3.22	U ta mi folisa,
JER.3.22	a mi eze ba ba sepahala.
JER.3.22	“Mu li, ‘Ee, lwa taha ku Muñ'a Bupilo, kakuli ki yena Muñ'a Bupilo, Mulimu wa luna. 
JER.3.23	Ha lu fumani tuso fahalimw'a malundu, kamba mwa siyongili sa batu ba bañata fa malundu foo. Tuso ya Isilaele i zwa feela ku Muñ'a Bupilo, Mulimu wa luna. 
JER.3.24	Kono ku lapela Baale ku lu tiselize ku sinyehelwa ki lika kaufela ze ne ba ikatalelize bo ndat'a luna ku kala kwa bwanana bwa luna, ili mitapi ya lingu ni likomu, mane ni bana ba bashimani ni ba basizana. 
JER.3.25	Lu lukela ku inyongamena mwa maswabi a luna, lu apeswe ki ku swaba kwa luna. Luna, ni bo ndat'a luna, lu foselize Mulimu Muñ'a Bupilo ka ku eza sibi ku zwa kwa bwanana bwa luna, mi ha lu si ka utwa linzwi la hae.’ ”
JER.4.1	Muñ'a Bupilo u li,
JER.4.1	“Batu ba Isilaele,
JER.4.1	haiba mu bata ku sikuluha,
JER.4.1	mu kutele ku na.
JER.4.1	Mu zwise maswaniso a ni toile,
JER.4.1	mi mu sepahale ku na.
JER.4.2	Cwale, ku ta ba ni niti,
JER.4.2	ku be hande,
JER.4.2	mi ku mi lukele ku konka
JER.4.2	ka libizo la ka.
JER.4.2	Macaba kamukana a ta ni kupa
JER.4.2	kuli ni a fuyaule,
JER.4.2	mi a ta ni lumba.”
JER.4.3	 Muñ'a Bupilo u li kwa batu ba Juda ni Jerusalema,
JER.4.3	“Mu lime masimu a mina a tite.
JER.4.3	Mu si ke mwa cala lipeu za mina
JER.4.3	mwa mikakani.
JER.4.4	Mu buluke bulikani bwa mina ni na,
JER.4.4	Mulen'a mina,
JER.4.4	mi mu ise lipilu za mina ku na,
JER.4.4	mina batu ba Juda ni Jerusalema.
JER.4.4	Hakusicwalo, buhali bwa ka
JER.4.4	bu ka tuka sina mulilo,
JER.4.4	kabakala lika ze maswe ze mu ezize.
JER.4.4	Bu ka tuka mi ku si na
JER.4.4	ya ka bu tima.”
JER.4.5	Mu lize tolombita
JER.4.5	mwa naha kamukana!
JER.4.5	Mu huweleze hahulu,
JER.4.5	mi mu utwahale!
JER.4.5	Mu bulelele batu ba Juda
JER.4.5	ni Jerusalema
JER.4.5	kuli ba matele kwa minzi
JER.4.5	ye mwa makwakwa.
JER.4.6	Mu libe kwa nzila ya Sione!
JER.4.6	Mu matele kwa mapilelo!
JER.4.6	Mu si ke mwa liyeha!
JER.4.6	Muñ'a Bupilo u tisa bumaswe
JER.4.6	ni sinyehelo ye tuna
JER.4.6	ye zwa kwa mutulo.
JER.4.7	Tau i zwile mwa sikwa
JER.4.7	mo n'e ipatile.
JER.4.7	Musinyi wa macaba u s'a fundukile.
JER.4.7	U zwile mwa sibaka sa hae,
JER.4.7	ku t'o sinyeleza Juda kaufela.
JER.4.7	Minzi ya Juda i ta siyala
JER.4.7	i shandaukile,
JER.4.7	mi ha ku na mutu ya ta pila
JER.4.7	ku yona.
JER.4.8	Cwale a mu apale masaka, mu lile
JER.4.8	mi mu bokolole,
JER.4.8	kakuli buhali bo bu sabisa
JER.4.8	bwa Muñ'a Bupilo
JER.4.8	ha bu si ka zwa kale ku Juda.
JER.4.9	Muñ'a Bupilo a li, “Ka lona lizazi leo, malena ni manduna ba ta tula lipilu. Baprisita ba ta komoka, mi bapolofita ba ta imbewetukela.”
JER.4.10	Cwale na li, “Mulimu Muñ'a Bupilo! U pumile batu ba mwa Jerusalema kaufela! U ize ku ta ba ni kozo, kono kanti mukwale u fa mimizo ya bona.”
JER.4.11	Nako ya taha fo batu ba mwa Jerusalema ba ta bulelelwa kuli ku ta fuka moya o cisa o zwa mwa lihalaupa ku liba kwa batu ba Muñ'a Bupilo. U ta fuka inge moya wa liñungwa, isiñi ku ba ulusa sina mabele. 
JER.4.12	Moya o taha ka taelo ya Muñ'a Bupilo u ta ba ni maata hahulu ku fita wa ku ulusa. Cwale ki yena Muñ'a Bupilo kasibili ya atula batu ba hae.
JER.4.13	A mu bone, sila si taha sina malu.
JER.4.13	Likoloi za hae za ndwa li swana
JER.4.13	ni kakundukundu.
JER.4.13	Lipizi za hae li lubilo ku fita
JER.4.13	limbande.
JER.4.13	Lu latehile! Lu maibile!
JER.4.14	Jerusalema, u tapise bumaswe
JER.4.14	mwa pilu ya hao, kuli u piliswe.
JER.4.14	U ta nga nako ye kuma kai
JER.4.14	u nz'o hupula mihupulo ye maswe?
JER.4.15	Mulumiwa ya zwa ku ba Dani,
JER.4.15	ni muhuwelezi ya zwa kwa malundu
JER.4.15	a Eferaimi,
JER.4.15	ba zibisa litaba ze maswe.
JER.4.16	Ba bulela, mi ba lemusa macaba
JER.4.16	ni ku taluseza Jerusalema
JER.4.16	kuli lila ze zwa mwa naha ye kwahule
JER.4.16	za taha.
JER.4.16	Ba ta fumbela minzi ya Juda.
JER.4.17	Ba ta beya Juda mwahali sina batu
JER.4.17	ba ba lita simu,
JER.4.17	kakuli sicaba si fetuhezi Muñ'a Bupilo.
JER.4.17	Muñ'a Bupilo u bulezi.
JER.4.18	Juda, ki wena ya ipatiselize zeo
JER.4.18	ili wena ka mukwa o pilile ka ona,
JER.4.18	ni ka lika z'o ezize.
JER.4.18	Sibi sa hao ki sona se si tisize
JER.4.18	butuku bo.
JER.4.18	Si ku tabile kwa pilu.
JER.4.19	Mawee! Butuku! Ha ni koni
JER.4.19	ku itiisa ka butuku bo bu cwana!
JER.4.19	Pilu ya ka! Pilu ya ka ya mbamba!
JER.4.19	Ha ni koni ku kuza.
JER.4.19	Ni utwile tolombita ni lilata la ndwa.
JER.4.20	Liziezi za tatamana.
JER.4.20	Naha kamukana i siyezi i shandaukile.
JER.4.20	Litende za ka ki zeo za sinyeha,
JER.4.20	ni masila a zona a pazauzwi
JER.4.20	buemba-emba.
JER.4.21	Ni ta nga nako ye kuma kai
JER.4.21	ni nze ni talimezi ndwa ha i lwana,
JER.4.21	mi ni nze ni utwa mulumo
JER.4.21	wa tolombita?
JER.4.22	Muñ'a Bupilo a li,
JER.4.22	“Batu ba ka ki litoto.
JER.4.22	Ha ba ni zibi.
JER.4.22	Ba swana ni banana ba likuba.
JER.4.22	Ha ba na kutwisiso.
JER.4.22	Ki likwala kwa ku eza ze maswe,
JER.4.22	kono ha ba zibi ku eza ze lukile.”
JER.4.23	Cwale na talima fa lifasi.
JER.4.23	Li ne li si na siyemo
JER.4.23	kamba sibupeho.
JER.4.23	Na talima kwa lihalimu,
JER.4.23	mi ne ku si na liseli.
JER.4.24	Na talima kwa malundu.
JER.4.24	N'a nyanganya,
JER.4.24	mi malundunyana n'a kwendauka.
JER.4.25	Na bona kuli ne ku si na batu,
JER.4.25	ni kuli linyunywani kaufela
JER.4.25	ne li se li fufile.
JER.4.26	Naha ye nunile n'e fetuhile
JER.4.26	lihalaupa,
JER.4.26	mi minzi ya yona n'e shandaukile
JER.4.26	kabakala buhali bo bu sabisa
JER.4.26	bwa Muñ'a Bupilo.
JER.4.27	Muñ'a Bupilo u bulezi kuli lifasi kaufela li ta ba matota, kono h'a na ku li sinyeleza.
JER.4.28	Lifasi li ta silisa,
JER.4.28	mi lihalimu li ta ba ni kafifi.
JER.4.28	Muñ'a Bupilo u bulezi,
JER.4.28	mi h'a na ku cinca muhupulo
JER.4.28	wa hae.
JER.4.28	U s'a lukisize mulelo wa hae,
JER.4.28	mi h'a na ku kutela mwamulaho.
JER.4.29	H'a ta utwa lilata la ba lipizi
JER.4.29	ni ba buta,
JER.4.29	mutu kamukana u ta baleha.
JER.4.29	Ba bañwi ba ta matela mwa mushitu,
JER.4.29	ba bañwi ba ta pahama fa macwe.
JER.4.29	Minzi kaufela i ta siyala ili matota.
JER.4.29	Ha ku na ya ka ina mwateñi.
JER.4.30	Jerusalema, u maibile!
JER.4.30	Kiñi ha u apala liapalo ze fubelu?
JER.4.30	Kiñi ha u sa ikabisa,
JER.4.30	ni ku itaka kwa meeto?
JER.4.30	U ikeza feela bunde bo bu si na tuso!
JER.4.30	Linyazi za hao li ku hanile,
JER.4.30	mane ba bata ku ku bulaya.
JER.4.31	Ni utwile sililo,
JER.4.31	inge sa musali ya indukilwe,
JER.4.31	muhuwo inge wa musali ya pepa mweli
JER.4.31	wa hae.
JER.4.31	I n'e li sililo sa Jerusalema
JER.4.31	ya akwela moya,
JER.4.31	ya otolola lizoho la hae a nz'a li,
JER.4.31	“Ni maibile! Ba t'o ni bulaya!”
JER.5.1	Batu ba Jerusalema, a mu bate
JER.5.1	mwa mikwakwa ya mina!
JER.5.1	Mu talime kafa ni kafa!
JER.5.1	Mu iponele ili mina!
JER.5.1	Mu bate mwa lipatelo!
JER.5.1	Mu bone kamba mu ka fumana
JER.5.1	mutu nihaili a li muñwi feela
JER.5.1	ya eza ze lukile
JER.5.1	mi ya lika ku sepahala.
JER.5.1	Haiba mu ka mu fumana,
JER.5.1	Muñ'a Bupilo u ta swalela
JER.5.1	Jerusalema.
JER.5.2	Niha mu konka ka libizo
JER.5.2	la Muñ'a Bupilo,
JER.5.2	ha mu ezi se mu bulela.
JER.5.3	Kono Muñ'a Bupilo u talima
JER.5.3	busepahali.
JER.5.3	U mi natile, kono ha mu si ka utwa
JER.5.3	butuku.
JER.5.3	U mi pyatile, kono ha mu si ka lata
JER.5.3	ku sikululwa.
JER.5.3	Mu tatafalize lipilu za mina,
JER.5.3	mi mwa hana ku tuhela libi
JER.5.3	za mina.
JER.5.4	Cwale na hupula, na li,
JER.5.4	“Ba, ki batu feela ba ba si na zibo.
JER.5.4	Ba eza za butoto.
JER.5.4	Ha ba zibi tato ya Muñ'a Bupilo,
JER.5.4	kamba s'a bata Mulimu wa bona.
JER.5.5	Ni ta ya kwa batu ba ba busa,
JER.5.5	ni y'o bulela ni bona,
JER.5.5	kakuli ba ziba tato ya Muñ'a Bupilo,
JER.5.5	ba ziba s'a bata Mulimu wa bona.”
JER.5.5	Kono kaufel'a bona ba hanile maata
JER.5.5	a Muñ'a Bupilo,
JER.5.5	ba hana ku mu utwa.
JER.5.6	Ki lona libaka ha ba ta bulaiwa
JER.5.6	ki tau ye zwa mwa mushitu.
JER.5.6	Sitongwani se si zwa mwa naheñi
JER.5.6	si ta ba hahaula,
JER.5.6	ni ngwe i ta ngundana mwa minzi
JER.5.6	ya bona.
JER.5.6	Ufi ni ufi ya ka zwela kwande
JER.5.6	u ta hahaulwa fahali
JER.5.6	kakuli libi za bona ki ze ñata,
JER.5.6	mi hañata ba fulalezi Mulimu.
JER.5.7	Muñ'a Bupilo a buza, a li,
JER.5.7	“Ni ka swalela libi za batu ba ka
JER.5.7	ka libaka lifi,
JER.5.7	kanti bana ba bona ba ni siile,
JER.5.7	mi ba se ba konka
JER.5.7	ka milimu ye siyo?
JER.5.7	Ni utile batu ba ka ku fitela ba kula,
JER.5.7	kono ba ezize buhule,
JER.5.7	mi ba sinyize nako ya bona
JER.5.7	ni mahule.
JER.5.8	Ba swana sina lipoho za lipizi
JER.5.8	ze utilwe hande ze maata,
JER.5.8	yo muñwi ni yo muñwi u lilela
JER.5.8	musal'a mulikan'a hae.
JER.5.9	Kana ni si ke na ba utwisa butuku
JER.5.9	ka lika ze, nji?
JER.5.9	Kana ni si ke na kutiseza bumaswe
JER.5.9	sicaba se si swana ni sona se, nji?
JER.5.10	Ni ka laela lila za bona
JER.5.10	ku y'o lemaka likota za bona
JER.5.10	za veine,
JER.5.10	kono i si ku li sinyeleza.
JER.5.10	Ni ta ba bulelela kuli ba kole mitai,
JER.5.10	kakuli ha si ba ka.
JER.5.11	Batu ba Isilaele ni ba Juda
JER.5.11	ba ni betekile luli.
JER.5.11	Ni bulezi, na, Muñ'a Bupilo.”
JER.5.12	Batu ba Muñ'a Bupilo ba mu hanile. Ba ize,
JER.5.12	“H'a na ku eza se siñwi.
JER.5.12	Ha lu na ku bona liziezi.
JER.5.12	Lindwa kamba tala
JER.5.12	ha li na ku ba teñi.”
JER.5.13	Ba ize,
JER.5.13	“Se ba bulela bapolofita
JER.5.13	ki moya feela.
JER.5.13	Ha si litaba ze zwa
JER.5.13	ku Muñ'a Bupilo.”
JER.5.14	“Na, Muñ'a Bupilo, Mulimu ya Maata Kaufela, ni ta ku bulelela wena, Jeremia, se si ka tahela batu bao kabakala ku bulela litaba ze. Ni ta eza kuli manzwi a ka a swane sina mulilo mwa mulomo wa hao. Batu ba, ba swane sina likota, mi ba ciswe ki mulilo.”
JER.5.15	Batu ba Isilaele,
JER.5.15	Muñ'a Bupilo u tisa sicaba
JER.5.15	se si zwa kwahule
JER.5.15	ku t'o mi lwanisa.
JER.5.15	Ki sicaba sa kale se si maata,
JER.5.15	sicaba sa puo ye mu sa zibi,
JER.5.15	se mu sa koni ku utwisisa
JER.5.15	mubulelelo wa sona.
JER.5.15	U bulezi Muñ'a Bupilo.
JER.5.16	Ba buta ba posa masho
JER.5.16	ku bulaya.
JER.5.16	Kamukan'a bona ki masole
JER.5.16	ba ba maata.
JER.5.17	Ba ta ca ze mu kutuzi ni lico
JER.5.17	za mina.
JER.5.17	Ba ta bulaya bana ba mina
JER.5.17	ba bashimani ni ba basizana.
JER.5.17	Ba ta ca lingu ni likomu za mina,
JER.5.17	mi ba ta sinya likota za mina
JER.5.17	za veine ni feiga.
JER.5.17	Mpi ya bona i ta sinya minzi ya mina
JER.5.17	ye mwa makwakwa ye mu sepile.
JER.5.18	“Nihakulicwalo, na, Muñ'a Bupilo ni bulela kuli ha ni na ku sinyeleza sicaba sa ka. 
JER.5.19	Ha ba ka buza se ni ezelize lika zeo kamukana, u ba bulelele, Jeremia, u li, ‘Sina mo mu siyezi Muñ'a Bupilo, mi mwa sebeleza milimu i sili mwa naha ya mina, ni mina cwalo mu ta sebeleza balicaba mwa naha ye si ya mina!’ ”
JER.5.20	“Mu bulelele baikulu ba Jakobo.
JER.5.20	Mu bulelele ni batu ba Juda, mu li,
JER.5.21	 Mu teeleze, mina likuba,
JER.5.21	batu ba ba si na ngana,
JER.5.21	mina ba ba na ni meeto
JER.5.21	kono ba ba sa boni,
JER.5.21	ba ba na ni lizebe
JER.5.21	kono ba ba palelwa ku utwa.
JER.5.22	 Na, Muñ'a Bupilo, na buza, ni li,
JER.5.22	Kiñi ha mu sa ni sabi?
JER.5.22	Kiñi ha mu sa kuñi fapil'a ka?
JER.5.22	Ni beile mushabati
JER.5.22	ku eza mululwani wa liwate,
JER.5.22	museto o tiile o li si ke la tula.
JER.5.22	Liwate li ka nyungana
JER.5.22	kono ha li koni ku u tula.
JER.5.22	Mandinda a ka luma
JER.5.22	kono ha li koni ku u punya.
JER.5.23	Kono mina batu!
JER.5.23	Mu litoho-tata, mi mu bafetuheli.
JER.5.23	Mu keluhile nzila, mi mu ni siile.
JER.5.24	Ha mu si ka bulela ka lipilu, mwa li,
JER.5.24	‘A lu sabeñi Muñ'a Bupilo,
JER.5.24	Mulimu wa luna,
JER.5.24	ya lu fa pula ka nako ya yona,
JER.5.24	pula ya maseulo ni pula ya mafelelezo,
JER.5.24	ya lu fa ka mwaha ni mwaha
JER.5.24	nako ya kutulo.’
JER.5.25	Mane bumaswe bwa mina
JER.5.25	bu mi tokwisize lika ze nde ze,
JER.5.25	mi libi za mina li mi kauhanyize
JER.5.25	ni zona.
JER.5.26	“Ba ba maswe ba pila
JER.5.26	mwahal'a batu ba ka.
JER.5.26	Ba swana sina ba ba luka tunyandi
JER.5.26	twa ku swasisa linyunywani,
JER.5.26	kono ba tea liteo za bona
JER.5.26	ku swasa batu.
JER.5.27	Sina muzumi ya taza
JER.5.27	sikalamunanga sa hae
JER.5.27	ka linyunywani,
JER.5.27	ba talize mandu a bona
JER.5.27	ka za busholi.
JER.5.27	Kabakaleo ba na ni maata
JER.5.27	mi ba fumile.
JER.5.28	Ba utehile hande ni ku nuna.
JER.5.28	Likezo za bona ze maswe ha li feli.
JER.5.28	Ha ba tusi lindiala
JER.5.28	ka ku ba atula ka swanelo.
JER.5.28	Ha ba bonisi ku luka
JER.5.28	ku ba ba nyandile.
JER.5.29	“Kono ni ta ba natela zona lika ze.
JER.5.29	Sicaba se, ni ta si kutiseza bumaswe
JER.5.29	bwa sona.
JER.5.29	Ni bulezi, na, Muñ'a Bupilo.
JER.5.30	Nto ye sabisa, ye komokisa,
JER.5.30	i ezahalile mwa naha.
JER.5.31	Bapolofita ha ba sa bulela niti.
JER.5.31	Baprisita ba busa ka maata a bona,
JER.5.31	mi ki sonahe se si latwa ki sicaba
JER.5.31	sa ka.
JER.5.31	Kono ba ta eza cwañi
JER.5.31	zeo ha li ka fela!”
JER.6.1	Batu ba Benjamine, mu sabe!
JER.6.1	Mu zwe mwa Jerusalema!
JER.6.1	Mu lize tolombita mwa Tekoa,
JER.6.1	mi mu zuse sisupo
JER.6.1	mwa Beti-Hakerema.
JER.6.1	Manyando ni sinyehelo ye tuna
JER.6.1	li tuha li fita ku zwa kwa mutulo.
JER.6.2	Wena muleneñi wa Sione,
JER.6.2	se u swana ni mafulelo a maswe!
JER.6.3	Mi balisana ba ka tibelela mwateñi
JER.6.3	ni mitapi ya bona.
JER.6.3	Ba ta toma litende za bona
JER.6.3	kafa ni kafa,
JER.6.3	mi yo muñwi u ta fuliseza
JER.6.3	kw'a lata.
JER.6.4	Ba ta li, “A mu itukiseze
JER.6.4	ku y'o lwanisa Jerusalema!
JER.6.4	Mu itukise!
JER.6.4	Lu ka u lwanisa musihali!”
JER.6.4	Kono cwale ba li,
JER.6.4	“Lu liehile, lizazi li se li ile,
JER.6.4	mi miluti i se i sikuluhile,
JER.6.4	i s'e li ye mitelele.
JER.6.5	Mu itukise! Lu ta u lwanisa busihu,
JER.6.5	mi lu shandaule makwakwa
JER.6.5	a Jerusalema.”
JER.6.6	Muñ'a Bupilo ya Maata Kaufela u s'a file taelo, a li,
JER.6.6	“Mu leme likota mi mu yahe liuba,
JER.6.6	kuli mu kone ku hapa Jerusalema.”
JER.6.6	U ize,
JER.6.6	“Munzi wo, ni ka u utwisa butuku,
JER.6.6	kakuli u tezi situhu.
JER.6.7	Sina siliba ha si buluka mezi a sona
JER.6.7	a li a mande,
JER.6.7	ni ona Jerusalema u buluka hande
JER.6.7	bumaswe bwa ona.
JER.6.7	Ni utwa lilata ni sinyeho mwa munzi.
JER.6.7	Matuku ni mañiba ki zona feela
JER.6.7	ze ni bona.
JER.6.8	Ze, li be temuso ku mina,
JER.6.8	batu ba mwa Jerusalema.
JER.6.8	Hakusicwalo ni ta mi siya.
JER.6.8	Ni ka fetula munzi wa mina
JER.6.8	lihalaupa,
JER.6.8	sibaka mo ku si na ya pila.”
JER.6.9	Muñ'a Bupilo ya Maata Kaufela u ni bulelezi, a li,
JER.6.9	“Masialeti a Isilaele ba ka byangiwa
JER.6.9	sina mo ku byangelwa sisansa
JER.6.9	sa veine.
JER.6.9	Hakulicwalo mu swanezi ku punyusa
JER.6.9	be mu kona kamukana,
JER.6.9	sina mulimi h'a kubukanya makocowela
JER.6.9	a veine.”
JER.6.10	Na alaba, na li,
JER.6.10	“Ki mañi ya ka ni utwa
JER.6.10	haiba ni bulela ni bona
JER.6.10	ni ku ba lemusa?
JER.6.10	Ba tibile lizebe za bona,
JER.6.10	mi ba hana ku utwa.
JER.6.10	Ha ba lati ku teeleza litaba za hao.
JER.6.10	Ba sheununa z'o bulela.
JER.6.11	Muñ'a Bupilo, ni tezi buhali
JER.6.11	bwa hao,
JER.6.11	mi ni se ni katezi ku bu kwalela
JER.6.11	mwahali.”
JER.6.11	Cwale Muñ'a Bupilo a li ku na,
JER.6.11	“Sululela buhali bwa ka fa banana
JER.6.11	ba ba mwa mikwakwa,
JER.6.11	ni fa likopano za mitangana.
JER.6.11	Banna ba ba nyezi, ni basali
JER.6.11	ba ba nyezwi ba ta zwiswa,
JER.6.11	mane ni bona macembele.
JER.6.12	 Mandu a bona a ta fiwa ba bañwi,
JER.6.12	mane ni ona masimu
JER.6.12	ni basali ba bona.
JER.6.12	Batu ba naha ye
JER.6.12	ni ta ba utwisa butuku.
JER.6.12	Ni bulezi, na, Muñ'a Bupilo.
JER.6.13	Mutu ufi ni ufi,
JER.6.13	yo muhulu kamba yo munyinyani,
JER.6.13	u lika ku fumana mali ka mukwa
JER.6.13	o maswe.
JER.6.13	Mane nihaili bapolofita ni baprisita
JER.6.13	ha ba sepahali kaufel'a bona.
JER.6.14	 Ba alafa litombo za batu ba ka
JER.6.14	inge ha si litombo.
JER.6.14	Ba li, ‘Ku lukile,’
JER.6.14	kanti ha ku si ka luka.
JER.6.15	Kikuli ne ba na ni maswabi
JER.6.15	ha ba ezize lika ze, ze ni toile?
JER.6.15	Batili! Ne ba si ka swaba
JER.6.15	ni hanyinyani.
JER.6.15	Mane ha ba zibi nihaili ku swaba.
JER.6.15	Mi cwale, ba ta wa sina ba bañwi
JER.6.15	ha ba wile.
JER.6.15	Ha ni ta ba utwisa butuku ba ta fela.
JER.6.15	Ni bulezi, na, Muñ'a Bupilo.”
JER.6.16	 Muñ'a Bupilo u li kwa batu ba hae,
JER.6.16	“Mu yeme fa maanganandila,
JER.6.16	mi mu talime.
JER.6.16	Mu buze linzila za kale.
JER.6.16	Mu buze ko i inzi nzila ye nde.
JER.6.16	Mu zamaya ka yona,
JER.6.16	mi mu ta ba ni kozo.”
JER.6.16	Kono ba li, “Ha lu lati ku zamaya
JER.6.16	ka yona!”
JER.6.17	Muñ'a Bupilo u ketile balibeleli
JER.6.17	ku teeleza kwa temuso ya tolombita.
JER.6.17	Kono ba li, “Ha lu lati ku teeleza.”
JER.6.18	Cwale Muñ'a Bupilo a li,
JER.6.18	“Mu teeleze mina macaba,
JER.6.18	mi mu itute ka se si tuha si ezahala
JER.6.18	kwa batu ba ka.
JER.6.19	Lifasi, teeleza!
JER.6.19	Ni tiseza batu ba ziezi,
JER.6.19	ili ziezi ye ba swanela,
JER.6.19	kakuli ha ba si ka utwa manzwi a ka,
JER.6.19	mi ba hanile litaelo za ka.
JER.6.20	Ni na ni taba mañi ni insense
JER.6.20	ye ba ni tiseza ku zwa kwa Sheba,
JER.6.20	kamba miinko ye zwa mwa manaha
JER.6.20	a kwahule?
JER.6.20	Ha ni na ku amuhela limpo za bona.
JER.6.20	Ha ni na ku tabela litabelo za bona.
JER.6.21	Mi cwale, na, Muñ'a Bupilo,
JER.6.21	ni ka sitatalisa batu ba, ba we.
JER.6.21	Bashemi ni bana ba ta shwa,
JER.6.21	mi ku ta shwa ni bona bo mutu
JER.6.21	ni mulikan'a hae cwalo.”
JER.6.22	Muñ'a Bupilo u li,
JER.6.22	“Mwa naha ye kwa mutulo
JER.6.22	ku taha batu.
JER.6.22	Sicaba se si maata, sa kwahule,
JER.6.22	si itukiseza ndwa.
JER.6.23	Ba sweli buta ni malumo a bona.
JER.6.23	Ba na ni buhali mi ha ba na makeke.
JER.6.23	Lilata le ba eza
JER.6.23	li swana ni la liwate
JER.6.23	le li luma,
JER.6.23	ha ba pahami lipizi za bona.
JER.6.23	Ba itukiselize ku lwana ni Sione.”
JER.6.24	“Lu utwile litaba,”
JER.6.24	ku bulela batu ba Jerusalema,
JER.6.24	“mi mazoho a luna a koyokile,
JER.6.24	a lepelela.
JER.6.24	Lu swelwi ki ñalelwa,
JER.6.24	ni butuku sina bwa musali
JER.6.24	ya indukilwe.
JER.6.25	Ha lu liki ku zwela mwa naheñi,
JER.6.25	kamba ku zamaya mwa mikwakwa,
JER.6.25	kakuli sila si sweli litabaniso,
JER.6.25	mi lu mwahal'a sabo.”
JER.6.26	Muñ'a Bupilo u li,
JER.6.26	“Cwalehe, mu apale masaka,
JER.6.26	batu ba ka,
JER.6.26	mi mu pitike mwa mulola.
JER.6.26	Mu silise mo ne mu ka siliseza
JER.6.26	ha ne mu ka shwelwa ki mweli,
JER.6.26	ka sililo se situna.
JER.6.26	Ya taha ku t'o mi bulaya
JER.6.26	u tuh'a mi lwanisa.
JER.6.27	Jeremia, lika batu ba ka,
JER.6.27	u ba like, mi u bone kapa mikwa
JER.6.27	ya bona i cwañi?
JER.6.28	Kaufel'a bona ki bafetuheli
JER.6.28	ba ba mahañi.
JER.6.28	Ba zamaya ba hasanya za lusebo.
JER.6.28	Ba tata sina kopa ni sipi.
JER.6.28	Ba sinyehile kamukana.
JER.6.29	Litumbu-tumbu li cisa hahulu,
JER.6.29	kono sipi ye maswe ha i shami.
JER.6.29	Ya shengunuka, mi ya fela.
JER.6.29	Ha ku tusi ku zwelapili
JER.6.29	u nz'o kenisa.
JER.6.29	Batu ba ba maswe,
JER.6.29	bona, ba sa zwiswi!
JER.6.30	Ba ta biziwa silivela ye hanilwe,
JER.6.30	kakuli na, Muñ'a Bupilo,
JER.6.30	ni ba hanile!”
JER.7.1	Muñ'a Bupilo a bulelela Jeremia. 
JER.7.2	A luma Jeremia kwa munyako wa Tempele ko ne ba ile batu ba Juda ku y'o lapela. A mu bulelela kuli a yeme mo, mi a taluse seo Muñ'a Bupilo n'a na ni ku ba zibisa sona. 
JER.7.3	Muñ'a Bupilo ya Maata Kaufela a li, “Mu cince mukwa o mu pila ka ona ni lika ze mu eza, kuli ni mi tuhele mu nze mu pila hona mo. 
JER.7.4	Mu tuhele ku kolwa manzwi a buhata ao, a li, ‘Ye ki yona Tempele ya Muñ'a Bupilo! Ye ki yona Tempele ya Muñ'a Bupilo! Ye ki yona Tempele ya Muñ'a Bupilo!’
JER.7.5	“Mu cince mukwa o mu pila ka ona ni lika ze mu eza. Mu ezane yo muñwi ka ku luka. 
JER.7.6	Mu tuhele ku putelela bazwahule, lindiala ni limbelwa. Mu lisele ku bulaela batu ba ba si na mulatu mwa sibaka se. Mu ambuke ku lapela milimu i sili, kakuli taba ye i ta mi sinya. 
JER.7.7	Fohe ni ta mi fa sibaka sa ku pila mo, mwa naha ye ni file bo kukw'a mina kuli i be liluwo la bona la kamita.
JER.7.8	“A mu bone, mu beya sepo ya mina mwa maswaniso a si na tuso. 
JER.7.9	Mwa uzwa, mwa bulaya, mwa buka, mu konka ka za buhata, mu ezeza Baale litabelo, ni ku lapela milimu i sili ye mu si na se mu ziba ka yona. 
JER.7.10	Mu eza ze ni toile, mi ku zwa fo mwa taha mu t'o yema fapil'a ka, mwa Tempele ya ka luli, mi mu li, ‘Lu iketile!’ 
JER.7.11	 Kana mu hupula kuli Tempele ya ka ki maipato a masholi? Ni boni ze mu eza. Ni bulezi, na, Muñ'a Bupilo. 
JER.7.12	 Mu ye kwa Shilo, sibaka sa pili se ne ni ketile kuli ni lapelelwe ku sona, mi mu y'o bona mo ni si ezelize kabakala bumaswe bwa sicaba sa ka sa Isilaele. 
JER.7.13	Mu ezize libi zeo kamukana ze ni bulezi. Nihaike ni se ni bulezi ni mina hape ni hape, mu hanile ku utwa ni ku alaba ha ne ni mi biza. Ni bulezi, na, Muñ'a Bupilo. 
JER.7.14	Mi cwale ni ta eza kwa Tempele ye, ya ka, ye mu sepile, se ni ezize kwa Shilo. Ni ta eza mwa sibaka se, se ni mi file, mina ni bo ndat'a mina, sina mo ni ezelize ni kwa Shilo. 
JER.7.15	Ni ta mi leleka fapil'a ka sina mo ni ezelize banabahabo mina, batu ba Eferaimi.”
JER.7.16	“Jeremia, u si ke wa lapelela batu ba. U si ke wa lila kamba ku lapela kabakala bona. U si ke wa ni shemba-shemba, kakuli ha ni na ku ku utwa. 
JER.7.17	Kikuli ha u boni ze ba eza mwa minzi ya Juda ni mwa mikwakwa ya mwa Jerusalema, nji? 
JER.7.18	 Banana ba lwalela likota, banna ba tumbula mililo, mi basali ba luba bupi ku besa mahobe a mulimu wa musali ye ba biza Mufumahali wa Lihalimu. Hape, ba sululela milimu i sili limpo za ze nwiwa, ili kuli ba ni utwise butuku. 
JER.7.19	Kono kikuli ki na luli ye ba utwisa butuku? Batili, ni li, ba ikutwisa butuku ili bona, mane ni ku itiseza maswabi. 
JER.7.20	Mi cwale na, Muñ'a Bupilo ya Pahami, ni ta sululela buhali bwa ka bo bu sabisa fa sibaka se. Ni ta bu sululela fa batu hamohocwalo ni fa lifolofolo ka ku swana, mane ni fa likota ni lico. Buhali bwa ka bu ta swana ni mulilo o si na ya ka kona ku u tima.
JER.7.21	“Batu ba ka, ki hande ha ne mu ka icela ona litabelo zeo ze hupulelwa ku ciswa lotee fa katala hamoho ni litabelo zeo mu lumelezwi ku li ca. Se, ki sona se ni bulela, na, Muñ'a Bupilo ya Maata Kaufela, Mulimu wa Isilaele. 
JER.7.22	Ha ni zwisa bo kukw'a mina mwa Egepita ha ni si ka ba fa litaelo ka limpo za ku cisa kamba litabelo za mufuta ufi ni ufi. 
JER.7.23	Kono ni ba laezi kuli ba ni utwe, kuli ni be Mulimu wa bona, mi ni bona ba be batu ba ka. Mi ni ba bulelezi kuli ba pile ka mukwa o ni ba laezi ona, ili kuli za bona kamukana li konde. 
JER.7.24	Kono ha ba si ka utwa kamba ku isa pilu ku ze ne ni bulela. Bakeñisa ku eza cwalo, ba ezize sifi ni sifi se ne ba bulelelwa ki lipilu za bona ze mahañi, ze maswe, mi ba kutezi mwamulaho bakeñisa ku zwelapili. 
JER.7.25	Ku zwa lizazi leo bo kukw'a mina ba zwa mwa Egepita ku t'o fita ku la kacenu le, ne ni nze ni mi lumela batanga ba ka kamukana, bona bapolofita. 
JER.7.26	Kono nihakulicwalo, ha mu si ka utwa, kamba ku isa pilu ku ze ne ni bulela. Bakeñisa ku eza cwalo, mu bile ni mahañi, mi mu ezize maswe hahulu ku fita bo kukw'a mina.
JER.7.27	“Cwale, Jeremia, u ta ba bulelela manzwi a kaufela, kono ha ba na ku teeleza. U ta ba biza, kono ha ba na ku alaba. 
JER.7.28	U ta ba bulela kuli sicaba sa bona ha si na ku ni utwa, na, Muñ'a Bupilo, Mulimu wa bona, kamba ku lumela ku sikululwa. Busepahali bu shwile. Mane ha ba sa bulela ka bona.”
JER.7.29	“Mu silise,
JER.7.29	batu ba mwa Jerusalema.
JER.7.29	Mu kute milili ya mina,
JER.7.29	mi mu i latelele kwahule.
JER.7.29	Mu lize lipina za mafu
JER.7.29	fahalimw'a malundu,
JER.7.29	kakuli na, Muñ'a Bupilo, ni hanile
JER.7.29	mi ni fulalezi batu bao
JER.7.29	be ni nyemezi.
JER.7.30	“Batu ba Juda ba ezize nto ye maswe. Ba beile maswaniso a bona, a ni toile, mwa Tempele ya ka, mi ba i silafalize. Ni bulezi, na, Muñ'a Bupilo. 
JER.7.31	 Mwa Musindi wa Beni-Hinomu ba yahile katala ka ka bizwa Tofeti, kuli ba eze sitabelo ka ku cisa bana ba bona ba bashimani ni ba basizana mwa mulilo. Ha ni si ka ba laela ku eza cwalo, mane ni ku hupula taba ye cwalo ha ni si ka i hupula. 
JER.7.32	Mi cwale, kaniti nako i ka taha fo sibaka seo si si ke sa bizwa Tofeti, kamba Musindi wa Beni-Hinomu. Si ta bizwa Musindi wa Lipulao kakuli ba ta pumbeka batu mwa Tofeti, mane ku be ku tokwe sibaka se si ta siyala. 
JER.7.33	Litupu li ta ba sona sico sa linyunywani ni libatana, mi ha ku na ya ka li sabisa. 
JER.7.34	 Naha i ta fetuha lihalaupa, mi mwa minzi ya Juda ni mwa mikwakwa ya Jerusalema ni ta kuzisa lilata la tabo ni nyakalalo, ni kuzise ni manzwi a banyali ni banyaliwa.
JER.8.1	“Ka yona nako yeo, masapo a malena ni a manduna ba Juda, hamoho ni masapo a baprisita, a bapolofita, ni a batu ba bañwi ba ba pilile mwa Jerusalema, a ta zwiswa mwa mabita a ona. Ni bulezi, na, Muñ'a Bupilo. 
JER.8.2	A ta yanehiwa mwa lizazi, mwa kweli, ni mwa linaleli ze ne ba latile ni ku li sebeleza, ze ne ba buza ni ku lapela. Bakeñisa kuli a kubukanyiwe ni ku pumbekwa, a ta swana ni musutelo o hasanyelizwe fafasi. 
JER.8.3	Ni batu ba lusika lo, lo lu maswe, ba ba siyezi, ba ba inzi mwa libaka mo ni ba hasanyelize, ba ta lakaza ku shwa bakeñisa ku pila. Ni bulezi, na, Mulena ya Maata Kaufela.”
JER.8.4	“Jeremia, na, Muñ'a Bupilo,
JER.8.4	ni bulelela sicaba sa ka, ni li,
JER.8.4	Kikuli mutu h'a wa,
JER.8.4	h'a koni ku zuha hape, nji?
JER.8.4	Haiba mutu a ka latehelwa ki nzila,
JER.8.4	h'a koni ku kuta, naa?
JER.8.5	Batu ba ka, kiñihe ha mu keluha.
JER.8.5	Kiñi ha mu tundamezi
JER.8.5	ku keluha ku na?
JER.8.5	Mu kumalezi kwa maswaniso
JER.8.5	a mina,
JER.8.5	mi mu hana ku kutela ku na.
JER.8.6	Ni teelelize ka tokomelo,
JER.8.6	kono ha mu si ka bulela niti.
JER.8.6	Ha ku na nihaili a li muñwi ku mina
JER.8.6	ya kile a swaba ka bumaswe
JER.8.6	bwa hae.
JER.8.6	Ha ku na ya buzize, a li,
JER.8.6	‘Se ni fosize ki sifi?’
JER.8.6	Yo muñwi ni yo muñwi u zwelapili
JER.8.6	a nz'a zamaya mwa nzila ya hae,
JER.8.6	sina pizi ye matela kwa ndwa.
JER.8.7	Nihaili mbondwanyunyi ye fufa
JER.8.7	mwa mbyumbyulu
JER.8.7	i ziba nako ya ku kutela fafasi.
JER.8.7	Liiba, kambimbi ni liowanyi
JER.8.7	li ziba nako ya ku tuta ha i fitile.
JER.8.7	Kono, batu ba ka, ha mu zibi
JER.8.7	milao ye ni mi busa ka yona.
JER.8.8	Mu ka bulela cwañi, mu li,
JER.8.8	‘Lu na ni butali.
JER.8.8	Lu na ni Mulao wa Muñ'a Bupilo?’
JER.8.8	Mu bone, Mulao u s'o cincizwe
JER.8.8	ka liñoliso za bañoli
JER.8.8	ba ba sa sepahali.
JER.8.9	Ba ba butali ba mina ba swabiswa,
JER.8.9	ba zielehile mi ba swasizwe.
JER.8.9	Ba hanile manzwi a ka.
JER.8.9	Cwale butali bwa bona
JER.8.9	ki bo bu cwañi?
JER.8.10	 Hakulicwalo basali ba bona
JER.8.10	ni ta ba fa banna ba sili,
JER.8.10	ni masimu a bona ni a fe ba bañwi.
JER.8.10	Yo muñwi ni yo muñwi,
JER.8.10	yo muhulu kamba yo munyinyani,
JER.8.10	kaufela ba lika ku fumana mali
JER.8.10	ka mukwa o si ka luka.
JER.8.10	Nihaili bapolofita ni baprisita
JER.8.10	kamukana ha ba sepahali.
JER.8.11	 Ba alafa litombo za batu ba ka
JER.8.11	ka ku tokwa tokomelo
JER.8.11	kuli ha si litombo luli.
JER.8.11	Ba li, ‘Ku lukile,’
JER.8.11	kanti se si lukile ha siyo
JER.8.11	ni se sikana!
JER.8.12	Batu ba ka, kana ne mu swabile
JER.8.12	kakuli ne mu ezize lika zeo
JER.8.12	ze maswe, ze ni toile, nji?
JER.8.12	Batili, ne mu si ka swaba
JER.8.12	ni hanyinyani,
JER.8.12	mane ne mu sa zibi
JER.8.12	ni mo ku swabelwa!
JER.8.12	Mi kabakaleo, mu ta wa mo ba wezi
JER.8.12	ba bañwi.
JER.8.12	Ha ni ta mi nata, mu ta fela.
JER.8.12	Ni bulezi, na, Muñ'a Bupilo.
JER.8.13	Na, Muñ'a Bupilo, ni ta feza
JER.8.13	ku feleleza batu ba ka.
JER.8.13	Ba swana ni kota ya veine
JER.8.13	ye si na miselo,
JER.8.13	ba swana ni kota ya feiga
JER.8.13	ye sa beyi litolwana,
JER.8.13	mane ni matali a s'a nyanine.
JER.8.13	Cwale ni ta ba fa ze ba swanela.
JER.8.14	“Lu ineziñi lu nze lu kutumani?”
JER.8.14	Ku buza batu ba Mulimu.
JER.8.14	“A mu tahe,
JER.8.14	lu matele kwa minzi ye tiisizwe,
JER.8.14	lu y'o shwela mwateñi.
JER.8.14	Muñ'a Bupilo, Mulimu wa luna,
JER.8.14	u lu atulezi ku shwa.
JER.8.14	Lu file mezi a ku nwa a na ni mabeela
JER.8.14	kakuli lu mu foselize ka sibi sa luna.
JER.8.15	Ne lu talimezi kozo,
JER.8.15	kono ne ku si na tuso.
JER.8.15	Ne lu libelezi buiketo,
JER.8.15	kono ku tahile mifili-fili.
JER.8.16	Lu utwile lipizi za lila za luna
JER.8.16	ha li lila,
JER.8.16	ha li liba kwa mutulo kwa munzi
JER.8.16	wa Dani.
JER.8.16	Lipizi za bona ha li lila,
JER.8.16	naha kamukana ya njanja.
JER.8.16	Ba til'o sinya naha ya luna
JER.8.16	ni ze ku yona kaufela,
JER.8.16	munzi wa luna ni batu ba ba pila
JER.8.16	mwateñi.”
JER.8.17	“A mu tokomele!”
JER.8.17	ku bulela Muñ'a Bupilo.
JER.8.17	“Ni ta lumela linoha mwahal'a mina,
JER.8.17	linoha ze na ni buhazo bo bu sa konwi
JER.8.17	ku alafiwa,
JER.8.17	mi li ta mi luma.”
JER.8.18	Maswabi a ka h'a konwi ku feliswa.
JER.8.18	A ni utwisa butuku mwa pilu.
JER.8.19	A mu utwe!
JER.8.19	Mwa naha kaufela ni utwa
JER.8.19	bat ba ka ba ba sweli ku lila,
JER.8.19	“Kikuli Muñ'a Bupilo
JER.8.19	h'a sa li yo mwa Sione, naa?
JER.8.19	Kikuli mulen'a Sione
JER.8.19	h'a sa li yo mwateñi, nji?”
JER.8.19	Muñ'a Bupilo, Mulen'a bona,
JER.8.19	wa alaba, u li,
JER.8.19	“Kiñi ha mu ni nyemisize
JER.8.19	ka maswaniso a mina
JER.8.19	ni milimu ya mina ye si na tuso,
JER.8.19	ye li ya bazwahule?”
JER.8.20	Batu ba lila, ba li,
JER.8.20	“Litabula li felile,
JER.8.20	mi kutulo i se i bile teñi,
JER.8.20	kono se si ka lu pilisa ha siyo.”
JER.8.21	Pilu ya ka i lobehile
JER.8.21	kakuli batu ba ka ba hatelezwi.
JER.8.21	Na silisa. Ni ciwa ki ndiulu.
JER.8.22	Kana mwa Giliadi
JER.8.22	ha ku sa na mulyani, nji?
JER.8.22	Kikuli ha ku sa na ñaka mwateñi?
JER.8.22	Kiñi batu ba ka ha ba si ka fola?
JER.9.1	Ni lakaza kuli kambe toho ya ka
JER.9.1	ki siliba sa mezi,
JER.9.1	ni meeto a ka ki liwelu-welu
JER.9.1	la mioko,
JER.9.1	kuli ni kone ku lila busihu
JER.9.1	ni musihali,
JER.9.1	ku lilela batu ba ka
JER.9.1	ba ba bulailwe.
JER.9.2	Ni lakaza ku ba ni sibaka
JER.9.2	fo ni ka ina mwa lihalaupa,
JER.9.2	fo ni ta ba kwahule ni batu ba ka.
JER.9.2	Kaufel'a bona ki ba ba sa sepahali.
JER.9.2	Ki mutapi wa babeteki.
JER.9.3	Ba itukiselize ku bulela buhata
JER.9.3	ka nako kaufela.
JER.9.3	Ku sa sepahala ku ngile sibaka
JER.9.3	sa niti mwa naha.
JER.9.3	Muñ'a Bupilo u li,
JER.9.3	“Batu ba ka ba swalelela ku eza
JER.9.3	ze maswe,
JER.9.3	mi ha ba na taba ni na.”
JER.9.4	Mutu ni mutu u swanezi ku ipuluka
JER.9.4	ku mulikan'a hae,
JER.9.4	mi ha ku na ya ka sepa wahabo.
JER.9.4	Ufi ni ufi ki mupumi sina Jakobo,
JER.9.4	mi s'a bata mutu kaufela ki ku sinya
JER.9.4	wahabo libizo.
JER.9.5	Kaufel'a bona ba puma bahabo bona,
JER.9.5	mi ha ku na ya bulela niti.
JER.9.5	Ba lutile malimi a bona ku puma,
JER.9.5	ba eza sibi, mi ha ba tuheli
JER.9.5	bumaswe bwa bona.
JER.9.6	Ku halifa kwa bona ha ku feli,
JER.9.6	mi likezo za bupumi bwa bona
JER.9.6	za tatamana.
JER.9.6	Muñ'a Bupilo u bulela kuli ba hae
JER.9.6	ha ba na taba ni yena.
JER.9.7	Ki lona libaka, Muñ'a Bupilo
JER.9.7	ya Maata Kaufela h'a li,
JER.9.7	“Ni ta kenisa batu ba ka sina sipi,
JER.9.7	mi ni ba like.
JER.9.7	Batu ba ka ba ezize ze maswe.
JER.9.7	Se ni ka eza ka bona ki sifi
JER.9.7	kwand'a ku ba lika?
JER.9.8	Malimi a bona a swana ni masho
JER.9.8	a bulaya.
JER.9.8	Ba bulela za ku puma feela.
JER.9.8	Mañi ni mañi u bulela hande
JER.9.8	ni wahabo,
JER.9.8	kanti u mu teela siteo.
JER.9.9	Kana ni si ke na ba fa mulatu
JER.9.9	ka lika ze, nji?
JER.9.9	Kikuli ni si ke na kutiseza sicaba
JER.9.9	se si swana ni se, naa?
JER.9.9	Ni bulezi, na, Muñ'a Bupilo.”
JER.9.10	Jeremia a li,
JER.9.10	“Ni ta lilelela malundu,
JER.9.10	mi ni sikaukele mafulelo,
JER.9.10	kakuli a omile, mi ha ku sa na
JER.9.10	ya zamaya mwateñi.
JER.9.10	Ha ku sa utwahala mulumo
JER.9.10	wa likomu.
JER.9.10	Linyunywani ni lifolofolo li sabile,
JER.9.10	mi li ile.”
JER.9.11	Muñ'a Bupilo u li,
JER.9.11	“Ni ta eza Jerusalema
JER.9.11	libunda la mamota a wile,
JER.9.11	ili sibaka mo ku pila mawawa.
JER.9.11	Minzi ya Juda i ta fetuha lihalaupa,
JER.9.11	mo ku sa pili mutu.”
JER.9.12	Jeremia a buza, a li, “Muñ'a Bupilo, kiñi naha ha i s'e li matota feela mi ha i omile sina lihalaupa, kuli mane ku si ke kwa zamaya mutu mwateñi? Ki mañi, ya butali, ya ka utwisisa taba ye? U taluselize mañi taba ye kuli ni yena a taluseze ba bañwi?”
JER.9.13	Muñ'a Bupilo a alaba, a li, “Ze li ezahalile kakuli batu ba ka ba tuhezi Mulao wa ka o ni ba file. Ha ba si ka ni utwa, kamba ku eza se ni ba bulelezi kuli ba si eze. 
JER.9.14	Bakeñisa ku eza cwalo ba bile ni mahañi, mi ba lapezi maswaniso a Baale sina mo ba lutezwi ki bo ndat'a bona. 
JER.9.15	Cwalehe, teeleza ku se ni ta eza, na, Muñ'a Bupilo ya Maata Kaufela, Mulimu wa Isilaele. Ni ta fa batu ba ka miloho ye baba kuli ba ce, mi ni ta ba nwisa mezi a na ni mabeela. 
JER.9.16	Ni ta ba hasanyeza mwa macaba a ba si ka utwa kale mabizo a ona, bona kamba bo kukw'a bona, mi ni ta lumelela limpi ku bona ku fitela ni ba sinyeleza kamukana.”
JER.9.17	Muñ'a Bupilo ya Maata Kaufela u li,
JER.9.17	“A mu bize balili, ba tahe.
JER.9.17	A mu bize basali ba ba ziba ku opela
JER.9.17	lipina za maswabi.”
JER.9.18	Batu ba li,
JER.9.18	“Mu ba bulelele, ba akufe,
JER.9.18	mi ba t'o lu opelela lipina
JER.9.18	za maswabi,
JER.9.18	mane meeto a luna a tale mioko,
JER.9.18	ni liñobyo za luna li kolobiswe
JER.9.18	ki ku lila.”
JER.9.19	A mu teeleze sililo mwa Sione.
JER.9.19	Ba li, “Lu sinyehile!
JER.9.19	Lu swabisizwe ku feleleza!
JER.9.19	Lu swanezi ku zwa mwa naha ya luna.
JER.9.19	Minzi ya luna i tubilwe.”
JER.9.20	Jeremia a li,
JER.9.20	“A mu teeleze, basali,
JER.9.20	ku s'a bulezi Muñ'a Bupilo,
JER.9.20	mi mu ise lipilu kwa manzwi a hae.
JER.9.20	Mu lute bana ba mina ba basizana
JER.9.20	mo ku lilelwa,
JER.9.20	ni bahabo mina mo ku opelelwa
JER.9.20	lipina za maswabi.
JER.9.21	Lifu li lu kenezi mwa mahaulo
JER.9.21	a luna,
JER.9.21	mi li keni mwa mandu a luna
JER.9.21	a bulena.
JER.9.21	Li bulaile banana mwa mikwakwa,
JER.9.21	ni batangana mwa lipatelo.
JER.9.22	Litupu za banna li ta hasanyiwa
JER.9.22	sina mabunda a musutelo
JER.9.22	mwa masimu,
JER.9.22	sina mabele a pumilwe,
JER.9.22	mi a siilwe ki bakutuli,
JER.9.22	mabele a si na ya a nopa.
JER.9.22	Se ki sona s'a ni bulelezi
JER.9.22	Muñ'a Bupilo kuli ni si taluse.”
JER.9.23	Muñ'a Bupilo u li,
JER.9.23	“Mutu ya butali a si ke a ikuhumusa
JER.9.23	ka butali bwa hae,
JER.9.23	kamba ya tata ka maata a hae,
JER.9.23	kamba mufumi ka tutu ya hae.
JER.9.24	 Haiba yo muñwi a lata ku itumba,
JER.9.24	a itumbe ka ku ni ziba
JER.9.24	ni ka ku utwa za ka,
JER.9.24	kakuli na, Muñ'a Bupilo,
JER.9.24	ni eza ka lilato
JER.9.24	ze nde feela ni ze lukile mwa lifasi.
JER.9.24	Ze, ki zona lika ze ni lata.
JER.9.24	Ni bulezi, na, Muñ'a Bupilo.”
JER.9.25	Muñ'a Bupilo u li, “Nako ya taha fo ni ta natela ba ba ile kwa mupato kaufela ka mubili, isiñi ka pilu. 
JER.9.26	Ni ta natela batu ba Egepita, Juda, Edomo, Amoni, Moabi hamoho ni batu ba ba yahile mwa lihalaupa, ba ba pumela milili ya bona bukuswani. Bona batu bao kaufela, ni ba sicaba sa Isilaele cwalo, ha ba si ka ya kwa mupato ka lipilu.”
JER.10.1	Batu ba Isilaele, mu teeleze manzwi a mi bulelela Muñ'a Bupilo, 
JER.10.2	u li,
JER.10.2	“Mu si ke mwa latelela mikwa
JER.10.2	ya macaba a mañwi,
JER.10.2	mi mu si ke mwa katazwa ki liponiso
JER.10.2	ze mu bona kwahalimu,
JER.10.2	macaba a mañwi ona
JER.10.2	nih'a ka katazeha.
JER.10.3	Bulapeli bwa macaba ao
JER.10.3	ha bu na tuso.
JER.10.3	Kota i lemilwe mwa mushitu,
JER.10.3	mi i betilwe ka lisebeliso za mubeti.
JER.10.4	I kabisizwe ka silivela ni gauda.
JER.10.4	I tiisizwe ka limapo
JER.10.4	kuli i si ke ya wa.
JER.10.5	Maswaniso a cwalo a swana ni lisusa
JER.10.5	ze mwa simu ya mahapu.
JER.10.5	H'a koni ku bulela,
JER.10.5	mi a na ni ku lwalwa
JER.10.5	kakuli h'a koni ku zamaya.
JER.10.5	Mu si ke mw'a saba.
JER.10.5	H'a na ku mi holofaza,
JER.10.5	mi hape, h'a na tuso ku mina.”
JER.10.6	Muñ'a Bupilo, h'a yo ya swana
JER.10.6	ni wena.
JER.10.6	U maata, mi libizo la hao
JER.10.6	ki le lituna, le li maata.
JER.10.7	 Ki mañi ya n'a si ke a ku saba,
JER.10.7	mulen'a macaba kamukana?
JER.10.7	U lukela ku sabiwa.
JER.10.7	H'a yo ya swana ni wena
JER.10.7	mwahal'a batu
JER.10.7	ba ba butali
JER.10.7	mwa macaba kamukana,
JER.10.7	ni mwa mibuso ya bona kaufela.
JER.10.8	Batu ba bona ba ba butali kamukana
JER.10.8	ki litoto ni likuba.
JER.10.8	Kana maswaniso a likota a kona
JER.10.8	ku ba luta se siñwi, naa?
JER.10.9	Maswaniso a bona a kwahezwi
JER.10.9	ka silivela ye zwa kwa Tareshishi,
JER.10.9	ni ka gauda ye zwa kwa Ufazi,
JER.10.9	ili musebezi wa likwala.
JER.10.9	A apesizwe masila a matala
JER.10.9	ni a mafubelu,
JER.10.9	a indilwe ki baluki ba ba butali.
JER.10.10	Kono Muñ'a Bupilo ki yena Mulimu
JER.10.10	wa niti.
JER.10.10	Ki yena Mulimu ya pila,
JER.10.10	ni Mulena wa kamita ni mita.
JER.10.10	H'a nyema, lifasi la kuña.
JER.10.10	Macaba h'a koni ku yema
JER.10.10	fapil'a buhali bwa hae.
JER.10.11	Mina batu, mu swanezi ku ba bulelela kuli milimu, ye si ka eza lifasi ni lihalimu, i ta sinyiwa. Ha i sa na ku ba teñi kai ni kai mwa lifasi.
JER.10.12	Muñ'a Bupilo u ezize lifasi
JER.10.12	ka maata a hae,
JER.10.12	u bupile linto kaufela ka butali
JER.10.12	bwa hae,
JER.10.12	mi u otolozi lihalimu ka bukwala
JER.10.12	bwa hae.
JER.10.13	Ka taelo ya hae mezi a kwa lihalimu
JER.10.13	a luma.
JER.10.13	U tisa malu ku zwa kwa mafelelezo
JER.10.13	a lifasi.
JER.10.13	U benyisa lumonyi lwa pula,
JER.10.13	mi u lumela moya
JER.10.13	o zwa mwa pulukelo ya hae.
JER.10.14	Ze, li eza batu kaufela bukuba
JER.10.14	ni bulyangu.
JER.10.14	Mumbuti kamukana u zwafiswa
JER.10.14	ki maswaniso a hae,
JER.10.14	kakuli ki milimu ya buhata.
JER.10.14	Ha i na bupilo.
JER.10.15	Ha i na tuso, mi i lukela
JER.10.15	ku shwaulwa.
JER.10.15	I ta sinyiwa f'a ka tela Mulena
JER.10.15	ku t'o talimana ni yona.
JER.10.16	Mulimu wa Jakobo h'a cwalo.
JER.10.16	Ki yena ya ezize lika kamukana,
JER.10.16	mi u ketile Isilaele ku ba sicaba
JER.10.16	sa hae luli.
JER.10.16	Libizo la hae
JER.10.16	ki Muñ'a Bupilo ya Maata Kaufela.
JER.10.17	Batu ba mwa Jerusalema,
JER.10.17	ba ba tuha ba hapiwa,
JER.10.17	a mu kubukanye libyana za mina.
JER.10.18	Muñ'a Bupilo u til'o mi zwisa
JER.10.18	mwa naha ye hona cwanoñu fa.
JER.10.18	U til'o mi pyata,
JER.10.18	ku be ku tokwe ni ya ka siyala.
JER.10.18	Muñ'a Bupilo u bulezi.
JER.10.19	Batu ba mwa Jerusalema ba lila, ba li,
JER.10.19	“Mawee! Lu utwile butuku hahulu!
JER.10.19	Litombo za luna ha li na ku fola.
JER.10.19	Mi ne lu hupula kuli mwendi ki nto
JER.10.19	ye ne lu ka kona ku itiisa ku yona!
JER.10.20	Litende za luna li sinyehile.
JER.10.20	Mihala ye n'e li sweli i pumehile.
JER.10.20	Bana ba luna ba bashimani
JER.10.20	ba lu siile.
JER.10.20	Kaufel'a bona ba ile.
JER.10.20	Ha ku na ya siyezi ku yemisa hape
JER.10.20	litende za luna.
JER.10.20	Ha ku na ya ka paheka
JER.10.20	masila a zona.”
JER.10.21	Jeremia a alaba, a li,
JER.10.21	“Bazamaisi ba mina ki likuba.
JER.10.21	Ha ba buzi Muñ'a Bupilo
JER.10.21	kuli a ba sikulule.
JER.10.21	Kikabakaleo za bona
JER.10.21	ha li si ka konda,
JER.10.21	mi batu ba luna ba hasani.
JER.10.22	A mu utwe! Makande a tile!
JER.10.22	Ku na ni mufili-fili o mutuna
JER.10.22	mwa sicaba se si kwa mutulo.
JER.10.22	Limpi za sona li ta eza minzi ya Juda
JER.10.22	matota,
JER.10.22	sibaka mo ku pila mawawa.”
JER.10.23	Muñ'a Bupilo, ni ziba kuli
JER.10.23	ha ku na mutu ya kona ku izamaisa
JER.10.23	ili yena.
JER.10.23	H'a yo ya kona ku ba mulauli
JER.10.23	wa bupilo bwa hae.
JER.10.24	Muñ'a Bupilo, sikulula batu bahesu,
JER.10.24	kono u si ke wa lu eza ka tata.
JER.10.24	U si ke wa lu sikulula ha u nyemile.
JER.10.24	Ka ku eza cwalo n'o ka lu bulaya
JER.10.24	kamukana.
JER.10.25	Sululela buhali bwa hao
JER.10.25	fa macaba a sa lumeli ku wena,
JER.10.25	fa batu ba ba sa ku bizi ha ba tokwa
JER.10.25	tuso.
JER.10.25	Ba bulaile baikulu ba Jakobo.
JER.10.25	Ba lu felize mbuu,
JER.10.25	mi ba sinyize naha ya luna.
JER.11.1	Muñ'a Bupilo a bulelela Jeremia, a li, 
JER.11.2	“Utwa mo bu lukiselizwe bulikani bo. U bulelele batu ba Juda ni ba ba yahile mwa Jerusalema. 
JER.11.3	U bulele kuli na, Muñ'a Bupilo, Mulimu wa Isilaele, ni beile sikuto ku mañi ni mañi ya si ke a buluka litumelelano za bulikani bo. 
JER.11.4	Ki bona bo ni ezize ni bo kukw'a bona ha ni ba zwisa mwa Egepita, mwa naha ye n'e li ye tata ku bona, ye n'e swana ni mulilo o shengunukisa lisipi. Ni ba bulelezi kuli ba utwe manzwi a ka, mi ba eze lika kamukana ze ne ni ba laezi kuli ba li eze. Ni ba bulelezi kuli haiba ba utwa, ba ta ba batu ba ka, mi na ni ta ba Mulimu wa bona. 
JER.11.5	Fohe, ne ni ka buluka lisepiso ze ne ni ezize ni bo kukw'a bona, ili ku ba fa naha ye nde ye nunile ye ba na ni yona ka nako ye.”
JER.11.5	Jeremia a li, “Eeni, Muñ'a Bupilo.”
JER.11.6	Cwale Muñ'a Bupilo a li ku Jeremia, “U ye mwa minzi ya Juda ni mwa mikwakwa ya Jerusalema. U y'o bulela manzwi a ka mwateñi, mi u bulelele batu kuli ba utwe litukiso za bulikani ni ku li buluka. 
JER.11.7	Ha ni zwisa bo kukw'a bona mwa Egepita, ni ba elelize ka tata kuli ba mamele manzwi a ka, mi ne ni nze ni ba eleza cwalo ku fitela ni la kacenu le. 
JER.11.8	Kono ha ba si ka utwa. Mane yo muñwi ni yo muñwi a zwelapili ku itatafaza ni ku ba maswe ku fita pili. Ne ni ba laezi ku buluka bulikani, kono ba hanile. Cwale na ba utwisa butuku ka mo ku taluselizwe mwateñi.”
JER.11.9	Muñ'a Bupilo kih'a li ku Jeremia, “Batu ba Juda ni ba ba yahile mwa Jerusalema ba ni fetuhela. 
JER.11.10	Ba kutezi mwa libi za bo kukw'a bona, ba ba hanile ku eza se ni bulezi. Ba lapezi milimu i sili. Mwa bubeli bwa bona bo Isilaele ni Juda ba lobile bulikani bo ne ni ezize ni bo kukw'a bona. 
JER.11.11	Cwalehe, na, Muñ'a Bupilo, ni ba lemusa kuli ni tuha ni ba tiseza kozi, mi ha ba na ku banduka. Mi ha ba ta ni lilela ku kupa tuso, ha ni na ku ba teeleza. 
JER.11.12	Batu ba Juda ni ba ba yahile mwa Jerusalema ba ta y'o kupa tuso kwa milimu ye ba ezeza litabelo. Kono milimu yeo ha i na ku kona ku ba punyusa kozi ha i se i tile. 
JER.11.13	Batu ba Juda ba na ni milimu ye miñata. Palo ya yona i swana ni palo ya minzi ya bona, mi ba ba yahile mwa Jerusalema ba ezize tutala to tuñata ili twa litabelo za Baale ze swabisa, mi palo ya tona i swana ni palo ya mikwakwa ya bona. 
JER.11.14	Jeremia, u si ke wa ni lapela kamba ku ni shemba-shemba kabakala batu ba. Ha ba ka zieleha ni ku t'o kupa tuso ku na, ha ni na ku ba utwa.”
JER.11.15	Muñ'a Bupilo u li, “Batu be ni lata ba eza lika ze maswe. Ba na ni tukelo mañi ya ku taha kwa Tempele ya ka? Kana ba hupula kuli ba ka kona ku pima ziezi ka ku sepisa feela ni ka ku eza litabelo za lifolofolo, nji? Kana ba hupula kuli ba ta banduka ka ona mukwa wo, naa? 
JER.11.16	Ni kile na ba biza kota ya olive ya matali a titihani, ye tezi miselo ye minde. Kono cwale, ka mulumo o swana ni wa pula, ni ta cisa matali a yona, mi ni lobake mitai ya yona.
JER.11.17	“Na, Muñ'a Bupilo ya Maata Kaufela, ki na ya cezi Isilaele ni Juda, kono cwale ni ta ba tiseza kozi. Ki bona ba ba ipatezi zeo kakuli ba ezize bumaswe. Ba ni nyemisize ka ku ezeza Baale litabelo.”
JER.11.18	Muñ'a Bupilo a ni zibisa milelo ye maswe kaufela ye ne ba ni lela lila za ka. 
JER.11.19	Kono ne ni swana ni ngunyana ye iswa kwa ku y'o bulaiwa, mi ne ni sa zibi kuli i n'e li na, ya n'a lelewa milelo ye maswe yeo. Ne ba li, “A lu pumeñi kota ha i sa iketile. Lu mu bulaye kuli a si ke a hupulwa ki mutu hape.”
JER.11.20	 Cwale Jeremia a lapela, a li, “Muñ'a Bupilo ya Maata Kaufela, u muatuli wa niti. U lika mihupulo ni maikuto a batu. Ni bata ku bona ha u kutiseza batu ba, kakuli taba ya ka ni i beile mwa mazoho a hao.”
JER.11.21	Banna ba mwa Anatota ne ba bata ku bulaya Jeremia, mi ba mu bulelezi kuli ba ta mu bulaya haiba a zwelapili ku luta ka libizo la Muñ'a Bupilo. 
JER.11.22	Cwalehe, Muñ'a Bupilo ya Maata Kaufela a bulela ka bona, a li, “Ni ta ba utwisa butuku! Micaha ya bona i ta bulaiwa mwa ndwa, mi bana ba bona ba ta bulaiwa ki tala. 
JER.11.23	Ku bona ha ku na ya ka siyala, nako ha i ta fita ye ni hupuzi ku tiseza batu ba Anatota kozi.”
JER.12.1	Muñ'a Bupilo, na ziba kuli kamita
JER.12.1	u lukile,
JER.12.1	ha ni tisa taba fapil'a hao.
JER.12.1	Ni cwale ni kena ku bulela ni wena
JER.12.1	ka likatulo za hao ze lukile.
JER.12.1	Kikabakalañi batu ba ba maswe
JER.12.1	ha ba ipilela hande?
JER.12.1	Kiñi batu ba ba sa sepahali
JER.12.1	ha ba pila ka kozo?
JER.12.2	Wa ba cala, mi ba mela nonge.
JER.12.2	Ba hula mi ba beya miselo.
JER.12.2	Ba bulela kamita ze nde ku wena,
JER.12.2	kono hande-nde ha ba na taba
JER.12.2	ni wena.
JER.12.3	Kono Muñ'a Bupilo, wa ni ziba.
JER.12.3	U bona ze ni eza,
JER.12.3	ni mo ni ku latela.
JER.12.3	Hohela kwahule batu ba ba maswe ba,
JER.12.3	ba y'o bulaiwa sina lingu.
JER.12.3	U ba kauhanye, mane nako ya bona
JER.12.3	ya ku bulaiwa i be i fite.
JER.12.4	Ku ta nga nako ye kuma kai
JER.12.4	naha ya luna i nze i omile,
JER.12.4	ni bucwañi bo bu mwa mafulelo
JER.12.4	kamukana
JER.12.4	bu nze bu swabile?
JER.12.4	Lifolofolo ni linyunywani
JER.12.4	za shwa
JER.12.4	kabakala bumaswe bwa batu
JER.12.4	ba ba pila mwa naha mo,
JER.12.4	ba ba li ha u boni mo ba pilela.
JER.12.5	Muñ'a Bupilo a li,
JER.12.5	“Jeremia, haiba u kataliswa
JER.12.5	ki ku siyana ni batu,
JER.12.5	u ta siyana cwañi ni lipizi?
JER.12.5	Haiba u sitatala mo ku patami,
JER.12.5	u ta kona ku pila cwañi
JER.12.5	kwatukw'a Jordani ko ku tibani?
JER.12.6	Nihaili banabahenu, ba mba i liñwi
JER.12.6	ni wena, ba ku betekile.
JER.12.6	Ba kopana ni ba ba t'o ku lwanisa.
JER.12.6	U si ke wa ba sepa, niha ba ka taha
JER.12.6	ka manzwi a mande ku wena.”
JER.12.7	Muñ'a Bupilo u li,
JER.12.7	“Ni tuhezi batu ba ka.
JER.12.7	Ni hanile sicaba sa ka
JER.12.7	se ne si ketilwe.
JER.12.7	Ni se ni file batu be ni lata
JER.12.7	mwa mazoho a lila za bona.
JER.12.8	Batu ba ka, ba ba ketilwe,
JER.12.8	ba ni fetuhezi
JER.12.8	sina tau ye mwa mushitu.
JER.12.8	Ba ni honezi,
JER.12.8	mi kabakaleo ni ba toile.
JER.12.9	Batu ba ka, ba ba ketilwe,
JER.12.9	ba swana ni linoñu
JER.12.9	le li lwaniswa kafa ni kafa
JER.12.9	ki manoñu a mañwi.
JER.12.9	A mu tahe mina lifolofolo,
JER.12.9	mu te mu kene mwa mukiti.
JER.12.10	Babusi ba bazwahule ba bañata
JER.12.10	ba sinyize simu ya ka ya likota
JER.12.10	za veine.
JER.12.10	Ba hatikezi masimu a ka.
JER.12.10	Ba fetuzi naha ya ka ye nde
JER.12.10	ku i eza lihalaupa.
JER.12.11	Ba i ezize litota.
JER.12.11	Ki ye, fapil'a ka, naha ye shwile.
JER.12.11	Naha kamukana i fetuhile lihula
JER.12.11	mi ha ku na ya i utwela butuku.
JER.12.12	Mwa mabaka a lumbile
JER.12.12	a mwa naheñi kamukana
JER.12.12	batu ba tile ku t'o uzwa.
JER.12.12	Ni lumezi ndwa ku t'o sinya naha
JER.12.12	kaufela.
JER.12.12	Ha ku na ya kona ku pila ka kozo.
JER.12.13	Batu ba ka ba cezi mabele,
JER.12.13	kono ba kutuzi miutwa.
JER.12.13	Ba sebelize ka tata,
JER.12.13	kono ha ba si ka fumana se siñwi.
JER.12.13	Kabakala buhali bwa ka bo bu sabisa,
JER.12.13	kutulo ya bona i palile.”
JER.12.14	Muñ'a Bupilo u li, “Ni na ni se ni ka bulela ka bumaswe bwa ba ba bapani ni Isilaele, ba ba sinyize naha ye ni file sicaba sa ka sa Isilaele. Ni ta zwisa batu ba mwa manaha a bona sina simela se si kumuzwi, mi ni ka pilisa Juda. 
JER.12.15	Kono, ha ni se ni ba zwisize, ni ta ba shwela makeke. Ni ta kutiseza sicaba ni sicaba mwa mubu ni mwa naha ya sona. 
JER.12.16	Haiba ba ka amuhela bulapeli bwa batu ba ka ka lipilu za bona kaufela mi ba konka, ba li ‘Ka Muñ'a Bupilo ya pila,’ sina mo ba lutezi batu ba ka ku konka ka Baale, fo ba ta ba batu ba li bañwi ni batu ba ka, mi ba ta iketa. 
JER.12.17	Kono sicaba ha si sa lumeli, i be sicaba sifi kapa sifi, seo ni ta si kumulelela ni si sinye. Ni bulezi, na, Muñ'a Bupilo.”
JER.13.1	Muñ'a Bupilo a ni bulelela kuli ni y'o itekela liapalo za mwahali za line, mi ni li apale. Kono a ni bulelela kuli ni si ke na li beya mwa mezi. 
JER.13.2	Cwale na leka liapalo zeo za mwahali, ka mw'a n'a ni laelezi Muñ'a Bupilo, mi na li apala. 
JER.13.3	Muñ'a Bupilo a bulela ku na hape, mi a li, 
JER.13.4	“Zamaya kwa Nuka ya Yuferati. U tubule liapalo za mwahali z'o apezi, mi u li pate mwa mpako mwa macwe.” 
JER.13.5	Cwale na ya, na y'o li pata fakaufi ni Yuferati sina mw'a n'a ni laelezi Muñ'a Bupilo.
JER.13.6	Mwamulaho a mazazinyana, Muñ'a Bupilo a ni bulelela kuli ni kutele kwa Yuferati, mi ni y'o nga liapalo za mwahali zeo z'a n'a ni bulelezi kuli ni li pate kwateñi. 
JER.13.7	Cwale na kutela kwa Yuferati. Na bata sibaka fo ne ni patile liapalo zeo, mi na li fumana. Na bona kuli ne li sinyehile, mi ne li se li si na tuso.
JER.13.8	Cwale Muñ'a Bupilo a bulela ku na hape, a li, 
JER.13.9	“Ki mona mo ni ka sinyeza cwalo buikuhumuso bwa Juda ni buikuhumuso bo butuna bwa Jerusalema. 
JER.13.10	Batu ba, ba ba maswe, ba hanile ku utwa manzwi a ka, mi ba bile ba ba maswe, ba mahañi ku fita pili. Ba lapezi ni ku sebeleza milimu i sili. Cwalehe, ba ta swana ni zona liapalo za mwahali ze, ze se li ze si na tuso ni ye kana. 
JER.13.11	Sina liapalo za mwahali ha li likana hande teka ya mutu, ki mona mo ne ni hupulela batu ba Isilaele ni ba Juda kamukana kuli ba ta kumalela ku na. Ni ezize cwalo kuli ba be batu ba ka, mi ba lumbe, ba kuteke libizo la ka, kono ha ba si ka ni utwa.”
JER.13.12	“Jeremia, bulelela batu ba Isilaele kuli na, Muñ'a Bupilo, Mulimu wa bona, ni li, ‘Piza kamukana ya waine i swanezi ku taziwa ka waine.’ Ba ta ku bulelela kuli ba ziba kuli lipiza kaufela za waine li swanezi ku taziwa ka waine. 
JER.13.13	Cwale, u ba bulelele kuli na, Muñ'a Bupilo, ni ka taza batu ba ba mwa naha mo ka waine, mane ba kolwe, ili malena, bona baikulu ba Davida, baprisita, bapolofita ni batu ba Jerusalema kamukana. 
JER.13.14	Cwale kihona ni ta ba tuba sina lipiza yo muñwi ku yo muñwi, ba bahulu ni ba banyinyani ka ku swana. Ha ku na mukekecima, kutwelo butuku, kamba musa wo ka ni hanisa ku ba bulaya.”
JER.13.15	Batu ba Isilaele,
JER.13.15	Muñ'a Bupilo u bulezi!
JER.13.15	A mu ishuwe,
JER.13.15	mi mu teeleze ku yena.
JER.13.16	Mu kuteke Muñ'a Bupilo,
JER.13.16	Mulimu wa mina,
JER.13.16	pili a si ka tahisa lififi,
JER.13.16	mi mu si ka sitatala kale
JER.13.16	fa malundu mwa bunsu,
JER.13.16	pili a si ka fetula liseli,
JER.13.16	le mu sepile, ku ba lififi le linsu.
JER.13.17	Haiba mu sa utwi, ni ta lilela
JER.13.17	kwa mukunda
JER.13.17	kabakala buikuhumuso bwa mina.
JER.13.17	Ni ta lila hahulu,
JER.13.17	mi mioko ya ka i ta buba
JER.13.17	kakuli batu ba Muñ'a Bupilo
JER.13.17	ba se ba hapilwe sina batanga.
JER.13.18	Muñ'a Bupilo a li ku Jeremia,
JER.13.18	“Bulelela mulena ni m'ahe
JER.13.18	kuli ba tuluke fa mabona a bona
JER.13.18	kakuli likuwani za bona za bulena
JER.13.18	li wile kwa litoho za bona.
JER.13.19	Minzi ya Negeve i potolohilwe
JER.13.19	ki lila.
JER.13.19	Ha ku na ya ka kena ku yona.
JER.13.19	Batu ba mwa Juda kaufela
JER.13.19	ba ngilwe.
JER.13.19	Kamukan'a bona ba isizwe
JER.13.19	kwa butanga.
JER.13.20	Mu bone, batu ba Jerusalema!
JER.13.20	Lila za mina za taha
JER.13.20	ku zwa kwa mutulo!
JER.13.20	Batu ba ba beilwe mwa pabalelo
JER.13.20	ya mina ba kai,
JER.13.20	batu ba mina ba ba swana ni mutapi
JER.13.20	o munde wa lingu?
JER.13.21	Mu ta hupula cwañi
JER.13.21	batu bao be ne mu hupula kuli
JER.13.21	ki balikani ba mina
JER.13.21	ha ba se ba beilwe fahalimw'a mina
JER.13.21	ku mi busa?
JER.13.21	Mu ta utwa butuku
JER.13.21	sina musali ya pepa.
JER.13.22	Haiba mu buza kuli se,
JER.13.22	si ezahalile cwañi ku mina,
JER.13.22	kiñi liapalo za mina ha li pazuhile,
JER.13.22	mi mu tompolozwi,
JER.13.22	ku cwalo kakuli sibi sa mina
JER.13.22	si maswe hahulu.
JER.13.23	Kana Muetiopia a ka fetula mubala
JER.13.23	wa litalo la hae,
JER.13.23	kamba ngwe ku zwisa malimba-limba
JER.13.23	a yona, naa?
JER.13.23	Haiba ku cwalo, mina ba ba si na
JER.13.23	se mu eza haisi bumaswe,
JER.13.23	mwendi mu ka ituta ku eza ze lukile.
JER.13.24	Muñ'a Bupilo u ta mi hasanya
JER.13.24	sina muuku o fefulwa
JER.13.24	ki moya wa mwa lihalaupa.
JER.13.25	Muñ'a Bupilo u bulezi kuli
JER.13.25	ki hona mo mu ta maibela cwalo.
JER.13.25	Ki sona s'a lelile ku si eza ku mina
JER.13.25	kakuli mu mu libezi
JER.13.25	mi mu sepile milimu ya buhata.
JER.13.26	Yena Muñ'a Bupilo kasibili
JER.13.26	u ta mi tubula liapalo za mina,
JER.13.26	mi a bonise maswabi a mina.
JER.13.27	Muñ'a Bupilo u mi boni
JER.13.27	ha mu eza lika z'a toile.
JER.13.27	Fa malundu ni mwa masimu
JER.13.27	mu ya kwa milimu ya bahedeni
JER.13.27	sina mutu h'a lakaza musal'a wahabo,
JER.13.27	sina pizi mwamulaho a ye sihali.
JER.13.27	Batu ba mwa Jerusalema, mu maibile!
JER.13.27	Mu ta kena lili?
JER.14.1	Muñ'a Bupilo a bulela ku Jeremia ka linanga, a li,
JER.14.2	“Naha ya Juda ya lila.
JER.14.2	I mwa maswabi.
JER.14.2	Minzi ya yona ya shwa,
JER.14.2	batu ba yona ba lobalizwe fafasi
JER.14.2	ki maswabi,
JER.14.2	mi Jerusalema u lilela tuso.
JER.14.3	Bafumi ba luma batanga ba bona
JER.14.3	kwa mezi.
JER.14.3	Ba ya kwa masima,
JER.14.3	kono ha ba fumani mezi.
JER.14.3	Ba kuta ni lipiza za bona
JER.14.3	mukungulu.
JER.14.3	Ba zwafile mi ba zielehile.
JER.14.3	Ba kwahela litoho za bona.
JER.14.4	Balimi ba swabile.
JER.14.4	Ba kwahela litoho za bona
JER.14.4	kakuli ha ku na pula,
JER.14.4	mi mubu u omile.
JER.14.5	Mwa naheñi, pala ya musali i siya
JER.14.5	kanamani ka yona
JER.14.5	ka ka sa z'o pepiwa
JER.14.5	kakuli ha ku na bucwañi.
JER.14.6	Lipizi za mwa naheñi li yemi
JER.14.6	fa malundu,
JER.14.6	mi za yetela sina mawawa.
JER.14.6	Meeto a zona h'a sa bona hande
JER.14.6	kakuli ha li na lico.
JER.14.7	Batu ba ka ba ni lilela, ba li,
JER.14.7	‘Nihaike libi za luna za lu atula,
JER.14.7	u lu tuse, Muñ'a Bupilo,
JER.14.7	sina ha u sepisize.
JER.14.7	Lu ikauzi ku wena hañata.
JER.14.7	Lu ku foselize.
JER.14.8	Ki wena feela sepo ya Isilaele.
JER.14.8	Ki wena ya lu pilisa
JER.14.8	ha lu li mwa butata.
JER.14.8	Kiñi ha u swana ni muenyi
JER.14.8	mwa naha ya luna,
JER.14.8	ni muzamai ya t'o lobala
JER.14.8	buloko feela?
JER.14.9	Kiñi ha u swana ni mutu
JER.14.9	ya ikomokezi,
JER.14.9	ni musole ya si na maata a ku tusa?
JER.14.9	Kaniti, Muñ'a Bupilo, u na ni luna.
JER.14.9	Lu batu ba hao.
JER.14.9	U si ke wa lu tuhela.’ ”
JER.14.10	Muñ'a Bupilo u li ka batu bao, “Ba tabela hahulu ku izamaela, mi ha ba koni ku iswala. Cwalehe, ha ni ba tabeli. Ni ta hupula lifoso ze ba ezize, mi ni ba utwise butuku kabakala libi za bona.”
JER.14.11	Muñ'a Bupilo a li ku na, “U si ke wa ni kupa ku tusa batu ba. 
JER.14.12	Niha ba ka itima lico, ha ni na ku isa pilu kwateñi. Mi ha ni na ku ba tabela, niha ba ka ni fa litabelo za ku cisa ni limpo za mabele. Bakeñisacwalo, ni ta ba bulaela mwa ndwa, ka tala ni ka matuku.”
JER.14.13	Cwale na li, “Muñ'a Bupilo ya Pahami, wa ziba kuli bapolofita ba bulelela batu kuli ha ku na ku ba ni ndwa kamba tala kakuli u sepisize kuli ku ta ba ni kozo feela mwa naha ya luna. Ba bulela cwalo.”
JER.14.14	Kono Muñ'a Bupilo a alaba, a li, “Bapolofita ba bulela buhata ka libizo la ka. Ha ni si ka ba luma, nihaiba ku ba fa litaelo kamba ku bulela ni bona. Ze ba mi bulelela ki lipono ze sa zwi ku na. Ki bupolofita bo bu si na tuso, ni lika ze ba ikupulela feela mwa lipilu za bona. 
JER.14.15	Na, Muñ'a Bupilo, na ku bulelela se ni ka eza ka bapolofita ba, be ni si ka luma kono ba bulela ka libizo la ka, mi ba li ndwa ni tala ha li na ku kena mwa naha. Ni ta ba bulaela mwa ndwa ni ka tala. 
JER.14.16	Batu ba ba bulelezwi litaba ze, ni bona cwalo ba ta bulaiwa mwa ndwa ni ka tala. Litupu za bona li ta posezwa mwa mikwakwa ya Jerusalema, mi ha ku na ya ka ba pumbeka. Se, si ta ezahala ku bona kaufela, kwa basali ba bona, bana ba bona ba bashimani ni ba basizana cwalo. Ni ta ba kutiseza ka bumaswe bwa bona.
JER.14.17	“Jeremia, bulelela batu ka maswabi a hao, u li,
JER.14.17	‘Kana meeto a ka a ka kona
JER.14.17	ku cipita mioko musihali ni busihu,
JER.14.17	kana ni si ke na feza ku lila,
JER.14.17	kakuli batu ba ka ba holofezi hahulu,
JER.14.17	mi ba utwile butuku.
JER.14.18	Ha ni ya mwa naheñi,
JER.14.18	ni bona litupu za banna ba ba shwile
JER.14.18	mwa ndwa.
JER.14.18	Ha ni kena mwa minzi,
JER.14.18	ni bona batu ba ba bulaiwa ki tala.
JER.14.18	Bapolofita ni baprisita ba zwelapili
JER.14.18	mwa musebezi wa bona,
JER.14.18	kono ha ba zibi se ba eza.’ ”
JER.14.19	“Muñ'a Bupilo, kikuli u hanile
JER.14.19	ku hanelela Juda, naa?
JER.14.19	Kana u toile batu ba Sione, naa?
JER.14.19	U lu utwiselizeñi butuku cwalo
JER.14.19	kuli lu si ke lwa foliswa?
JER.14.19	Lu batile kozo, kono ha ku na
JER.14.19	se sinde se si ezahalile.
JER.14.19	Ne lu sepile kuli lu ta foliswa,
JER.14.19	kono bakeñisacwalo
JER.14.19	kwa taha ñalelwa.
JER.14.20	Muñ'a Bupilo lu itumelela libi
JER.14.20	za luna,
JER.14.20	ni libi za bo kukw'a luna.
JER.14.20	Lu ku foselize.
JER.14.21	U hupule lisepiso za hao,
JER.14.21	mi u si ke wa lu nyaziseza.
JER.14.21	U si ke wa tisa tompololo
JER.14.21	fa Jerusalema,
JER.14.21	sibaka sa lubona lwa hao
JER.14.21	lo lu kenile.
JER.14.21	U buluke bulikani bo u isweli
JER.14.21	ni luna.
JER.14.21	U si ke wa bu loba.
JER.14.22	Kwa milimu ya maswaniso
JER.14.22	ya ba macaba
JER.14.22	ha ku na o ka nelisa pula.
JER.14.22	Ha ku na nihaili u li muñwi
JER.14.22	o ka nelisa lufafazani lo lu zwa
JER.14.22	kwahalimu.
JER.14.22	Lu beile sepo ya luna ku wena,
JER.14.22	Muñ'a Bupilo, Mulimu wa luna,
JER.14.22	kakuli ki wena feela ya eza
JER.14.22	ze cwalo.”
JER.15.1	 Cwale Muñ'a Bupilo a li ku na, “Niha ne i ka ba Mushe ni Samuele ba yema fa ku ni shemba-shemba, ne ni si ke na bonisa batu bao musa. U ba leleke mi u ba zwise fapil'a ka. 
JER.15.2	 Ha ba ka ku buza ko ba lukela ku ya, u ba bulelele kuli ni ize,
JER.15.2	Ba bañwi ba maibile ka ku bulaiwa
JER.15.2	ki matuku.
JER.15.2	Ki kona ko ba ta ya!
JER.15.2	Ba bañwi ba maibile ka ku shwela
JER.15.2	mwa ndwa.
JER.15.2	Ki kona ko ba ta ya!
JER.15.2	Ba bañwi ba maibile ka ku bulaiwa
JER.15.2	ki tala.
JER.15.2	Ki kona ko ba ta ya!
JER.15.2	Ba bañwi ba maibile ka ku hapiwa.
JER.15.2	Ki kona ko ba ta ya!
JER.15.3	Na, Muñ'a Bupilo, ni se ni lelile kuli ku ta ezahala ku bona lika ze ne, ze maswe. Ba ta bulaiwa, litupu za bona li ta hohololwa ki linja, li ta ciwa ki linyunywani, mi libatana li ka t'o ca se si siyezi. 
JER.15.4	 Ni ta eza batu kaufela ba lifasi kuli ba ba sabe kabakala s'a ezize Manase mwan'a Ezekiasi mwa Jerusalema ha n'a li mulena mwa Juda.
JER.15.5	“Ki mañi ya ka mi utwela butuku,
JER.15.5	batu ba Jerusalema?
JER.15.5	Mi ya ka mi swabela ki mañi?
JER.15.5	Ki mañi ya ka yema nako ye telele
JER.15.5	ku mi buza mo mu zuhela?
JER.15.6	Mina batu mu ni hanile.
JER.15.6	Mu ni fulalezi, mwa ni fa mikokoto.
JER.15.6	Ni bulezi, na, Muñ'a Bupilo.
JER.15.6	Cwale ni sutelezi, mi ni mi pyatile,
JER.15.6	kakuli ne ni palezwi ku iswala.
JER.15.7	Mwa munzi ni munzi o mwa naha,
JER.15.7	ni mi haselize mwa moya
JER.15.7	sina muuku.
JER.15.7	Ni mi sinyize, mina batu ba ka.
JER.15.7	Ni bulaile bana ba mina
JER.15.7	kakuli ha mu si ka lisela mikwa
JER.15.7	ya mina ye maswe.
JER.15.8	Basali ba mina ni ba ezize limbelwa
JER.15.8	ka buñata bo bu fita bwa bubeke
JER.15.8	bwa mushabati wa liwate.
JER.15.8	Ni bulaile micaha ya mina mwa bunca
JER.15.8	bwa bona,
JER.15.8	mi ni nyandisize bo m'a bona.
JER.15.8	Ka sipundumukela na ba nata
JER.15.8	ka manyando ni sabo.
JER.15.9	Mushemi wa musali ya sinyehezwi
JER.15.9	ki bana ba hae ba supile,
JER.15.9	u welezi a nz'a akwela moya.
JER.15.9	Liseli la musihali li fetuhile lififi
JER.15.9	ku yena.
JER.15.9	U swabisizwe, mi u zwafile.
JER.15.9	Ni ta lisela lila za mina li bulaye
JER.15.9	ba bañwi ba mina ba ba sa pila.
JER.15.9	Ni bulezi, na, Muñ'a Bupilo.”
JER.15.10	Bupilo bwa ka bu tata! Kikabakalañi bo ma ha ba ni tisize mwa lifasi? Ni na ni ku omana ni ku zeka ni batu kaufela mwa naha. Ha ku na ye ni kolotisize mali, mi, ni na, ha ni si ka kolota sika ku mutu. Nihakulicwalo ni kutiwa ki mutu mañi ni mañi. 
JER.15.11	Muñ'a Bupilo, likuto za bona kaufela li ezahale, haiba ha ni si ka ku sebeleza hande, haiba ha ni si ka lapelela lila za ka ha ba ne ba li mwa butata, ba zielehile. 
JER.15.12	Ha ku na ya ka loba sipi, sihulu sipi ye zwa kwa mutulo ye kopanyizwe ni kopa.
JER.15.13	Mulena a ni bulelela, a li, “Ni ta lumela lila ku t'o nga liluwo ni bufumu bwa batu ba ka, ku ba utwisa butuku ka libi ze ba ezize mwa naha kamukana. 
JER.15.14	Ni ta eza kuli ba belekele lila za bona mwa naha ye ba sa zibi, kakuli buhali bwa ka bu swana ni mulilo, mi u ta tuka kuya kuile.”
JER.15.15	Cwale Jeremia a li, “Muñ'a Bupilo, wa utwisisa. U ni hupule, mi u ni tuse. Ni tuse ku kutiseza bumaswe ku ba ba ni nyandisa. U si ke wa ba ni pilu-telele kwa neku la bona kuli mane ba ni bulaye. U hupule kuli ki kabakala hao ha ni lwahakiwa. 
JER.15.16	U bulezi ku na, mi na utwa manzwi kaufela. Ni wa hao, Muñ'a Bupilo, Mulimu ya Maata Kaufela, mi cwale manzwi a hao a kenyize tabo ni nyakalalo mwa pilu ya ka. 
JER.15.17	Ha ni si ka sinya nako ya ka ni batu ba bañwi ni nze ni seha ni ku ikola bupilo. Kabakala musebezi o n'o ni file, ne ni inzi ni li nosi mi ne ni nyemile. 
JER.15.18	Kiñi ha ni nyanda cwalo ka nako ni nako? Kiñi mañiba a ka h'a si na kalafo? Kiñi h'a sa foli. Kana u bata ku ni swabisa sina nukana ye si na mezi ka nako ya mbumbi, nji?”
JER.15.19	Ku zeo Muñ'a Bupilo a alaba, a li, “Haiba u kuta, ni ta ku amuhela mwa musebezi wa ka hape. Ha u bulela ze na ni tuso, u sa yambutuki feela, u ta ba mupolofita wa ka hape! Batu ba ta kutela ku wena, kono wena u si ke wa ya ku bona. 
JER.15.20	Kwa neku la batu ba, ni ta ku eza sina limota le li tiile la kopa. Ba ta ku lwanisa, kono ha ba na ku ku koma. Ni ta ba ni wena ku ku sileleza ni ku ku pilisa. 
JER.15.21	Ni ta ku yangwela mwa mazoho a batu ba ba maswe, mi ni ku pilise kwa maata a batu ba libangoki. Ni bulezi, na, Muñ'a Bupilo.”
JER.16.1	Muñ'a Bupilo a bulela ni na, a li, 
JER.16.2	“U si ke wa nyala kamba ku ba ni bana mwa sibaka se si cwana. 
JER.16.3	Ni ta ku bulelela se si ta ezahala kwa bana ba ba pepezwi mo ni kwa bashemi ba bona. 
JER.16.4	Ba ta bulaiwa ki butuku bo bu maswe. Ha ku na mutu ya ka ba silisa, mi ha ba na ku pumbekwa. Ba ta ina sina mabunda a musutelo fafasi. Ba ta bulaiwa mwa ndwa, kamba ku bulaiwa ki tala, mi litupu za bona li ta ba lico za linyunywani ni libatana.
JER.16.5	“U si ke wa kena mwa ndu mo ku na ni sililo. U si ke wa silisa ufi kamba ufi. Ha ni sa na ku ba tohonolofaza ka ku ba fa kozo, kamba ku ba bonisa lilato ni musa. Ni bulezi, na, Muñ'a Bupilo. 
JER.16.6	Mwa naha mo, ku ta shwa bafumi ni babotana, kono ha ku na ya ta ba pumbeka kamba ku ba silisa. Ha ku na ya ka ikuta kamba ku ipeula, ili ku bonisa maswabi a hae. 
JER.16.7	Ha ku na ya ka ca kamba ku nwa ni yo muñwi, ku mu omba-omba h'a shwezwi ki y'a lata. Ha ku na ya ka bonisa ku tomoha pilu, nihaili ku y'a shwezwi ki ndat'ahe kamba m'ahe.
JER.16.8	“U si ke wa kena mwa ndu mo ku na ni mukiti. U si ke wa ina fafasi ku ca ni ku nwa ni bona. 
JER.16.9	 Teeleza feela ku se ni ta bulela, na, Muñ'a Bupilo ya Maata Kaufela, Mulimu wa Isilaele. Ni ta kuzisa tabo ni nyakalalo ya bona hamoho ni manzwi a banyali ni banyaliwa mwa sibaka se. Batu ba mo ba ta pila ili kuli ba bone ze ha li ezahala.
JER.16.10	“Ha u ka ba bulelela lika ze, ba ta ku buza kuli kiñi ha ni lelile ku ba utwisa butuku cwalo ka ku halifa. Ba ta ku buza mulatu o ba ezize ni sibi se ba foselize Muñ'a Bupilo, Mulimu wa bona. 
JER.16.11	Cwale, u ba bulelele kuli Muñ'a Bupilo n'a ize, ‘Bo kukw'a mina ba ni tuhezi, mi ba il'o lapela ni ku sebeleza milimu i sili. Ba ni fulalezi, mi ha ba si ka utwa milao ya ka. 
JER.16.12	Kono, haili mina, mu ezize maswe hahulu ku fita bo kukw'a mina. Kamukan'a mina mu na ni mahañi, mu maswe, mi ha mu ni utwi. 
JER.16.13	Cwalehe, ni ta mi nepela kwand'a naha ye, mu ye mwa naha ye mu sa zibi mane ye n'e si ka zibwa ki bo kukw'a mina cwalo. Mi koo, mu ka y'o sebeleza milimu i sili musihali ni busihu, mi ha ni na ku mi bonisa musa.’
JER.16.14	“Nako ya ta fo ku si ke kwa ba ni ya ka konka ka na, Muñ'a Bupilo ya pila, ya zwisize batu ba Isilaele mwa naha ya Egepita. 
JER.16.15	Bakeñisacwalo, ba ta konka ka na, ba li, ‘Ka Muñ'a Bupilo ya pila ya zwisize batu ba Isilaele mwa naha ye kwa mutulo, ni mwa manaha a mañwi kaufela mo ne ni ba hasanyelize.’ Ni ta ba kutiseza mwa naha ya bona, naha ye ne ni file bo kukw'a bona. Ni bulezi, na, Muñ'a Bupilo.
JER.16.16	“Ni ta biza mandui ba bañata ku t'o swala batu ba. Hape ni bize bazumi ku t'o ba zuma fa malundu ni malundunyana, mane ni mwa misima ye mwa macwe. Ni bulezi, na, Muñ'a Bupilo. 
JER.16.17	Ni bona ze ba eza kamukana. Ha ku na se si patahala ku na. Libi za bona ha li banduki liito la ka. 
JER.16.18	Ni ta ba lifisa habeli ka libi ni bumaswe bwa bona. Ba silafalize naha ya ka ka maswaniso a si na bupilo inge litupu. Ba se ba talize naha ye ni ba file ka milimu ya bona ya buhata.”
JER.16.19	Muñ'a Bupilo, wa ni sileleza mi u ni fa maata. Wa ni tusa ka nako ya butata. Macaba a ka taha ku wena ku zwa kwa mafelelezo a lifasi, mi a li, “Bo kukw'a luna ne ba si na ni se sikana konji milimu ya buhata, ba si na se siñwi konji maswaniso feela. 
JER.16.20	Kana mutu a ka eza milimu ya hae? Batili! Ha n'a ka i eza, n'e si ke ya ba milimu luli.”
JER.16.21	“Cwalehe,” ku bulela Muñ'a Bupilo, “ni ta ba zibisa lwa pili ni lwa mafelelezo f'a kuma maata a ka. Ba ta ziba kuli ki na Muñ'a Bupilo.
JER.17.1	Muñ'a Bupilo u li, “Batu ba Juda, sibi sa mina si ñozwi ka siñoliso sa sipi. Si cakuzwi fa lipilu za mina ka mushengela wa daimani, mi si betezwi mwa malulu a tutala twa mina. 
JER.17.2	Bana ba mina ba hupula tutala ni misumo ye kenile ye n'e tomezwi mulimu wa musali Asherimi, mwatas'a likota kaufela ze sa tutulehi matali ni fahalimw'a malundu. 
JER.17.3	Lila za mina li ta ina fa lilundu la ka. Li ta nga tutu ni bufumu bwa mina kabakala libi kamukana ze mu ezize mwa naha kaufela. 
JER.17.4	Mu ta siya naha ye ni mi file. Mi ni ta eza kuli mu sebeleze lila za mina mwa naha ye mu sa zibi, kakuli buhali bwa ka bu swana ni mulilo mi u ka tuka kuya kuile.”
JER.17.5	Muñ'a Bupilo u li,
JER.17.5	“Ni ta atula mutu ya ni fulalela,
JER.17.5	mi a beya sepo ya hae kwa batu,
JER.17.5	mwa maata a batu ba ba shwa.
JER.17.6	U swana ni sicacani mwa naheñi,
JER.17.6	se si mela mwa naha ye omile,
JER.17.6	mwa sikela mo ku sa meli sika.
JER.17.6	Ha ku na bunde bw'a ka bona.
JER.17.7	“Kono ni ka tohonolofaza mutu
JER.17.7	ya ni sepa, ya lumezi ku na.
JER.17.8	 U swana ni kota ye cezwi kwatuko
JER.17.8	a mezi,
JER.17.8	ye isa mibisi kwa nuka.
JER.17.8	Ha i sabi ku cisa kwa mbumbi,
JER.17.8	kakuli matali a yona a ina
JER.17.8	a nz'a li a matala.
JER.17.8	Ha i bilaeli niha ku si na pula,
JER.17.8	mi i swalelela ku beya miselo.
JER.17.9	“Ki mañi ya ka utwisisa pilu
JER.17.9	ya mutu?
JER.17.9	Ha ku na se si likana ni yona
JER.17.9	kwa bupumi.
JER.17.9	I silafezi hahulu
JER.17.9	mi ha ku na ya kona
JER.17.9	ku i utwisisa.
JER.17.10	 Na, Muñ'a Bupilo,
JER.17.10	ni tatuba minahano,
JER.17.10	mi ni lika lipilu za batu.
JER.17.10	Ni eza mutu ni mutu ka mukwa
JER.17.10	w'a pila ka ona, ni ka s'a eza.”
JER.17.11	Mutu ya fumana mali ka mukwa
JER.17.11	o sa sepahali
JER.17.11	u swana ni nyunywani
JER.17.11	ye ndondola mai a si a yona.
JER.17.11	U ta sinyehelwa ki bufumu bwa hae
JER.17.11	i sa li kwa makalelo,
JER.17.11	mi kwa mafelelezo
JER.17.11	a be sikuba feela.
JER.17.12	Tempele ya luna i swana ni lubona
JER.17.12	lwa bulena,
JER.17.12	i yemi fa lilundu le li lumbile
JER.17.12	ku zwa kwa makalelo.
JER.17.13	Muñ'a Bupilo ki sepo ya Isilaele.
JER.17.13	Ba ba mu tuhela kaufela
JER.17.13	ba ta swabiswa.
JER.17.13	Ba ta kumulwa mwa naha,
JER.17.13	kakuli ba tokolomohile
JER.17.13	Muñ'a Bupilo,
JER.17.13	ili yena liwelu-welu la mezi a pilisa.
JER.17.14	Muñ'a Bupilo, u ni folise,
JER.17.14	mi ni ta iketa luli.
JER.17.14	U ni yangwele, mi ni ta ba ni pilile.
JER.17.14	Ki wena feela ye ni lumba!
JER.17.15	Batu ba li ku na,
JER.17.15	“I kai mifumbo y'a n'a lu ezeza
JER.17.15	Muñ'a Bupilo?
JER.17.15	A i ezahala ka nako ye!”
JER.17.16	Kono, Muñ'a Bupilo,
JER.17.16	ha ni si ka ku kupa
JER.17.16	kuli u ba tiseze kozi.
JER.17.16	Ha ni si ka ba lakaleza
JER.17.16	nako ya ziezi.
JER.17.16	Muñ'a Bupilo wa ziba cwalo.
JER.17.16	U ziba se ni bulezi.
JER.17.17	U si ke wa ni sabisa
JER.17.17	sina singolongoma.
JER.17.17	Wena u sisabelo sa ka
JER.17.17	ha ni tahelwa ki ziezi.
JER.17.18	Swabisa ba ba ni nyandisa,
JER.17.18	kono na, u ni pilise.
JER.17.18	U ba kenyeze sabo,
JER.17.18	kono na, u si ke wa ni sabisa.
JER.17.18	U ba tiseze manyando,
JER.17.18	mi u ba lobake libindi-bindi.
JER.17.19	Muñ'a Bupilo a li ku na, “Jeremia, zamaya, u y'o yema kwa Munyako wa Batu, ko ba kenela ni ko ba zwela malena ba Juda mwa hae. Ku zwa fo, u ye kwa minyako ye miñwi kaufela ya Jerusalema. 
JER.17.20	Bulelela malena ni batu ba Juda kamukana, ni mañi ni mañi ya pila mwa Jerusalema, mi a kenela ku yona minyako ye, kuli ba teeleze ku se ni bulela. 
JER.17.21	 U ba bulelele kuli haiba ba lata ku pila, ba si ke ba lwala mulwalo ufi kamba ufi ka la Pumulo. Ba si ke ba kena mwa minyako ya Jerusalema ba nze ba lwezi ka la Pumulo. 
JER.17.22	 Ba si ke ba zwa mwa mandu a bona ba nze ba lwezi ka la Pumulo. Ba si ke ba sebeza ka la Pumulo. Ba swanezi ku li buluka ili lizazi le li kenile, sina mo ne ni laelezi bo kukw'a bona. 
JER.17.23	Bo kukw'a bona ha ba si ka ni utwa, kamba ku isa pilu ku zona. Kono ba ba ni mahañi, mi ha ba si ka ni utwa kamba ku ituta ku na.
JER.17.24	“Bulelela batu ba, kuli ba swanezi ku ni utwa ka ku tala. Ba si ke ba lwala mulwalo ufi ni ufi ha ba kena mwa minyako ya munzi ka la Pumulo. Ba swanezi ku buluka la Pumulo kakuli ki lizazi le li kenile, mi ku lona ba si ke ba sebeza ni hanyinyani. 
JER.17.25	Cwale malen'a bona ni bana ba malena ba ta kena mwa minyako ya Jerusalema, mi ba be ni maata a bulena a swana ni a Davida. Hamoho ni batu ba Juda ni ba Jerusalema, ba ta zamaya ka likoloi ni ka lipizi, mi munzi wa Jerusalema kamita u ka na u tezi batu. 
JER.17.26	Batu ba ta zwa mwa minzi ya Juda ni mwa tundiana to tu fakaufi ni Jerusalema. Ba ta zwa mwa naha ya Benjamine. Ba ta zwa kwatas'a malundunyana, ni kwa malundu ni kwa Negeve. Ba ta tisa mwa Tempele ya ka limpo za ku cisa ni litabelo ni limpo za nubu ni insense, hamohocwalo ni limpo za buitumelo. 
JER.17.27	Kono ba swanezi ku ni utwa. Ba swanezi ku buluka la Pumulo kakuli ki lizazi le li kenile, mi ba si ke ba kena mwa minyako ya Jerusalema, ba lwezi milwalo ka lona lizazi leo. Haiba ba eza cwalo, ni ta tumbeka mulilo fa minyako ya Jerusalema. Mulilo u ta cisa mandu a bulena a mwa Jerusalema, mi ha ku na ya ka kona ku u tima.”
JER.18.1	Muñ'a Bupilo a li ku na, 
JER.18.2	“Zamaya kwa ndu ya mubupi wa lipiza, mi kwateñi ni ka y'o ku bulelela se ni bata.” 
JER.18.3	Cwale na ya kwateñi, mi na y'o bona mubupi a nz'a sebeza fa sibupelo sa hae. 
JER.18.4	Fo i sinyehela piza y'a bupa kaufela, n'a nga-nga lizupa leo, mi n'a bupa fateñi nto i sili.
JER.18.5	Cwale Muñ'a Bupilo a li ku na, 
JER.18.6	“Kana ha ni koni ku eza kwa batu ba Isilaele s'a ezize mubupi ka lizupa, nji? Mina batu, mu mwa mazoho a ka sina lizupa ha li li mwa mazoho a mubupi. Ni bulezi, na, Muñ'a Bupilo. 
JER.18.7	Na kona ku bulela kuli, ka nako ifi kamba ifi, ni ta kumula, ku loba ni ku sinya mubuso kamba sicaba se siñwi. 
JER.18.8	Haiba sona sicaba seo si tuhela bumaswe bwa sona, fo, ni ta tuhela muhupulo wa ka, ka se ne ni hupuzi ku si eza. 
JER.18.9	Kwa neku le liñwi, na kona ku bulela kuli ni ka cala kamba ku hulisa mubuso kamba sicaba se siñwi. 
JER.18.10	Haiba sona sicaba seo si eza bumaswe, fo, ni ka tuhela muhupulo wa ka, ka se ne ni ize ni ka si eza. 
JER.18.11	Cwalehe, bulelela batu ba Juda ni ba ba yahile mwa Jerusalema kuli ni eza milelo ka bona, mi ni itukiseza ku ba utwisa butuku. U ba bulelele kuli ba tuhele ku pila bupilo bo bu maswe, ba fetule mikwa ni likezo za bona. 
JER.18.12	Ba ta alaba kuli, ‘Batili! Se lu ka ezeza cwalo kiñi? Lu ta ba ni mahañi, ni ku eza bumaswe kaufela ka mo lu latela ki peto.’
JER.18.13	“Cwalehe, na, Muñ'a Bupilo, ni li,
JER.18.13	‘Buza macaba kamukana kuli,
JER.18.13	Kana se, si kile sa ezahala pili, naa?
JER.18.13	Batu ba Isilaele ba ezize nto
JER.18.13	ye maswe luli!
JER.18.14	Kana mbundu ye kangezi
JER.18.14	i ka tokwahala fa malundu
JER.18.14	a Lebanoni, naa?
JER.18.14	Kikuli linuka za fa malundu, ze bata,
JER.18.14	za kalanga, nji?
JER.18.15	Kono batu ba ka ba ni libezi.
JER.18.15	Ba ciseza maswaniso insense.
JER.18.15	Ba sitatalile mwa nzila
JER.18.15	mo ne ba lukela ku ya.
JER.18.15	Ha ba sa latelela mikwa ya kale.
JER.18.15	Ba zamaya mwa linzila
JER.18.15	ze si ka lukiswa.
JER.18.16	Naha ye, ba i ezize nto ye sabisa,
JER.18.16	ye ka nyazisezwa kuya kuile.
JER.18.16	Ba ba ta fita mwateñi kaufela
JER.18.16	ba ta komokiswa ki ze ba bona.
JER.18.16	Ba ta nyunga litoho, ba mbwetukile.
JER.18.17	Ni ta hasanya batu ba ka
JER.18.17	fapil'a lila za bona,
JER.18.17	sina liluli ha li fefulwa ki moya
JER.18.17	wa kwa upa.
JER.18.17	Ni ta ba fulalela.
JER.18.17	Ha ni na ku ba tusa
JER.18.17	niha ku ka taha ziezi.’ ”
JER.18.18	Cwale batu ba li, “A lu bateñi se lu ka eza ka Jeremia! Ku ta na ku ba ni baprisita ba ba lu luta, batu ba ba talifile ku lu eleza, ni bapolofita ba ba ka bulela linzwi la Mulimu. A lu mu bupeleñi taba, mi lu si ke lwa teeleza ku s'a bulela.”
JER.18.19	Jeremia kiha s'a lapela, a li, “Muñ'a Bupilo, utwa se ni bulela, mi u teeleze mo ba ni bulelela lila za ka. 
JER.18.20	Kana bumaswe bu ka ba tifo ya bunde, naa? Ni buza cwalo kakuli ba ni yepezi musima kuli ni wele mwateñi. Hupula mo ni tezi ku wena, ni ku t'o bulela ka bona kuli u si ke wa ba halifela. 
JER.18.21	Kono cwale, Muñ'a Bupilo, tuhela bana ba bona ba bulaiwe ki tala. U ba lisele ba bulaiwe mwa ndwa. Basali ba sinyehelwe ki banna ba bona, ba bulaiwe ki matuku. Ba shwelwe ki bana ba bona, mi batangana ba shwe mwa ndwa ni bona. 
JER.18.22	U lume batu ba bañata ku t'o ba amuha mandu a bona ba si ka lemuswa. Ba liliswe ki sabo. Ba ni yepezi musima kuli ni wele mwateñi, mi ba ni beezi liteo kuli ba ni swase. 
JER.18.23	Kono, Muñ'a Bupilo, wa ziba mo ba lelela ku ni bulaya kaufela. U si ke wa swalela bumaswe bwa bona. U si ke wa takula sibi sa bona. U ba wiseze fafasi ka ku ba koma, mi u eze cwalo ha u sa nyemile.”
JER.19.1	Muñ'a Bupilo a ni bulelela kuli ni y'o leka piza ya lizupa. A ni bulelela kuli ni ye ni ba bañwi kwa bahulu ba sicaba ni kwa baprisita ba bahulu. 
JER.19.2	 Lu zwe hanyinyani mwa Munyako wa kwa Upa kwa Musindi wa Hinomu. Kwateñi ne ni lukela ku y'o bulela litaba z'a n'a ni laezi Muñ'a Bupilo. 
JER.19.3	Muñ'a Bupilo a ni bulelela kuli ni bulele cwana, ni li, “Mu teeleze, malena ba Juda ni batu ba mwa Jerusalema, ku ze ni ta bulela, na, Muñ'a Bupilo ya Maata Kaufela, Mulimu wa Isilaele. Ni ta tisa ziezi mwa sibaka se kuli lizebe za mañi ni mañi ya ta i utwa li huwe. 
JER.19.4	Ni ta eza cwalo kakuli batu ba ni tuhezi. Ba silafalize sibaka se ka ku ezeza mwateñi milimu i sili litabelo, ili milimu yeo bona, nihaili bo kukw'a bona, kamba malena ba Juda ha ba si ka ziba se siñwi ka yona. Ba talize sibaka se ka mali a batu ba ba ne ba si na mulatu. 
JER.19.5	 Ba yahezi Baale tutala ili kuli ba cise bana ba bona mwa mulilo ku eza litabelo. Taba yeo ha i si ka kena mwa muhupulo wa ka ku ba laela kuli ba cise bana ba bona ku eza litabelo. 
JER.19.6	Cwalehe, na, Muñ'a Bupilo, ni li, ‘Nako i ka taha fo naha ye i si ke ya bizwa Tofeti kamba Musindi wa Hinomu. Bakeñisacwalo i ta zibahala ka libizo la Musindi wa Pulao. 
JER.19.7	Hona mwa sibaka mo ni ta sinya milelo kamukana ya batu ba Juda ni Jerusalema. Ni ta eza kuli lila za bona li tabe fahalimw'a bona, mi li ba bulaye mwa ndwa. Litupu za bona ni ka li fa linyunywani ni libatana kuli li be sico sa zona. 
JER.19.8	Ni ta tisa ku sinyeha ko ku maswe fa munzi wo kuli mañi ni mañi ya fita a komoke ni ku mbwetuka ka ze ezahezi ku ona kaufela. 
JER.19.9	Ni ta eza batu ba ba pila mwateñi kuli ba ce nama ya bana ba bona. Ba ta ca balikani ba bona, ka ñalelwa ye tuna, lila za bona ha li se li ambekile munzi ni ku lika ku ba bulaya.’ ”
JER.19.10	Cwale Muñ'a Bupilo a ni bulelela kuli ni tube piza fapil'a batu ba ba ne ba ile ni na. 
JER.19.11	Ni ba bulelele kuli Muñ'a Bupilo ya Maata Kaufela u ize, “Ni ta pyata batu ba, ni munzi wo, ka mukwa o swana ni o' tubile piza ya lizupa ka ona kuli i si ke ya ngungatekwa hape. Batu ba ka pumbeka bafu ba bona mane ni mwa Tofeti kakuli ha ku na ku ba ni sibaka si sili mo ba ka pumbekiwa. 
JER.19.12	Ki mona mo ni ta ezeza munzi wo ni ba ba yahile ku ona. Ni ta u likanya ni Tofeti. Ni bulezi, na, Muñ'a Bupilo. 
JER.19.13	Mandu a Jerusalema, mandu a malena ba Juda, mane ni zona lituwa za mandu fo ne ku cisezwanga insense kwa linaleli, ni fo ne ku selelwanga milimu i sili limpo za ku nwa, li ta ba ni masila sina Tofeti.”
JER.19.14	Cwale na zwa kwa Tofeti, kw'a n'a ni lumile Muñ'a Bupilo, ku y'o talusa muhupulo wa hae. Na ya, mi na y'o yema mwa lapa la Tempele, na bulelela batu kamukana. 
JER.19.15	Na ba bulelela kuli Muñ'a Bupilo ya Maata Kaufela, Mulimu wa Isilaele, n'a ize, “Ni ka tuha ni nata munzi wo, ni minzi ye fakaufi kaufela, sina ha ne ni ize ni ka i nata, kakuli mu na ni mahañi, mi ha mu teelezi se ni bulela.”
JER.20.1	Pashuri, mwan'a Imere, n'a li muprisita ni nduna ye tuna mwa Tempele. A utwa mupolofita Jeremia h'a bulela litaba zeo. 
JER.20.2	Cwale Pashuri a natisa Jeremia, mi a mu beyisa mwa mawenge kwa Munyako wa Benjamine o ya mwa Tempele. 
JER.20.3	Habusa, Pashuri ha s'a mu lukuluzi mwa mawenge, Jeremia a li ku yena, “Muñ'a Bupilo h'a si ka ku beya libizo la Pashuri. Libizo l'a ku file ki Sabo ya kai ni kai. 
JER.20.4	Muñ'a Bupilo, yena kasibili, u ize, ‘Ni ta ku eza ya isabisa ili wena ni balikani ba hao, mi u ta ba bona, kaufela bona, ba bulaiwa ka lisabule za lila za bona. Ni ka tuha ni beya batu ba Juda kamukana mwa maata a mulena wa Babilona. Ba bañwi u ta ba nga ili lihapiwa, a ba ise kwa Babilona, mi ba bañwi a ba bulaye. 
JER.20.5	Ni ta tuhela lila za bona ba ikungele bufumu bwa munzi wo, mi ba hape liluwo ni tutu ya ona kaufela nihaili lipulukelo za malena ba Juda, mi ba ise lika kamukana kwa Babilona. 
JER.20.6	Haili ka wena, Pashuri, wena ni lubasi lwa hao kaufela mu ta swalwa, mu isiwe kwa Babilona. U ta y'o shwela koo, mi u pumbekiwe kwateñi, hamoho ni balikani ba hao b'o bulelezi buhata bo.’ ”
JER.20.7	Muñ'a Bupilo, u ni konile,
JER.20.7	mi na ku latelela.
JER.20.7	U maata hahulu ku ni fita,
JER.20.7	mi u ni tuzi.
JER.20.7	Ni sheununwa ka mañi ni mañi.
JER.20.7	Ba ni seha musihali kaufela.
JER.20.8	Fo ni bulelela kaufela,
JER.20.8	na lila ni ku huwa, ni li,
JER.20.8	“Butata! Sinyeho!”
JER.20.8	Muñ'a Bupilo, ni eziwa sikuba,
JER.20.8	mi ni kumbaulwa nako kamukana,
JER.20.8	kakuli ni bulela litaba za hao.
JER.20.9	Kono ha ni li,
JER.20.9	“Ni ta libala Muñ'a Bupilo,
JER.20.9	mi ha ni sa bulela ka libizo la hae,”
JER.20.9	fohe linzwi la hao li cisa sina mulilo
JER.20.9	mwa pilu ya ka,
JER.20.9	li pakezwi mwa masapo a ka.
JER.20.9	Na katala ku li kwalela mwahali,
JER.20.9	mi ha ni koni ku li buluka.
JER.20.10	Ni utwa ba bañata
JER.20.10	ba shobota-shobota.
JER.20.10	Ba se ba ni beile libizo la lishendo
JER.20.10	le li li,
JER.20.10	“Sabo ya kai ni kai.”
JER.20.10	Ba li, “A mu mu zekise!
JER.20.10	A lu mu zekiseñi!”
JER.20.10	Nihaili balikani ba ka,
JER.20.10	ba libelezi ku wa kwa ka.
JER.20.10	Ba li, “Mwendi a ka kwacisiwa.
JER.20.10	Cwale ne lu ka mu swala,
JER.20.10	mi lwa mu kutiseza ka bumaswe.”
JER.20.11	Kono wena, Muñ'a Bupilo,
JER.20.11	u kwatuko a ka,
JER.20.11	u tiile mi u ya maata,
JER.20.11	mi ba ba ni nyandisa q2 ba ta sitatala.
JER.20.11	Ha ba na ku tula.
JER.20.11	Ba ta swabiswa hahulu,
JER.20.11	kakuli ha ba na ku kona
JER.20.11	ku peta milelo ya bona.
JER.20.11	Maswabi a bona a ta ba
JER.20.11	a kuya kuile,
JER.20.11	mi h'a na ku libalwa.
JER.20.12	Kono, Muñ'a Bupilo
JER.20.12	ya Maata Kaufela,
JER.20.12	u lika batu ka ku luka.
JER.20.12	U ziba se si mwa lipilu
JER.20.12	ni minahano ya bona.
JER.20.12	Cwale ni ku bone
JER.20.12	ha u kutiseza lila za ka,
JER.20.12	kakuli ni beile taba ya ka
JER.20.12	mwa mazoho a hao.
JER.20.13	Mu opelele Muñ'a Bupilo!
JER.20.13	Mu lumbe Muñ'a Bupilo!
JER.20.13	U lamulela ba ba nyandiswa
JER.20.13	kwa maata a ba ba maswe.
JER.20.14	 Li kutiwe lizazi
JER.20.14	le ne ni pepilwe ka lona!
JER.20.14	Li libalwe lizazi
JER.20.14	le ba ni pepa bo ma!
JER.20.15	A kutiwe mutu ya n'a tabisize
JER.20.15	bo ndate, h'a tisa litaba, a li,
JER.20.15	“Ki mushimani! U na ni mwana
JER.20.15	wa mushimani!”
JER.20.16	Ike a ka swana ni minzi yeo
JER.20.16	y'a sinyize ka situhu Muñ'a Bupilo.
JER.20.16	Ike a ka utwa sililo sa butuku
JER.20.16	i sa li kakusasana,
JER.20.16	ni zibiso ya ndwa musihali.
JER.20.17	N'a kabe a ni bulaile
JER.20.17	pili ni si ka pepiwa.
JER.20.17	Ka mukwa wo, kabe libita la ka
JER.20.17	li bile mwa mba ya bo ma,
JER.20.17	ne ni si ke na pepiwa.
JER.20.18	Ne ni pepezwiñi?
JER.20.18	Kikuli i n'e li feela ku t'o nyanda
JER.20.18	ni ku swaba,
JER.20.18	ni ku t'o feleleza bupilo bwa ka
JER.20.18	ka maswabi, nji?
JER.21.1	Mulena Zedekia a luma Pashuri mwan'a Malikia ni muprisita Zefania mwan'a Maaseya, kuli ba ye ku Jeremia, ba y'o li, 
JER.21.2	 “Muñ'a ka, u lu bulelele ku Muñ'a Bupilo, kakuli Nebukadenezare, mulena wa Babilona, wa lu lwanisa. Mwendi Muñ'a Bupilo a ka lu ezeza makazo ye ñwi, mi a hapeleze Nebukadenezare ku kuta.”
JER.21.3	Cwale Muñ'a Bupilo a bulela ku Jeremia, mi ni yena Jeremia a taluseza batu ba ba ne ba lumilwe ku yena. 
JER.21.4	Ba na ni ku y'o bulelela Zedekia kuli Muñ'a Bupilo, Mulimu wa Isilaele, u ize, “Ni ta leleka masole, b'a sebelisa Zedekia ku lwanisa mulena wa Babilona, ni mpi ya hae ye potolohile lukwakwa lwa munzi. Mi ni ta kubukanya lilwaniso za bona mwahal'a munzi. 
JER.21.5	Na kasibili, ki na ya ka lwana ni mina ka maata a ka kaufela, ni ka bunyemi, ni buhali bwa ka kamukana. 
JER.21.6	Ni ta bulaya mañi ni mañi ya pila mwa munzi mo. Batu ni lifolofolo cwalo li ta bulaiwa ki butuku bo bu maswe. 
JER.21.7	Haili ka Mulena Zedekia wa Juda, manduna ba hae, ni batu ba ba ka banduka mwa ndwa, tala ni matuku, ni ta ba lisela ba hapiwe ki Mulena Nebukadenezare ni lila za bona, ba ba bata ku ba bulaya. Nebukadenezare u ta ba bulaya. H'a na ku siya nihaili a li muñwi. H'a na ku ba ni sishemo kamba makeke ku mañi ni mañi wa bona. Ni bulezi, na, Muñ'a Bupilo.”
JER.21.8	Cwale Muñ'a Bupilo a bulelela Jeremia kuli a taluseze batu, a li, “Mu teeleze! Na, Muñ'a Bupilo, ni li, ‘Mu iketele mwa linzila ze peli ze, ili ye isa kwa bupilo ni ye isa kwa lifu. 
JER.21.9	Ufi ni ufi ya ka ina mwa hae u ta bulaiwa ki ndwa, tala kamba butuku. Kono ufi ni ufi ya ka y'o koza kwa Mababilona, ba ba se ba tuha ba lwanisa munzi hona cwale fa, h'a na ku bulaiwa. U ta banduka ni bupilo bwa hae. 
JER.21.10	Ni se ni itukiselize kuli ni si ke na siya munzi wo, kono ni u sinye. U ta fiwa mulena wa Babilona, mi yena u ta u cisa, lotee. Ni bulezi, na, Muñ'a Bupilo.’ ”
JER.21.11	“Jeremia, bulelela ba ndu ya bulena bwa Juda, kuli ba utwe se ni bulezi, na, Muñ'a Bupilo. 
JER.21.12	Baikulu ba Mulena Davida, a mu utwe se si bulezwi ki na, Muñ'a Bupilo. Ni ize, ‘Mu bone kuli likatulo ze lukile za ezahala ka zazi ni zazi. Mu sileleze mutu ku ya mu puma. Haiba mu sa ezi cwalo, lika ze maswe ze mu eza li ka tahisa kuli buhali bwa ka bu tuke sina mulilo o sa konwi ku timiwa.’ 
JER.21.13	Wena Jerusalema, u inzi kwahalimw'a misindi, sina licwe le litelele mwa libala. Kono, na, Muñ'a Bupilo, ni ta ku lwanisa. U li, ‘Ha ku na ya ka ni lwanisa kamba ku loba makwakwa a ka.’ 
JER.21.14	Kono, na, Muñ'a Bupilo, ni ta ku utwisa butuku ka z'o ezize. Ni ka cisa mandu a hao a bulena, mi mulilo u ta cisa lika kamukana ze fakaufi ni ona. Ni bulezi, na, Muñ'a Bupilo.”
JER.22.1	Muñ'a Bupilo a ni bulelela kuli ni ye kwa ndu ya bulena ni ku ba zibisa taba ye. 
JER.22.2	U li, “Mulena wa Juda, muikulu wa Davida, manduna ni batu ba Jerusalema a mu utwe se ni bulela. 
JER.22.3	Na, Muñ'a Bupilo, ni mi bulelela kuli mu eze ze nde ze lukile. Mu sileleze mutu ya pumiwa ku ya mu puma. Mu si ke mwa eza maswe kamba ku nyandisa bazwahule, lindiala, kamba limbelwa. Mu si ke mwa bulaela batu ba ba si na mulatu mwa sibaka se si kenile se. 
JER.22.4	Luli ha mu ka eza mo ni mi laelezi, fohe ba lusika lwa Davida ba ka zwelapili ku ba malena. Mi bona, hamoho ni manduna ni batu ba bona, ba ta na ba fita ka likoloi ni ka lipizi mwa minyako ya sibaka sa bulena. 
JER.22.5	 Kono ha mu sa utwi manzwi a ka, cwale na kasibili, na mi konka kuli sona sibaka se si ka shandauka. Ni bulezi, na, Muñ'a Bupilo.
JER.22.6	“Mandu a Juda a bulena ki a mande ku na, sina naha ya Giliadi ni Lilundu la Lebanoni, kono ni ta a eza matota, ili sibaka mo ku sa pili mutu. 
JER.22.7	Ni lumela batu ku t'o a sinya. Kaufel'a bona ba ka taha ni lilepe za bona, ba t'o pumaka misumo ye minde ya ona ya likota za sidare, mi ba li nepele mwa mulilo.
JER.22.8	“Mwamulaho, ku ta na ku fita bazwahule ba bañata ba buzana, ba li, ‘Kiñi, na, Muñ'a Bupilo ha ni ezize nto ye cwalo kwa munzi-tuna wo.’ 
JER.22.9	Cwale ba ka alaba kuli ki kabakala kuli mu tuhezi bulikani bwa mina ni na, Muñ'a Bupilo, Mulimu wa mina, mi mu lapezi ni ku sebeleza milimu i sili.”
JER.22.10	Batu ba Juda, mu si ke mwa lilela
JER.22.10	Mulena Josiasi.
JER.22.10	Mu si ke mwa silisa ka lifu la hae,
JER.22.10	kono mu lilele hahulu Shalume,
JER.22.10	mwan'a hae.
JER.22.10	Ba mu nga, mi h'a sa kuta,
JER.22.10	h'a sa tola a bona naha
JER.22.10	mw'a pepezwi hape.
JER.22.11	 Muñ'a Bupilo a bulela ka Shalume mwan'a Josiasi, ya n'a yolile ndat'ahe ku ba mulena wa Juda, a li, “Shalume u zwile mo, mi h'a sa tola a kuta. 
JER.22.12	U ta y'o shwela mwa naha mo ba mu isize, mi h'a sa na ku bona naha ye hape.”
JER.22.13	Bumai ki bwa mutu ya yaha ndu
JER.22.13	ya hae a sa yi ka mulao,
JER.22.13	mi ya ekeza kwa butuna bwa yona
JER.22.13	ka ku sa sepahala,
JER.22.13	ya belekisa batusi ba hae feela,
JER.22.13	a sa ba lifi.
JER.22.14	Bumai ki bwa mutu ya li,
JER.22.14	“Ni ka icahela ndu ye tuna,
JER.22.14	ye na ni mizuzu ye mituna
JER.22.14	kwahalimu.”
JER.22.14	Ibehe, u beya mahaulo
JER.22.14	mwa ndu ya hae,
JER.22.14	ni ku i kwahela ka likota za sidare,
JER.22.14	mi a i base ka bufubelu.
JER.22.15	Kana bulena bwa hao bu ta ekezwa
JER.22.15	ka ku yaha mandu a likota za sidare
JER.22.15	a fita a ba bañwi, nji?
JER.22.15	Ndat'aho u ikolile bupilo bo bunde.
JER.22.15	N'a lukile, mi n'a na ni niti,
JER.22.15	mi z'a n'a eza kaufela ne li konda.
JER.22.16	Babotana n'a ba atula ka niti
JER.22.16	ya taba,
JER.22.16	mi n'a iketile hande.
JER.22.16	Se, ki sona se si bonahala ku mutu
JER.22.16	ya saba Muñ'a Bupilo.
JER.22.17	Kono wena, u hupula feela litakazo
JER.22.17	za hao.
JER.22.17	Mu bulaya batu ba ba si na mulatu,
JER.22.17	mi u nyandisa ka tata batu ba hao.
JER.22.17	U bulezi Muñ'a Bupilo.
JER.22.18	 Cwalehe, Muñ'a Bupilo u bulela
JER.22.18	ka Jojakimi, mwan'a Josiasi
JER.22.18	ni mulena wa Juda, u li,
JER.22.18	“Ha ku na ya ka mu silisa,
JER.22.18	kamba ku bulela kuli,
JER.22.18	‘Ku maswe, mulikani,
JER.22.18	ku maswe!’
JER.22.18	Ha ku na ya ka mu silisa,
JER.22.18	kamba ku mu lila, a li,
JER.22.18	‘Mawee, mulen'a ka!
JER.22.18	Mawee, muñ'a ka!’
JER.22.19	Ka likute le li lukela puluko
JER.22.19	ya mbongolo,
JER.22.19	ni yena u ta hohiwa cwalo
JER.22.19	mi a y'o latelwa kwand'a minyako
JER.22.19	ya Jerusalema.”
JER.22.20	Batu ba mwa Jerusalema,
JER.22.20	mu ye kwa Lilundu la Lebanoni,
JER.22.20	mi mu y'o huweleza.
JER.22.20	Mu ye mwa naha ya Bashani,
JER.22.20	mi mu y'o lila.
JER.22.20	Mu y'o biza mu li fa malundu
JER.22.20	a Moabi,
JER.22.20	kakuli batusi ba mina kaufela
JER.22.20	ba tuzwi.
JER.22.21	Mulena u bulezi ni mina
JER.22.21	ha ne mu sa iketile,
JER.22.21	kono mu hanile ku utwa.
JER.22.21	Se, ki sona se ne mu eza
JER.22.21	ha ne mu sa li ba banca.
JER.22.21	Ne mu sa lati ku utwa Muñ'a Bupilo
JER.22.21	ni hanyinyani.
JER.22.22	Baeteleli ba mina ba ta fefulwa
JER.22.22	ki moya,
JER.22.22	batusi ba mina ba hapiwe,
JER.22.22	mi ba be batanga,
JER.22.22	munzi wa mina u swabiswe,
JER.22.22	mi u shwaulwe,
JER.22.22	kabakala bumaswe
JER.22.22	bo mu ezize kaufela.
JER.22.23	Mu inzi mu iketile mwa likota
JER.22.23	za sidare ze zwa kwa Lebanoni,
JER.22.23	kono mu ta bulaisa hahulu makeke,
JER.22.23	lizazi le mu ta tahelwa ki ñalelwa,
JER.22.23	ñalelwa ye swana ni ya musali ya bata
JER.22.23	ku pepa.
JER.22.24	 Muñ'a Bupilo a li ku Konia mwan'a Jojakimi, mulena wa Juda, “Kana na, Mulimu ya pila, niha n'o ka ba lisale la ku swanisa la kwa munwana wa lizoho la ka la silyo, ne ni ka ku comola. 
JER.22.25	Ne ni ka ku isa ku ba ba bata ku ku bulaya, ili bona batu b'o saba. Ne ni ka ku fa Mulena Nebukadenezare wa kwa Babilona ni masole ba hae. 
JER.22.26	Ni ka tuha ni ku nepela, wena ni m'aho, mwa naha i sili, mo mu si ka pepelwa, mi mu ka y'o shwela kwateñi bubeli bwa mina. 
JER.22.27	Ha mu sa na ku kutela mwa naha ye mu lakaza ku bona.”
JER.22.28	Jeremia a li, “Kikuli Konia u swana ni piza ye tubehile, ye latilwe, ye si na ya i bata, naa? Kikabakalañi, yena ni bana ba hae ha ba ngiwa ni ku y'o nepelwa mwa naha ye ba sa zibi?
JER.22.29	“Mawee, naha, naha, naha!
JER.22.29	Utwa s'a bulezi Muñ'a Bupilo.
JER.22.30	‘Mutu yo u atulezwi
JER.22.30	ku sa ba ni bana,
JER.22.30	mutu ya si ke a kondisa za bupilo
JER.22.30	bwa hae.
JER.22.30	H'a na ku ba ni baikulu
JER.22.30	ba ba ta ba malena sina Davida,
JER.22.30	mi ba buse mwa Juda.
JER.22.30	Ni bulezi, na, Muñ'a Bupilo.’ ”
JER.23.1	Katulo ya Muñ'a Bupilo i ta ba ye maswe kwa babusi ba ba lumelela batu ba hae ku bulaiwa ni ku hasanyiwa. 
JER.23.2	Se, ki sona s'a bulela Muñ'a Bupilo, Mulimu wa Isilaele, ka babusi ba ba ne ba lukela ku babalela batu ba hae, u li, “Mu hasanyize batu ba ka, mi mu ba isize kwahule. Ha mu si ka ba babalela. Cwale, ni ta mi utwisa butuku ka bumaswe bo mu ezize. Ni bulezi, na, Muñ'a Bupilo. 
JER.23.3	Ni ta kopanya batu ba ka ba ba siyezi mwa manaha mo ni ba hasanyelize, mi ni ta ba kutiseza mwa naha ya habo bona. Ba ta ba ni bana ba bañata, mi palo ya bona i ate. 
JER.23.4	Ni ta ba fa babusi ba ba ta ba babalela. Ha ba sa tola ba saba kamba ku sabiswa, mi ha ku na ku lateha nihaili a li muñwi ku bona. Ni bulezi, na, Muñ'a Bupilo.”
JER.23.5	 Muñ'a Bupilo u li, “Kaniti luli nako ya taha fo ni ka ketela muikulu ya lukile wa Davida ku ba mulena. Mulena yo u ta busa ka butali mi u ta eza ze nde ze lukile mwa naha kaufela. 
JER.23.6	Ha s'a li mulena, batu ba Juda ba ta iketa, mi batu ba Isilaele ba ta pila ka kozo. Ba ta beya mulena yo libizo le li li, ‘Muñ'a Bupilo u lu pilisize.’
JER.23.7	“Nako ya taha,” ku bulela Muñ'a Bupilo, “fo batu ba si ke ba konka ka na hape, ba li, ‘Ka Muñ'a Bupilo ya pila ya zwisize sicaba sa Isilaele mwa naha ya Egepita.’ 
JER.23.8	Kono ba ta konka, ba li, ‘Ka Muñ'a Bupilo ya pila ya zwisize batu ba Isilaele mwa naha ye kwa mutulo, ni mwa manaha a mañwi mw'a n'a ba hasanyelize.’ Cwale ba ta ina mwa naha ya bona luli.”
JER.23.9	Jeremia a li ka bapolofita,
JER.23.9	“Ni lobehile pilu, mi na njanja.
JER.23.9	Kabakala Muñ'a Bupilo,
JER.23.9	kabakala manzwi a hae a kenile,
JER.23.9	ni swana ni mutu ya kozwi,
JER.23.9	mutu ya nwile waine ye ñata.
JER.23.10	Naha i tezi batu ba ba sa sepahali
JER.23.10	ku Muñ'a Bupilo.
JER.23.10	Ba pila bupilo bo bu maswe
JER.23.10	mi ha ba sebelisi hande maata
JER.23.10	a bona.
JER.23.10	Kabakala sikuto sa Muñ'a Bupilo
JER.23.10	naha ya silisa,
JER.23.10	mi mafulelo a limunanu a omile.”
JER.23.11	Muñ'a Bupilo u li,
JER.23.11	“Bapolofita ni baprisita
JER.23.11	ha si ba Mulimu.
JER.23.11	Ni ba kwacisize ba nze ba eza
JER.23.11	bumaswe mwa Tempele kasibili.
JER.23.12	Linzila ze ba zamaya ku zona
JER.23.12	li ta telela ni ku unsufala.
JER.23.12	Ni ta ba sitatalisa ni ku ba wisa.
JER.23.12	Ni ta ba tiseza ziezi.
JER.23.12	Nako ya ku natiwa kwa bona ya taha.
JER.23.12	Ni bulezi, na, Muñ'a Bupilo.
JER.23.13	Ni boni sibi sa bapolofita
JER.23.13	ba Samaria.
JER.23.13	Ba bulezi ka libizo la Baale,
JER.23.13	mi ba kelusize batu ba ka
JER.23.13	ba Isilaele.
JER.23.14	 Kono ni boni bapolofita
JER.23.14	ba mwa Jerusalema
JER.23.14	ba nze ba eza bumaswe
JER.23.14	bo bu fita boo.
JER.23.14	Ba eza za buhule,
JER.23.14	mi ba bulela buhata.
JER.23.14	Ba fosisa batu,
JER.23.14	mi ha ku sa na ya ka tuhela
JER.23.14	ku eza bumaswe.
JER.23.14	Ku na, kaufel'a bona
JER.23.14	ba swana ni Sodoma,
JER.23.14	mi ba swana ni batu
JER.23.14	ba Gomora kwa bumaswe.
JER.23.15	“Cwalehe, na, Muñ'a Bupilo ya Maata Kaufela, ni bulela ka bapolofita ba Jerusalema kuli,
JER.23.15	Ni ta ba cisa miselo ye baba,
JER.23.15	ni ba nwise ni mezi a na ni mabeela,
JER.23.15	kakuli ba hasanyelize buhedeni
JER.23.15	mwa naha kamukana.”
JER.23.16	Muñ'a Bupilo ya Maata Kaufela u li kwa batu ba mwa Jerusalema, “Mu si ke mwa teeleza ze ba bulela bapolofita, kakuli ba mi fa lisepiso ze ñata za buhata. Ba mi bulelela ze ba ikupulezi, isiñi ze ni bulezi, na. 
JER.23.17	Ba bulelela batu ba ba hana ku ni teeleza, ba li, ‘Za mina kaufela li ta konda.’ Mi ba bulelela ufi ni ufi ya hanyeza kuli h'a na ku tahelwa ki ziezi.”
JER.23.18	Jeremia a li, “Ha ku na nihaili a li muñwi ku bona ya utwile kamba ku utwisisa manzwi a hae, nihaiba ku utwa kamba ku isa pilu ku z'a bulezi Muñ'a Bupilo. 
JER.23.19	Buhali bwa hae ki liñungwa. Ki moya o ka t'o nata fa litoho za ba ba maswe. 
JER.23.20	Ha bu na ku fela, konji ha s'a felize ku eza z'a n'a lelile kaufela. Mwa mazazi a taha batu ba hae ba ta utwisisa hande zeo kamukana.”
JER.23.21	Muñ'a Bupilo u ize, “Ha ni si ka luma bapolofita bao, kono nihakulicwalo ba ikezi kwa sicaba ka lubilo. Ha ni na se ni ba bulelezi, kono nihakulicwalo ba bulezi ka libizo la ka. 
JER.23.22	Kamba ba zibile likunutu za mihupulo ya ka, fohe, ne ba ka bulelela batu manzwi a ka, mi ne ba ka ba tuhelisa bupilo bo bu maswe bo ba pila ni lika ze maswe ze ba eza.
JER.23.23	“Na, ni Mulimu ya inzi kai ni kai, isiñi mwa sibaka si li siñwi feela. Ni bulezi, na, Muñ'a Bupilo. 
JER.23.24	 Ha ku na ya ka ipata ko ni si ke na mu bona. Kikuli ha mu zibi kuli ni inzi kai ni kai mwa lihalimu ni mwa lifasi, nji? 
JER.23.25	Ni ziba ze ba bulezi bapolofita bao ba ba bulela buhata ka libizo la ka, mi ba bulela kuli ki na ya ba file litaba zeo mwa litolo za bona. 
JER.23.26	Bapolofita ba, ba ta nga nako ye kuma kai ba nze ba kelusa batu ba ka, ka buhata bo ba ikupulezi? 
JER.23.27	Ba hupula kuli litolo ze ba italusezanga li ta eza batu ba ka kuli ba ni libale, sina mo ne ba ni libalezi bo ndat'a bona, mi ba yembulukela ku Baale. 
JER.23.28	Mupolofita ya kile a ba ni tolo, a bulele feela kuli ki tolo. Kono haili mupolofita ya utwile linzwi la ka, a li bulelele batu ka ku sepahale. Bunde bwa muuku ki bufi ha bu ka likanyiwa ni mabele? 
JER.23.29	Linzwi la ka li swana ni mulilo, ni sikoma se si tuba macwe ku a eza makoto-koto. Ni bulezi, na, Muñ'a Bupilo. 
JER.23.30	Ni lwanisa bapolofita ba ba nga manzwi a ba bañwi, mi ba a bulela inge ki a ka. 
JER.23.31	Hape ni sa lwanisa cwalo bapolofita ba ba bulela manzwi a bona, mi ba talusa kuli a zwa ku na. 
JER.23.32	Mu utwe se ni bulela, na, Muñ'a Bupilo! Ni lwanisa bapolofita ba ba bulela litolo za bona ze tezi buhata. Ba bulela litolo ze, ili ku kelusa batu ba ka, ka buhata ni muipo wa bona. Ha ni si ka ba luma kamba ku ba laela kuli ba ye, mi ha ba na se ba tusa batu ka sona ni hanyinyani. Ni bulezi, na, Muñ'a Bupilo.”
JER.23.33	“Jeremia, haiba yo muñwi kwa batu ba ka, kamba kwa bapolofita, kamba baprisita a ka ku buza, a li, ‘Yela Jeremia! Manzwi a swabisa a zwa ku Muñ'a Bupilo kacenu ki afi?’ wena u ta alaba, u li, ‘Manzwi afi a swabisa? Manzwi a swabisa ki mina kakuli Muñ'a Bupilo u mi nepezi kwahule!’ 
JER.23.34	Haiba mupolofita kamba muprisita, kamba yo muñwi wa batu ba, a ka eza lishea, a li, ‘Manzwi a swabisa a zwa ku Muñ'a Bupilo kacenu,’ yena yo ni lubasi lwa hae ni ta ba utwisa butuku. 
JER.23.35	Bakeñisacwalo yo muñwi ni yo muñwi u lukela ku buza mulikan'a hae ni banabahabo, a li, ‘Kalabo y'a file Muñ'a Bupilo kanti ki ifi, mi hape u izeñi?’ 
JER.23.36	Cwale ba si ke ba bulela manzwi a li, ‘Manzwi a swabisa a Muñ'a Bupilo’ kakuli haiba mutu a ka bulela cwalo, ni ta eza manzwi a ka kuli a be maswabi luli ku yena. Batu ba minulezi manzwi a Mulimu wa bona, Mulimu ya pila, Muñ'a Bupilo ya Maata Kaufela. 
JER.23.37	Jeremia, u buze bapolofita, u li, ‘Kanti Muñ'a Bupilo u mi alabile cwañi, mi hape u izeñi?’ 
JER.23.38	Mi haiba ba li, ‘Manzwi a Muñ'a Bupilo a swabisa,’ fohe, u ba zibise patalaza kuli ba itusisize ona manzwi a, niha ni ize ba si ke ba eza cwalo. 
JER.23.39	Kabakaleo ni ta ba zwisa ni ku ba latela kwahule hamohocwalo ni munzi o ne ni file bo kukw'a bona. 
JER.23.40	Ni ta eza kuli ba shwaulwe ni ku swabiswa ko ku sa feli, ko ku si ke kwa libalwa.”
JER.24.1	 Muñ'a Bupilo a ni supeza lizuma ze peli za lifeiga ze tomilwe fapil'a Tempele. Fo, n'e s'e li mwamulaho a ku hapiwa kwa Jekonia, mwan'a Jojakimi, mulena wa Juda. N'a hapilwe ki Nebukadenezare wa kwa Babilona ya n'a mu isize kwa Babilona hamohocwalo ni manduna ba Juda, ni likwala za misebezi ya ku beta ni ku tula ba mwa Jerusalema. 
JER.24.2	Sizuma sa pili ne si tezi lifeiga ze nde, ze ne kalile ku buzwa, mi sa bubeli ne si tezi lifeiga ze maswe hahulu, ze sa ciwi. 
JER.24.3	Cwale Muñ'a Bupilo kiha s'a li ku na, “Jeremia, u bona sika mañi?”
JER.24.3	Na alaba, na li, “Lifeiga. Ze nde ki ze nde luli, mi ze maswe li maswe luli ni kwa ku li ca.”
JER.24.4	Cwale Muñ'a Bupilo a li ku na, 
JER.24.5	“Na, Muñ'a Bupilo, Mulimu wa Isilaele, ni hupula kuli batu ba ba ne ba isizwe kwa Babilona ba swana ni lifeiga ze nde zeo, mi ni ta ba eza hande. 
JER.24.6	Ni ta ba tokomela, mi ni ba kutiseze mwa naha mo. Ni ta ba zwisezapili, isiñi ku ba kutiseza mwamulaho. Ni ta ba toma isiñi ku ba yepulula. 
JER.24.7	Ni ta ba fa takazo ya ku ziba kuli ki na Muñ'a Bupilo. Cwale ba ta ba batu ba ka, ni na, ni be Mulimu wa bona, kakuli ba ta kutela ku na ku lipilu za bona kaufela.
JER.24.8	“Haili ka Mulena Zedekia wa Juda, baelezi ba hae ni batu ba mwa Jerusalema kamukana ba ba siyezi mwa naha mo, kamba ku tutela mwa Egepita, na, Muñ'a Bupilo, ni ta ba nga kaufel'a bona ka mukwa o swana ni lifeiga ze maswe zani ze sa ciwi. 
JER.24.9	Ni ta ba tiseza ziezi ye ka sabisa macaba a lifasi kaufela. Batu ba ka ba sheununa, ba eze lishea ka bona, ba ba eze likuba, mi ba sebelise libizo la bona inge sikuto kai ni kai ko ni ta ba hasanyeza. 
JER.24.10	Ni ka tisa ndwa, tala ni matuku fahalimw'a bona, mane ku be ku tokwe nihaili a li muñwi ya ka siyala mwa naha ye ne ni file bo kukw'a bona ni bona cwalo.”
JER.25.1	 Mwa silimo sa bune sa Jojakimi mwan'a Josiasi a nz'a li mulena wa Juda, Jeremia a utwa linzwi la Muñ'a Bupilo bakeñisa batu kamukana ba Juda. Se, n'e li sona silimo sa pili sa puso ya Nebukadenezare mulena wa Babilona. 
JER.25.2	Mupolofita Jeremia a bulelela batu kamukana ba Juda ni bona kaufela ba ba ne ba pila mwa Jerusalema, a li, 
JER.25.3	“Ku kala ka mwaha wa bulishumi ka ze talu wa Josiasi mwan'a Amoni ha n'a li mulena wa Juda, ku t'o fita ku la kacenu le, ku se ku felile lilimo ze mashumi a mabeli ka ze talu f'a kalezi Muñ'a Bupilo ku bulela ni na, mi ne ni nze ni mi taluseza z'a n'a bulela. Kono ha mu si ka isa pilu ku zona. 
JER.25.4	Ne mu hana ku utwa kamba ku isa pilu ku Muñ'a Bupilo niha n'a nz'a mi lumelelanga batanga ba hae, bona bapolofita. 
JER.25.5	Ba mi bulelezi kuli mu tuhele mikwa ye maswe ye mu pila ka yona ni lika ze maswe ze mu eza, kuli mu pile mwa naha y'a mi file Muñ'a Bupilo, mina ni bo kukw'a mina, ili liluwo la mina la kamita. 
JER.25.6	Ba mi bulelezi kuli mu si ke mwa lapela kamba ku sebeleza milimu i sili, mi mu si ke mwa nyemisa Muñ'a Bupilo ka ku sebeleza maswaniso e mu ezize. Kambe ne mu utwile Muñ'a Bupilo kambe n'a si ke a mi utwisa butuku. 
JER.25.7	Kono yena Muñ'a Bupilo kasibili u li mwa hana ku mu utwa. Bakeñisacwalo, mu mu nyemisize ka maswaniso a mina, mi mu ipatezi ili mina ku utwiswa butuku ki yena.
JER.25.8	“Cwalehe, kakuli mu palezwi ku utwa manzwi a hae, Muñ'a Bupilo ya Maata Kaufela u li, 
JER.25.9	‘Ni ka lumela batu ba kwa mutulo kamukana ni yena mutang'a ka, Mulena Nebukadenezare wa kwa Babilona. Ni ka tisa macaba kamukana ku t'o lwanisa sicaba se, ni ba ba yahile mwateñi, hamoho ni macaba kaufela a bapani ni sona. Ni ta ba sinya, mane ba fele mbuu. Ku ta ba matota feela kuya kuile. I ta ba pono ye sabisa ni ye komokisa. Ni bulezi, na, Muñ'a Bupilo. 
JER.25.10	 Ni ta kuzisa lilata la bona la mikiti ni tabo. Ni kuzise ni manzwi a banyali ni banyaliwa, mane ni mulumo wa macwe a sila mabele, mi ni ta tima lilampi za bona. 
JER.25.11	 Naha ye kamukana i ta siyala ili matota, mi i ta ba pono ye komokisa. Macaba a kamukana a ta koza ku mulena wa Babilona lilimo ze mashumi a supile. 
JER.25.12	Mwamulaho a zeo, ni ta nata mulena wa Babilona ni sicaba sa hae ka sibi sa bona. Ni ta sinya naha ya bona, mi i siyale ili matota kuya kuile. Ni bulezi, na, Muñ'a Bupilo. 
JER.25.13	Ni ta utwisa sicaba seo butuku ka mo ni si fumbelezi kaufela, ka manzwi kamukana a ñozwi mwa buka ye, ili manzwi a bulezwi ki Jeremia bakeñisa macaba ao kamukana. 
JER.25.14	Macaba a mañata ni malena ba ba tumile ba ta ba eza batanga, mi ni ta ba kutiseza bumaswe ka se ba ezize.’ ”
JER.25.15	Muñ'a Bupilo, Mulimu wa Isilaele, u ni bulelezi, u ize, “Ki ye komoki ya waine ye tezi buhali bwa ka. U i nge, mi u y'o nwisa macaba kaufela ko ni ka ku luma. 
JER.25.16	Ha ba ka i nwa, ba ka tantalika, mi ba felelwe ki mihupulo kabakala ndwa ye ni ba lumelela.”
JER.25.17	Cwale na nga komoki mwa lizoho la Muñ'a Bupilo, mi na nwisa macaba kaufela kw'a n'a ni lumile. 
JER.25.18	Jerusalema, ni minzi kamukana ya Juda, hamohocwalo ni malena ni manduna ba yona ba i nwiswa. Minzi yeo ya fetuha matota ni pono ye komokisa, ye sabisa, mi cwale batu ba sebelisa mabizo a yona inge sikuto. Ki ona mo ku inezi ni kacenu.
JER.25.19	Ki wo mukoloko wa ba bañwi ba ba nwile mwa komoki.
JER.25.19	Ki Faro, mulena wa Egepita,
JER.25.19	ni manduna ni bazamaisi ba hae.
JER.25.20	Ki Maegepita kamukana,
JER.25.20	ni bazwahule mwa Egepita.
JER.25.20	Ki malena kaufela ba mwa naha ya Uzi.
JER.25.20	Ki malena kaufela ba minzi
JER.25.20	ya Mafilisita,
JER.25.20	ili ba mwa Ashikeloni, Gaza, Ekeroni
JER.25.20	ni ba ba siyezi mwa Ashidodi.
JER.25.21	Ki batu kamukana ba Edomo, Moabi ni Amoni.
JER.25.22	Ki malena kaufela ba Tire ni Sidoni,
JER.25.22	malena ba kwa linaha za Liwate la Mediteranea kamukana.
JER.25.23	Ki minzi ya Dedani, Tema ni Buzi
JER.25.23	ni batu kaufela ba ba pumela milili ya bona.
JER.25.24	Ki malena ba Arabia kamukana
JER.25.24	ni malena ba mishobo ye mwa lihalaupa kaufela.
JER.25.25	Ki malena ba mwa Zimeri,
JER.25.25	Elami ni Media kamukana.
JER.25.26	Ki malena kaufela ba kwa mutulo,
JER.25.26	fakaufi ni kwahule, ka ku tatamana.
JER.25.26	Sicaba sifi ni sifi se si fafasi ne si i nwile. Kwa mafelelezo mulena wa Babilona u ta i nwa ni yena.
JER.25.27	Cwale Muñ'a Bupilo a li ku na, “U bulelele batu kuli na, Muñ'a Bupilo ya Maata Kaufela, Mulimu wa Isilaele, ni ba laela ku i nwa ku fitela ba koliwa ni ku taza, ku fitela mane ba wele fafasi, mi ba palelwe ku zuha hape kabakala ndwa ye ni ba tiseza. 
JER.25.28	Mi haiba ba hana ku amuhela komoki mwa lizoho la hao ni ku nwa, u ba bulelele kuli Muñ'a Bupilo ya Maata Kaufela u ize, ‘Ha ku na mukwa haisi kuli mu i nwe!’ 
JER.25.29	Ni ta kalela musebezi wa ka wa ku sinya batu mwa munzi wa ka luli. Kana ba hupula kuli ba ka picuka ba si ka fumana mulatu, nji? Batili, ba ta utwisiswa butuku, kakuli ni ta lumela ndwa kwa batu kaufela ba ba mwa lifasi. Ni bulezi, na, Muñ'a Bupilo ya Maata Kaufela.
JER.25.30	“Wena, Jeremia, u swanezi ku talusa ze ni bulezi kamukana. U swanezi ku bulelela batu ba, u li,
JER.25.30	‘Muñ'a Bupilo u ta kalumuka
JER.25.30	a li kwa lihalimu,
JER.25.30	mi a bulele a li kwahule
JER.25.30	mwa lihalimu.
JER.25.30	U ta kalumukela batu ba hae.
JER.25.30	U ta huwa sina mutu ya hatikela
JER.25.30	makocela a veine,
JER.25.30	mi mañi ni mañi fafasi
JER.25.30	u ta mu utwa.
JER.25.31	Mulumo u ta utwahala
JER.25.31	kwa mafelelezo a lifasi,
JER.25.31	kakuli Muñ'a Bupilo
JER.25.31	u na ni muzeko ni macaba.
JER.25.31	U ta zekisa batu kamukana,
JER.25.31	mi a bulaye ba ba maswe.
JER.25.31	Muñ'a Bupilo u bulezi.’ ”
JER.25.32	Muñ'a Bupilo ya Maata Kaufela u li, ziezi i ka tahela macaba ka ku tatamana, mi liñungwa le lituna li ta zuha kwa mafelelezo a lifasi. 
JER.25.33	Ka lona lizazi leo, litupu za ba ba bulailwe ki Muñ'a Bupilo li ta be li hasani ku zwa kwa makalelo a lifasi mane li y'o fita kwa mafelelezo a lona. Ha ku na nihaili a li muñwi ya ka ba lila. Litupu za bona ha li na ku ngiwa ni ku y'o pumbekwa. Li ta kubukana fafasi sina mabunda a musutelo.
JER.25.34	Mu lile, mina bazamaisi, mu bokolole! Mu silise mi mu pitike mwa liluli. Nako i fitile ya kuli mu bulaiwe, mi mu ta tabiwa sina lipoho za lingu ze nde ka ku fitisisa. 
JER.25.35	Baeteleli ba batu ha ba na mo ba ta bandukela. 
JER.25.36	Utwa sililo sa bazamaisi. Ba sikauka ni ku liliswa ki ñalelwa, kakuli Muñ'a Bupilo u sinyize sicaba sa bona. 
JER.25.37	Naha ya bona ya kozo u i siile ili matota kabakala buhali bo bu sabisa bwa Muñ'a Bupilo. 
JER.25.38	Muñ'a Bupilo u siile batu ba hae sina tau ha i zwa mwa sicacani sa yona. Liziezi za ndwa ni buhali bo bu sabisa bwa Muñ'a Bupilo li fetuzi naha, ya ba lihalaupa.
JER.26.1	Jojakimi a kena fa bulena. 
JER.26.2	Mi Muñ'a Bupilo a bulelela Jeremia, a li, “Yema mwa lapa la Tempele, mi u bulelele batu ba ba zwa mwa minzi ya Juda ku t'o lapela kwanu bakeñisa litaba ze ni ku laezi kamukana. U si ke wa siya ni se sikana. 
JER.26.3	Mwendi batu ba ka utwa mi ba tuhele mikwa ya bona ye maswe. Haiba ba eza cwalo, fohe ni ka lisela muhupulo wa ka wa ku ba sinya, o ne ni lelile ku ba tiseza, kabakala likezo za bona ze maswe.”
JER.26.4	Muñ'a Bupilo a bulelela Jeremia ku y'o taluseza sicaba, a li, “Na, Muñ'a Bupilo, ni bulezi kuli mu swanezi ku ni utwa ka ku latelela litaelo ze ni mi file. 
JER.26.5	Mu swanezi ku isa pilu kwa manzwi a batanga ba ka, bona bapolofita, be ni nze ni mi lumelela. Ha mu si ka utwa ze ba bulezi ni hanyinyani. 
JER.26.6	 Haiba mu sa ezi lika zeo, ni ta eza kwa Tempele ye, se ni ezize kwa Shilo. Macaba kaufela a lifasi a ka sebelisa libizo la munzi wo sina sikuto.”
JER.26.7	Baprisita, bapolofita ni batu kamukana ba utwa Jeremia h'a bulela litaba ze mwa Tempele. 
JER.26.8	Jeremia a sa z'o feza feela ku bulela z'a n'a laezwi ki Muñ'a Bupilo kamukana, baprisita, bapolofita ni batu kaufela ba mu humalela ni ku huweleza, ba li, “Ka ze cwalo, u lukela ku bulaiwa wena! 
JER.26.9	Kikabakalañi ha u bulezi, ka libizo la Muñ'a Bupilo, kuli Tempele ye i ka swana ni Shilo, kuli munzi wo u ta sinyiwa, ni kuli ha ku na mutu ya ka pila mwateñi?” Cwale batu ba t'o kubukana ku Jeremia hona mo mwa Tempele.
JER.26.10	Baeteleli ba Juda ha ba utwa ze ezahlile, ba zwa mwa ndu ya bulena, mi ba y'o ina mwa libaka za bona kwa makenelo a Munyako o Munca wa Tempele. 
JER.26.11	Cwale baprisita ni bapolofita ba li kwa baeteleli ni kwa batu, “Mutu yo u swanezi ku atulelwa lifu kakuli u bulezi maswe ka munzi wa luna. Mu ikutwezi yena ka lizebe za mina.”
JER.26.12	Cwale Jeremia a li kwa baeteleli ni kwa batu, “Muñ'a Bupilo u ni lumile ku t'o bulela litaba kamukana ze mu utwile ni li bulela bakeñisa Tempele ni munzi wo. 
JER.26.13	Mu swanezi ku cinca mikwa ye mu pila ka yona ni lika ze mu eza, mi mu utwe manzwi a Muñ'a Bupilo, Mulimu wa mina. Fo, ni yena u ta cinca milelo ya hae ya ku sinya, y'a n'a bulezi bakeñisa mina. 
JER.26.14	Haili ka na, ni mwa maata a mina! Mu ni eze mo mu hupulela kaufela haiba mu bona kuli ku lukile. 
JER.26.15	Kono mu be ni niti ka se. Haiba mu ni bulaya, mina ni batu ba munzi wo, mu ka ba ni mulatu wa ku bulaya mutu ya si ka fosa, kakuli ki Muñ'a Bupilo ya ni lumile ku t'o mi bulelela litaba ze kamukana.”
JER.26.16	Cwale bazamaisi ba sicaba ni batu ba li kwa baprisita ni bapolofita, “Mutu yo a si ke a atulelwa lifu, kakuli u bulezi ku luna ka libizo la Muñ'a Bupilo, Mulimu wa luna.”
JER.26.17	Mwamulaho a zeo bahulu ba bañwi ba yema, mi ba bulela kwa batu ba ba ne ba kubukani, ba li, 
JER.26.18	 “Ezekiasi ha n'a li mulena wa Juda, mupolofita Mika wa mwa Morasheti a bulelela batu kamukana z'a n'a bulezi Muñ'a Bupilo ya Maata Kaufela, h'a ize,
JER.26.18	‘Sione u ta limiwa sina simu.
JER.26.18	Jerusalema u ta ba libunda la macwe,
JER.26.18	mi Lilundu la Tempele i be mushitu!’
JER.26.19	Mulena Ezekiasi wa Juda ni batu ba hae ha ba si ka bulaya Mika. Kono Ezekiasi a saba Muñ'a Bupilo, mi a lika ku kutisana ni yena. Mi Muñ'a Bupilo a cinca munahano wa hae ka ziezi y'a n'a ize u ka ba tiseza yona. Cwale, fa, lu bata ku itiseza ziezi ye tuna ili luna.”
JER.26.20	Ne ku na ni mutu yo muñwi hape, ya n'a bizwa Uria mwan'a Shemaya wa kwa Kiriati Jearimi, ya n'a bulezi ka libizo la Muñ'a Bupilo. A bulela ze lwanisa ona munzi wo ni sicaba sina mw'a n'a ezelize Jeremia. 
JER.26.21	Mulena Jojakimi ni masole ba hae ni manduna ha ba y'o utwa z'a bulezi Uria, mulena a lika kuli a mu bulaye. Kono Uria a utwa. Cwale a toba kabakala sabo, mi a tulela mwa Egepita. 
JER.26.22	Nihakulicwalo, Mulena Jojakimi a luma Elinatani mwan'a Akabori, ni batu ba bañwi, ku y'o nga Uria kwa Egepita. 
JER.26.23	Ba kutisa Uria ku zwa mwa Egepita ku mu tisa ku Mulena Jojakimi, ya til'o mu bulaya. Situpu sa hae sa y'o nepelwa mwa mayumbelo a nyangela.
JER.26.24	Ki kabakala Akikami mwan'a Shafani, ya n'a mu yemela, kuli Jeremia h'a si ka fiwa batu, ba mu bulaye.
JER.27.1	 Zedekia mwan'a Josiasi a ba feela mulena wa Juda, Muñ'a Bupilo a bulela ni Jeremia. 
JER.27.2	A mu bulelela kuli a ikezeze joko ka likwele ni ka likota ze shelana, mi a i beye mwa mulala wa hae. 
JER.27.3	Cwale Muñ'a Bupilo a mu bulelela kuli a lumelele linzwi kwa malena ba Edomo, Moabi, Amoni, Tire ni Sidoni ka lindumeleti ba bona ba ba ne ba tile mwa Jerusalema ku t'o bona Mulena Zedekia. 
JER.27.4	Muñ'a Bupilo ya Maata Kaufela, Mulimu wa Isilaele, a bulelela Jeremia ku laela lindumeleti ba kuli ba y'o zibisa malen'a bona z'a n'a bulezi Muñ'a Bupilo, ha n'a ize, 
JER.27.5	“Na, ka maata a ka a matuna ni ka tata ya ka, ni ezize lifasi, batu, ni lifolofolo kamukana ze pila mwateñi. Na kona ku li fa mañi ni mañi ye ni keta. 
JER.27.6	 Ki na ya beile macaba a kamukana kwatas'a mutang'a ka, Mulena Nebukadenezare wa kwa Babilona, mane ni ezize ni zona libatana kuli li mu belekele. 
JER.27.7	Macaba kaufela a ta mu sebeleza, mi a ta sebeleza cwalo mwan'a hae ni muikulyaye, ku fitela nako ya ku wa kwa sicaba sa hae. Cwale sicaba sa hae si ta sebeleza macaba a mañwi a maata ni malena ba batuna.
JER.27.8	“Kono haiba sicaba sifi ni sifi, kapa mubuso ufi ni ufi, u sa mu sebelezi ni ku ipeya kwatas'a mulao wa hae, fohe ni ta utwisa sicaba seo butuku ka ndwa, tala ni matuku, ku fitela ni fa Nebukadenezare zamaiso ye tezi fahalimw'a sona. Ni bulezi, na, Muñ'a Bupilo. 
JER.27.9	Mu si ke mwa teeleza kwa bapolofita, kamba ku ufi ni ufi ya ka li u kona ku polofita ze sa taha, i ka ba ka litolo, kamba ka ku biza ba ba shwile, kapa ka mabibo. Kaufel'a bona ba mi bulelela kuli mu si ke mwa sebeleza mulena wa Babilona. 
JER.27.10	Ba mi puma, mi ba bata kuli mu zwe mwa naha ya mina, ni mi lundulele kwahule, mi mu y'o fela ku shwa. 
JER.27.11	Kono haiba sicaba si ipeya kwatas'a mulena wa Babilona, mi si mu sebeleza, fohe ni ta si tuhela, si ine mwa naha ya sona, ku i lima ni ku pila mwateñi. Ni bulezi, na, Muñ'a Bupilo.”
JER.27.12	Jeremia a bulela taba ye swana ku Mulena Zedekia wa Juda, a li, “Mu koze ku mulena wa Babilona. Mu mu sebeleze yena ni batu ba hae, mi mu ta pila. 
JER.27.13	Ki ka libaka lifi wena ni batu ba hao ha mu ka shwela mwa ndwa, ku bulaiwa ki tala kamba matuku? Se, ki sona s'a bulezi Muñ'a Bupilo kuli si ta ezahala kwa sicaba sifi kamba sifi se si sa sebelezi mulena wa Babilona. 
JER.27.14	Mu si ke mwa teeleza kwa bapolofita ba ba mi hanisa ku sebeleza mulena wa Babilona. Ba mi puma feela. 
JER.27.15	Yena Muñ'a Bupilo kasibili u bulezi kuli h'a si ka ba luma, mi ba mi bulelela buhata ka libizo la hae. Mi cwale, u ta mi leleka mi mu ta bulaiwa, mina ni bapolofita ba ba mi bulelela buhata bo.”
JER.27.16	Jeremia kiha s'a bulelela baprisita ni batu z'a n'a bulezi Muñ'a Bupilo, ha n'a ize, “Mu si ke mwa teeleza bapolofita ba ba li bufumu bwa Tempele bu tuha bu tiswa ku zwa kwa Babilona. Ba mi puma. 
JER.27.17	Mu si ke mwa ba teeleza! Mu sebeleze feela mulena wa Babilona, mi mu ta pila! Kikakabakalañi munzi wo ha u ta ba ku ba matota? 
JER.27.18	Haiba ki bapolofita luli, mi ba na ni moya wa ka, a ba ni kupe, na, Muñ'a Bupilo ya Maata Kaufela, kuli ni si ke na lumelela bufumu bo bu siyezi mwa Jerusalema, mwa Tempele ni mwa mandu a bulena, ku isiwa kwa Babilona.”
JER.27.19	Muñ'a Bupilo ya Maata Kaufela u bulela cwalo ka za misumo, sikotolo sa mezi, matomelo ni tutu ye ñwi ye siyezwi mwa muleneñi. 
JER.27.20	Mulena Nebukadenezare ha n'a isa mwan'a Jojakimi, ili yena Jekonia mulena wa Juda, kwa Babilona hamohocwalo ni batu ba ba tumile ba mwa Juda ni Jerusalema, a li siya mwa Tempele.
JER.27.21	“Mu utwe se ni bulela, na, Muñ'a Bupilo ya Maata Kaufela, Mulimu wa Isilaele, ka tutu ye siyezi mwa Jerusalema, mwa Tempele ni mwa ndu ya bulena. 
JER.27.22	Li ta isiwa kwa Babilona, mi li y'o ina kwateñi ku fitela fo ni ka li hupulela. Cwale kihona ni ka li kutisa ku t'o li beya mwa sibaka se. Ni bulezi, na, Muñ'a Bupilo.”
JER.28.1	 Ka sona silimo seo, mwa kweli ya buketalizoho ya mwaha wa bune wa puso ya Mulena Zedekia, mupolofita Hanania, mwan'a Azuri, wa mwa munzi wa Gibioni, a bulela ni Jeremia mwa Tempele. A bulelela Jeremia fapil'a baprisita ni batu. 
JER.28.2	A mu bulelela kuli Muñ'a Bupilo ya Maata Kaufela, Mulimu wa Isilaele, n'a ize, “Ni se ni lobile maata a mulena wa Babilona. 
JER.28.3	Mwahal'a lilimo ze peli ni ta kutiseza mwa sibaka se bufumu kaufela bw'a n'a ngile Mulena Nekadenezare mwa Tempele ku bu isa kwa Babilona. 
JER.28.4	Ni ta kutisa ni Jekonia mwan'a Jojakimi, mulena wa Juda, hamohocwalo ni bahapiwa kamukana ba ba zwisizwe mo, mwa Juda, ku isiwa kwa Babilona. Ee, ni ta lobaka maata a mulena wa Babilona. Ni bulezi, na, Muñ'a Bupilo.”
JER.28.5	Mupolofita Jeremia a bulela ku mupolofita Hanania fapil'a baprisita ni batu kaufela ba ba ne ba yemi mwa Tempele. 
JER.28.6	A li, “Luli ni sepa cwalo! Ni sepa kuli Muñ'a Bupilo a ta eza cwalo. Ni sepa kuli z'o bulezi kamukana u ta li kondisa, mi a kutise bufumu kaufela bwa mwa Tempele, bo bu ile kwa Babilona, hamoho ni batu kamukana ba ba ne ba hapilwe. 
JER.28.7	Kono u teeleze se ni ta ku bulelela wena ni batu kaufela. 
JER.28.8	Bapolofita ba ba bulezi kale-kale, nako ya ka ni ya hao i si ka fita kale, ba polofitile ka ndwa, tala ni matuku kuli li ka tahela macaba a mañata ni mibuso ye na ni maata. 
JER.28.9	Kono mupolofita ya polofita ka za kozo u talimwa feela kuli ki yena luli mupolofita ya lumilwe ki Muñ'a Bupilo, haiba z'a bulezi li ezahala.”
JER.28.10	Cwale Hanania kiha s'a nga joko ya Jeremia mwa mulala wa hae, mi a i loba bubindi-bindi. 
JER.28.11	Hanania a bulela fapil'a batu kamukana, a li, “Muñ'a Bupilo u bulezi kuli u ta loba ka ona mukwa wo joko y'a beile Mulena Nebukadenezare fa milala ya licaba kaufela. Mi u ta eza cwalo mwahal'a lilimo ze peli.” Jeremia kih'a zwa.
JER.28.12	Nako ye ñwi, Hanania ha s'a lobile joko ya n'a ipeile Jeremia mwa mulala, Muñ'a Bupilo a bulelela Jeremia. 
JER.28.13	Jeremia n'a na ni ku y'o taluseza Hanania kuli, “Muñ'a Bupilo u ize, u konile ku loba joko ya kota, kono u ta i yolisa ka joko ya sipi. 
JER.28.14	Muñ'a Bupilo ya Maata Kaufela, Mulimu wa Isilaele, u bulezi kuli u ta beya joko ya sipi fa macaba ao kamukana, mi a ta sebeleza Mulena Nebukadenezare wa kwa Babilona. Mane Muñ'a Bupilo u ize kuli ni zona libatana li ta belekela Nebukadenezare.”
JER.28.15	Cwale Jeremia a li ku Hanania, “Utwa, Hanania! Muñ'a Bupilo h'a si ka ku luma, mi u kolwisa batu ba ka buhata feela. 
JER.28.16	Mi cwale, Muñ'a Bupilo kasibili u li u tuh'a ku zwisa. Sona silimo se si si ka fela kale, u ta shwa kakuli u bulelezi batu kuli ba fetuhele Muñ'a Bupilo.”
JER.28.17	Mupolofita Hanania a shwa ka kweli ya busupa ka sona silimo seo.
JER.29.1	 Mupolofita Jeremia a ñolela bazamaisi kamukana, ba ba ne ba li mwahal'a lihapiwa, ili baprisita, bapolofita, hamohocwalo ni batu kaufela b'a n'a hapile Nebukadenezare mwa Jerusalema ku ba isa kwa Babilona. 
JER.29.2	A ñola liñolo leo Mulena Jekonia, bo m'ahe, manduna ba mulena, baeteleli ba Juda ni Jerusalema, mambuti ni likwala za bapangi ha ba se ba zwile mwa Jerusalema. 
JER.29.3	Mulena Zedekia wa Juda a luma Eliasa mwan'a Shafani ni Gemaria mwan'a Hilikia ku Mulena Nebukadenezare wa Babilona ni liñolo le ne li li,
JER.29.4	“Muñ'a Bupilo ya Maata Kaufela, Mulimu wa Isilaele, u bulela cwana kwa batu kamukana b'a lumelezi Nebukadenezare ku ba zwisa mwa Jerusalema ni ku ba isa kwa Babilona, u li, 
JER.29.5	‘Mu yahe mandu, mi mu ikete. Mu cale masimu a miloho, mi mu ce ze mu cezi. 
JER.29.6	Mu nyale, mi mu pepe bana. Ni bona ba nyale kuli ba be ni bana, ili kuli palo ya mina i ekezehe isiñi ku fukuzeha. 
JER.29.7	Mu eze ze nde mwa munzi, mo ni mi isize sina batanga. Mu ni lapele bakeñisa ona, kakuli haiba mu u kondisa ni za mina li ta konda cwalo. 
JER.29.8	Na, Muñ'a Bupilo, Mulimu wa Isilaele, ni mi lemusa kuli mu si ke mwa pumiwa ki bapolofita ba ba pila ni mina, kamba ba bañwi ba ba li ba kona ku polofita ze taha. Mu si ke mwa isa lipilu kwa litolo za bona. 
JER.29.9	Ba mi bulelela buhata ka libizo la ka. Ha ni si ka ba luma. Ni bulezi, na, Muñ'a Bupilo.’
JER.29.10	 “Muñ'a Bupilo u li, ‘Lilimo ze mashumi a supile za mwa Babilona ha li se li felile, ni ta mi hupula ni ku buluka sepiso ya ka ya ku mi kutiseza kwa hae. 
JER.29.11	Ki na feela ni li nosi ya ziba milelo ye ni lelile ka mina, milelo ya ku mi tiseza zwelopili isiñi ku mi sinyeza, milelo ya ku kondisa ze mu sepile. Ni bulezi, na, Muñ'a Bupilo. 
JER.29.12	Cwale mu ta ni biza. Mu ka t'o ni lapela, mi ni ta mi alaba. 
JER.29.13	 Mu ta ni bata, mi mu ta ni fumana, kakuli mu ta ni bata ka pilu ya mina kaufela. 
JER.29.14	Ee, ni li, mu ta ni fumana, mi ni ta mi kutiseza mwa naha ya mina. Ni ta mi kutisa mwa manaha kaufela ni mwa libaka kamukana mo ne ni mi hasanyelize, mi ni ta mi kutiseza mwa naha mo ne mu ngilwe sina batanga. Ni bulezi, na, Muñ'a Bupilo.
JER.29.15	“Mina batu, mu li Muñ'a Bupilo u mi file bapolofita mwa Babilona. 
JER.29.16	Mu teeleze ku s'a bulela Muñ'a Bupilo ka mulena ya busa mw'a n'a buseza Davida, ni ka batu ba mwa munzi mo, ili banabahabo mina ba ba ne ba si ka hapiwa hamoho ni mina. 
JER.29.17	Muñ'a Bupilo ya Maata Kaufela u li, ‘Ni ba tiseza ndwa, tala ni matuku, mi ni ta ba eza sina lifeiga ze bolile, ze maswe hahulu, ili ze sa ciwi. 
JER.29.18	Ni ta ba tatama ka ndwa, tala ni ka matuku, mi cwale macaba kamukana a lifasi ba ta komokiswa ki ze ba bona. Kai ni kai ko ni ta ba hasanyeza, batu ba ta komoka ni ku sabiswa ki se si ba tahezi. Ba ta ba sheununa, mi ba sebelise libizo la bona sina sikuto. 
JER.29.19	Ze, li ta ezahala ku bona kakuli ha ba si ka utwa litaba ze ne ni nze ni ba lumelelanga ka batanga ba ka, bona baplofita. Ba hanile ku utwa. Ni bulezi, na, Muñ'a Bupilo. 
JER.29.20	Mina batu kamukana be ni tuhelezi mulena wa Babilona kuli a mi hape ni ku mi zwisa mwa Jerusalema, mu teeleze se ni bulela, na, Muñ'a Bupilo.’
JER.29.21	“Muñ'a Bupilo ya Maata Kaufela, Mulimu wa Isilaele, u bulezi ka Akabe mwan'a Kolaya, ni Zedekia mwan'a Maaseya, ba ba mi bulelela buhata ka libizo la hae. U ize, u ta ba beya mwa maata a Mulena Nebukadenezare wa Babilona, ya ta ba bulaela mwa meeto a mina luli. 
JER.29.22	Batu ba ba ne ba hapilwe mwa Jerusalema ni ku iswa kwa Babilona ha ba ta bata ku kuta mutu, ba ta li, ‘Muñ'a Bupilo a ku eze mw'a ezelize Zedekia ni Akabe, ba ba besizwe ki mulena wa Babilona ba nze ba pila!’ 
JER.29.23	Bo, i ta ba bumai bwa bona kakuli ba ezize sina likuba, ba nyengela basali ba bahabo bona, ni ku bulela buhata ka libizo la Muñ'a Bupilo. Fo, n'e si ka tato ya Muñ'a Bupilo. Wa ziba se ba ezize, mi ki paki ye ba lwanisa. Muñ'a Bupilo u bulezi.”
JER.29.24	Muñ'a Bupilo ya Maata Kaufela, Mulimu wa Isilaele, a bulelela Jeremia ku y'o fa Shemaya mwan'a Nehelami taelo. 
JER.29.25	Jeremia n'a na ni ku mu hupulisa kuli, “U ñolezi batu ba mwa Jerusalema kamukana ka libizo la hao, ni ku Zefania mwan'a muprisita Maaseya ni kwa baprisita ba bañwi kaufela. Mwa liñolo leo, u ize ku Zefania,
JER.29.26	‘Muñ'a Bupilo u ku ezize muprisita mwa sibaka sa Jehoyada, mi cwale u s'o li nduna yo mutuna mwa Tempele. Ki musebezi wa hao ku bona kuli mutu kamukana ya pulumuka, mi ya ikeza mupolofita, a tamiwe ka mawenge ni ku beiwa sioyi sa sipi mwa mulala wa hae. 
JER.29.27	Kiñi ha u si ka kalimela Jeremia wa Anatota, ya n'a bulela kwa batu sina mupolofita? 
JER.29.28	Jeremia u swanezi ku kalimelwa kakuli u bulelezi batu ba mwa Babilona kuli ba ta ba batanga hona koo nako ye telele, mi kabakaleo, ba lukela ku yaha mandu, ba ikete, ba lime mane ba ce ze ba limile.’ ”
JER.29.29	Muprisita Zefania a balela Jeremia liñolo le. 
JER.29.30	Cwale Muñ'a Bupilo a bulelela Jeremia. 
JER.29.31	Jeremia n'a na ni ku lumelela linzwi kwa batanga kaufela ba ba mwa Babilona ni ku ba zibisa ka z'a n'a bulezi yena, Muñ'a Bupilo, ka Shemaya. Muñ'a Bupilo u li, “Ha ni si ka mu luma, kono u bulezi ku mina inge ki mupolofita, mane mwa ba mwa lumela buhata bwa hae. 
JER.29.32	Cwale na, Muñ'a Bupilo, ni ta utwisa Shemaya ni lusika lwa hae kamukana butuku. H'a na ku ba ni baikulu mwahal'a mina. H'a na ku pila kuli mane a bone lika ze nde ze ni ta ezeza batu ba ka, kakuli u ba bulelezi kuli ba ni fetuhela. Ni bulezi, na, Muñ'a Bupilo”
JER.30.1	Muñ'a Bupilo a bulelela Jeremia, a li, 
JER.30.2	“Muñ'a Bupilo, Mulimu wa Isilaele, u ize, ‘Ñola mwa buka lika kamukana ze ni ku bulelezi. 
JER.30.3	Mu lemuhe kuli nako ya taha ha ni ka kutisa batu ba ka, ili Isilaele ni Juda. Ni ta ba kutiseza mwa naha ye ne ni file bo kukw'a bona, mi ba ta i luwa hape. Ni bulezi, na, Muñ'a Bupilo.’ ”
JER.30.4	Muñ'a Bupilo u li ka Isilaele ni Juda,
JER.30.5	“Ni utwile sililo sa sabo ye tuna,
JER.30.5	sililo sa sabo, isiñi sa kozo.
JER.30.6	Cwale mu kuze, mi mu hupule!
JER.30.6	Kana ku ka twi munna u puluhile
JER.30.6	mwana, nji?
JER.30.6	Kiñi ha ni bona munna ni munna
JER.30.6	a swalelezi mba ya hae
JER.30.6	sina musali ya indukilwe?
JER.30.6	Kikabakalañi batu kaufela
JER.30.6	ha ba bonahala ku tanya litalo?
JER.30.7	Lizazi le li sabisa la taha.
JER.30.7	Ha ku na lizazi le liñwi
JER.30.7	le li ka likanywa ni lona,
JER.30.7	nako ya ziezi kwa baikulu ba Jakobo,
JER.30.7	kono ba ta punyuha.”
JER.30.8	Muñ'a Bupilo ya Maata Kaufela u li, “Lizazi leo ha li ka taha ni ta loba joko ye mwa milala ya bona, ni pume ni mawenge a bona, mi ha ba sa na ku ba batanga ba bazwahule. 
JER.30.9	Kono se ba ka sebeleza na, Muñ'a Bupilo, Mulimu wa bona, ni Davida, ye ni ka ba fa ku ba mulen'a bona.
JER.30.10	 “Baikulu ba mutang'a ka Jakobo,
JER.30.10	mu si ke mwa saba.
JER.30.10	Batu ba Isilaele
JER.30.10	mu si ke mwa ngangama.
JER.30.10	Ni ta mi yangwela mwa naha
JER.30.10	ye kwahule yani,
JER.30.10	mwa naha mo mu il'o ba batanga.
JER.30.10	Baikulu ba Jakobo ba ta kuta,
JER.30.10	mi ba t'o pila ka kozo.
JER.30.10	Ba ta iketa,
JER.30.10	mi ha ku na ya ka ba sabisa.
JER.30.10	Ni bulezi, na, Muñ'a Bupilo.
JER.30.11	Ni ta ba ni mina ku mi pilisa.
JER.30.11	Ni ta sinya macaba kaufela,
JER.30.11	ko ne ni mi hasanyelize,
JER.30.11	kono mina ha ni na ku mi sinya.
JER.30.11	Ha mu na ku ya feela
JER.30.11	ni si ka mi utwisa butuku,
JER.30.11	kono ha ni mi utwisa butuku,
JER.30.11	ha ni na ku ba ni situhu.
JER.30.11	Ni bulezi, na, Muñ'a Bupilo.”
JER.30.12	Muñ'a Bupilo u li kwa batu ba hae,
JER.30.12	“Mañiba a mina h'a alafehi.
JER.30.12	Litombo za mina ha li na ku fola.
JER.30.13	Ha ku na ya ka mi babalela.
JER.30.13	Kwa litombo za mina
JER.30.13	ha ku na kalafo.
JER.30.13	Ha ku na sepo ya ku mi folisa.
JER.30.14	Linyazi za mina kaufela li mi libezi.
JER.30.14	Ha ba sa na taba ni mina.
JER.30.14	Ni mi lwanisize sina sila.
JER.30.14	Pafa ye mu natilwe i bile ya lunya,
JER.30.14	kakuli libi za mina ki ze ñata,
JER.30.14	ni bumaswe bwa mina
JER.30.14	ki bo butuna.
JER.30.15	Mu si ke mwa bilaela hape
JER.30.15	ka likolofalo za mina.
JER.30.15	Butuku bwa mina ha bu alafehi.
JER.30.15	Ni mi utwisize butuku cwalo,
JER.30.15	kakuli libi za mina ki ze ñata,
JER.30.15	mi bumaswe bwa mina
JER.30.15	ki bo butuna.
JER.30.16	Ba ba mi miza kaufela
JER.30.16	ba ta miziwa,
JER.30.16	mi lila za mina kamukana
JER.30.16	li ta hapiwa.
JER.30.16	Ba ba mi nyandisa kaufela
JER.30.16	ba ta nyandiswa,
JER.30.16	mi ba ba mi amuha za mina,
JER.30.16	ni bona ba ta amuhiwa.
JER.30.17	Ni ka eza kuli mu ikete hape.
JER.30.17	Ni ta folisa mañiba a mina,
JER.30.17	lila za mina niha li li,
JER.30.17	‘Sione ki muhaniwa.
JER.30.17	Ha ku na ya mu tokomela.’
JER.30.17	Ni bulezi, na, Muñ'a Bupilo.”
JER.30.18	Muñ'a Bupilo u li,
JER.30.18	“Ni ta kutiseza baikulu
JER.30.18	ba Jakobo
JER.30.18	mwa naha ya bona,
JER.30.18	mi ni be ni makeke
JER.30.18	kwa masika kaufela.
JER.30.18	Munzi ni munzi
JER.30.18	u ta yahiwa sinca,
JER.30.18	mi ndu ni ndu i lukiswe.
JER.30.19	Batu ba ba pila mwateñi
JER.30.19	ba ta lumbeka ka lipina,
JER.30.19	ba ta huwa ka tabo.
JER.30.19	Ni ta atisa palo ya bona,
JER.30.19	ba kutekiwe.
JER.30.20	Ni ta kutisa maata a kale
JER.30.20	a sicaba,
JER.30.20	ni si zuse, si tiye hape.
JER.30.20	Mi ba ba si nyandisa kaufela
JER.30.20	ni ta ba nata.
JER.30.21	Mubusi u ta zwa
JER.30.21	mwa sicaba sa bona luli,
JER.30.21	ni mwan'a mulena
JER.30.21	mwa batu ba ku bona.
JER.30.21	Ha ni ta mu mema u ka taha fakaufi.
JER.30.21	H'a yo ya ka lika ku taha
JER.30.21	a si ka memwa.
JER.30.22	Ba ta ba batu ba ka,
JER.30.22	mi na, ni ta ba Mulimu wa bona.
JER.30.22	Ni bulezi, na, Muñ'a Bupilo.”
JER.30.23	Buhali bwa hae ki liñungwa. Ki moya o sabisa o ka t'o nata fa litoho za ba ba maswe. 
JER.30.24	Ha bu na ku fela, konji ha s'a felize ku eza z'a n'a lelile kaufela. Mwa mazazi a taha batu ba hae ba ta utwisisa hande zeo kamukana.
JER.31.1	Muñ'a Bupilo u li, “Nako ya taha fo ni ta ba Mulimu wa masika kaufela a Isilaele, mi ba ta ba batu ba ka. 
JER.31.2	Mwa lihalaupa ni bonisize musa wa ka kwa batu ba ba ne ba bandukile kwa lifu. Batu ba Isilaele ba lakaza pumulo. 
JER.31.3	Mi na bonahala ku bona ni li kwahule. Batu ba Isilaele, ni mi latile ka nako kamukana, cwale ni sa zwelapili ku mi bonisa lilato la ka le li sa feli. 
JER.31.4	Ni ta mi bupa hape sinca. Mu ta nga hape milupanyana ya mina, mu bine ka tabo. 
JER.31.5	Mu ta cala hape masimu a likota za veine kwa malundu a Samaria, mi ba ba ta a cala, ba ta ca ze beilwe. 
JER.31.6	Ee, nako ya taha fo balibeleli ba ta huwa fa malundunyana a Eferaimi, ba li, ‘A mu tahe! A lu yeñi kwa Sione, ku Muñ'a Bupilo, Mulimu wa luna.’ ”
JER.31.7	Muñ'a Bupilo u li,
JER.31.7	“Mu opelele Isilaele ka tabo,
JER.31.7	sicaba se situna ka ku fitisisa.
JER.31.7	Mu opele pina ya mina
JER.31.7	ya ku lumbeka,
JER.31.7	‘Muñ'a Bupilo u pilisize batu ba hae.
JER.31.7	U yangwezi ba ba siyezi kamukana.’
JER.31.8	Ni ta y'o ba nga kwa mutulo,
JER.31.8	mi ni ba kopanye ku zwa ko li felela
JER.31.8	lifasi.
JER.31.8	Libofu ni lihole li ka taha ni bona
JER.31.8	hamoho ni basali ba ba itwezi,
JER.31.8	ni ba ba tuha ba pepa.
JER.31.8	Ba ka kuta ba li sicaba se situna.
JER.31.9	Batu ba ka ba ta kuta ba nze ba lila,
JER.31.9	ba nze ba lapela ha ni ba kutisa.
JER.31.9	Ni ta ba isa kwa linuka za mezi,
JER.31.9	ka nzila ye nde,
JER.31.9	mo ba si ke ba sitatala.
JER.31.9	Ku Isilaele ni swana ni mushemi,
JER.31.9	mi Eferaimi ki yena mweli wa ka.
JER.31.10	Macaba, mu teeleze ku na,
JER.31.10	Muñ'a Bupilo.
JER.31.10	Mu bulele manzwi a ka
JER.31.10	mane ni kwa makamba a kwahule.
JER.31.10	Na, ya hasanyize Isilaele,
JER.31.10	ni ta mu kopanya hape,
JER.31.10	ni mu lise sina mulisana ya libelela
JER.31.10	mutapi wa hae.
JER.31.11	Ni lukuluzi batu ba Isilaele,
JER.31.11	mi ni ba pilisize kwa sicaba
JER.31.11	se si maata.
JER.31.12	Ba ka taha, ba t'o opela ka tabo
JER.31.12	fa Lilundu la Sione,
JER.31.12	mi ba tabele limpo za ka,
JER.31.12	za mabele, waine ni mafula,
JER.31.12	za lingu ni likomu.
JER.31.12	Ba ta swana ni simu
JER.31.12	ye selaelwa hande,
JER.31.12	mi ha ba sa na ku swaba hape.
JER.31.13	Cwale basizana ba ta bina,
JER.31.13	ba nyakalale,
JER.31.13	mi banna ba banca ni ba bahulu
JER.31.13	ba ka taba.
JER.31.13	Ni ta ba omba-omba, mi ni fetule
JER.31.13	sililo sa bona si be tabo,
JER.31.13	maswabi a bona a fetuhe munyaka.
JER.31.14	Ni ta kulisa baprisita ka lico
JER.31.14	ze nde ka ku fitisisa,
JER.31.14	mi ni bone ze tokwiwa ki batu ba ka
JER.31.14	kamukana.
JER.31.14	Ni bulezi, na, Muñ'a Bupilo.”
JER.31.15	 Muñ'a Bupilo u li,
JER.31.15	“Mulumo u utwahala mwa Rama,
JER.31.15	mulumo wa ku bokolola
JER.31.15	ko ku maswe.
JER.31.15	Rahele u lilela bana ba hae.
JER.31.15	Wa hana ku omba-ombiwa,
JER.31.15	kakuli ba felile.
JER.31.16	Tuhela ku lila, mi u itakule mioko.
JER.31.16	Z'o ezelize bana ba hao kaufela
JER.31.16	ha li na ku fela ku si na mupuzo.
JER.31.16	Ba ta kuta ku zwa mwa naha ya sila.
JER.31.16	Ni bulezi, na, Muñ'a Bupilo.
JER.31.17	Sepo i sa li teñi mwa mazazi a taha.
JER.31.17	Bana ba hao ba ta kutela kwa hae.
JER.31.17	Ni bulezi, na, Muñ'a Bupilo.
JER.31.18	“Ni utwa batu ba Isilaele ba bulela
JER.31.18	ka maswabi, ba li,
JER.31.18	‘Muñ'a Bupilo, ne lu swana ni lipoho
JER.31.18	ze mahañi, ze si ka tapiswa,
JER.31.18	kono u lu lutile ku eza s'o lata.
JER.31.18	U lu kutise, mi lu ta kuta.
JER.31.18	Ki wena Muñ'a Bupilo,
JER.31.18	Mulimu wa luna.
JER.31.19	Ne lu ku fulalezi,
JER.31.19	kono isali hona fo lwa bata ku kuta.
JER.31.19	Ha u s'o lu utwisize butuku,
JER.31.19	lwa inyongamena ka maswabi.
JER.31.19	Ne lu swabile, ni ku inyaza,
JER.31.19	kakuli ne lu ezize sibi
JER.31.19	lu sa li ba banca.’
JER.31.20	“Isilaele, u mwan'a ka ye ni lata
JER.31.20	hahulu,
JER.31.20	mwana ye ni lata ka ku fitisisa.
JER.31.20	Fo ni bulelela libizo la hao kaufela
JER.31.20	ni ku hupula ka lilato.
JER.31.20	Pilu ya ka ya tula ka wena,
JER.31.20	mi ni ba ni makeke.
JER.31.20	Ni bulezi, na, Muñ'a Bupilo.
JER.31.21	Beya liponiso, mi u lale mukwakwa.
JER.31.21	U hupule nzila y'o zamaile ha u ya.
JER.31.21	A mu kute, batu ba Isilaele,
JER.31.21	mu kutele kwa hae mwa minzi
JER.31.21	ye mu zwile ku yona.
JER.31.22	Mu ka nga nako ye kuma kai
JER.31.22	mu nze mu zina-zina,
JER.31.22	mina batu ba ba si na tumelo?
JER.31.22	Na, Muñ'a Bupilo ni ta eza nto ye ñwi
JER.31.22	ye nca!
JER.31.22	Musali u ta kuta ku munn'a hae
JER.31.22	u t'o tiiseza lilato la bona,
JER.31.22	ili Isilaele h'a ka kutela ku Mulimu.”
JER.31.23	Muñ'a Bupilo ya Maata Kaufela, Mulimu wa Isilaele, u li, “Ha ni kutiseza batu mwa naha ya bona, ba ta bulela hape ha ba li mwa naha ya Juda ni minzi ya yona, ba li, ‘Muñ'a Bupilo a fuyaule Lilundu la Jerusalema, ili sibaka se si kenile f'a inzi.’ 
JER.31.24	Batu ba ka ina mwa Juda ni mwa minzi ya yona kamukana, mi ku ta ba ni balimi, balisana ni mitapi ya bona. 
JER.31.25	Ni ta katulusa ba ba katezi, mi ni ta fa lico ku mañi ni mañi ya fokolisizwe ki tala. 
JER.31.26	Cwalehe, batu ba ta li, ‘Ne ni lobezi mi na zuha ni matafezi.’
JER.31.27	“Na, Muñ'a Bupilo, ni li nako ya taha fo ni ka taza naha ya Juda ni Isilaele ka batu ni lifolofolo. 
JER.31.28	Mi sina mo ni tokomelezi kwa ku ba kumula, ku ba wisa, ku ba nepa, ku ba sinya, ni ku ba zwisa, kamukwaocwalo ni ta tokomela kwa ku ba cala ni ku ba yaha. Ni bulezi, na, Muñ'a Bupilo. 
JER.31.29	 Nako yeo ha se i fitile, batu ha ba sa tola ba li,
JER.31.29	‘Bo ndat'a luna ba cile miselo
JER.31.29	ye wawata,
JER.31.29	mi meeno a bana ba bona
JER.31.29	a na ni buhazu.’
JER.31.30	Kono ufi ni ufi ya ta ca miselo ye wawata, meeno a hae a ta ba ni buhazu. Mi mañi ni mañi u ta shwa kabakala sibi s'a ezize.”
JER.31.31	 Muñ'a Bupilo u li, “Nako ya taha ha ni ka eza bulikani bo bunca ni batu ba Isilaele hamohocwalo ni batu ba Juda. 
JER.31.32	Ha bu na ku swana ni bulikani bo ne ni ezize ni bo kukw'a bona ha ni ba zwisa mwa Egepita. Ha ba si ka sepahala ka bulikani bo ne ni ezize ni bona, niha ne ni li Mulen'a bona. Ni bulezi, na, Muñ'a Bupilo. 
JER.31.33	 Nako yeo ha i se i fitile, bulikani bo ni ta eza ni batu ba Isilaele ki bo. Ni ta beya Mulao wa ka mwa minahano ya bona, mi ni u ñole mwa lipilu za bona. Ni ta ba Mulimu wa bona, mi ba ta ba batu ba ka. Ni bulezi, na, Muñ'a Bupilo. 
JER.31.34	 Ha ku na nihaili a li muñwi ku bona ya ka luta y'a yahile ni yena, mi ha ku na ya ka bulelela wa mwa naha ya habo, a li, ‘Ziba Muñ'a Bupilo.’ Kaufel'a bona ba ta ni ziba, ku kala ka yo munyinyani ku y'o fita ku yo mutuna hahulu. Ni ta swalela libi za bona, mi ha ni sa na ku hupula bumaswe bo ba ezize. Ni bulezi, na, Muñ'a Bupilo.”
JER.31.35	Muñ'a Bupilo u beile lizazi
JER.31.35	kuli li tise liseli musihali,
JER.31.35	kweli ni linaleli
JER.31.35	kuli li benye busihu.
JER.31.35	U kundunga liwate, mi wa li lumisa.
JER.31.35	Libizo la hae ki
JER.31.35	‘Muñ'a Bupilo ya Maata Kaufela.’
JER.31.36	U sepisa kuli Isilaele kamita
JER.31.36	u ta ba sicaba
JER.31.36	ku fitela mafelelezo a lifasi.
JER.31.37	Haiba lihalimu li ka kona
JER.31.37	ku likanyiwa,
JER.31.37	kamba mitomo ya lifasi ku batisiswa,
JER.31.37	fohe Muñ'a Bupilo ni yena u ta kona
JER.31.37	ku hana sicaba sa Isilaele
JER.31.37	kabakala ze si ezize kaufela.
JER.31.37	Muñ'a Bupilo u bulezi.
JER.31.38	“Nako ya taha,” ku bulela Muñ'a Bupilo, “fo munzi kaufela u ta yahiwa sinca ku zwa fa Tawa ya Hananeele kwa wiko ku isa kwa Munyako wa Lilulu. 
JER.31.39	Mi mululwani u ta zwelapili ku kalela fo ku ya wiko kwa Lilundu la Garebe, ku y'o potoloha kwa Goa. 
JER.31.40	Musindi kaufela, ko ku na ni litupu, ni ko ku latelwa matakala, ni masimu a kwahalimw'a Musindi wa Kederoni ku y'o fita kwa Munyako wa Lipizi kwa upa, i ta ba sibaka se si kenile ku na, Muñ'a Bupilo. Munzi ha u sa na ku tubiwa kamba ku sinyiwa hape.”
JER.32.1	 Muñ'a Bupilo a bulela ku Jeremia ka silimo sa bulishumi Zedekia h'a li mulena wa Juda, ili hape silimo sa bulishumi ka ze supile ni si li siñwi Nebukadenezare a nz'a li mulena wa Babilona. 
JER.32.2	Ka yona nako yeo, mpi ya mulena wa Babilona n'e i lwanisa Jerusalema, mi mupolofita Jeremia n'a kwalezwi mwa lapa la bulena. 
JER.32.3	Mulena Zedekia n'a mu beile mwa tolongo, mi n'a mu zekisa ka za ku talusa kuli Muñ'a Bupilo n'a ize, “Ni ta fa munzi wo ku mulena wa Babilona, mi u ta u hapa. 
JER.32.4	Mulena Zedekia h'a na ku banduka kwa Mababilona. U ta isiwa ku mulena wa Babilona. U ta mu bona ka meeto ba talimani, mi mane a bulele ni yena kasibili. 
JER.32.5	Zedekia u ta isiwa kwa Babilona, mi u ta ina hona koo ku fitela ni talima za hae. Nih'a ka lwanisa Mababilona h'a na ku tula. Ni bulezi, na, Muñ'a Bupilo.”
JER.32.6	Jeremia a li, “Muñ'a Bupilo u ni bulelezi. 
JER.32.7	U bulela kuli Hanameele mwan'a Shalume, munyan'a ndate, u ka taha ku na ka kupo ya ku leka simu ya hae kwa Anatota, kakuli ki na mwanahabo ya fakaufi hahulu, mi ni na ni tukelo ya ku i leka. 
JER.32.8	Sina Muñ'a Bupilo ha n'a bulezi, mwan'a munyan'a bo ndate a fita ku na, mwa lapa la mulibeleli, mi a li, ‘Leka simu ya ka ye kwa Anatota mwa naha ya Benjamine. Ki wena wahesu ya fakaufi hahulu, mi u na ni tukelo ya ku i leka ni ku i buluka. Itekele yona.’ Cwale ne ni se ni zibile kuli Muñ'a Bupilo n'a ni laezi ku eza cwalo. 
JER.32.9	Kiha ni leka simu ku Hanameele mi na mu likanyeza mali. Teko ya fita fa muwaya-waya wa silivela o eza lishumi ka ze supile. 
JER.32.10	Na ñola liñolo la muleko mi na li tiisa, na biza lipaki, mi na likanya mali fa likala. 
JER.32.11	Cwale na nga mañolo a mabeli a teko, le li kwahezwi mo ku na ni tumelelano, ni le li apuzwi. 
JER.32.12	Na a fa Baruki mwan'a Neria, muikulu wa Mahaseya. Ni mu fezi ona fapil'a Hanameele, ni lipaki ze ne ñozi tumelelano ya muleko, mi fapil'a Majuda kaufela ba ba ne ba inzi mwa lapa. 
JER.32.13	Na li ku Baruki fapil'a bona kamukana, 
JER.32.14	‘Muñ'a Bupilo ya Maata Kaufela, Mulimu wa Isilaele, u ku laezi kuli u nge litumelelano zeo, ze peli cwalo, ili tumelelano ye kwahezwi ni tumelelano ya muleko ye apuzwi, ni ku li beya mwa piza ya lizupa, kuli li kone ku babalelwa ka lilimo ze sa taha. 
JER.32.15	Muñ'a Bupilo ya Maata Kaufela, Mulimu wa Isilaele, u bulezi kuli mandu, masimu, ni likota za veine li ka lekwa hape mwa naha moo.’ ”
JER.32.16	Ha ni se ni file Baruki mwan'a Neria liñolo la muleko, na lapela Muñ'a Bupilo, na li, 
JER.32.17	“Muñ'a Bupilo ya Pahami! Ka maata a hao u ezize lifasi ni lihalimu. Ku wena ha ku na se sitata se si ka pala. 
JER.32.18	U bonisize lilato la hao le li sa feli kwa likiti, kono hape u utwisa batu butuku ka libi za bo ndat'a bona. U Mulimu yo mutuna, ya maata. Libizo la hao ki, ‘Mulimu ya Maata Kaufela.’ 
JER.32.19	U lela milelo ye komokisa, mi u eza likezo ze tuna. U bona ze eziwa ki batu kaufela, mi u ba nga ka mukwa o ba pila ka ona ni ka ze ba eza. 
JER.32.20	U ezize limakazo ni lika ze komokisa mwa naha ya Egepita. U sa zwelapili u nz'o li eza ku fitela ni la kacenu le, mwa Isilaele ni mwa macaba a mañwi kaufela, mi kamukwaocwalo u zibiwa kai ni kai. 
JER.32.21	Ka limakazo ni ze komokisa ze sabisize lila za luna, u sebelisize maata a hao ku zwisa batu ba hao ba Isilaele mwa Egepita. 
JER.32.22	U ba file naha ye nde ye nunile ye, sina ha n'o sepisize bo kukw'a bona. 
JER.32.23	Kono ha ba se ba fitile mwa naha mo, mi ba i luwa, ha ba si ka utwa litaelo za hao kamba ku pila ka mo u ba lutezi. Ku z'o ba laezi ku li eza, ha ku na se ba ezize. Mi cwale, u ba tiselize bumaswe bo bu taha bo kamukana.
JER.32.24	“Mababilona ba potolosize munzi ka liuba ze ba yumbezi kuli ba u hape, mi ba u lwanise. Ndwa, tala ni matuku li ta hapisa munzi. Muñ'a Bupilo, wa bona kuli z'o bulezi kaufela za ezahala. 
JER.32.25	Kono nihakulicwalo Muñ'a Bupilo ya Pahami, ki wena ya ni laezi ku leka simu fapil'a lipaki, nihaike munzi u tuha u hapiwa ki Mababilona.”
JER.32.26	Cwale Muñ'a Bupilo a li ku Jeremia, 
JER.32.27	“Ki na Muñ'a Bupilo, Mulimu wa batu kaufela. Ku na, ha siyo se si pala ku eziwa. 
JER.32.28	 Cwalehe, munzi wo ni ta u fa Mulena Nebukadenezare wa Babilona ni mpi ya hae, mi ba ta u hapa. 
JER.32.29	Mababilona ba ba lwanisa munzi ba ka taha, mi ba u tumbeke mulilo. Ba ta u cisa hamohocwalo ni mandu mo ba ni nyemiselize batu ka ku ciseza Baale insense fa lituwa za ona ni ka ku sululela milimu i sili limpo ze nwiwa. 
JER.32.30	Ku zwa kwa makalelo a litaba za sicaba se, ba Isilaele ni batu ba Juda ba ezize feela ze sa ni tabisi. Batu ba Isilaele ba ni nyemisize ka maswaniso a ba ezize. 
JER.32.31	Munzi wo u ni nyemisize ni ku ni halifisa ku kala zazi l'o yahiwa. Ni se ni lelile ku u felisa. 
JER.32.32	Ni lelile cwalo kabakala bumaswe kaufela bo bu ezizwe ki batu ba Isilaele ni Juda, ili malena, bazamaisi, baprisita, bapolofita ni bona batu ba Juda ni Jerusalema kasibili. 
JER.32.33	Ba ni fulalezi, mi niha ni tundamezi ku ba luta, ha ba si ka utwa, mi ba hanile ku sikululwa. 
JER.32.34	 Mane ba beile maswaniso a ni toile mwa Tempele ye yahilwe ka libizo la ka, mi ba i silafalize. 
JER.32.35	 Ba yahezi Baale tutala mwa Musindi wa Hinomu, ku eza bana ba bona ba bashimani ni ba basizana litabelo ku mulimu o bizwa Muloke. Ha ni si ka ba laela ku eza cwalo, mane ne ku si ka fita kale ni mwa munahano wa ka kuli ba ka eza nto ye cwalo, ili ku kenya batu ba Juda mwa sibi.”
JER.32.36	Muñ'a Bupilo, Mulimu wa Isilaele, a li, “Jeremia, u bulelezi batu kuli ndwa, tala ni matuku li ta konisa mulena wa Babilona ku hapa munzi wo. Cwale u teeleze se ni ka bulela hape. 
JER.32.37	Ni ta kopanya batu mwa manaha kamukana mo ni ba hasanyelize ka bunyemi ni buhali bwa ka, mi ni ta ba kutiseza hona mwa sibaka mo, mi ba ine mwateñi ka buiketo. 
JER.32.38	Cwale ba ta ba batu ba ka, mi na ni ta ba Mulimu wa bona. 
JER.32.39	Ni ta ba fa muhupulo u li muñwi feela mwa bupilo bwa bona, ili wa ku ni saba nako kamukana, kuli ni ba kondiseze za bona ni baikulyabo. 
JER.32.40	Ni ta itama ni bona bulikani bo bu sa feli. Ha ni na ku tuhela ku ba ezeza ze nde, ba ta ni saba luli ka lipilu za bona kaufela, mi cwalo ha ba sa na ku ni fulalela. 
JER.32.41	Ni ka tabela ku ba eza hande, mi ka pilu ni ka moya wa ka kaufela ni ta ba yahisa mwa naha mo kuya kuile.
JER.32.42	“Sina ha ni tisize ziezi kwa batu bao, ni ta ba fa cwalo ze nde kamukana ze ni ba sepisize. 
JER.32.43	Jeremia, u ize naha ye i ka swana ni lihalaupa mo ku sa pili batu kamba lifolofolo, ni kuli i ta fiwa Mababilona. Kono masimu a ka lekwa hape mwa naha ye. 
JER.32.44	Batu ba ka a leka, mi mañolo a mileko a ta ñolwa, a kwalwe ni ku pakwa. Ze, li ta ezahala mwa naha ya Benjamine, mwa minzi ye bapani ni Jerusalema, mwa minzi ya Juda, ni mwa minzi ye fa malundu ni kwatas'a ona, ni kwa Negeve. Ni ta kutiseza batu mwa naha ya bona. Ni bulezi, na, Muñ'a Bupilo.”
JER.33.1	Jeremia ha n'a sa kwalezwi cwalo mwa lapa, linzwi la Muñ'a Bupilo la taha ku yena hape. 
JER.33.2	Muñ'a Bupilo, ya ezize lifasi, a li bupa, ni ku li beya mwa sibaka sa lona, a bulela ku Jeremia. Yo, libizo la hae ili Muñ'a Bupilo, u li, 
JER.33.3	“U ni bize, mi ni ta ku alaba. Ni ta ku bulelela litaba ze komokisa ni ze makaza, ili litaba z'o sa zibi. 
JER.33.4	Na, Muñ'a Bupilo, Mulimu wa Isilaele, ni li, ‘Mandu a mwa Jerusalema ni ndu ya bulena ya Juda a ta tubiwa. Ha ku na tuso ku y'o lwanisa liuba za lila. 
JER.33.5	Kono ku lwanisa Mababilona i ta ba ku taza feela munzi ka litupu za be ni ka nata ka buhali ni bunyemi bwa ka. Ni fulalezi munzi wo kabakala lika ze maswe ze ezizwe ki batu ba mwateñi. 
JER.33.6	Kono, ni ta folisa munzi wo, mi ni u kutiseze maata. Ni ta folisa batu ba mwateñi, ni ba bonise tabo ya kozo ni buiketo. 
JER.33.7	Ni ta zwisezapili Juda ni Isilaele, mi ni ta li yaha sinca sina mo ne li inezi pili. 
JER.33.8	Ni ta ba kenisa kwa libi ze ba ni foselize ka zona, mi ni ta swalela libi ni ku ni fetuhela kwa bona. 
JER.33.9	Jerusalema u ta ba mo ku simuluha tabo ya ka, maata a ka ni libubo la ka. Macaba a lifasi kamukana a ta saba ni ku kuña ha ba ta utwa lika ze nde ze ni ezeza batu ba mwa Jerusalema, ni zwelopili ye ni tisa mwa munzi.’ ”
JER.33.10	Muñ'a Bupilo a li, “Batu ba bulela kuli sibaka se si swana ni lihalaupa. Ha ku na batu kamba lifolofolo ze pila mwateñi. Ki niti kuli minzi ya Juda ni mikwakwa ya Jerusalema ki matota feela. Ha ku na batu kamba lifolofolo ze pila mwateñi. Kono hona mwa libaka ze mu ta utwa hape milumo. 
JER.33.11	 Mu ta utwa milumo ya tabo ni nyakalalo, ni manzwi a banyali ni banyaliwa. Mu ta utwa batu ba nze ba opela ha ba tisa limpo za buitumelo mwa Tempele ya ka. Ba ta li,
JER.33.11	‘Mu ise buitumelo
JER.33.11	ku Mulena ya Maata Kaufela,
JER.33.11	kakuli u na ni sishemo,
JER.33.11	mi lilato la hae ki la kamita.’
JER.33.11	Ni ka zwiseza naha ye pili sina mo n'e inezi pili. Ni bulezi, na, Muñ'a Bupilo.”
JER.33.12	Muñ'a Bupilo ya Maata Kaufela a li, “Hona mwa naha ye, ye swana ni lihalaupa, mo ku sa pili batu kamba lifolofolo, ku ta ba hape ni mafulelo ko balisana ba ta liseza lingu za bona. 
JER.33.13	Mwa minzi ye mwa malundu ni kwatas'a ona, mwa Negeve ni mwa naha ya Benjamine, mwa minzi ye potolohile Jerusalema ni mwa minzi ya Juda, balisana ba ka bala hape mitapi ya bona. Ni bulezi, na, Muñ'a Bupilo.”
JER.33.14	 Muñ'a Bupilo a li, “Nako ya taha fo ni ka taleleza sepiso ye ni ezize kwa batu ba Isilaele ni Juda. 
JER.33.15	Ka lona lizazi ni ka nako yeo ni ka tisa shwana wa lusika lwa Davida luli, mi u ta eza ze nde ni ze lukile mwa naha kamukana. 
JER.33.16	Nako yeo ha i fita, batu ba Juda ba ta yangwelwa, mi batu ba Jerusalema ba ta pila mwa buiketo. Libizo le ba ta fa sicaba ni munzi wa bona ki ‘Muñ'a Bupilo u lu pilisize.’ 
JER.33.17	 Na, Muñ'a Bupilo, ni sepisa kuli kamita ku ta na ku ba ni mulena wa lusika lwa Davida mwa Isilaele. 
JER.33.18	 Ka nako kaufela baprisita ba ta na ba zwa mwa lusika lwa Livi, ba ba ta yema fapil'a ka ku tisa limpo za ku cisa, ni limpo za lico, ni litabelo.”
JER.33.19	Muñ'a Bupilo a li ku Jeremia, 
JER.33.20	“Ha ku konahali kuli ni sinye bulikani bwa ka ni musihali, kamba bulikani bwa ka ni busihu, kuli musihali ni busihu li si ke za taha ka linako za zona. 
JER.33.21	Kamukwaoswana ha ku konahali kuli ni sinye bulikani bwa ka ni mutang'a ka Davida, kuli a si ke a ba ni shwana wa lusika lwa hae mwa bulena. Ha ku konahali kuli ni sinye ni bona bulikani bwa ka ni baprisita ba lusika lwa Livi ba ba ni sebeleza. 
JER.33.22	Ni ta ekeza palo ya lusika lwa mutang'a ka Davida, ni palo ya baprisita ba lusika lwa Livi ba ba ni sebeleza, ili kuli ku si ke kwa konahala ku ba bala sina mo ku inezi kwa linaleli ze kwahalimu kamba mushabati o fa likamba la liwate.”
JER.33.23	Muñ'a Bupilo a li ku Jeremia, 
JER.33.24	“Kana u yezi seli ka mo ba bulelela batu kuli ni hanile Isilaele ni Juda, ili zona limba zeo ze peli ze ni ketile, nji? Mane ba talima batu ba ka ka kashwau, mi ha ba sa ba hupula kuli ki sicaba. 
JER.33.25	Kono na, Muñ'a Bupilo, ni na ni bulikani ni musihali ni busihu, mi ni tomile milao ye zamaisa lifasi ni lihalimu. 
JER.33.26	Mi luli, sina mo ni ezelize se, kamukwaoswana ni ta babalela bulikani bwa ka ni baikulu ba Jakobo ni ba mutang'a ka Davida. Ni ta keta yo muñwi wa baikulu ba Davida ku busa baikulu ba Abrahama, Isaka ni Jakobo. Ni ta zwisezapili batu ba ka hape, mi ni ta ba ni mukekecima ku bona.”
JER.34.1	 Muñ'a Bupilo a bulelela Jeremia ka nako yeo Mulena Nebukadenezare wa Babilona ni mpi ya hae ha ne ba lwanisa Jerusalema ni minzi ye fakaufi ni ona, ba nze ba tusiwa ki masole ba macaba kamukana ni mishobo ye n'e li mwatas'a hae. 
JER.34.2	Muñ'a Bupilo, Mulimu wa Isilaele, a bulelela Jeremia ku y'o taluseza Mulena Zedekia wa Juda kuli, “Na, Muñ'a Bupilo, ni ta fa munzi wo ku mulena wa Babilona, mi u ta u cisa lotee. 
JER.34.3	Wena ha u na ku banduka ku yena. U ta swalwa, mi u isiwe ku yena. U ta bonanana ni yena ka meeto, mi u bulele ni yena kasibili. Kihona u ta ya kwa Babilona. 
JER.34.4	Mulena Zedekia, u utwe se ni bulela, na, Muñ'a Bupilo, ka wena. Ha u na ku bulaiwa mwa ndwa. 
JER.34.5	U ta shwa ka kozo, mi sina batu mo ne ba cisezanga insense ha ne ba pumbekanga bo kukw'a hao, ba ba kalile ku busa, ni wena ba ta ku ciseza insense. Ba ta ku silisa ba nze ba li, ‘Mulen'a luna u shwile!’ Ni bulezi, na, Muñ'a Bupilo.”
JER.34.6	Cwale Mupolofita Jeremia a bulelela Mulena Zedekia litaba ze kamukana mwa Jerusalema. 
JER.34.7	Ka nako yeo mpi ya mulena wa Babilona n'e lwanisa munzi. Mpi yeo, hape, n'e lwanisa Lakishi ni Azeka, ili yona feela minzi ye mwa makwakwa ye n'e siyezi mwa Juda.
JER.34.8	Muñ'a Bupilo a bulelela Jeremia, Mulena Zedekia ha s'a ezize ni batu ba mwa Jerusalema tumelelano ya ku lukulula batanga ba bona. 
JER.34.9	Ne ba lumelelani kuli mañi ni mañi n'a ka lukulula batanga ba hae ba Maheberu, ili banna ni basali, kuli ku si ke kwa ba ni mutu ya ka ba ni mutanga wahabo bona wa Mujuda. 
JER.34.10	Mi batu kaufela ni bazamaisi ba bona ba buluka tumelelano yeo ya ku lukulula batanga ba bona, ni ku sa ba kutiseza mwa butanga hape. Ba lukulula batanga ba bona. 
JER.34.11	Kono mwamulahonyana ba cinca mihupulo ya bona, mi ba ba kutisa ni ku ba hapeleza ku ba batanga sina pili.
JER.34.12	Hona fo linzwi la Muñ'a Bupilo la taha ku Jeremia. 
JER.34.13	Mulimu wa Isilaele n'a ize ku Jeremia, “Ni itamile bulikani ni bo kukw'a mina ha ni ba pilisize mwa Egepita ni ku ba lukulula mwa butanga. Na ba bulelela, ni li, 
JER.34.14	 ‘Mwa silimo ni silimo sa busupa ba lukulule Muheberu wa habo bona yo ba kile ba lekisezwa, mi ya sa belekile lilimo ze silezi.’ Kono bo kukw'a mina ha ba si ka isa pilu ku na kamba ku teeleza ku ze ne ni bulela. 
JER.34.15	Mwamulaho a mazazi a sikai a felile, mu cincize mihupulo ya mina, mi mu ezize ze ne ni tabisa. Kaufel'a mina mu lumelelani ku lukulula Maheberu ba ku mina mwa butanga mi mu ezize bulikani fapil'a ka, mwa Tempele ye yahilwe ka libizo la ka. 
JER.34.16	Kono cwale mu cincize mihupulo ya mina hape, mi mwa ni shwaula. Kamukan'a mina mu kutisize batanga be ne mu se mu lukuluzi sina ni bona ha ne ba lata cwalo, mi mu ba hapelelize mwa butanga hape. 
JER.34.17	Cwalehe, na, Muñ'a Bupilo, ni bulela kuli ha mu si ka ni utwa. Ha mu si ka fa banabahabo mina ba Maheberu tukuluho ya bona. Ku lukile! Ni na ni ta mi fa tukuluho, ili tukuluho ya ku shwa ka ndwa, matuku ni tala. Ni ta eza kuli macaba a mwa lifasi kamukana a sabiswe ki se ni ka eza ku mina. Ni bulezi, na, Muñ'a Bupilo. 
JER.34.18	Ba sinyize bulikani bo ne ba ezize fapil'a ka, mi ha ba si ka buluka tumelelano yeo. Cwale ni ka eza kwa batu ba se ba ezize kwa poho. 
JER.34.19	Baeteleli ba Juda ni ba Jerusalema, hamoho ni manduna ba mulena, baprisita ni batu kamukana ba mwa naha, ba eza bulikani ni na ka ku zamaya mwahal'a likalulo ze peli za poho ye ne ba pumile fahali. 
JER.34.20	Ni ta ba hapisa lila za bona. Ni ta ba isa ku ba ba bata ku ba bulaya, mi litupu za bona li ta ciwa ki linyunywani ni libatana. 
JER.34.21	Ni ta fa Mulena Zedekia wa Juda ni manduna ba hae mwa mazoho a lila za bona ze bata ku ba bulaya. Ni ta ba beya mwa maata a mpi ya mulena wa Babilona, ye ne tuhezi ku mi lwanisa. 
JER.34.22	Ni ta fa taelo, mi ba ta kutela ona munzi wo. Ba ta u lwanisa, ba u hape, ni ku u cisa. Minzi ya Juda ni ta i eza matota mo ku sa ini mutu. Ni bulezi, na, Muñ'a Bupilo.”
JER.35.1	 Jojakimi, mwan'a Josiasi, h'a li mulena wa Juda, Muñ'a Bupilo a li ku Jeremia, 
JER.35.2	“Zamaya, u y'o bulela ni ba mushiku wa Rekabi. Cwale u ba tise ku ye ñwi ya mandu a' mwa Tempele, mi u ba fe waine.” 
JER.35.3	Jeremia kiha s'a nga Marekabi kamukana, ili Jaazania mwan'a Jeremia yo muñwi ya n'a li mwan'a Habazinia, ni banabahabo kaufela ni bana ba bona. 
JER.35.4	A ba tisa kwa Tempele. A ba isa mwa muzuzu wa bana ba Hanani, mwan'a Igedalia, mutu wa Mulimu. Muzuzu wo n'o bapani ni wa manduna, mi n'o li fahalimw'a likozwana la Maaseya, mwan'a Shalume, nduna ye tuna mwa Tempele. 
JER.35.5	Cwale Jeremia a beya likomoki ni lipiza ze tezi waine fapil'a Marekabi, mi a li ku bona, “Waine ki yeo, a mu nwe.”
JER.35.6	Kono ba mu alaba, ba li, “Ha lu nwi waine kakuli Jonadabi mwan'a Rekabi, kukw'a luna, u lu bulelezi kuli lu si ke lwa lika ku nwa waine, i ka ba luna kamba baikulu ba luna. 
JER.35.7	Hape u lu bulelezi kuli lu si ke lwa yaha mandu kamba ku lima masimu, mi lu si ke lwa cala masimu a likota za veine kamba ku a leka. U lu laezi ku pila mwa litende bupilo bwa luna kaufela, ili kuli lu pile nako ye telele sina baenyi mwa naha mo lu inzi. 
JER.35.8	Lu tokomezi hahulu likelezo za Jonadabi mwan'a Rekabi, kukw'a luna. Luna ka sibili ha lu nwi waine, nihaili bona basali ba luna, mane ni bona bana ba luna ba bashimani kamba ba basizana. 
JER.35.9	Ha lu yahi mandu, mi ha lu na masimu a veine, masimu a mabele kamba ona mabele kasibili. 
JER.35.10	Lu pila mwa litende. Lu mamezi ka tokomelo z'a lu laezi kukw'a luna Jonadabi. 
JER.35.11	Kono Mulena Nebukadenezare wa Babilona h'a lwanisa naha ye, lwa hupula ku sabela mwa Jerusalema kuli lu zwe kwa limpi za Mababilona ni za Masiria. Kikabakaleo ha lu pila mwa Jerusalema.”
JER.35.12	Cwale Muñ'a Bupilo a laela Jeremia, a li, 
JER.35.13	“Muñ'a Bupilo ya Maata Kaufela, Mulimu wa Isilaele, a mi bulelela kuli u y'o taluseza batu ba Juda ni Jerusalema kuli, ‘Na, Muñ'a Bupilo, ni mi buza kuli kiñi ha mu hana ku ni utwa ni ku tokomela likelezo za ka? 
JER.35.14	Baikulu ba Jonadabi ba utwile taelo ya hae ya kuli ba si ke ba nwa waine, mi ku t'o fita ni la kacenu le, ha ku na wa ku bona ya nwa, kakuli ba mamela taelo ya kukw'a bona. Ni tundamezi ku mi bulelelanga, kono mina ha mu si ka ni utwa. 
JER.35.15	Ni swalelezi ku mi lumelanga batanga ba ka, bona bapolofita, mi ba mi bulelezi kuli mu tuhele mikwa ya mina ye maswe, mu eze ze lukile. Ba mi lemusize kuli mu si ke mwa lapela kamba ku sebeleza milimu i sili, kuli mu ikete mwa naha ye ni mi file mina ni bo kukw'a mina. Kono ha mu si ka ni utwa, kamba ku isa pilu ku na. 
JER.35.16	Baikulu ba Jonadabi ba utwile taelo y'a n'a ba file kukw'a bona, kono haili mina ha mu si ka ni utwa. 
JER.35.17	Cwalehe, na, Muñ'a Bupilo ya Maata Kaufela, Mulimu wa Isilaele, ni ka mi tiseza, mina batu ba Juda ni Jerusalema, liziezi kamukana ze ni mi fumbezi. Ni ka eza cwalo kakuli ha mu si ka teeleza ha ne ni bulela ni mina, mi ha mu si ka alaba ha ne ni mi biza.’ ”
JER.35.18	Jeremia kih'a bulela ba mushiku wa Rekabi kuli Muñ'a Bupilo ya Maata Kaufela, Mulimu wa Isilaele, n'a ize, “Mu utwile taelo y'a mi file kukw'a mina Jonadabi. Mu latelezi likelezo za hae kamukana, mi mu ezize z'a n'a mi laezi kaufela. 
JER.35.19	Cwale na, Muñ'a Bupilo ya Maata Kaufela, Mulimu wa Isilaele, ni sepisa kuli Jonadabi mwan'a Rekabi u ta banga kamita ni muikulu wa mushimani ya ka ni sebeleza.”
JER.36.1	 Mwa silimo sa bune sa puso ya mulena wa Juda, yena Jojakimi mwan'a Josiasi, Muñ'a Bupilo a li ku Jeremia, 
JER.36.2	“U nge buka, mi u ñole mwateñi ze ni ku bulelezi ka Isilaele ni Juda kamukana, ni ka macaba kaufela. U ñole litaba kaufela ze ni ku bulelezi ku kala zazi la pili ha ni bulela ni wena, Josiasi a sa li mulena, ku t'o fitela nako ye. 
JER.36.3	Mwendi batu ba Juda ha ba ka utwa ziezi ye ni hupula ku ba tiseza, kaufel'a bona ba ka tuhela mikwa ye maswe. Fohe, ni ka swalela bumaswe ni libi za bona.”
JER.36.4	Cwale Jeremia a biza Baruki, mwan'a Neria, mi a mu bulelela lika kamukana z'a n'a bulelezwi ki Muñ'a Bupilo. Mi Baruki a li ñola kaufela mwa buka. 
JER.36.5	Jeremia kih'a fa Baruki likelezo ze, a li, “Na, ha ni sa lumelelwa ku kena mwa Tempele. 
JER.36.6	Kono ni bata kuli wena u ye mwateñi ka nako ya ku itima lico, u y'o bala buka ka ku tumusa linzwi hahulu, kuli ba utwe lika kamukana z'a ni bulelezi Muñ'a Bupilo, ili zona ze ni ku bulelezi. U eze cwalo fa sibaka f'o ka utwiwa ki mañi ni mañi, mane ni bona batu ba Juda ba ba zwile mwa minzi ya bona. 
JER.36.7	Mwendi ba ka lapela ku Muñ'a Bupilo mi ba tuhele mikwa ya bona ye maswe, kakuli Muñ'a Bupilo u fumbezi batu bao ka buhali bwa hae bo bu sabisa.” 
JER.36.8	Baruki cwale a bala manzwi a Muñ'a Bupilo mwa Tempele sina mw'a n'a bulelezwi ki Jeremia.
JER.36.9	Mwa kweli ya busupa ka ze peli ya silimo sa buketalizoho sa puso ya mulena wa Juda, yena Jojakimi mwan'a Josiasi, batu ne ba tokomezi ku itima lico kuli Muñ'a Bupilo a ba utwele butuku. Lizazi leo ne li tokomelwa ki batu kaufela ba ba ne ba pila mwa Jerusalema ni bona ba ba ne ba tile mwateñi ku zwa kwa minzi ya Juda. 
JER.36.10	Cwale, batu kamukana ha ne ba sa teeleza, Baruki a bala mwa buka lika kaufela z'a n'a bulezi Jeremia. A eza cwalo mwa Tempele, ili mwa ndu ya muelezi wa mulena, yena Gemaria mwan'a Shafani. Ndu ya hae n'e inezi kwa munyako wa lapa la kwahalimu ili kwa makenelo a Tempele ko ne ku bizwa Munyako o Munca.
JER.36.11	Mikaya, mwan'a Gemaria ni muikulu wa Shafani, a utwa Baruki h'a nz'a bala mwa buka manzwi a bulezwi ki Muñ'a Bupilo. 
JER.36.12	Kiha s'a ya kwa ndu ya mulena, mwa muzuzu wa muelezi wa mulena, ko ne ba kopanezi manduna kamukana, ili bo Elishama muñoli wa mulena, Delaya mwan'a Shemaya, Elinatani mwan'a Akabori, Gemaria mwan'a Shafani, Zedekia mwan'a Hanania, ni manduna ba bañwi kamukana. 
JER.36.13	Mikaya a ba bulelela litaba kaufela z'a n'a utwile ha li balelwa batu ki Baruki. 
JER.36.14	Cwale manduna ba luma Jehudi mwan'a Netaniya, muikulu wa Shelemia ili mwan'a mwan'a Kushi, ku t'o bulelela Baruki kuli a tise buka y'a n'a balezi batu. Baruki a nga buka, mi a ya ku bona. 
JER.36.15	Ba li, “A ku ine fafasi, mi u lu balele buka yeo.” Cwale Baruki a ba balela yona. 
JER.36.16	Ha s'a felize ku i bala kaufel'a yona, ba talimana ka ku saba, mi ba li ku Baruki, “Taba ye, lu swanezi ku y'o i zibisa mulena.” 
JER.36.17	Cwale ba mu buza, ba li, “A ku lu bulelele, ku tile cwañi kuli u ñole litaba ze kamukana? U li bulelezwi ki Jeremia, nji?”
JER.36.18	Baruki a alaba, a li, “Ki Jeremia ya ni bulelezi ona manzwi a kamukana, mi na, n'a ñola mwa buka ye ka enge.”
JER.36.19	Cwale, ba mu bulelela, ba li, “Wena ni Jeremia mu swanezi ku y'o ipata. Mañi ni mañi a si ke a ziba ko mu inzi.”
JER.36.20	Manduna ba beya buka yeo mwa muzuzu wa Elishama, muñoli wa mulena, mi ba ya kwa lapa la mulena, ko ba il'o bihela mulena lika kamukana. 
JER.36.21	Cwale mulena kiha s'a luma Jehudi ku y'o nga buka. A y'o i nga mwa muzuzu wa Elishama, mi a t'o i balela mulena ni manduna kaufela ba ba ne ba mu beile mwahali ba yemi. 
JER.36.22	I n'e li maliha, mi mulena n'a inzi mwa ndu ya hae ya maliha, a ola mulilo. 
JER.36.23	Hanafo, Jehudi a sa z'o feza feela ku bala makepe a malalu kamba a mane, mulena a' puma ka tipa, mi a' nepela mwa mulilo. A swalelela ku eza cwalo mane buka ya ba ya fela ku ciswa. 
JER.36.24	Kono i ka ba mulena kamba manduna ba hae ba ba ne ba utwile litaba zeo kaufela, ku bona, ha ku na ya bonisize sabo kamba poniso ya ku baka. 
JER.36.25	Nihaike Elinatani, Delaya ni Gemaria ne ba kupile mulena kuli a si ke a cisa buka, yena h'a si ka isa pilu ku bona. 
JER.36.26	Cwale a laela mwan'a mulena Jerakimele, ni Seraya mwan'a Azariele, ni Shelemia mwan'a Abideele ku y'o swala mupolofita Jeremia ni muñoli wa hae Baruki. Kono Muñ'a Bupilo n'a s'a ba patile.
JER.36.27	Mulena ha s'a cisize buka yeo Jeremia n'a i bulelezi Baruki kuli a i ñole, Muñ'a Bupilo a bulela ni Jeremia. 
JER.36.28	A laela Jeremia ku nga buka ye ñwi ni ku ñola mwateñi litaba kamukana ze ne li mwa buka y'a n'a cisize Mulena Jojakimi. 
JER.36.29	Muñ'a Bupilo a mu bulelela kuli a y'o taluseza Mulena Jojakimi, a y'o li, “U cisize buka, mi u buzize Jeremia kuli kiñi ha n'a ñozi kuli mulena wa Babilona u ka taha ku t'o sinya naha ye, ni ku bulaya batu ni lifolofolo za yona. 
JER.36.30	Cwalehe, na, Muñ'a Bupilo, ni li ku wena, Mulena Jojakimi, kuli kwa baikulu ba hao ha ku na ya ka ba mulena. Situpu sa hao si ta nepelwa kwande ko si ka ciswa ki lizazi musihali ni ku andiwa ki silami busihu. 
JER.36.31	Ni ta ku utwisa butuku, wena ni baikulu ba hao, hamoho ni manduna ba hao, kabakala libi ze mu eza kaufela. I ka ba wena, kamba batu ba Jerusalema ni Juda, ha ku na ya isize pilu kwa litemuso za ka, mi cwale ni ka mi tiseza kamukan'a mina ziezi ye ni mi fumbezi ka yona.”
JER.36.32	Cwale Jeremia a nga buka ye ñwi, mi a i fa Baruki muñoli wa hae, mi yena a ñola litaba kaufela z'a n'a mu bulelezi Jeremia. A ñola ze ne li mwa buka y'a n'a cisize Mulena Jojakimi mwa mulilo. Mi Jeremia a ekeza ze ñata ze swana.
JER.37.1	 Mulena Nebukadenezare wa Babilona a yolisa Zedekia mwan'a Josiasi ku ba mulena mwa naha ya Juda mwa sibaka sa Jekonia mwan'a Jojakimi. 
JER.37.2	Kono i ka ba Zedekia, kamba manduna ba hae, kamba batu, ha ku na ya mamezi manzwi a n'a filwe mupolofita Jeremia ki Muñ'a Bupilo kuli a' bulele.
JER.37.3	Mulena Zedekia a luma Jukali mwan'a Shelemia, ni muprisita Zefania mwan'a Maaseya ku Jeremia. Ba y'o li ku yena, “Mwanesu, a ku lu lapelele ku Muñ'a Bupilo, Mulimu wa luna.” 
JER.37.4	Jeremia n'a si ka beiwa kale mwa tolongo, mi n'a sa izamaela mwahal'a batu a lukuluhile. 
JER.37.5	Ka yona nako yeo, mpi ya Faro ne i se i zwile mwa Egepita, mi Mababilona ba ba ne ba lwanisa Jerusalema ha ba utwa cwalo ba kuta.
JER.37.6	Muñ'a Bupilo, Mulimu wa Isilaele kih'a li ku mupolofita Jeremia, 
JER.37.7	“Bulelela mulena wa Juda, ya ku lumile ku t'o ni buza, u li, ‘Mpi ya Faro ye t'o mi tusa, i tuha i kutela kwa hae kwa Egepita. 
JER.37.8	Cwale, Mababilona ba ta kuta. Ba ta lwanisa munzi, ba u hape mi ba u cise. 
JER.37.9	Na, Muñ'a Bupilo, ni mi lemusa kuli mu si ke mwa ipuma ka ku hupula kuli Mababilona ha ba sa kuta. Ha ku cwalo, ba ta kuta luli. 
JER.37.10	Niha ne mu ka tula mpi ya Mababilona ba ba mi lwanisa kaufela mane ku siyale ba ba holofezi feela, ba ba lobezi mwa litende za bona, bona batu bao ne ba ka zuha mi ba cise munzi.’ ”
JER.37.11	Mpi ya Mababilona ya zwa mwa Jerusalema kakuli mpi ya Faro ne i sutelela. 
JER.37.12	Jeremia kih'a nanuha mwa Jerusalema ku ya kwa naha ya Benjamine ku y'o nga kabelo ya hae ya liluwo la mba ya habo. 
JER.37.13	Kono h'a y'o fita kwa Munyako wa Benjamine, nduna ya n'a zamaisa masole kwateñi, ili mutu ya n'a bizwa Irija mwan'a Shelemia muikulu wa Hanania, a yemisa Jeremia mi a li ku yena, “U sabela kwa Babilona wena!”
JER.37.14	Jeremia a alaba, a li, “Ha ku cwalo! Batili, ha ni tobi!” Kono Irija h'a si ka utwa. A swala Jeremia, mi a mu isa kwa manduna. 
JER.37.15	Ba halifela Jeremia, mi a natiwa ni ku kwalelwa mwa ndu ya Jonatani, muñoli wa mulena, kakuli ndu ya hae ne i ezizwe tolongo. 
JER.37.16	Jeremia a kenyiwa mwa sikoti se si yepilwe mwa mubu, mi a ina mwateñi nako ye telele.
JER.37.17	Mulena Zedekia a li Jeremia a tiswe ku yena, mi hona mo mwa ndu ya bulena a mu buza kwa mukunda, a li, “Kikuli ha ku na manzwi a zwa ku Muñ'a Bupilo, naa?”
JER.37.17	Jeremia a alaba, a li, “A teñi,” mi a ekeza, a li, “U ta fiwa mwa mazoho a mulena wa Babilona.” 
JER.37.18	Cwale Jeremia a buza, a li, “Ni ku foselize ka nzila ifi wena, kamba manduna ba hao, kamba sicaba se, ha mu ni kenyize mwa tolongo? 
JER.37.19	Ku ezaheziñi kwa bapolofita ba hao ba ba ku bulelezi kuli mulena wa Babilona h'a na ku ku lwanisa, wena kamba naha ye? 
JER.37.20	Mi cwale, mulen'a ka, ni kupa kuli u ni teeleze, mi u eze se ni kupa. Muñ'a ka, u si ke wa ni kutiseza kwa ndu ya muñoli wa hao Jonatani. Haiba u eza cwalo, luli ni ta y'o shwela mwateñi.”
JER.37.21	Cwale Mulena Zedekia a laela kuli Jeremia a kwalelwe mwa lapa, mw'a n'a fiwanga sinkwa ka zazi ni zazi, ili se si zwa kwa baapehi ba lico, ku fitela linkwa i fela mwa hae. Jeremia a ina cwalo mwa lapa.
JER.38.1	Shefatia mwan'a Matani, Gedalia mwan'a Pashuri, Jukali mwan'a Shelemia, ni Pashuri mwan'a Malikia, ba utwa z'a n'a nz'a bulelela batu yena Jeremia, ili ze n'e zwa ku Muñ'a Bupilo. 
JER.38.2	Muñ'a Bupilo n'a ize, “Mutu ufi ni ufi ya ka ina mwa hae u ta shwela mwa ndwa, kapa ku bulaiwa ki tala kamba matuku. Kono mañi ni mañi ya ka y'o koza kwa Mababilona h'a na ku bulaiwa. U ka pila.” 
JER.38.3	Jeremia n'a nz'a ba bulelela hape kuli Muñ'a Bupilo n'a ize “Munzi wo ni ta u fa ba mpi ya mulena wa Babilona, mi ba ta u hapa.”
JER.38.4	Cwale manduna ba li ku mulena, “Mutu yo u swanezi ku bulaiwa. Ka ku bulela cwalo, u zwafisa masole ba ba mwa hae, mi u eza nto ye swana ku mañi ni mañi ya siyezi mwa hae. Mutu yo h'a liki ku tusa batu. U bata feela ku ba utwisa butuku.”
JER.38.5	Mulena Zedekia kih'a li, “Kihonahe, cwale mu y'o eza mo mu latela ka yena. Ha ni koni ku mi hanisa.” 
JER.38.6	Cwale ba nga Jeremia, mi ba mu beya mwa siliba sa mwan'a mulena Malikia, se ne si li mwa lapa. Ba mu shulumunena mwateñi ka mihala. Mwa siliba ne ku si na mezi, konji sileze feela, mi Jeremia a totobela mwa sileze.
JER.38.7	Nihakulicwalo, Ebedi-Meleki wa Muetiopia, numbulwa ya n'a sebeza mwa ndu ya mulena, a utwa kuli ne ba beile Jeremia mwa siliba. Ka yona nako yeo mulena n'a li fa Kuta ni batu kwa Munyako wa Benjamine. 
JER.38.8	Cwale Ebedi-Meleki a zwa mwa ndu, a ya kwateñi, mi a y'o li ku mulena, 
JER.38.9	“Mulen'a ka, kezo ya batu ba i maswe. Ba beile Jeremia mwa siliba, mw'a ta bulaelwa luli ki tala. Mwa munzi ha ku sa na lico.” 
JER.38.10	Mulena kiha s'a laela Ebedi-Meleki ku nga batu ba mashumi a malalu, ku ba ba ne ba inzi fo, ku y'o zwisa Jeremia mwa siliba a si ka shwa kale. 
JER.38.11	Cwale Ebedi-Meleki a nga batu, mi ba ya koo ku bulukiwa libyana mwa lapa la mulena, ba y'o nga liapalo za kale, mi a li shetumunena ku Jeremia ka muhala mwa siliba mo. 
JER.38.12	Cwale Ebedi-Meleki a li ku Jeremia, “Beya mahalaswana ao mwa mahwafa a hao kuli u si ke wa kubulwa ki mihala.” Jeremia a eza cwalo. 
JER.38.13	Kiha ba mu hoha ka mihala, mi ba mu zwisa mwa siliba. Mwamulaho a zeo, Jeremia a bulukiwa cwalo mwa lapa.
JER.38.14	Mulena Zedekia a lumela mupolofita Jeremia kuli a tiswe ku yena kwa munyako wa bulalu wa Tempele. A li ku Jeremia, “Ni ta ku buza puzo, mi ha ni lati kuli u ni patele se siñwi.”
JER.38.15	Jeremia a li, “Ha ni ta ku bulelela niti u ta ni bulaya, mi ha ni ka ku fa kelezo, ha u na ku isa pilu ku yona.”
JER.38.16	Cwale Mulena Zedekia a sepisa Jeremia kwa mukunda. A li, “Ka Muñ'a Bupilo ya pila, ya lu fa bupilo, ha ni na ku ku bulaya, mi ha ni na ku ku beya mwa mazoho a batu ba ba bata ku ku bulaya.”
JER.38.17	Jeremia kiha s'a bulelela Mulena Zedekia kuli Muñ'a Bupilo ya Maata Kaufela, Mulimu wa Isilaele, n'a ize, “Haiba u ka koza kwa manduna ba Babilona u ka ipilisa, ni munzi wo ha u na ku ciswa. Wena ni lubasi lwa hao mu ta pila. 
JER.38.18	Kono ha u sa kozi, fohe munzi wo u ta fiwa Mababilona, ba ba ta u cisa lotee, mi wena ha u na ku banduka.”
JER.38.19	Kono Mulena Zedekia a alaba, a li, “Ni saba Majuda ba ba tobezi kwa Mababilona. Mwendi ni ka swana na isiwa ku bona, mi ba ta ni nyandisa.”
JER.38.20	Jeremia a li, “Ha u na ku isiwa ku bona. Ni ku kupa kuli u utwe manzwi a Muñ'a Bupilo sina ha ni ku bulelezi ona, mi lika za hao kamukana li ta konda, mi bupilo bwa hao bu ta bulukeha. 
JER.38.21	Kono Muñ'a Bupilo u ni bonisize mwa pono se si ta ezahala haiba u hana ku koza. 
JER.38.22	Bona! Basali kaufela ba ba siyezi mwa mandu a bulena bwa Juda ba sweli ku isiwa kwa manduna ba Babilona. Utwa ze ba bulela ha ba ya. Ba li,
JER.38.22	‘Balikani ba mulena ba batuna
JER.38.22	ba mu yembulukisize,
JER.38.22	ba mu hatelezi hahulu.
JER.38.22	Mi cwale kakuli mahutu a hae
JER.38.22	a totobezi mwa sileze,
JER.38.22	balikani ba hae ba mu siile.’ ”
JER.38.23	Cwale Jeremia a li, “Basali ni bana ba hao kamukana ba ta ngiwa, ba isiwe kwa Mababilona, mi wena kasibili ha u na ku banduka ku bona. U ta hapiwa ki mulena wa Babilona, mi munzi wo u ta ciswa, lotee.”
JER.38.24	Zedekia a alaba, a li, “U si ke wa bulelela mutu ka ngambolo ye, mi bupilo bwa hao ha bu na ku ba mwa kozi. 
JER.38.25	Haiba manduna ba ka utwa kuli ne ni bulela ni wena, ba ka taha ku t'o ku buza ze lu bulezi. Ba ta sepisa kuli ha ba na ku ku bulaya haiba u ba bulelela lika kamukana. 
JER.38.26	Kono u ba bulelele kuli n'o ni kupa kuli ni si ke na ku kutiseza kwa ndu ya Jonatani ku y'o shwela mwateñi.” 
JER.38.27	Manduna kaufela ba taha ku Jeremia. Ba mu buza, mi a ba bulelela hande-nde z'a n'a mu laezi mulena. Cwale ba tokwa se ne ba ka eza, kakuli ha ku na ya n'a utwile ngambolo yeo. 
JER.38.28	 Jeremia a bulukiwa cwalo mwa lapa la bulena ku fitela lizazi l'o hapiwa Jerusalema.
JER.39.1	Mwa kweli ya bulishumi ya silimo sa busupa ka ze peli sa puso ya Mulena Zedekia wa Juda, Mulena Nebukadenezare wa Babilona a taha ni mpi ya hae kamukana, mi a t'o lwanisa Jerusalema. 
JER.39.2	Ka lizazi la busupa ka a mabeli mwa kweli ya bune, ili silimo sa bulishumi ka si li siñwi Zedekia a nz'a li mulena, mamota a munzi a punyiwa.
JER.39.3	Jerusalema ha u hapwa, manduna ba ba pahami kaufela ba mulena wa Babilona ba taha mi ba t'o ina mwa libaka za bona kwa Munyako o Fahali, hamohocwalo ni Nerigali Sharezere, Shamigari Nebo, Sarisekimi ni Nerigali Sharezere yo muñwi.
JER.39.4	Mulena Zedekia ni masole ba hae kaufela ha ba bona se si ezahalile, ba lika ku saba mwa hae busihu. Ba zwa ka nzila ya simu ya mulena, ba fita ka munyako o kopanya mamota a mabeli, mi ba sabela kwa neku la Musindi wa Jordani. 
JER.39.5	Kono mpi ya Mababilona ya ba lelekisa, mi ba y'o swala Zedekia mwa mabala a fakaufi ni Jeriko. Ba mu hapa mi ba mu isa ku Mulena Nebukadenezare, ya n'a li mwa munzi wa Ribila mwa naha ya Hamati, mi koo, Nebukadenezare a y'o mu atula. 
JER.39.6	Kwa Ribila mulena wa Babilona a laela pulao ya bana ba Zedekia, ndat'a bona a nz'a talimezi. Ni manduna ba Juda ni bona ba bulaiwa. 
JER.39.7	Cwale Zedekia a punyiwa meeto, mi a tamiwa ka mawenge. Kih'a isiwa kwa Babilona. 
JER.39.8	Ka yona nako yeo Mababilona ba cisa mandu a bulena ni mandu a batu, mi ba tuba mamota a Jerusalema. 
JER.39.9	Kwa mafelelezo Nebuzaradani, yena muzamaisi wa mpi, a kungushula ba ba ne ba siyezi mwa hae, mi a ba isa kwa Babilona hamoho ni ba ba ne ba il'o koza ku yena. 
JER.39.10	A siya batu ba bañwi, ba babotana luli, mwa naha ya Juda, ili ba ba ne ba si na se ne ba luile, mi a ba fa masimu a likota za veine ni masimu a lico cwalo.
JER.39.11	Mulena Nebukadenezare wa Babilona a bulela Nebuzaradani, muzamaisi wa mpi, kuli a fe litaelo ze tatama bakeñisa Jeremia, a li, 
JER.39.12	“Mu y'o nga Jeremia, mi mu mu babalele. Mu si ke mwa mu utwisa butuku, kono mu mu ezeze z'a bata kamukana.” 
JER.39.13	Cwale Nebuzaradani, hamoho ni Nebushazabani nduna yo mutuna, ni Nerigali Sharezere nduna yo muñwi yo mutuna, ni manduna ba bañwi kaufela ba mulena wa Babilona ba lumelelana. 
JER.39.14	Ba lumela Jeremia mi ba y'o mu nga mwa lapa. Ba t'o mu beya mwa pabalelo ya Gedalia, mwan'a Akikami ni muikulu wa Shafani, ya n'a swanezi ku bona kuli u y'o fita hande kwa hae. Mi cwale Jeremia a y'o ina kwateñi mwahal'a batu.
JER.39.15	Muñ'a Bupilo a bulela ku Jeremia ha n'a sa kwalezwi mwa lapa. 
JER.39.16	Jeremia n'a na ni ku y'o taluseza Ebedi-Meleki wa Muetiopia kuli Muñ'a Bupilo ya Maata Kaufela, Mulimu wa Isilaele, n'a ize, “Ni tuha ni tisa ziezi mwa munzi wo, isiñi bunde, sina ha ne ni u fumbezi. Mi ze ha li ka ezahala, u ta be u li teñi u iponela zona ka meeto. 
JER.39.17	Kono na, Muñ'a Bupilo, ni ta ku sileleza, mi ha ni na ku ku fa mwa mazoho a batu b'o saba. 
JER.39.18	Ni ta ku pilisa. Ha u na ku bulaiwa. U ta banduka u nz'o sa pila, kakuli u ni sepile. Ni bulezi, na, Muñ'a Bupilo.”
JER.40.1	Muñ'a Bupilo a bulela ku Jeremia, Nebuzaradani muzamaisi wa mpi ha s'a mu lukuluzi mwa Rama. Jeremia n'a isizwe koo a tamilwe ka mawenge, hamoho ni batu ba bañwi ba ba ne ba zwa mwa Jerusalema ni Juda, ili ba ba hapilwe mi ba isiwa kwa Babilona. 
JER.40.2	Muzamaisi a isa Jeremia kwatuko, mi a li ku yena, “Muñ'a Bupilo, Mulimu wa hao u fumbezi ku tisa ziezi mwa naha mo. 
JER.40.3	Mi cwale u ezize s'a n'a bulezi. Zeo kaufela li ezahalile kakuli batu bahenu ba foselize Muñ'a Bupilo, mi ha ba si ka eza tato ya hae. 
JER.40.4	Cwale ni zwisa mawenge kwa miambo ya hao ni ku lukulule. Haiba u bata ku ya ni na kwa Babilona, u ka na wa eza cwalo, mi ni ta y'o ku babalela. Kono ha u sa lati, u si ke wa ya. Naha ki ye tuna. Wa kona ku iketela. U ka na wa ikela kai ni kai ko u lata, ko u bata ku ya.”
JER.40.5	Kono Jeremia h'a si ka ya. Cwale Nebuzaradani, a li, “Kutela ku Gedalia, mwan'a Akikami, muikulu wa Shafani, ya ezizwe mubusisi wa naha ya Juda ki mulena wa Babilona. Wa kona ku y'o ina ku yena, u pile mwahal'a batu, kamba ku ikela kai ni kai ko u lata ku ya.” Kiha s'a fa Jeremia limpo ni lico za mufaho, mi a mu fundula. 
JER.40.6	Jeremia a y'o ina ni Gedalia kwa Mizipa, mi a y'o pila mwahal'a batu ba ba ne ba siyezi mwa naha.
JER.40.7	 Bazamaisi ba limpi za Juda ba bañwi ni masole cwalo ne ba si ka koza. Ba utwa kuli mulena wa Babilona n'a yolisize Gedalia, mwan'a Akikami, ku ba mubusisi wa naha, mi n'a mu file ku zamaisa ba ba ne ba si ka isiwa kwa Babilona kamukana. Bao i ne li babotana luli mwa naha. 
JER.40.8	Cwale Ishimaele mwan'a Netania, Johanani mwan'a Karea, Seraya mwan'a Tanashumeti, bana ba Efai wa mwa Netofa, ni Jezania mwan'a Maakati, ba ya ni batu ba bona ku Gedalia kwa Mizipa. 
JER.40.9	Gedalia a li, “Ni mi bulelela cwana kuli luli ha ku mi tusi se siñwi ku saba ku koza kwa Mababilona. Mu yahe mwa naha mo, mu sebeleze mulena wa Babilona, mi mu ta iketa. 
JER.40.10	Na kasibili ni ka ina kwa Mizipa, ni be muyemeli wa mina, Mababilona ha ba ka taha kwanu. Kono mwa kona ku kubukanya ni ku buluka waine, miselo ni mafula a olive, mi mu pile mwa minzi ye mu ngile.” 
JER.40.11	Ka nako yeo, Majuda kaufela ba ba ne ba li mwa Moabi, Amoni, Edomo ni manaha a mañwi ba utwa kuli mulena wa Babilona n'a lumelezi Majuda ba bañwi ku ina mwa naha ya Juda, ni kuli mane n'a beile Gedalia ku ba mubusisi wa bona. 
JER.40.12	Cwale Majuda kamukana ba siya libaka mo ne ba hasanezi, mi ba kutela mwa Juda. Ba taha ku Gedalia kwa Mizipa, mi ba t'o kubukanya waine ye ñata ni miselo cwalo.
JER.40.13	Mwamulaho a zeo, Johanani mwan'a Karea ni baeteleli ba masole, ba ba ne ba si ka koza, ba taha ku Gedalia kwa Mizipa. 
JER.40.14	Ba li ku yena, “Kikuli ha u zibi kuli Mulena Baalisi, wa kwa Amoni, u lumile Ishimaele mwan'a Netania ku t'o ku bulaya, nji?” Kono h'a si ka kolwa. 
JER.40.15	Cwale Johanani a mu bulelela kwa mukunda, a li, “Ni lumelele ku y'o bulaya Ishimaele. Ha ku na ya ka ziba ya mu bulaile. Kikabakalañi h'a ka lumelelwa ku t'o ku bulaya? Fo, ku ta hapeleza Majuda kaufela ba ba inzi ni wena kuli ba hasane hape, mi ku ta tahisa ziezi kwa batu kamukana ba ba siyezi mwa Juda.”
JER.40.16	Kono Gedalia a alaba, a li, “U si ke wa eza cwalo! S'o bulela ka Ishimaele ha si niti!”
JER.41.1	 Ka kweli ya busupa, Ishimaele, mwan'a Netania, ili muikulu wa Elishama, wa lusika lwa bulena, a taha mwa Mizipa ni batu ba lishumi ku t'o bona Gedalia. Ha ne ba li mwa Mizipa mo, ba ca buhobe hamoho. 
JER.41.2	Ishimaele ni batu ba hae ba lishumi ba comola lisabule za bona, mi ba bulaya Gedalia, ya n'a beilwe ki mulena wa Babilona ku ba mubusisi wa naha. 
JER.41.3	Ishimaele hape a bulaya ni Majuda kamukana ba ba ne ba inzi ni Gedalia mwa Mizipa, hamohocwalo ni masole ba Mababilona ba ba ne ba li teñi fo.
JER.41.4	Habusa, batu ne ba si ka ziba kale pulao ya Gedalia. 
JER.41.5	Kwa fita batu ba mashumi a supile ka li li liñwi ba ba ne ba zwa kwa Sikemi, kwa Shilo ni kwa Samaria. Ne ba ipeuzi milelu, ba pazauzi liapalo za bona, mi ba ikolofalize. Ne ba lwezi mabele ni insense za ku isa mwa Tempele. 
JER.41.6	Cwale Ishimaele a zwa mwa Mizipa ku y'o ba katanyeza, a nz'a zamaya a lila. H'a t'o fita ku bona, a li, “Bahaesu, a mu tahe, mu t'o bona Gedalia.” 
JER.41.7	Ba sa z'o kena feela mwa hae, Ishimaele ni batu ba hae ba ba bulaya, mi ba latela litupu za bona mwa siliba.
JER.41.8	Kono ne ku na ni batu ba lishumi mwa sitopa seo ba ba ize ku Ishimaele, “Mwanesu, u si ke wa lu bulaya! Lu na ni buloto, mabele ni mafula, ni linosi le lu patile mwa naheñi.” Cwale a ba tuhela, mi h'a si ka ba bulaya ni balikani ba bona. 
JER.41.9	Siliba mw'a n'a latezi Ishimaele batu b'a n'a bulaile, i n'e li se situna. N'e li sona se ne si yahilwe ki Mulena Asa, ili sa ku itakeleza ku Mulena Baasha wa Isilaele. Ishimaele a si taza ka litupu za batu b'a n'a bulaile. 
JER.41.10	Cwale Ishimaele a hapa bana ba mulena ba basizana ni batu kaufela ba ba ne ba siyezi mwa Mizipa, ba ba ne ba beilwe ki Nebuzaradani muzamaisi wa mpi mwa pabalelo ya Gedalia. Ishimaele a ba hapa kaufela, mi a funduka ku liba mwa naha ya Amoni.
JER.41.11	Johanani, mwan'a Karea, ni baeteleli ba masole kamukana ba utwa ka za pulao ya n'a ezize Ishimaele. 
JER.41.12	Cwale ba nga batu ba bona, mi ba y'o mu lwanisa. Ba y'o mu swalela fakaufi ni lisa le lituna la kwa Gibioni. 
JER.41.13	Lihapiwa ba Ishimaele, ha ba bona Johanani ni baeteleli ba masole ba taha ni yena, ba taba. 
JER.41.14	Lihapiwa kiha ba fetuha, mi ba matela ku Johanani. 
JER.41.15	Kono Ishimaele ni ba bañwi ba supile ka a li muñwi kwa batu ba hae ba banduka ku Johanani, mi ba sabela mwa naha ya Amoni.
JER.41.16	Cwale Johanani ni baeteleli ba mpi, b'a n'a zamaya ni bona, ba nga masole, basali, banana ni linumbulwa b'a n'a hapile Ishimaele kwa Mizipa ha s'a bulaile Gedalia. Ba babalela batu b'a n'a il'o kutisa Johanani kwa Gibioni. 
JER.41.17	Ba bunduka, ba y'o yema hanyinyani kwa Kimihani fakaufi ni Betelehema. Ne ba lakaza ku tobela Mababilona. 
JER.41.18	Ne ba tabela ku ya kwa Egepita. Ne ba saba Mababilona kakuli Ishimaele n'a bulaile Gedalia, ya n'a beilwe ki mulena wa Babilona ku ba mubusi wa naha.
JER.42.1	Cwale bazamaisi kaufela ba mpi, ba kopana ni Johanani mwan'a Karea ni Jezania mwan'a Hosea hamohocwalo ni sicaba kamukana, ku kala ka ba banyinyani ku fita ku ba bahulu, mi ba taha ku mupolofita Jeremia. 
JER.42.2	Ba t'o li ku yena, “Muhaesu, u lu ezeze se lu ku kupa! U lu lapelele ku Muñ'a Bupilo, Mulimu wa luna. U lu lapelele luna ba ba siyezi kamukana. Lu kile lwa ba ba bañata, kono sina h'a u bona, se lu siyezi lu li ba sikai feela. 
JER.42.3	U lapele kuli Muñ'a Bupilo, Mulimu wa luna, a lu bonise nzila ye lu ka ya ka yona ni se lu swanezi ku eza.”
JER.42.4	Jeremia a alaba, a li, “Ku lukilehe. Ni ta lapela ku Muñ'a Bupilo, Mulimu wa luna, sina mo mu kupezi, mi s'a ka bulela kaufela, ni ta mi zibisa. Ha ni na ku mi patela ni se sikana.”
JER.42.5	Cwale ba li ku Jeremia, “Muñ'a Bupilo a be yena paki ya luna ya niti ni ye sepahala, haiba lu sa buluki litaelo kamukana z'a ku laela Muñ'a Bupilo, Mulimu wa luna, kuli lu li eze. 
JER.42.6	I ka ba ze nde kapa ze maswe, lu ta utwa feela Muñ'a Bupilo, Mulimu wa luna, ye lu ku luma ku yena. Haiba lu mu utwa, lika kaufela li ta luka.”
JER.42.7	Mazazi a lishumi ha s'a felile, Muñ'a Bupilo a bulela ku Jeremia. 
JER.42.8	Cwale Jeremia a biza Johanani mwan'a Karea, bazamaisi ba mpi kaufela b'a n'a inzi ni bona, ni batu kaufela ka litopa za bona kamukana. 
JER.42.9	A li ku bona, “Muñ'a Bupilo, Mulimu wa Isilaele, yo mu ni lumile ku yena ka kupo ya mina, u ize, 
JER.42.10	‘Haiba mu bata ku pila mwa naha mo, fohe ni ta mi tohonolofaza, mi ha ku na ya ka mi kataza. Ni ta mi cala isiñi ku mi kumula. Ziezi ye ni mi tiselize i ni swabisize hahulu. 
JER.42.11	Mu lisele ku saba mulena wa Babilona. Mu si ke mwa saba, kakuli ni inzi ni mina. Ni ta mi pilisa, ni mi yangwele mwa maata a hae. Ni bulezi, na, Muñ'a Bupilo. 
JER.42.12	Ni ta ba ni mukekecima ku mina, mi ni ta eza kuli ni yena a be ni mukekecima ku mina, mane a mi tuhele, mu kutele kwa hae.’
JER.42.13	“Kono mina batu ba ba siyezi mwa Juda mu si ke mwa hana ku utwa Muñ'a Bupilo, Mulimu wa mina, ni ku hana ku pila mwa naha mo. 
JER.42.14	Mu si ke mwa li, ‘Batili! Lu ta ya, lu y'o itulela kwa Egepita ko lu si ke lwa bona ndwa hape kamba ku utwa batu ha ba bizezwa kwa ndwa, ni ko lu si ke lwa shwa tala.’ 
JER.42.15	Haiba mu bulela cwalo, fo Muñ'a Bupilo ya Maata Kaufela, Mulimu wa Isilaele, u li, ‘Mu iketezi ku y'o ina mwa Egepita. 
JER.42.16	Cwalehe, ndwa ye mi mbemaukisa lipilu i ta mi swalela mwa nzila, tala ye mu saba i ta mi latelela, mi mu ta y'o shwela hona kwa Egepita koo. 
JER.42.17	Batu kamukana ba ba itukiselize ku y'o pila mwa Egepita ba ta shwa, i ka ba mwa ndwa, kamba ka tala, kapa ka matuku. Ha ku na ni a li muñwi wa bona ya ta pila. Ha ku na ya ka banduka ziezi ye ni ta ba tiseza.’
JER.42.18	“Muñ'a Bupilo, Mulimu wa Isilaele, u li, ‘Sina mo ni sululezi bunyemi ni buhali bwa ka fa batu ba Jerusalema, ni ka sululela cwalo buhali bwa ka fahalimw'a mina, haiba mu ya kwa Egepita. Mu ta ba pono ye sabisa. Batu ba ta mi sheununa, mi libizo la mina li ta sebeliswa sina sikuto. Ha mu na ku bona sibaka se hape.’ ”
JER.42.19	Cwale Jeremia a zwelapili, a li, “Muñ'a Bupilo u mi bulelezi, mina batu ba ba siyezi mwa Juda, kuli mu si ke mwa ya kwa Egepita. Cwale na mi lemusa. 
JER.42.20	Mu ka fosa hahulu haiba mu ya kwateñi. Mu ni lumile ku Muñ'a Bupilo, Mulimu wa luna, mi mu ni bulelezi, mwa li, ‘U lu lapelele ku Muñ'a Bupilo, Mulimu wa luna! U lu bulelele lika kamukana z'a bata kuli lu li eze, mi lu ta li eza.’ 
JER.42.21	Mi cwale ni mi bulelezi, kono mu hanyelize lika kaufela z'a ni lumile Muñ'a Bupilo, Mulimu wa luna, kuli ni t'o mi taluseza zona. 
JER.42.22	Cwalehe, mu hupule se. Mu ta y'o shwela mwa ndwa, ku shwa tala, kamba ku bulaiwa ki matuku mwa naha mo mu bata ku y'o ina.”
JER.43.1	Jeremia a feza ku bulelela batu lika kamukana z'a n'a lumilwe ki Muñ'a Bupilo, Mulimu wa bona, kuli a ba bulelele zona. 
JER.43.2	Cwale Azaria mwan'a Hosea, ni Johanani mwan'a Karea, ni batu ba bañwi kaufela ba baikuhumusi, ba li ku Jeremia, “Wa puma! Muñ'a Bupilo, Mulimu wa luna, h'a si ka ku luma ku t'o lu bulelela kuli lu si ke lwa y'o ina mwa Egepita. 
JER.43.3	Kono u shongilwe ki Baruki, mwan'a Neria, kuli u lu yemele ka mahutu, mi u lu ise mwa puso ya Mababilona, kuli ba lu bulaye kamba ba lu ise kwa Babilona.” 
JER.43.4	Cwale ne ku si na ya n'a lumezi taelo ya Muñ'a Bupilo ya ku ina mwa naha ya Juda nihaili Johanani, kamba baeteleli ba mpi, kamba mutu ufi ni ufi. 
JER.43.5	 Cwale Johanani ni manduna ba mpi kamukana ba nga batu ba ba ne ba siyezi mwa Juda, mi ba ya ni bona kwa Egepita. Ba nga batu kaufela ba ba ne ba kutezi mwa Juda ku zwa mwa macaba mo ne ba hasanezi. 
JER.43.6	Ba nga banna, basali ni banana, mane ni bana ba malena ba basali. Ba nga mañi ni mañi ya n'a siilwe ki Nebuzaradani, muzamaisi wa mpi, mwa pabalelo ya Gedalia, hamohocwalo ni Jeremia ni Baruki. 
JER.43.7	Ba hana taelo ya Muñ'a Bupilo, mi ba ikela kwa Egepita, mane ku y'o fita mwa munzi wa Takapanesi.
JER.43.8	Hona moo mwa Takapanesi, Muñ'a Bupilo a li ku Jeremia, 
JER.43.9	“U nge kwa macwe a matuna, mi u y'o a pumbeka fapil'a munyako wa ndu ya muso, hona mwa hae mo, mi u eze cwalo, Majuda ba bañwi ba nze ba ku bona. 
JER.43.10	Fohe, u ba bulelele, u li, ‘Na, Muñ'a Bupilo ya Maata Kaufela, Mulimu wa Isilaele, ni ta tisa mutang'a ka, Mulena Nebukadenezare wa Babilona. Ni ta beya lubona lwa hae fahalimw'a ona macwe a ni pumbekile ao, mi ni bapulele fateñi tende ya bulena. 
JER.43.11	Nebukadenezare u ka taha ku t'o tula Egepita. Batu bao ba ba lukela ku bulaiwa ki matuku, ba ta bulaiwa ki ona. Ba ba lukela ku hapiwa, u ta ba hapisa. Ba ba lukela ku bulaiwa mwa ndwa, u ta ba bulaela mwa ndwa. 
JER.43.12	Litempele za milimu ya Maegepita ni ta li tumbeka mulilo, li ce, ni mulena wa Babilona u ta cisa milimu ya bona kamba a i nge mi a ye ni yona. Sina mulisana h'a lwena linda mwa liapalo za hae, ku cwalo ni ku mulena wa Babilona, u ta lwena naha ya Egepita mane i kene, kihona a ka zamaya s'a komile. 
JER.43.13	U ta tuba maswaniso a macwe a mwa Heliopolisi mwa Egepita, mi a cise litempele za milimu ya Maegepita.’ ”
JER.44.1	Muñ'a Bupilo a bulela ku Jeremia bakeñisa Majuda kaufela ba ba pila mwa Egepita, ili mwa minzi ya Migidoli, Takapanesi, ni Mefisi, ni ba ba mwa neku la mboela wa naha. 
JER.44.2	Muñ'a Bupilo ya Maata Kaufela, Mulimu wa Isilaele, a li, “Mina kasibili mu iponezi mo ni sinyelize Jerusalema ni minzi ye miñwi kaufela mwa Juda, mane ni ka nako ye ki matota feela, mi ha ku na mutu ya pila mwateñi.” 
JER.44.3	Ni ezize cwalo kakuli batu ba ku yona ne ba ezize ze maswe, mi mane ba ni nyemisa. Ba ezelize milimu i sili litabelo. Mane ba sebelelize milimu ye, nihaili bona kamba mina hamohocwalo ni bo kukw'a mina ha mu si ka ipeya kwatas'a yona. 
JER.44.4	Ne ni sweli ku mi lumela batanga ba ka, bona bapolofita, ba ba mi bulelezi kuli mu si ke mwa eza nto ye maswe ye, ye ni toile. 
JER.44.5	Kono ha mu si ka utwa kamba ku isa pilu kwateñi. Ha mu si ka tuhela mikwa ya mina ye maswe ya ku ezeza milimu i sili litabelo. 
JER.44.6	Cwalehe, kiha ni sululela bunyemi ni buhali bwa ka fahalimw'a minzi yeo ya Juda ni mikwakwa ya Jerusalema, mi na i tumbeka mulilo. Ya siyala ili matota, mi ya ba pono ye sabisa, sina mo i inezi ni kacenu.
JER.44.7	“Mi cwale, na, Muñ'a Bupilo ya Maata Kaufela, Mulimu wa Isilaele, na mi buza, ni li, ‘Kikabakalañi ha mu ikeza bumaswe bo bu cwalo ili mina? Kikuli mu bata ku tiseza banna, basali, banana ni limbututu ziezi, kuli ku si ke kwa siyala nihaili mutu a li muñwi ku mina, nji? 
JER.44.8	Mu ni nyemisezañi ka maswaniso a mina ni ka litabelo ze mu ezeza milimu ye miñwi, mo mwa Egepita, mo mu til'o koza feela? Kana mu eza cwalo kuli mu ipulaye ili mina, kuli mu sheununwe ki macaba a lifasi kaufela, mi ba sebelise libizo la mina inge sikuto, nji? 
JER.44.9	Kana mu se mu libezi lika ze maswe kamukana ze ezizwe mwa minzi ya Juda ni mwa mikwakwa ya Jerusalema ki bo kukw'a mina ni basali ba mina cwalo, naa?’ 
JER.44.10	Kono ku fitela ni la kacenu le, ha mu si ka ikokobeza. Ha mu si ka ni saba, kamba ku ya ka litaelo ni ka milao ye ni mi file, mina, ni bo kukw'a mina.
JER.44.11	“Cwalehe, na, Muñ'a Bupilo ya Maata Kaufela, Mulimu wa Isilaele, ni ta mi tiseza ziezi, ni sinye Juda kaufela. 
JER.44.12	Haili ka batu ba Juda ba ba siyezi mi ba itukiselize ku yaha mwa Egepita, ni ta ba feza kamukan'a bona. Kaufel'a bona, ba bahulu ni ba banyinyani, ba ta shwa mwa Egepita, i ka ba ka ndwa kamba ka tala. Ba ta ba pono ye sabisa. Batu ba ta ba sheununa mi ba ta sebelisa libizo la bona sina sikutiso. 
JER.44.13	Ni ta utwisa ba ba inzi mwa Egepita butuku, sina mo ni utwiselize Jerusalema butuku ili ka ndwa, tala ni matuku. 
JER.44.14	Ha ku na batu ba Juda ba ba siyezi, ili ba ba tile mwa Egepita ku t'o yaha, ba ba ta banduka kamba ku pila. Ha ku na ku ba nihaili a li muñwi wa ku bona ya ta kutela kwa Juda, ko ba lakaza ku y'o pila hape. Ha ku na ya ta kuta konji bakozi ba sikai feela.”
JER.44.15	Cwale banna kamukana ba ba zibile kuli basali ba bona ba ezelize milimu i sili litabelo, ni basali kaufela ba ba ne ba ba yemelezi, hamohocwalo ni Majuda ba ba ne ba yahile kwa mboela wa Egepita, ili sitopa se situna, ba li ku Jeremia, 
JER.44.16	“Lwa hana ku utwa z'o lu bulelela ka libizo la Muñ'a Bupilo. 
JER.44.17	Lu ta eza lika kamukana ze lu ize lu ka li eza. Lu ka ezeza mulimu wa musali ya bizwa Mufumahali wa Lihalimu litabelo, mi lu ka mu selelanga limpo za ku nwa, sina mo ne lu ezeza luna, bo kukw'a luna, malena, ni baeteleli ba luna mwa minzi ya Juda ni mwa mikwakwa ya Jerusalema. Ka nako yeo ne lu na ni lico ze ñata, ne lu iketile ku si na butata. 
JER.44.18	Kono ha lu sa li lu tuhela ku ezeza Mufumahali wa Lihalimu litabelo ni ku mu fa limpo za ku nwa, ha ku na se lu bile ni sona, mi batu ba ku luna ba shwile mwa lindwa ni ku bulaiwa ki tala.”
JER.44.19	Mi basali ba ekeza, ba li, “Ha ne lu ezanga linkwana ze swana ni Mufumahali wa Lihalimu, lu mu ezeza litabelo, lu mu selela limpo ze nwiwa, banna ba luna ne ba lumela ze ne lu eza.”
JER.44.20	Jeremia kih'a li kwa batu kaufela, kwa banna ni basali ba ba ne ba mu alabile cwalo, 
JER.44.21	“Haili ka litabelo ze ne mu ezanga mina, bo kukw'a mina, malena, baeteleli ni batu kaufela ba naha, mwa minzi ya Juda ni mwa mikwakwa ya Jerusalema, kana mu hupula kuli Muñ'a Bupilo n'a sa li zibi kamba mu li u li libezi, nji? 
JER.44.22	Lona la kacenu le, naha ya mina i siyezi ili matota mi ha ku na ya pila mwateñi. I fetuhile pono ye sabisa, mane batu ba sebelisa libizo la yona inge sikuto, kakuli Muñ'a Bupilo n'a palezwi ku iswala ka bumaswe bwa likezo za mina. 
JER.44.23	Ziezi ye i tile ku mina, sina mo ku inezi kacenu, kakuli mu ezelize milimu i sili litabelo, mi mu foselize Muñ'a Bupilo. Ha mu si ka ya ka lituto, likelezo ni milao ya hae.”
JER.44.24	Jeremia a bulelela batu kaufela, mi sihulu basali, seo Muñ'a Bupilo ya Maata Kaufela, Mulimu wa Isilaele, n'a si bulela kwa batu ba Juda ba ba ne ba pila mwa Egepita. 
JER.44.25	N'a li, “Mina, ni basali ba mina, mu ezize lisepiso ze tiile ku Mufumahali wa Lihalimu. Mu sepisize kuli mu ta mu ezezanga litabelo ni ku mu selelanga limpo za ku nwa, mi mu bulukile lisepiso za mina. Ki handehe! Mu buluke lisepiso za mina! Mu zwelepili mwa buitamo bwa mina! 
JER.44.26	Kono cwale mu teeleze kwa sepiso ye ni ezize, na, Muñ'a Bupilo, ka libizo la ka le li maata, ku mina Majuda kamukana ba ba li mwa Egepita. Ha ni sa na ku lumelela ni hanyinyani mañi ni mañi ku mina kuli a sepise ka libizo la ka, a li, ‘Ka Muñ'a Bupilo ya Pahami ya pila!’ 
JER.44.27	Ni ta mi paleliswa ku zwelapili, mi mu ta bulaiwa. Mina batu ba Juda kaufela ba ba pila mwa Egepita mu ta shwa, i ka ba mwa ndwa kamba ka matuku, mane ku tokwe ni a li muñwi wa mina ya siyala. 
JER.44.28	Ki ba sikai feela ku mina ba ba ta banduka kwa lifu, mi ba zwe mwa Egepita ku ya mwa Juda. Cwale batu ba Juda ba ba siyezi kwand'a ba ba tile mwa Egepita ba ta ziba ya bulezi se si ezahalile kuli ki mañi, ki bona kamba ki na. 
JER.44.29	Na, Muñ'a Bupilo, ni ta mi fa sisupo se, sa kuli ni ta mi utwisa butuku hona mwa sibaka mo, ni kuli sepiso ya ka ya ku mi tiseza ziezi i ta ezahala. 
JER.44.30	 Ni ta eza kuli Faro Hofira, mulena wa Egepita, a hapiwe ki lila za hae ze bata ku mu bulaya, sina mo ne ni ezelize ku Mulena Zedekia wa Juda, h'a hapiwa ki Mulena Nebukadenezare wa kwa Babilona, ya n'a li sila sa hae mi a bata ku mu bulaya.”
JER.45.1	 Mwa silimo sa bune sa Jojakimi mwan'a Josiasi, h'a nz'a li mulena wa Juda, Baruki mwan'a Neria a ñola z'a n'a bulelezwi ki Jeremia. Cwale mupolofita Jeremia a bulela ni Baruki. 
JER.45.2	A mu bulelela kuli Muñ'a Bupilo, Mulimu wa Isilaele, n'a ize, 
JER.45.3	“Baruki, wena u li, ‘Na tuhela! Muñ'a Bupilo u ekelize maswabi kwa manyando a ka. Ni katezi ku tonga, mi ha ni fumani pumulo!’ ”
JER.45.4	Muñ'a Bupilo kih'a bulelela Jeremia kuli a y'o taluseza Baruki, a li, “Na lutulula se ni yahile ni ku kumaula ze ni cezi. Ni ta eza cwalo mwa lifasi kamukana. 
JER.45.5	Kikuli wena u bata ku lukisezwa za hao u li nosi, nji? U si ke wa bata cwalo. Ni tiseza batu kaufela ziezi, kono nihakulicwalo wena u ta banduka u nz'o pila, kai ni kai k'o ta ya. Ni bulezi, na, Muñ'a Bupilo.”
JER.46.1	Muñ'a Bupilo a bulela ku Jeremia bakeñisa macaba. 
JER.46.2	 Mi s'a bulezi ka Egepita ki se. Muñ'a Bupilo u bulezi ka mpi ya Faro Neko, mulena wa Egepita, ya tuzwi ki Nebukadenezare mulena wa Babilona, kwa Karekemishi fakaufi ni Nuka ya Yuferati, ili mwa silimo sa bune sa puso ya Jojakimi, mwan'a Josiasi, wa Juda.
JER.46.3	“Manduna ba Maegepita
JER.46.3	ba huwa, ba li,
JER.46.3	‘A mu lukise litebe za mina,
JER.46.3	mi mu ye kwa ndwa!
JER.46.4	Mu tame litumo kwa lipizi za mina,
JER.46.4	mi mu li pahame!
JER.46.4	Mu kene mwa mukoloko,
JER.46.4	mi mu apale likuwani za mina!
JER.46.4	Mu looze malumo a mina!
JER.46.4	Mu apale liapalo za ndwa!’
JER.46.5	“Kono kiñi se ni bona?”
JER.46.5	ku buza Muñ'a Bupilo!
JER.46.5	“Ba kutela mwamulaho ba sabile.
JER.46.5	Masole ba bona ba tuzwi,
JER.46.5	inge ba fenyizwe ki sabo,
JER.46.5	mi ba mata mo ba konela kaufela,
JER.46.5	mane ha ba itemuni.
JER.46.6	Ba ba na ni lubilo
JER.46.6	ha ba na ko ba ya.
JER.46.6	Masole ha ba koni ku banduka.
JER.46.6	Kwa mutulo,
JER.46.6	kwatuko a Nuka ya Yuferati,
JER.46.6	ba sitatala mi ba wa.
JER.46.7	Ki mañi yo ya taha sina Nile,
JER.46.7	sina nuka ye tezi ni fa minanga?
JER.46.8	Ki Egepita ya taha sina Nile,
JER.46.8	sina nuka ye tezi ni fa minanga.
JER.46.8	Egepita u li,
JER.46.8	‘Ni ka tala ni kwahele lifasi,
JER.46.8	ni tube minzi ni batu ba ba yahile
JER.46.8	ku yona.
JER.46.9	A mu laele lipizi li ye,
JER.46.9	ni likoloi li hohiwe!
JER.46.9	A mu lumelele masole,
JER.46.9	batu ba ba zwa kwa Etiopia ni Puti,
JER.46.9	ba ba lwezi litebe,
JER.46.9	ba likwala kwa buta
JER.46.9	ba ba zwa kwa Ludi.’ ”
JER.46.10	Le ki lona lizazi la Muñ'a Bupilo,
JER.46.10	Muñ'a Bupilo ya Maata Kaufela!
JER.46.10	Kacenu wa kutiseza.
JER.46.10	Kacenu u utwisa lila za hae butuku.
JER.46.10	Sabule ya hae i ta ba ca
JER.46.10	ku fitela i kula,
JER.46.10	mi i ta nwa mali a bona
JER.46.10	ku fitela i kolwa.
JER.46.10	Kacenu ya Maata Kaufela
JER.46.10	u eza sitabelo kwa mutulo,
JER.46.10	kwatuko a Nuka ya Yuferati.
JER.46.11	Batu ba Egepita,
JER.46.11	mu ye kwa Giliadi,
JER.46.11	mi mu y'o bata mulyani!
JER.46.11	Milyani ya mina kamukana
JER.46.11	ha i na tuso.
JER.46.11	Ha ku na se si ka mi folisa.
JER.46.12	Macaba a utwile maswabi a mina.
JER.46.12	Mañi ni mañi u mi utwile ha mu lila.
JER.46.12	Musole yo muñwi u bindela
JER.46.12	yo muñwi,
JER.46.12	mi bubeli bwa bona ba wela fafasi.
JER.46.13	 Muñ'a Bupilo a bulela ku mupolofita Jeremia, Mulena Nebukadenezare wa Babilona h'a taha ku t'o lwanisa Egepita.
JER.46.14	“A mu li ambole mwa minzi ya Egepita,
JER.46.14	mwa Migidoli, Mefisi ni Takapanesi mu li,
JER.46.14	‘Mu itukise, mu y'o itwanela.
JER.46.14	Ze mu na ni zona kaufela
JER.46.14	li ta sinyeha mwa ndwa!
JER.46.15	Kikabakalañi mulimu wa mina
JER.46.15	ya maata h'a wile?
JER.46.15	Muñ'a Bupilo u mu wiselize fafasi!’
JER.46.16	Masole ba mina ba sitatalile,
JER.46.16	mi ba wile.
JER.46.16	Mutu ni mutu u li ku yo muñwi:
JER.46.16	‘A mu akufe!
JER.46.16	A lu yeñi kwa hae ku ba ku luna,
JER.46.16	mi lu banduke sabule ya sila!’
JER.46.17	“Mu fe Faro, mulena wa Egepita,
JER.46.17	libizo le li nca, ili
JER.46.17	‘Mulomo-tuna ya shutile nako
JER.46.17	ya hae.’
JER.46.18	Na, ya Maata Kaufela,
JER.46.18	ki na Muñ'a Bupilo.
JER.46.18	Ki na Mulimu ya pila.
JER.46.18	Sina Lilundu la Tabori mo li fitezi
JER.46.18	malundu,
JER.46.18	ni la Karimele mo li yemezi kwatuko
JER.46.18	a liwate,
JER.46.18	u ta ba ni maata cwalo
JER.46.18	ya ta mi lwanisa.
JER.46.19	Mu itukiseze ku hapiwa,
JER.46.19	mina batu ba Egepita!
JER.46.19	Mefisi u ta eziwa lihalaupa,
JER.46.19	litota mo ku si na ya yahile
JER.46.19	mwateñi.
JER.46.20	Egepita u ta swana ni sitole
JER.46.20	se sinde,
JER.46.20	se si lwaniswa ki libuba le li luma
JER.46.20	la kwa mutulo.
JER.46.21	Nihaili masole ba hae ba babeleki
JER.46.21	ha ba na ku ba ni tuso.
JER.46.21	Ba swana sina manamani a nunile.
JER.46.21	Ha ba si ka yema ni ku lwana.
JER.46.21	Kaufel'a bona ba fulalela,
JER.46.21	mi ba mata,
JER.46.21	kakuli lizazi la ku zieleha
JER.46.21	kwa bona li fitile,
JER.46.21	ku tile nako ya ku sinyeha
JER.46.21	kwa bona.
JER.46.22	Egepita wa mata ni ku fooma
JER.46.22	sina noha,
JER.46.22	lila za hae ha li nze li sutelela.
JER.46.22	Ba mu lwanisa ka lilepe,
JER.46.22	sina batu ba ba lemaka likota.
JER.46.23	Ba lema mushitu wa zona o tibani,
JER.46.23	ku bulela Muñ'a Bupilo.
JER.46.23	Batu ba hae ki ba bañata.
JER.46.23	Ha ba na palo.
JER.46.23	Masole ba zona ba fita nzie.
JER.46.24	Batu ba Egepita ba swabiswa.
JER.46.24	Ba tulwa ki batu ba kwa mutulo.
JER.46.24	Ni bulezi, na, Muñ'a Bupilo!”
JER.46.25	Muñ'a Bupilo ya Maata Kaufela, Mulimu wa Isilaele, u li, “Ni ta utwisa Amoni butuku yena mulimu wa mwa Tebe, hamohocwalo ni Egepita, milimu ni malena a hae. Ni ta utwisa Faro butuku, ni ba ba mu sepile kamukana. 
JER.46.26	Ni ta ba tuhela kuli ba hapiwe ki ba ba bata ku ba bulaya, ili ku Mulena Nebukadenezare wa Babilona ni mpi ya hae. Kono mwamulahonyana batu ba ta pila mwa Egepita hape, sina mo ne ba pilela ka linako ze felile. Ni bulezi, na, Muñ'a Bupilo.”
JER.46.27	 “Baikulu ba mutang'a ka Jakobo,
JER.46.27	mu si ke mwa saba.
JER.46.27	Batu ba Isilaele,
JER.46.27	mu si ke mwa tula lipilu.
JER.46.27	Ni ta mi lamulela mwa naha
JER.46.27	ye kwahule yani,
JER.46.27	mwa naha mo mu hapilwe.
JER.46.27	Mu ta kuta, mi mu pile ka kozo.
JER.46.27	Mu ta iketa,
JER.46.27	mi ha ku na ya ka mi sabisa.
JER.46.28	Ni ta ba ni mina, ni mi pilise.
JER.46.28	Ni ta yundisa macaba a lifasi kaufela
JER.46.28	ko ni mi hasanyelize,
JER.46.28	kono mina ha ni na ku mi sinya.
JER.46.28	Ha ni na ku mi tuhela
JER.46.28	mu si ka utwiswa butuku,
JER.46.28	kono ha ni ta mi nata,
JER.46.28	ha ni na ku mi eza ka situhu.
JER.46.28	Ni bulezi, na, Muñ'a Bupilo.”
JER.47.1	 Faro a si ka lwanisa Gaza kale, Muñ'a Bupilo a bulela ku mupolofita Jeremia ka Mafilisita. 
JER.47.2	A li,
JER.47.2	“Bona! Mezi a tala kwa mutulo,
JER.47.2	mi a ta buba sina nuka ye tezi.
JER.47.2	A ta taza lifasi,
JER.47.2	ni ze ku lona kaufela,
JER.47.2	minzi ni batu ba ba yahile mwateñi.
JER.47.2	Batu ba ta bata tuso.
JER.47.2	Mañi ni mañi mwa lifasi u ta lila
JER.47.2	hahulu.
JER.47.3	Ba ta utwa misindo ya litaku
JER.47.3	za lipizi,
JER.47.3	lilata la likoloi,
JER.47.3	mulumo wa mahutu a likoloi.
JER.47.3	Bashemi ha ba na ku kutela bana
JER.47.3	ba bona.
JER.47.3	Mazoho a bona a ta lepelela,
JER.47.3	a fokozi.
JER.47.4	Nako i se i fitile ya ku sinya
JER.47.4	Mafilisita,
JER.47.4	ku puma lituso kamukana
JER.47.4	ze ne ba ka fumana ba Tire
JER.47.4	ni Sidoni.
JER.47.4	Na, Muñ'a Bupilo, ni ta bulaya
JER.47.4	Mafilisita
JER.47.4	ba ba zwile kwa makamba a Kafetori
JER.47.4	kamukana.
JER.47.5	Ku tile maswabi a matuna kwa batu
JER.47.5	ba mwa Gaza,
JER.47.5	mi batu ba Ashikeloni ba kuzize.
JER.47.5	Mafilisita ba ba siyezi ba ta nga nako
JER.47.5	ye kuma kai ba nze ba lila?
JER.47.6	Mwa lila, mu li,
JER.47.6	‘Sabule ya Muñ'a Bupilo!
JER.47.6	U ta nga nako ye kuma kai
JER.47.6	u nze u ngwenjula?
JER.47.6	Kutela mwa sipusu sa hao,
JER.47.6	u y'o ina mwateñi, mi u pumule!’
JER.47.7	Kono i ta pumula cwañi,
JER.47.7	ni nze ni i file musebezi?
JER.47.7	Ni i laezi ku y'o lwanisa Ashikeloni
JER.47.7	ni batu ba ba yahile fa likamba
JER.47.7	la liwate.”
JER.48.1	 Se, ki sona s'a bulezi Muñ'a Bupilo ya Maata Kaufela ka Moabi. U ize,
JER.48.1	“Bumai ki bwa batu ba Nebo.
JER.48.1	Munzi wa bona u sinyehile!
JER.48.1	Kiriyataimi u hapilwe,
JER.48.1	maipato a tiile a tubilwe,
JER.48.1	mi batu ba swabisizwe.
JER.48.1	Kabubo ka Moabi ka felile.
JER.48.2	Kwa Heshiboni sila sa lela, si li,
JER.48.2	‘A lu sinyeñi sicaba sa Moabi’.
JER.48.2	Munzi wa Diboni u ta kuziswa.
JER.48.2	Masole ba ta ya ku ona.
JER.48.3	Batu ba mwa Horonaimi
JER.48.3	ba huwa, ba li,
JER.48.3	‘Ki mufili-fili! Ki palali!’
JER.48.4	“Moabi u sinyizwe.
JER.48.4	Mu teeleze banana ha ba lila.
JER.48.5	Mu utwe mulumo
JER.48.5	wa ku sikoka kwa bona
JER.48.5	mwa nzila ye ya kwa Luhiti,
JER.48.5	sililo sa ku zieleha
JER.48.5	mwa nzila ye ya kwa Horonaimi.
JER.48.6	Ba li, ‘A mu mate!
JER.48.6	Mu pilise bupilo bwa mina!
JER.48.6	Mu mate sina pizi ya mwa naheñi!’
JER.48.7	“Moabi, n'o sepile maata
JER.48.7	ni bufumu bwa hao,
JER.48.7	kono cwale nihaili wena kasibili
JER.48.7	u ta ngiwa,
JER.48.7	mi ni yena Kemoshi, mulimu wa hao,
JER.48.7	u ta hapiwa,
JER.48.7	hamohocwalo ni bana ba malena ba hae,
JER.48.7	ni baprisita.
JER.48.8	Ha ku na munzi o ta banduka
JER.48.8	kwa ku sinyeha.
JER.48.8	Misindi ni mabala cwalo li ta sinyeha.
JER.48.8	Ni bulezi, na, Muñ'a Bupilo.
JER.48.9	Mu beele Moabi licwe la fa libita.
JER.48.9	U tuh'a sinyeha.
JER.48.9	Minzi ya hae i ta siyala ili matota,
JER.48.9	mi ha ku na ya ka ina mwateñi hape.”
JER.48.10	Mutu ya sa ezi musebezi wa Muñ'a Bupilo ka pilu ya hae kaufela, a kutiwe! Mutu ya sa bulayi ka sabule ya hae, a kutiwe!
JER.48.11	Muñ'a Bupilo u li, “Nako kaufela Moabi u pilile ka ku iketa, mi h'a si ka ba a hapiwa. Moabi u swana ni waine ye tuhezwi kuli i shekele i sa nyunganyungiwi, ye sa shimululelwi mwa piza ye ni yani. Muunko wa yona ha u si ka sinyeha, ni munati wa yona ki o munde sina pili.
JER.48.12	“Cwalehe, nako ya taha fo ni ta lumelela batu ku t'o sulula Moabi sina waine, ba siye lipiza za hae mukungulu, mi ba li tubake buemba-emba. 
JER.48.13	Fohe Mamoabi ba ta swaba ka Kemoshi, mulimu wa bona, sina mo ne ba swabezi Maisilaele ka Betele, mulimu ye ne ba sepile.
JER.48.14	“Kikabakalañi, mina batu ba Moabi
JER.48.14	ha mu ipiza bahali,
JER.48.14	masole ba lindume ba ba bonwi
JER.48.14	mwa ndwa?
JER.48.15	Moabi ni minzi ya yona i sinyizwe.
JER.48.15	Micaha ba yona ba bande hahulu
JER.48.15	ba bulailwe.
JER.48.15	Ki na Mulena,
JER.48.15	Muñ'a Bupilo ya Maata Kaufela,
JER.48.15	mi ni bulezi.
JER.48.16	Ziezi ya Moabi ya sutelela.
JER.48.16	Ku sinyeha kwa yona ku tuha ku fita.
JER.48.17	“Mina ba ba yahile
JER.48.17	fakaufi ni sicaba seo mu si lilelele,
JER.48.17	mina kaufela ba ba ziba kabubo
JER.48.17	ka sona.
JER.48.17	Mu li, ‘Mubuso wa sona o maata
JER.48.17	u sinyehile.
JER.48.17	Bulena ni maata a sona li felile.’
JER.48.18	Mina ba ba yahile mwa Diboni,
JER.48.18	mu tuluke mwa sibaka
JER.48.18	mo mu kutekilwe,
JER.48.18	mi mu t'o ina fafasi mwa liluli.
JER.48.18	Musinyi wa Moabi ki yo fa,
JER.48.18	mi u siile minzi ya hae ya masabelo
JER.48.18	ili matota.
JER.48.19	Mina ba ba yahile mwa Aroere,
JER.48.19	mu yeme mi mu litele
JER.48.19	kwatuko a nzila.
JER.48.19	Mu buze mañi ni mañi
JER.48.19	ya zwa mwa hae
JER.48.19	se si ezahalile.
JER.48.20	Ba ta mi alaba, ba li,
JER.48.20	‘Moabi u wile.
JER.48.20	Mu u libelele, u tompolozwi.
JER.48.20	Mu zibise ba ba kwatuko
JER.48.20	a Nuka ya Arinoni
JER.48.20	kuli Moabi u sinyizwe!’
JER.48.21	“Katulo i fitile mwa minzi ya mwa libala. I fitile mwa Horoni, Jahaza ni Mefaati. 
JER.48.22	I fitile mwa Diboni, Nebo ni Beti-Dibilataimi. 
JER.48.23	I fitile mwa Kiriyataimi, Beti-Gamuli ni Beti-Meoni. 
JER.48.24	I fitile mwa Keriyoti ni mwa Bozira. Katulo i keni mwa minzi ya Moabi kamukana, ye fakaufi ni ye kwahule. 
JER.48.25	Maata a Moabi a tubilwe, ni mandunda a hae a felile. Ni bulezi, na, Muñ'a Bupilo.”
JER.48.26	“Mu kolise Moabi, kakuli u ni fetuhezi, na, Muñ'a Bupilo. Moabi u ta pitika mwa mataza a hae, mi batu ba ta seha. 
JER.48.27	Moabi, u hupule mo n'o sheununela batu ba Isilaele! U ba ezize sina batu ba ba swelwi mwa sikutu sa masholi.
JER.48.28	“Mina batu ba ba yahile mwa Moabi, mu zwe mwa minzi ya mina! Mu y'o pila mwa macwe! Mu swane ni liiba le li yaletela kwatuko a musima. 
JER.48.29	Moabi u ikuhumusa hahulu! Ni utwile mw'a ikuhumuseza, ku ipa, ni kashwau ka batu bao, ni mo ba ikupulela ili bona. 
JER.48.30	Na, Muñ'a Bupilo, ni ziba kashwau ka bona. Ku itumba kwa bona ha ku yi ko kuñwi, mi lika ze ba eza ha li ini nako ye telele. 
JER.48.31	Kabakaleo ni ta silisa bakeñisa Moabi ni batu ba mwa Kiri-Heresi kaufela. 
JER.48.32	Ni ta lilela batu ba mwa Sibima, ku fita ba mwa Jazere. Munzi wa Sibima, u swana ni kota ya veine ya mitai ye silile Liwate la Lizwai, mane ku y'o fita kwa Jazere. Kono cwale miselo ya litabula ni makocela a hao li sinyizwe. 
JER.48.33	Tabo ni nyakalalo li zwisizwe mwa naha ye nunile ya Moabi. Ha ku sa na waine mwa likondolelo. Ha ku sa na ya eza waine ni ku huweleza ka tabo.
JER.48.34	“Batu ba mwa Heshiboni ni Eleale ba lila, mi sililo sa bona mane si y'o utwahala ni kwa Jahazi. Si y'o utwiwa ki batu ba ba kwa Zoare, mane ni ba kwa Horonaimi ni Egilati-Shelishiya, kakuli mezi a Nimirini a s'a kalile. 
JER.48.35	Ni ta tuhelisa batu ba Moabi ku y'o eza lisebelezo fa libaka ze lumbile ni ku ezeza milimu ya bona litabelo. Ni bulezi, na, Muñ'a Bupilo.
JER.48.36	“Kabakaleo pilu ya ka i sikokela Moabi ni batu ba mwa Kiri-Heresi sina mutu ya liza pina ya maswabi ka pala, kakuli ze ne ba na ni zona kamukana li ile. 
JER.48.37	Mañi ni mañi u kutilwe kwa toho ni ku beulwa mulelu. Kaufel'a bona ba ikolofalize fa miambo, ni mutu ni mutu u apezi saka. 
JER.48.38	Fa lituwa za mandu a Moabi kamukana ni mwa lipatelo kaufela ha ku na ni se sikana konji ku silisa feela, kakuli ni tubile Moabi sina piza ye si na ya i bata. Ni bulezi, na, Muñ'a Bupilo. 
JER.48.39	Naha ya Moabi i pyata-pyatehile! Mu lile! Moabi i tompolozwi. I s'e li mwa matota, mi macaba a bapani ni yona kamukana a i sheununa.”
JER.48.40	“Na, Muñ'a Bupilo, ni sepisize kuli sicaba se siñwi si ta shulumukela fahalimw'a Moabi sina mbande ye bapuzi mafufa a yona. 
JER.48.41	Minzi ni masabelo li ta hapiwa. Ka lona lizazi leo, masole ba Moabi ba ta saba sina musali ya indukilwe. 
JER.48.42	Naha ya Moabi i ta sinyiwa, mi ha i sa na ku ba sicaba hape, kakuli i ni fetuhezi. 
JER.48.43	Sabo, misima ni liteo li litezi batu ba Moabi! Ni bulezi, na, Muñ'a Bupilo. 
JER.48.44	Ufi ni ufi ya ta lika ku banduka kwa sabo u ta wela mwa misima, mi mañi ni mañi ya ta zwa mwa musima u ta swasiwa mwa liteo, kakuli ni tomile nako ya ku sinyeha kwa Moabi. Ni bulezi, na, Muñ'a Bupilo. 
JER.48.45	Bakozi ba ba zielehile ba lika ku fumana silelezo mwa munzi wa Heshiboni. Kono Heshiboni, munzi o kile wa buswa ki Mulena Sihoni, u mwa mulilo. Mulilo u cisize manaha a kwa milulwani ni fa malundu a lumbile a batu ba Moabi ba ba lata hahulu ndwa. 
JER.48.46	Mawee, bumai bwa batu ba Moabi! Batu ba ba ne ba lapela Kemoshi ba shwile, mi bana ba bona ba bashimani ni ba basizana ba hapilwe, mi ba ile.
JER.48.47	“Kono mwa mazazi a taha ni ta zwiseza Moabi pili hape.” Ye ki yona katulo ya Muñ'a Bupilo ka Moabi.
JER.49.1	 Se ki sona s'a bulela Muñ'a Bupilo ka Maamoni, u li, “Banna ba Isilaele ba kai? Kikuli ha ku na ya kona ku lwanela naha ya bona, nji? Kiñi ha ba liselezi batu ba ba lapela Malikomi ba nga naha ya lusika lwa Gadi, mi ba yaha mwateñi? 
JER.49.2	Ku lukile, nako ya taha fo ni ta eza batu ba munzi wa Raba kuli ba utwe lilata la ndwa. Ona munzi wa Maamoni wani u ta siyala u li matota ni minzinyana ya ona i ta ciswa lotee. Isilaele u ta kutisa naha ya hae ku ba ba ne ba i ngile. Ni bulezi, na, Muñ'a Bupilo. 
JER.49.3	Mu lile, mina batu ba Heshiboni! Munzi wa mina wa sinyeha! Mina basali ba Raba, mu lile! Mu apale masaka, mi mu silise! Mu matele kafa ni kafa. Malikomi, mulimu wa mina, u ta hapiwa hamohocwalo ni baprisita ni batu ba hae ba ba kutekeha. 
JER.49.4	Kiñi ha mu itumba, mina batu ba ba sa sepahali? Maata a mina a fokola. Kikabakalañi ha mu sepa maata a mina, mane mu li ha ku na ya ka lika ku t'o mi lwanisa? 
JER.49.5	Ni ta mi tiseza ze sabisa mwa maneku kamukana. Mu ta hasanyiwa ki sabo kaufel'a mina. Yo muñwi ni yo muñwi u ta lika ku ipilisa, mi hape ha ku na ya ta kopanya masole ba mina hamoho. Ni bulezi, na, Muñ'a Bupilo ya Maata Kaufela.
JER.49.6	“Kono mwamulaho ni ta fa batu ba Amoni buiketo hape. Ni bulezi, na, Muñ'a Bupilo.”
JER.49.7	 S'a bulezi Muñ'a Bupilo ka Edomo ki se. U ize, “Kana batu ba Edomo ba latehezwi ki butali bwa bona? Kikuli baelezi ba bona ha ba sa kona ku ba bulelela ze ba swanezi ku eza, naa? Ngana ya bona kaufela i felile, nji? 
JER.49.8	Batu ba Dedani, mu sabe! Mu y'o ipata! Ni tuha ni sinya baikulu ba Esau, kakuli nako ya ka ya ku ba utwisa butuku i se i fitile. 
JER.49.9	Batu ha ba taha ku t'o yanga makocela a veine, ba siyanga a mañwi, mi masholi ha ba taha busihu, ba t'o ikungela feela ze ba bata. 
JER.49.10	Kono ni se ni amuhile baikulu ba Esau za bona kaufela, mi ni bonahalisize maipato a bona, cwale ha ba sa kona ku ipata. Batu ba Edomo, banabahabo bona ni ba ba bapani ni bona cwalo ba sinyizwe. Ha ku na ya siyezi. 
JER.49.11	Mu ni siyele lindiala za mina, mi ni ta li babalela. Limbelwa za mina li ta sepa na.”
JER.49.12	Muñ'a Bupilo u li, “Haiba ba ba ne ba sa swaneli ku utwa butuku ba kile ba nwela mwa sinwiso sa ku natiwa, kana mina mu hupula kuli ha mu na ku utwiswa butuku, nji? Batili, mu swanezi ku nwela mwa sinwiso seo! 
JER.49.13	Na kasibili ni itamile kuli munzi wa Bozira u ta fetuha pono ye sabisa. I ta ba feela lihalaupa. Batu ba ta u sheununa, mi libizo la ona ba li sebelise sina sikuto. Minzi ye fakaufi kamukana i ta ba matota feela kuya kuile. Ni bulezi, na, Muñ'a Bupilo.”
JER.49.14	Jeremia a li, “Ni amuhezi litaba ze zwa ku Muñ'a Bupilo. U lumile numwana ku t'o bulelela macaba kuli, ‘Mu kopanye limpi za mina, mi mu y'o lwanisa Edomo! Mu itukisize ndwa!’ 
JER.49.15	Muñ'a Bupilo u ta fukuza maata a sicaba sa mina, mi ha ku na ya ta mi kuteka. 
JER.49.16	Buikuhumuso bwa mina bu mi pumile. Ha ku na ya sa mi saba hahulu sina mo mu hupulela mina. Mu ina fahalimw'a macwe, fahalimw'a malundu a lumbile. Kono, niha mu pila kwahalimu cwalo sina mbande, Muñ'a Bupilo u ta mi kulumuna kwateñi. Muñ'a Bupilo u bulezi.”
JER.49.17	Muñ'a Bupilo u li, “Ku sinyeha ko ku sabisa ko, ku ta tahela Edomo kuli mutu ufi ni ufi ya ka fita a komokiswe ni ku sabiswa ki ze tahezi naha yeo kaufela. 
JER.49.18	 Nto ye ta ezahala kwa Edomo i ta swana ni ye n'e ezahalile kwa Sodoma ni Gomora, fo i kile ya sinyezwa ni minzi ye ne bapani ni yona. Ha ku na ya ka pila mwateñi, nihaili ka nakonyana feela. Ni bulezi, na, Muñ'a Bupilo. 
JER.49.19	 Ni ka taha sina tau ye zamaya mwa libala le litala, ku zwa mwa mushitu o tibani kwatuko a Nuka ya Jordani, mi ni ta eza Maedomo kuli ba sabele naha ya bona ka putako. Cwale mueteleli ye ni ta keta u ta busa sicaba. Ki mañi ya ka likanyezwa ni na? Ki mañi ya ka ituma pilu ku lwanisana ni na? Mubusi ya ka ni hanyeza ki ufi? 
JER.49.20	Cwale mu utwe mulelo o ni lelile, na, Muñ'a Bupilo, ka batu ba Edomo, ni ku se ni hupula ku si eza kwa batu ba ba yahile mwa munzi wa Temani. Niha i ka ba bana ba bona kaufela ba ta hohololwa, mi mañi ni mañi u ta komoka. 
JER.49.21	Edomo ha i ta wa, i ta eza lilata le lituna kuli mane lifasi li be li zikinyehe, mi sililo si ta y'o utwahala mane ni kwa Liwate le Lifubelu. 
JER.49.22	Sila si ta lwanisa Bozira sina mbande ye shulumuka ku zwa kwahalimu, i pakuzi mafufa a yona. Ka lona lizazi leo, masole ba Edomo ba ka saba sina musali ya s'a indukilwe.”
JER.49.23	 Se, ki sona s'a bulezi Muñ'a Bupilo ka Damaseka. U ize, “Batu ba mwa minzi ya Hamati ni Arepadi ba kalezwi ni ku zieleha, kakuli ba utwile litaba ze maswe. Ñalelwa i ba apesize sina liwate, mi ha ba koni ku pumula. 
JER.49.24	Batu ba Damaseka ba fokola, mi ba se ba kutile ka lubilo kabakala sabo. Ba utwa butuku ni maswabi sina musali ya pepa. 
JER.49.25	Munzi wani o n'o tumile, mo ne ku na ni tabo, u s'o sabezwi. 
JER.49.26	Cwale ka lona lizazi leo micaha ni masole kaufela ba ta bulaelwa mwa mikwakwa ya munzi. Ni bulezi, na, Muñ'a Bupilo ya Maata Kaufela. 
JER.49.27	Ni ta tumbeka mulilo fa lukwakwa lwa Damaseka, mi ni cise mandu a Mulena Beni-Hadadi.”
JER.49.28	Se, ki sona s'a bulezi Muñ'a Bupilo ka mushobo wa Kedare ni ka babusi ba munzi wa Hazori, ba ba ne ba tuzwi ki Mulena Nebukadenezare wa Babilona. U ize, “A mu y'o lwanisa batu ba munzi wa Kedare, mi mu y'o feza mushobo wo wa batu ba kwa upa! 
JER.49.29	Mu nge litende ni mitapi ya bona, masila ni lika kaufela ze mwa litende za bona. Mu nge likamele za bona, mi mu bulelele batu bao, mu li, ‘Mu ambekilwe ki sabo kwa maneku kamukana!’
JER.49.30	“Batu ba mwa Hazori, na mi lemusa, na, Muñ'a Bupilo, kuli mu sabele kwahule, mu y'o ipata. Mulena Nebukadenezare wa Babilona u s'a mi ezelize mulelo, u li, 
JER.49.31	‘A mu tahe! Lu y'o lwanisa batu bani ba ba ikutwa ba li mwa buiketo, ba sa zibi liziezi! Munzi wa bona ha u na minyako kamba lipakiso, mi ha u si ka silelezwa ni hanyinyani.’ Muñ'a Bupilo u bulezi.
JER.49.32	“Mu nge likamele ni likomu za bona kamukana! Ni ta hasanyeza mwa maneku kaufela bona batu bao ba ba pumela milili ya bona, mi ni ka ba zieza mwa maneku kamukana. Ni bulezi, na, Muñ'a Bupilo. 
JER.49.33	Hazori u ta eziwa lihalaupa kuya kuile, ili sibaka mo ku pila mawawa feela. Ha ku na mutu ya ka yaha mwateñi, nihaili nakonyana feela.”
JER.49.34	Zedekia a sa z'o ba feela mulena wa Juda, Muñ'a Bupilo a bulela ni mupolofita Jeremia ka za naha ya Elami. 
JER.49.35	Muñ'a Bupilo ya Maata Kaufela a li, “Ni ta bulaya batu ba ba lwana ka buta kamukana, ili ba ba file Elami maata. 
JER.49.36	Ni ta libisa mioya ye zwa mwa maneku kamukana kwa Elami, mi i hasanyeze batu kai ni kai, mane ku si ke kwa ba ni naha mo ku si na bakozi ba ba sabezi mwateñi. 
JER.49.37	Ni ta eza kuli batu ba Elami ba sabe lila za bona, ba ba bata ku ba bulaya. Ka bunyemi bwa ka bo butuna ni ta ba felisa, ni ba iseze limpi mane ba be ba fele mbuu. Ni bulezi, na, Muñ'a Bupilo. 
JER.49.38	Ni ta feza malena ni baeteleli ba Elami, mi ni y'o beya lubona lwa ka mwateñi. 
JER.49.39	Kono mwamulahonyana ni ta eza kuli batu ba Elami ba ikete hape. Ni bulezi, na, Muñ'a Bupilo.”
JER.50.1	 Muñ'a Bupilo u zibisize mupolofita Jeremia litaba ze bakeñisa Babilona ni batu ba mwateñi. U ize,
JER.50.2	“U bulelele macaba litaba!
JER.50.2	U li bihe!
JER.50.2	U fe poniso, mi u li taluse!
JER.50.2	U si ke wa li eza kunutu!
JER.50.2	‘Babilona u wile!
JER.50.2	Merodaki, mulimu wa hae,
JER.50.2	u s'a pyatilwe!
JER.50.2	Milimu ya Babilona i swabisizwe.
JER.50.2	Maswaniso a hae a nyemisa
JER.50.2	a tubehile!’
JER.50.3	“Sicaba se si zwa kwa mutulo si til'o lwanisa Babilona, mi si ta i eza libala feela. Batu ni lifolofolo li ta saba, mi ha ku na ya ta pila mwateñi.”
JER.50.4	Muñ'a Bupilo u li, “Nako yeo ha i fita, batu ba Isilaele ni ba Juda, mwa bubeli bwa bona, ba ka taha ba nze ba lila, ba ni bata, na, Mulimu wa bona. 
JER.50.5	Ba ta buza nzila ye ya kwa Sione, mi ba ye hona kwa neku leo. Ba ta eza bulikani bo bu sa feli ni Muñ'a Bupilo, mi ha ba na ku bu sinya.
JER.50.6	“Batu ba ka ba swana ni lingu ze latehile, ze siilwe ki balisana ba zona li nze li lateha mwa malundu. Ba zamaile ba yambaela sina lingu ku zwa fa lilundu le ku ya ku lani, mi se ba libezi ko ku inzi munzi wa bona. 
JER.50.7	Ba lwaniswa ki mañi ni mañi ya ba fumana. Lila za bona li li, ‘Ba foselize Muñ'a Bupilo, mi cwale se lu ezize luna ha si si ka fosahala. Bo kukw'a bona ne ba sepile Muñ'a Bupilo, mi ni bona kasibili ne ba swanezi ku ina ba nze ba sepahala ku yena.’
JER.50.8	 “Batu ba Isilaele, a mu sabe mwa Babilona! Mu zwe mwa naha! Mu be ba pili kwa ku zwa! 
JER.50.9	Ni ta susueza sitopa sa macaba a maata a kwa mutulo, mi ni ta ba tisa, ba t'o lwanisa Babilona. Ba ta zela mwa mubamba ku u lwanisa ni ku u hapa. Ba posa masho a bona sina bazumi ba likwala ba ba sa shuti pakani. 
JER.50.10	Babilona u ta amuhiwa, mi bao ba ba u hapa ba ta ikungela lika kamukana ze ba bata. Ni bulezi, na, Muñ'a Bupilo.”
JER.50.11	“Batu ba Babilona, mu hapile sicaba sa ka. Mu nyakalalile, mu tabile, mu zamaya-zamaya sina komu ye pula mabele, kamba sina pizi ye lila. 
JER.50.12	Kono munzi wa mina luli u ta swabiswa ni ku shwaulwa. Babilona i ta ba sicaba se si kwatasi a macaba kamukana. I ta ba sibaka se si omile se si si na mezi. 
JER.50.13	Kabakala bunyemi bwa ka, ha ku na ya ta pila mwa Babilona. Ku ta siyala ili matota feela. Mi ba ba ta fita kamukana ba ka tilumuka ni ku komokiswa ki se si ezahalile ku yona.
JER.50.14	“Banna ba buta, a mu zele, mu lwanisa Babilona. Mu u pose ka masho a mina kamukana kakuli u ni foselize, na, Muñ'a Bupilo. 
JER.50.15	A mu potolohe munzi, mi mu tabeleze pina ya ndwa! Cwale Babilona ki kale u koza. Makwakwa a ona a punyizwe ni ku wisezwa fafasi. Cwale na, Muñ'a Bupilo, ni kutiseza Mababilona. Mu ba kutiseze ni mina cwale, mi mu ba eze sina mo ba ezelize ba bañwi. 
JER.50.16	Mu si ke mwa lumelela kuli lipeu li caliwe mwa Babilona, kamba ku tuhela batu ba nze ba kutula. Muzwahule kamukana ya inzi mwateñi u ta saba mpi ye til'o ba lwanisa, mi a kutele habo.”
JER.50.17	“Batu ba Isilaele ba swana ni lingu ze lelekisizwe ni ku hasanyiwa ki litau. Pili ba lwanisizwe ki mulena wa Asiria, mi hape Mulena Nebukadenezare wa Babilona a t'o kukuna kwa masapo a bona. 
JER.50.18	Kabakaleo na, Muñ'a Bupilo ya Maata Kaufela, Mulimu wa Isilaele, ni ta utwisa Mulena Nebukadenezare ni naha ya hae butuku, sina mo ni utwiselize butuku mulena wa Asiria. 
JER.50.19	Ni ta kutiseza batu ba Isilaele kwa naha ya bona, ba te ba y'o ca lico ze mela fa Lilundu la Karimele ni mwa sibaka sa Bashani, mi ba ta ca ze ba bata kaufela kwa lika ze mela mwa manaha a Eferaimi ni Giliadi. 
JER.50.20	Nako yeo ha i ta fita, ha ku na sibi se si ta fumanwa mwa Isilaele, ni bumaswe mwa Juda, kakuli ni ta swalela batu be ni pilisize. Ni bulezi, na, Muñ'a Bupilo!”
JER.50.21	“Mu lwanise batu ba Merataimi ni ba Pekodi. Mu ba bulaye, mi mu ba feze. Mu eze lika kamukana ze ni mi laela. Ni bulezi, na, Muñ'a Bupilo. 
JER.50.22	Lilata la ndwa la utwahala mwa naha, mi ku na ni sinyehelo ye tuna. 
JER.50.23	Babilona u tubile lifasi kaufela, mi cwale sikoma si lobehile libindi! Macaba kamukana a komokile ka se si ezahalile kwa Babilona. 
JER.50.24	Babilona, u swasizwe mwa siteo se ne ni ku teezi niha n'o sa si zibi. U fumanehile mi u swelwi, kakuli n'o ni lwanisa. 
JER.50.25	Ni kwaluzi ko ni bulukanga lilwaniso za ka, mi ka ku nyema ni li ngile, kakuli na, Muñ'a Bupilo, Mulimu ya Maata Kaufela, ni na ni musebezi o ni swanezi ku eza mwa Babilona. 
JER.50.26	A mu u lwanise mwa maneku kaufela, mi mu punye mashete a bona! Mu kubukanye ze mu hapile sina mabunda a mabele! Mu sinye munzi! Mu si ke mwa siya ni se sikana! 
JER.50.27	Mu bulaye masole ba bona kamukana! Mu ba kabaule! Ba maibile batu ba Babilona! Nako ya bona ya ku utwiswa butuku i fitile!”
JER.50.28	Bakozi ba ba bandile mwa Babilona ba tile kwa Sione, ku t'o bulela ka mo Muñ'a Bupilo, Mulimu wa luna, a kutiselize Mababilona ka se ne ba ezize kwa Tempele ya hae.
JER.50.29	 “Mu bulelele batu ba buta, ba kale ku lwanisa Babilona. Mu lumelele kwateñi mutu kaufela ya ziba ku sebelisa buta ni masho. Mu potolohe munzi, mi ku si ke kwa banduka nihaili mutu a li muñwi feela. Mu mu kutiseze ka z'a ezize kamukana, mi mu mu eze sina mw'a ezelize ba bañwi, kakuli u ikuhumuselize na, Muñ'a Bupilo ya Kenile wa Isilaele. 
JER.50.30	Kabakaleo, micaha ya hae i ta bulaelwa mwa mikwakwa ya munzi, mi masole ba hae ba fezwe kaufela ka lona lizazi leo. Ni bulezi, na, Muñ'a Bupilo.
JER.50.31	“Babilona, wena u tezi muipo. Cwalehe na, Muñ'a Bupilo Mulimu ya Maata Kaufela, ni se ni talimana ni wena! Nako i fitile ya kuli ni ku utwise butuku. 
JER.50.32	Sicaba sa hao se si ikuhumusa si ta sitatala, mane si we, mi ha ku na ya ka ku yemisa hape. Ni ta tumbeka minzi ya hao ka mulilo, mi lika kamukana ze fakaufi li ta sinyeha.”
JER.50.33	Muñ'a Bupilo ya Maata Kaufela, u li, “Batu ba Isilaele ni ba Juda ba nyandiswa. Ba ba ba hapile kamukana ba ba lisa ka tokomelo, mi ha ba ba lumeleli ku kuta. 
JER.50.34	Kono ya ta ba pilisa u na ni maata. Libizo la hae ki Muñ'a Bupilo ya Maata Kaufela. Ki yena kasibili ya ta ba atula, mi a tise kozo mwa lifasi. Haili batu ba Babilona, a ba tiseze mufili-fili.”
JER.50.35	Muñ'a Bupilo u li,
JER.50.35	“Lifu kwa Babilona!
JER.50.35	Lifu kwa batu ba hae,
JER.50.35	kwa babusi ba hae,
JER.50.35	ni ku ba ba butali ba hae.
JER.50.36	Lifu kwa bapolofita ba hae
JER.50.36	ba buhata.
JER.50.36	Ki batu ba likuba ze cwañi!
JER.50.36	Lifu kwa masole ba hae.
JER.50.36	Ha si mo ba sabezi!
JER.50.37	Mu sinye lipizi ni likoloi za hae
JER.50.37	za ndwa.
JER.50.37	Lifu kwa masole
JER.50.37	ba ba til'o mu belekela.
JER.50.37	Ha si mo ba fokolezi!
JER.50.37	Mu sinye bufumu bwa hae.
JER.50.37	Mu sinye mi mu hape.
JER.50.38	Mu tise linanga mwa naha ya hae,
JER.50.38	mi mu kalise linuka za hae.
JER.50.38	Babilona ki naha ya milimu
JER.50.38	ya maswaniso ye sabisa,
JER.50.38	ye s'e angabalize batu.
JER.50.39	 “Mi cwale mwa Babilona ku ta ina mawawa ni tungamba, ili ze swanisa mioya ye maswe. Ha ku na batu ba ba ka yaha mwateñi hape, nihaili mwa linako ze sa taha kaufela. 
JER.50.40	 Ku ta ezahala nto ye swana kwa Babilona sina mo ne ku ezahalezi kwa Sodoma ni Gomora ha ni i sinya hamohocwalo ni minzi ye n'e li fakaufi ni yona. Ha ku na ya ta pila mwateñi, nihaili ka nakonyana feela. Ni bulezi, na, Muñ'a Bupilo.
JER.50.41	“Ku taha batu ba ba zwa mwa naha
JER.50.41	ye kwa mutulo.
JER.50.41	Sicaba se si maata, se si zwa kwahule,
JER.50.41	si itukiseza ndwa.
JER.50.42	Ba se ba ngile buta ni lisabule
JER.50.42	za bona.
JER.50.42	Ba na ni situhu. Ha ba na makeke.
JER.50.42	Ba luma sina mandinda a liwate,
JER.50.42	ha ba pahama lipizi za bona.
JER.50.42	Ba itukiselize ku t'o lwanisa
JER.50.42	Babilona.”
JER.50.43	Mulena wa Babilona u utwa litaba,
JER.50.43	mi mazoho a hae a felelwa ki maata.
JER.50.43	U swelwi ki ñalelwa
JER.50.43	ye swana ni ya musali h'a pepa.
JER.50.44	“Na, Muñ'a Bupilo, ni ka taha sina tau ye ya mwa libala la mafulelo a limunanu, ku zwa mwa mushitu o tibani o kwatukw'a Jordani, mi ni ta eza kuli Mababilona ba sabe munzi wa bona kapili-pili. Cwalehe, mueteleli ye ni ta keta u ta busa sicaba. Ki mañi ya ka swana ni na? Ki mañi ya ka ituma pilu ku lwana ni na? Ki mubusi mañi ya ka ni hanyeza? 
JER.50.45	Cwale mu teeleze kwa mulelo o ni hupuzi ka munzi wa Babilona. Ni se ni lelile ku si eza ka batu ba ona. Nihaili bana ba bona ba ta hohololelwa kwande, mi mañi ni mañi u ta ikomokela feela. 
JER.50.46	Babilona ha u ta wa, u ta eza lilata le lituna kuli mane ni lifasi li zikinyehe, mi sililo sa ona si ta utwiwa ki macaba a mañwi.”
JER.51.1	Muñ'a Bupilo u li, “Ni tiseza Babilona ni batu ba ona moya o sinya. 
JER.51.2	Ni ta lumela bazwahule ku t'o sinya Babilona sina moya o mutuna o nanulela bucwañi mwahalimu. Lizazi la ku sinyeha leo ha li fita, ba ta lwanela mwa maneku kamukana, mi ba siye naha i si na se siñwi. 
JER.51.3	Mu si ke mwa fa masole ba Babilona sibaka sa ku posa masho kamba ku apala liapalo za bona za ndwa. Mu si ke mwa siya mitangana! Mu bulaye mpi kaufela! 
JER.51.4	Ba ta holofala mi ba shwele mwa mikwakwa ya minzi ya bona. 
JER.51.5	Na, Muñ'a Bupilo, Mulimu ya Maata Kaufela, ha ni si ka fulalela Isilaele kamba Juda, niha ba ni foselize, na, Ya Kenile wa Isilaele. 
JER.51.6	A mu sabe mwa Babilona! Mu pilise bupilo bwa mina! Mu si ke mwa bulaiwa kabakala sibi sa Babilona. Ni kutisa bumaswe cwale. Ni mu utwise butuku bo bu mu swanela. 
JER.51.7	 Babilona n'a swana ni sinwiso sa gauda mwa lizoho la ka. N'a kolwisa macaba kamukana. Macaba a nwile waine ya hae, mi a felelwa ki ngana. 
JER.51.8	Babilona u wile kapili-pili, mi u sinyizwe! Mu mu lile! Mu batele mañiba a hae mulyani, mwendi a ka swana a fola. 
JER.51.9	 Bazwahule, ba ba ne ba pila mo, ba li, ‘Lu likile ku tusa Babilona, kono n'e s'e li ka tiyeho ye tuna. A mu tahe! Lu ikele kwa minzi ya luna. Mulimu u natile Babilona ka maata a hae kamukana, mi a u sinyeleza.’ ”
JER.51.10	Muñ'a Bupilo u li, “Batu ba ka, mu huweleze, mu li, ‘Muñ'a Bupilo u s'a bonisize kuli luna lu lukisize. A lu yeñi, lu y'o bulelela batu ba ba mwa Sione s'a ezize Muñ'a Bupilo ni Mulimu wa luna.’ ”
JER.51.11	Muñ'a Bupilo u susuelize malena ba Mamede, kakuli u hupuzi ku sinya Babilona. Ki ona mukwa w'a ta kutiseza bumaswe ka ona, ka ku sinyeha kwa Tempele ya hae.
JER.51.11	Taelo ya manduna ba balwani i li, “Mu looze masho a mina! Mu lukise litebe za mina! 
JER.51.12	Mu fe poniso ya ku lwanisa lukwakwa lwa Babilona. Mu beye balibeleli! Mu beye matwela! Banna ba bañwi ba y'o ba lalela!”
JER.51.12	Muñ'a Bupilo u ezize s'a n'a lelile ku eza, s'a bulezi kuli u ta si eza kwa batu ba Babilona. 
JER.51.13	 Babilona i na ni linuka ze ñata ni bufumu, kono nako ya yona i felile, mi bwanda bwa bupilo bwa yona bu pumehile. 
JER.51.14	Muñ'a Bupilo ya Maata Kaufela u konkile ka bupilo bwa hae kuli u ka tisa batu ba bañata ku t'o lwanisa Babilona sina nzie, mi ba ta huwa ha ba se ba tuzi.
JER.51.15	Muñ'a Bupilo u ezize lifasi
JER.51.15	ka maata a hae.
JER.51.15	U bupile lifasi ka butali bwa hae,
JER.51.15	mi ka bukwala bwa hae u yanduluzi
JER.51.15	lihalimu.
JER.51.16	Ka taelo ya hae
JER.51.16	mezi a mwa mbyumbyulu a luma.
JER.51.16	U kubukanya malu
JER.51.16	a zwa kwa mafelelezo a lifasi.
JER.51.16	U benyisa lumoni mwa pula,
JER.51.16	mi u fukisa moya
JER.51.16	o zwa mwa mabulukelo a hae.
JER.51.17	Se, si kubanyanisa ni ku angabaza
JER.51.17	batu kaufela.
JER.51.17	Mumbuti kamukana u zwafiswanga
JER.51.17	ki maswaniso a hae,
JER.51.17	kakuli ki milimu ya buhata,
JER.51.17	ye si na bupilo.
JER.51.18	Ha i na tuso,
JER.51.18	mi i lukela ku nyazisezwa.
JER.51.18	I ta sinyeha,
JER.51.18	Muñ'a Bupilo h'a ka taha ku yona.
JER.51.19	Mulimu wa Jakobo h'a cwalo.
JER.51.19	Ki yena ya ezize lika kamukana,
JER.51.19	mi u ketile Isilaele i be lusika
JER.51.19	lwa hae luli.
JER.51.19	Muñ'a Bupilo ya Maata Kaufela,
JER.51.19	ki lona libizo la hae.
JER.51.20	Muñ'a Bupilo u li,
JER.51.20	“Babilona, wena u sikoma sa ka.
JER.51.20	U silwaniso sa ka sa mwa ndwa.
JER.51.20	Ne ni pyatisanga macaba ka wena,
JER.51.20	ni felisa mibuso,
JER.51.20	ni tuba lipizi ni bapahami ba zona.
JER.51.21	Ne ni pazaula likoloi
JER.51.21	ni bacaeli ba zona.
JER.51.22	Ne ni bulaya banna ni basali,
JER.51.22	ni kabaula macembele ni banana,
JER.51.22	ni bulaya mitangana ni basizana,
JER.51.23	Ne ni tuba-tuba balisana
JER.51.23	ni mitapi ya bona,
JER.51.23	ni tuba balimi
JER.51.23	ni lipizi ze ba limisa,
JER.51.23	ni pyata babusi
JER.51.23	ni manduna ba bahulu.”
JER.51.24	Muñ'a Bupilo u li, “Mu ta ni bona ha ni kutiseza Babilona ni batu ba ona bumaswe kaufela bo ba ezize kwa Sione. 
JER.51.25	Babilona, wena u swana ni lilundu le li sinya lifasi kamukana, kono na, Muñ'a Bupilo, ni sila sa hao. Ni ta ku swala, ni ku pyatelele u likanelele ni mubu, mi ni ku siye mwa mulola. 
JER.51.26	Ku si ke kwa ba ni licwe fa litota la hao, le li ta sebeliswa kwa muyaho hape. U ta swana feela ni lihalaupa kuya kuile. Ni bulezi, na, Muñ'a Bupilo.
JER.51.27	“A mu fe mpi poniso ya ku lwana! Mu lize tolombita kuli macaba a utwe! Mu kopanye macaba ku y'o lwanisa Babilona! Mu bulele mibuso ya Ararati, Mini ni Ashikenazi kuli i lwane. Mu kete muzamaisi ya ka etelela ndwa. Mu tise lipizi ka buñata sina nzie. 
JER.51.28	Mu nge malena ba Mamede, baeteleli ni manduna ba bona, ni manaha kaufela a zamaiswa ki bona, ba itukiseze ku y'o lwana ni Babilona. 
JER.51.29	Lifasi la ngangama ni ku zikinyeha, kakuli Muñ'a Bupilo u peta milelo ya hae. Babilona u ta fetuha lihalaupa mo ku sa pili mutu. 
JER.51.30	Masole ba Babilona ba tuhezi ku lwana, mi ba itulezi mwa masabelo a bona. Ba tulile lipilu, mi se ba swana ni basali. Likwalo za munzi li lobehile, mi mandu a ca mulilo. 
JER.51.31	Balumiwa ba mata ba tatamani ku y'o bulelela mulena wa Babilona kuli munzi wa hae ba se ba u punyakile mwa maneku kaufela. 
JER.51.32	Sila si se si ngile mupao, mi si se si cisize sishanjo. Masole ba Mababilona ba ikalezwi. 
JER.51.33	Hona cwale fa, sila si tuha si ba wengaula, mi ba hatikelwe sina mabele mwa sihoto.” Muñ'a Bupilo ya Maata Kaufela, Mulimu wa Isilaele, u bulezi.
JER.51.34	Mulena wa Babilona u pumakile
JER.51.34	Jerusalema, mi u u cile.
JER.51.34	U felize batu mwa hae sina mezi
JER.51.34	a suluzwi mwa piza.
JER.51.34	U u mizize sina sibatana.
JER.51.34	U ngile z'a n'a bata,
JER.51.34	mi u latile ze siyezi.
JER.51.35	Batu ba mwa Sione
JER.51.35	ba bulele, ba li,
JER.51.35	“Babilona a be ni buikalabelo
JER.51.35	ka mifili-fili y'a ezize ku luna!”
JER.51.35	Batu ba mwa Jerusalema ba bulele, ba li,
JER.51.35	“Babilona a be ni buikalabelo
JER.51.35	ka mo lu nyandezi!”
JER.51.36	Kabakaleo, Muñ'a Bupilo a li kwa batu ba mwa Jerusalema, “Ni ta kena mwa taba ya mina, mi ni kutiseze bumaswe kabakala mina. Ni ta omisa kw'a zwa mezi a Babilona, mi ni kalise linuka za naha yeo. 
JER.51.37	Cwale Babilona i ta ba libunda la matota mo ku pila libatana. I ta ba pono ye sabisa. Ha ku na ya ta ina mwateñi, mi ba ba ta i bona kaufela ba ta sabiswa ki se si ezahalile ku yona. 
JER.51.38	Mababilona kamukana ba lila sina litau, mi ba hona sina bana ba tau. 
JER.51.39	Ki ba mico mibi, naa? Kantihe ni ta ba ezeza mukiti wa malyalya. Ni ta ba nwisa, ba kolwe, mi ba tabe. Ba ta lobala, ba lobalelele mi ba si ke ba zuha hape. 
JER.51.40	Ni ta ba isa kwa ku bulaiwa, sina lingunyana, lipuli ni lipoho za lingu. Ni bulezi, na, Muñ'a Bupilo.”
JER.51.41	“Babilona, munzi o n'o lumbwa ki lifasi kamukana, u s'o hapilwe! Babilona u fetuhile pono ye komokisa kwa macaba! 
JER.51.42	Liwate li kwahezi Babilona, mi li u apesize ka mandinda a lona a luma. 
JER.51.43	Minzi i s'e fetuhile pono ye komokisa, mi i swana ni lihalaupa mo ku si na mezi, mo ku si na ya ina mwateñi kamba ku zamaya mwateñi. 
JER.51.44	Ni ta nata Bele, mulimu wa Babilona, ni mu hapeleze ku kutisa libyana z'a uzwize. Macaba h'a sa na ku taha ku yena ka buñata.
JER.51.44	“Mamota a Babilona a wile. Batu ba Isilaele, a mu sabe mwateñi! 
JER.51.45	Mutu ni mutu a pilise bupilo bwa hae kwa buhali bwa ka bo bu sabisa. 
JER.51.46	Mu si ke mwa zwafa kamba ku saba kabakala mabulatwi e mu utwa. Ka silimo ni silimo mabulatwi a mufili-fili a hasana mwa naha, hamoho ni a kuli malena ba lwanisana. 
JER.51.47	Mi cwale nako ya taha ha ni ta bonana ni milimu ya ku ikezeza ya Babilona. Naha kamukana i ta ba mwa maswabi, mi batu ba yona kaufela ba ta bulaiwa. 
JER.51.48	 Lika kamukana ze fafasi ni mwa lihalimu li ta huwa ka tabo, Babilona ha u ta wiswa ki batu ba ba zwa kwa mutulo ku t'o u sinya. Ni bulezi, na, Muñ'a Bupilo. 
JER.51.49	 Babilona u tisize lifu la batu ba bañata mwa lifasi kaufela, mi cwale Babilona u ta wa kakuli u tisize mafu a Maisilaele ba bañata.”
JER.51.50	“Batu ba ka, ba ba mwa Babilona, mu picukile lifu! Cwale, mu si ke mwa liyeha! Niha mu li kwahule ni habo mina, mu ni hupule, na, Mulen'a mina, mi mu hupule Jerusalema. 
JER.51.51	Mu li, ‘Lu tompolozwi ni ku swabiswa. Lu ikutwile lu si na tuso luli, kakuli bazwahule ba keni mwa libaka ze kenile mwa Tempele.’ 
JER.51.52	Cwalehe ni li, nako ya taha ye ni ka talimana ni milimu ya maswaniso ya Babilona, mi ba ba holofezi ba ta tonga mwa naha kaufela. 
JER.51.53	Babilona nih'a ka pahamela mwa mbyumbyulu, mi a y'o yaha ndu ye tiile hona koo, ni hona ni ta luma batu ku y'o mu sinyeza kwateñi. Ni bulezi, na, Muñ'a Bupilo.”
JER.51.54	“A mu utwe mulumo wa sililo
JER.51.54	mwa Babilona.
JER.51.54	Ki sililo sa sinyehelo ye mwa naha.
JER.51.55	Ni sinya Babilona,
JER.51.55	mi ni mu kwala mulomo.
JER.51.55	Limpi li akufela mwateñi
JER.51.55	sina mandinda h'a luma,
JER.51.55	mi li lwanisa ka lilata la mihuwo.
JER.51.56	Li tile ku t'o sinya Babilona.
JER.51.56	Masole ba hae ba hapilwe,
JER.51.56	mi buta bwa bona bu lobehile.
JER.51.56	Na, ni Mulimu ya nata bumaswe,
JER.51.56	mi ni ta eza Babilona
JER.51.56	ka mo ku mu swanela.
JER.51.57	Ni ta nwisa babusi ba hae,
JER.51.57	ba kolwe batu ba ba butali,
JER.51.57	baeteleli ni masole.
JER.51.57	Ba ta lobala, mi ha ba na ku zuha
JER.51.57	hape.
JER.51.57	Ni bulezi, na, Muñ'a Bupilo,
JER.51.57	na, Muñ'a Bupilo ya Maata Kaufela.
JER.51.58	Mamota a Babilona, a na ni mukita,
JER.51.58	a ta wisezwa fafasi,
JER.51.58	ni minyako ye mitelele i ta ciswa.
JER.51.58	Musebezi wa batu kamukana
JER.51.58	ha u na ku ba ni tuso.
JER.51.58	Ze likilwe ki macaba li ta ca mulilo.”
JER.51.58	U bulezi, Muñ'a Bupilo
JER.51.58	ya Maata Kaufela.
JER.51.59	Seraya, mwan'a Neria ni muikulu wa Mahaseya, n'a li sikombwa sa Mulena Zedekia. Mwa silimo sa bune sa puso ya Zedekia mwa Juda, Seraya n'a ya kwa Babilona, mi Jeremia a mu fa litaelo ze ñwi. 
JER.51.60	Jeremia a ñola mwa buka lika kamukana ze ka taha fahalimw'a Babilona ku t'o u sinya, ni ze ñwi cwalo kaufela ka Babilona. 
JER.51.61	A bulelela Seraya, a li, “Ha u y'o fita kwa Babilona, u y'o bona kuli u tiisa ku balela batu kamukana ze ñozwi mo kaufela. 
JER.51.62	Cwale u lapele, u li, ‘Muñ'a Bupilo u ize u ta sinya sibaka se, ili kuli ku si ke kwa ba ni se si pila mwateñi, nihaikaba batu kamba lifolofolo, ni kuli si swane ni mwa lihalaupa kuya kuile.’ 
JER.51.63	 Seraya, ha u feza ku balela batu buka ye, u i tamelele licwe, mi u i nepele mwa Nuka ya Yuferati. 
JER.51.64	U li, ‘Se ki sona se si ka ezahala kwa Babilona. U ta tiba, mi ha u na ku tumuka hape, kabakala ku sinyeha kw'a ka u tiseza Muñ'a Bupilo.’ ”
JER.51.64	Fa, ki fona f'a felela manzwi a Jeremia.
JER.52.1	Zedekia n'a na ni lilimo ze mashumi a mabeli ka si li siñwi h'a yola ku ba mulena, mi u busize mwa Jerusalema lilimo ze lishumi ka si li siñwi. Libizo la m'ahe n'e li Hamutali, ili mwan'a Jeremia yo muñwi ya n'a ina mwa munzi o bizwa Libina. 
JER.52.2	Mulena Zedekia a eza lika z'a n'a hupula Muñ'a Bupilo kuli li maswe. A eza sina mw'a n'a ezelize Mulena Jojakimi. 
JER.52.3	Bupilo bwa mwa Jerusalema ni Juda bwa ba bo bu maswe, mane Muñ'a Bupilo a ba a nyema, mi a hapisa batu.
JER.52.3	Zedekia a fetuhela mulena wa Babilona. 
JER.52.4	 Ka lizazi la bulishumi mwa kweli ya bulishumi hape ya silimo sa busupa ka ze peli, Zedekia a nz'a li mulena wa Juda, Mulena Nebukadenezare wa Babilona a taha ni mpi ya hae kamukana ku t'o lwanisa Jerusalema. Ba yaha mafulo kwand'a munzi, mi ba ubela liuba ku potoloha munzi. 
JER.52.5	Munzi wa ambekiwa cwalo, mane Zedekia a feza silimo sa bulishumi ka si li siñwi. 
JER.52.6	Ka lizazi la busupa ka a mabeli, mwa kweli ya bune ya sona silimo seo, tala ya ba ye tuna hahulu mane batu ba tokwa za ku ca. 
JER.52.7	 Cwale mamota a munzi a punyiwa. Masole kaufela ba lika ku saba busihu, nihaike Mababilona ne ba potolohile munzi. Ba zwa ka nzila ya simu ya bulena, ba zamaya mwa nzila ye kopanya mamota a mabeli, mi ba tobela mwa Musindi wa Jordani. 
JER.52.8	Kono mpi ya Mababilona ba lelekisa Mulena Zedekia, mi ba y'o mu swalela mwa mabala a Jeriko. Masole ba hae kamukana ba mu sabela. 
JER.52.9	Zedekia ha s'a hapilwe, a isiwa ku Mulena Nebukadenezare ya n'a li mwa munzi wa Ribila, mwa naha ya Hamati, mi mo Nebukadenezare a mu atula. 
JER.52.10	Kwa Ribila mulena wa Babilona a bulaya bana ba Zedekia, ndat'a bona a nz'a talimezi. Hape a bulaya manduna kamukana ba Juda. 
JER.52.11	 Kiha s'a punya meeto a Zedekia. Zedekia a tamiwa ka mawenge, a isiwa kwa Babilona. A y'o ina cwalo mwa tolongo mwa Babilona ku fitela a shwa.
JER.52.12	Ka lizazi la bulishumi mwa kweli ya buketalizoho ya silimo sa bulishumi sa puso ya Nebukadenezare wa Babilona, Nebuzaradani, muelezi wa mulena ni muzamaisi wa mpi ya hae, a kena mwa Jerusalema. 
JER.52.13	 A cisa Tempele, ndu ya bulena, ni mandu a batu ba ba fumile kaufela mwa Jerusalema. 
JER.52.14	Masole ba hae ba tuba mamota a munzi. 
JER.52.15	Cwale Nebuzaradani a nga batu ba ba ne ba siyezi mwa hae, a ba isa kwa Babilona, hamohocwalo ni ba ba ne ba mu tobezi, ni likwala za misebezi ba ba ne ba sa li mwa hae. 
JER.52.16	Kono mwa naha ya Juda a siya mwateñi babotana luli ba batu, ba ba ne ba si na se ba luile, mi a y'o ba belekisa mwa masimu a likota za veine ni mwa masimu a mañwi.
JER.52.17	 Mababilona ba lobaka misumo ya kopa ni mapahekelo a n'a li mwa Tempele bubindi-bindi, hamohocwalo ni mukeke o mutuna wa kwiti wa kopa o n'o na ni mezi hona mo, mi ba isa kopa kaufela kwa Babilona. 
JER.52.18	Ba nga hape ni lifocolo ni mañetana a mulola wa fa liiso, ze ne sebeliswa ha ku fiyelwa fa katala, lisebeliso ze ne itusiswa kwa malampi, mikeke ya kwiti mo ne ku lotela mali a zwa kwa litabelo, mikeke mo ne ku cisezwa insense, ni lika kamukana za kopa ze ne itusiswa mwa Tempele. 
JER.52.19	Ba nga lika kaufela ze ne ezizwe ka gauda kamba silivela. Kwa ngiwa cwalo ni mikeke ya kwiti ye minyinyani, lipani ze ne li kwa ku lwala mashala a cisa, mikeke mo ku ne ku bulukwa mali a zwa kwa litabelo, mañetana a mulola, sipahekelo sa malampi, mikeke ye ne sebeliswa kwa insense, ni mikeke ye ne itusiswa kwa ku sela limpo ze nwiwa. 
JER.52.20	Libyana za kopa, za mwa Tempele, ze ne ezizwe ki Mulena Salumoni, ili misumo ye mibeli, lipahekelo, mukeke o mutuna, ni lipoho ze lishumi ka ze peli f'o n'o tomile, ne li li bukiti hahulu kwa ku li likanya fa sikala. 
JER.52.21	Misumo ye mibeli yeo ne i swana. O muñwi ni o muñwi n'o eza mapeka a supile ka a mabeli mwa butelele, ni mapeka a silezi ku u potoloha. I ne i na ni mpako mwahali, mi bukima bwa kopa ne bu likana ni butelele bwa singandi. 
JER.52.22	Fahalimw'a musumo ni musumo ne ku na ni kalulo ya kopa ya butelele bo bu eza mapeka a mabeli ni licika, haili ku potoloha kalulo yeo ne ku na ni bukabali bwa likota bo bu ne bu swanisizwe fateñi, mi kaufel'a zona ne li ezizwe ka kopa. 
JER.52.23	Mi fahalimw'a bukabali bo buñwi ni bo buñwi bwa musumo ne ku na ni maswaniso a miselo ye mwanda, mi ye mashumi a supile ka a mabeli ni ye silezi ne i bonahala ha u li fafasi.
JER.52.24	Fahalimw'a zeo, Nebuzaradani, muzamaisi wa mpi, a nga batanga ba ba hapilwe, ili bo Seraya muprisita yo muhulu, Zefania ya mu tatama, ni manduna ba bahulu ba balalu ba mwa Tempele. 
JER.52.25	Mwa hae a nga munna ya n'a kile a zamaisa masole ni baelezi ba mulena ba supile, ba ba ne ba sa li mwateñi. A nga ni ya tatama muzamaisi, ili ya na ni buka mo ne ku ñozwi mabizo a masole, ni batu ba ba tumile ba mashumi a silezi. 
JER.52.26	Nebuzaradani a ba isa ku mulena wa Babilona, ya n'a li mwa munzi wa Ribila. 
JER.52.27	Hona mo mwa Ribila, mwa naha ya Hamati, mulena wa Babilona a ba nata, mi a ba bulaya.
JER.52.27	Cwale batu ba Juda ba hapiwa, mi ba zwiswa mwa naha ya bona. 
JER.52.28	Ki ye palo ya batu ba ba ne ba hapilwe ki Nebukadenezare. Mwa silimo sa busupa sa puso ya hae a nga batu ba ba fita fa likiti ze talu ka mashumi a mabeli ni ba balalu. 
JER.52.29	Ku sa bulishumi ka supile ni si li siñwi, a nga ba mianda ye supile ka u li muñwi ni mashumi a malalu ka ba babeli mwa Jerusalema. 
JER.52.30	Ku sa bumashumi a mabeli ka ze talu, Nebuzaradani a nga ba mianda ye supile ka mashumi a mane ni ba ketalizoho. Hamoho ne ba ngile batu ba likiti ze ne ka mianda ye silezi.
JER.52.31	Silimo seo Evili-Merodaki a bile mulena wa Babilona, a ba ni mukekecima ku Jojakini, mulena wa Juda, ka ku mu zwisa mwa tolongo. Zeo li ezahalile ka lizazi la bumashumi a mabeli ka a ketalizoho mwa kweli ya bulishumi ka ze peli ya silimo sa bumashumi a malalu ni ze supile, ku zwa f'a n'a hapezwi Jojakini. 
JER.52.32	Evili-Merodaki a pilisa Jojakini hande, mane a ba a mu yolisa situlo se si pahami ku fita malena ba bañwi ba ba ne ba hapilwe ni yena mwa Babilona. 
JER.52.33	Cwale Jojakini a lumelelwa ku tubula liapalo za mwa tolongo ni ku y'o ca ni mulena mwa bupilo bwa hae kaufela. 
JER.52.34	Ka zazi ni zazi mwa bupilo bwa hae, n'a nz'a holiswanga mali a ku ipatela z'a n'a tokwa.
LAM.1.1	 Jerusalema, u siyezi cwañi u nosi,
LAM.1.1	bo pili n'o tezi batu!
LAM.1.1	U kile wa kutekiwa ki lifasi,
LAM.1.1	kono cwale u swana ni mbelwa.
LAM.1.1	Munzi o n'o kutekeha hahulu
LAM.1.1	mwa minzi kaufela,
LAM.1.1	cwale u wezi mwa butanga.
LAM.1.2	U lila busihu kaufela.
LAM.1.2	Mioko i shulumuka
LAM.1.2	fa malama a hae.
LAM.1.2	Ku ba ba kile ba mu lata,
LAM.1.2	ha ku sa na ya siyalezi
LAM.1.2	ku mu omba-omba.
LAM.1.2	U betekilwe ki balikani ba hae,
LAM.1.2	mi cwale kaufel'a bona
LAM.1.2	se ba mu yemezi ka mahutu.
LAM.1.3	Batu ba Juda
LAM.1.3	ki batanga ba ba si na tuso.
LAM.1.3	Ba hapelelizwe ku zwa mwa hae.
LAM.1.3	Ba pila mwa manaha a mañwi,
LAM.1.3	ku si na sibaka se ba ka li
LAM.1.3	ki sa bona,
LAM.1.3	ba beilwe ki lila mwahali,
LAM.1.3	ku si na mukwa wa ku banduka.
LAM.1.4	Ha ku na ya taha kwa Tempele cwale
LAM.1.4	ku t'o lapela ka mazazi a lipumulo.
LAM.1.4	Basizana ba ne ba opela mwateñi
LAM.1.4	nako ye ba naynda,
LAM.1.4	mi baprisita ba inezi ku tonga feela.
LAM.1.4	Minyako ya munzi ya li ku atama
LAM.1.4	mi Sione u mwa butata.
LAM.1.5	Lila za hae ba mu konile.
LAM.1.5	U sa li mwa maata a bona.
LAM.1.5	Muñ'a Bupilo u mu nyandiseza libi
LAM.1.5	za hae ze ñata.
LAM.1.5	Mane nihaili banana ba hapilwe
LAM.1.5	mi ba isizwe kwahule.
LAM.1.6	Bunde bwa Jerusalema i se li nto
LAM.1.6	ya kale.
LAM.1.6	Baeteleli ba hae se ba swana
LAM.1.6	ni lizwii le li saba bazumi,
LAM.1.6	le li sa koni ku fumana mafulelo.
LAM.1.6	Maata a bona a s'a felile.
LAM.1.7	Cwale s'e li litota.
LAM.1.7	Jerusalema u hupula bunde bwa hae
LAM.1.7	bwa kale.
LAM.1.7	Ha s'a ngilwe ki lila,
LAM.1.7	ne ku si na ya n'a ka mu tusa.
LAM.1.7	Ba ba mu konile ba sehiswa
LAM.1.7	ki ku tula kwa hae.
LAM.1.8	Likute la hae li felile.
LAM.1.8	U s'a li mapunu
LAM.1.8	mi s'a nyazisezwa.
LAM.1.8	Wa tonga, mi ka maswabi
LAM.1.8	u s'a ikwahela kwa meeto.
LAM.1.8	Jerusalema u isilafalize ka sibi
LAM.1.8	se si maswe.
LAM.1.9	Masila a hae n'a iponahaza,
LAM.1.9	kono n'a sa isi pilu kwa bumai
LAM.1.9	bwa bae.
LAM.1.9	Ku wa kwa hae n'e li ko ku maswe.
LAM.1.9	Ha ku na ya ka mu omba-omba.
LAM.1.9	Lila za hae li mu konile,
LAM.1.9	mi cwale u lapela Muñ'a Bupilo
LAM.1.9	kuli a mu shemube.
LAM.1.10	Lila li mu amuhile bufumu bwa hae
LAM.1.10	kamukana.
LAM.1.10	U iponezi bona ha ba kena
LAM.1.10	mwa Tempele,
LAM.1.10	mo ne ku hanisizwe bazwahule
LAM.1.10	ki Muñ'a Bupilo.
LAM.1.11	Batu ba hae ba tonga ha ba bata
LAM.1.11	sa ku ca.
LAM.1.11	Bufumu bwa bona ba bu lekisa lico,
LAM.1.11	kuli ba pile.
LAM.1.11	Munzi wa lila, u li,
LAM.1.11	“Muñ'a Bupilo, ni talime,
LAM.1.11	u ni bone mwa manyando a ka.”
LAM.1.12	“Ni talime,”
LAM.1.12	u lilela ya fita kaufela.
LAM.1.12	“H'a yo ya kile a utwa butuku
LAM.1.12	bo ni utwa,
LAM.1.12	butuku bo ni tiselizwe
LAM.1.12	ki Muñ'a Bupilo
LAM.1.12	ka nako y'a n'a nyandile.
LAM.1.13	“U shetumuzi mulilo
LAM.1.13	o zwa kwahalimu,
LAM.1.13	mulilo o cisa mwa mubili wa ka.
LAM.1.13	U ni teezi siteo mi u ni wiselize
LAM.1.13	fafasi.
LAM.1.13	Cwale s'a ni tuhela, mi a ni siya
LAM.1.13	mwa butuku bo bu sa feli.
LAM.1.14	“U ñozi libi za ka kaufela,
LAM.1.14	mi u li tamelezi kulokulikuñwi.
LAM.1.14	A ni yaweka zona mwa mulala
LAM.1.14	mi na kala ku fokoliswa ki bukiti
LAM.1.14	bwa zona.
LAM.1.14	Mulena u ni kashelize kwa lila za ka
LAM.1.14	mi ni ipumani ni si na tuso.
LAM.1.15	“Mulena u sehile masole ba ka
LAM.1.15	kamukana ba batata hahulu.
LAM.1.15	U lumelelize mpi ku t'o ni lwanisa,
LAM.1.15	ni ku bulaya micaha ba ka.
LAM.1.15	U pyatile batu sakata ba ka
LAM.1.15	sina mo i pyatelwa miselo
LAM.1.15	ya likota za veine.
LAM.1.16	“Kikabakaleo meeto a ka
LAM.1.16	h'a cipita.
LAM.1.16	H'a yo ya ka ni omba-omba.
LAM.1.16	H'a yo ya ka ni tiisa pilu.
LAM.1.16	Sila si lu honile.
LAM.1.16	Ha ku sa na se si siyalezi
LAM.1.16	batu ba ka.
LAM.1.17	“Ni otolola mazoho a ka,
LAM.1.17	kono ha ku na ya ka ni tusa.
LAM.1.17	Muñ'a Bupilo u ni bizelize lila
LAM.1.17	kwa maneku kamukana.
LAM.1.17	Ba ni eza sina nto ye tezi masila.
LAM.1.18	“Kono Muñ'a Bupilo u lukile,
LAM.1.18	kakuli ha ni si ka mu utwa.
LAM.1.18	Mu ni teeleze, mina batu kai ni kai
LAM.1.18	ko mu li teñi.
LAM.1.18	Mu ni talime mwa butuku bwa ka.
LAM.1.18	Mitangana ni likalibe ba ka
LAM.1.18	ba hapilwe.
LAM.1.19	“Ni bizize balikani ba ka,
LAM.1.19	kono ba hanile ku ni tusa.
LAM.1.19	Baprisita ni baeteleli ba shwezi
LAM.1.19	mwa mikwakwa ya mwa hae,
LAM.1.19	ba nze ba bata lico kuli ba pile.
LAM.1.20	“Bona, Muñ'a Bupilo!
LAM.1.20	U talime ñalelwa,
LAM.1.20	u bone butuku
LAM.1.20	bo bu mwa moya wa ka!
LAM.1.20	Pilu ya ka i lobilwe ki maswabi
LAM.1.20	kabakala libi za ka.
LAM.1.20	Mwa mikwakwa ku na ni lipulao,
LAM.1.20	mane ni mwa mandu ku na ni lifu.
LAM.1.21	“Teeleza sitongo sa ka.
LAM.1.21	Ha ku na ya ni omba-omba.
LAM.1.21	Lila za ka li tabile
LAM.1.21	kakuli li ni tiselize manyando.
LAM.1.21	Tisa lizazi l'o n'o sepisize.
LAM.1.21	U nyandise lila za ka
LAM.1.21	sina mo ni nyandela.
LAM.1.22	“Ba atule ka bumaswe bwa bona
LAM.1.22	kaufela.
LAM.1.22	Ba nate sina mo u ni natezi ka libi
LAM.1.22	za ka.
LAM.1.22	Ni tonga ni si na tabo,
LAM.1.22	mi pilu ya ka i butuku.”
LAM.2.1	Ka bunyemi bwa hae Muñ'a Bupilo
LAM.2.1	u kwahezi Sione ka lififi.
LAM.2.1	Bunde bwa Jerusalema bo bu zwa
LAM.2.1	kwa lihalimu u bu fetuzi matota.
LAM.2.1	Ka lizazi l'a n'a nyemile mane u siile
LAM.2.1	ni yona Tempele ya hae.
LAM.2.2	Mulena u sinyize minzi kamukana
LAM.2.2	ya Juda a si na makeke.
LAM.2.2	U shandauzi minzi ye tiisizwe
LAM.2.2	ye n'e sileleza naha.
LAM.2.2	U tisize kashwau kwa mubuso ni babusi
LAM.2.2	ba ona.
LAM.2.3	Ka buhali bwa hae, u felize maata
LAM.2.3	a Isilaele.
LAM.2.3	U hanile ku lu tusa ha lu kenelwa
LAM.2.3	ki sila.
LAM.2.3	U lu halifezi sina mulilo, ha u sinya
LAM.2.3	lika kamukana.
LAM.2.4	U lu supile ka masho a hae
LAM.2.4	sina sila.
LAM.2.4	U bulaile be ne lu ikuhumusa ka bona,
LAM.2.4	be ne ba li tabo ya luna.
LAM.2.4	Lu utwile buhali bwa hae bo bu cisa,
LAM.2.4	nihaili mo mwa Jerusalema.
LAM.2.5	Mulena u sinyize Isilaele sina sila.
LAM.2.5	U siile minzi ye tiisizwe ni mandu
LAM.2.5	a bulena a li mabumbuywa.
LAM.2.5	U tiselize batu ba Juda maswabi
LAM.2.5	a sa feli.
LAM.2.6	U tubile Tempele buemba-emba
LAM.2.6	mo ne lu lapelela.
LAM.2.6	U felize mazazi a pumulo ni la Pumulo.
LAM.2.6	Mulena ni baprisita ba utwile maata
LAM.2.6	a buhali bwa hae.
LAM.2.7	Mulena u hanile katala ni Tempele
LAM.2.7	ya hae ye kenile.
LAM.2.7	U lumelezi sila ku tuba mamota a yona.
LAM.2.7	Ba huile ka tabo ya ku tula
LAM.2.7	mo ne lu lapelela ka tabo.
LAM.2.8	Muñ'a Bupilo n'a itukiselize ku wisa
LAM.2.8	mamota a Sione.
LAM.2.8	U a likanyize,
LAM.2.8	kuli a be ni niti
LAM.2.8	ya fo ku kuma ku sinyeha.
LAM.2.8	Manangelelo a matelele ni mamota
LAM.2.8	s'e li matota a kubukani hamoho.
LAM.2.9	Likwalo li kwahezwi ki makwese,
LAM.2.9	mabala a zona a lobakilwe
LAM.2.9	bubindi-bindi.
LAM.2.9	Mulena ni manduna ba il'o koza.
LAM.2.9	Mulao ha u sa lutiwa,
LAM.2.9	ni bapolofita ha ba sa na lipono
LAM.2.9	ze zwa ku Muñ'a Bupilo.
LAM.2.10	Macembele ba Jerusalema
LAM.2.10	ba inyongamezi,
LAM.2.10	ba tezi maluli kwa litoho, ba apezi
LAM.2.10	masaka.
LAM.2.10	Likalibe za munzi ba ikinamezi,
LAM.2.10	ba lubukezi fafasi.
LAM.2.11	Meeto a ka a fubelisizwe ki ku lila.
LAM.2.11	Moya wa ka u butuku.
LAM.2.11	Maswabi a ni felize maata
LAM.2.11	ka ku sinyeha kwa batu bahesu.
LAM.2.11	Banana ni limbututu ba welelela
LAM.2.11	mwa mikwakwa ya munzi.
LAM.2.12	Ba lilela bo m'a bona tala
LAM.2.12	ni linyolwa.
LAM.2.12	Ba wela mwa mikwakwa
LAM.2.12	inge ba ba holofezi,
LAM.2.12	mi ba shwela mwa mazoho
LAM.2.12	a bo m'a bona.
LAM.2.13	Mawee, Jerusalema,
LAM.2.13	munzi o ne ni lata, ni ta liñi?
LAM.2.13	Ni ka ku omba-omba cwañi?
LAM.2.13	H'a yo ya kile a nyanda cwana.
LAM.2.13	Ku sinyeha kwa hao
LAM.2.13	ha ku na mululwani
LAM.2.13	sina liwate.
LAM.2.13	Ha ku bonahazi sepo.
LAM.2.14	Bapolofita ba hao ha ba sa na
LAM.2.14	se ba ta ku bulelela
LAM.2.14	konji buhata feela.
LAM.2.14	Ba ku pumile ka lituto za bona
LAM.2.14	mi ha ba si ka bonahaza sibi sa hao.
LAM.2.14	Ba ku kelusize mi ha ba si ka ku fa
LAM.2.14	nako ya ku inyaza.
LAM.2.15	Mwa nzila ye fita kwatuko a munzi,
LAM.2.15	batu ba kamba mazoho ku ku seha.
LAM.2.15	Ba nyunga litoho za bona
LAM.2.15	ni ku seha matota a Jerusalema.
LAM.2.15	“Kana wo, i ka ba ona munzi wani
LAM.2.15	o munde, nji?”
LAM.2.15	Ba seha.
LAM.2.15	“Wo, ki wona nji o ne li ikuhumusa
LAM.2.15	lifasi ka ona?”
LAM.2.16	Lila za hao kaufela za ku shendaula
LAM.2.16	ni ku ku timbaula.
LAM.2.16	Ba ku weyaulela milomo
LAM.2.16	ni ku ku nyenya, ba li,
LAM.2.16	“Lu u sinyize! Ki yona nako
LAM.2.16	ye ne lu libelezi yona ye!”
LAM.2.17	Kwa mafelelezo Muñ'a Bupilo
LAM.2.17	u ezize s'a n'a fumbezi ku eza.
LAM.2.17	U lu bulaile ku si na makeke,
LAM.2.17	sina mw'a n'a lu lemuselize kale.
LAM.2.17	U file lila za luna maata a ku tula,
LAM.2.17	mi u ba file tabo ka ku wa kwa luna.
LAM.2.18	Mawee, Jerusalema, kambe mamota
LAM.2.18	a hao a itilelela ku Mulena!
LAM.2.18	Mioko ya hao i bube sina linuka
LAM.2.18	busihu ni musihali.
LAM.2.18	U ikatalise ka ku lila ni ka ku utwa
LAM.2.18	butuku!
LAM.2.19	Zuha hape ni hape busihu
LAM.2.19	mi u itilelele ku Mulimu.
LAM.2.19	Kwalula pilu ya hao,
LAM.2.19	mi u mu kupe ku shemuba
LAM.2.19	bana ba hao,
LAM.2.19	bana ba ba bulaiwa ki tala
LAM.2.19	mwa mikwakwa kamukana!
LAM.2.20	Talima! Mawee, Muñ'a Bupilo!
LAM.2.20	Bona b'o nyandisa!
LAM.2.20	Basali, se ba ca litupu za banana
LAM.2.20	be ne ba lata!
LAM.2.20	Baprisita ni bapolofita ba bulaelwa
LAM.2.20	mwa Tempele luli!
LAM.2.21	Macembele ni ba banca
LAM.2.21	ba kwashukile mwa mikwakwa
LAM.2.21	ba shwile.
LAM.2.21	Micaha ni likalibe ba kebetilwe
LAM.2.21	ki sabule ya sila.
LAM.2.21	U ba bulaile ku si na makeke ka zazi
LAM.2.21	la bunyemi bwa hao.
LAM.2.22	U memile lila za ka ku t'o ni sabisa
LAM.2.22	mwa maneku kaufela,
LAM.2.22	mi ka lona lizazi la bunyemi bwa hao,
LAM.2.22	h'a yo ya ta banduka.
LAM.2.22	Ba bulaile bana ba ka, be ne ni utile
LAM.2.22	ni ku ba lata.
LAM.3.1	Ki na ya ziba mo ku inezi
LAM.3.1	ku natiwa ki Mulimu.
LAM.3.2	U ni lelekiselize mwa lififi
LAM.3.2	le li suu.
LAM.3.3	Mi u ni natile hape ni hape
LAM.3.3	ku si na makeke.
LAM.3.4	U siile mubili wa ka u tezi
LAM.3.4	libonwena,
LAM.3.4	mi u lobakile masapo a ka.
LAM.3.5	U ni kwalezi mwa tolongo
LAM.3.5	ya maswabi ni manyando.
LAM.3.6	U ni hapelelezi ku pila mwa lififi
LAM.3.6	la lifu.
LAM.3.7	U ni tamile ka mawenge.
LAM.3.7	Ha ku na ko ni ka zwela
LAM.3.7	mwa mamota a ni potolohile.
LAM.3.8	Ni tiisa ku lilela tuso,
LAM.3.8	kono tapelo ya ka
LAM.3.8	ha i koni ku utwahala.
LAM.3.9	Ha ni zamaya na tantalika.
LAM.3.9	Ni kwalezwi ki mamota a macwe
LAM.3.9	kai ni kai ko ni fetuhela.
LAM.3.10	U ni inezi sina bele,
LAM.3.10	mi u ni tulelezi sina tau.
LAM.3.11	U ni lelekile mwa nzila,
LAM.3.11	a ni cancaula, mi a ni siya.
LAM.3.12	U ngile buta bwa hae
LAM.3.12	mi u ni eza pakani
LAM.3.12	ka masho a hae.
LAM.3.13	A ni taba ka masho mi a kena
LAM.3.13	mwa mubili wa ka.
LAM.3.14	Batu ba ni seha lizazi kaufela.
LAM.3.14	Ni fetuhile nto ye sehisa mwa lifasi.
LAM.3.15	U ni hapelelize ku nwa ze baba,
LAM.3.15	ni ku ni cisa lico ze baba.
LAM.3.16	U silingile pata ya ka fafasi,
LAM.3.16	mi u lobakezi meeno a ka fa macwe.
LAM.3.17	Ni se ni libezi mo bu inezi
LAM.3.17	buiketo, kozo ni tabo.
LAM.3.18	Ha ni sa pila nako ye telele.
LAM.3.18	Sepo ya ka ku Muñ'a Bupilo i felile.
LAM.3.19	Kupulo ya butuku bwa ka,
LAM.3.19	ku tokwa munzi kwa ka,
LAM.3.19	zeo ku na ki mabeela a maswe.
LAM.3.20	Ha ni hupula lika ze kamita,
LAM.3.20	pilu ya ka ya lobeha.
LAM.3.21	Kono ha ni hupula nto i liñwi ye,
LAM.3.21	sepo ya kuta.
LAM.3.22	Lilato la Muñ'a Bupilo
LAM.3.22	le li sa feli
LAM.3.22	ni musa wa hae li sa zwelapili.
LAM.3.23	Ki ze nca sina kakusasa,
LAM.3.23	za niti sina lizazi ha li pazula.
LAM.3.24	Se ni na ni sona ki Muñ'a Bupilo
LAM.3.24	feela,
LAM.3.24	mi cwale ni beya sepo ya ka
LAM.3.24	ku yena.
LAM.3.25	Muñ'a Bupilo u lukile
LAM.3.25	ku mañi ni mañi ya mu sepa.
LAM.3.26	Cwale ki hande kuli lu mu libebele
LAM.3.26	ka pilu-telele,
LAM.3.26	lu litele kuli a t'o lu pilisa.
LAM.3.27	Ki ko kunde ku ituta ku ba ni
LAM.3.27	pilu-telele mwa bunca bwa hao.
LAM.3.28	Ha lu nyanda, lu ine lu nosi
LAM.3.28	lu kuzize tuu, ka pilu-telele.
LAM.3.29	Lu si ke lwa bilaela,
LAM.3.29	kakuli mwendi sepo i sa li teñi.
LAM.3.30	Niha lu ka natiwa ni ku lwahakiwa,
LAM.3.30	ne lu lukela ku li amuhela kaufela.
LAM.3.31	Mulena u sishemo,
LAM.3.31	mi h'a na ku lu hana kuya-kuile.
LAM.3.32	A ka lu tiseza maswabi,
LAM.3.32	kono u sa lu lata ka lilato la niti,
LAM.3.32	le li tiile.
LAM.3.33	H'a tabiswi ki ku lu nyandisa
LAM.3.33	kamba ku lu utwisa butuku.
LAM.3.34	Mulena wa ziba mioya ya luna
LAM.3.34	ha i lobeha mwa tolongo.
LAM.3.35	Wa ziba ha lu haniswa liswanelo
LAM.3.35	z'a lu file.
LAM.3.36	Mwa likuta ha ku atulwa ka sobozi,
LAM.3.36	wa ziba.
LAM.3.37	Kamita ku eziwa feela tato
LAM.3.37	ya Mulena.
LAM.3.38	Bunde ni bumaswe ka ku swana
LAM.3.38	li ezahala ka tumelelo ya hae.
LAM.3.39	Cwalehe, lu nze lu pila
LAM.3.39	lu bilaelelañi,
LAM.3.39	ha lu natelwa libi za luna?
LAM.3.40	A lu tatubeñi mikwa ya luna,
LAM.3.40	mi lu kutele ku Muñ'a Bupilo.
LAM.3.41	A lu kwalulele Mulimu
LAM.3.41	ya mwa lihalimu lipilu za luna,
LAM.3.41	mi lu mu lapele, lu li,
LAM.3.42	“Lu fosize, ni ku ku fetuhela,
LAM.3.42	mi wena, Muñ'a Bupilo,
LAM.3.42	ha u si ka lu swalela.
LAM.3.43	“U lu lelekisize mi wa lu bulaya.
LAM.3.43	Makeke a hao n'a patilwe ki buhali.
LAM.3.44	Lilu le lituna la buhali
LAM.3.44	ne li tibezi litapelo za luna
LAM.3.44	kuli li fite ku wena.
LAM.3.45	U lu ezize lifulo la lifasi.
LAM.3.46	“Lu tapaulwa ni ku sheununwa
LAM.3.46	ki lila za luna kaufela.
LAM.3.47	Lu keni mwa maziezi ni ku falala.
LAM.3.47	Lu pila mwa kozi ni sabo.
LAM.3.48	Meeto a ka a buba linuka za mioko,
LAM.3.48	ka ku sinyeha kwa batu bahesu.
LAM.3.49	“Mioko ya ka i ta suluha
LAM.3.49	sina nukana ye sa kali
LAM.3.50	ku fitela f'a ka talimela
LAM.3.50	Muñ'a Bupilo fafasi ni ku lu bona.
LAM.3.51	Ziezi ya basali ba munzi wa ka
LAM.3.51	i ni lobile pilu.
LAM.3.52	“Lila li ni swasize
LAM.3.52	sina nyunywani,
LAM.3.52	mi ne ku si na fo si simuluha sitoyo
LAM.3.52	sa bona.
LAM.3.53	Ba ni wiselize mwa musima
LAM.3.53	ni nze ni pila,
LAM.3.53	mi ba kwahela musima ka licwe.
LAM.3.54	Na mbwambwama mwa mezi,
LAM.3.54	mi na hupula kuli ni tuha ni shwa.
LAM.3.55	“Ni itilelela ku wena Muñ'a Bupilo
LAM.3.55	ni nze ni li kwatasi mwa musima.
LAM.3.56	Ha ni ku kupile kuli u teeleze
LAM.3.56	kwa sililo sa ka, u ni utwile.
LAM.3.57	U ni alabile, mi wa ni babalela
LAM.3.57	kuli ni si ke ba saba.
LAM.3.58	“U til'o ni tusa, Muñ'a Bupilo,
LAM.3.58	mi u ni pilisize.
LAM.3.59	Ni atulele.
LAM.3.59	Wa ziba mo ni foselizwe.
LAM.3.60	Wa ziba fo ba kuma lila
LAM.3.60	ba ba ni toile,
LAM.3.60	ni mo ba ni lelela.
LAM.3.61	“U ba utwile ha ba ni lwaha,
LAM.3.61	Muñ'a Bupilo.
LAM.3.61	Wa ziba milelo ya bona kaufela.
LAM.3.62	Ba bulela ka na lizazi kamukana
LAM.3.62	mi ba eza milelo ya bona.
LAM.3.63	Ba ni sheununa ku kala kakusasana
LAM.3.63	mane konji manzibwana.
LAM.3.64	“Mawee, Muñ'a Bupilo,
LAM.3.64	ba natele se ba ezize.
LAM.3.65	Ba kute, mi u ba yambaelise!
LAM.3.66	Ba lelekise mane u ba feze
LAM.3.66	mwa lifasi!”
LAM.4.1	Gauda ya luna ye n'e benya
LAM.4.1	i unsufezi.
LAM.4.1	Macwe a Tempele a hasanezi
LAM.4.1	mwa mikwakwa.
LAM.4.2	Micaha ya Sione ku luna
LAM.4.2	n'e li ya butokwa sina gauda,
LAM.4.2	kono cwale ba eziwa sina piza
LAM.4.2	ya lizupa.
LAM.4.3	Nihaili sitongwani sa muzwezi
LAM.4.3	si babalela bana ba sona,
LAM.4.3	kono batu ba ka ba swana ni limpye,
LAM.4.3	ze na ni lunya kwa bana ba zona.
LAM.4.4	Ba tuhelela bana ba bona
LAM.4.4	ba bulaiwa ki tala ni linyolwa.
LAM.4.4	Bana ba kupa lico ze ba si ke ba
LAM.4.4	bona ya ba fa zona.
LAM.4.5	Batu ba ba ne ba ca lico ze nde luli
LAM.4.5	ba shwela mwa mikwakwa.
LAM.4.5	Ba ba hulezi mwa buiketo ba hohoba
LAM.4.5	mwa matakala ku bata lico.
LAM.4.6	 Sibi sa Jerusalema n'e li se situna
LAM.4.6	ku fita sa Sodoma,
LAM.4.6	o wile ka sipundumukela ka lizoho
LAM.4.6	la Mulimu.
LAM.4.7	Manduna ba luna ne ba si ka silafala,
LAM.4.7	ne ba kenile sina simbwewewe.
LAM.4.7	Ba na ni maata mi ba tiile,
LAM.4.7	ba benyiswa ki ku iketa.
LAM.4.8	Cwale ba lapalalile mwa mikwakwa
LAM.4.8	ba sa zibwi,
LAM.4.8	lipata za bona li unsugalizwe
LAM.4.8	ki lifu.
LAM.4.8	Matalo a bona a omelezi sina kota,
LAM.4.8	a kumalezi fa masapo a bona.
LAM.4.9	Ba ba shwile mwa ndwa
LAM.4.9	ba mbubo-mbubo
LAM.4.9	ku fita ba ba shwile mwamulaho,
LAM.4.9	ba ba bulailwe ki tala,
LAM.4.9	ku si na lico ze ka ba pilisa.
LAM.4.10	 Basali ba ba lilato
LAM.4.10	ba apehile bana ba bona ni ku ba ca.
LAM.4.10	Zeo ki zona ze ba cile,
LAM.4.10	nyewa-nyewa ha i kena
LAM.4.10	kwa batu ba ka.
LAM.4.11	Muñ'a Bupilo a feza buhali bwa hae
LAM.4.11	kaufela.
LAM.4.11	A yakisa Sione ka mulilo o u cisize,
LAM.4.11	mane kwa ca ni mubu.
LAM.4.12	Ha ku na ni yo mukana kai ni kai,
LAM.4.12	nihaili babusi ba macaba,
LAM.4.12	ya n'a kolwa kuli sila ne si ka kena
LAM.4.12	mwa minyako ya Jerusalema.
LAM.4.13	Kono ku ezahalile!
LAM.4.13	Bapolofita ni baprisita ba hae
LAM.4.13	ba ezize sibi,
LAM.4.13	mi ba tiselize batu
LAM.4.13	ba ba si na mulatu lifu.
LAM.4.14	Ba pulyana mwa mikwakwa
LAM.4.14	sina libofu, ba tampakani mali,
LAM.4.14	mane ha ku na ya kona ku ba swala.
LAM.4.15	Batu ba huwa, ba li,
LAM.4.15	“A mu zwe,
LAM.4.15	mina ba ba silafezi!
LAM.4.15	Mu si ke mwa lu swala!”
LAM.4.15	Cwale ba yambaela mwa macaba,
LAM.4.15	ku si na ya ba amuhela.
LAM.4.16	Ha ba sa na tuso ye zwa
LAM.4.16	ku Muñ'a Bupilo.
LAM.4.16	Ki yena kasibili ya ba hasanyize.
LAM.4.16	H'a sa na taba ni baprisita
LAM.4.16	kamba baeteleli ba luna.
LAM.4.17	Lu batile tuso mi ha lu si ka
LAM.4.17	i fumana, ku fitela lu itoboha.
LAM.4.17	Ne lu nze lu libelezi tuso kwa sicaba
LAM.4.17	se ne si si na se ne ba ka lu fa.
LAM.4.18	Sila ne si lu lisa.
LAM.4.18	Ne lu sa zamayi mwa mikwakwa.
LAM.4.18	Mazazi a luna n'a felile.
LAM.4.18	Mafelelezo n'a s'a fitile.
LAM.4.19	Ne ba lu lelekisa ka bubebe
LAM.4.19	sina mbande ya shulumukela fafasi.
LAM.4.19	Ba lu londota ku zwa fa malundu.
LAM.4.19	Ba t'o lu swalela mwa lihalaupa
LAM.4.19	lu itibezi.
LAM.4.20	Ba hapa musilelezi wa luna,
LAM.4.20	mulena ya n'a ketilwe
LAM.4.20	ki Muñ'a Bupilo,
LAM.4.20	ye ne lu sepile kuli u ta lu sileleza
LAM.4.20	ku ba ba lu lwanisa kamukana.
LAM.4.21	A mu sehe, mina batu ba Edomo
LAM.4.21	ni Uzi. Mu tabe ha mu sa kona.
LAM.4.21	Bumai bwa taha, mi ha bu ka taha,
LAM.4.21	mu ta tantalika mapunu, mu swabile.
LAM.4.22	Sione s'a lifile ka sibi sa hae.
LAM.4.22	Bumaswe bo butuna bu se bu felile
LAM.4.22	ku luna.
LAM.4.22	Kono wena Edomo, Muñ'a Bupilo
LAM.4.22	u ta ku nata.
LAM.4.22	U ta bonahaza sibi sa hao.
LAM.5.1	Muñ'a Bupilo,
LAM.5.1	hupula se si ezahlile ku luna.
LAM.5.1	Lu talime, mi u bone maswabi a luna.
LAM.5.2	Liluwo la luna li mwa mazoho
LAM.5.2	a balicaba.
LAM.5.2	Bazwahule ba pila mwa minzi ya luna.
LAM.5.3	Bo ndat'a luna ba bulailwe ki sila.
LAM.5.3	Bo m'a luna cwale s'e li limbelwa.
LAM.5.4	Lu swanezi ku lifela mezi o lu nwa.
LAM.5.4	Lu swanezi ku leka likota za ku ola.
LAM.5.5	Lu zamaiswa ka tata
LAM.5.5	sina limbongolo kamba likamele,
LAM.5.5	mi ha lu katezi ha lu lumelelwi
LAM.5.5	ku pumula.
LAM.5.6	Kuli lu fumane lico ze ka lu pilisa,
LAM.5.6	konji kuli lu y'o kupa kwa Asiria
LAM.5.6	ni Egepita.
LAM.5.7	Bo kukw'a luna ba ezize sibi
LAM.5.7	mi ba shwile,
LAM.5.7	mi luna lu nyandela sibi sa bona.
LAM.5.8	Lu buswa ki batu ba ba sa fiti
LAM.5.8	batanga,
LAM.5.8	mi ha ku na ya ka lu pilisa
LAM.5.8	kwa maata a bona.
LAM.5.9	Babulai ba filika mwa naha kaufela.
LAM.5.9	Lu itombola moyo
LAM.5.9	ha lu y'o bata lico.
LAM.5.10	Tala i se i lu yongisize
LAM.5.10	sina butuku,
LAM.5.10	mane matalo a luna s'a cisa
LAM.5.10	sina liiso la mulilo.
LAM.5.11	Basali ba luna ba swelwi likalala
LAM.5.11	hona fa Lilundu la Sione kasibili.
LAM.5.11	Mwa minzi kaufela ya Juda
LAM.5.11	bana ba luna ba basizana
LAM.5.11	ba hapelelizwe ku lumela.
LAM.5.12	Baeteleli ba luna ba ngilwe
LAM.5.12	mi ba bulailwe.
LAM.5.12	Macembele ba luna ha ba kutekiwi.
LAM.5.13	Micaha ya luna ba hapelezwa
LAM.5.13	ku sita lico sina batanga.
LAM.5.13	Bashimani ba tantalikiswa
LAM.5.13	ki mañata-tuna a likota.
LAM.5.14	Batu ba bahulu ha ba sa ina
LAM.5.14	kwa minyako ya munzi,
LAM.5.14	ni ba banca ha ba sa eza lipina.
LAM.5.15	Tabo i felile mwa bupilo bwa luna.
LAM.5.15	Maswabi a ngile sibaka sa lipina
LAM.5.15	za luna.
LAM.5.16	Ku ze ne lu ikuhumusa ka zona
LAM.5.16	ha ku na se si siyezi.
LAM.5.16	Lu ezize sibi, mi cwale lu maibile.
LAM.5.17	Lipilu za luna li butuku luli,
LAM.5.17	mane mioko ya luna i lu paleliswa
LAM.5.17	ku bona.
LAM.5.18	Kakuli Lilundu la Sione
LAM.5.18	li inzi li li nosi mi li sabezwi,
LAM.5.18	mane mawawa a izamaela mwa matota
LAM.5.18	a lona.
LAM.5.19	Kono wena, Muñ'a Bupilo, u mulena
LAM.5.19	kuya kuile
LAM.5.19	mi u ta busa kamita ni mita.
LAM.5.20	U lu siyeziñi cwana nako ye telele?
LAM.5.20	Kana u ta lu hupula hape, nji?
LAM.5.21	Lu kutiseze ku wena, Muñ'a Bupilo!
LAM.5.21	Lu kutise!
LAM.5.21	U eze lika kamukana
LAM.5.21	mo ne li inezi pili.
LAM.5.22	Kamba u lu hanile ku hanelela?
LAM.5.22	Kikuli buhali bwa hao
LAM.5.22	ha bu na mafelelezo, naa?
EZK.1.1	 Mwa silimo sa bumashumi a malalu, kweli ya bune ha i eza mazazi a ketalizoho, ne ni pila ni Majuda ba ba ne ba hapilwe mi ba yahile kwa Nuka ya Kebare mwa naha ya Babilona. Lihalimu la kwaluluha, mi na bona pono ya Mulimu. 
EZK.1.2	 I n'e li la buketalizoho la kweli mi hape ili silimo sa buketalizoho Mulena Jojakini haisali a hapelwa. 
EZK.1.3	Hona mo mwa naha ya Babilona kwatuko a Nuka ya Kebare, na, Ezekiele, mwan'a muprisita Buzi, na utwa Muñ'a Bupilo a bulelela ni na, mi na utwa ni maata a hae.
EZK.1.4	Na talima mi na bona liñungwa li zwa kwa mutulo. Ne ku na ni lumonyi lo ne lu benya mwa lilu le lituna, mi lihalimu le ne li potolohile lilu n'e li le lifubelu inge sipi ye mwa mulilo. Fo ne ku benya lumonyi, ne ku na ni nto ye n'e benya sina butale bwa kopa. 
EZK.1.5	 Fahali a liñungwa, na bona ze swana sina lifolofolo ze ne. Ne li na ni sibupeho sa mutu. 
EZK.1.6	Kono ye ñwi ni ye ñwi ya zona, ne i na ni lipata ze ne ni mafufa a mane. 
EZK.1.7	Mahutu a zona n'a otolohile, kono a na ni litaku inge za lipoho. Lifolofolo zeo ne li benya sina butale bo bu kenisizwe hande. 
EZK.1.8	Ku ekeza kwa lipata ze ne ni mafufa a mane ao, ye ñwi ni ye ñwi ne i na ni mazoho a mane a swana sina a mutu kwatas'a mafufa a yona. 
EZK.1.9	Mafufa a mabeli a ye ñwi ni ye ñwi a pakukile n'a tomahani mi ha li zamaya ne li yelela hamoho, li likanelela mwa sibaka sa maneku kaufela a mane li sa fetauhi.
EZK.1.10	 Folofolo ye ñwi ni ye ñwi ne i na ni lipata ze ne ze sa swani. Kwa pili ne ku na ni pata ya mutu, kwa silyo ne ku na ni pata ya tau, kwa nzohoto ne ku na ni pata ya poho, mi kwamulaho ne ku na ni pata ya mbande. 
EZK.1.11	Mafufa a mañwi a mabeli n'a putezwi fa mibili ya zona. 
EZK.1.12	Ye ñwi ni ye ñwi ne i bona mwa maneku a mane, mi ka mukwa wo sitopa se ne si sa fetuhi ha si ya ko si bata ku ya.
EZK.1.13	 Mwahal'a lifolofolo zeo, ne ku na ni se siñwi se ne si bonahala inge lumonyi lo lu tuka, lu nze lu sweli ku nyanganya. Mulilo n'o tuka, mi n'o nze u posa malimi a ona. 
EZK.1.14	Lifolofolo zona li nze li kutela kwamulaho ni ku ya kwapili ka bubebe bo bu swana sina lumonyi.
EZK.1.15	 Ha ne ni nze ni talimezi lifolofolo zeo, na bona mahutu a koloi a hata fafasi, le liñwi li kwatuko a ye ñwi ni ye ñwi ya zona. 
EZK.1.16	Kaufel'a ona n'a swana, mi n'a benya inge macwe a butokwa, liwili le liñwi ni le liñwi ne li na ni liwili le li comami ku lona fahali ku eza inge sifapahano. 
EZK.1.17	Kihona mahutu a te a kone ku ya mwa maneku a mane kaufela. 
EZK.1.18	 Mahutu a koloi n'a tezi meeto. 
EZK.1.19	Fo li nyanganyeza lifolofolo kaufela, ni mawili n'a nyanganya ni zona, mi haiba lifolofolo li nanuha, ku zwa fafasi, ni ona mawili n'a eza cwalo. 
EZK.1.20	Lifolofolo ne li ya ko ne li lata kamukana, mi ni ona mawili n'a eza sona se ne si eziwa ki lifolofolo, kakuli n'a zamaiswa ki zona. 
EZK.1.21	Nako kaufela lifolofolo ha li zamaya, kamba li yema, kamba li nanuhela mwahalimu, ni ona mawili n'a eza cwalo, kakuli n'a zamaiswa ki zona lifolofolo zeo.
EZK.1.22	 Fahalimw'a litoho za lifolofolo ne ku na ni sika se siñwi se ne si swana ni situwa se si yahilwe ka siiponi se si benya. 
EZK.1.23	Mwatasi a ndu folofolo ye ñwi ni ye ñwi ne i pakuzi mafufa a yona a mabeli ku a namululela ku ye bapani ni yona, mi ne i kwahezi mubili wa yona ka a mañwi a mabeli. 
EZK.1.24	 Na utwa lilata le ne li eziwa ki mafufa a zona ha li fufa. A ne a luma sina liwate, inge lilata la ndwa ye tuna, kamba linzwi la Mulimu ya Maata Kaufela. Ha li felize ku fufa, za puta mafufa a zona. 
EZK.1.25	Kono ne ku na ni mulumo o n'o zwa kwa ndu ye fahalimw'a litoho za zona.
EZK.1.26	 Fahalimw'a ndu, ne ku na ni nto ye swana sina lubona lo lu ezizwe ka licwe la safiro, ni sibupeho se ne si swana ni sa mutu ya inzi fateñi. 
EZK.1.27	 Sibupeho seo se ne si bonahala ku benya inge sipi ya kopa ye mwahal'a mulilo, sa benya mwa sibaka seo kaufela ka liseli le lituna. 
EZK.1.28	Liseli leo, ne li na ni mibala kaufela ya nambwamutalati h'a li mwa malu.
EZK.1.28	Ki mona mo ne i bonahalezi kanya ya Muñ'a Bupilo.
EZK.2.1	H'a se ni si bona seo, na wela fafasi ka pata. Kiha ni se ni utwa linzwi li li, “Mwan'a mutu, yema. Ni bata ku bulela ni wena.” 
EZK.2.2	Linzwi ha ne li sa bulela, na kenwa ki moya wa Mulimu, mi wa ni yemisa ka mahutu. Kiha ni utwa linzwi li zwelapili, li li, 
EZK.2.3	“Mwan'a mutu, ni ku luma kwa sicaba sa Isilaele, ba ba se ba ni fetuhezi. Ni nako ye ba sa ni lwanisa, sina mo ne ba inezi bo kukw'a bona. 
EZK.2.4	Ba na ni mahanyi mi ha ba ni kuteki. Ni ku luma ku y'o ba bulelela se ni ba bulelela, na, Muñ'a Bupilo ya Pahami. 
EZK.2.5	Ko ba ku utwa, ni ko ba sa ku utwi, ba ta ziba kuli ku na ni mupolofita mwahal'a bona.
EZK.2.6	“Kono wena, mwan'a mutu, u si ke wa ba saba kamba ku saba se ba bulelela. Ba ta ku beya mwahali sina miutwa. Ku ta swana ni ku pila mwahal'a tubanze. Nihakulicwalo u si ke wa saba bafetuheli bao, kamba sifi ni sifi se ba bulela. 
EZK.2.7	U ta ba bulelela se ni ku bulelela, i ka ba kuli ba utwa kamba ha ba utwi. Hupula mo ba inezi bafetuheli bao.
EZK.2.8	“Mwan'a mutu, u utwe ze ni ku bulelela. U si ke wa ba mufetuheli sina bona. Atama, mi u ce se ni ka ku fa.” 
EZK.2.9	 Kiha ni bona lizoho li otolohela ku na, mi ne li sweli buka. 
EZK.2.10	La putulula buka, mi na bona kuli kafa ni kafa, ne ku ñozwi za sililo ni maswabi, za mihuwo ni sitongo.
EZK.3.1	 Mulimu a li, “Mwan'a mutu, ca buka ye. Kihona u ka y'o bulela ni batu ba Isilaele.”
EZK.3.2	Cwale na atama, mi a ni fa buka kuli ni ce. 
EZK.3.3	A li, “Mwan'a mutu, ca buka ye, ye ni ku fa. U i kule, i tale mwa mba ya hao.” Na i ca, mi i n'e li munati sina linosi.
EZK.3.4	Mulimu kiha s'a li, “Mwan'a mutu, ya kwa batu ba Isilaele, u y'o ba taluseza ze ni ka ku bulelela. 
EZK.3.5	Ha ni ku lumi kwa sicaba se si bulela puo i sili ye tata ya bazwahule, kono ni ku luma kwa Maisilaele. 
EZK.3.6	Kabe ni ku lumezi kwa macaba a matuna a bulela lipuo li sili z'o sa utwi, ne ba ka ku utwa. 
EZK.3.7	Kono kwa sicaba sa Isilaele ha ku na mutu ya ka lata ku ku teeleza. Nihaili na, kaufela ha ba na ku ni utwa. Kamukan'a bona ki baikuhumusi. 
EZK.3.8	Cwale ni wena ni ka ku eza mahanyi ni toho-tata sina bona. 
EZK.3.9	Ni ka ku tiisa ku fita licwe lifi ni lifi, ili kuli u be tata sina daimani. U si ke wa saba bafetuheli bao.”
EZK.3.10	Muñ'a Bupilo a zwelapili, a li, “Mwan'a mutu, u tokomele mi u hupule ze ni ku bulelela kamukana. 
EZK.3.11	Cwale u ye kwa batu bahenu ba ba hapilwe, u y'o ba taluseza ze ni ba bulelela, niha ba ka ku utwa kamba ba sa ku utwi.”
EZK.3.12	Cwale na nanulwa ki moya wa Mulimu, mi na utwa linzwi kwamulaho wa ka li tiisa ku huweleza sina lifasi ha li zikinyeha, li li, “Ku lumbiwe kanya ya Muñ'a Bupilo ya mwa lihalimu kwahalimu!” 
EZK.3.13	Na utwa mafufa a lifolofolo h'a natana mwa mbyumbyulu, ni lilata la mahutu a koloi a eza mulumo o swana ni wa zikinyeho ya lifasi. 
EZK.3.14	Sina ha ne ni ngilwe ki moya wa Mulimu, na ikutwa butuku ni ku nyema, mi maata a Muñ'a Bupilo a ni tula. 
EZK.3.15	Na ya ko ne ba yahile batanga kwa Tel-Abibi, kwatuko a Nuka ya Kebare, mi na y'o ina kwateñi mazazi a supile, ni komokisizwe ki ze ne ni boni.
EZK.3.16	Mwamulaho a mazazi a supile, Muñ'a Bupilo a ni bulelela. 
EZK.3.17	A li, “Mwan'a mutu ni ku eza mulibeleli wa sicaba sa Isilaele. U ta ba taluseza litemuso ze ni ku fa. 
EZK.3.18	Haiba ni zibisa kuli mutu ya maswe u ta shwa, kono u sa mu lemusi kuli a tuhele mikwa ya hae kuli a si ke a shwa, u ta shwa, a nz'a li muezalibi, mi ki wena ya ka ba ni buikalabelo ka lifu la hae. 
EZK.3.19	Haiba, u lemusa mutu ya maswe, mi a sa tuheli ku eza sibi, u ta shwa, a nz'a li muezalibi, kono bupilo bwa hao bu ta babalelwa.
EZK.3.20	“Haiba mutu ya lukile luli a kala ku eza sibi, mi ni ta mu beya mwa sibaka se si na ni kozi, u ta shwa haiba u sa mu lemusi. U ta shwa kabakala libi za hae, mi ha ni na ku hupula bunde bw'a n'a ezize. Cwalehe, lifu la hae ni ka li buza ku wena. 
EZK.3.21	Haiba u lemusa mutu ya lukile kuli a si ke a eza sibi, a ku utwa mi a tokwa ku eza sibi, u ta pila, mi ni wena cwalo u ta piliswa.”
EZK.3.22	Ni utwile maata a Muñ'a Bupilo a li fakaufi ni na, mi na mu utwa a li ku na, “Yema u ye mwa libala. Ni ka y'o bulela ni wena kwateñi.”
EZK.3.23	Cwale na ya mwa libala, mi kwateñi na bona kanya ya Muñ'a Bupilo, inge mo ne ni i bonezi kwatuko a Nuka ya Kebare. Na wela ka pata fafasi. 
EZK.3.24	Kono moya wa Mulimu wa ni kena mi wa ni yemisa ka mahutu a ka. Muñ'a Bupilo a li ku na, “Ya kwa hae, u y'o ikwalela mwa ndu. 
EZK.3.25	U ka tamiwa ka mihala, mwan'a mutu, mi ha u na ku kona ku zwela kwa batu. 
EZK.3.26	Ni ka kumaleza lilimi la hao kuli u si ke wa kona ku lemusa bafetuheli ba. 
EZK.3.27	Cwale ha ni ka bulela ni wena hape mi ni ku kutiseze maata a ku bulela, u ta ba bulelela, u li, ‘Se ki sona s'a bulela Muñ'a Bupilo.’ Fohe, ba bañwi ba bona ba ka utwa, kono ba bañwi ha ba na ku isa pilu, kakuli ki sicaba sa bafetuheli.”
EZK.4.1	Mulimu a li, “Mwan'a mutu, nga sitina, u si beye fapil'a hao, mi u si falaule mifanunuti ku bonisa munzi wa Jerusalema. 
EZK.4.2	Cwale ku bonisa sibaka sa lila, eza mikokolombwa, miundo, mafulo ni mishini ye tibula i beile minzi mwahali. 
EZK.4.3	Cwale u nge tekeseli mi u i yemise inge limota mwahal'a hao ni munzi. U talime kwa munzi. U se u ta kwalelwa mi ki wena ya ta u kwalisa. Se ki sona se si ta ba sisupo kwa sicaba sa Isilaele.
EZK.4.4	“Lobala ka lubaci lwa kwa nzohoto, mi ni ta beya milatu ya sicaba sa Isilaele ku wena. U ta lobala hona fo u nze u na ni milatu ya bona ka mazazi a mianda ye milalu ka mashumi a supile ni a mabeli. 
EZK.4.5	Ni ku atulezi lizazi mwa silimo ni silimo se ba ta ba ni mulatu. 
EZK.4.6	Ha u se u felize zeo, fetuhela kwa silyo mi u nge milatu ya Juda ka mazazi a mashumi a mane ili lizazi li li liñwi ka silimo ni silimo sa katulo ya bona.
EZK.4.7	“Cwale u talime kwa Jerusalema o kwalezwi. U pute ñindi, mi u polofita ka za munzi. 
EZK.4.8	Ni ta ku tama kuli u si ke wa fetuhela neku le liñwi ku fitela ku kwalelwa ku fela.
EZK.4.9	“U nge buloto, mabele, manawa, mauza ni munanana. U li kopa-kopanye hamoho mi u eze buhobe. Ki bona b'o ka ca ku ona mazazi a mianda ye milalu ka mashumi a supile ni a mabeli ha u nze u lobalezi kwa lubaci lwa hao lwa nzohoto. 
EZK.4.10	U ta lumelelwa ku ca kakoto ka buhobe ka kanyinyani feela ka zazi ni zazi, mi ka ta ku fitisa ku la kamuso. 
EZK.4.11	Ni mezi u ta fiwa a likanyizwe ka zazi ni zazi, ili likomoki ze peli feela. 
EZK.4.12	U ka tumbula mulilo ka buloko bwa batu, mi u ta besa buhobe fa mashala a bona ni ku bu cela f'o ta boniwa ki batu kaufela.”
EZK.4.13	Muñ'a Bupilo a li, “Ha ni ka hasanyeza Maisilaele mwa manaha a sili, ba ka ca ka ona mukwa wo lico ze haniswa ki Mulao.”
EZK.4.14	Kono na alaba, na li. “Batili, Muñ'a Bupilo ya Pahami! Ha ni si ka isilafaza kale. Ku kala kwa bunyinyani bwa ka, ku t'o fita nako ye ha ni si ka ca kale folofolo ye ishwezi kamba ye bulailwe ki libatana. Ha ni si ka ba na ca sico se si hupulwa kuli ha si si ka kena.”
EZK.4.15	Cwale Mulimu a li, “Ki hande hahulu. Ni ta ku lumelela ku sebelisa masu a likomuhe, mi u ta besa buhobe bwa hao ku ona.”
EZK.4.16	Mi a ekeza, a li. “Mwan'a mutu, ni ta fukuza kwa lico ze ciwa mwa Jerusalema. Batu ba mwa munzi mo ba ka ishonda ni ku bilaela ha ba ka ikabela lico za bona ni mezi a ku nwa. 
EZK.4.17	Kanti, ba ka ina ba si na lico ni mezi, ba ta be ba li mwa manyando, mi ba ta fela cwalo mwa libi za bona.”
EZK.5.1	Mulimu a li, “Mwan'a mutu, nga sabule ye buhali mi ka yona u kute mulelu ni toho ya hao. Cwale u likanye milili ya hao fa sikala ka likalulo ze talu. 
EZK.5.2	U cise kalulo ya bulalu mwa hae, ku lwana h'a se ku felile. U nge hape kalulo ye ñwi ya bulalu, u i pumake ka sabule ha u nze u potoloha munzi. Haili kalulo ya bulalu ya mafelelezo, u i poseze mwa moya mi, na, ni ka i lwanisa ka sabule ya ka. 
EZK.5.3	Buluka mililinyana mi u i putele mwa mungundo wa liapalo za hao. 
EZK.5.4	Cwale ku yona u nge i sikai hape, u i poseze mwa mulilo, i ce. Mulilo o ka zwa ku yona u ka yandukela sicaba sa Isilaele kamukana.”
EZK.5.5	Muñ'a Bupilo ya Pahami a li, “Talima kwa Jerusalema. Ni u beile fahali a lifasi kaufela, u potolohilwe ki manaha a mañwi. 
EZK.5.6	Kono Jerusalema u fetuhezi litaelo za ka mi u fetuhile o maswe hahulu ku fita manaha a mañwi. Ha u sa utwa ku fita manaha a u beile mwahali. Jerusalema u hanile litaelo za ka, mi u hanile ku buluka milao ya ka. 
EZK.5.7	Cwalehe, teeleza Jerusalema, ku se ni bulela, na, Muñ'a Bupilo. Ka ku sa utwa milao kamba ku buluka litaelo za ka, u batile mufili-fili ku fita linaha ze ku potolohile. U latelezi mikwa ya macaba a mañwi. 
EZK.5.8	Mi cwale na, Muñ'a Bupilo ya Pahami, ni ku bulelela kuli ni ku fetuhezi. Ni ka ku atula, macaba kamukana a nze a talimezi. 
EZK.5.9	Kabakala lika kaufela ze maswe ze u eza ili ze ni toile, ni ka ku utwisa butuku, wena Jerusalema, mo ne ni si ka ku ezeza kale, mi hape mo ni si ke na ezeza. 
EZK.5.10	 Kabakaleo, mwa Jerusalema bashemi ba ka ca bana ba bona, ni bana ba ka ca bashemi ba bona. Ni ka mi utwisa butuku, ni hasanyeze mwa maneku kaufela ba ba ka siyala ba sa pila.
EZK.5.11	“Kabakaleo sina ha ni li Mulimu ya pila, ki le linzwi la Muñ'a Bupilo ya Pahami, kakuli mu silafalize Tempele ka ze maswe kaufela, lika ze filikanya pilu ze mu nze mu eza, ni ka mi pumaka ni si na ni makeke ku mina. 
EZK.5.12	Kalulo ya bulalu ya batu ba mina ba ta bulaiwa ki matuku ni tala mwa hae. Kalulo ye ñwi ya bulalu ba ta pumakiwa ka lisabule kwande a munzi, mi ni ta hasanyeza kalulo ya bulalu ya mafelelezo mwa moya mi ba mata-matiswe ka lisabule.
EZK.5.13	“Mu ta utwa maata a buhali bwa ka kaufela ni bunyemi bwa ka, ku fitela fo ni ta itatula. Zeo kamukana ha li ezahala mu ta kolwa kuli, na, Muñ'a Bupilo, ni bulezi ni mina ka buhali kabakala ku sa sepahala kwa mina. 
EZK.5.14	Yo muñwi ni yo muñwi mwa macaba a mi potolohile h'a fita u ta mi nyenya mi a mi kekuluhe.
EZK.5.15	“Ha ni nyemile, ni mi halifezi ni ku mi utwisa butuku, macaba kaufela a fakaufi ni mina a ka saba. Ba ka mi talima ka mabifi mi ba mi sheunune. 
EZK.5.16	Ni ta fukuza kwa lico za mina mi mu shwe tala. Mu ta utwa butuku bwa tala inge masho e mu nepilwe kuli a t'o mi bulaya. 
EZK.5.17	 Ni ta lumelela tala ni libatana ku t'o bulaya bana ba mina. Hape ni ta lumela matuku ni lipulayano, mi lindwa li t'o mi bulaya. Ni bulezi, na, Muñ'a Bupilo.”
EZK.6.1	Muñ'a Bupilo a bulela ni na. 
EZK.6.2	A li, “Mwan'a mutu, talima malundu a Isilaele mi u a bulelele manzwi a ka. 
EZK.6.3	Bulelela malundu a Isilaele kuli a utwe linzwi la Muñ'a Bupilo ya Pahami, a utwe se ni bulela, na, Muñ'a Bupilo ya Pahami kwa malundu ni tulundunyana, tumisindi to tutungile ni milapo, u li, ‘Ni ta lumela sabule, i t'o sinya libaka mo ba lapelela batu milimu ya maswaniso. 
EZK.6.4	Tutala tu ka lobakiwa ni mo ku cisezwa insense ku ka tubiwa. Batu kamukana ba ba inzi mo ba ka bulaelwa fapil'a milimu ya bona ya maswaniso. 
EZK.6.5	Ni ka hasanya litupu za batu ba Isilaele, ni hasanye masapo a bona kaufela kwa matuko a tutala twa bona. 
EZK.6.6	Minzi ya Isilaele kamukana i ka ba matota, mi libaka mo ba lapelela maswaniso li ka sinyiwa, ili kuli tutala twa bona ni maswaniso li ta tubiwa buemba-emba, mo ba ciseza insense ku ta hasanyiwa, mi ze ba ezize kamukana li si ke za bonahala. 
EZK.6.7	Batu ba ka bulaiwa kai ni kai, mi bao ba ba ka punyuha ba ta paka kuli na, ni Muñ'a Bupilo.
EZK.6.8	“‘Ni ka pilisa batu ba bañwi kwa ku bulaiwa mi ba hasanyezwe mwa macaba. 
EZK.6.9	Ba y'o ina kwateñi mwa butanga. Kwateñi, ba ka y'o ni hupula mi ba zibe kuli ki na ya ba file mulatu kuli ni ba swabise, kakuli lipilu za bona ze si na tumelo li ni hanile mi ba latile milimu ya maswaniso bakeñisa ka. Mi ba ta inyemela ili bona kabakala bumaswe ni lika ze swabisa ze ba ezize. 
EZK.6.10	Ba ta ziba kuli ki na Muñ'a Bupilo ni kuli likelezo za ka i ne i si za mifumbo feela.’ ”
EZK.6.11	Muñ'a Bupilo ya Pahami u li, “Mu kambele ka mazoho a mina! Mu eze misindo ka mahutu a mina! Mu lile ka maswabi kabakala bumaswe kaufela bwa lika ze nyemisa ze ezizwe ki Maisilaele. Ba ka shwela mwa ndwa, ba bulaiwe ki tala ni matuku. 
EZK.6.12	Ba ba kwahule ba ta kula mi ba shwe. Ba ba fakaufi ba ta bulaiwa mwa ndwa. Ba ba ta siyala ba ta bulaiwa ki tala. Ba ta utwa maata a buhali kwa ka kaufela. 
EZK.6.13	Litupu li ka hasanywa mwahal'a maswaniso, li potoloswe tutala, li hasanele fa malundu kamukana a lumbile, ni fahalimw'a malundu, mwatas'a likoto kaufela ze tala ni likota kamukana ze tuna za oke, mwa libaka kaufela mo ba ne ba ciseza milimu ya bona ya maswaniso litabelo. Mutu ni mutu u ta ziba kuli ki na Muñ'a Bupilo. 
EZK.6.14	Kaniti ni ta sutelela, ni sinye naha ya bona. Ni ta i eza litota ku kalela kwa naheñi ye kwa mboela mane ku y'o fita kwa munzi wa Ribila o kwa mutulo, ni si na sibaka se ni siya mo ku pila Maisilaele. Cwale mutu kaufela u ta ziba kuli ki na Muñ'a Bupilo.”
EZK.7.1	Muñ'a Bupilo a bulela ku na. 
EZK.7.2	A li, “Mwan'a mutu, se ki sona se ni bulela, na, Muñ'a Bupilo ya Pahami, kwa naha ya Isilaele. Ku felile! A, ki ona mafelelezo a naha kamukana.
EZK.7.3	“Isilaele, mafelelezo a tile. Mu ta utwa buhali bwa ka, kakuli ni mi atula ka ze mu ezize. Ni ta mi kutiseza bumaswe ka likezo za mina kaufela ze nyemisa. 
EZK.7.4	Ha ni na ku mi siya kamba ku ba ni makeke. Ni ta mi fa mulatu ka lika ze nyemisa ze mu ezize, ili kuli mu zibe kuli ki na Muñ'a Bupilo.”
EZK.7.5	S'a bulela Muñ'a Bupilo ya Pahami ki se, u li, “Mu ka tahelwa ki likozi ka ku tatamana. 
EZK.7.6	Ku felile! A, ki ona mafelelezo. Mu felile! 
EZK.7.7	Mafelelezo a batu ba ba pila mwa naha a taha. Nako i fakaufi fo ku si ke kwa ba ni mikiti fa libaka ze pahami za ku lapelela. I ta ba mufili-fili feela.
EZK.7.8	“Hona cwale fa mu tuha mu utwa maata a bunyemi bwa ka. Ni mi atula ka ze mu ezize. Ni ta mi kutiseza ka likezo za mina kaufela ze nyemisa. 
EZK.7.9	Ha ni na ku mi siya kamba ku mi shwela makeke. Ni ta mi fa mulatu ka lika ze nyemisa ze mu ezize, ili kuli mu zibe kuli ki na Muñ'a Bupilo, ni kuli ki na ya mi fa mulatu.”
EZK.7.10	Lizazi la ziezi la taha. Tupa ya ku natisa se i lukile mi ili ye telele. Buikuhumuso bu se bu hulile. 
EZK.7.11	Mulimu u ta sinya buiketo bwa ba ba maswe ku si na masunda kamba ku akufa.
EZK.7.12	Nako ya ta. Lizazi li fakaufi. Ku leka ni ku lekisa ha li sa na ku ba ni taluso, kakuli buhali bwa Mulimu bu ta wela ku yo muñwi ni yo muñwi ka ku swana. 
EZK.7.13	Ha ku na mulekisi ya ka pila kuli mane a bone s'a sinyehezwi kakuli bunyemi bwa Mulimu bu ama batu kaufela. Ba ba maswe ha ba na ku pila.
EZK.7.14	Ba liza tolombita, mi kaufel'a bona ba itukisa. Kono ha ku na nihaili a li muñwi feela ya ya kwa ndwa, kakuli buhali bwa Muñ'a Bupilo bu wela mañi ni mañi ka ku swana. 
EZK.7.15	Mwa mikwakwa kwa lwaniwa, mi matuku ni tala se li keni mwa mandu. Ufi ni ufi ya mwa naha u ka shwela mwa ndwa, mi ufi ni ufi ya mwa hae u ta bitulwa ki matuku ni tala. 
EZK.7.16	Ba bañwi ba ka sabela kwa malundu sina maiba, kono kabakala libi za bona ba ta shwa. 
EZK.7.17	Mazoho a yo muñwi ni yo muñwi wa bona a ta fokola, mi ba ta njanja mwa mañwele. 
EZK.7.18	Ba ta apala masaka, mi ba ta kuña mubili kaufela. Litoho za bona li ta kutiwa, mi kamukan'a bona ba ta swabiswa. 
EZK.7.19	Ba ta latakela gauda ya bona ni silivela mwa mikwakwa sina matakala, kakuli ha ba na ku piliswa ki gauda kamba silivela, Muñ'a Bupilo ha s'a lukuluzi buhali bwa hae. Ha ba na ku li sebelisa kuli ba feze litakazo za bona kamba ku taza limba za bona. Ki gauda ni silivela ze ba kenyize mwa sibi. 
EZK.7.20	Ba ne ba kile ba ikuhumusa ka macwe a bona a mande a butokwa, kono ba a sebelisize ku eza maswaniso a nyemisa. Kikabakaleo Mulena h'a ba hanisize bufumu bwa bona.
EZK.7.21	“Ni ka tuhela bazwahule ba ba amuhe,” ku bulela Muñ'a Bupilo, “mi balobi ba mulao ba ta ikungela bufumu bwa bona kaufela, ba y'o bu taza masila. 
EZK.7.22	Tempele ya ka niha i ka silafazwa, masholi niha ba ka i punya ni ku i silafaza, ha ni na ku iponahaza ku bona.
EZK.7.23	“Lika kamukana li se li li mwa mufili-fili. Naha i se i tezi babulai, mi minzi se i tezi lindwa. 
EZK.7.24	Ni ka tisa macaba a maswe ka ku fitisisa ba t'o nga minzi ya mina. Batu ba ba maata ba ta felelwa ki sepo ha ni ka tuhela macaba ku t'o eza ze maswe mwa libaka ze kenile mo ne mu lapelela. 
EZK.7.25	Ku zwafa kwa taha. Mu ta bata kozo, kono ha mu na ku i fumana. 
EZK.7.26	Likozi li ta tatamana mi lipiho za litaba ze maswe li ka na li taha ka bunya sina mulapo ha u tala. Mu ta kupa bapolofita ku mi zibisa lipono ze ba bona. Baprisita ha ba na ze ba ka luta batu, ni bahulu ha ba na ku ba ni likelezo ze ba ka fa. 
EZK.7.27	Mulena u ta silisa, mwan'a mulena u ta felelwa ki sepo, mi batu ba ta njanjiswa ki sabo. Ni ka mi fa mulatu ka ze mu ezize kamukana, ni ku mi atula kamukwaoswana ni mo ne mu atulelanga ba bañwi. Se, si ta mi bonisa kuli ki na Muñ'a Bupilo.”
EZK.8.1	Ka lizazi la buketalizoho mwa kweli ya busilela ya silimo sa luna sa busilela mwa butaga, baeteleli ba batanga ba ba zwa kwa Juda ba ne ba inzi ba ambola ni na mwa ndu ya ka. I sa li hona fo, moya wa Muñ'a Bupilo ya Pahami wa taha ku na. 
EZK.8.2	 Na talima mi na bona sika se si bonahala inge mutu si tuka. Ku kalela mwa teka ku ya kwatasi ne si bonahala inge mulilo, mi ku zwa mwa teka ku ya kwahalimu ne si benya sina kopa ye kenisizwe. 
EZK.8.3	A otolola se si ne si swana ni lizoho mi a ni swala kwa milili. Cwale, mwa pono yeo moya wa Mulimu wa ni nanulela mwahalimu mi wa ni isa kwa Jerusalema. Wa ni isa kwa makenelo a Munyako o kwa Mutulo a lapa le li mwahal'a la Tempele, ko ku ne ku na ni siswaniso se ne si nyemisa Mulimu.
EZK.8.4	 Kwateñi na y'o bona kanya ya Mulimu wa Isilaele sina mo ne ni i bonezi mwa pono ya ka ya mwa libala. 
EZK.8.5	Mulimu a li ku na, “Mwan'a mutu, talima kwa mutulo.” Na talima, mi hona fo, kwatuko a katala fakaufi ni munyako, na bona siswaniso se ne si nyemisa Mulimu.
EZK.8.6	Mulimu a li ku na, “Mwan'a mutu, kana wa bona ze ba eza? Bona lika ze maswe ze ba eza batu ba Isilaele mo. Ba ni lelekela kwahule-hule ni sibaka sa ka se si kenile. U ta bona hape ze ñwi ze fita zeo kwa bumaswe.”
EZK.8.7	A ni isa kwa munyako wa lapa la kwande mi a ni supeza lisuba mwa limota. 
EZK.8.8	A li, “Mwan'a mutu, tibula limota fa.” Na tibula mi na y'o fumana sikwalo. 
EZK.8.9	A ni bulelela, a li, “Kena, u y'o bona ze maswe, ze nyemisa ze ba eza hona mo.” 
EZK.8.10	Cwale na kena mi na talima. Mamota ne a tezi maswaniso a linoha ni lifolofolo ze ñwi ze si ka kena, ni lika ze ñwi ze ne ba lapela Maisilaele. 
EZK.8.11	Baeteleli ba Maisilaele ba mashumi a supile ne ba li teñi fo, hamohocwalo ni Jaazania mwan'a Shafani. Yo muñwi ni yo muñwi n'a sweli mo ku cisezwa insense, mi musi n'o tunya kwa insense. 
EZK.8.12	Mulimu a ni buza, a li, “Mwan'a mutu, kana luli wa bona ze eziwa ki baeteleli ba Maisilaele kwa mukunda, nji? Kaufel'a bona ba lapelela mwa ndu ye tezi maswaniso. Libaka la bona ba li, ‘Muñ'a Bupilo h'a lu boni. Muñ'a Bupilo u tutile mwa naha!’ ”
EZK.8.13	Cwale Muñ'a Bupilo a ni bulelela, a li, “U ta ba bona ha ba eza lika ze maswe ku fita zeo.” 
EZK.8.14	Kiha s'a ni isa kwa Munyako wa Tempele wa kwa Mutulo mi a y'o ni supeza basali ba ba liliswa ki lifu la mulimu ya bizwa Tamuzi.
EZK.8.15	A buza, a li, “Mwan'a mutu, zani wa li bona, nji? U ta bona hape lika ze nyemisa hahulu.” 
EZK.8.16	Cwale a ni isa mwa lapa la Tempele le li mwahali. Hona mo, kwatuko a Sibaka se si Kenile mwahal'a katala ni Makenelo a Tempele ne ku na ni banna ba ba bata ku ba ba mashumi a mabeli ka ba ketalizoho. Ne ba fulalezi Sibaka se si Kenile, mi ne ba shoelela ba talimile kwa upa, ba lapela lizazi le li pazula.
EZK.8.17	Muñ'a Bupilo a li ku na, a li, “Mwan'a mutu, zani wa li bona, naa? Batu ba Juda ba, ha ba koliswi ki ku eza lika ze nyemisa z'o iponezi mo. Ba tisa mifili-fili mwa naha kaufela. Fahalimw'a zeo, ba taha mo ku t'o ni nyemisa hahulu. Bona mo ba ni shwaulela ka mukwa wo halifisa hahulu luli! 
EZK.8.18	Ba ta utwa maata a buhali bwa ka. Ha ni na ku ba pilisa kamba ku ba shwela makeke. Ba ka huweleza ku na ka litapelo mo ba konela kaufela, kono ha ni na ku ba teeleza.”
EZK.9.1	Cwale na utwa Mulimu a huweleza, a li, “A mu tahe kwanu, mina batu ba ba y'o nata munzi. Mu tise ni lilwaniso za mina.” 
EZK.9.2	Kapili kwa kena batu ba silezi ka Munyako wa kwa Mutulo wa Kwande wa Tempele, yo muñwi ni yo muñwi a lwezi silwaniso. Ba ne ba na ni mutu ya apezi siapalo sa line, mi a lwezi sika sa ku ñolisa. Ba taha kamukan'a bona mi ba t'o yema fapil'a katala ka kopa.
EZK.9.3	Cwale kanya ya Mulimu wa Isilaele ya zwa ka maata kwa lifolofolo ze na ni mafufa ko n'e inzi, mi ya sutelela kwa makenelo a Tempele. Muñ'a Bupilo a biza mutu ya n'a apezi mwa liapalo za masila a line, a li, 
EZK.9.4	 “Zamaya mwa munzi kaufela wa Jerusalema mi u beye liswayo fa pata ya yo muñwi ni yo muñwi ya zielehile mi a nyandile kabakala lika ze halifisa ze eziwa mwa munzi mo.”
EZK.9.5	Mi na utwa Mulimu a li kwa batu ba bañwi, “Mu mu latelele mwa munzi kaufela mi mu bulaye. Mu si ke mwa siya nihaili a li muñwi. Mu si ke mwa ba ni makeke ku mañi ni mañi. 
EZK.9.6	Mu bulaye banna-bahulu, micaha, likalibe, basali ni banana. Kono mu si ke mwa lika ku nyamatala ufi ni ufi ya na ni liswayo fa pata. Mu kalele hona fa, fa Tempele ya ka.” Kiha ba kala ka baeteleli ba ba ne ba yemi kwatuko a Tempele.
EZK.9.7	Mulimu a li ku bona, “Mu silafaze Tempele. Mu taze malapa a yona ka litupu. A mu sebeze!” Cwale ba kala ku bulaya batu ba ba ne ba li mwa hae.
EZK.9.8	Ku bulaya ha ku ne ku zwelapili cwalo, ne ni inzi fo ni nosi. Na ikwiseza fafasi ka pata, mi na huwa, na li, “Muñ'a Bupilo ya Pahami, kikuli ki mona mo u nyemelezi Jerusalema cwalo, kuli u til'o bulaya batu kaufela ba ba siyezi mwa Isilaele?”
EZK.9.9	Mulimu a alaba, a li, “Batu ba Isilaele ni Juda ba na ni mulatu wa libi ze maswe. Ba bulaile mwa naha kamukana mi ba talize Jerusalema ka lifoso. Ba li, ‘Muñ'a Bupilo u tuhezi naha ya luna. Muñ'a Bupilo h'a lu boni.’ 
EZK.9.10	Cwalehe, ha ni na ku pilisa nihaili ufi kamba ufi, kamba ku shwela ufi ni ufi makeke. Ni ta ba eza se ba ezize ku ba bañwi.”
EZK.9.11	Cwale mutu ya apezi liapalo za masila a line a y'o biha ku Muñ'a Bupilo, a li. “Ni ezize m'o ni laelezi.”
EZK.10.1	 Na talima sibaka se si fahalimu a litoho za lifolofolo ze na ni mafufa, mi fahlimw'a zona ne ku na ni se ne si bonahala inge lubona lo lu ezizwe ka licwe la safire. 
EZK.10.2	 Mulimu a li ku mutu ya n'a apezi liapalo za lisila la line, “Zamaya mwahal'a mawili kwatas'a libupiwa, mi u taze mazoho a hao ka mashala. Cwale u hasanyeze mashala ao mwa munzi.”
EZK.10.2	Na mu talimela h'a ya. 
EZK.10.3	H'a kena, lifolofolo ze na ni mafufa ne li yemi kwa mboela wa Tempele, mi lapa le li mwahali la tazwa ki lilu. 
EZK.10.4	Kanya ya Muñ'a Bupilo ya zwa kwa libupiwa mi ya ya kwa makenelo a Tempele. Mi Tempele ya tala lilu, ili kuli lapa lona ne li tukiswa ki kanya ya Muñ'a Bupilo. 
EZK.10.5	Lilata le ne li eziwa ki mafufa a libupiwa ne li utwahala mane ni mwa lapa le ne li li kwande. Ne li utwahala inge linzwi la Mulimu ya Maata Kaufela.
EZK.10.6	Muñ'a Bupilo ha s'a laezi mutu ya apezi liapalo za line kuli a nge mulilo mwahal'a mawili a n'a li kwatas'a libupiwa, mutu a kena mi a y'o yema kwatuko a liwili le liñwi. 
EZK.10.7	Se siñwi sa libupiwa sa otololela lizoho la sona mwa mulilo o n'o li mwahal'a zona, sa nga mashala mi s'a beya mwa mazoho a mutu ya apezi line. Mutu yo a nga mashala mi a zamaya.
EZK.10.8	Na bona kuli sibupiwa se siñwi ni se siñwi ne si na ni nto ye bata ku swana ni lizoho la mutu kwatas'a lifufa le liñwi ne li liñwi. 
EZK.10.9	 Na bona hape kuli ne ku na ni liwili li li liñwi kwatuko a sibupiwa se siñwi ni se siñwi, mi mawili ao n'a benya sina macwe a butokwa. 
EZK.10.10	Kaufel'a ona n'a swana, mi liwili le liñwi ni le liñwi ne li na ni liwili le li comami ku lona fahali ku eza inge sifapahano. 
EZK.10.11	Libupiwa ha li zamaya, ne li ya mwa maneku kamukana li sa fetuhi. Ne li zamaya hamoho kwa lineku ko ne li bata ku ya, li sa fetuhi. 
EZK.10.12	 Mibili ya zona, mikokoto, mazoho, mafufa ni mawili ne li tezi meeto. 
EZK.10.13	Mawili a, a swana ni a ne ni boni mwa pono ya ka ya pili.
EZK.10.14	 Sibupiwa se siñwi ni se siñwi ne si na ni lipata ze ne. Pata ya pili i n'e li ya poho, ya bubeli ki ya mutu, ya bulalu ki ya tau, mi ya bune ki ya mbande. 
EZK.10.15	I sa li libupiwa ze swana ni ze ne ni boni kwatuko a Nuka ya Kebare. Libupiwa za fufela mwa mbyumbyulu. 
EZK.10.16	Mi ha li zamaya, mawili n'a ya ni zona. Ha li pakula mafufa a zona ku fufa, mawili ni ona n'a yelela ni ona. 
EZK.10.17	Libupiwa ha li yema, mawili ni ona a yema. Libupiwa ha li fufa, mawili n'a ya ni zona, kakuli n'a zamaiswa ki libupiwa zeo.
EZK.10.18	Cwale kanya ya Muñ'a Bupilo ya zwa kwa munyako wa Tempele mi ya shimbulukela mwa sibaka se si fahalimw'a libupiwa. 
EZK.10.19	Za pakula mafufa a zona mi za fufa ku zwa fafasi ni nze ni li talimezi, ni mawili a ya ni zona. Za y'o yema hanyinyani kwa Munyako wa Tempele wa kwa Upa, mi kanya ya Mulimu wa Isilaele i n'e li fahalimw'a zona. 
EZK.10.20	Na lemuha kuli i n'e li zona libupiwa ze ne ni boni kwatuko a Nuka ya Kebare ze ne li lwezi Mulimu wa Isilaele fa lubona lwa hae.
EZK.10.21	Sibupiwa se siñwi ni se siñwi ne si na ni lipata ze ne, mafufa a mane, ni sika se si swana ni lizoho la mutu kwatas'a lifufa le liñwi ni le liñwi. 
EZK.10.22	Lipata za zona ne li swana hande-nde ni lipata ze ne ni boni kwatuko a Nuka ya Kebare. Sibupiwa se siñwi ni se siñwi sa ya kwapili.
EZK.11.1	Moya wa Mulimu wa ni nanula ku ni isa kwa Munyako wa Tempele wa kwa Upa. Honafo, kwatuko a munyako na bona batu ba mashumi a mabeli ka ba ketalizoho, hamoho ni Jaazania, mwan'a Azuri, ni Palatia mwan'a Banaya, ili baeteleli ba babeli ba sicaba.
EZK.11.2	Mulimu a li ku na, “Mwan'a mutu, ba ki bona batu ba ba maswe ba ba lela ze maswe mwa hae. 
EZK.11.3	Ba li, ‘Lu ka tuha lu fumana ñambeko ka ku yaha mandu. Munzi u swana ni piza ya ku apehela, mi luna lu swana ni nama ye mwateñi kono piza ya lu sileleza kwa mulilo.’ 
EZK.11.4	Cwalehe, ba atule, mwan'a mutu.”
EZK.11.5	Na kenwa ki moya wa Muñ'a Bupilo, mi yena a ni bulelela kuli ni bulelele batu litaba ze, ni li, “Batu ba Isilaele, n'a ziba ze mu bulela ni ze mu lela. 
EZK.11.6	Mu bulaile batu ba bañata hona mwa hae mo, mane mikwakwa i tezi ya litupu feela.
EZK.11.7	“Cwale na, Muñ'a Bupilo ya Pahami, se ni bulela ku mina ki se. Munzi wo u ta ba feela piza ya ku apehela, ku lukile, konohe nama ki ifi? Litupu za bo mu bulaile! Kono cwale ni ta mi nepela kwand'a munzi. 
EZK.11.8	Mu saba lisabule, nji? Ni ka mi tiseza batu ba ba na ni lisabule ku t'o mi lwanisa. 
EZK.11.9	Ni ta mi zwisa mwa hae ni mi fe bazwahule. Ni mi atulezi lifu. 
EZK.11.10	Mu ta bulaiwa mwa ndwa, mu bulaelwe mwa naha ya mina luli. Cwale mañi ni mañi u ta ziba kuli ki na Muñ'a Bupilo. 
EZK.11.11	Piza ya ku apehela i sileleza nama kuli i si ke ya ciswa ki mulilo, kono munzi wo ha u na ku mi sileleza. Ni ta mi fa mulatu kai ni kai ko mu ta ba teñi mwa naha ya Isilaele. 
EZK.11.12	Mu ta ziba kuli ki na Muñ'a Bupilo, ha ne mu buluka milao ya macaba o mu bapani ni ona. Milao ye ne mu tula, ni litaelo ze ne mu hanyeza n'e li za ka.”
EZK.11.13	Ha ne ni sa polofita cwalo, Palatia, mwan'a Benaya, a wela fafasi a shwa. Na ikwiseza ka pata fafasi mi na huwa, na li, “Batili, Muñ'a Bupilo ya Pahami! Kikuli u til'o bulaya mutu kaufela ya siyezi mwa Isilaele, nji?”
EZK.11.14	Muñ'a Bupilo a bulela ni na. 
EZK.11.15	A li, “Mwan'a mutu, batu ba ba inzi mwa Jerusalema ba bulela ka wena ni banabahenu ba Maisilaele ba ba hapilwe. Ba li, ‘Lihapiwa ba kwahule hahulu kuli ba lapele Muñ'a Bupilo. Naha s'a i file luna.’
EZK.11.16	“Cwale bulelela banabahenu ba ba hapilwe se ni bulela. Ki na ya ba isize ku y'o pila mwa manaha a kwahule ni ku ba hasanyeza mwa manaha a mañwi. Nihakulicwalo, ki ka nakonyana feela ni ta ba lumelela ku ni lapela mwa manaha mo ba ile.
EZK.11.17	“Cwale u ba bulelele se ni bulela na, Muñ'a Bupilo ya Pahami. Ni ta ba huhula mwa linaha mo ni ba hasanyelize, mi ni ba kutiseze hape naha ya Isilaele. 
EZK.11.18	Ha ba ta kuta, ba ta zwisa ze masila kamukana, ni milimu ye nyemisa ye ba fumana. 
EZK.11.19	 Ni ta ba fa moya o munca wa ku ni utwa. Ni ta zwisa lipilu za bona za macwe mi ni ba fe lipilu za batu. 
EZK.11.20	Kabakaleo ba ta buluka milao ya ka, mi ka busepahali ba utwe litaelo za ka kamukana. Ba ta ba batu ba ka, mi ni na, ni ta ba Mulimu wa bona. 
EZK.11.21	Kono batu ba ba lata ku lapela maswaniso a masila a nyemisa, ni ta ba fa mulatu. Ni ta ba fa mulatu ka ze ba ezize.” Muñ'a Bupilo ya Pahami u bulezi.
EZK.11.22	 Lifolofolo ze na ni mafufa za kala ku fufa, ni mawili a ya ni zona. Kanya ya Mulimu wa Isilaele n'e li ku zona. 
EZK.11.23	Kanya ya Muñ'a Bupilo ya zwa mwa munzi, mi ya ya kwa lilundu le li kwa upa wa ona. 
EZK.11.24	Mwa pono moya wa Muñ'a Bupilo wa ni nanula, mi wa ni kutiseza ku ba ba isizwe mwa butanga kwa Babilona. Cwale pono ya fela. 
EZK.11.25	Mi na bulelela ba ba hapilwe lika kamukana z'a ni bonisize Muñ'a Bupilo.
EZK.12.1	Muñ'a Bupilo a bulelela ni na. 
EZK.12.2	 A li, “Mwan'a mutu, u pila mwahal'a batu ba bafetuheli. Ba na ni meeto, kono ha ku na se ba bona. Ba na ni lizebe, kono ha ku na se ba utwa, kakuli ki bafetuheli.
EZK.12.3	“Cwale, mwan'a mutu, puta libyana, u eze sindunduli inge mukozi, mi u funduke musihali, batu kamukana ba nze ba ku bona ha u tutela ku sili. Mwendi bafetuheli bao ba ta lemuha. 
EZK.12.4	Ha ku sa bonahala, puta libyana za hao, u tute, kuli ba ku bone, mi ba ku talimele ha u funduka manzibwana inge ya y'o koza. 
EZK.12.5	Ha ba nze ba talimezi, eza lisuba fa limota la ndu ya hao mi u zwiseze fateñi sindunduli sa hao. 
EZK.12.6	Ba ku bone ha u lwala sindunduli seo fa maheta ni ku zamaya mwa lififi u nze u kwahezi meeto a hao, kuli u si ke wa bona ko u ya. S'o eza i ta ba temuso kwa Maisilaele.”
EZK.12.7	Na eza s'a ni bulelezi Muñ'a Bupilo. Lona lizazi leo na puta, mi na eza sindunduli sina ya y'o koza, mi manzibwana a lona ha ku se ku unsufala fafasi na yepa musima mwa limota ka mazoho. Na ipeya sindunduli fa maheta ba nze ba ni talimezi.
EZK.12.8	Habusa Muñ'a Bupilo a bulela ni na. 
EZK.12.9	A li, “Mwan'a mutu, cwale bafetuheli ba Maisilaele ba ta ku buza se u eza. 
EZK.12.10	U ba bulelele se ni bulela na, Muñ'a Bupilo ya Pahami. Zibiso ye ki ya mwan'a mulena ya busa mwa Jerusalema ni batu kamukana ba ba yahile mwateñi. 
EZK.12.11	U ba bulelele kuli s'o ezize ki sisupo sa se si ka ezahala ku bona. Ba ta ba bakozi ni batanga. 
EZK.12.12	Mwan'a mulena ya ba busa u ta lwala sindunduli sa hae mwa lififi mi a tobe ka musima o ba ka mu punyeza fa limota. U ta ikwahela kwa meeto mi a si ke a bona kwa ya. 
EZK.12.13	 Ni ta bapula kanyandi ka ka, ni mu swase ka kona. Cwale ni ta mu isa kwa munzi wa Babilona, kw'a ka y'o shwela a sa u boni hape. 
EZK.12.14	Ba kuta ya hae ni ta ba hasanyeza mwa maneku kaufela. Baelezi ba hae, batu ba ta ba bata kuli ba ba bulaye.
EZK.12.15	“Ha ni ta ba hasanyeza mwa macaba a mañwi ni mwa mafasi a sili kihona ba ta ziba kuli ki na Muñ'a Bupilo. 
EZK.12.16	Ni ta punyusa ba sikai ku bona kwa ndwa, kwa tala, ni kwa matuku, kuli hona ko mwa macaba a sili ba ta lemuha mo ne li ni nyemiseza likezo za bona mi ba ta utwisisa kuli ki na Muñ'a Bupilo.”
EZK.12.17	Muñ'a Bupilo a ni bulelela. 
EZK.12.18	A li, “Mwan'a mutu, u njanje ha u nze u ca, mi ha u nwa u kuñe. 
EZK.12.19	Bulelela sicaba kamukana kuli a ki manzwi a Muñ'a Bupilo ya Pahami kwa batu ba ba mwa Jerusalema ba ba sa yahile mwa naha ya bona. Ba ta njanja ha ba ca, mi ba ta kuñiswa ki sabo ha ba nwa. Naha ya bona i ta shandauka, kakuli ufi ni ufi y'a yahile mwateñi h'a yi ka mulao. 
EZK.12.20	Minzi ye tezi batu ka nako ye i ta tubiwa, mi naha i ta fetuha inge lihalaupa. Kihona ba ta ziba kuli na, ki na Muñ'a Bupilo.”
EZK.12.21	Muñ'a Bupilo a ni bulelela. 
EZK.12.22	A li, “Mwan'a mutu, kikabakalañi batu ba Isilaele ha ba sa bulela taba ye, ye li, ‘Nako i ya i fita, mi bupolofita bu ta fela?’ 
EZK.12.23	Cwale ba bulelele se ni ka bulela, na, Muñ'a Bupilo ya Pahami. Pulelo yeo ni ta i felisa. Ha i sa na ku bulelwa mwa Isilaele hape. Ba bulelele, u li, ‘Nako i se i fitile, mi ze polofitilwe za ezahala.’
EZK.12.24	“Mwahal'a batu ba Isilaele ha ku sa na ku ba ni lipono ze si na niti, kamba bupolofita bwa buhata. 
EZK.12.25	Na, Muñ'a Bupilo, ni ta bulela ku bona, mi se ni bulela si ta ezahala. Ha ku na ku ba ni tiyeho. Mwa bupilo bwa mina kamukana, mina bafetuheli, ni ka eza se ni mi kalimezi. Ni ka si eza luli. Ni bulezi,” ku bulela Muñ'a Bupilo ya Pahami.
EZK.12.26	Muñ'a Bupilo a li ku na, 
EZK.12.27	“Mwan'a mutu, Maisilaele ba hupula kuli lipono ni bupolofita bwa hao ki za linako ze sa li kwahule. 
EZK.12.28	Ba bulelele se ni bulela, na, Muñ'a Bupilo, ni li, ‘Ha ku na ku ba ni tiyeho hape. Se ni bulezi si ka ezahala. Na, Muñ'a Bupilo ya Pahami, ni bulezi.’ ”
EZK.13.1	Muñ'a Bupilo a ni bulelela. 
EZK.13.2	A li, “Mwan'a mutu, hanisa bapolofita ba Isilaele. Bulelela batu bao ba ba ikezeza bupolofita bwa bona, u li, ‘Mu utwe linzwi la Muñ'a Bupilo.’ ”
EZK.13.3	S'a bulela Muñ'a Bupilo ya Pahami ki se, u li, “Bona bapolofita ba likuba bao ba na ni bumai! Ba inuhela lika ili bona, ni ku ikezeza lipono za bona. 
EZK.13.4	Sicaba sa Isilaele, bapolofita ba hao ba swana ni mawawa a mwa mabumbuywa. 
EZK.13.5	Ha ba libeleli libaka mo ku wile mamota, kamba ku tiba mamota, mi kabakaleo Isilaele h'a na ku takelezwa ha ku taha ndwa ka lizazi la Muñ'a Bupilo. 
EZK.13.6	Lipono za bona ki za buhata, ni bupolofita bwa bona ki bupumi feela. Ba li, ‘Le, ki lona linzwi la Muñ'a Bupilo,’ kono ha ni si ka ba luma. Mi ba hupula kuli manzwi a bona a ta ezahala! 
EZK.13.7	Na ba bulelela, ni li, ‘Lipono ze mu bona zeo ki za bupumi, ni bupolofita bo mu eza bo ki buhata. Mu bulela kuli ki manzwi a ka, kono ni si ka bulela ni mina!’ ”
EZK.13.8	Cwale Muñ'a Bupilo ya Pahami u bulela cwana ku bona, u li, “Manzwi a mina ki a bupumi, ni lipono za mina ki za buhata. Na mi hanyeza. 
EZK.13.9	Ni tuha ni mi utwisa butuku, mina bapolofita ba ba bona lipono za bupumi ni ku eza bupolofita bwa buhata. Mina ha mu na ku ba teñi batu ba ka ha ba ta kopana. Mabizo a mina h'a na ku ñolwa ha ku ñoliwa sicaba sa Isilaele se si siyezi. Ha mu na ku kutela mwa naha ya mina. Mu ta zibahe kuli ki na Muñ'a Bupilo ya Pahami.
EZK.13.10	 “Bapolofita ba fosisize batu ba ka, ka ku ba bulelelanga kuli lika kamukana li lukile. Kono ku si na se si lukile! Batu ba ka ba yahile mamota ka macwe a si ka tiya, mi cwale bapolofita ba taha mi ba t'o a mateha. 
EZK.13.11	Ba bulelele kuli limota leo li ta wa. Ni ta tisa pula ya milupi. Li ka welwa ki simbwewewe, mi li ka natiwa ki liñungwa le li maata. 
EZK.13.12	Limota li ta wa, mi mañi ni mañi u ta mi buza tuso ya ku li mateha.”
EZK.13.13	Cwale s'a bulela Muñ'a Bupilo ya Pahami ki se, u li, “Ka bunyemi bwa ka ni ta tisa liñungwa le li maata, ñundupula, ni simbwewewe ku t'o sinya limota. 
EZK.13.14	Ni hupula ku tuba limota le ba matehile, ku li pyata-pyata mane ni siye mitomo ya macwe fande. Mu ta shwela kwatas'a lona ha li wa. Fohe, mañi ni mañi u ta ziba kuli ki na Muñ'a Bupilo.
EZK.13.15	“Limota ni bamatehi ba lona ba ta utwa maata a buhali bwa ka. Cwale ni ta ku bulela, ni li, ‘Limota ha li sa li yo, hamohocwalo ni bamatehi ba lona. 
EZK.13.16	Ki bona bapolofita ba ba bulelezi Jerusalema kuli lika kamukana li lukile, mi ku si na se si lukile.’ ” Muñ'a Bupilo ya Pahami u bulezi.
EZK.13.17	Muñ'a Bupilo a li, “Mwan'a mutu, talima kwa basali mwahal'a batu bahenu ba bapolofita. Hanisa se ba eza. 
EZK.13.18	U ba taluseze z'a bulela Muñ'a Bupilo ya Pahami ku bona, u li,
EZK.13.18	“Mina basali, mu bumai! Mu lukela mañi ni mañi liseka la mabibo, ni ku lukela mutu kaufela tukwe ya mabibo kuli ba itame zona kwa litoho, kuli ba be ni maata fahalimw'a bupilo bwa batu. Mu bata ku sebelisa maata a bupilo ni lifu kwa batu ba ka kuli mu ipumanele za mina. 
EZK.13.19	Mwa ni shwaula fapil'a batu ba ka ili kuli mu fumane mabele a taza mazoho ni tukotonyana twa buhobe. Mu bata ku bulaya batu ba ba sa swaneli ku shwa, mi mu pilise batu ba ba sa swaneli ku pila. Mu bulelela batu ba ka buhata, mi ba mi kolwa.”
EZK.13.20	Cwalehe, s'a bulela Muñ'a Bupilo ya Pahami ki se, u li, “Ni toile maseka a kwa mazoho e mu sebelisa ku zamaisa bupilo ni lifu. Ni ta a pumaka kwa miambo ya mina mi ni punyuse batu be ne mu lika ku laula. 
EZK.13.21	Ni ta pazaula litukwe za mina ku punyusa batu ba ka kwa maata a mina lwa mafelelezo. Cwale mu ta ziba kuli ki na Muñ'a Bupilo.
EZK.13.22	“Mu pihisa tato ya ka. Mu zwafisa batu ba ba lukile ka buhata bwa mina, mi mu hanisa batu ba ba maswe ku pilisa mioya ya bona ka ku tuhela ze maswe. 
EZK.13.23	Cwalehe, lipono za mina za buhata, ni bupumi bwa bupolofita bwa mina bo, li felile. Ni punyusa batu ba ka kwa maata a mina, kuli mu zibe kuli ki na Muñ'a Bupilo.”
EZK.14.1	Ba bañwi ba baeteleli ba Maisilaele ba t'o ni buza kuli tato ya Mulimu ki ifi. 
EZK.14.2	Cwale Muñ'a Bupilo a bulela ni na. 
EZK.14.3	A li, “Mwan'a mutu, batu ba, ba keni mwa muliko ka ku lapela maswaniso, mi ona maswaniso ao a ba isa mwa sibi. Kana ba hupula kuli ni ka ba fa kalabo ye ba bata, nji?
EZK.14.4	“Cwale bulela ni bona. U ba taluseze seo na, Muñ'a Bupilo ya Pahami, ni ba bulelela sona, ni li, ‘Muisilaele kaufela ya keni mwa muliko wa ku lapela maswaniso mi a lumelela kuli a mu ise mwa sibi, mi hape i sa li yena wa taha ku t'o buza mupolofita, yo u ta fumana kalabo ku na. I ta ba kalabo ye lukela maswaniso a hae a mañata-ñata. 
EZK.14.5	Maisilaele ba ni fulalezi kabakala ona maswaniso ao kaufela, kono ka kalabo ya ka ni sepa kuli ba ta kutela ku ni kuteka.’
EZK.14.6	“Cwalehe, bulelela Maisilaele se ni bulela, na, Muñ'a Bupilo ya Pahami. Ni si bulela, ni li, ‘A mu bake, mu tuhele maswaniso a mina a nyemisa.
EZK.14.7	“Ka nako ifi ni ifi yo muñwi wa Maisilaele, kamba yo muñwi wa bazwahule ya pila mwahal'a Maisilaele, h'a ni fulalela mi a likwa kuli a lapele maswaniso, mane a lumela kuli a mu kenye mwa sibi, mi hape u y'o buza mupolofita, na, Muñ'a Bupilo, ni ta mu fa kalabo ya hae! 
EZK.14.8	Ni ta mu hanyeza. Ba bañwi ba ka bonela ku yena. Ni ta mu zwisa mwahal'a batu ba ka, mi mu ni zibe kuli ki na Muñ'a Bupilo.’
EZK.14.9	“Haiba mupolofita a pumilwe mi a fa kalabo ya buhata, ki kabakala kuli na, Muñ'a Bupilo, ni mu pumile. Ni ta mu zwisa mwa sicaba sa Isilaele. 
EZK.14.10	Bubeli bwa bona, mupolofita ni yena ya t'o mu buza, ba ta fumana mulatu o swana. 
EZK.14.11	Ni ta eza cwalo kuli Maisilaele ba si ke ba ni hasana, ni ku y'o isilafaza ka libi za bona. Ba ta ba batu ba ka, mi ni na ni be Mulimu wa bona.” Muñ'a Bupilo ya Pahami u bulezi.
EZK.14.12	Muñ'a Bupilo a bulela ni na. 
EZK.14.13	A li, “Mwan'a mutu, haiba naha i eza sibi mi i sa sepahali ku na, ni ta sutelela ni sinye lico za yona. Ni ka tisa tala ye ka t'o bulaya batu hamoho ni lifolofolo. 
EZK.14.14	Niha i ka ba kuli batu bao ba balalu, ili bo Nuwe, Daniele ni Jobo, ne ba sa pila hona mo, ku luka kwa bona ne ku ta pilisa bona feela,” ku bulela Muñ'a Bupilo ya Pahami.
EZK.14.15	“Lu nge kuli ni lumela libatana ku t'o bulaya batu, ni ku tisa kozi mwa naha kuli ku si ke kwa ba ni ya ka zamaya. 
EZK.14.16	Niha ne i ka ba kuli batu bao ba balalu ne ba sa pila, ka na, Muñ'a Bupilo ya Pahami, ne ba si ke ba kona ku pilisa nihaili bana ba bona. Ne ba ka ipilisa ili bona feela, mi naha n'e ka fetuha lihalaupa.
EZK.14.17	“Lu nge kuli ni tisa ndwa mwa naha yeo, mi ni ku lumela lilwaniso ze na ni kozi ku t'o feza batu ni lifolofolo cwalo. 
EZK.14.18	Niha ne i ka ba kuli batu ba balalu bao ne ba sa li teñi, ka na, Muñ'a Bupilo ya Pahami, ne ba si ke ba kona ku pilisa bana ba bona, kono i ne ta ba bona feela.
EZK.14.19	“Lu nge kuli ni lumelela butuku mwa naha, mi ka bunyemi bwa ka ni feze mioya ye miñata, ka ku bulaya batu ni lifolofolo. 
EZK.14.20	Niha ne i ka ba kuli Nuwe, Daniele ni Jobo ne ba sa pila, ka na, Muñ'a Bupilo ya Pahami, ne ba si ke ba kona ku pilisa bana ba bona. Ku luka kwa bona ne ku ta pilisa bona feela ba nosi.”
EZK.14.21	 Se ki sona s'a bulela Muñ'a Bupilo ya Pahami, u li, “Ni ta fa Jerusalema milatu ye mine ye maswe ka ku fitisisa, ili ndwa, tala, libatana ni matuku, ku t'o feza batu ni lifolofolo ka mukwa o swana. 
EZK.14.22	Haiba ku ta banduka mutu mi a pilisa bana ba hae, u ba talime ha ba taha ku wena. U ta bona kuli ba maswe cwañi, mi u ta lumela kuli mulatu o ni tiseza Jerusalema u lukile. 
EZK.14.23	U ta lumela ha u ta bona bumaswe bwa bona, mi u ta ziba kuli kanti ne ku na ni libaka le li utwahala ka ze ni ezize kaufela.” Muñ'a Bupilo ya Pahami u bulezi.
EZK.15.1	Muñ'a Bupilo a ni bulelela. 
EZK.15.2	A li, “Mwan'a mutu, veine i likanywa cwañi ni kota? Wona mutai o beya miselo ya yona u shutana ni likota za mwa mushitu kañi? 
EZK.15.3	Kikuli wa kona ku itusisa ona ku eza sifi ni sifi s'o bata ku eza, nji? Kana wa kona ku beta mapo ku ona ya ku pahekela lika, nji? 
EZK.15.4	Ki o munde feela kwa ku tumbulisa mulilo. Cwale lingo za ona ha li se li cile mi ni fahali a ona s'e li mashala feela, kana ku na ni s'o ka kona ku eza ka ona? 
EZK.15.5	Ne u si na tuso pili u si ka ca kale. Cwale ha u se u tukisizwe ni ku ciswa ki mulilo, fohe, ha u sa na tuso luli.”
EZK.15.6	Cwale se ki sona s'a bulela Muñ'a Bupilo ya Pahami, u li, “Sina kota ya veine ha i ngilwe mwa mushitu ku t'o ciswa, ni ka nga cwalo batu ba ba inzi mwa Jerualema. 
EZK.15.7	Ni ka ba fa mulatu. Ba pimile mulilo, kono cwale mulilo u ta ba cisa. Ha ni ta ba fa mulatu, u ta ziba kuli ki na Muñ'a Bupilo. 
EZK.15.8	Ha ba si ka sepahala ku na, cwale ni ta eza naha lihalaupa.” Muñ'a Bupilo ya Pahami u bulezi.
EZK.16.1	Muñ'a Bupilo a bulela ni na hape. 
EZK.16.2	A li, “Mwan'a mutu, bonisa Jerusalema lika ze nyemisa z'a ezize. 
EZK.16.3	Taluseza Jerusalema s'a bulelelwa ki Muñ'a Bupilo ya Pahami, u li,
EZK.16.3	“U pepezwi mwa naha ya Kanana. Ndat'aho n'a li Muamori, mi m'aho n'a li Muhiti. 
EZK.16.4	Ha u pepiwa, ha ku na ya ku pumile kakoo, ya ku tapisize, ya ku tozize lizwai, kamba ya ku putezi mwa masila. 
EZK.16.5	Ha ku na ya n'a ku shwezi makeke a ku ku ezeza lika zeo. Ha u pepiwa ne ba ku lata hanyinyani, mane ba ku nepela kwande mwa naheñi.
EZK.16.6	“Cwale na fita, mi na ku bona u nz'o pitika mwa mali a hao. Sina ha n'o tezi mali, na ku bulelela kuli u si ke wa shwa. 
EZK.16.7	Na ku hulisa sina kota ye iketile. Wa hula, wa ba ni maata ni butelele mane wa ba kalibe. Mazwele a hao n'a yemi hande, ni milili ya hao ya ba ye mitelele, kono n'o li mapunu.
EZK.16.8	“Ha ni fita hape, na bona kuli s'e li nako ya hao ya ku batiwa. Na ku tinisa siapalo sa ka, ku pata mapunu a hao, mi na ku sepisa kuli na ku lata. Ee, ni ezize buitamo ni wena, mi wa ba wa ka.” Se ki sona s'a bulela Muñ'a Bupilo ya Pahami.
EZK.16.9	“Na nga mezi mi na tapisa mali a hao. Na toza mubili wa hao ka mafula a olive. 
EZK.16.10	Na ku apesa siapalo se si kabisizwe mi na ku fa makatulo a litalo le linde, tukwe ya lisila la line, ni siapalo se si telele sa siliki. 
EZK.16.11	Na ku fa macwe a butokwa a ku apala, ili maseka ni lifaha. 
EZK.16.12	Na ku fa liseka la fa ngo, ni maseka a kwa lizebe, ni kuwani ye nde ya bulena ya ku apala kwa toho. 
EZK.16.13	N'o na ni mikabo ya gauda ni silivela, mi nako kamukana n'o apala line ye kabisizwe ni liapalo za siliki. N'o ca buhobe bo bu apehilwe ka bupi bo bunde hahulu, mi n'o na ni linosi ni mafula a olive z'o n'o ca. Bunde bwa hao ne bu fata, mi wa ba mufumahali. 
EZK.16.14	Bunde bwa hao ne bu tumile mwa macaba kamukana. Ne bu kondile, kakuli ni ku ezize yo munde hahulu cwalo.” Se ki sona s'a bulela Muñ'a Bupilo ya Pahami.
EZK.16.15	“Kono wa isinyeza ka bunde bwa hao mi wa tuma ka ku lobala ni mañi ni mañi ya taha ku wena. 
EZK.16.16	U sebelisize ze ñwi za liapalo za hao ku kabisa mo mu lapelela, mi kwateñi u lumezi ufi ni ufi inge lihule. 
EZK.16.17	U ngile silivela ni gauda ili mikabo ye ne ni ku file, wa li sebelisa ku eza maswaniso a milimu ya banna, mi wa fosa ni ona. 
EZK.16.18	U ngile masila a kabisizwe o ne ni ku file, wa apesa maswaniso, mi wa fa maswaniso insense ni mafula a olive o ne ni ku file. 
EZK.16.19	Ni ku file lico, bupi bo bunde ka ku fitisisa, mafula a olive, ni linosi, kono u li ezize litabelo kuli u fumane kutwano ni maswaniso. Se ki sona s'a bulela Muñ'a Bupilo ya Pahami.
EZK.16.20	“Cwale wa nga micaha ni likalibe z'o n'o ni pepezi mi wa ba eza litabelo za milimu. Kana n'e si nto ye maswe ku sa sepahala ku na ni ku fita? 
EZK.16.21	Mi hape wa nga bana ba ka ku ba eza litabelo za milimu ya maswaniso? 
EZK.16.22	Ka nako ya bupilo bwa hao bo bu swabisa bwa buhule ha u si ka hupula bwanana bwa hao nihaili hañwi feela ha n'o li mapunu, u pitika mwa mali a hao.”
EZK.16.23	Muñ'a Bupilo ya Pahami a li, “U bumai! U maibile, wena Jerusalema, ha u se u ezize bumaswe bwani kaufela. 
EZK.16.24	U yahile libaka za ku lapelela maswaniso kwa mukwakwa o muñwi ni o muñwi ni ku ituta buhule. 
EZK.16.25	Ku n'o fumaneha ku ba ni libaka ze pahami mwa makululo kaufela. U lambakile bunde bwa hao ka sileze. U lumelezi mañi ni mañi ya n'a taha mi wa eza buhule ka zazi ni zazi. 
EZK.16.26	U lumelezi Maegepita ba ba na ni takazo, b'o yahile ni bona, ku lobala ni wena, mi u ni nyemisize ka buhule bwa hao.
EZK.16.27	“Cwale ni nanuzi lizoho la ka ku ku fa mulatu, ku zwisa kabelo ya hao ya mbuyoti ye ne ni ku file. Ni se ni ku file Mafilisita ba ba ku toile, mi ba nyemisizwe ki mikwa ya hao ye maswe.
EZK.16.28	“Kakuli ba bañwi ha ba si ka ku kolwisa, u matezi Maasiria. U n'o li lihule la bona, kono ni bona ha ba si ka ku kolwisa. 
EZK.16.29	Wa y'o ba lihule la Mababilona, mwa naha ya balekisi, kono ni bona ha ba si ka ku kolwisa.”
EZK.16.30	Se ki sona s'a bulela Muñ'a Bupilo ya Pahami, u li, “U ezize ze kamukana sina lihule le li si na maswabi. 
EZK.16.31	U yahile mandu mwa mikwakwa kaufela a ku lapelela maswaniso ni ku ituta buhule. Kono ha u bati mali sina mahule ba bañata. 
EZK.16.32	U swana ni musali ya lobala ni bazamai bakeñisa ku lata munn'a hae. 
EZK.16.33	Lihule la lifiwa, kono wena, ki wena ya fa linyazi za hao limpo, ni ku ba leka kweta kuli ba zwa kafa ni kafa ba t'o lobala ni wena. 
EZK.16.34	U lihule le li fapana ni mahule ba bañwi. Ha ku na ya ku hapelelize ku ba lihule. N'o sa lifiwi. Ki wena ya n'a ba lifa! Ee, wena u fapana ni ba bañwi.”
EZK.16.35	Cwalehe, wena lihule, utwa s'a bulela Muñ'a Bupilo.
EZK.16.36	S'a bulela Muñ'a Bupilo ya Pahami ki se, u li, “U itubuzi liapalo sina lihule, mi wa ikisa kwa linyazi za hao, ni kwa maswaniso a hao a nyemisa, mi u bulaile bana ba hao ku eza sitabelo kwa maswaniso. 
EZK.16.37	Kabakala ze, ni ka kopanya linyazi za hao za pili hamoho, b'o n'o lata ni b'o n'o toile. Ni ta ba tisa, ba t'o ku beya mwa sikwenda, mi cwale ni ta ku tubula liapalo, ba ku bone u li njenje. 
EZK.16.38	Ni ta ku atula ka buhule ni bubulai, mi ka bunyemi bwa ka ni buhali ni ta ku fa mulatu wa lifu. 
EZK.16.39	Ni ta ku beya mwatas'a bona, mi ba ta lutulula libaka z'o n'o itusisa kwa buhule ni ku lapela maswaniso. Ba ta nga liapalo za hao ni mikabo, mi ba ku siye mapunu.
EZK.16.40	“Ba ka kenya mufili-fili mwa sitopa sa batu ku t'o ku pobaula ka macwe mi ba ku pumake bubindi-bindi ka lisabule za bona. 
EZK.16.41	Ba ta cisa mandu a hao, lotee, mi litopa za basali li bone mulatu wa hao. Ni ka ku tuhelisa buhule mi ni ku hanise ku fanga linyazi za hao limpo. 
EZK.16.42	Fohe, bunyemi bwa ka bu ta fela mi ni ta kuyuka. Ha ni sa na ku nyema kamba ku ba ni muna hape. 
EZK.16.43	U s'o libezi mo ne ni ku babalelela ha u n'o sa li mwanana, mi wa ni nyemisa ka lika z'o n'o eza kamukana. Kikabakaleo ha ni ku lifisa ku zona kaufela. Kiñi ha u ekelize bubuki kwa lika ze nyemisa z'o ezize kaufela?” Muñ'a Bupilo u bulezi.
EZK.16.44	Muñ'a Bupilo a li, “Batu ba ka sebelisa pulelo ye kabakala hao, wena Jerusalema, ye li, ‘Musizana u hoza m'ahe.’ 
EZK.16.45	Wena kasibili u mwan'a bo m'aho. M'aho n'a toile munn'a hae ni bana ba hae. U swana ni bahulwani ba hao ba basali, ba ba ne ba toile banna ba bona ni bana ba bona. Wena ni banyani ba hao ba minzi ne mu na ni m'a mina wa Muhiti ni ndat'a mina wa Muamori.
EZK.16.46	“Muhulwan'a hao ki Samaria ya kwa mutulo, ni minzi ya hae. Munyan'a hao kwa mboela ki Sodoma ni minzi ya hae. 
EZK.16.47	Kikuli n'o kozwi ka ku hata mwa mitala ya bona ni ku likanyisa mikwa ya bona ye maswe, nji? Batili, mwa nakonyana ye kuswani likezo za hao ne li se li fitelela za bona mwa lika z'o n'o eza kamukana.
EZK.16.48	“Ka na Mulimu ya pila,” ku bulela Muñ'a Bupilo ya Pahami, “munyan'a hao Sodoma ni minzi ya hae ha ba si ka eza bumaswe bo bu ezizwe ki wena ni minzi ya hao. 
EZK.16.49	Yena ni bana ba hae ne ba ikuhumusa kakuli ne ba na ni lico ze ñata, mi ne ba pila mwa kozo, ku kuzize, kono ne ba sa tokomeli babotana ni linjebwe. 
EZK.16.50	Ne ba ikuhumusa ni ku ikutwisisa mi ba eza lika ze ni toile, cwale na ba sinya, sina ha u ziba ni wena.
EZK.16.51	“Samaria h'a si ka eza sibi se si likana ni kalulo ya bubeli ya sa hao. Wena u ezize likezo ze swabisa hahulu ku fita z'a ezize. Bumaswe bwa hao ha bu ka likanywa ni bwa banabahenu. Bona ba se ba bonahala inge ba lukile. 
EZK.16.52	Mi cwale, ki wena ya ta lwala maswabi a hao. Libi za hao li maswe ka ku fitisisa ku fita za banabahenu ba ba bonahala ku luka ha ba li kwatuko a hao. Cwale u fubele, mi u lwale maswabi a hao, kakuli u bonahalize banabahenu ku ba ba ba lukile.”
EZK.16.53	Muñ'a Bupilo a li ku Jerusalema, “Ni ta ba zwisezapili hape, Sodoma ni minzi ya hae ni Samaria ni minzi ya hae. Ee, ku cwalo. Ni wena u ta zwelapili. 
EZK.16.54	U ta iswabela ili wena, mi maswabi a hao a ta bonisa likaizeli za hao mo ba lukezi. 
EZK.16.55	Ba ta zwelapili hape, mi ni wena ni minzi ya hao mu ta kutisezwa mo ne mu inezi. 
EZK.16.56	Kikuli ha u si ka sheununa Sodoma ha n'o sa iketile? 
EZK.16.57	Kikuli ha u si ka eza cwalo pili bumaswe bo n'o eza bu si ka bonahazwa kale? Cwale u swana ni yena. U sheununwa ki ba Edomo, ni Mafilisita, ni b'o bapani ni bona ba ba ku toile. 
EZK.16.58	U swanezi ku nyandiswa ki bumaswe ni lika ze swabisa z'o ezize.” Muñ'a Bupilo u bulezi.
EZK.16.59	Muñ'a Bupilo ya Pahami u li, “Ni ta ku eza ka mukwa o ku swanela, kakuli ha u si ka isa pilu kwa lisepiso za hao mi wa sinya bulikani. 
EZK.16.60	Kono ni ta kuteka bulikani bo ne ni isweli ni wena ha n'o sa li mwanana, mi ni ta eza ni wena bulikani bwa kuya kuile. 
EZK.16.61	U ta hupula mo u ezelize, mi u ta swabiswa ki likezo za hao, muhulwan'a hao wa musali ni munyan'a hao wa musali ha ba ta kutela ku wena. Ni ta ba eza inge bana ba hao, nihaike ye n'e si kalulo ya bulikani bwa ka ni wena. 
EZK.16.62	Ni ta ncafaza bulikani bwa ka ni wena, kihona u ta ziba kuli ki na Muñ'a Bupilo. 
EZK.16.63	Ha ni ka swalela lifoso z'o ezize kamukana, u ta li hupula, mi u ta swaba mane u palelwe ku kwalulula mulomo wa hao.” Muñ'a Bupilo ya Pahami u bulezi.
EZK.17.1	Muñ'a Bupilo a bulela ni na. 
EZK.17.2	A li, “Mwan'a mutu, bulelela Maisilaele nguli. 
EZK.17.3	Ba zibise se ni bulela ku bona, na, Muñ'a Bupilo ya Pahami. Ne ku na ni mbande ye tuna hahulu, ye n'e pakuzi mafufa a matuna. Ne i na ni boya bo bu buheha. Ya fufela kwa Lilundu la Lebanoni, mi ya y'o loba mutai wa kota ya sidare. 
EZK.17.4	Ya u isa kwa naha ya balekisi, mi ya y'o u beya mwa munzi wa mileko. 
EZK.17.5	Cwale ya y'o nga sicalonyana mwa naha ya Isilaele, mi ya t'o si cala mwa simu ye nunile, mo ne ku na ni mezi a ku si hulisa. 
EZK.17.6	Sicalo sa mela mi sa ba kota ya veine ye ambalalile, ye kuswani. Mitai ya liba kwa mbande, mi mibisi ya toma. Kota ya ba ni mitai ni matali a mañata.
EZK.17.7	“Hape ne ku na ni mbande ye ñwi ye tuna, ya mafufa a matuna ni boya bo buñata. Cwale kota ya veine ya sikuluha mwa simu mo ne i melile mi ya libisa mibisi ni matali a yona kwa mbande yeo, ka sepo ya kuli i ta i fa mezi a mañata ku fita. 
EZK.17.8	Kono kota ne i cezwi mo ku nunile, mwa simu ye na ni mezi hande, mi cwale ne i kona ku hula, ku ba ni matali ni ku beya miselo, mane ya ba kota-tuna.
EZK.17.9	“Cwale na buza, na, Muñ'a Bupilo ya Pahami, na li, ‘Kana kota ye i ta pila ni ku hula? Kana mbande ya pili ha i na ku i kumula hamoho ni mibisi ya yona, i koyaule miselo, i lobake mitai, ni ku i tuhela i oma, nji? Ha i na ku tokwa maata a matuna kamba sicaba se si na ni maata sa ku i kumula. 
EZK.17.10	Ki niti i cezwi sinca, kana kikuli i ta pila ni ku hula, nji? Kikuli ha i na ku oma ha i ka natiwa ki moya wa kwa upa, naa? Kana ha i na ku omela hona fo i melile fo, nji?”
EZK.17.11	Muñ'a Bupilo a li ku na: 
EZK.17.12	 “Buza bafetuheli ba haiba ba ziba se i talusa nguli. Ba bulelele kuli mulena wa Babilona n'a tile mwa Jerusalema, mi a t'o nga mulena ni manduna ba hae, a ya ni bona kwa Babilona. 
EZK.17.13	A nga a li muñwi kwa lubasi lwa mulena, a eza litumelelano ni yena, mi a mu hapeleza ku itama kuli u ta sephala. A nga batu ba batuna, a ba tama ni ku ba buluka cwalo. 
EZK.17.14	A eza cwalo ili ku hanisa sicaba ku zuha hape, ni ku bona kuli litumelelano li ta bulukiwa. 
EZK.17.15	Kono mulena wa Juda a fetuhela Babilona mi a luma lindumeleti kwa Egepita ku y'o nga lipizi ni mpi ye tuna. Kana u ta kona, nji? Kikuli u ta ipilisa ka ku eza cwalo, naa? Kana u ta felisa litumelelano a sa fiwi mulatu, naa?
EZK.17.16	“Ka na, Mulimu ya pila,” ku bulela Muñ'a Bupilo, “mulena yo u ta y'o shwela mwa Babilona, kakuli u tulile buitamo bwa hae ni litumelelano z'a n'a ezize ni mulena wa Babilona, ya mu beile fa bulena. 
EZK.17.17	Nihaili mpi ya Faro ye na ni maata hahulu ha i na ku kona ku mu tusa kwa ku lwana, Mababilona ha ba ta yumbela liuba ni ku yepa mikokolombwa kuli ba bulaye batu ba bañata. 
EZK.17.18	U tulile buitamo bwa hae ni tumelelano ya n'a ezize. U ezize lika ze kamukana, mi cwale h'a na ku banduka.”
EZK.17.19	Muñ'a Bupilo ya Pahami, u li, “Ka na, Mulimu ya pila, ni ta mu fa mulatu ka ku tula tumelelano y'a itamile ka libizo la ka kuli u ta i buluka. 
EZK.17.20	Ni ka mu teela kanyandi ka muzumi, ni mu swase mwateñi. Ni ta mu isa kwa Babilona ni y'o mu fela mulatu kwateñi, kakuli h'a si ka sepahala ku na. 
EZK.17.21	Masole ba hae ba ba sepilwe ba ta bulaiwa mwa ndwa, mi ba ba ta pila ba ta hasanyezwa mwa maneku kaufela. Cwale mu ta ziba kuli na, Muñ'a Bupilo, ni bulezi.”
EZK.17.22	Se ki sona s'a bulela Muñ'a Bupilo ya Pahami,
EZK.17.22	“Ni ta nga mishebe ya sidare
EZK.17.22	ye telele, ni i lobe matuhela.
EZK.17.22	Ni ta i cala fa lilundu le li lumbile.
EZK.17.23	Ni ta i cala fa lilundu
EZK.17.23	la Isilaele le li lumbile hahulu.
EZK.17.23	I ta shoshela mitai ni ku beya miselo,
EZK.17.23	mi i be kota ye nde hahulu
EZK.17.23	ya sidare.
EZK.17.23	Ku ta lula linyunywani za mifuta
EZK.17.23	mi li fumane mukunda
EZK.17.23	mwa muluti wa yona.
EZK.17.24	Likota kaufela ze mwa naha
EZK.17.24	li ta ziba kuli ki na Muñ'a Bupilo.
EZK.17.24	Ni puma likota ze telele,
EZK.17.24	mi ni hulisa tukota to tunyinyani.
EZK.17.24	Ni omisa likota ze tala,
EZK.17.24	mi ze omile ni li eza ze tala hape.
EZK.17.24	Ni bulezi, na, Muñ'a Bupilo.
EZK.17.24	Ni ta eza se ni bulezi
EZK.17.24	kuli ni ta si eza.”
EZK.18.1	Muñ'a Bupilo a bulela ku na. 
EZK.18.2	 A li, “Kiñi taba ye ha i kuta-kutelwa ki batu mwa naha ya Isilaele?
EZK.18.2	‘Bashemi ba cile veine
EZK.18.2	ye wawata,
EZK.18.2	mi meeno a banana
EZK.18.2	a lenga.’
EZK.18.3	“Ka na, Mulimu ya pila,” ku bulela Muñ'a Bupilo ya Pahami, “ha mu sa kutela ku bulela nguli yeo mwa Isilaele hape. 
EZK.18.4	Mushemi kamba mwana, bupilo bwa mañi ni mañi ki bwa ka. Mutu ya eza sibi ki yena ya ka shwa.
EZK.18.5	“Luli mwendi ku na ni mutu yo munde, ya lukile, ya sepahala. 
EZK.18.6	H'a lapeli maswaniso a Maisilaele kamba ku ca litabelo ze ezelizwe mwa libaka ze hanisizwe. H'a fosi ni musal'a mutu kamba ku lobala ni musali ya keluhile. 
EZK.18.7	H'a pumi kamba ku putelela mutu. U kutisanga swalelele ye n'e siilwe ki mutu ya kalimile. U uta ba ba lapile, mi u ba fa liapalo ba ba zamaya njenje. 
EZK.18.8	H'a kalimi mutu mali kuli a fumane ñambeko. U hana ku eza se si maswe, mi mwa muzeko u fanga katulo ye lukile. 
EZK.18.9	 U utwa litaelo za ka, mi u buluka milao ya ka ka tokomelo. U lukile mi u ta pila, ku bulela Muñ'a Bupilo ya Pahami.
EZK.18.10	“Cwale luli mwendi u na ni mwana ya uzwa ni ku bulaya ni ku eza lika ze swana cwalo. 
EZK.18.11	U eza lika z'a si ka eza ndat'ahe ni kamuta. U ca litabelo ze ezelizwe mwa libaka ze hanisizwe ni ku fosa ni basali ba batu. 
EZK.18.12	U puma babotana, wa uzwa, mi u ipulukela swalelele ye n'e siilwe ki mutu ya kolotile. U lapela maswaniso, u eza ze swabisa. 
EZK.18.13	U kolotisa batu mali kuli a fumane ñambeko. Kikuli u ta pila, naa? Batili h'a na ku pila. U ezize lika ze swabisa ze kamukana mi kabakala zona u ta shwa. Ki yena ya ka nyaziwa ka lifu la hae.
EZK.18.14	“Luli mwendi mutu yo u na ni mwana. Mwana yo u bona libi z'e eziwa ki ndat'ahe kaufela, kono h'a mu likanyisi. 
EZK.18.15	H'a lapeli maswaniso a Maisilaele kamba ku ca litabelo ze ezelizwe mwa libaka ze hanisizwe. H'a fosi ni musal'a mutu. 
EZK.18.16	H'a nyandisi ufi ni ufi, kamba ku uzweza mañi ni mañi. U kutisa swalelele ye n'e siilwe ki mutu ya kolotile. U uta ba ba lapile ni ku fa liapalo ku ba ba zamaya mapunu. 
EZK.18.17	U hana ku eza se si maswe mi h'a kalimi mutu mali kuli a fumane ñambeko. U buluka milao ya ka ni ku utwa litaelo za ka. H'a na ku shwa kabakala libi za ndat'ahe kono luli u ta pila. 
EZK.18.18	Ndat'ahe n'a puma ni ku uzwa mi n'a eza ze maswe nako kaufela ku mañi ni mañi. Mi cwale u shwile kabakala libi za hae.
EZK.18.19	“Kono mwa buza, mwa li, ‘Kiñi mwana h'a sa nyandi kabakala libi za ndat'ahe?’ Kalabo kikuli mwana u ezize ze nde ze lukile. U bulukile milao ya ka mi u i latelezi ka tokomelo, mi cwale luli u ta pila. 
EZK.18.20	 Ki yena ya eza sibi ya ta shwa. Mwana h'a na ku nyanda kabaka la sibi sa ndat'ahe, kamba ndat'ahe kabakala libi za mwan'a hae. Mutu yo munde u ta fiwa mupuzo ka ku eza ze nde, mi mutu ya maswe u ta nyanda ka bumaswe bw'a eza.
EZK.18.21	“Haiba mutu ya maswe a tuhela ku eza sibi, mi a buluka milao ya ka, haiba a eza ze nde ze lukile, h'a na ku shwa. Luli u ta pila. 
EZK.18.22	Libi za hae kamukana li ta swalelwa, mi u ta pila, kakuli u ezize se si lukile. 
EZK.18.23	Kikuli mu hupula kuli ni tabela ku bona mutu ya maswe h'a shwa, nji?” ku buza Muñ'a Bupilo ya Pahami. “Batili, ni lakaza ku mu bona h'a baka mi a pile.
EZK.18.24	“Kono haiba mutu ya lukile a tuhela ku eza ze nde, mi a kala ku eza bumaswe kaufela, lika ze swabisa ze eziwa ki batu ba ba maswe, kana u ka zwelapili ku pila? Batili! Ha ku na bunde bw'a ezize bo bu ta hupulwa. U ta shwa kabakala ku sa sepahala kwa hae ni libi za hae.
EZK.18.25	“Kono mu li, ‘S'a eza Muñ'a Bupilo ha si si ka luka!’ A mu ni teeleze, mina Maisilaele. Cwale mu hupula kuli mukwa o ni eza lika ka ona ha u si ka luka, nji? Ki mukwa wa mina o si ka luka. 
EZK.18.26	Mutu ya lukile h'a tuhela ku eza ze nde mi a kala ku eza ze maswe, ibe ku zwa fo wa shwa, u shwa kabakala bumaswe bw'a ezize. 
EZK.18.27	Mutu ya maswe h'a kauhana ni sibi mi a eza ze nde ze lukile, u pilisize moya wa hae. 
EZK.18.28	U lemuhile z'a n'a eza mi u tuhezi ku eza sibi, cwalehe, luli h'a na ku shwa, kono u ta na pila cwalo. 
EZK.18.29	Mi mina Maisilaele mu li, ‘S'a eza Muñ'a Bupilo ha si si ka luka.’ Mu hupula kuli mukwa wa ka ha u si ka luka, nji ha ku cwalo? Ki mukwa wa mina o si ka luka.
EZK.18.30	“Cwale na, Muñ'a Bupilo ya Pahami, na mi bulelela, mina Maisilaele, kuli ni ta atula yo muñwi ni yo muñwi wa mina ka s'a ezize. Mu tuhele bumaswe kamukana bo mu eza, mi mu si ke mwa lumelela ku bulaiwa ki sibi sa mina. 
EZK.18.31	Mu ambuke bumaswe bo ne mu ezanga kaufela, mi mu be ni mioya ye minca ni lipilu ze nde. Kiñi, mina Maisilaele, ha mu bata ku shwa? 
EZK.18.32	 Ha ni bati nihaili a li muñwi feela kuli a shwe,” ku bulela Muñ'a Bupilo ya Pahami. “Mu tuhele ku eza sibi mi mu pile.”
EZK.19.1	Pina ya maswabi ya bana ba malena ba babeli ba Isilaele ki ye.
EZK.19.2	M'aho n'e li tau ye nde cwañi!
EZK.19.2	N'a tolanga ni litau.
EZK.19.2	N'a utelanga tutawana twa hae
EZK.19.2	mwahal'a litau ze tunanyana.
EZK.19.3	N'a uta katawana mi a ka luta
EZK.19.3	ku zuma.
EZK.19.3	Ka ba muca-batu.
EZK.19.4	Macaba a mu utwa
EZK.19.4	mi ba mu swasa mwa musima.
EZK.19.4	Ba mu beya mwa sikalamunanga,
EZK.19.4	mi ba mu isa kwa Egepita.
EZK.19.5	A bona kuli sepo ya hae i sinyehile.
EZK.19.5	Cwale kiha s'a uta katawana
EZK.19.5	ka kañwi kwa tutawana twa hae
EZK.19.5	mi ka ba tau ye sabisa.
EZK.19.6	Ha s'a hulile
EZK.19.6	n'a zamaya-zamaya ni litau ze ñwi.
EZK.19.6	A ituta ku zuma mi a ba muca-batu.
EZK.19.7	A tuba minzi ya masabelo,
EZK.19.7	a sinya minzi.
EZK.19.7	Batu mwa naha kaufela ne ba tula
EZK.19.7	lipilu nako kamukana h'a lila.
EZK.19.8	Macaba a kopana ku t'o mu lwanisa.
EZK.19.8	Batu ba zwa kafa ni kafa.
EZK.19.8	Ba yandumuna tunyandi to ba zumisa
EZK.19.8	mi ba mu swasa mwa liteo za bona.
EZK.19.9	Ba mu beya mwa sikalamunanga
EZK.19.9	mi ba mu isa ku mulena wa Babilona.
EZK.19.9	Ba mu buluka a nz'a libelezwi,
EZK.19.9	ili kuli ku lila kwa hae
EZK.19.9	ku si ke kwa utwahala hape
EZK.19.9	mwa malundu a Isilaele.
EZK.19.10	M'aho n'a swana ni kota ya veine
EZK.19.10	ye cezwi kwatuko a mulapo.
EZK.19.10	Kabakala kuli ne ku na ni mezi
EZK.19.10	a mañata,
EZK.19.10	ya ba ni matali ni miselo.
EZK.19.11	Mitai ya kota ya veine ne i tiile
EZK.19.11	mi ya eziwa milamu ya bulena.
EZK.19.11	Kota ya veine ya hula mi ya ba
EZK.19.11	ye telele mane ya y'o fita
EZK.19.11	kwa malu.
EZK.19.11	Mañi ni mañi a bona buñata q2 bwa matali
EZK.19.11	ni butelele bwa yona.
EZK.19.12	Kono mazoho a ba ba nyemile
EZK.19.12	a i kumula ni mibisi,
EZK.19.12	mi ba i latela fafasi.
EZK.19.12	Moya wa kwa upa wa omisa miselo
EZK.19.12	ya yona.
EZK.19.12	Mitai ya yona ya loba-lobeha.
EZK.19.12	Ya oma mi ya ciswa.
EZK.19.13	Cwale i cezwi mwa lihalaupa,
EZK.19.13	mwa naha ye omile ye si na mezi.
EZK.19.14	Lisina la kota ya veine la yaka
EZK.19.14	mulilo.
EZK.19.14	Mulilo wo, wa cisa mitai ni miselo
EZK.19.14	ya yona.
EZK.19.14	Mitai ya yona ha i sa tola i tiya
EZK.19.14	hape,
EZK.19.14	ha i sa tola i ba milamu ya bulena.
EZK.19.14	Ye ki yona pina ya maswabi.
EZK.19.14	I se i opezwi hañata-ñata.
EZK.20.1	N'e li ka lizazi la bulishumi mwa kweli ya buketalizoho ili mwa silimo sa busupa mwa butanga. Ba bañwi ba baeteleli ba Maisilaele ba taha ku na ku t'o buza tato ya Mulimu. Ba t'o ina fafasi fapil'a ka. 
EZK.20.2	Mi Muñ'a Bupilo a bulela ni na, a li, 
EZK.20.3	“Mwan'a mutu, bulela ni batu ba. U ba taluseze kuli Muñ'a Bupilo ya Pahami u bulela cwana, u li, ‘Mu tezi ku t'o buza tato ya ka, nji? Ka na, Mulimu ya pila, ha ni na ku mi lumelela ku ni buza se siñwi. Na, Muñ'a Bupilo ya Pahami, ni bulezi.’
EZK.20.4	“Mwan'a mutu, u itukiselize ku ba atula, nji? Cwale, ba atule. Ba hupulise lika ze swabisa ze n'e ezizwe ki bo ndat'a bona. 
EZK.20.5	 Ba taluseze se ni bulela. Ha ni keta Isilaele, ne ni itamile ku bona. Na iponahaza ku bona mwa Egepita mi na ba bulelela, na li, ‘Ki na Muñ'a Bupilo, Mulimu wa mina.’ 
EZK.20.6	N'e li hona fo ha ni ba sepisa ku ba zwisa mwa Egepita ni ku ba isa mwa naha ye ni ba ketezi, ili ye nde ye nunile ku fita manaha kamukana. 
EZK.20.7	Ni ba bulelezi kuli ba latele kwahule milimu ya maswaniso ye ba tabela, mi ba si ke ba isilafaza ka milimu ya buhata ya mwa Egepita, kakuli ki na Muñ'a Bupilo, Mulimu wa bona. 
EZK.20.8	Kono ba ikuhumuselize na mi ba hanile ku ni utwa. Ha ba si ka lata maswaniso a bona a nyemisa kamba ku tuhela milimu ya Maegepita. Ne ni se ni itukiselize ku ba utwisa fo bu kuma bunyemi bwa ka ba sa inzi mwa Egepita. 
EZK.20.9	Kono ha ni si ka eza cwalo, kakuli ne ku ta ni sinya libizo, sina ha ne ni se ni bulelezi Isilaele, fapil'a batu b'a n'a pila ni bona, kuli ni ta zwisa Isilaele mwa Egepita.
EZK.20.10	“Mi cwale na ba zwisa mwa Egepita, na ba isa mwa lihalaupa. 
EZK.20.11	 Ni ba file litaelo za ka, mi ni ba luta milao ya ka ye kona ku pilisa mañi ni mañi ya i utwa. 
EZK.20.12	 La Pumulo ni li ezize sisupo se si bonisa tumelelano mwahal'a luna, ku ba hupulisa kuli ki na Muñ'a Bupilo ya ba kenisa. 
EZK.20.13	Kono nihaili mona mwa lihalaupa, ne ba ni fetuhezi. Ba tula milao ya ka ni ku hana litaelo za ka, ze tiseza mañi ni mañi ya li utwa bupilo. Ba silafalize la Pumulo hahulu. Ne ni itukiselize ku ba utwisa maata a buhali bwa ka, ni ku ba feleza hona mo mwa lihalaupa. 
EZK.20.14	Kono ha ni si ka eza cwalo. Ku eza cwalo ne ku ta ni sinya libizo, kakuli macaba a ni boni ha ni zwisa Isilaele mwa Egepita. 
EZK.20.15	 Cwale, mwa lihalaupa mo, na itama kuli ha ni sa ba isa mwa naha ye ne ni ba file, naha ye nde ye nunile ku fita manaha kamukana. 
EZK.20.16	Na ikonka cwalo kakuli ba hanile litaelo za ka, ba tuzi milao ya ka ni ku silafaza la Pumulo. Ba tabezi ku lapela maswaniso a bona.
EZK.20.17	“Kono na ba utwela butuku. Ha ni si ka ba sinya kamba ku ba bulaela hona mwa lihalaupa mo. 
EZK.20.18	Na bulelela bana ba bona, na li, ‘Mu si ke mwa zamaya ka milao y'e ezizwe ki bo kukw'a mina. Mu si ke mwa latelela mikwa ya bona, kamba ku isilafaza ka maswaniso a bona. 
EZK.20.19	Ki na Muñ'a Bupilo, Mulimu wa mina. Mu utwe milao ni litaelo za ka. 
EZK.20.20	La Pumulo mu li eze le li kenile, kuli i be sisupo sa bulikani bo lu ezize, ni ku mi hupulisa kuli ki na Muñ'a Bupilo, Mulimu wa mina.’
EZK.20.21	“Kono ni lona lusika lo, lwa ni fetuhela. Ba tulile milao ya ka mi ha ba si ka buluka litaelo za ka, ili ze tiseza mañi ni mañi ya li utwa bupilo. Ba silafalize la Pumulo. Ne ni itukiselize kuli ba utwe maata a buhali bwa ka mwa lihalaupa mo, ni ku ba bulaya kamukana. 
EZK.20.22	Kono ha ni si ka ba sinya kakuli kezo yeo ne i ka ni sinya libizo mwahal'a macaba a ni boni ha ni zwisa Isilaele mwa Egepita. 
EZK.20.23	 Cwale na eza buitamo bo buñwi hape mwa lihalaupa. Na itama kuli ni ta ba hasanyeza mwa lifasi kamukana. 
EZK.20.24	Ni ezize cwalo kakuli ba hanile litaelo za ka, ba tuzi milao ya ka, ba silafalize la Pumulo, ni ku lapela ona maswaniso a n'a sebelezwa ki bo kukw'a bona. 
EZK.20.25	Cwale na ba fa milao ye ne si ye nde, ni litaelo ze sa tisi bupilo. 
EZK.20.26	Na ba tuhela ba nze ba isilafaza ka limpo za bona, ni ku eza litabelo ka baeli ba bona ba bashimani. Zeo i n'e li ku ba utwisa butuku ni ku ba bonisa kuli ki na Muñ'a Bupilo.
EZK.20.27	“Cwalehe, mwan'a mutu, taluseza Maislaele se ni ba bulelela. Ki wo mukwa o muñwi wo ba ni shwauzi ka ona bo ndat'a bona ka ku sa sepahala kwa bona. 
EZK.20.28	Ni ba tisize mwa naha ye ne ni sepisize kuli ni ta ba fa yona. Ha ba bona malundu a lumbile ni likota ze tala, ba eza litabelo ku zona kaufela. Ba ni nyemisa ka litabelo ze ne ba cisize, ni limpo ze nwiwa ze ba tisize. 
EZK.20.29	Na ba buza, na li, ‘Libaka ze lumbile ko mu ya ze, ki lika mañi?’ Cwale, ku zwa hona fo za bizwa Libaka ze Lumbile. 
EZK.20.30	Cwale taluseza Maisilaele se ni bulela. Kiñi ha mu sa eza libi ze swana ni ze ba ezize bo ndat'a mina, mi mu matela kwa milimu ya maswaniso a bona? 
EZK.20.31	Nihaili kacenu mu sa nze mu fitisa limpo ze swana, ni ku isilafaza ili mina ka ona maswaniso ao, ka ku cisa bana ba mina mwa mulilo ku eza litabelo. Mi ku zwa fo, i sa li mina Maisilaele mu sa taha ku t'o buza ka za tato ya ka. Kaniti, sina na, Muñ'a Bupilo ya Pahami, ha ni li Mulimu ya pila, ha ni na ku mi lumelela ku ni buza se siñwi. 
EZK.20.32	Mu se mu itukiselize kuli mu bata ku swana ni macaba a mañwi, sina batu ba ba pila mwa manaha a mañwi mi mu lapele likota ni macwe, kono ha ku na ku ba cwalo.
EZK.20.33	“Kanti, sina na, Muñ'a Bupilo, ha ni li Mulimu ya pila, ni mi lemusa kuli ni ta mi busa ka tata, ka maata a ka kamukana ni ka buhali bwa ka. 
EZK.20.34	Ni ta mi bonisa maata a ka ni bunyemi bwa ka ha ni ta mi kopanya hamoho ku mi zwisa mwa manaha mo mu hasanyelizwe. 
EZK.20.35	Ni ta mi tisa mwa Lihalaupa la Macaba, mi ni mi atulele mwateñi lu nze lu talimani. 
EZK.20.36	Ni ta mi atula cwale sina mo ni atulezi bo ndat'a mina mwa Lihalaupa la Sinai,” ku bulela Muñ'a Bupilo ya Pahami.
EZK.20.37	“Ni ta mi zamaisa ka tata, ni mi hapeleze ku kuteka bulikani. 
EZK.20.38	Ni ta zwisa mwahal'a mina bafetuheli ni ba ba na ni libi. Ni ta ba zwisa mwa manaha mo ba inzi ka nako ye, kono ha ni na ku ba lumelela ku kutela mwa naha ya Isilaele. Kihona mu ta ziba kuli ki na Muñ'a Bupilo.”
EZK.20.39	Muñ'a Bupilo ya Pahami a li, “Cwale, mina Maisilaele kamukana, mu zwelepili ku sebeleza maswaniso a mina! Kono ni mi zibisa kuli mwamulaho a ze, mu swanezi ku ni utwa, mi mu si ke mwa shwaula libizo la ka le li kenile ni kamuta, ka ku fa maswaniso a mina limpo. 
EZK.20.40	Ku yona naha yeo, fa lilundu la ka le li kenile, fa lilundu le litelele la Isilaele, ki fona fo mu ta ni lapelelela, mina batu ba Isilaele kaufela. Ni ta mi tabela mi ni ta libelela kuli mu ni tiseze litabelo, ni limpo za mina za butokwa, ze kenile. 
EZK.20.41	Ha ni se ni mi kutisize mwa manaha mo mu hasanezi mi na mi kopanya hamoho, ni ta amuhela litabelo ze mu ta cisa. Kakuli mwa ni lapela, macaba a ta bona kuli ni kenile. 
EZK.20.42	Ha ni ta mi kutiseza mwa naha ya Isilaele, ye ne ni sepisize ku i fa bo kukw'a mina, fohe, mu ta ziba kuli ki na Muñ'a Bupilo. 
EZK.20.43	Cwale mu ta hupula linto ze swabisa kamukana ze mu ezize ni mo mu isilafalelize. Mu ta inyenya ili mina, kabakala lika ze maswe ze ne mu ezize kaufel'a mina. 
EZK.20.44	Mina Maisilaele mu ta ziba kuli ki na Muñ'a Bupilo kakuli ha ni swalisani ni mina ka ku ya ka mo bu swanelela bumaswe bwa mina, kono ni eza ka ku sileleza libizo la ka.” Muñ'a Bupilo ya Pahami u bulezi.
EZK.20.45	Muñ'a Bupilo ya Pahami a bulela ni na. 
EZK.20.46	A li, “Mwan'a mutu, talima kwa mboela. Nyaza mboela mi u polofite ka ku kalimela mushitu wa mboela. 
EZK.20.47	Bulelela mushitu wa kwa mboela ku utwa s'a bulela Muñ'a Bupilo ya Pahami, a li, ‘Bona! Na tumbula mulilo, mi u ta cisa kota kaufela ye omile ni kota kamukana ye mezi ye melile ku wena! Ha ku na ni se sikana se si ka kona ku u tima. U ta yanduka ku zwa kwa mboela ku ya kwa mutulo mi u ta babula lipata za batu kaufela. 
EZK.20.48	Mutu ufi ni ufi u ta bona kuli ki na Muñ'a Bupilo ya Pahami ya cisize mulilo ni kuli ha ku na ya kona ku u tima.’ ”
EZK.20.49	Mi na li, “Muñ'a Bupilo ya Pahami, u si ke wa ni hapeleza ku eza cwalo! Batu kamukana ba bilaela ka za mo ni bulelela kamita ka linguli.”
EZK.21.1	Muñ'a Bupilo a bulela ku na. 
EZK.21.2	A li, “Mwan'a mutu, nyaza Jerusalema. Nyaza libaka kamukana ko ba lapelela batu. U kalimele naha ya Isilaele. 
EZK.21.3	Bulelela batu kuli na, Muñ'a Bupilo, na bulela, ni li, ‘Na mi lwanisa. Ni ta nga sabule ya ka, ni mi bulaye kaufel'a mina, ba bande ni ba ba maswe hamoho. 
EZK.21.4	Ni ka eza cwana. Ni ka sebelisa sabule ya ka ku ufi ni ufi, ku kalela kwa mutulo mane ku y'o fita kwa mboela. 
EZK.21.5	Mutu kamukana u ta ziba kuli ki na Muñ'a Bupilo ya comozi sabule ya hae mi ha ni na ku tuhela.’
EZK.21.6	“Mwan'a mutu, tonga inge pilu ya hao i pazulwa ki maswabi. U tonge ka tata f'o kona ku bonwa ki batu kaufela. 
EZK.21.7	Ha ba ku buza libaka le li ku tongisa, u ba bulelele kuli ki kabakala se si ta ezahala. U ba bulelele cwalo kuli lipilu za bona li tale sabo. Mazoho a bona a ta lepelela. Ba ta tula lipilu. Ba ta njanja mwa mañwele. Nako i fitile. Ki ye hona fa.” Muñ'a Bupilo ya Pahami u bulezi.
EZK.21.8	Muñ'a Bupilo a li ku na, 
EZK.21.9	“Mwan'a mutu, polofita. Taluseza batu se ni bulela, na, Muñ'a Bupilo, ni li,
EZK.21.9	‘Sabule, sabule i lozizwe
EZK.21.9	mi i kenisizwe.
EZK.21.10	I lozelizwe ku bulaya.
EZK.21.10	I keniselizwe ku benya sina lumonyi.
EZK.21.10	Ha ku na ku ba ni tabo,
EZK.21.10	kakuli batu ba ka ba hanile kelezo
EZK.21.10	niha ba utwiswa butuku.
EZK.21.11	Sabule ya keniswa
EZK.21.11	ku i lukiseza ku sebeza.
EZK.21.11	I lozizwe mi i kenisizwe
EZK.21.11	kuli i beiwe mwa mazoho
EZK.21.11	a mubulai.
EZK.21.12	Huwa, mwan'a mutu, mi u bokolole.
EZK.21.12	Sabule ye i ezelizwe batu ba ka,
EZK.21.12	ni bazamaisi ba Isilaele kamukana.
EZK.21.12	Ba til'o bulaiwa,
EZK.21.12	hamoho ni batu ba ka kaufela.
EZK.21.12	Inate fa sibufa ka ku felelwa ki sepo!
EZK.21.13	“‘Wa likiwa, mi haiba u sa hana ku sikululwa, kikuli ze kaufela ha li na ku ezahala, nji?’ Ku buza Muñ'a Bupilo ya Pahami.
EZK.21.14	“Cwale, mwan'a mutu, polofita. U kambe ka mazoho a hao, mi sabule i ta lema hape ni hape. Ki yona sabule ye bulaya, sabule ye sabisa ni ku bulaya. 
EZK.21.15	I zwafisa batu ba ka mi ba sitatala. Ni fumbela munzi wa bona ka sabule ye benya sina lumonyi, mi i itukiselize feela ku bulaya. 
EZK.21.16	Lema kwa silyo ni kwa nzohoto, wena sabule ye buhali! Lema ko u fetuhela kamukana. 
EZK.21.17	Ni na cwalo, ni ka kambela ka mazoho a ka, mi buhali bwa ka bu ta kuyuka. Na, Muñ'a Bupilo, ni bulezi.”
EZK.21.18	Muñ'a Bupilo a bulela ku na. 
EZK.21.19	A li, “Mwan'a mutu, swaya linzila ze peli z'a ka taha ka zona mulena wa Babilona ni sabule ya hae. Bubeli bwa zona li simuluhe mwa naha i liñwi. U tome ze supeza nzila fa manganandila. 
EZK.21.20	Ye ñwi i ta bonisa mulena nzila ye ya kwa Maamoni kwa munzi wa Raba, mi ye ñwi i ta bonisa nzila ye ya kwa Juda ni ku liba kwa Jerusalema muleneñi o tiisizwe. 
EZK.21.21	Mulena wa Babilona u yemi fa manganandila. H'a bata ku ziba kw'a ya, u nyunga masho. Cwale u laula ka taula ye kenile. U tatuba sibiti sa folofolo ye eziwa sitabelo. 
EZK.21.22	Cwalehe! Lizoho la hae la silyo li swala lisho fo ku swailwe Jerusalema! Li mu bulelela kuli a ye a y'o lukisa mishini ya ku tubisa mi a shae mukanga wa ndwa, a beye mishini ye tuba kwa minyako, kuli li ululule miundo, ni ku yepa mikokolombwa. 
EZK.21.23	Batu ba mwa Jerusalema ha ba na ku kolwa taba yeo, kabakala litumelelano ze ne ba ezize. Kono bupolofita bo ki kupuzo ya libi za bona, ni poniso ya kuli ba ta hapiwa. 
EZK.21.24	Se, ki sona se ni bulela na, Muñ'a Bupilo ya Pahami. Libi za mina li patuluzwi. Mutu ni mutu u ziba bufosi bwa mina. Mu bonahaza za mina mwa likezo kaufela. Mu se mu atuzwi kale, mi ni ta mi tuhelela lila za mina.
EZK.21.25	“Ni wena, lizazi la hao la taha, wena mutu ya maswe, mubusi wa Isilaele ya lisila, ili lizazi la mafelelezo a mulatu wa hao. 
EZK.21.26	Ni bulezi, na, Muñ'a Bupilo ya Pahami. Tubula tukwe ni kuwani ya hao ya bulena. Ha ku na se si ta ba cwalo hape. Maata a be kwa babotana! Ku kokobezwe ba ba maata! 
EZK.21.27	Ni ta shandaula, ni shandaule, ni u shandaule! Ee, ni ta shandaula munzi, u sinyehe. Ha u na ku liululwa ku fitela muñi yo, ya u swanela, a taha mi u ta u fiwa!”
EZK.21.28	 “Mwan'a mutu, polofita! Talusa seo, na, Muñ'a Bupilo ya Pahami, ni si bulela ka Maamoni, ba ba shwaula Isilaele. Ba bulelele, u li,
EZK.21.28	‘Sabule i se i lukiselizwe ku sinya.
EZK.21.28	I keniselizwe ku bulaya,
EZK.21.28	ku benya sina lumonyi.
EZK.21.29	Bulelela Maamoni kuli lipono ze ba bona ki za buhata, ni bupolofita bo ba eza ki buhata feela. Ki batu ba ba maswe, mi lizazi la bona la taha, lizazi la katulo ya bona ya mafelelezo. Sabule i ta wela fa milala ya bona.
EZK.21.30	“‘Beya sabule ya hao. Ni ta ku atulela mwa sibaka mo n'o pepezwi, mwa naha ya hao luli. 
EZK.21.31	U ta utwa buhali bwa ka ha ni ta ku lukululela bona sina mulilo o tuka. Mi ni ta ku libisa kwa batu ba ba na ni situhu, ba ba tekelezi hahulu ku sinya. 
EZK.21.32	U ta sinyiwa ki mulilo. Mali a hao a ta sululelwa mwa naha ya hao luli, mi ha ku na ya ka ku hupula hape.’ ” Muñ'a Bupilo u bulezi.
EZK.22.1	Muñ'a Bupilo a bulela ku na. 
EZK.22.2	A li, “Mwan'a mutu, u se u itukiselize ku atula munzi o tezi babulai, nji? U u bulelele lika ze swabisa kamukana z'o ezize. 
EZK.22.3	Bulelela munzi seo, na, Muñ'a Bupilo ya Pahami, ni si bulela. Kabakala kuli u s'o bulaile banabahenu ba bañata, ni kuli u isilafalize ka ku lapela maswaniso, nako ya hao ya ta. 
EZK.22.4	U mulatu ka babulai bao mi u silafezi ka maswaniso o' ezize, mi cwale lizazi la hao la taha. Nako ya hao i fitile. Kikabakaleo ni tuhelezi macaba a ku sheununa ni manaha kaufela a ku nyefula. 
EZK.22.5	Manaha a fakaufi ni a kwahule a ku nyefula kabakala kuli u tumile ka ku tokwa mulao. 
EZK.22.6	Baeteleli ba Isilaele kamukana ba sepile maata a bona mi ba tisa lipulao. 
EZK.22.7	 Ha ku na nihaili a li muñwi mwa hae ya kuteka bashemi ba hae. Mu puma bazwahule mi mu putelela limbelwa ni lindiala. 
EZK.22.8	 Ha mu kuteki libaka ze kenile, mi ha mu buluki la Pumulo. 
EZK.22.9	Ba bañwi ba batu ba hao ba bulela za buhata ka ba bañwi kuli ba bulaiwe. Ba bañwi ba ca litabelo ze ezelizwe maswaniso. Ba bañwi ba pila ka buhule. 
EZK.22.10	 Ba bañwi ku bona ba fosa ni basali ba bo ndat'a bona. Ba bañwi ba hapeleza basali kuli ba fose ni bona ba nze ba keluhile. 
EZK.22.11	Ba bañwi ba fosa ni makwenyan'a bona, kamba likaizeli za bona. 
EZK.22.12	 Ba bañwi ba bata mali ka ku bulaya batu. Ba bañwi ba bata ñambeko ku ze ba kolotisize banabahabo bona ba Maisilaele mi ba fuma ka ku ba putelela. Na, ba ni libezi.” Muñ'a Bupilo ya Pahami u bulezi.
EZK.22.13	“Ni ka tisa buhali bwa ka fa busholi bwa hao ni bubulai. 
EZK.22.14	Kana u hupula kuli u ta siyalelwa ki bundume, kamba ku ba ni maata a ku nanula lizoho ha ni se ni keni ku wena, naa? Na, Muñ'a Bupilo, ni bulezi mi ni buluka linzwi la ka. 
EZK.22.15	Ni ta hasanyeza batu ba hao mwa manaha kaufela ni macaba, mi ni feze likezo za hao ze maswe. 
EZK.22.16	Cwale macaba a mañwi h'a na ku ku kuteka, kono u ta ziba kuli ki na Muñ'a Bupilo.”
EZK.22.17	Muñ'a Bupilo a bulela ku na. 
EZK.22.18	A li, “Mwan'a mutu, Maisilaele ha ba na tuso ku na. Ba swana ni mazwake a kopa, senge, sipi ni loto ze siyezi ha ku se ku shengunukisizwe silivela mwa mulilo. 
EZK.22.19	Cwalehe, na, Muñ'a Bupilo ya Pahami, ni ba bulelela kuli ha ba na tuso sina ona mazwake ao. Ni ta ba tisa mwa Jerusalema kaufel'a bona. 
EZK.22.20	Ni ta ba tisa sina mo ne ni ta tiseza silivela, kopa, sipi, loto ni senge ni ku li beya mwa mulilo ili ku li kenisa. Bunyemi ni buhali bwa ka li ta ba shengunukisa ka mukwa wo mulilo u shengunguna butale ka ona. 
EZK.22.21	Ee, ku cwalo, ni ta ba kopanyeza mwa Jerusalema, ni ba tumbulele mulilo kwatasi, mi ni ba shengunukise ka bunyemi bwa ka. 
EZK.22.22	Ba ta shengunukela mwa Jerusalema sina silivela mo i sheungunukela mwa mulilo, mi fo ba ta ziba kuli ba ta utwa buhali bwa Muñ'a Bupilo.”
EZK.22.23	Muñ'a Bupilo hape a bulela ku na. 
EZK.22.24	A li, “Mwan'a mutu, bulelela Maisilaele kuli ki naha ye si ka kena ye ni fa mulatu ka bunyemi bwa ka. 
EZK.22.25	Baeteleli ba swana ni litau ze honela lifolofolo ze li bulaile. Ba bulaya batu, ba nga mali a bona kamukana ni liluwo le ba fumana, mi ka bubulai bwa bona ba siya limbelwa ze ñata. 
EZK.22.26	 Baprisita ba tula mulao wa ka mi ha ba kuteki ze kenile. Ha ba bonisi fapahano mwahal'a ze kenile ni ze si ka kena. Ha ba luti fapahano mwahal'a lika ze kenile ni ze si ka kena, mi ha ba na taba ni la Pumulo. Kabakaleo, sicaba sa Isilaele ha si ni kuteki. 
EZK.22.27	Manduna ba muso ba swana ni litongwani ze pazaula lifolofolo ze li bulaile. Ba bulaya kuli ba fume. 
EZK.22.28	Bapolofita ba patile libi ze, sina batu ba ba penda limota ka mupende o musweu. Ba bona lipono za buhata mi ba eza bupolofita bo bu si na niti. Ba ikunga kuli ba bulela linzwi la Muñ'a Bupilo ya Pahami, kono na, Muñ'a Bupilo, ha ni si ka bulela se siñwi ku bona. 
EZK.22.29	Bafumi ba ziba hahulu ku puma ni ku putelela. Ba nyandisa babotana ni ku putelela bazwahule. 
EZK.22.30	Na bata mutu ya n'a ka yaha limota, ya n'a ka yema mwa libaka mo li tubehile limota mi a sileleze naha buhali bwa ka ha bu bata ku i sinya, kono ha ni si ka fumana nihaili a li muñwi. 
EZK.22.31	Cwale ni ta ba sululela buhali bwa ka mi bu ba bulaye sina mulilo, kabakala mulatu wa ze ba ezize.” U bulezi Muñ'a Bupilo ya Pahami.
EZK.23.1	Muñ'a Bupilo a bulela ku na. 
EZK.23.2	A li, “Mwan'a mutu, ku kile kwa ba ni basali ba babeli ili mutu ni munyan'a hae. 
EZK.23.3	Ha ne ba sa li ba banca, ba pila mwa Egepita, ba sinyehelwa ki bukalibe bwa bona, mi ba fetuha mahule. 
EZK.23.4	Yo muhulu n'a bizwa Ohola mi n'a yemela naha ya Samaria. Yo munyinyani n'a bizwa Oholiba mi yena n'a yemela Jerusalema. Na ba nyala mwa bubeli bwa bona, mi ba ni pepela bana. 
EZK.23.5	Ohola niha n'a s'a nyezwi ku na, a zwelapili ku ba lihule, mi n'a lakaza hahulu linyazi za hae ba ba zwa kwa Asiria. Ne ba li masole. 
EZK.23.6	Ne ba apezi liapalo ze tala, batu ba lusika lwa silena, mi ba li manduna ba litulo ze pahami. Kaufel'a bona n'e li mitangana ba bande, manduna ba ba pahami lipizi. 
EZK.23.7	N'a li lihule la manduna ba Maasiria kamukana, mi takazo ya hae ya be ya mu isa kwa ku isilafaza ili yena ka ku lapela milimu ya maswaniso ya Maasiria. 
EZK.23.8	A zwelapili ka s'a n'a kalile ka sona a sa li lihule mwa Egepita, kw'a n'a sinyehezwi ki bukalibe bwa hae. Ku kalela kwa busizana bwa hae, n'a fosanga ni banna mi ba mu eza sina lihule. 
EZK.23.9	Cwale na mu fa linyazi za hae za Maasiria b'a n'a bata hahulu. 
EZK.23.10	Ba mu tubula ba mu siya mapunu, ba swala bana ba hae ba bashimani ni ba basizana, mi yena cwale ba mu bulaya ka sabule. Kai ni kai basali ne ba seba-seba ka za ziezi ya hae.
EZK.23.11	“Oholiba, niha n'a boni cwalo, a zwelapili mwa buhule ku fita mw'a n'a inezi muhulwan'a hae Ohola. 
EZK.23.12	N'a tezi takazo ya ba lusika lwa silena ni manduna ba Maasiria, masole ba ba apezi liapalo ze nde, ni manduna ba ba pahama lipizi, kaufel'a bona ili micaha ye minde. 
EZK.23.13	Na bona kuli n'a s'a li mutu ya maswe luli, ni kuli wa bubeli ni yena n'a s'a li ya maswe sina wa pili.
EZK.23.14	A ekeza hape ni hape kwa bumaswe bwa hae. N'a yembuluzwi ki maswaniso a manduna ba ba pahami ba Mababilona a n'a betilwe mwa limota a basizwe ka mupende o mufubelu. 
EZK.23.15	Ne ba na ni makanda mwa liteka za bona, ni litukwe za mikabo kwa litoha za bona. Ba bonahala ku ba balauli ba likoloi mi ili Mababilona ba ba zwa mwa Kaladea. 
EZK.23.16	A sa bona feela, a tala takazo mi a ba lumela mañusa mwa Babilona. 
EZK.23.17	Mababilona ba taha mi ba t'o fosa ni yena. Ba mu sebelisa, mi ba mu silafaza hahulu kuli mane kwa mafelelezo a ba nyenya. 
EZK.23.18	A iponahaza patalaza, ni ku izibahaza ku mañi ni mañi kuli ki lihule. Na mu nyenya hahulu sina mo ne ni ezelize ku muhulwan'a hae. 
EZK.23.19	A ba lihule le li fitelezi, a eza likezo z'a n'a eza a sa li musizana, ha n'a sa li lihule mwa Egepita. 
EZK.23.20	N'a tezi takazo ya banna ba ba hulezi kwa bunna, ba ba na ni lilama ze swana sina za limbongolo, ba ba na ni mikwa ye swana sina ya lipizi. 
EZK.23.21	Oholiba, n'o bata ku kutela mikwa ya kwa busizana bwa hao ye maswe ha n'o sa li mwa Egepita. Kwateñi banna ne ba ku bapalisanga kwa mazwele, mane wa be wa sinyehelwa ki bukalibe bwa hao.” 
EZK.23.22	“Cwalehe, Oholiba, se ni ku bulelela, na, Muñ'a Bupilo ya Pahami, ki se. U katezi ka linyazi ze, kono ni ta ba susueza kuli ba ku nyemele, ni ba tise ba t'o ku beya mwa sikwenda. 
EZK.23.23	Ni ka tisa Mababilona kamukana ni Makalade, ni batu ba ba zwa kwa Pekodi, Shoa ni Koa, ni Maasiria kamukana. Kaufel'a bona ki micaha ba bande, ba mandu a bulena hamoho ni manduna. Kaufel'a bona ki manduna ba litulo ze pahami ni masole ba ba pahami fa lipizi. 
EZK.23.24	Ba ta ku lwanisa kwa mutulo, mi ba tise mpi ye tuna ni likoloi za ndwa ni ze ñwi ze lwezi libyana. Ba sweli litebe ni likuwani, mi ba ta ku beya mwahali. Ni ta ku tuhelela ku bona, mi ba ta ku atula ka milao ya ku bona luli. 
EZK.23.25	Kakuli ni ku nyemezi, ni ta ba lisela ba ku bakise ka buhali. Ba ta ku puma ngo ni lizebe, mi ba bulaye bana ba hao. Ki niti ba ta nga bana ba hao ba bashimani ni ba basizana, ba ba cise ba nze ba pila. 
EZK.23.26	Ba ta pazula liapalo za hao, mi ba ku amuhe mikabo ya hao ya butokwa. 
EZK.23.27	Ni ta feza takazo ya hao ni buhule bwa hao b'o ezize ku zwa f'o n'o inezi mwa Egepita. Ha u sa tola u talima kwa maswaniso afi ni afi kamba ku hupula kwa Egepita hape.”
EZK.23.28	Se ki sona s'a bulelela Muñ'a Bupilo ya Pahami, u li, “Ni ta ku kasheza kwa batu b'o toile, b'o nyenya. 
EZK.23.29	Kakuli ba ku toile, ba ta ikungela lika kamukana z'o sebelelize mi ba ku siye u li mapunu. U ta boniwa u li lihule le li mapunu ka litakazo za hao ni buhule bwa hao. 
EZK.23.30	Ze, li ta ezahala ku wena kakuli u n'o li lihule la macaba, mi wa isilafaza ka maswaniso a bona. 
EZK.23.31	U latelezi mutala wa muhulwan'a hao, cwale ni ta ku fa mulatu o swana.”
EZK.23.32	Muñ'a Bupilo ya Pahami u li,
EZK.23.32	“U ta nwa mwa komoki
EZK.23.32	ya muhulwan'a hao.
EZK.23.32	Ki ye tuna mi i tungile.
EZK.23.32	Mutu ni mutu u ta ku seha,
EZK.23.32	mi a ku sheunune.
EZK.23.32	Komoki i tezi.
EZK.23.33	I ta ku swabisa mi u ta koliwa
EZK.23.33	ki yona komoki yeo ya sabo
EZK.23.33	ni ku sinyeha,
EZK.23.33	komoki ya muhulwan'a hao Samaria.
EZK.23.34	U ta nwa mane u i fuleke i ome,
EZK.23.34	mi ka maemba-emba a yona u ta pazaula
EZK.23.34	mazwele a hao.
EZK.23.34	Ni bulezi, na, Muñ'a Bupilo ya Pahami.”
EZK.23.35	Cwale se ki sona s'a bulela Muñ'a Bupilo ya Pahami, u li, “Kakuli u ni libezi mi u ni fulalezi, u ta nyanda ka takazo ya buhule bwa hao.”
EZK.23.36	Mulena a li ku na, “Mwan'a mutu, u se u itukiselize ku atula Ohola ni Oholiba, naa? Ba zekise ka lika ze swabisa ze ba ezize. 
EZK.23.37	Ba bukile mi ba bulaile. Ba fosize ni maswaniso ni ku bulaya bana be ne ni pepile ni bona. Ba ezize bana ba ka litabelo kwa maswaniso a bona. 
EZK.23.38	Mi zeo ha ki zona feela ze ba ezize. Ba silafalize Tempele ya ka mi ba sinyize la Pumulo le ne ni se ni tomile. 
EZK.23.39	Ha ba se ba bulaile bana ba ka, ku ezeza milimu ya bona ya maswaniso litabelo, i sa li ka lona lizazi leo ba taha kwa Tempele ya ka ku t'o i silafaza. Ba ezize cwalo kwa Tempele ya ka!
EZK.23.40	“Ba lumile linumwana ku y'o mema batu ba kwahule, mi batu bao ba taha. Basali ba tapa ni ku itaka ka mibaso kwa meeto, mi ba kaba. 
EZK.23.41	Ba ina fa mumbeta o munde ni tafule ye lukisizwe hande fapil'a bona. Mi ba beya insense ni mafula a olive ze ne ni ba file. 
EZK.23.42	Lilata la batu ba bañata ba ba iketile, ili sitopa sa batu ba ba se ba il'o ngiwa mwa lihalaupa, la utwahala. Ba beya maseka kwa mazoho a basali ni likuwani ze nde za bulena kwa litoho. 
EZK.23.43	Mi na bulela kuli ba eze buhule ni yena ibo ki musali ya supalisizwe ki linyawe. 
EZK.23.44	Ba tundamena ku ya ku yena ka mukwa o ba ya banna ka ona ku lihule. Ki ona mukwa o ba ya ka ona ku Ohola ni Oholiba, bona basali ba ba maswe bao. 
EZK.23.45	Batu ba ba lukile ba ta ba atula ka mulatu wa bubuki ni bubulai, kakuli ne ba eza buhule mi ba na ni mali kwa mazoho a bona.”
EZK.23.46	S'a bulela Muñ'a Bupilo ya Pahami ki se, u li, “Tisa batu ba bañata, ba t'o ba susa ni ku ba uzweza. 
EZK.23.47	Buñata bo, bu ba pobaule ka macwe mi bu ba lwanise ka lisabule. Ba bulaye bana ni ku cisa mandu a bona. 
EZK.23.48	Ni ta felisa bumaswe mwa naha kaufela kuli i be temuso kwa basali kamukana kuli ba si ke ba ba ni linyawe sina mo ne ba ezezanga. 
EZK.23.49	Ni mina basizana ba babeli, bo mutu ni munyan'a hae, ni ta mi fa mulatu ka bumaswe ni sibi sa mina sa ku lapela milimu ya maswaniso. Kihonahe, mu ta ziba kuli ki na Muñ'a Bupilo ya Pahami.”
EZK.24.1	Ka lizazi la bulishumi mwa kweli ya bulishumi, ili mwa silimo sa busupa ka ze peli mwa butanga, Muñ'a Bupilo a bulela ku na. 
EZK.24.2	 A li, “Mwan'a mutu, ñola lizazi la kweli la kacenu, kakuli ki lona lizazi l'a kala mulena wa Babilona ku lwanisa Jerusalema. 
EZK.24.3	Bulelela batu ba ka, ba bafetuheli, nguli ye ni ba beezi, na, Muñ'a Bupilo ya Pahami, ni li,
EZK.24.3	Toma piza fa liiso,
EZK.24.3	mi u i taze ya mezi.
EZK.24.4	Kabelela mwateñi lisuma za nama
EZK.24.4	ye nde, lipaka ni mahutu.
EZK.24.4	U i taze ka nama ya masapo ye nde.
EZK.24.5	U sebelize nama ya ngu ye nde
EZK.24.5	hahulu.
EZK.24.5	U beye likota ze ñata kwa piza.
EZK.24.5	Lisela mezi a bile.
EZK.24.5	U apehelele masapo ni nama.”
EZK.24.6	Cwalehe, se ki sona s'a bulela Muñ'a Bupilo ya Pahami, u li, “Munzi wa babulai u sinyehile. U s'o swana ni piza ye tezi mafumi ye si ka kena, mo ku nze ku zwisiwa situnula ni situnula sa nama, mane ku be ku y'o tokwa ni se si siyezi. 
EZK.24.7	Ne ku na ni lipulao mwa munzi. Kono mali n'a si ka suluhela fafasi f'a n'a ka pumbekiwa ki liluli. N'a suluhezi fa licwe. 
EZK.24.8	Ni siile mali hona fo, f'a si ke a patiwa, f'a bata ku kutiseza bumaswe ka buhali.”
EZK.24.9	Cwalehe, s'a bulela Muñ'a Bupilo ya Pahami ki se, u li, “Munzi wa babulai u sinyehile! Na kasibili, ki na ya ta kubukanya likota za mulilo. 
EZK.24.10	U tise likota ze ñwi ze ñata! U fuzele mulilo. U apehe nama! U cise masapo! 
EZK.24.11	Cwale u tome piza ya kopa ya mukungulu fa mashala, mi u tuhele i ce mane i be ye fubelu. Fohe, ni mafumi a ta ca, mi ni yona piza i ta be i kenile. 
EZK.24.12	Kono mafumi ao kaufela h'a na ku felela mwa mulilo. 
EZK.24.13	Jerusalema, likezo za hao ze maswe li ku silafalize. Nihaike ni likile ku ku kenisa, ha u sa na ku kena hape ku fitela ha u ta utwa maata a buhali bwa ka. 
EZK.24.14	Ni bulezi, na, Muñ'a Bupilo. Nako ya ka ya ku eza i s'e fitile. Ha ni na ku tuhela bumaswe, kamba ku ba ni makeke, kamba ku ba ni musa. U ta fiwa mulatu ka s'o ezize.” Ku bulezi Muñ'a Bupilo ya Pahami.
EZK.24.15	Muñ'a Bupilo a bulela ku na. 
EZK.24.16	A li, “Mwan'a mutu, ka munatelo u li muñwi ni ta nga mutu y'o lata ka ku fitisisa. Ha u na ku bilaela, ku lila, kamba ku lotisa mioko. 
EZK.24.17	Ku sikauka kwa hao ha ku na ku utwahala. U si ke wa zamaya u si na s'o apezi kwa toho kapa kwa mahutu, ili poniso ya kuli wa silisa. U si ke wa ikwahela kwa pata kapa ku ca lico ze ciwa ki balili.”
EZK.24.18	Ne ni ambola ni batu kakusasana. Manzibwana a lona lizazi leo musal'a ka a tokwahala, mi habusa na eza mo ne ni bulelezwi. 
EZK.24.19	Batu ba ni buza, ba li, “Kiñi ha u eza cwalo?”
EZK.24.20	Cwale na li ku bona, “Muñ'a Bupilo u ni bulelezi. 
EZK.24.21	U ni bulelezi ku taluseza mina Maisilaele taba ye zwa ku yena. Mu ikuhumusa ka ku tiya kwa Tempele. Mu tabela ku i talima ni ku y'o pota-pota kwateñi. Kono Muñ'a Bupilo u ta i sinya. Mi bana ba mina ba ba ta siyala mwa Jerusalema ba ta bulaiwa mwa ndwa. 
EZK.24.22	Cwale mu ta eza se ni ezize. Ha mu na ku ikwahela kwa lipata kamba ku ca lico ze ciwa ki balili. 
EZK.24.23	Ha mu na ku zamaya mu si ka apala kwa litoho, ku zamaya ka mahutu mu si na makatulo ku silisa kamba ku lila. Mu ta ota kabakala libi za mina, mi mu ta tongelana. 
EZK.24.24	Cwale ni ta ba sisupo ku mina. Mu ta eza ze ni ezize kamukana. Muñ'a Bupilo u bulela kuli zeo ha li ka ezahala, mu ta ziba kuli ki yena Muñ'a Bupilo ya Pahami.”
EZK.24.25	Muñ'a Bupilo a bulela, a li, “Cwale, mwan'a mutu, ni ta ba amuha Tempele ye tiile ye ne ba ikuhumusa ka yona ni ku ba tabisa, ye ne ba tabela ku i bona ni ku y'o pota-pota ku yona. Ni ta ba amuha bana ba bona ba bashimani ni ba basizana. 
EZK.24.26	Ka lona lizazi le ni ta eza cwalo, yo muñwi ya ta banduka mwa ziezi yeo, u ka t'o ku taluseza ka zona. 
EZK.24.27	Ka lona lizazi leo u ta kutisezwa maata a ku bulela. Ka mukwa wo, u ta ba sisupo kwa batu, mi bona ba ta ziba kuli ki na Muñ'a Bupilo.”
EZK.25.1	 Muñ'a Bupilo a bulela ku na. 
EZK.25.2	A li, “Mwan'a mutu, talima ku Maamoni, mi u ba polofitele. 
EZK.25.3	Ba bulelele kuli ba teeleze ku se ni bulela, na, Muñ'a Bupilo ya Pahami, ha ni li, ‘N'o tabile ha u bona Tempele ya ka i sinyiwa, naha ya Isilaele i shandauka, ni ku bona batu ba Juda ha ba hapiwa. 
EZK.25.4	Kakuli n'o tabile, ni ta liselela mishobo ye zwa mwa lihalaupa ya kwa upa ba t'o ku tula. Ba ta yaha mafulo a bona mwa naha ya hao mi ba inelele mwateñi. Ba ta ca miselo, ba nwe mabisi ili z'e n'e swanela ku ba za hao. 
EZK.25.5	Munzi wa Raba ni ta u fetula mulaka wa likamele, ni naha ya Amoni kaufela i be mafulelo a lingu. Cwale mu ta ziba kuli ki na Muñ'a Bupilo!’ ”
EZK.25.6	S'a bulela Muñ'a Bupilo ya Pahami ki se, u li, “N'o kambela ka mazoho a hao mi u tulakiswa ki tabo. U nyazize naha ya Isilaele. 
EZK.25.7	Kakuli u ezize cwalo, ni ta ku fa ku ba macaba kuli ba ku uzweze. Ni ta ku sinyeleza kuli u si ke wa ba sicaba ni kamuta, kamba ku ba ni naha ya hao luli. Kihona u ta ziba kuli ki na Muñ'a Bupilo.”
EZK.25.8	 Muñ'a Bupilo ya Pahami a li, “Moabi u ize Juda u swana ni manaha a mañwi kamukana. 
EZK.25.9	Kabakaleo ni ta tuhelela minzi ye sileleza mululwani wa Moabi i lwaniswe, hamohocwalo ni yona minzi ye minde ka ku fitisisa ya bo Beti-Jeshimoti, Baale-Meoni ni Kiryataimi. 
EZK.25.10	Ni ta liselela mishobo ya kwa lihalaupa la kwa upa i tule Moabi, hamoho ni Amoni, kuli Moabi a si ke a ba sicaba hape. 
EZK.25.11	Ni ta fa Moabi mulatu, mi kihona ba ta ziba kuli ki na Muñ'a Bupilo.”
EZK.25.12	 Muñ'a Bupilo ya Pahami a li, “Batu ba Edomo ba kutiselize ba Juda bumaswe ka lunya, mi kona ku kutiseza ko, ku tiselize Edomo mulatu o sa feli. 
EZK.25.13	Cwale ni zibisa kuli ni ta utwisa Edomo butuku, mi ni ta bulaya batu kamukana ni lifolofolo ze mwateñi. Ni ta i eza matota, ku kalela kwa munzi wa Temani mane ku y'o fita kwa munzi wa Dedani, mi batu ba ka bulaiwa mwa ndwa. 
EZK.25.14	Batu ba ka ba Isilaele ba kutiseza Edomo bumaswe bakeñisa ka, mi ba ta utwisa Edomo buhali bwa ka. Ha bu ta libana ni Edomo, fohe ba ta ituta.” Muñ'a Bupilo ya Pahami u bulezi.
EZK.25.15	 Muñ'a Bupilo ya Pahami a li, “Mafilisita ba kutiselize ka situhu lila za bona za kale mi ba ba felise ka sitoyo. 
EZK.25.16	Mi cwale ni zibisa kuli ni ta lwanisa Mafilisita, ni ba fiyele. Ni ta bulaya mutu kaufela ya ta siyala a sa pila mwa libala la Mafilisita. 
EZK.25.17	Ni ta ba utwisa hahulu butuku mi ni ba kutiseze ka ku tala. Ba ta utwa bunyemi bwa ka. Cwale ba ta ziba kuli ki na Mulena.”
EZK.26.1	 Ka lizazi la pili la kweli mwa silimo sa bulishumi ka si li siñwi mwa butanga Muñ'a Bupilo a bulela ku na. 
EZK.26.2	A li, “Mwan'a mutu, se ki sona se si tabisa batu ba mwa munzi wa Tire. Ba huweleza, ba li, ‘Ehe, Jerusalema, sila sa luna ku za mileko, u tubehile! Minyako ya ona lu se lu i kwalulezwi, mi ku tulwa kwa ona ku ta lu fumisa!’
EZK.26.3	“Cwalehe, se ni bulela na Muñ'a Bupilo ki se, ni li, ‘Ki na sila sa hao, wena munzi wa Tire. Ni ta tisa macaba a mañata ku t'o ku lwanisa, mi ba ka taha sina mandinda a liwate. 
EZK.26.4	Ba ta tuba mamota a munzi wa hao mi ba lutulule likalani za hao. Cwale ni ka fiyela maluli kamukana ni siye licwe feela. 
EZK.26.5	Mandui ba ta yanehela fateñi tunyandi twa bona hona fo, fo u yemi, mwahal'a liwate. Ni bulezi, na, Muñ'a Bupilo ya Pahami. Macaba a ta amuha Tire. 
EZK.26.6	Ba ta bulaya batu ba ba yahile mwa minzi ya hae ye fa munanga ka lisabule. Cwale Tire u ta ziba kuli ki Na Muñ'a Bupilo.’ ”
EZK.26.7	Muñ'a Bupilo ya Pahami u li, “Ni ka tisa mulena yo mutuna ku fita malena kamukana, Mulena Nebukadenezare wa Babilona, ku t'o lwanisa Tire. U ta zwelela kwa mutulo ni mpi ya hae ye tuna, ya lipizi ni likoloi ni masole ba ba pahami lipizi. 
EZK.26.8	Ba ba yahile mwa minzi ye fa munanga ba ta bulaiwa mwa ndwa. Lila ba ta yepa mikokolombwa, ba ubela liuba, ba eza limota le li tiile la litebe ze ka mi tibela. 
EZK.26.9	Ba ka t'o tibula mamota a hao ka lilwaniso za ku tubakisa mi ba t'o lutulula likalani za hao ka mingwala ya lisipi. 
EZK.26.10	Mu ta kwahelwa ki lilu la liluli le li ta zusiwa ki lipizi za bona. Lilata la lipizi za bona ze hoha likoloi za ndwa ni likoloi feela li ta nyanganyisa mamota a mina ha li fita mwa minyako ya munzi o sinyehile. 
EZK.26.11	Bapahami ba bona ba ta yamba mwa mikwakwa ya mina, ba bulaye batu ka lisabule za bona. Misumo ya mina ye tiile i ta wisezwa fafasi. 
EZK.26.12	Lila za mina li ka tuseha ka bufumu bwa mina ni ka mileko. Ba ta wisa mamota a mina mi ba tube mandu a mina a mande. Ba ta nga macwe, likota, ni matakala kaufela mi ba ta a poseza mwa liwate. 
EZK.26.13	 Ni ta felisa lipina za mina kamukana, ni kuzise ni lipina za fa lihalepa za mina. 
EZK.26.14	Ni ta siya licwe feela fo mandui ba kona ku yaneha tunyandi twa bona. Munzi ha u sa tola u yahiwa hape. Ku bulezi na Muñ'a Bupilo.”
EZK.26.15	Muñ'a Bupilo ya Pahami u na ni s'a bata ku bulelela hape kwa munzi wa Tire, u li, “Ha u s'o komiwa, batu ba ba yahile fa munanga ba ta sabiswa ki sililo sa ba ba bulaiwa. 
EZK.26.16	 Malena kamukana ba macaba a kwa liwate ba ta tuluka fa mabona a bona. Ba ta tubula liapalo za bona ni liapalo ze kabisizwe mi ba ine fafasi ba nze ba kuña. Ba ta sabiswa ki kozi ye ku tahezi kuli mane ba si ke ba tuhela ku njanja. 
EZK.26.17	Ba ta ku opelela pina ye ya kepelo, ba li,
EZK.26.17	‘Munzi o tumile u sinyehile!
EZK.26.17	Lisepe za ona li fiyezwi mwa mawate.
EZK.26.17	Batu ba munzi wo ba busize mawate,
EZK.26.17	ni ku sabisa ba ba ne ba yahile
EZK.26.17	fa munanga kaufela.
EZK.26.18	Cwale, ka lizazi la ku wa kwa hae
EZK.26.18	lioli li ta kuña,
EZK.26.18	mi batu ba ku zona
EZK.26.18	ba ka mbwetuka feela
EZK.26.18	ka sinyehelo ye cwalo.’ ”
EZK.26.19	Muñ'a Bupilo ya Pahami u li, “Ni ta ku eza litota le li swana ni la munzi o shwile mo ku si na mutu ya pila mwateñi. Ni ta ku kwahela ka mezi a liwate le li tungile. 
EZK.26.20	Ni ta ku isa mwa naha ya ba ba shwile k'o ta y'o kopana ni batu ba ba ne ba pila kwa linako za kwaikale. Ni ta ku inisa mwa lifasi le li kwatas'a mubu mwa matota a sa feli, u nz'o inzi ni ba ba shwile. Ku zwa fo, ha u na ku kuta hape ku t'o nga sibaka sa hao mwa naha ya ba ba pila. 
EZK.26.21	 Ni ta ku eza sisupo se si sabisa, mi i ta ba ona mafelelezo a hao. Batu ba ka ku bata, kono ha u na ku fumanwa hape.” Muñ'a Bupilo ya Pahami u bulezi.
EZK.27.1	Muñ'a Bupilo a li ku na: 
EZK.27.2	“Mwan'a mutu, opelela Tire pina ya kepelo. 
EZK.27.3	Opelela ona munzi wani o yahile fa munanga wa liwate, mi u sweli ku lekisana ni batu ba ba yahile fa minanga ya mawate kamukana. Mu bulelele s'a bulela Muñ'a Bupilo ya Pahami, u li,
EZK.27.3	‘Wena Tire n'o itumba ka bunde
EZK.27.3	bwa hao bo bu feleleza.
EZK.27.4	Munzi wa hao cwale ki liwate.
EZK.27.4	Bayahi ba hao ba ku ezize
EZK.27.4	sina sisepe se sinde.
EZK.27.5	Ba sebelisize mabala a likota
EZK.27.5	za mipulanga ya fa Lilundu
EZK.27.5	la Seniri,
EZK.27.5	ni ku sebelisa likota za sidare
EZK.27.5	ze zwa kwa Lebanoni
EZK.27.5	ku eza musumo wa hao.
EZK.27.6	Ba ngile likota za oke ze zwa
EZK.27.6	kwa Bashani ku t'o eza lilabo.
EZK.27.6	Bulilo bwa hao bu ezizwe ka kota
EZK.27.6	ya bokisi ya kwa soli sa Sipera,
EZK.27.6	ye yalilwe ka likabisa za manaka
EZK.27.6	a litou.
EZK.27.7	Masila a hao a line ye kabisizwe
EZK.27.7	ya kwa Egepita
EZK.27.7	a zibahala ka bunolo
EZK.27.7	a sa li kwahule.
EZK.27.7	Likuku za hao ne li ezizwe ka masila
EZK.27.7	a mande luli,
EZK.27.7	a matala a zwa mwa soli sa Sipera.
EZK.27.8	Bafuluhi ba hao ne ba zwa
EZK.27.8	mwa minzi ya Sidoni ni Arevadi.
EZK.27.8	Banabahenu luli ba likwala
EZK.27.8	n'e li bona baeteleli ba hao.
EZK.27.9	Bapangi ba ba sebeleza ku wena
EZK.27.9	n'e li batu ba ba lutilwe hande
EZK.27.9	ba kwa Gebari.
EZK.27.9	Bazamaisi ba sisepe sifi ni sifi
EZK.27.9	se si mwa liwate
EZK.27.9	ne ba t'o ezeza mileko mwa mantolo
EZK.27.9	a hao.’
EZK.27.10	“Masole ba ba zwa kwa Peresia, Ludi ni kwa Puti, ne ba li mwa mpi ya hao. Ne ba pahekile litebe za bona ni likuwani mwa mandu a hao. Ki bona ba ba tisize bunde bwa hao. 
EZK.27.11	Masole ba ba zwa kwa Arevadi ne ba libelela mamota a hao, ni batu ba ba zwa kwa Gamadi ne ba libelela likalani za hao. Ne ba paheka litebe za bona fa mamota a hao. Ki bona ba ba ku bisize bunde.
EZK.27.12	“U lekisanile ni ba ba kwa Tareshishi, mi u ngile silivela, butale, senge ni loto, ili tifo ya libyana za hao ze ñata. 
EZK.27.13	U lekisani ni ba mwa Javani, Tubali ni ba mwa Mesheki. Wa lekisa cwalo tutu ya hao ku ba ba ne ba bapaza batanga ni lika za kopa. 
EZK.27.14	U lekisize libyana za hao ka lipizi za ku itusisa, lipizi za ndwa, ni limbongolo ze zwa kwa Togarema. 
EZK.27.15	U lekisani ni batu ba kwa Dedani. Batu ba manaha a mañata a kwa mawate, u cincani ni bona ka manaka a litou ni mikelete, wena wa ba fa libyana za hao. 
EZK.27.16	Batu ba kwa Siria ba lekile mileko ya hao ni lika ze ñata z'o n'o fumana. Ba ku tiseza masila a mafubelu a mikabo a basizwe, a line ye nde, macwe a korale ni a rubi, ili tifo ya ze ba lekile. 
EZK.27.17	Juda ni Isilaele ba lekile libyana za hao ka mabele, linosi, mafula a olive ni milyani ya miinko. 
EZK.27.18	Damaseka u lekile mileko ya hao ni ze ñata z'o ezize, a li lifa ka waine ye zwa kwa Heleboni ni ka boya bwa lingu za kwa Sahari. 
EZK.27.19	Ba lekisa lisipi ze ezizwe ka bukwala, ni miinko ya mwa libyana za hao. 
EZK.27.20	Batu ba kwa Dedani ba leka libyana za hao ka likubo za lisale. 
EZK.27.21	Ba Arabia ni babusi ba naha ya Kedare ba lifa mileko ya hao ka lingunyana, lingu ni lipuli. 
EZK.27.22	Balekisi ba mwa Sheba ni Rama ba leka libyana za hao ka miinko ye minde hahulu, macwe a butokwa ni gauda. 
EZK.27.23	Minzi ya bo Karani, Kane ni Edeni, balekisi ba mwa Sheba, minzi ya bo Asiria ni Kilimadi, kaufela ne ba lekisana ni wena. 
EZK.27.24	Ba lekisize liapalo za mikabo ku wena, ili masila a matala ni a kabisizwe, miseme ye usizwe hande, ni mihala ye otilwe ka bukwala. 
EZK.27.25	 Mileko ya hao n'e zamaiswa ki lisepe ze ñata ze tuna.
EZK.27.25	N'o swana ni sisepe mwa liwate
EZK.27.25	se si longilwe libyana ze bukiti.
EZK.27.26	Bafuluhi ba hao
EZK.27.26	ha ba se ba ku kenya mwa liwate,
EZK.27.26	wa t'o pazula ki moya wa kwa upa
EZK.27.26	u li kwahule ni mubu.
EZK.27.27	Mileko ya hao ni tutu ya hao
EZK.27.27	kamukana
EZK.27.27	bafuluhi kamukana ni bazamaisi,
EZK.27.27	bo ngangula ba sisepe sa hao
EZK.27.27	ni balekisi,
EZK.27.27	musole kaufela ya n'a li mwa sisepe,
EZK.27.27	kamukan'a bona,
EZK.27.27	ba shwela mwa liwate,
EZK.27.27	sisepe sa hao ha si pazuha.
EZK.27.28	Mihuwo ya masole ba ba miza mikope
EZK.27.28	ya alabana ni liñope.
EZK.27.29	“Sisepe ni sisepe si se si sabezwi
EZK.27.29	mi bafuluhi kaufela ba se ba li
EZK.27.29	fa likamba.
EZK.27.30	Kamukan'a bona ba ku silisa
EZK.27.30	ka lipilu ze tomohile,
EZK.27.30	ba iselaka liluli kwa litoho
EZK.27.30	ni ku pitika mwa mulola.
EZK.27.31	Ba ipeula kwa litoho kabakala hao
EZK.27.31	mi ba apala liapalo za maswabi.
EZK.27.31	Lipilu za bona li butuku
EZK.27.31	ha ba nze ba lila.
EZK.27.32	Ba opela pina ya sililo sa hao,
EZK.27.32	‘Ki mañi ya likanywa ni Tire,
EZK.27.32	ni Tire ya s'a kuzize mwa liwate?
EZK.27.33	Mileko ya hao ha ne i ya mwabuse
EZK.27.33	bwa mawate,
EZK.27.33	u talize ze tokwiwa ki macaba
EZK.27.33	kamukana.
EZK.27.33	Malena ne ba fumiswa ki bufumu
EZK.27.33	bwa hao.
EZK.27.34	Cwale u pazuhezi mwa liwate.
EZK.27.34	U s'o tibezi mwa buliba bwa liwate.
EZK.27.34	Tutu ya hao ni ba ba ne ba sebeza
EZK.27.34	ku wena kamukana
EZK.27.34	ba shwelezi ni wena mwa liwate.’
EZK.27.35	“Mañi ni mañi ya pila fakaufi ni liwate n'a tulisizwe pilu ki kozi ya hao. Nihaili malen'a bona ne ba mbemukile, mi sabo ne i bonahala fa lipata za bona. 
EZK.27.36	Ku wena ku felile. Ku felile kuya kuile, ni balekisi mwa lifasi kamukana ba sabile, ba saba kuli mwendi ba ka swana ba kena mwa kozi ye ku tahezi.”
EZK.28.1	Muñ'a Bupilo a bulela ku na. 
EZK.28.2	A li, “Mwan'a mutu, taluseza mulena wa Tire se ni mu bulelela, na, Muñ'a Bupilo ya Pahami, ni li, ‘Ka ku tala buikuhumuso, u s'o ikeza mulimu. U bulela kuli u mulimu ka ku ina mwa lubona lo lu potolohilwe ki mawate. Batili, u ka na wa ikeza mulimu mi u mutu. Ha u mulimu. 
EZK.28.3	U hupula kuli u butali ku fita Daniele, kuli ha u koni ku patelwa kunutu. 
EZK.28.4	Butali ni bukwala bwa hao li ku fumisize ka bufumu bwa gauda ni silivela. 
EZK.28.5	Ka butali bwa hao mwa litekiso u konile ku ekeza tutu ya hao. U ikuhumusa cwañi ka bufumu bwa hao!’
EZK.28.6	“Cwalehe, se ni bulela, na, Muñ'a Bupilo ya Pahami, ki se, ‘U ikupula kuli u butali sina mulimu. 
EZK.28.7	Kabakaleo ni ta ku lumela lila ze situhu ku t'o ku lwanisa. Ba ta sinya liluwo la hao kaufela, l'o fumani ka bukwala ni ka butali bwa hao. 
EZK.28.8	Ba ta ku bulaya, mi ba ku isa mwa libita le li na ni mezi. 
EZK.28.9	Ha ba taha ku t'o ku bulaya, kikuli hape u ta na u bulela kuli u mulimu, nji? Kanti ha u s'o bona ba ba tile ku t'o ku bulaya, ha u na ku ba mulimu ni hanyinyani kono u s'o ta ba mutu. 
EZK.28.10	U ta shwa sina nja, u bulaiwa ki baezalibi ba bazwahule. Ki na Muñ'a Bupilo ya Pahami ya file taelo yeo.”
EZK.28.11	Muñ'a Bupilo a bulela ku na hape. 
EZK.28.12	A li, “Mwan'a mutu, swabiswa ki ziezi ye libelezi mulena wa Tire. Mu taluseze se ni bulela, na, Muñ'a Bupilo ya Pahami, ni li, ‘Ki wena ya n'a li mutala wa ku luka pili. U li ya butali, yo munde! 
EZK.28.13	U n'o pila mwa Edeni, mwa simu ya Mulimu. U n'o tina macwe a mifuta-futa, ili sardiusi, topazo, daimani, berilo, onikisi, jaspe, safiro, emeralda, karabunkele ni mikabo ya gauda. Ne li ezelizwe wena ka lona lizazi l'o bupiwa feela. 
EZK.28.14	Ne ni ku beezi lingeloi le li sabisa kuli li ku libelele. U pilile fa lilundu la ka le li kenile mi n'o zamaya mwahal'a macwe a butokwa a benya-benya. 
EZK.28.15	Mikwa ya hao ne i lukile luli ku kala lizazi l'o bupilwe ku fitela ha u kala ku eza sibi. 
EZK.28.16	N'o patehile ka ku leka ni ku lekisa, mi ze, li ku kenyize mwa bumaswe ni sibi. Kabakaleo na ku leleka fa lilundu la ka le li kenile. Lingeloi le ne li ku libelela li ku lelekisize mwa macwe a benya-benya. 
EZK.28.17	N'o ikuhumusa ka ku ba yo munde, mi ku tuma kwa hao kwa ku ezisa lika inge sikuba. Ni ku nepezi fafasi, mi na ku tuhela kuli u be mutala kwa malena ba bañwi. 
EZK.28.18	U ezize bumaswe ka ku leka ni ku lekisa kuli mane sibaka sa hao sa ku lapelela sa be sa silafala. Cwale kiha ni tumbeka mulilo fa munzi mi na u cisa, lotee! Ba ba ku talima kamukana ba ku bona u li mulola feela. 
EZK.28.19	U felile! U felile kuya kuile, mi macaba a n'a s'a ku zibile kaufela a tulile lipilu, ba saba kuli ba ka swana ba tahelwa ki ziezi ya hao.”
EZK.28.20	 Muñ'a Bupilo a bulela ku na. 
EZK.28.21	A li, “Mwan'a mutu, taluseza munzi wa Sidoni patalaza. 
EZK.28.22	U bulelele batu ba mwateñi se ni bulela, na, Muñ'a Bupilo ya Pahami, ni li, ‘Sidoni, ki na sila sa hao. Batu ba ta ni lumba kabakala se ni eza ku wena. Ba ta ziba kuli ki na Muñ'a Bupilo, ha ni ba bonisa ku kena kwa ka, ka ku fa ba ba inzi ku wena mulatu. 
EZK.28.23	Ni ta lumela matuku ku wena, mi mali a ta buba mwa mikwakwa ya hao. U ta lwaniswa mwa maneku kamukana, mi batu ba hao ba ta bulaiwa. Fohe, kihona u ta ziba kuli ki na Muñ'a Bupilo.’ ”
EZK.28.24	Muñ'a Bupilo a li, “Kwa manaha a n'a toile Isilaele, a mu beile mwahali, ha ku na sicaba se si ka swana ni muutwa kamba mukakani o ta utwisa Isilaele butuku hape. Mi kihona ba ta ziba kuli ki na Muñ'a Bupilo ya Pahami.”
EZK.28.25	Muñ'a Bupilo ya Pahami a li, “Ni ta kutisa batu ba Isilaele mwa manaha mo ni ba hasanyelize, mi macaba kaufela a ta ziba kuli ni kenile. Batu ba Isilaele ba ta yaha mwa naha ya bona, naha ye ni file mutang'a ka Jakobo. 
EZK.28.26	Ba ta ina mwateñi ka buiketo. Ba ta yaha mandu ni ku cala masimu a likota za veine. Ni ta utwisa butuku ba ba yahile ni bona kamukana, ba ba ba toile, ba ba ba eza ka situhu, mi Isilaele u ta iketa. Kihona ba ta ziba kuli ki na Muñ'a Bupilo Mulimu wa bona.”
EZK.29.1	 Ka lizazi la bulishumi ka a mabeli mwa kweli ya bulishumi, ili mwa silimo sa bulishumi mwa butanga, Muñ'a Bupilo a bulela ku na. 
EZK.29.2	A li, “Mwan'a mutu, nyaza mulena wa Egepita. U mu bulelele mw'a ka utwisezwa butuku, yena ni naha ya Egepita kamukana. 
EZK.29.3	U bulele kuli s'a bulela Muñ'a Bupilo ya Pahami ku mulena wa Egepita ki se, u li, ‘Ki na sila sa hao, wena kalongola kwena ye tuna, ye inzi mwa nuka. U bulela kuli Nuka ya Nile ki ya hao. U talusa kuli ki wena ya i bupile. 
EZK.29.4	Ni ta ku beya kashuto mwa mitahali mi ni ta ku kumaleza litapi ze mwa nuka ya hao. Cwale kihona ni ta ku hoha, ni ku zwise mwa Nile hamoho ni litapi ze ku kumalezi. 
EZK.29.5	Ni ta ku poseza mwa lihalaupa wena ni litapi kaufela. Mubili wa hao u ta wela fafasi, u ta siyiwa u tunumani feela u si ka pumbekwa. Ni ta u fa linyunywani ni lifolofolo kuli li u ce. 
EZK.29.6	 Cwale batu ba Egepita kamukana ba ta ziba kuli ki na Muñ'a Bupilo.’ ”
EZK.29.6	Muñ'a Bupilo u li, “Maisilaele ne ba itingile ku mina Maegepita kwa lituso, kono ne mu sa fiti katupa ka kasisani ka lutaa kwa maata. 
EZK.29.7	Ha ba yendamena ku wena, wa lobeha, wa ba taba mwa mahwafa, mi ba be ba minyalala. 
EZK.29.8	Cwalehe, na, Muñ'a Bupilo ya Pahami, ni ku bulelela kuli ni ta ba ni batu ba ba ka ku lwanisa ka lisabule, ba bulaye batu ni limunanu za hao. 
EZK.29.9	Egepita i ta ba mukungulu, i fetuhe matota. Cwale mu ta ziba kuli ki na Muñ'a Bupilo.
EZK.29.9	“U ize Nuka ya Nile ki ya hao mi ki wena ya i ezize. 
EZK.29.10	Kabakaleo, na, ni sila sa hao ni sa Nile cwalo. Ni ta eza Egepita kamukana naha ye si na tuso ya litota, ku kalela kwa munzi wa Migidoli kwa mutulo ku y'o fita kwa munzi wa Siyeme kwa mboela ni sibaka kaufela sa ku ya kwa museto wa naha ya Etiopia. 
EZK.29.11	Ha ku na ku zamaya mutu kamba folofolo ku yona. Ha ku na se si ka pila ku yona mwa lilimo ze mashumi a mane. 
EZK.29.12	Egepita ni ta i eza litota la mafelelezo mwa lifasi kamukana. Minzi ya Egepita i ta ina ili mabumbuywa a sinyehile ka lilimo ze mashumi a mane, ili ku sinyeha ko ku fita kwa munzi ufi ni ufi. Maegepita ni ta ba eza bakozi. Ba ka sabela mwa manaha kaufela mi ba y'o pila ni batu ba sili.”
EZK.29.13	Muñ'a Bupilo ya Pahami u li, “Mwamulaho a lilimo ze mashumi a mane ni ta kutisa Maegepita ku ba zwisa mwa macaba mo ne ni ba hasanyelize. 
EZK.29.14	Ni ta ba lumelela ku yaha mwa mboela wa naha ya Maegepita ili ona munzi wa bona wa sisimo. Mi kwateñi, ba ta ba mubuso o fokola. 
EZK.29.15	I ta ba mubuso o fokola hahulu mwa mibuso kamukana, mi ha ba na ku busa macaba a mañwi hape. Ni ta ba fokolisa kuli ba be kwatas'a ba bañwi mane ba palelwe ku sikululela sicaba sifi ni sifi mwa tato ya bona. 
EZK.29.16	Isilaele h'a sa na hape ku itinga ku bona ka lituso. Ziezi ya Egepita i ta hupulisa Isilaele foso ya hae ka ku beya sepo ya hae ku bona. Fohe, Isilaele u ta ziba kuli ki na Muñ'a Bupilo ya Pahami.
EZK.29.17	Ka lizazi la pili mwa kweli ya pili, ili ka silimo sa bumashumi a mabeli ka ze supile mwa butanga, Mulimu a bulela ku na. 
EZK.29.18	A li, “Mwan'a mutu, Mulena Nebukadenezare wa Babilona u isize mpi ku y'o lwanisa Tire. U belekisize ka tata masole ba hae mane ba tokwa milili, ni ku yubuka fa maheta, kono nihakulicwalo, ha ku na ya kutezwi ki se siñwi mwa likezo za bona ze kuma fo, i ka ba mulena kamba masole ba hae. 
EZK.29.19	Cwale ka nako ye, se ni mi bulelela, na, Muñ'a Bupilo, ki se, ni li, ‘Ni ta fa mulena Nebukadenezare naha ya Egepita. U ta i hapa, a yonga-yonge tutu, mi a nge bufumu bwa Egepita kuli i be tifo ya masole ba hae. 
EZK.29.20	Ni mu fa Egepita kuli i be tifo ya musebezi wa hae, kakuli mpi ya hae n'e sebeleza na. Ni bulezi, na, Muñ'a Bupilo ya Pahami.’
EZK.29.21	“Zeo ha li ta ezahala, ni ka tiisa batu ba Isilaele, ba be ni maata, mi ni ku lumelele, wena Ezekiele, ku bulela fo ba ka kona batu, kaufel'a bona, ku ku utwa. Kihona ba ta ziba kuli ki na Muñ'a Bupilo.”
EZK.30.1	Muñ'a Bupilo a bulela ku na hape. 
EZK.30.2	A li, “Mwan'a mutu, polofita mi u zibise se ni bulela, na, Muñ'a Bupilo ya Pahami, ni li,
EZK.30.2	‘U huweleze, u li, Lizazi la sabo!
EZK.30.3	Lizazi li fakaufi,
EZK.30.3	lizazi l'a ka eza Muñ'a Bupilo kezo,
EZK.30.3	lizazi la malu ni manyando
EZK.30.3	kwa macaba.
EZK.30.4	Ku ta ba ni ndwa mwa Egepita
EZK.30.4	ni ziezi ye tuna mwa Etiopia.
EZK.30.4	Ba bañata mwa Egepita ba ta bulaiwa.
EZK.30.4	Tutu i ta lobelwa,
EZK.30.4	mi ku siyale ku shandaukile.’
EZK.30.5	“Ndwa yeo i ta bulaya ni masole ba ba zwa mwa Etiopia, Libia, Arabia, Kubi, mane ni ba ba zwa ku bona batu bahesu luli.”
EZK.30.6	Muñ'a Bupilo u li, “Ku kalela kwa Migidoli kwa mutulo ku y'o fita kwa Siyeme kwa mboela, basilelezi ba Egepita kamukana ba ta bulaiwa mwa ndwa. Mpi ya Egepita ye ikuhumusa i ta fezwa mbuu. Ni bulezi, na, Muñ'a Bupilo ya Pahami. 
EZK.30.7	Naha i ta ba litota la mafelelezo mwa lifasi, mi minzi ya yona i ta ba mabumbuywa a sinyehile. 
EZK.30.8	Ha ni ka tumbeka mulilo mwa Egepita, mi basilelezi kaufela ba bulailwe, cwale ba ta ziba kuli ki na Muñ'a Bupilo.
EZK.30.9	“Lizazi ha li ta fita, mi Egepita s'a sinyehile, ni ta luma linumwana mwa lisepe ku y'o lemusa batu ba Etiopia ba ba itibezi, mi ba ta saba. Lizazi leo la taha!”
EZK.30.10	Muñ'a Bupilo ya Pahami u li, “Ni ta itusisa Mulena Nebukadenezare wa mwa Babilona ku feza liluwo la mwa Egepita. 
EZK.30.11	Yena ni mpi ya hae ye sabisa ba ka taha ku t'o sinya naha. Ba ta lwanisa Egepita ka lisabule, mi naha i ka tala litupu. 
EZK.30.12	Ni ta omisa Nile, mi Egepita ni i beye mwa maata a batu ba ba maswe. Bazwahule ba ta sinya naha kaufela. Ni bulezi, na, Muñ'a Bupilo.”
EZK.30.13	Muñ'a Bupilo ya Pahami u li, “Ni ka sinya maswaniso ni milimu ya buhata ye mwa Mefisi. Ha ku na ku ba ni mubusi mwa Egepita, mi ni ka sabisa batu kamukana. 
EZK.30.14	Neku la mboela wa Egepita ni ta li eza litota mi ni ka tumbeka munzi wa Zoani o kwa mutulo ka mulilo. Ni ka utwisa butuku ona muleneñi wa Tebe. 
EZK.30.15	Ni ta utwisa munzi wa Pelusiumi buhali bwa ka, ili sona sisabelo se situna sa Egepita. Bufumu bwa mwa Tebe ni ta bu sinya. 
EZK.30.16	Ni ta tumbeka mulilo fa Egepita, ni Pelusiumi u ta ba mwa manyando. Mamota a Tebe a ta wa, mi mwa munzi i ta ba muunda. 
EZK.30.17	Micaha ya mwa minzi ya Ono ni Pi-Besiti ba ta shwela mwa ndwa, mi batu ba bañwi ba ta hapiwa. 
EZK.30.18	Takapanesi u ta kwahelwa ki lififi ha ni se ni feza maata a Egepita, mi batu ba mwa minzi kamukana ba ta hapiwa. 
EZK.30.19	Ha ni fa Egepita mulatu cwalo, kihona ba ta ziba kuli ki na Muñ'a Bupilo.”
EZK.30.20	Ka lizazi la busupa mwa kweli ya pili ili mwa silimo sa bulishumi ka si li siñwi mwa butanga, Muñ'a Bupilo a bulela ku na. 
EZK.30.21	A li, “Mwan'a mutu, ni lobile muambo wa mulena wa Egepita. Ha ku na ya u tamile kamba ku u tateza mwa lisila kuli u ine hande u fole, mi u be ni maata a ku swala sabule hape. 
EZK.30.22	Cwale, se ki sona se ni bulela, na, Muñ'a Bupilo ya Pahami, ni li, ‘Na, ni sila sa mulena wa Egepita. Ni ta loba miambo ya hae ye mibeli, o lukile ni o n'o lobehile kale, mi sabule i ta wa mwa lizoho la hae. 
EZK.30.23	Ni ta hasanyeza Maegepita mwa lifasi kamukana. 
EZK.30.24	Cwale ni ka tiisa miambo ya mulena wa Babilona mi ni beye sabule ya ka mwa mazoho a hae. Kono miambo ya mulena wa Egepita ni ta i lobaka. U ta tonga mi a shwele fapil'a sila sa hae. 
EZK.30.25	Ee, ni ta mu fokolisa, mi ni ta matafaza mulena wa Babilona. Ha ni mu fa sabule ya ka mi a supa ka yona kwa Egepita, mañi ni mañi u ta ziba kuli ki na Muñ'a Bupilo. 
EZK.30.26	Ni ta hasanyeza Maegepita mwa lifasi kaufela. Fohe, ba ta ziba kuli ki na Muñ'a Bupilo.’ ”
EZK.31.1	Ka lizazi la pili mwa kweli ya bulalu, ili mwa silimo sa bulishumi ka si li siñwi mwa butanga, Muñ'a Bupilo a bulela ku na. 
EZK.31.2	A li, “Mwan'a mutu, bulelela mulena wa Egepita ni batu ba hae kamukana, u li,
EZK.31.2	‘Mu ba batuna hahulu!
EZK.31.2	Mu ka likanyiwa ni sika mañi?
EZK.31.3	Mu swana ni kota ya sidare
EZK.31.3	ya mwa Lebanoni,
EZK.31.3	ye na ni mitai ni muluti o munde,
EZK.31.3	kota ye telele mane i y'o fita
EZK.31.3	kwa malu.
EZK.31.4	Ne ku na ni mezi a i hulisa,
EZK.31.4	ni linuka ze kwatasi ze i uta.
EZK.31.4	Ne li selaela fa sibaka se n'e melile
EZK.31.4	mi li isa maabwa kwa likota kaufela
EZK.31.4	ze mwa mushitu.
EZK.31.5	Kakuli n'e selaelwa hande,
EZK.31.5	ya hula ku ba ye telele ku fita
EZK.31.5	likota ze ñwi.
EZK.31.5	Mitai ya yona ya ba ye mikima
EZK.31.5	ni butelele.
EZK.31.6	Mifuta ya linyunywani kaufela
EZK.31.6	ya t'o yahela liyaleto za zona
EZK.31.6	mwa mitai ya yona.
EZK.31.6	Lifolofolo za mwa naheñi za zwalela
EZK.31.6	mwa mukunda wa yona,
EZK.31.6	ni macaba a lifasi a pumulela
EZK.31.6	mwa muluti wa yona.
EZK.31.7	Kota n'e li ye nde hahulu,
EZK.31.7	ye telele, ni mitai ye mitelele.
EZK.31.7	Mibisi ya yona i fita kwa linukana
EZK.31.7	ze kwatasi luli.
EZK.31.8	 Ha ku na sidare ni mwa simu
EZK.31.8	ya Mulimu ye ka likanyiwa
EZK.31.8	ni yona.
EZK.31.8	Ha ku na mupulanga
EZK.31.8	o kile wa ba ni mitai ye cwalo,
EZK.31.8	nihaili mucaba n'o sa itikanyi
EZK.31.8	ni yona.
EZK.31.8	Ne ku si na kota ye n'e swana ni yona
EZK.31.8	kwa bunde,
EZK.31.8	nihaili mona luli mwa simu
EZK.31.8	ya Mulimu.
EZK.31.9	Ni i ezize ye nde,
EZK.31.9	ni mitai ye yambalalile.
EZK.31.9	Likota za mwa simu ya Mulimu,
EZK.31.9	yona ya Edeni kaufela,
EZK.31.9	ne li i shwela muna.’
EZK.31.10	“Cwalehe, na, Muñ'a Bupilo ya Pahami, ni ta ku bulelela se si ta ezahala. Kota ya hula ku ba ye telele mane ya y'o fita kwa malu, kono ha i nze i hula cwalo, ya ba ni buikuhumuso. 
EZK.31.11	Cwale na, kota yeo ni i hanile, mi ni ta i fa mubusi wa muzwahule kuli a ikungele yona. U ta i eza se si swanela bumaswe bwa yona. 
EZK.31.12	Bazwahule ba ba lunya ba ta i lema, ba i siye. Mitai ya yona ye lobehile i ta wela fa malundu kamukana ni mwa misindi kaufela. Macaba kaufela a n'a pila mwa muluti wa yona a ta ikela. 
EZK.31.13	Linyunywani li ka t'o lula fa kota ye wile, mi lifolofolo li ta zamaya fa mitai ya yona. 
EZK.31.14	Mi cwale, ku kala hona fa, ha ku na kota ye ta hula cwalo hape niha i ka selaelwa cwañi ni cwañi, kamba ku kenya njongonjongo ya yona mwa malu mane ku y'o fita fa butelele bo. Kaufel'a zona li maibile ka ku shwa sina bana ba batu. Li maibile ka ku y'o kopana ni ba ba ile mwa lifasi la ba ba shwile.”
EZK.31.15	Se ki sona s'a bulela Muñ'a Bupilo ya Pahami, u li, “Lizazi leo kota i ka ya ko ku inzi ba ba shwile, ni ta eza kuli mezi a kwatas'a mubu a i kwahele kuli i be ponahazo ya ku silisa. Ni ta yemisa linuka mi ni si ke na lumelela linukana ze ñata ku buba. Kabakala yona, ni ta tisa lififi fa Lilundu la Lebanoni mi li omise likota kamukana. 
EZK.31.16	Ha ni i fitisa kwa lifasi la ba ba shwile, lilata la ku wa kwa yona li ta nyanganyisa macaba. Likota ze mwa Edeni kamukana, mi likota ze mwa Lebanoni ze selaelwa hande ze ketilwe, li ta wiswa pilu mwa lifasi le li kwatasi. 
EZK.31.17	Ba ka ya ni yona mwa lifasi la ba ba shwile ku y'o kopana ni ba ba wile pili. Mi ba ba ne ba pila mwatas'a muluti wa yona ba hasanyezwa mwa macaba.
EZK.31.18	“Kota ki mulena wa Egepita ni batu ba hae kaufela. Ne ku si na likota nihaili mwa simu ya Edeni ze ne li ze telele ni ku kateleha sina yona. Kono cwale, sina likota za mwa Edeni, i ta ya mwa naha ya ba ba shwile, i y'o kopana ni ba ba sa lumeli hamoho ni ba ba bulaezwi mwa ndwa. Ni bulezi,” ku bulela Muñ'a Bupilo ya Pahami.
EZK.32.1	Ka lizazi la pili mwa kweli ya bulishumi ka ze peli, ili mwa silimo sa bulishumi ka ze peli mwa butanga, Muñ'a Bupilo a bulela ku na. 
EZK.32.2	A li, “Mwan'a mutu, fitisa temuso ye ku mulena wa Egepita. U mu fe manzwi a zwa ku na, a li, ‘U ikeza inge tau mwahal'a macaba, kono hande-nde u swana ni kwena ye mwa mezi ye pufwana mwa nuka. U luba mezi ka mahutu a hao ni ku sinya linuka. 
EZK.32.3	Macaba a mañata h'a kopana, ni ta ku swasa mwa kanyandi ka ka, ba ka hohele fa likamba. 
EZK.32.4	Ni ta y'o ku wiseza fafasi, ni ta ku nepela fafasi, mi ni tise linyunywani ni lifolofolo kaufela ze mwa naha ku t'o ku ca. 
EZK.32.5	Ni ta kwahela malundu ni mabala ka situpu sa hao se si bola. 
EZK.32.6	Ni ta kolobisa mubu ka mali a hao. A ta kwahela malundu ni ku taza linukana. 
EZK.32.7	 Ha ni ta ku sinya, ni ta kwahela lihalimu ni ku unsufaza linaleli. Lizazi ni ta li pata kwabuse bwa malu, ni kweli ha i na ku fa liseli la yona. 
EZK.32.8	Ni ta tima maseli kamukana a mwa lihalimu mi ni kenye lifasi mwa lififi. Na, Muñ'a Bupilo ya Pahami, ni bulezi.
EZK.32.9	“Macaba a mañata a ta katazeha ha ni ta hasanya za ku sinyeha kwa hao mwa manaha a si ka utwa kale. 
EZK.32.10	Se ni ku eza si ta sabisa macaba a mañata. Ha ni zukuza sabule ya ka malena ba ta mbwembwetiswa ki sabo. Zazi l'o ka wa, kaufel'a bona ba ta njanjiswa ki sabo bakeñisa bupilo bwa bona.”
EZK.32.11	Muñ'a Bupilo ya Pahami u li, “U ka talimana ni sabule ya mulena wa Babilona. 
EZK.32.12	Ni ta liselela masole ba macaba a situhu ku comola lisabule za bona mi ba bulaye batu ba hao ba bañata. Ba ta feza lika kamukana z'o ikuhumusa ka zona ni ku bulaya batu ba hao. 
EZK.32.13	Ni ta sinya likomu za hao ni libaka kamukana fo li nwela mezi. Ha ku sa na ku ba ni batu kamba likomu ze ka sinya mezi hape. 
EZK.32.14	Ni ka shekelisa mezi a hao a be a mande, ni linuka za hao li bube hande. Ni bulezi, na, Muñ'a Bupilo ya Pahami. 
EZK.32.15	Ha ni ta eza Egepita litota ni ku sinya ba ba pila mwateñi kaufela, ba ta ziba kuli ki na Muñ'a Bupilo. 
EZK.32.16	Temuso ye, ye tuna, i ta fetuha pina ya kepelo. Basali ba macaba ba ta i opela ku silisa Egepita ni batu ba hae kamukana. Ni bulezi na, Muñ'a Bupilo ya Pahami.”
EZK.32.17	Ka lizazi la bulishumi ka a ketalizoho mwa kweli ya pili, ili ka silimo sa bulishumi ka ze peli mwa butanga, Muñ'a Bupilo a bulela ku na. 
EZK.32.18	A li, “Mwan'a mutu, huwa mi u lilele batu kaufela ba Egepita ka buñata bwa bona. U ba lumelele hamoho ni macaba a maata mwa lifasi la ba ba shwile. 
EZK.32.19	U ba bulelele, u li, ‘Kana u yo munde ku fita batu kaufela, nji? Zamaya, u y'o lobala mwa mabita a bahedeni.’
EZK.32.20	“Ba ta wa hamoho ni ba ba bulailwe mwa ndwa. Sabule i se i lukile ya ku bulaisa mañi ni mañi mwa Egepita. 
EZK.32.21	Lindume ze tuna ka ku fitisisa, ni ba ba ne ba swalisana ni bona kwa ku lwana, ba y'o amuhela Maegepita mwa lifasi la ba ba shwile. Ba huwa, ba li, ‘Bahanyezi ba ba ne ba bulailwe mwa ndwa ba tile kwanu, mi ki ba, ba lobezi!’
EZK.32.22	“Asiria u fa, u potolohilwe ki mabita a masole ba hae. Kaufel'a bona ba bulailwe mwa ndwa. 
EZK.32.23	Mi mabita a bona a mwa libaka ze tungile za mwa lifasi la ba ba shwile. Masole ba hae ba wile mwa ndwa, mi mabita a bona a potolohile libita la hae. Kono pili ne ba sabisize lifasi la ba ba pila.
EZK.32.24	“Elami u mwateñi mwahal'a mabita a masole ba hae. Kaufel'a bona ne ba bulailwe mwa ndwa, mi ba si ka isiwa kwa mupato ba ya mwa lifasi la ba ba shwile. Ha ne ba sa pila, ba hasanyize sabo, kono cwale ba lapalalile ba shwile mi ba tompolozwi. 
EZK.32.25	Elami u lobezi mwahal'a ba ba bulailwe mwa ndwa, mi mabita a masole ba hae a mu potolohile. Kamukan'a bona ha ba si ka ya kwa mupato, mi kaufel'a bona ba bulailwe mwa ndwa. Ha ne ba sa pila, ba hasanyize sabo, kono cwale ba lapalalile, ba shwile mi ba tompolozwi, ba ikabezi bumai ni ba ba bulaezwi mwa ndwa.
EZK.32.26	“Mesheki ni Tubali ba mwateñi, ni mabita a masole ba bona a ba potolohile. Kaufel'a bona ha ba si ka ya kwa mupato. Ba shwezi mwa ndwa kamukan'a bona. Kono pili ne ba sabisa ba ba pila. 
EZK.32.27	Ha ba si ka bulukiwa ka likute sina bahali ba kwaikale, ba ba ile ba nze ba sweli litabaniso kamukana mwa lifasi la ba ba shwile, lisabule za bona li beilwe kwatas'a litoho za bona mi ba apesizwe litebe za bona fa mibili. Pili bahali bao ne ba na ni maata a ku sabisa ba ba pila.
EZK.32.28	“Ki mona mo ba ta lobalela Maegepita ba pyatelezwi mwahal'a ba ba si ka ya kwa mupato, ba ba ne ba bulailwe mwa ndwa.
EZK.32.29	“Edomo u mwateñi ni malena ni babusi ba hae. Ne ba li masole ba ba maata, kono cwale ba lobezi mwa naha ya ba ba shwile hamoho ni ba ba si ka ya kwa mupato ba ba ne ba bulailwe mwa ndwa.
EZK.32.30	“Bana ba malena ba kwa mutulo kaufel'a bona ba mwateñi, hamohocwalo ni Masidoni. Maata a bona pili a kile a kenya sabo, kono cwale ba ile ka tompololo ni ba ba bulailwe mwa ndwa, mi ba il'o lobazwa kuli ba pumule ba si ka ya kale kwa mupato. Ba ikabela maswabi a ba ba ya mwa lifasi la ba ba shwile.
EZK.32.31	“Mulena wa Egepita h'a ba bona kaufel'a bona u ta omba-ombiwa ka lifu la hae, ni ka mpi ya hae ye bulailwe mwa ndwa,” ku bulela Muñ'a Bupilo ya Pahami.
EZK.32.32	“Ni susuelize mulena wa Egepita ku sabisa ba ba pila, kono yena ni mpi ya hae kamukana ba ta bulaiwa, mi ba y'o pumula ni ba ba si ka ya kwa mupato kaufela ba ba shwela mwa ndwa.” Muñ'a Bupilo ya Pahami u bulezi.
EZK.33.1	Muñ'a Bupilo a bulela ku na. 
EZK.33.2	A li, “Mwan'a mutu, taluseza batu bahenu se si ezahala mwa naha ha ni tisa ndwa. Batu ba naha yeo ba keta yo muñwi wa bona ku ba mulibeleli. 
EZK.33.3	H'a bona mpi i sutelela, u liza ngongi ili ku lemusa mañi ni mañi. 
EZK.33.4	Haiba mutu a utwa mi a tokwa ku isa pilu kwateñi, mi sila sa fita sa mu bulaya, fohe, ki yena ya ka nyaziwa ka lifu la hae. 
EZK.33.5	Lifu leo li tisizwe ki mulatu wa hae, kakuli h'a si ka isa pilu kwa temuso. Kambe n'a isize kwateñi pilu, kambe u pilile. 
EZK.33.6	Kono haiba mulibeleli a bona lila li taha mi h'a lizi ngongi, lila li ka t'o fita li bulaye baezalibi bao. Fohe, na, ni ta fa mulibeleli mulatu ka mafu a bona.
EZK.33.7	“Cwale mwan'a mutu, ni ku eza mulibeleli wa sicaba sa Isilaele kamukana. U ta ba taluseza litemuso ze ni ka ku fa. 
EZK.33.8	Haiba ni zibisa kuli mutu ya maswe u ta shwa, kono u sa mu talusezi kuli a tuhele mikwa ya hae ye maswe kuli a pile, cwale, h'a ta shwa a nz'a li muezalibi, ki wena ye ni ta fa mulatu ka lifu la hae. 
EZK.33.9	Haiba u lemusa mutu ya maswe, mi a sa tuheli ku eza sibi, u ta shwa a nze a li muezalibi, kono wena u ta be u pilisizwe.”
EZK.33.10	Muñ'a Bupilo a bulela ku na, a li, “Mwan'a mutu, kutela ku bulela se si bulelwa ki Maisilaele, ha ba li, ‘Lu imezwi ki libi za luna ni lifoso ze lu ezize. Lwa fela. Lu ta pila cwañi?’ 
EZK.33.11	U ba bulelele kuli ka na, Muñ'a Bupilo ya Pahami, ka na feela ya pila, ha ni tabeli ku bona muezalibi h'a shwa. Ne ni ka tabela ku mu bona a tuhela ku eza sibi kuli a pile. Isilaele, tuhela ku eza bumaswe b'o eza. U batelañi ku shwa?
EZK.33.12	“Cwale, mwan'a mutu, bulelela Maisilaele kuli mutu ya lukile h'a ka eza sibi bunde bw'a ezize ha bu na ku mu pilisa. Haiba mutu ya maswe a tuhela ku eza ze maswe, h'a na ku fiwa mulatu, mi haiba ya lukile a kala ku eza sibi, h'a na ku zwelapili a nz'a pila. 
EZK.33.13	Haiba ni sepisa mutu ya lukile bupilo, kono a itinga fa ku luka kwa hae kwakale mi a kala ku eza sibi, ha ni na ku hupula bunde bw'a ezize. U ta shwa kabakala sibi sa hae. 
EZK.33.14	Mwendi ni ka lemusa mutu ya maswe kuli u ta shwa, mi a tuhela ku eza sibi mi a eza ze nde ze lukile. 
EZK.33.15	Sina ha lu ka li, u kutisa swalelele ya n'a ngile ku wa sikoloti, ni ku kutisa s'a n'a uzwize, haiba a tuhela ku eza sibi mi a latelelela milao ye fa bupilo, h'a na ku shwa, kono u ta pila. 
EZK.33.16	Ni ta swalela libi z'a ezize. U ta pila kakuli u ezize ze nde ze lukile.
EZK.33.17	“Batu ba hao ba bulela kuli ze ni eza ha li si ka luka! Batili, ki mikwa ya bona ye si ka luka. 
EZK.33.18	Mutu ya lukile h'a tuhela ku eza ze nde, mi a kala ku eza ze maswe, u ta shwa kabakala zona. 
EZK.33.19	Mutu ya maswe h'a tuhela ku eza sibi mi a eza ze nde ze lukile, u ipilisize. 
EZK.33.20	Kono Isilaele, u bulela kuli ze ni eza ha li si ka luka. Ni ta ku atula ka likezo z'o eza.”
EZK.33.21	 Mwa silimo sa bulishumi ka ze peli ha n'e se lu hapilwe, ka lizazi la buketalizoho ili mwa kweli ya bulishumi, mutu ya n'a bandukile mwa Jerusalema a taha ku t'o ni bulelela kuli munzi u wile. 
EZK.33.22	Manzibwana, mutu yo a si ka fita kale, na ikutwa ni li fakaufi ni maata a Muñ'a Bupilo. Mutu yo h'a t'o fita habusa kakusasana, Muñ'a Bupilo a ni fa maata a ku bulela hape.
EZK.33.23	Muñ'a Bupilo a bulela ku na. 
EZK.33.24	A li, “Mwan'a mutu, batu ba ba pila mwa minzi ye sinyehile ya mwa naha ya Isilaele, ba li, ‘Abrahama n'a li mutu a li muñwi, mi n'a filwe naha kamukana. Lu se lu li ba bañata, mi cwale naha ki ya luna.’
EZK.33.25	“Ba taluseze se ni bulela, na, Muñ'a Bupilo ya Pahami, ni li, ‘Mu ceelela nama ni mali. Mu lapela maswaniso. Mwa bulaya. Se si mi hupulisa kuli naha ki ya mina ki sifi? 
EZK.33.26	Mu itingile fa lisabule za mina. Likezo za mina za swabisa. Mutu ni mutu wa buka. Cwale se si mi hupulisa kuli naha ki ya mina ki sifi?’
EZK.33.27	“Ba bulelele kuli na, Muñ'a Bupilo ya Pahami, ni ba lemusa kuli ka na, Mulimu ya pila, batu ba ba inzi mwa minzi ye sinyehile, ba ta bulaiwa. Ba ba inzi mwa naha ba ta ciwa ki libatana. Ba ba ipatile mwa malundu ni mwa mañope a macwe ba ta kula mi ba shwe. 
EZK.33.28	Naha ni ta i eza litota. Maata a ba ba ne ba ikuhumusa ka ona a ta fela. Malundu a Isilaele a ta sabisa kuli mane mutu a palelwe ku zamaya mwahal'a ona. 
EZK.33.29	Ha ni utwisa batu butuku ka libi za bona ni naha ni i eze lihula, fo, ba ta ziba kuli ki na Mulena.”
EZK.33.30	Mulena a li, “Mwan'a mutu, batu ba henu ba bulela ka wena ha ba kopana kwa mamota a munzi kamba mwa minyako ya mandu a bona. Ba bulelisana, ba li, ‘A lu yeñi lu y'o utwa linzwi le li zwa ku Muñ'a Bupilo!’ 
EZK.33.31	Cwale batu ba ka ba t'o kubukana ku t'o utwa s'o ka bulela, kono ha ba ezi s'o ba bulelela. Ba tabela ku bulela buhata ni ku fumana mali. 
EZK.33.32	Ku bona, u swana ni muopeli wa lipina za lilato ya ba zwisa bulutu kamba mubapali wa halepa. Ba utwa manzwi a hao kaufela mi ha ba buluki nihaili li li liñwi feela ku ona. 
EZK.33.33	Kono manzwi a hao kamukana h'a ta ezahala, mi luli a ta ezahala, cwale fo, kihona ba ta ziba kuli mwahal'a bona ne ku na ni mupolofita.”
EZK.34.1	Muñ'a Bupilo a bulela ku na. 
EZK.34.2	A li, “Mwan'a mutu, nyaza balisana ba Isilaele, wona mutapi wa ka. Ba polofitele, mi u ba bulelele se ni bulela, na, Muñ'a Bupilo ya Pahami, ni li, ‘Mu bumai, mina balisana ba Isilaele! Mu ipabalela ili mina, kono lingu ha mu li tokomeli. 
EZK.34.3	Mu nwa mabisi, mu apala liapalo z'e ezizwe ka boya bwa lingu, mi mu bulaya ni ku ca lingu ze nde hahulu. Kono haili zona lingu ha mu li tokomeli. 
EZK.34.4	 Ha mu si ka babalela ze fokola, ku alafa ze kula, ku tama tushasha ze holofezi, ku bata ze latehile, kamba ku kutisa ze keluhile. Bakeñisacwalo, mu li eza ka situhu. 
EZK.34.5	Kakuli lingu ne li si na mulisana, za hasana, mi za bulaiwa ni ku ciwa ki libatana.’ 
EZK.34.6	Cwale lingu za ka za keluhela kwa malundu ni malundunyana li nze li yambaela. Za hasanela mwa lifasi kamukana, mi ha ku na ya likile ku li bata ni ku li fumana.
EZK.34.7	“Cwale mu teeleze, mina balisana, se ni mi bulelela, na, Muñ'a Bupilo. 
EZK.34.8	Ka na, Mulimu ya pila, ne i ka ba hande ha ne mu ka ni teeleza. Lingu za ka ne li lwanisizwe, ku bulaiwa ni ku ciwa ki libatana, kakuli ne ku si na mulisana. Balisana ba ka ha ba si ka lika ku li bata. Ba ne ba ipabalela ili bona feela, isiñi lingu. 
EZK.34.9	Cwale mu ni teeleze, mina balisana. 
EZK.34.10	Na, Muñ'a Bupilo ya Pahami, ni mi zibisa kuli ki na sila sa mina. Ni ta mi amuha lingu za ka, mi ha mu na ku ba balisana ba zona hape. Mi ha ni sa tola ni mi tuhela kuli mu ipabalele ili mina mu nosi. Ni ta yangwela lingu za ka ku mina kuli mu si ke mwa li ca hape.”
EZK.34.11	“Na, Muñ'a Bupilo ya Pahami, ni mi bulelela kuli, na kasibili, ni ta zuma lingu za ka ni ku li babalela. 
EZK.34.12	Ni ta li babalela ka mukwa wo mulisana a babalela lingu za hae ze ne li hasani mi cwale li kopani hape. Ni ta li zwisa mwa mabaka mo li se li hasanezi ka lona lizazi lani la lififi la ziezi. 
EZK.34.13	Ni ta li zwisa mwa manaha a bazwahule, ni li kopanye hamoho, mi ni li tise mwa naha ya habo zona luli. Ni ta li fuliseza fa malundu a Isilaele, kwatuko a linukana mo ku pila batu. 
EZK.34.14	Ni ta li fuliseza mwa mafulelo a mande a fa malundu, ni mwa milapo ni mwa libaka za mafulelo a matala kaufela a mwa naha ya Isilaele. 
EZK.34.15	Na kasibili, ki na ya ta ba mulisana wa lingu za ka, mi ni ta li fumanela sibaka mo li ta buta. Ni bulezi, na, Muñ'a Bupilo.
EZK.34.16	“Ni ta bata ze latehile, ni tibele ze keluha, ni tame ze holofezi, ni folise ze kula, mi ni babalele ze nunile ze maata, kakuli ni mulisana ya eza ze lukile.
EZK.34.17	“Cwalehe, mutapi wa ka, na, Muñ'a Bupilo ya Pahami, ni mi bulelela kuli ni ta atula ye ñwi ni ye ñwi ya mina mi ni kauhanye ze nde ku ze maswe, ni kauhanye lingu kwa lipuli. 
EZK.34.18	Ze ñwi za zona ha li tabeli ku fula bucwañi bo bunde. Li hatikela bo li sa ci. Li nwa mezi a mande, mi li luba e li sa nwi! 
EZK.34.19	Lingu za ka ze ñwi li se li na ni ku ca bucwañi bo li hatikezi ni ku nwa mezi e li lubile.
EZK.34.20	“Cwale, na, Muñ'a Bupilo ya Pahami, ni bulela kuli ni ta atula mwahal'a mina lingu ze nunile ni ze otile. 
EZK.34.21	Ze kula mu li kashelize kwatuko mi mu li natile mwa mutapi. 
EZK.34.22	Kono ni ta pilisa lingu za ka, mi ha ni na ku li tuhela li nyandiswa hape. Ni ta atula ye ñwi ni ye ñwi ya lingu za ka mi ni kauhanye ze nde ku ze maswe. 
EZK.34.23	 Ni ta li fa mulena ya swana ni mutang'a ka Davida ku ba mulisana wa zona, a nosi, mi u ta li babalela. 
EZK.34.24	 Na, Muñ'a Bupilo, ni ta ba Mulimu wa zona, ni mulena ya swana ni mutang'a ka Davida u ta ba mubusi wa zona. Ni bulezi. 
EZK.34.25	Ni ta eza bulikani ni zona ili bo bu ka tiisa buiketo bwa zona. Ni ta zwisa lifolofolo ze na ni kozi kaufela mwa naha, kuli lingu za ka li pile ka buiketo mwa mabala ni ku lobala mwa mishitu.
EZK.34.26	“Ni ta li fuyaula mi ni ta li lumelela ku pila fakaufi ni lilundu la ka le li kenile. Ni ta li tohonolofaza ka milupi ya lipula ha li i tokwa. 
EZK.34.27	Likota li ta beya miselo, masimu a ta ba ni lico, mutu ufi ni ufi u ta pila ka buiketo mwa naha ya hae luli. Ha ni ta lukulula batu ba ka ku ba ba luile, ha ni ta puma mawenge a bona, kihona ba ta ziba kuli ki na Muñ'a Bupilo. 
EZK.34.28	Bahedeni ha ba na ku ba tukuta hape, ni libatana ha li sa na ku ba bulaya ni ku ba ca. Ba ta pila ka buiketo mi ha ku na ya ka ba sabisa. 
EZK.34.29	Ni ta ba fa masimu a nunile, mi ni felise tala mwa naha. Macaba a mañwi h'a na ku ba shwaula ni kamuta. 
EZK.34.30	Ufi ni ufi u ta ziba kuli ni sileleza Isilaele ni kuli ki batu ba ka. Ku bulela na, Muñ'a Bupilo ya Pahami.
EZK.34.31	“Mina lingu za ka, mutapi o ni fulisa, mu batu ba ka mi na, ni Mulimu wa mina,” ku bulela Muñ'a Bupilo ya Pahami.
EZK.35.1	 Muñ'a Bupilo a bulela ku na. 
EZK.35.2	A li, “Mwan'a mutu, nyaza naha ya Edomo. 
EZK.35.3	U taluseze batu se ni bulela, na, Muñ'a Bupilo ya Pahami, ni li,
EZK.35.3	‘Ni sila sa hao,
EZK.35.3	wena malundu a Edomo!
EZK.35.3	Ni ta ku eza naha ya litota
EZK.35.3	le li komokisa.
EZK.35.4	Minzi ya hao i ta siyala i sinyehile,
EZK.35.4	naha ya hao i be litota,
EZK.35.4	mi mu ta ziba kuli ki na Muñ'a Bupilo.
EZK.35.5	“Ne mu li lila za Isilaele ze ne li mu tundamezi, mi mu file batu ba naha ya hae ku bulaiwa ki lila za bona ka nako ya ziezi ya bona, nako ya mafelelezo a manyando ya ku ba fa mulatu kabakala libi za bona. 
EZK.35.6	Cwale kabakaleo, ka na, Muñ'a Bupilo ya Pahami ya pila, mafelelezo a hao ki lifu, mi ha u na ku li picuka. U na ni mulatu wa bubulai, mi bubulai bu ta ku latelela. 
EZK.35.7	Ni ta eza naha ya malundu a Edomo matota, mi ku bulaya mañi ni mañi ya fita ka yona. 
EZK.35.8	Ni ta kwahela malundu ka litupu, mi litupu za ba ba bulailwe mwa ndwa li ta kwahela malundu ni milapo. 
EZK.35.9	Ni ta ku eza litota kuya kuile, mi ha ku na ya ka ina mwa minzi ya hao hape. Cwale, kihona u ta ziba kuli, na, ni Muñ'a Bupilo.
EZK.35.10	“U bulezi kuli masika a mabeli a, lusika lwa Juda ni lwa Isilaele, hamohocwalo ni manaha a bona ki a hao mi u ta a luwa wena, nihaike na, Muñ'a Bupilo, ne ni li Mulimu wa bona. 
EZK.35.11	Cwalehe, ka na, Muñ'a Bupilo ya Pahami, ni li Mulimu ya pila, ni ta ku kutiseza ka ku ya ka bunyemi bwa hao, muna wa hao, ni lutimbo lwa hao kwa batu ba ka. Ba ta ziba kuli ki na ya ku fa mulatu ka s'o si ezize ku bona. 
EZK.35.12	Fohe, u ta ziba kuli ki na, Muñ'a Bupilo, ya ku utwile ha u bulela ka linyefulo, kuli malundu a Isilaele ki matota, ni kuli ki a hao u a ce. 
EZK.35.13	Ni utwile mukwa wa bubangoki ni buikuhumuso bo n'o bulela ka bona ku ni lwanisa.’ ”
EZK.35.14	Muñ'a Bupilo ya Pahami u li, “Ni ta ku eza litota luli kuli mane lifasi kaufela li tabiswe ki ku wa kwa hao. 
EZK.35.15	Mi lifasi li ka taba sina mo u tabiselizwe ki ku shandauka kwa Isilaele, ili liluwo la ka luli. Malundu a Seiri, ee, naha ya Edomo kaufela i ta ba matota. Cwale mutu ni mutu u ta ziba kuli ki na Muñ'a Bupilo.”
EZK.36.1	Muñ'a Bupilo a li, “Mwan'a mutu, bulela kwa malundu a Isilaele mi u a taluseze kuli a teeleze kwa manzwi ao. 
EZK.36.2	Na, Muñ'a Bupilo ya Pahami, ni a bulelela ona, ni li, ‘Lila za Isilaele ne li shaamezi, li li, cwale malundu ao a kale a s'a li a luna!’
EZK.36.3	“Cwale polofita, mi u zibahaze se ni bulela, na, Muñ'a Bupilo ya Pahami. Manaha a n'a li fakaufi h'a hapa ni ku yubaula Isilaele, kaufela ona a shwaula Isilaele. 
EZK.36.4	Cwale mina malundu a Isilaele, mu utwe se ni bulela, na, Muñ'a Bupilo ya Pahami, kwa malundu ni malundunyana, milapo ni libaka ze n'e siyezi li li matota, ni kwa minzi ye n'e sabezwi ili ye ne ba ikungezi ba linaha ze n'e li beile mwahali mi ba mi sheununa.
EZK.36.5	“Na, Muñ'a Bupilo ya Pahami, ni bulezi ka buhali bwa ka bakeñisa macaba a ni potolohile, sihulu ka Edomo. Ka tabo ni lutimbo ba hapile naha ya ka, ni ku luwa mafulisezo a yona.
EZK.36.6	“Polofitela naha ya Isilaele cwale. U taluseze malundu, malundunyana, milapo ni mabala se ni bulela ka muna wa bunyemi, na, Muñ'a Bupilo ya Pahami, kabakala mo mu shwaulezwi ki macaba. 
EZK.36.7	Na, Muñ'a Bupilo ya Pahami, ni sepisa ka ku tiya kuli macaba a mi potolohile a ta swabiswa. 
EZK.36.8	Kono haili fa malundu a Isilaele, likota li ta shoshela hape, mi li mi beyele miselo, mina batu ba ka ba Isilaele. Mu ka tuha mu kutela kwa hae hona cwanoñu fa. 
EZK.36.9	Ni ka ba kwa neku la mina, ni ta ba ni niti kuli naha ya mina i limiwe hape mi i caliwe lico. 
EZK.36.10	Ni ta atisa sicaba sa mina. Mu ta ina mwa minzi mi mu ta yaha sinca ze ne li sinyehile kamukana. 
EZK.36.11	Ni ta ekeza palo ya batu ni ya likomu. Mu ta ba ba bañata ku fita pili, mi mu ta ba ni bana ba bañata. Ni ka mi yahisa mwateñi, mi ni ka mi zwisezapili ku fita mo ne mu inezi. Kihona mu ta ziba kuli ki na Muñ'a Bupilo. 
EZK.36.12	Ni ta mi kutisa, mina batu ba ka ba Isilaele, mu kutele ku y'o zamaya mwa naha ya mina. I ta ba naha ya mina luli, mi ha i na ku tuhelela bana ba mina ba nze ba shwa tala hape.
EZK.36.13	“Na, Muñ'a Bupilo ya Pahami, ni li, ‘Ee, batu ba biza naha kuli ki bo muca-batu. Mi ba li naha i amuhile batu bana ba yona. 
EZK.36.14	Kono ku kala cwale, ha i na ku ba bo muca-batu ba ba mi amuha bana ba mina. Ni bulezi, na, Muñ'a Bupilo ya Pahami. 
EZK.36.15	Naha ha i sa na ku teeleza kwa macaba ha ba i sheununa ni ku bona batu ha ba i nyefula. Naha ha i sa na ku amuha batu bana ba bona. Ni bulezi, na, Muñ'a Bupilo ya Pahami.’ ”
EZK.36.16	Muñ'a Bupilo a bulela ku na. 
EZK.36.17	A li, “Mwan'a mutu, Maisilaele ba ne ba pila mwa naha ya bona ne ba isilafalize ka mukwa wo ne ba pila ka ona ni mo ne ba ezeza. N'a nga mikwa ya bona kuli i maswe inge masila a musali ya keluhile. 
EZK.36.18	Na ba lisela kuli ba utwe maata a buhali bwa ka, kabakala lipulao ze ne ba ezize mwa naha, ni ka maswaniso e ba silafalize naha ka ona. 
EZK.36.19	Na ba nyaza ka mukwa o ba pilile ka ona ni ka mo ne ba ezeza, mi na ba hasanyeza mwa macaba a sili. 
EZK.36.20	Kono kai ni kai ko ne ba ile, ba tompolozi libizo la ka le li kenile, kakuli batu ne ba ta li, ‘Kikabakaleo batu ba ha ba zwile mwa naha y'a n'a ba file Mulimu wa bona.’ 
EZK.36.21	Ki ka libizo la ka le li kenile ha ni ba utwezi butuku, kakuli Maisilaele ba ni swabisize kai ni kai ko ne ba ile.
EZK.36.22	“Cwalehe, u taluseza Maisilaele se ni bata ku ba bulelela, na, Muñ'a Bupilo ya Pahami, ni li, ‘Se ni ta eza, ha si ka mina Maisilaele, kono ki kabakala libizo la ka le li kenile, le mu swabisize mwa macaba kamukana. 
EZK.36.23	Ha ni supeza macaba butuna bwa libizo la ka le li kenile, ili lona libizo le mu swabisize mwahal'a bona, fohe, kihona ba ta ziba kuli ki na Muñ'a Bupilo. Ni bulezi na, Muñ'a Bupilo ya Pahami. Ni ta itusisa mina ku bonisa macaba kuli na ni kenile. 
EZK.36.24	Ni ta mi zwisa mwa manaha kamukana ni mwa macaba, ni mi kutiseze mwa naha ya mina. 
EZK.36.25	Ni ka mi fafaza ka mezi a mande ili ku mi kenisa kwa maswaniso a mina kaufela ni ku sifi ni sifi se si mi silafalize. 
EZK.36.26	 Ni ta mi fa pilu ye nca ni ku beya moya o munca ku mina. Ni ta zwisa pilu ya mina ya licwe, ni mi fe pilu ya mutu. 
EZK.36.27	Ni ta beya moya wa ka ku mina mi ni bone kuli mu latelela milao ya ka ni ku buluka litaelo ze ni mi file kaufela. 
EZK.36.28	Cwale mu ta pila mwa naha ye ne ni file bo kukw'a mina. Mu ta ba batu ba ka, mi ni na, ni ta ba Mulimu wa mina. 
EZK.36.29	Ni ta mi lamulela mwa lika kamukana ze ta mi silafaza. Ni ta laela lico kuli li be ze ñata, mi fo ha mu sa na ku ba ni lukupwe. 
EZK.36.30	Ni ta ekeza kwa miselo ya likota za mina ni masimu a mina, kuli ku si ke kwa ba ni tala ye ka mi swabisa mwahal'a macaba. 
EZK.36.31	Mu ta hupula buiswalo bwa mina bo bu maswe, ni lifoso ze mu ezize. Mu ta inyemela ili mina kabakala libi ni bumaswe bwa mina. 
EZK.36.32	Isilaele, ni bata kuli u zibe hande kuli ha ni ezi ze kamukana kabakala hao. Ni bata kuli u be ni maswabi ni ku tompololwa ka z'o eza. Ni bulezi, na, Muñ'a Bupilo ya Pahami.’ ”
EZK.36.33	Muñ'a Bupilo ya Pahami u li, “Ha ni ta mi kenisa mwa sibi sa mina kaufela, ni ka mi lisela kuli mu ine mwa minzi ya mina hape, ni mi lumelele ku yaha mabumbuywa a mina. 
EZK.36.34	Ufi ni ufi ya n'a twaezi ku zamaya kwatuko a masimu a mina, u boni mw'a n'a yowelezi ni ku ba tite, kono mu ta a lima hape. 
EZK.36.35	Yo muñwi ni yo muñwi u ta bulela ka naha ye, ye ne i s'e li matota, se i swana ni simu ya Edeni, ni mo ne i tubezwi minzi, ya yahululwa mi ya sinyeha. Ka nako ye i tiisizwe, mi ku se ku pila batu. 
EZK.36.36	Cwale macaba a fakaufi a bandukile a ta ziba kuli na, Muñ'a Bupilo, ni zusize minzi ye n'e sinyehile mi ni cezi mwa tite. Na, Muñ'a Bupilo, ni bulezi kuli ni ta eza cwalo, mi ki mo ni ta ezeza.”
EZK.36.37	Muñ'a Bupilo ya Pahami u li, “Ni ta eza ku fita zeo. Ni ta lumelela Maisilaele ku ni kupa tuso. Ni ta ekeza palo ya bona sina mutapi wa lingu. 
EZK.36.38	Minzi ye ne i se i li matota cwale se i ta tala batu sina mo ne ku talezi lingu mwa Jerusalema kale, ze n'e t'o eziwa litabelo ka lizazi la mukiti. Cwale ba ta ziba kuli ki na Muñ'a Bupilo.”
EZK.37.1	Na utwa maata a matuna a Muñ'a Bupilo a li fakaufi ni na, mi na ngiwa ki moya wa hae, wa y'o ni beya mwa musindi mo mubu n'o kwahezwi ki masapo. 
EZK.37.2	Wa ni potolosa musindi kamukana, mi ne ni bona kuli ne ku na ni masapo a mañata hahulu mi n'a omelezi. 
EZK.37.3	A li ku na, “Mwan'a mutu, kana masapo a, a ka pila hape?”
EZK.37.3	Na alaba, na li, “Muñ'a Bupilo ya Pahami, ki wena feela ya kona ku alaba puzo yeo.”
EZK.37.4	A li, “Polofitela masapo. U bulelele masapo a omile a, kuli a teeleze linzwi la Muñ'a Bupilo. 
EZK.37.5	U a taluseze kuli na, Muñ'a Bupilo ya Pahami, ni bulela ku ona, ni li, ‘Ni ta mi beya moya hape mi mu pile. 
EZK.37.6	Ni ta mi fa misifa ni linama, mi ni mi kwahele ka litalo. Ni ta mi beya moya mi ni mi pilise hape. Kihona mu ta ziba kuli ki na Muñ'a Bupilo.’ ”
EZK.37.7	Cwale na polofita sina ha ne ni bulelezwi. Ha ne ni sa bulela, na utwa lilata le li li kwaca-kwaca, mi masapo n'a kala ku ngungana. 
EZK.37.8	Ha ni sa talimezi cwalo, masapo a n'a kwahezwi ki misifa ni nama, mane ni litalo. Kono ne ku si na bupilo mwa litupu.
EZK.37.9	Mulimu a li ku na, “Mwan'a mutu, polofitela moya. Bulelela moya kuli Muñ'a Bupilo ya Pahami u u laela ku zwa mwa maneku kaufela, ku t'o bululela litupu zeo mi li kutele ku pila.”
EZK.37.10	 Cwale na polofita sina ha ne ni bulelezwi. Moya wa kena mwa litupu, mi za pila, za yema ka mahutu a zona. Kwa ba ni banna ba ba likana ku eza mpi.
EZK.37.11	Mulimu a li ku na, “Mwan'a mutu, batu ba Isilaele ba swana ni ona masapo a. Ba bulela kuli ba omile, ba felezwi ki sepo, mi ba kauhezwi. 
EZK.37.12	Cwale polofitela batu ba ka ba Isilaele, mi u ba taluseze kuli na, Muñ'a Bupilo ya Pahami, ni ta kwalula mabita a bona. Ni ta ba zwisa mwateñi, mi ni ba kutiseze mwa naha ya Isilaele. 
EZK.37.13	Ha ni ta kwalula mabita mo ba pumbekilwe batu ba ka ni ku ba zwisa mwateñi, ba ta ziba kuli ki na Muñ'a Bupilo. 
EZK.37.14	Ni ta ba beya moya wa ka, ni ba pilise hape, mi ba y'o yaha mwa naha ya bona luli. Cwale ba ta ziba kuli ki na Muñ'a Bupilo. Ni sepisize kuli ni ta eza cwalo, mi ni ta eza luli. Ni bulezi, na, Muñ'a Bupilo.”
EZK.37.15	Muñ'a Bupilo a bulela ku na hape. 
EZK.37.16	A li, “Mwan'a mutu, nga mulamu wa kota mi u ñole fateñi, u li, ‘Mubuso wa Juda.’ Hape u nge mulamu o muñwi mi u ñole, u li, ‘Mubuso wa Isilaele.’ 
EZK.37.17	Cwale u swale milamu ye mibeli yeo mwa lizoho la hao kuli i bonahale sina mulamu u li muñwi. 
EZK.37.18	Sicaba sa henu si ta ku buza taluso ya taba yeo. 
EZK.37.19	Ba taluseze kuli na, Muñ'a Bupilo ya Pahami, ni ta nga mulamu o yemela Isilaele, ni u kopanye ni o yemela Juda. Ku yona yeo ye mibeli ni ka i eza u li muñwi o ni ka swala mwa lizoho la ka.
EZK.37.20	“Swala milamu ye mibeli yeo y'o ñozi mwa lizoho, mi u i bonise batu. 
EZK.37.21	Ba bulelele kuli na, Muñ'a Bupilo ya Pahami, ni ta nga Maisilaele mwa macaba mo ba ile, mi ni ta ba kopanya hamoho, ni ba kutiseze mwa naha ya bona. 
EZK.37.22	Ni ta ba kopanya, ba be sicaba si li siñwi mwa naha, fa malundu a Isilaele. Ba ta buswa ki mulena a li muñwi, mi ha ba sa na ku ba macaba a mabeli a kauhani, kapa ku ba mibuso ye mibeli hape. 
EZK.37.23	Ha ba sa na ku isilafaza ka maswaniso hape, kamba ku isinya ili bona ka sibi. Ni ta ba pilisa kwa mikwa ye ne ba na ni yona kaufela ya ku eza sibi ni ku ni shwaula. Ni ta ba kenisa, mi ba ta ba batu ba ka, ni na, ni be Mulimu wa bona. 
EZK.37.24	 Mulena sina mutang'a ka Davida u ta ba mulen'a bona. Kaufel'a bona ba ta kopanela mwatas'a mubusi a li muñwi, mi ba ta utwa milao ya ka, ka ku sepahala. 
EZK.37.25	Ba ta pila mwa naha ye ne ni file mutang'a ka Jakobo, ili mwa naha mo ne ba yahile bo kukw'a bona. Ba ta ina hona mo, ni bana ba bona cwalo ni baikulu ba bona kamukana kuya kuile. Mulena sina mutang'a ka Davida u ta ba busa kamita. 
EZK.37.26	Ni ta eza bulikani bo bu ka tiisa pabalelo ya bona kuya kuile. Ni ta atisa batu, mi ni beye Tempele ya ka mwa naha ya bona, mo i ta ina kuya kuile. 
EZK.37.27	 Ni ta pila ni bona hona mo, ni be Mulimu wa bona, mi ni bona ba be batu ba ka. 
EZK.37.28	Ni ka toma Tempele ya ka mwateñi ku y'o ba mwahal'a bona kuya kuile. Cwale macaba a ta ziba kuli na, Muñ'a Bupilo, ni ezize Isilaele kuli a be wa ka.”
EZK.38.1	Muñ'a Bupilo a bulela ku na. 
EZK.38.2	 A li, “Mwan'a mutu, cwale nyaza Gogo wa mwa naha ya Magogo. Ki yena mubusi yo mutuna mwa macaba a bo Mesheki ni Tubali. Mu kalimele. 
EZK.38.3	Mi u mu bulelele kuli na, Muñ'a Bupilo ya Pahami, ni sila sa hae. 
EZK.38.4	Ni ta mu fetula, ni beye tushuto mwa hanu ya hae, mi ni mu hohe hamoho ni masole ba hae. Mpi ya hae ni lipizi za yona ni bapahami ba liapalo ze swana ki ye tuna hahulu, mi musole yo muñwi ni yo muñwi u lwezi tebe mi u sweli sabule. 
EZK.38.5	Batu ba ba zwa kwa Peresia, Kushi ni Puti ba ku yena, mi kamukan'a bona ba na ni litebe ni likuwani. 
EZK.38.6	Batu ba ba batabani kaufela ba mwa naha ya Gomere ni ba mwa naha ya Beti-Togarema ili ba kwahule kwa mutulo ba ku yena, ni batu ba bañwi cwalo ba ba zwa mwa macaba a mañwi a mañata. 
EZK.38.7	Mu bulelele kuli a itukise ni masole ba hae kamukana, ba libelele taelo ya hae. 
EZK.38.8	Mwamulaho a lilimo ze ñata, nako i ka taha ha ni ka mu laela ku y'o lwanisa naha ya batu ba ba ne ba pila ba si na sabo ya ndwa, ku kala fo ne ba kopanyelizwe hamoho ha ba zwa mwa macaba a mañata. U ka lwanisa malundu a Isilaele, a n'a li matota mi a siilwe ka nako ye telele kono ili mo batu kaufela ba pila ka buiketo cwale. 
EZK.38.9	Yena ni mpi ya hae ni macaba a mañata a ku yena ba ka lwana sina liñungwa mi ba kwahele naha inge lilu.”
EZK.38.10	Se ki sona s'a bulela Muñ'a Bupilo ya Pahami ku Gogo, u li, “Nako yeo ha i ta fita, u ta kala ku hupula mulelo o maswe. 
EZK.38.11	U ta itukiseza ku y'o lwanisa naha ye sa koni ku itamulela, mo batu ba kuzize mi ba iketile, mwa minzi ye si na makwakwa ni ye si na liitamuleliso. 
EZK.38.12	U ta sinya mi u ikungele batu ba ba inzi mwa minzi ye kile ya tubiwa. Ne ba ngilwe mwa macaba, mi cwale ba na ni limunanu ni liluwo mi ba pila fa manganandila a lifasi. 
EZK.38.13	Batu ba kwa Sheba ni Dedani ni balekisi ba mwa minzi ya Tareshishi ba ta ku buza, ba li, ‘Kana s'o kopanyize ndwa ya hao ni ku y'o lwana, ili ku hapa ni ku sinya, kuli u fumane silivela ni gauda, likomu ni libyana, mi u kute ni bufumu bo bu si na palo, nji?’ ”
EZK.38.14	Cwale Muñ'a Bupilo ya Pahami a ni luma ku y'o bulelela Gogo kuli n'a bulela ku yena h'a li, “Cwale batu ba ka ba Isilaele ha ba sa pila mwa buiketo, u ta funduka. 
EZK.38.15	U ka zwa mwa sibaka sa hao kwahule kwa mutulo. U ka taha u etelezi mpi ye tuna, ye maata ya masole ba ba zwa mwa macaba a mañata, mi kaufel'a bona ba pahami lipizi. 
EZK.38.16	U ka lwanisa batu ba ka ba Isilaele ka mukwa wo liñungwa li zamaya ka ona mwa naha. Nako ha i ta fita, ni ta ku luma ku y'o lwanisa naha ya ka, ili ku bonisa macaba kuli ni mañi, ni ku bonisa ku kena kwa ka ka ze ni ka eza ka wena. 
EZK.38.17	Ki wena ye ni kile na bulela ka za hao kale, ha ni zibisa ka batanga ba ka, bapolofita ba Isilaele, kuli mwa mazazi a taha ni ka tisa yo muñwi ku t'o lwanisa Isilaele.” U bulezi Muñ'a Bupilo ya Pahami.
EZK.38.18	Muñ'a Bupilo ya Pahami u li, “Lizazi leo Gogo a ka lwanisa Isilaele, ni ta halifa hahulu. 
EZK.38.19	Ni zibisa cwalo ka buhali bwa ka kuli ka lona lizazi leo ku ta ba ni zikinyeho ye maswe mwa naha ya Isilaele. 
EZK.38.20	Litapi ni linyunywani kaufela, lifolofolo ze tuna ni ze nyinyani kaufela, mutu kamukana ya fafasi u ta njanjiswa ki ku ni saba. Malundu a ta wa, mañope a macwe a ta ululuka, mi mamota kaufela a ta wa. 
EZK.38.21	Ni ta sabisa Gogo ka ze sabisa kamukana. Ni bulezi, na, Muñ'a Bupilo ya Pahami. Batu ba hae ba ka itabaka ka lisabule ili bona. 
EZK.38.22	Ni ta mu utwisa butuku ka matuku ni lipulayano. Ni ta sululela mabubela a pula, ni simbwewewe, ni mulilo, ni sulufula fahalimw'a hae ni mpi ya hae, ni fa macaba a mañata a kwa neku la hae. 
EZK.38.23	Ka mukwa wo ni ta bonisa macaba kaufela kuli ni yo mutuna, ni kuli ni kenile. Fohe, ba ta ziba kuli ki na Muñ'a Bupilo.”
EZK.39.1	Muñ'a Bupilo ya Pahami a li, “Mwan'a mutu, nyaza Gogo, mubusi yo muhulu wa macaba a Mesheki ni Tubali, mi u mu bulelele kuli na, ni sila sa hae. 
EZK.39.2	Ni ta mu sikululela mwa lineku le linca, ni mu zwise kwa mutulo mane a be a y'o fita mwa malundu a Isilaele. 
EZK.39.3	Cwale ni ta nata buta bwa hae bw'a sweli ku la nzohoto, ni nate ni masho a' sweli ku la silyo. 
EZK.39.4	Gogo ni mpi ya hae ni macaba a kwa neku la hae ba ta wa ni ku shwela fa malundu a Isilaele, mi litupu za bona li ta ba lico za linyunywani ni libatana kamukana. 
EZK.39.5	Ba ta wa, ba shwele mwa naheñi. Ni bulezi, na, Muñ'a Bupilo ya Pahami. 
EZK.39.6	Ni ta tumbula mulilo mwa naha ya Magogo ni kwa minanga ya liwate kaufela ko ba ipilela batu ba sa katazwi ki mutu, mi mutu ni mutu u ta ziba kuli ki na Muñ'a Bupilo. 
EZK.39.7	Ni ta bona kuli batu ba ka ba Isilaele ba ziba libizo la ka le li kenile, mi ha ni na ku lumela libizo la ka kuli li shwauliwe ni kamuta. Cwale macaba a ta ziba kuli ki na Muñ'a Bupilo ni Mulimu wa Isilaele ya Kenile.”
EZK.39.8	Muñ'a Bupilo ya Pahami a li, “Lizazi le ni bulezi ka lona li swanezi ku taha. 
EZK.39.9	Batu ba ba inzi mwa minzi ya Isilaele ba ta zwa ku y'o nga lilwaniso ze siilwe ku t'o eza likota. Ba ta tumbula mulilo ka litebe, buta, masho, milamu ni malumo mi ba ta ba ni ze ñata ze ta ba nga lilimo ze supile. 
EZK.39.10	Ha ba na ku lwalela likota mwa naheñi kamba ku y'o lema likota mwa mushitu, kakuli ba na ni lilwaniso ze siilwe ze ba tumbula. Ba ta hapa za ba ba hapile za bona, mi ba ta uzweza ba ba ba uzwelize.” U bulezi Muñ'a Bupilo ya Pahami.
EZK.39.11	Muñ'a Bupilo a li, “Ze kamukana ha li ta ezahala ni ta fa Gogo sibaka sa mabita hona mo mwa Isilaele, mwa Musindi wa Bazamai, kwa upa wa Liwate la Lizwai. Gogo ni mpi ya hae kamukana ba ta pumbekiwa hona mo ni musindi u ta bizwa Musindi wa Mpi ya Gogo. 
EZK.39.12	Maisilaele ba ta nga likweli ze supile ba nze ba sa pumbeka litupu kuli naha i kene hape. 
EZK.39.13	Mutu kaufela mwa naha u ta tusa kwa ku pumbeka, mi ba ta kutekiwa ka yona ka lizazi la ku tula. Ni bulezi, na, Muñ'a Bupilo ya Pahami. 
EZK.39.14	Likweli ze supile ha se li felile, ku ka ketiwa batu ba ba ka zamaya-zamaya mwa naha kamukana kuli ba bone mi ba pumbeke litupu ze siyezi fafasi, kuli ba kenise naha. 
EZK.39.15	Ha ba nze ba zamaya-zamaya cwalo mwa naha, fo ba fumana lisapo la mutu kaufela ba beya poniso kwatuko a lona ku fitela bayepi ba mabita fo ba ta fitela ku t'o li pumbeka mwa Mulapo wa Mpi ya Gogo. 
EZK.39.16	Ku ta ba ni munzi fakaufi o bizwa ka ndwa yeo. Fo, naha i ta kena hape.”
EZK.39.17	 Muñ'a Bupilo a li ku na, “Mwan'a mutu, biza linyunywani ni lifolofolo, li tahe mwa maneku kaufela li t'o ca sitabelo se ni li lukiseza. I ta ba mukiti o mutuna fa malundu a Isilaele, fo li ta ca nama ni ku nwa mali. 
EZK.39.18	Li ta ca litupu za masole mi li nwe mali a babusi ba lifasi, ba ba ta bulaiwa kaufela sina lipoho za lingu, lingunyana, lipuli kamba lipoho ze nunile. 
EZK.39.19	Ha ni bulaya batu ba kaufela sina litabelo, linyunywani ni lifolofolo li ta ca nama kamukana ka mo li konela mi li nwe mali ku fitela li kolwa. 
EZK.39.20	Li ta ca mo li konela kwa tafule ya ka, kwa lipizi ni bapahami ba zona, kwa masole ni batu ba balwani. Ni bulezi, na, Muñ'a Bupilo ya Pahami.”
EZK.39.21	Muñ'a Bupilo a li, “Ni ta bonisa macaba kanya ya ka, ni ba bonise ni mo ni sebeliseza maata a ka ku peta milelo ya ka. 
EZK.39.22	Ku kalela hona fo, Maisilaele ba ta ziba kuli, na, ni Muñ'a Bupilo, Mulimu wa bona. 
EZK.39.23	Mi macaba a ta ziba kuli Maisilaele ne ba hapilwe kabakala libi za bona ze ne ba ezize. Na ba fulalela mi na tuhelela lila za bona za ba hapa mi ba shwela mwa ndwa. 
EZK.39.24	Ni ba ezize cwalo ili ku likanyisa f'a kuma masila ni bumaswe bwa bona, mi na ba fulalela.”
EZK.39.25	Muñ'a Bupilo ya Pahami a li, “Cwalehe, ni ta ba ni makeke kwa baikulu ba Jakobo, bona batu ba Isilaele, mi ni ba zwisezepili hape. Ni ta sileleza libizo la ka le li kenile. 
EZK.39.26	Ha ba ta pila ka kozo hape mwa naha ya bona luli, ku si na ya ba fumbela, ba ta kona ku libala mo ne ba tompololezwi ka ku ni foseza. 
EZK.39.27	Ni ta ba kutisa ku zwa mwa linaha kamukana mo ku pila lila za bona ili ku bonisa macaba a mañata kuli ni kenile. 
EZK.39.28	Cwale batu ba ka ba ta ziba kuli ki na Muñ'a Bupilo, Mulimu wa bona, kakuli ne ni ba isize mwa butanga mi cwale na ba kopanya mi ni ba kutiseza mwa naha ya bona, ni sa siyi nihaili a li muñwi wa bona. 
EZK.39.29	Ni ta sululela moya wa ka fa batu ba Isilaele, mi ha ni sa ba fulalela ni kamuta. Ni bulezi, na, Muñ'a Bupilo ya Pahami.”
EZK.40.1	I n'e li ka lizazi la bulishumi la silimo se sinca, mwa silimo sa bumashumi a mabeli ka ze ketalizoho mwamulaho a ku hapiwa kwa luna, ili mwa silimo sa bulishumi ka ze ne Jerusalema a nz'a hapilwe. Ka lona lizazi leo na utwa maata a Muñ'a Bupilo a li fakaufi ni na, mi a ni nga. 
EZK.40.2	 Mwa pono Mulimu a ni isa mwa naha ya Isilaele, mi a y'o ni beya fa lilundu le li lumbile. Fapil'a ka na bona mandu a n'a bonahala inge munzi. 
EZK.40.3	 A ni suteleza fakaufi mi na bona mutu ya n'a benya sina kopa. N'a sweli muhala ni tupa ili za litikanyo, mi n'a yemi kwatuko a munyako.
EZK.40.4	A li ku na, “Mwan'a mutu, bona! Teeleza ka tokomelo, mi u ise pilu ku ze ni ka ku bonisa kamukana, kakuli ki zona z'o tiselizwe kwanu. U y'o bulelela batu ba Isilaele lika kaufela z'o bona.”
EZK.40.5	 Se ne ni bona n'e li Tempele, mi n'e potolohilwe ki limota. Mutu a nga tupa ya hae ya ku likanya ye n'e eza mapeka a malalu kwa butelele, mi a likanya limota. Ne li eza mapeka a malalu ku ya mwahalimu, ni a malalu hape mwa bukima. 
EZK.40.6	Cwale a ya kwa munyako o n'o talimile kwa upa. A pahama ka lipahamelo, mi a y'o likanya buatamo bwa munyako. I ne li mapeka a malalu mwa bupala. 
EZK.40.7	Kwabuse bwa ona ne ku na ni pulana, ye n'e na ni mizuzu ya balibeleli ye milalu kafa ni kafa. Mizuzu ye ne i likanelela, ili mapeka a malalu mwa matuko, mi mamota a n'a pumaka mizuzu yeo n'a eza mapeka a mabeli ni a licika kwa bukima. Kwa buse bwa mizuzu ya balibeleli ne ku na ni pulana ya ekeza mapeka a malalu ku y'o kena mwa muzuzu o mutuna o talimezi kwa Tempele. 
EZK.40.8	A likanya muzuzu wo. 
EZK.40.9	A fumana kuli n'o fitelela mapeka a malalu ni licika mwa bukuswani. I n'e li wona wa mafelelezo a munyako, fakaufi ni Tempele, mi kwa mafelelezo a yona mamota n'a fitelela licika la mapeka mwa bukima. 
EZK.40.10	Mizuzu ya balibeleli ye n'e beile pulana mwahali ne i likanelela mwa maneku kaufela mi mamota a n'a pumaka mizuzu yeo n'a likana kwa bukima.
EZK.40.11	Ku zwa fo mutu yo a likanya bupala bwa pulana kwa munyako. N'e li mapeka a silezi ni a licika. Mwa sibaka sa mwahal'a likwalo ze kwaluzwi ne si eza mapeka a ketalizoho. 
EZK.40.12	Fapil'a muzuzu o muñwi ni o muñwi wa balibeleli ne ku na ni limota le li kuswani le li fitelela licika la lipeka ku ya mwahalimu ni hape mwa bukima. Mizuzu yeo n'e eza mapeka a malalu mwa maneku kaufela. 
EZK.40.13	Cwale a likanya sibaka sa ku zwa fa limota la kwa muzuzu o muñwi ku y'o fita kwa mulaho wa limota la muzuzu o mwabuse bwa pulana, mi n'e li mapeka a lishumi ka a mabeli ni a licika. 
EZK.40.14	Muzuzu o mutuna n'o liba mwa lapa. A u likanya mi a fumana mapeka a lishumi mwa butuna. 
EZK.40.15	Palo ya butelele bwa munyako ku zwa kwand'a limota ku y'o fita kwa muzuzu o mutuna n'e li mapeka a mashumi a mabeli ni a ketalizoho. 
EZK.40.16	Ne ku na ni mahaulo a kumbani hahulu kwande ku fita mwahali mwa mamota a kwande a mizuzu kamukana ni mwa mamota a mwahal'a mizuzu. Ne ku swanisizwe linzalu ze ne li cakuzwi fa mamota mwahali.
EZK.40.17	Mutu yo a ni fitisa mwa pulana mi a y'o ni kenya mwa lapa. Ne ku na ni mizuzu ye mashumi a malalu ye n'e yahezwi kwatuko a limota la kwande, mi fapil'a ona ne ku na ni sibaka se ne si lililwe ka macwe. 
EZK.40.18	Sibaka se, si potolohile lapa. Lapa la kwande le, ne li li fa bulilo bo bu kwatasi ku fita bwa mwa lapa la mwahali.
EZK.40.19	Ne ku na ni munyako o kena mwa lapa la mwahali. Mutu yo a likanya sibaka sa mwahal'a minyako ye mibeli, mi ne si eza mapeka a mashumi a ketalizoho.
EZK.40.20	Mutu yo a likanya munyako wa kwa neku la mutulo o kena mwa lapa le li kwande. 
EZK.40.21	Mizuzu ya balibeleli ye milalu ye n'e li kwa neku le liñwi ni le liñwi la pulana, mamota a n'a li mwahali yona, ni muzuzu o mutuna, kamukan'a ona n'o na ni litikanyo ze swana sina za kwa Munyako wa kwa Upa. Butelele bwa munyako kaufela n'e li mapeka a mashumi a mabeli ka a ketalizoho, ni mapeka a lishumi ka a mabeli ni licika mwa bupala. 
EZK.40.22	Muzuzu o mutuna, mahaulo ni liswaniso za linzalu ze n'e cakuzwi, ne li swana ni za Munyako wa kwa Upa. Ni teñi hape ne ku na ni lipahamelo ze supile ze n'e ya kwa munyako, mi muzuzu o mutuna n'o li kwa mafelelezo u talimani ni lapa. 
EZK.40.23	Fapil'a lapa ku zwa ku ona Munyako wo wa kwa Mutulo, ne ku na ni munyako o n'o liba mwahali, sina mo ne ku inezi kwa neku la upa. Mutu yo a likanya sibaka sa mwahal'a minyako ye mibeli ye, mi s'a eza mapeka a mashumi a ketalizoho.
EZK.40.24	Ku zwa fo, mutu yo a ni isa kwa neku la mboela, mi kwateñi lwa y'o bona munyako o muñwi hape. A u likanya, mi n'o swana ni ye miñwi. 
EZK.40.25	Mwa mizuzu ye kwa munyako wo, ne ku na ni mahaulo, sina mo ne ku inezi kwa minyako ye miñwi. Butelele kaufela bwa munyako n'e li mapeka a mashumi a mabeli ka a ketalizoho, ni mapeka a lishumi ka a mabeli ni a licika mwa bupala. 
EZK.40.26	Ne ku na ni lipahamelo ze supile ze n'e liba mwateñi, mi muzuzu o mutuna n'o li kwa mafelelezo ku talimana ni lapa. Ne ku na ni likota za linzalu ze ne li cakuzwi fa mamota a mwahali a n'a talimani ni pulana. 
EZK.40.27	Ni hona mo hape ne ku na ni munyako o n'o kena mwa lapa la mwahali. Mutu yo a likanya, mi sibaka sa ku ya kwa munyako wa bubeli, ne si eza mapeka a mashumi a ketalizoho.
EZK.40.28	Mutu yo a ni kenya mwa munyako wa kwa mboela ku y'o fita mwa lapa la mwahali. A likanya munyako mi n'o likana ni ye miñwi. 
EZK.40.29	Mizuzu ya balibeleli, muzuzu o mutuna, ni mamota a mwahali n'a swana ni a minyako ye miñwi. Hape mwa mizuzu ye kwa munyako wo ne ku na ni mahaulo. 
EZK.40.30	Butelele kaufela n'e li mapeka a mashumi a mabeli ni a ketalizoho ni a lishumi ka a mabeli ni licika mwa bupala. 
EZK.40.31	Ne ku na ni muzuzu o mutuna o n'o talimezi mwa lapa la kwande. Ne ku na ni maswaniso a linzalu a n'a cakuzwi fa mamota a mwa matuko a pulana yeo. Kwa munyako wo, ne ku na ni lipahamelo ze supile ka i liñwi.
EZK.40.32	Mutu yo a ni kenya mwa munyako wa kwa upa ku y'o fita mwa lapa la mwahali. A likanya munyako wo, mi n'o likana ni ye miñwi. 
EZK.40.33	Mizuzu ya yona ya balibeleli, muzuzu wa ona o mutuna, ni mamota a mwahali, litikanyo za teñi ne li likana ni litikanyo za minyako ye miñwi. Ne ku na ni mahaulo mwa maneku kaufela, hamoho ni mwa muzuzu o mutuna cwalo. Butelele kaufela ne bu eza mapeka a mashumi a mabeli ni a ketalizoho, ni a lishumi ka a mabeli ni licika mwa bupala. 
EZK.40.34	Muzuzu o mutuna n'o talimile mwa lapa le li kwande. Fa mamota a mwa matuko a pulana ne ku cakuzwi maswaniso a linzalu. Ne ku na ni lipahamelo ze supile ka i liñwi ku y'o fita kwa munyako wo.
EZK.40.35	Cwale mutu yo a ni isa kwa munyako wa kwa mutulo. A u likanya, mi ni ona n'o likana ni ye miñwi. 
EZK.40.36	Sina yona minyako ye miñwi ni ona n'o na ni mizuzu ya balibeleli, mamota a mwahali a kabisizwe, muzuzu o mutuna, ni mahaulo mwa maneku kamukana. Butelele kaufela ne bu eza mapeka a mashumi a mabeli ni a ketalizoho, ni a lishumi ka a mabeli ni licika mwa bupala. 
EZK.40.37	Muzuzu o mutuna n'o talimile mwa lapa la kwande. Maswaniso a linzalu n'a cakuzwi fa mamota a mwa matuko a pulana yeo. Ne ku na ni lipahamelo ze supile ka i liñwi ku y'o fita kwa munyako.
EZK.40.38	Mwa lapa la kwande, ne ku na ni muzuzu o n'o ngungahani kwa munyako wa kwa mutulo wa mwahali. Mo ne li mona mo ne ba tapisezanga lifolofolo ze n'e cisiwa mutumbi ku eza litabelo. Ku zwa mwa muzuzu wo kwa konahala ku kena mwa muzuzu o mutuna o talimile mwa lapa. 
EZK.40.39	Mwa muzuzu o mutuna, ne ku na ni litafule ze ne, kafa ze peli, kafa ze peli. Ki fona fo ne ba bulaelanga lifolofolo za ku eza litabelo, i ka ba za ku cisiwa mutumbi, kamba ku eza litabelo za sibi kamba za mulatu. 
EZK.40.40	Kwande a muzuzu wo, ne ku na ni litafule hape ze ne, ze n'e beile munyako mwahali, ze peli kafa, ze peli hape kafa. 
EZK.40.41	Cwale ne ku na ni litafule ze ne kwande ni ze ne mwa ndu. Hamoho za ba litafule ze supile ka i liñwi fo, ili fo ne ku bulaelwanga lifolofolo za litabelo. 
EZK.40.42	Litafule ze ne, fo ku lukisezwa litabelo za ku cisa mutumbi, ne li betilwe fa macwe. Ne li fitelela licika la lipeka ku ya mwahalimu, mi butuna bwa zona ne bu eza lingandi ze lishumi mwa maneku kamukana. Lisebeliso kaufela ze ne li sebeliswa ha ku bulaiwa lifolofolo za litabelo ne li beiwa fa litafule fo. 
EZK.40.43	Tushuto twa bupapati bo bu eza singandi ni licika ne tu lepelela tu potolohile litafule. Nama kaufela ye n'e eziwa litabelo ne i beiwa fa litafule.
EZK.40.44	Kwatuko a Munyako wa kwa Mutulo mwa lapa la mwahali ne ku na ni muzuzu o n'o talimezi kwa mboela. Hape ne ku na ni ndu ye cwalo kwa Munyako wa kwa Mboela, mi i talimile kwa mutulo. 
EZK.40.45	Mutu yo a ni bulelela kuli muzuzu o n'o talimile kwa mboela n'e li ya baprisita ba ba ne ba sebeza mwa Tempele. 
EZK.40.46	Mi muzuzu o n'o talimile kwa mutulo n'e li ya baprisita ba ba ne ba sebeza kwa katala. Kaufel'a bona ne ba li Malivi ba ba simuluhile ku Zadoki. Ki bona feela ba ba ne ba lumelezwi ku ya fapil'a Muñ'a Bupilo ku y'o mu sebeleza.
EZK.40.47	Mutu yo a likanya lapa la mwahali, mi ne li eza mapeka a mashumi a ketalizoho mo ni mo. Katala kona ne ka yemi fapil'a Tempele kasibili. 
EZK.40.48	Cwale a ni isa mwa Makenelo a Tempele. A likanya buatamo bwa munyako wa yona. I n'e li mapeka a supile mwa bupala ni lipeka ni licika mwa bukuswani. Mamota kafa ni kafa n'a ekeza lipeka ni licika, le liñwi ni le liñwi. 
EZK.40.49	Makenelo ne i eza mapeka a lishumi mwa butuna ni a silezi mwa bukuswani, mi ku na ni mapahamelo a lishumi a ya ku yona. Hape ne ku na ni musumo kwa neku le liñwi ni le liñwi la makenelo.
EZK.41.1	Hape mutu yo a ni isa mwa muzuzu wa fahali ili mwa Sibaka se si Kenile. A likanya munyako mi n'e i eza mapeka a malalu mwa bukusani. 
EZK.41.2	Ne i eza mapeka a ketalizoho mwa bupala, ni mamota kafa ni kafa a eza mapeka a mabeli ni licika. A likanya muzuzu mi ne u eza mapeka a mashumi a mabeli mwa butelele ni mapeka a lishumi mwa bupala.
EZK.41.3	Cwale a ya ku wa mafelelezo. A likanya munyako wa ona, mi ya eza lipeka li li liñwi mwa bukuswani ni mapeka a malalu mwa bupala ni mamota kafa ni kafa a fitelela mapeka a malalu. 
EZK.41.4	Hape a likanya muzuzu mi n'e li mapeka a lishumi maneku kaufela. Cwale a li ku na, “Se ki sona Sibaka se si Kenile Hahulu.”
EZK.41.5	Mutu yo a likanya bukima bwa limota la Tempele, mi ne li eza mapeka a malalu. Ku lona limota leo, ku potoloha Tempele kamukana, ne ku na ni mizuzu ye miñata ye eza mapeka a mabeli mwa bupala. 
EZK.41.6	Mizuzu yeo n'e shangamani halalu, mi fa bulilo bo buñwi ni bo buñwi ne ku na ni mizuzu ye mashumi a malalu. Limota la Tempele kwande ne li sisifalizwe fa bulilo bo buñwi ni bo buñwi kuli mizuzu i kone ku yendama hande fa limota ku sa tokwahali kuli i swale ku lona. 
EZK.41.7	Kabakala mizuzu ye, limota la Tempele kwande ne li bonahala ku ba bukima bu li buñwi ku zwa kwatasi ku y'o fita kwahalimu. Kwa mizuzu ye n'e yahilwe kwa limota le ne li potolohile Tempele ne ku na ni mapahamelo a mabeli a matuna. Cwale ne ku konahala ku zwa ku a kwatasi ku y'o fita ku a fahali mane ni ku a kwahalimu. 
EZK.41.8	Na bona hape kuli ne ku na ni suuba se ne si potolohile Tempele kaufela. Ne si lumbile ku fita sibaka seo sa kwatasi ka mapeka a malalu mi ne si likanelela ni mitomo ya mizuzu ye kwa limota la Tempele. 
EZK.41.9	Bukima bwa mamota a kwande a mizuzu ne bu eza mapeka a mabeli ni licika. Ne ku na ni patelo kwand'a suuba. 
EZK.41.10	Ne i eza mapeka a malalu mwa bupala ku potoloha Tempele kaufela mwahal'a suuba ni miyaho ye n'e sebeliswa ki baprisita. 
EZK.41.11	Mwa mizuzu yeo ye kwa neku la Tempele ku zwa mwa patelo ne ku na ni munyako u li muñwi feela o kena mwa mizuzu ye kwa neku la mutulo, ni o muñwi ku ye kwa neku la mboela. Suuba se ne si beile Tempele mwahali, ne si atami ka mapeka a mabeli ni licika.
EZK.41.12	Hape ku na ni muyaho o n'o talimezi kwa Tempele kwa neku la wiko. Neku le liñwi ne u eza mapeka a mashumi a malalu ni a ketalizoho mi ku le liñwi n'o eza a mapeka a mashumi a mane ka a ketalizoho. Mamota a ona n'a na ni bukima bo bu eza mapeka a mabeli ni licika mwa maneku kamukana.
EZK.41.13	Mutu yo hape a likanya sibaka sa kwand'a Tempele. Mwa butelele ne i eza mapeka a mashumi a ketalizoho. Ku zwa kwamulaho wa Tempele, ku fitelela lapa mane ku y'o fita kwa muyaho o kwa wiko, sibaka seo ni sona ne si eza mapeka a mashumi a ketalizoho. 
EZK.41.14	Sibaka sa fapil'a Tempele, hamohocwalo ni libaka ze mwa matuko a Tempele ne si eza mapeka a mashumi a ketalizoho. 
EZK.41.15	A likanya butelele bwa muyaho kwa wiko wa Tempele, ni mamota a yona maneku kaufela, sina mo n'e talimezi kwa lapa, ni hona hape n'e li mapeka a mashumi a ketalizoho.
EZK.41.15	Mamota a Makenelo a Tempele, a Sibaka se si Kenile, ni a Sibaka se si Kenile Hahulu n'a kabisizwe. 
EZK.41.16	Ne li apesizwe ka mabala ku kalela kwa bulilo ku y'o fita kwa mahaulo. Mahaulo ao n'a kona ku kwahelwa. 
EZK.41.17	Mamota a Tempele mwahali, mane ku y'o fita fahalimw'a likwalo, n'a kabisizwe ka maswaniso a betilwe. 
EZK.41.18	Maswaniso n'a kabisizwe ka nzalu ni lifolofolo ili ka ku shobana-shobana cwalo ku potoloha ndu kaufela. Folofolo ye ñwi ni ye ñwi ne i na ni lifateho ze peli. 
EZK.41.19	Kwa neku le liñwi ne ku na ni sifateho sa mutu ya talima kota ya nzalu, ni pata ya tau ye n'e talima kota ye kwa neku li sili. Kihona mo ne ku kabiselizwe, ku potoloha limota kamukana. 
EZK.41.20	Ne li kabisizwe cwalo ku kalela fa bulilo mane ku y'o fita fahalimw'a likwalo. 
EZK.41.21	Libaka la misumo ya kwa minyako ya Sibaka se si Kenile ni ya Sibaka se si Kenile Hahulu ne li likanelela mwa maneku kaufela a mane.
EZK.41.21	Ne ku na ni nto ye ne i swana sina katala ka likota. 
EZK.41.22	Ne ka eza lipeka ni licika ku ya mwahalimu ni licika neku kaufela. Misumo ya mwa malulu, mutomo wa kona, ni mwa matuko a kona ne li ezizwe ka likota. Mutu yo a li ku na, “Ye ki yona tafule ye fapil'a Muñ'a Bupilo.”
EZK.41.23	Sibaka se si Kenile ni Sibaka se si Kenile Hahulu ne li na ni likwalo ze peli ze kopani. 
EZK.41.24	Ne i na ni likwalo ze peli ze kwaluluhela fahali. 
EZK.41.25	Ne ku na ni likota za linzalu ni lifolofolo ze na ni mafufa ze n'e cakuzwi fa likwalo za mwa ndu, sina mo ne li inezi fa mamota. Hape ne ku na ni malibela a mabala a n'a lepelela fahalimw'a munyako wa makenelo a Tempele. 
EZK.41.26	Mwa matuko a makenelo, ne ku na ni mahaulo, mi mamota kaufela a kabisizwe ka maswaniso a likota za linzalu.
EZK.42.1	Mutu a ni isa mwa lapa la kwande mi a y'o ni kenya mwa muyaho o kwa mutulo wa Tempele i si kwahule ni muyaho o kwa mafelelezo a wiko wa Tempele. 
EZK.42.2	Muyaho wo mwa butelele ne i eza mapeka a mashumi a ketalizoho, ni a mashumi a mabeli ka a ketalizoho mwa bupala. 
EZK.42.3	Kwa neku le liñwi ne i talimani ni patelo ye potolohile Tempele. Mi kwa neku le liñwi ne i talimile fa bulilo bwa lapa le ne li li kwande. I n'e yahilwe ka ku shangatamana halalu, mi bulilo bo buñwi ni bo buñwi ne bu li kwahulenyana mwamulaho ni bo bu kwatas'a bona. 
EZK.42.4	Kwa neku la mutulo wa muyaho wo ne ku na ni pulana ye eza mapeka a ketalizoho mwa bupala ni mapeka a mashumi a ketalizoho mwa butlele, mi ne ku na ni minyako kwa neku leo. 
EZK.42.5	Mizuzu ye shangatekilwe ye n'e li fahalimu n'e kumbani ku fita ye fahali ni ye kwatasi, kakuli n'e shenyiselizwe mwamulaho hahulu. 
EZK.42.6	Mizuzu ye n'e shangatami hahulu n'e li fa liuba, mi n'e si ka tuswa ki misumo sina miyaho ye miñwi ya mwa lapa. 
EZK.42.7	Ne ku na ni limota le li eza mapeka a mashumi a mabeli ni a ketalizoho le li liba ni ku le li swana ni miyaho. 
EZK.42.8	Mubamba wa mizuzu ye kwatasi kwatuko ni lapa la kwande n'o eza mapeka a mashumi a mabeli ni a ketalizoho mwa butelele, kono mubamba o kwatuko ni Tempele n'o eza mapeka a mashumi a ketalizoho. 
EZK.42.9	Kwa mafelelezo a neku la upa wa muyaho, fo ne li kalezi limota, ne ku na ni munyako o zwela mwa lapa le li kwande.
EZK.42.10	Kwa neku la mboela wa Tempele ne ku na ni mizuzu ye swana ni ye ñwi, isiñi kwahule ni muyaho wa mafelelelezo a wiko wa Tempele. 
EZK.42.11	Fapil'a mizuzu ye ne ku na ni pulana ya swana ni ye kwa mutulo. Ne i na ni litikanyo ze swana, muyahelo o swana ni minyako ye swana. 
EZK.42.12	Kwa neku la mboela wa muyaho wo ne ku na ni munyako ili kwa mafelelezo a kwa upa ko ne li kalezi limota.
EZK.42.13	Mutu yo a li ku na, “Bubeli bwa miyaho ye i kenile. Ki ku ona mo ba cela baprisita ba ba taha fapil'a Muñ'a Bupilo limpo ze kenile hahulu. Kakuli mizuzu yeo i kenile, baprisita ki mona mo ba beya limpo ze kenile, ili limpo za mabele, ni litabelo za libi ni milatu. 
EZK.42.14	Baprisita ha ba li mwa Tempele, mi ba bata ku ya mwa lapa le li kwande, ba swanezi ku siya hona mwa mizuzu mo liapalo ze kenile ze ba apalanga ha ba sebeleza Muñ'a Bupilo. Ba swanezi ku apala liapalo li sili pili ba si ka zwela mwa sibaka mo ku kopanela batu.”
EZK.42.15	Mutu yo ha s'a felize ku likanya sibaka sa mwahal'a Tempele, a ni zwisa ka Munyako wa kwa Upa, mi cwale a y'o likanya sibaka sa kwande. 
EZK.42.16	A nga tupa ya ku likanyisa mi a y'o likanya kwa neku la kwa upa. Kwa eza mapeka a mianda ye mibeli ka mashumi a ketalizoho. 
EZK.42.17	Ku zwa fo a y'o likanya kwa neku la mutulo, mi kwa eza mapeka a mianda ye mibeli ka mashumi a ketalizoho. 
EZK.42.18	Kih'a y'o likanya ku la mboela, mi kwa eza mapeka a mianda ye mibeli ka mashumi a ketalizoho. 
EZK.42.19	Mi a y'o likanya ku la wiko, mi kwa eza mapeka a mianda ye mibeli ka mashumi a ketalizoho. 
EZK.42.20	Cwale limota leo ne li kwalezi sibaka se si eza mapeka a mianda ye mibeli ka mashumi a ketalizoho mwa maneku kamukana. Lona ne li tusa ku kauhanya sibaka se si kenile ku se si si ka kena.
EZK.43.1	Mutu yo a ni isa kwa munyako o talimile kwa upa. 
EZK.43.2	 Kwateñi na y'o bona kanya ya Mulimu wa Isilaele i zwa kwa upa. Linzwi la Mulimu la luma sina mulumo wa liwate, mi lifasi la benyiswa ki kanya ya hae. 
EZK.43.3	Pono ye ne i swana ni ye ne ni kile na bona muta Mulimu h'a t'o sinya Jerusalema, ni ye ni kile na bona hape kwa Nuka ya Kebare. Cwale na ikwiseza fafasi ka pata. 
EZK.43.4	Kanya ya Muñ'a Bupilo ya kena ka Munyako wa kwa Upa, mane ya y'o kena mwa Tempele.
EZK.43.5	Moya wa Mulimu wa ni nanula mi wa ni isa mwa lapa la mwahali, ko ni il'o bona kuli Tempele ne i tezi kanya ya Muñ'a Bupilo. 
EZK.43.6	Mutu yo n'a yemi kwatuko a ka hona fo, mi na utwa Muñ'a Bupilo a bulela ni na, a li mwa Tempele, a li, 
EZK.43.7	“Mwan'a mutu, lubona lwa ka ki lo. Ni ta ina mwahal'a batu ba ka ba Isilaele, mi ni ba buse kuya kuile. I ka ba batu ba Isilaele kamba malen'a bona ha ba sa na ku swabisa hape libizo la ka le li kenile ka ku lapela milimu i sili, kamba ka ku beya maswaniso a likupuzo za malen'a bona ba ba shwile. 
EZK.43.8	Malena ba yahile miambeso ya fa minyako ni misumo ya kwa minyako ya mandu a bona ku bapana ni miambeso ni misumo ya munyako wa Tempele ya ka kuli mane ne ku fitile feela limota mwahal'a bona ni na. Ba tompolozi libizo la ka le li kenile ka lika ze maswe ze ba ezize, mi cwale ka bunyemi bwa ka na ba bulaya. 
EZK.43.9	Cwale ba swanezi ku tuhela ku lapela milimu i sili mi ba tobohe maswaniso a likupuzo za malen'a bona. Ha ba ka eza cwalo ni ka pila mwahal'a bona kuya kuile.”
EZK.43.10	Muñ'a Bupilo a zwelapili, a li, “Mwan'a mutu, bulelela batu ba Isilaele ka za Tempele, mi ba itute mo i lalezwi. Ba swabise ka likezo za bona ze maswe. 
EZK.43.11	Cwale haiba ba swabiswa ki ze ba ezize, ba taluseze mo i inezi Tempele, muyahelo a yona, sibupeho sa yona ni mo ku lukiselizwe lika kamukana, ni milao ni zamaiso ya teñi kaufela. U ba ñolele zona kuli ba bone mo li lukiselizwe lika kaufela ili kuli ba zamaye ka milao kamukana. 
EZK.43.12	Ki wo mulao wa Tempele. Patelo kamukana ye i potolohile fahalimw'a lilundu, ki sibaka se si kenile hahulu.”
EZK.43.13	 Ki ze litikanyo za katala, ka ku itusisa litikanyo ze n'e sebeliswa ha ku likanyiwa Tempele. Ku potoloha kwatas'a katala kaufela ne ku na ni mukokolombwa o eza licika la lipeka kwa ku tunga ni mwa bupala, ni muundo wa kwa mafelelezo a kwande o eza lingandi ze peli ku ya mwahalimu. 
EZK.43.14	Kalulo ya katala ya kwatasi hahulu ne i eza lipeka li li liñwi ku ya mwahalimu. Kalulo ye tatama ye n'e potolohile katala, n'e shenyisizwe ku zwa kwa mafelelezo ka licika la lipeka, mi ku ya mwahalimu n'e li fitelela mapeka a mabeli. Kalulo ye latelela yeo ne i shenyisizwe mwa maneku kamukana ka licika la lipeka ku zwa kwa mafelelezo. 
EZK.43.15	Kalulo ye ya fahalimu, ili fona fo ne ku cisezwa litabelo ne i ile mwahalimu ka mapeka a mabeli. Malulu a mane n'a pahami hahulu ku fita sibaka sa fahalimw'a katala kaufela. 
EZK.43.16	Sibaka sa fahalimw'a katala si likanelela mwa maneku kamukana, ili mapeka a silezi kafa ni kafa. 
EZK.43.17	Kalulo ya sibaka sa fahali ni yona ne i likanelela ka mapeka a supile kafa ni kafa. Ne i shenyiselizwe mwamulaho ka kalulo ya bune ya lipeka ku zwa kwa mafelelezo a kalulo ye kwatasi. Mukokolombwa ne u eza licika la lipeka mwa bupala. Lipahamelo ze ne kambamela kwa katala ne li li kwa neku la upa.
EZK.43.18	 Muñ'a Bupilo ya Pahami a li ku na, “Mwan'a mutu, teeleza se ni ku bulelela. Katala ha ka se ka yahilwe, u lukela ku ka sumekela Muñ'a Bupilo ka ku ezeza fateñi litabelo ni ku ka hasa mali a lifolofolo ze til'o eziwa litabelo. 
EZK.43.19	Baprisita ba Malivi, ili baikulu ba Zadoki, ki bona ba ba lukela ku taha fapil'a ka, ku t'o ni sebeleza. Ye ki taelo ya ka, na, Muñ'a Bupilo ya Pahami. U ta ba fa pohwana ye ba ta eza sitabelo sa sibi. 
EZK.43.20	U nge kwa mali a yona, u a beye mwa malulu a katala fahalimu ni mwa malulu a kalulo ya fahali ya katala, ni ku potoloha kwa mafelelezo a kona kamukana. Ka mukwa o cwalo u ta kenisa katala. 
EZK.43.21	U nge pohwana ye til'o eziwa sitabelo sa libi. U i ciseze mwa sibaka se si ketilwe kwand'a patelo ya Tempele. 
EZK.43.22	Habusa u nge poho ya puli ye si na fo i holofezi mi u i eze sitabelo sa libi. Kenisa katala ka mali a yona ili ka mukwa o swana ni mo n'o ezelize ka poho. 
EZK.43.23	Ha u se u felize ku eza cwalo, u nge nkomwana ya poho ni nkomwana ya poho ya ngu, ili ze si ka holofala mwa bubeli bwa zona. 
EZK.43.24	U ni tiseze zona, na, Muñ'a Bupilo. Baprisita ba ta li fafaza ka lizwai mi ba li cise ku ni ezeza sitabelo. 
EZK.43.25	Mwa mazazi a supile, ka zazi ni zazi, u na ni ku tisa ni nkomwana ya poho, ya puli ni ya ngu, ili za litabelo za libi. Kaufel'a zona li lukela ku ba ze si ka holofala. 
EZK.43.26	Ka zazi ni zazi baprisita ba swanezi ku kenisa katala ili kuli ka lukele ku sebeliswa. 
EZK.43.27	Sunda ha i se i felile, baprisita ba tise limpo fa katala, limpo za ku cisa ni limpo za buitumelo bwa batu. Cwale ni ka mi tabela kaufel'a mina. Ni bulezi, na, Muñ'a Bupilo ya Pahami.”
EZK.44.1	Mutu yo a ni isa kwa munyako wa kwande kwa neku la upa la patelo ya Tempele. Munyako n'o kwalilwe. 
EZK.44.2	Muñ'a Bupilo kih'a li ku na, “Munyako wo u ta ina u nze u kwalilwe mi ha u na ku kwalulwa. Ha ku na mutu ya lumelezwi ku u sebelisa, kakuli na, Muñ'a Bupilo, Mulimu wa Isilaele, ki mona mo ni kenezi. U ine u nze u kwalilwe. 
EZK.44.3	Nihakulicwalo, mulena wa kona ku kena mwateñi h'a y'o ca lico ze kenile fapil'a ka. U na ni ku kena ni ku zwa ka nzila ye fita mwahali a muzuzu o mutuna kwa mafelelezo.”
EZK.44.4	Cwale mutu yo a ni kenya ka Munyako wa kwa Mutulo, a ni isa fapil'a Tempele. Na talima mi na bona kuli Tempele ya Muñ'a Bupilo kaufela ne i tezi kanya ya hae. Na ikwiseza fafasi ka pata. 
EZK.44.5	Mi Muñ'a Bupilo a li ku na, “Mwan'a mutu, u ise pilu ku z'o utwa ni z'o bona. Ni ta ku bulelela milao ni zamaiso ya Tempele. U bone ka tokomelo batu ba ba lumelelwa ku kena ni ku zwa mwa Tempele.
EZK.44.6	“U bulelela batu ba Isilaele ba bafetuheli bao kuli na, Muñ'a Bupilo ya Pahami, ha ni na ku lumelela mikwa ya bona ye swabisa ye ne ba ezanga. 
EZK.44.7	Ba silafalize Tempele ya ka, ka ku lumelela bazwahule ba ba si ka ya kwa mupato, batu ba ba sa ni utwi, ku kena mwa Tempele ha ku nze ku tiswa ku na lisuzo ni mali a litabelo. Kabakaleo batu ba ka ba sinyize bulikani ka lika kamukana ze swabisa ze ba ezize. 
EZK.44.8	Ha ba si ka zamaisa ka swanelo lika ze kenile mwa Tempele ya ka, kono bakeñisacwalo, ba beile bazwahule ku li zamaisa.
EZK.44.9	“Na, Muñ'a Bupilo ya Pahami, ni zibisa kuli ha ku na muzwahule ya si ka ya kwa mupato, ya sa ni utwi, ya ta kena mwa Tempele ya ka, nihaili muzwahule ya inzi mwahal'a batu ba Isilaele.
EZK.44.10	“Malivi ba ba ni hanile, hamoho ni batu ba Isilaele kaufela ba ba lapela maswaniso, ba fiwa mulatu. 
EZK.44.11	Ba ka ni sebeleza mwa Tempele ka ku tokomela minyako ni ka ku eza misebezi ya Tempele. Ba ka na ba bulaya lifolofolo ze tiswa ki batu ku t'o eza limpo za ku cisa ni litabelo, ni ku ba mwa musebezi ku tusa batu. 
EZK.44.12	Kono kakuli ba ezelize batu ba Isilaele sebelezo ya ku lapela maswaniso, mi ka ku eza cwalo ba kenyize batu mwa sibi, na, Muñ'a Bupilo ya Pahami, ni konka ka ku tiisa kuli ba swanezi ku fiwa mulatu. 
EZK.44.13	Ha ba sa na ku ni sebeleza mwa buprisita, kamba ku sutelela ku sifi ni sifi se ni li si kenile, kamba ku kena mwa Sibaka se si Kenile Hahulu. Wo, ki ona mulatu wa lika ze swabisa ze ba ezize. 
EZK.44.14	Kaufel'a bona ni ba beya feela mwa musebezi wa mwa Tempele.”
EZK.44.15	Muñ'a Bupilo ya Pahami a li, “Nihakulicwalo, baprisita ba Malivi ba lusika lwa Zadoki, ba zwelapili ku ni sebeleza ka ku sepahala mwa Tempele, muta ni fetuhelwa ki batu ba Isilaele ba bañata. Cwalehe, ki bona feela ba ba ka ni sebeleza ni ku taha fapil'a ka ku t'o ni ezeza litabelo za lisuzo ni za mali. 
EZK.44.16	Ki bona feela ba ba ka kena mwa Tempele ya ka, ku t'o sebeza kwa katala ka ka, ni ku zamaisa sebelezo ya mwa Tempele. 
EZK.44.17	 Ha ba kena mwa munyako wa ku ya mwa lapa le li mwahali la Tempele, ba lukela ku apala liapalo za line. Ha ba lukeli ku apala sifi ni sifi se si ezizwe ka boya bwa lingu ha ba sebeza mwa lapa le li mwahali kamba mwa Tempele. 
EZK.44.18	Ba lukela ku apala likuwani za line ni malukwe a line, mi ba si ke ba itama makanda, kuli ba si ke ba fufulelwa. 
EZK.44.19	 Pili ba si ka ya kale mwa lapa le li kwande ko ku inzi batu, ba swanezi ku tubula liapalo ze ne ba apezi ha ba li mwa musebezi wa mwa Tempele, mi ba li siye mwa mizuzu ye kenile. Ba lukela ku apala liapalo ze ñwi kuli liapalo ze kenile li si ke za silafazwa ki batu.
EZK.44.20	 “Baprisita ba si ke ba ipeula kwa litoho kamba ku tuhela milili ya bona i hula hahulu ku ba ye mitelele. Ba lukela ku i tuhela i li ye likani. 
EZK.44.21	 Baprisita ba si ke ba nwa waine pili ba si ka ya kale mwa lapa le li mwahali. 
EZK.44.22	 Muprisita a si ke a nyala musali ya kauhani ni munna. U swanezi ku nyala feela kalibe ya Muisilaele, kamba mbelwa ya siilwe ki muprisita.
EZK.44.23	 “Baprisita ba lukela ku luta batu fapahano mwahal'a ze kenile ni ze si ka kena, ni fapahano mwahal'a za Mulimu ni ze si za Mulimu. 
EZK.44.24	Ha ku ba ni muzeko, baprisita ki bona ba ba ka talima taba ka ku ya ka milao ya ka. Ba swanezi ku buluka mikiti ya silumeli ili ka ku latelela milao ni zamaiso ya ka, mi la Pumulo ba li buluke li kenile.
EZK.44.25	 “Muprisita a si ke a isilafaza ka ku swala situpu, konji haiba ki sa mushemi kamba sa mwan'a hae, kamba munyan'a hae, kamba kaizel'a hae ya si ka nyalwa. 
EZK.44.26	Ha s'a kenile hape u swanezi ku ina mazazi a supile. 
EZK.44.27	Hasamulaho cwale kihona a ta kena mwa lapa la Tempele le li mwahali mi a y'o ikezeza sitabelo sa ku ikenisa, kuli a kone ku y'o sebeza mwa Tempele hape. Ni bulezi, na, Muñ'a Bupilo ya Pahami.
EZK.44.28	 “Kabelo ya muprisita ya se ni file Isilaele kuli si yolwe ka ku tatamana kwa masika, ki ya buprisita. Ha ba lukeli ku ba ni liluwo mwa Isilaele. Ki na feela ye ba tokwa. 
EZK.44.29	 Limpo za mabele ni limpo za litabelo za sibi ni za lifoso ki zona ze ta ba lico za muprisita, mi ba ta amuhela sifi ni sifi se ni filwe mwa Isilaele. 
EZK.44.30	Baprisita ba swanezi ku fumana kabelo ye nde hahulu ku za kutulo ya pili ni ku za lika kamukana ze ni filwe. Ka nako ni nako batu ha ba besa linkwa, ba swanezi ku fa baprisita sinkwa sa makalo ili mpo, mi mbuyoti ya ka i ta ba mwa mandu a ba ba eza cwalo. 
EZK.44.31	 Baprisita ba si ke ba ca nyunywani ifi ni ifi kamba folofolo ye ishwezi kamba ye bulailwe ki ye ñwi.”
EZK.45.1	Naha ha i abiwa ku fa lusika lo luñwi ni lo luñwi kalulo, kalulo ye ñwi i beiwe kwatuko kuli i be ye kenile ya Muñ'a Bupilo. I lukela ku ba libima ze lishumi ka ze peli ni licika mwa butelele ni ze ketalizoho mwa bukuswani. Sibaka seo kamukana si ta ba se si kenile. 
EZK.45.2	Ku sona sibaka seo, ku ta ba ni mubunyana o likanelela mo ni mo, o ta ba wa Tempele. I ta ba mapeka a mianda ye mibeli ka mashumi a ketalizoho mwa maneku kamukana. Sibaka seo kamukana si ta potolohiwa ki patelo ye eza mapeka a mashumi a mabeli ni a ketalizoho mwa bupala. 
EZK.45.3	Ku sona sibaka se, u likanye libima ze supile ka si li siñwi mwa butelele ni ze talu mwa bupala. I ta ba sibaka sa Tempele ye kenile hahulu ka ku fitisisa ku fita libaka kaufela. 
EZK.45.4	I ta ba kalulo ye kenile ya naha, ye beezwi baprisita kwatuko, ba ba sebeleza Muñ'a Bupilo kwa Tempele ya hae. Kalulo yeo i ta ba ni mandu a bona, ni sibaka se si kenile sa Tempele. 
EZK.45.5	Fahalimw'a seo, ku ta ba ni sibaka se siñwi, sa libima ze lishumi mwa butelele ni ze ne mwa bupala, ili se si beezwi ku ba liluwo la Malivi, ba ba eza musebezi kwa Tempele. Ku ta ba ni minzi mwateñi ili mo ba ta ina.
EZK.45.6	Ku beiwe mubu wa munzi kwatuko, ili sibaka se si eza libima ze supile ka si li siñwi mwa butelele ni ze peli mwa butuna. Si ta bapana ni sibaka se si kenile, mi si ta ba sa batu kamukana ba Isilaele.
EZK.45.7	Ku be ni mubu wa mulena ya busa. Ku zwa fo sibaka se si kenile ni munzi si ta namela kwa wiko ku ya kwa liwate ni kwa upa ili kwa mululwani wa kwa upa. Ku zwa upa ku ya wiko, sibaka seo si ta ba ni butelele bo bu likana ni bwa libaka ze filwe masika a Isilaele. 
EZK.45.8	Sibaka se si ta ba kabelo ya mulena ya busa naha ya Isilaele, ili kuli a si ke a nyandisa batu, kono a tuhelele naha kaufela kwa masika a Isilaele.
EZK.45.9	Muñ'a Bupilo ya Pahami a li, “Mu ezize sibi ka nako ye telele ku fita tikanyo, mina babusi ba Isilaele! Mu tuhele ku nyandisa ni ku lwanisa batu. Mu eze ze nde ze lukile. Mu si ke mwa leleka batu ba ka mwa naha ya bona hape. Ni mi bulelela cwalo, na, Muñ'a Bupilo ya Pahami.
EZK.45.10	 “Mutu ni mutu u swanezi ku sebelisa litikanyo ni likala ze lukile.
EZK.45.11	“Ku ze omile, efa i likane ni bati ku za mezi. Tikanyo ye swanela ki homere. Cwale homere i liñwi i likana liefa ze lishumi kapa libati ze lishumi.
EZK.45.12	“Litikanyo za mina za bukiti li be ka mukwa wo, ili magera a mashumi a mabeli a likana shekele i liñwi, mi mashekele a mashumi a silezi a likana mina i liñwi.
EZK.45.13	“Mu ta eza limpo za mina cwana, ili kwa buloto ni mabele kalulo i liñwi ya bumashumi a silezi ya kutulo ya mina, 
EZK.45.14	mi kwa mafula a olive kalulo ya bulishumi ku ze beilwe ki likota za mina. Mu li likanye ka bati. Libati ze lishumi li likana homere i liñwi kapa kori i liñwi. 
EZK.45.15	Kwa lingu mu fe ngu i liñwi ku ze mianda ye mibeli.
EZK.45.15	“Mu tise limpo za mabele, lifolofolo ze ciswa mutumbi, ni lifolofolo za limpo za buitumelo, kuli libi za mina li swalelwe. Ki taelo ya ka, na, Muñ'a Bupilo ya Pahami.
EZK.45.16	“Batu kaufela ba ba inzi mwa naha ya Isilaele ba swanezi ku isa limpo zeo ku mulena wa Isilaele. 
EZK.45.17	U ta ba musebezi wa hae wa ku fumana lifolofolo ze ciswa mutumbi, ni limpo za mabele, ni limpo za mezi za sicaba kamukana sa Isilaele mwa mikiti kaufela, mikiti ya Moonda, ni ya Lipumulo. U lukela ku zwisa limpo za sitabelo sa libi, limpo za mabele, limpo za ku cisa mutumbi, ni limpo za sitabelo sa buitumelo, ili ku zwisa libi za batu ba Isilaele.”
EZK.45.18	Muñ'a Bupilo ya Pahami a li, “Ka lizazi la pili mwa kweli ya pili u swanezi ku eza sitabelo sa poho ye si ka holofala, mi u kenise Tempele. 
EZK.45.19	Muprisita u ta nga kwa mali a mpo ya folofolo ye eziwa sitabelo sa libi, a a sase fa misumo ya munyako wa Tempele, fa malulu a mane a katala, ni fa misumo ya kwa munyako wa lapa la mwahali. 
EZK.45.20	U eze cwalo ni ka lizazi la busupa la yona kweli yeo, bakeñisa mutu ufi ni ufi ya eza sibi isi ka bomu kamba ka ku sa ziba. Kamukwaocwalo u ta buluka Tempele i nze i kenile.
EZK.45.21	 “Ka la bulishumi ni a mane mwa kweli ya pili mu ta kala ku eza Mukiti wa Paseka. Mutu ni mutu u ta ca buhobe bo bu si na mumela sunda mutumbi. 
EZK.45.22	Ka lizazi la pili la mukiti, mulena u swanezi ku zwisa poho ya sitabelo sa libi za hae ni za batu kaufela. 
EZK.45.23	Ku le liñwi ni le liñwi la mazazi a supile a mukiti, u ta ezeza Muñ'a Bupilo sitabelo sa lipoho ze supile ni lipoho za lingu ze supile ze si ka holofala mi li ciswe mutumbi. Hape ka zazi ni zazi, u swanezi ku eza sitabelo sa libi ka puli ye tunanyana. 
EZK.45.24	Ka poho ye ñwi ne ye ñwi ni ka poho ya ngu ye ñwi ni ye ñwi ze eziwa sitabelo, ku lukela ku ba ni mpo ya mabele ni mafula a olive.”
EZK.45.25	 “Ka Mukiti wa Minganda, o kala ka lizazi la bulishumi ka a ketalizoho mwa kweli ya busupa, mulena u ta fa ka zazi ni zazi mwa mazazi a supile, sitabelo se si swana sa libi, ni sa ku cisa mutumbi, ku fa hape sitabelo se si swana, ili sa mabele ni mafula a olive.”
EZK.46.1	Muñ'a Bupilo ya Pahami u li, “Munyako wa kwa Upa mwa lapa le li mwahali u swanezi ku ina u nze u kwalilwe mazazi kamukana a silezi a ku sebeza, kono u kwalulwe feela ka la Pumulo ni la Moonda. 
EZK.46.2	Mulena u ta zwa mwa lapa le li kwande ku ya mwa muzuzu o mutuna ka malibela ni ku y'o yema kwatuko a misumo ya kwa munyako, baprisita ha ba nze ba cisa litabelo za hae mutumbi ni ku fitisa limpo za hae za buitumelo. Hona fo fa munyako ki fona f'a swanezi ku lapelela, mi a kuta. Munyako u si ke wa kwaliwa ku fitela ka swalala. 
EZK.46.3	Ka la Pumulo ye ñwi ni ye ñwi ni ka Moonda o muñwi ni o muñwi batu kaufela ba swanezi ku inama ni ku lapela Muñ'a Bupilo fapil'a munyako. 
EZK.46.4	Ka la Pumulo, mulena u lukela ku tiseza Mulimu lingunyana ze silezi ni poho i liñwi ya ngu, ili ze si ka holofala, ili za litabelo za ku cisa mutumbi. 
EZK.46.5	U lukela ku tisa mpo ya mabele mwa sizuma se si si ka tala fa ngu ni ngu, ni z'a lata ku fana kaufela fa ngunyana ni ngunyana. Fa sizuma se siñwi ni se siñwi sa mabele, u lukela ku tisa hape mabotela a malalu a mafula a olive. 
EZK.46.6	Ka la Moonda a tise nkomwana ya poho, lingunyana ze silezi, poho ya ngu, ku si na ye holofezi ku zona kamukana. 
EZK.46.7	Mpo ya mabele i lukela ku ba sizuma se si si ka tala fa poho ni poho ni fa poho ya ngu, ni s'a bata ku fa kamukana fa ngunyana ni ngunyana. Mabotela a malalu a mafula a olive a lukela ku fitiswa fa sizuma ni sizuma sa mabele. 
EZK.46.8	Mulena u swanezi ku zwa ka munyako wa malibela ka nzila ye ya mwa muzuzu o mutuna, sina mw'a n'a kenezi.
EZK.46.9	“Batu ha ba taha ku t'o lapela Muñ'a Bupilo kwa mukiti ufi ni ufi, ba ba kenela kwa Munyako wa kwa Mutulo, ha ba se ba lapezi, ba swanezi ku zwela ku wa kwa mboela. Ba ba kenela ka wa kwa mboela ba zwe ka wa kwa mutulo. Ha ku na ya ka zwela kw'a n'a kenezi, kono mañi ni mañi u swanezi ku zwa ka munyako u sili. 
EZK.46.10	Mulena u ta kenelela ni batu ha ba kena, mi u ta zwelela ni bona ha ba zwa. 
EZK.46.11	Mwa mazazi a mikiti ni mikopano, mpo ya mabele i ta ba sizuma se si si ka tala fa poho ye ñwi ni ye ñwi kamba ngu ye ñwi ni ye ñwi, ni sika sifi ni sifi s'a bata ku fa mulapeli fa ngunyana ye ñwi ni ye ñwi. Mabotela a malalu a mafula a olive a swanezi ku tiswa fa sizuma ni sizuma sa mabele.
EZK.46.12	“Mulena h'a lata ili yena ku ezeza Mulimu sitabelo, i ka ba sitabelo se si ciswa mutumbi kamba sitabelo sa buitumelo, u ta kwalulelwa munyako wa lapa le li mwahali wa kwa upa. U ta eza sitabelo sina mw'a ezezanga ka la Pumulo, mi munyako u ta kwaliwa ha s'a kutile.”
EZK.46.13	Muñ'a Bupilo u li, “Ka zazi ni zazi kakusasana Muñ'a Bupilo a fiwe kangunyana ka silimo si li siñwi ka ka si ka holofala. Sitabelo seo si na ni ku eziwa ka zazi ni zazi. 
EZK.46.14	Hape ku tisiwe mpo ya bupi ka zazi ni zazi kakusasana ni botela ya mafula a olive a ku lubisa bupi. Milao ya ku ezeza Muñ'a Bupilo sitabelo se i swanezi ku sebeza kuya kuile. 
EZK.46.15	Ngunyana, bupi, ni mafula a olive li swanezi ku fiwa Muñ'a Bupilo ka zazi ni zazi kakusasana kuya kuile.”
EZK.46.16	Muñ'a Bupilo ya Pahami u laela, u li, “Haiba mulena ya busa a ka fa kalulo ye ñwi ya mubu wa hae ku yo muñwi wa bana ba hae, i ta ba lona liluwo la yena mwana yo ni lubasi lwa hae. 
EZK.46.17	 Kono haiba mulena a ka fa mutu ya beleka ku yena mubu, mwaha ku taha silimo sa tukuluho mubu wo u ta kutela ku mulena hape. Ki wa hae, mi ki yena feela ni bana ba hae ba ba ka u luwa kuya kuile. 
EZK.46.18	Mulena a si ke a amuha batu liluwo la bona. U lukela ku fa bana ba hae kwa mubu w'a n'a abezwi, kuli a si ke a nyandisa batu ba ka, ka ku ba amuha mubu wa bona.”
EZK.46.19	Cwale mutu yo a ni isa kwa makenelo a mandu fakaufi ni munyako a kwa neku la mboela wa lapa le li mwahali. A, ki mandu a kenile a baprisita. A supa sibaka se si kwa neku la wiko wa mandu. 
EZK.46.20	Mi a li, “Se ki sona sibaka mo ba apehela baprisita nama ye eziwa litabelo za sibi kamba milatu, ni ku beya limpo za bupi, kuli se si kenile si si ke sa isiwa mwa lapa le li kwande ni ku silafazwa ki batu.”
EZK.46.21	Cwale a ni isa mwa lapa le li kwande mi a ni bonisa kuli mwa lilulu le liñwi ni le liñwi mwa bune bwa ona ne ku na ni kalapa ka kanyinyani. 
EZK.46.22	Kalapa kao ka eza mapeka a mashumi a mabeli mwa butelele ni a lishumi ka a ketalizoho mwa bupala. 
EZK.46.23	Kalapa ka kañwi ni ka kañwi ne ka potolohilwe ki limota la macwe, ni maiso a yahilwe kwatuko a limota. 
EZK.46.24	Mutu yo a ni bulelela, a li, “A, ki ona maapehelo mo ba apehela babeleki ba mwa Tempele litabelo ze tisiwa ki batu.”
EZK.47.1	 Mutu yo a ni kutiseza kwa makenelo a Tempele. Mezi a n'a zwa kwatas'a makenelo mi n'a bubela kwa upa, kwa neku le n'e talimile Tempele. N'a bubela kwa neku la mboela wa katala. 
EZK.47.2	Cwale mutu yo a ni zwisa mwa sibaka sa Tempele, ka nzila ya Munyako wa kwa Mutulo mi a ni isa kwande kwa munyako o talimile kwa upa. Kwatuko a Munyako wa kwa Mboela ne ku na ni nukana ye n'e buba. 
EZK.47.3	Ka tupa ya hae ya ku likanya, mutu yo a likanya sibaka se si eza mapeka a mianda i ketalizoho, a nz'a kulisa nuka ku ya kwa upa mi hona fo a ni silisa. Mezi a ni kumisa feela mwa lingongo. 
EZK.47.4	Hape a likanya mapeka a mañwi a eza a mianda i ketalizoho, mi fateñi mezi a t'o ni kumisa mwa mañwele. Mwa mapeka a mañwi a mianda i ketalizoho mezi a ni kumisa mwa liteka. 
EZK.47.5	A likanya mapeka a mianda i ketalizoho hape, mi fo nuka ne i tungile hahulu mane na palelwa ku puwa mwateñi. Ne ku tungile hahulu. Kabakala ku tunga mane ne ku sa konahali ku silwa konji ku tapa silozi. 
EZK.47.6	A li ku na, “Mwan'a mutu, u bone ze kaufela ka tokomelo.”
EZK.47.6	Cwale mutu yo a ni kutisa fa munanga wa nuka. 
EZK.47.7	Ha ni y'o fita fateñi na bona kuli fa munanga ni munanga ne ku na ni likota ze ñata hahulu. 
EZK.47.8	Kih'a li ku na, “Mezi a, a pazula naha fahali ku ya kwa upa a y'o kena mwa Musindi wa Jordani mane a be a y'o fita mwa Liwate la Lizwai. H'a y'o kena mwa liwate, a y'o kenisa mezi a mwa liwate. 
EZK.47.9	Kai ni kai ko i bubela nuka ku ta ba ni mifuta-futa ya litapi ni lifolofolo. Nuka i ka kenisa mezi a mwa liwate, mi kai ni kai ko i bubela i ka tisa bupilo. 
EZK.47.10	Ku zwa kwa misindi ya Engedi sibaka sani kaufela mane ku y'o fita kwa misindi ya Enegilaimi ku ta ba ni mandui fa munanga wa liwate, mi ba ta yaneha fateñi tunyandi twa bona. Ku ta ba ni mifuta ye miñata ya litapi sina mo i inezi mwa Liwate la Mediteranea. 
EZK.47.11	Kono mezi a mwa mataba ni mwa tusa-sa to tu fa munanga h'a na ku ba a mande. A ta siyala cwalo a nz'a li a lizwai. 
EZK.47.12	 Fa munanga o muñwi ni o muñwi wa nuka ku ta mela mifuta ya likota kaufela ze ka tisa miselo. Matali a zona h'a na ku oma, mi ha li na ku kuwa. Ka kweli ni kweli li ta beya miselo, kakuli li selaelwa ki nukana ye zwa mwa Tempele. Likota zeo li ta beya lico, mi matali a zona a ta itusiswa kwa milyani.”
EZK.47.13	Muñ'a Bupilo ya Pahami a li, “Ki ye miseto ya milulwani ya naha ye ka abelwa masika a lishumi ka a mabeli, mi lusika lwa Josefa lu fiwe habeli ku fita masika a mañwi kaufela. 
EZK.47.14	Ne ni sepisize bo kukw'a mina ka luci kuli ni ta ba fa naha ye, cwale mu ikabele yona.
EZK.47.15	“Mululwani wa kwa mutulo u liba kwa upa ku zwa kwa liwate kwa munzi wa Hetiloni, ku fitelela Hamati mane ku y'o li kwa munzi wa Zedadi. 
EZK.47.16	Ku zwa fo ku y'o fita kwa minzi ya bo Berota ni Sibiraimi, ili minzi ye mwahal'a naha ya puso ya Damaseka ni ya puso ya Hamati, ni kwa munzi wa Tikoni o kwatuko a mululwani wa puso ya Haurani. 
EZK.47.17	Cwale mululwani wa kwa mutulo u zwa kwa Liwate la Mediteranea, u liba upa kwa munzi wa Enoni ni ku latelela linaha za mululwani wa Damaseka ni Hamati kwa mutulo.
EZK.47.18	“Mululwani wa kwa upa u liba mboela ku zwa mwahal'a naha ya Damaseka, ni Haurani mi Nuka ya Jordani, i eza mululwani mwahal'a naha ya Isilaele kwa wiko ni Giliadi kwa upa ku be ku y'o fita kwa Munzi wa Linzalu o kwa Liwate la Lizwai.
EZK.47.19	“Mululwani wa kwa mboela u liba kwa mboela wa wiko ku zwa kwa Munzi wa Linzalu ku liba kwa mezi a kwa Kadeshi, mi cwale u liba mutulo wa wiko kwa mululwani wa Egepita mane ku y'o fita kwa Liwate la Medeteranea.
EZK.47.20	“Mululwani wa kwa wiko u ezizwe ki liwate mi u liba mutulo ku y'o fita kwa wiko wa Hamati.
EZK.47.21	“Mu abele masika a mina naha ye. 
EZK.47.22	I ta ba liluwo la mina kuya kuile. Bazwahule ba ba inzi ni mina, mi ba se ba na ni bana ba ba pepezwi kwanu, ni bona ba fiwe kabelo ya mubu ha mu aba. Ba swanezi ku ngiwa sina Maisilaele luli mi ni bona ba fumane kabelo ya naha hamoho ni masika a Isilaele. 
EZK.47.23	Muzwahule kamukana ya s'a yahile u ta fumana kabelo ya hae hamoho ni batu ba lusika lw'a inzi ni bona. Ni bulezi, na, Muñ'a Bupilo ya Pahami.”
EZK.48.1	Ba ba tatama ki masika a Isilaele ka mabizo a bona ni kalulo ya bona ya naha ku zwa kwa mutulo ku ya mboela. Mululwani wa naha wa kwa mutulo u liba kwa upa ku zwa kwa liwate kwa munzi wa Hetiloni ku y'o fita kwa Hamati, ni munzi wa Enoni, kwa milulwani ye mwahal'a mibuso ya Damaseka ni Hamati. Lusika ni lusika lu lukela ku fumana kalulo ya naha, ku kalela kwa museto wa kwa upa ku y'o fita kwa museto wa kwa wiko.
EZK.48.1	Kalulo ya lusika lwa Dani i lukela ku ba kwatuko a mululwani wa kwa mutulo ku kalela kwa museto wa kwa upa ku y'o fita kwa museto wa kwa wiko. 
EZK.48.2	Kalulo ya lusika lwa Asere i lukela ku tatama naha ya Dani ku kalela kwa museto wa kwa upa ku y'o fita kwa museto wa kwa wiko.
EZK.48.3	Kalulo ya lusika lwa Nafetali i lukela ku tatama naha ya Asere ku kalela kwa museto wa kwa upa ku y'o fita kwa museto wa kwa wiko.
EZK.48.4	Kalulo ya lusika lwa Manase i lukela ku tatama naha ya Nafetali ku kalela kwa museto wa kwa upa ku y'o fita kwa museto wa kwa wiko.
EZK.48.5	Kalulo ya lusika lwa Eferaimi i lukela ku tatama naha ya Manase ku kalela kwa museto wa kwa upa ku y'o fita kwa museto wa kwa wiko.
EZK.48.6	Kalulo ya lusika lwa Rubeni i lukela ku tatama naha ya Eferaimi ku kalela kwa museto wa kwa upa ku y'o fita kwa museto wa kwa wiko.
EZK.48.7	Kalulo ya lusika lwa Juda i lukela ku tatama naha ya Rubeni ku kalela kwa museto wa kwa upa ku y'o fita kwa museto wa kwa wiko.
EZK.48.8	Naha ye tatama ku zwa upa ku ya wiko i lukela ku ba naha ye ketezwi Mulimu. Mwa bupala i swanezi ku ba libima ze lishumi ka ze peli ni licika ni butelele bo bu swana ku zwa upa ku ya wiko, sina libaka ze filwe masika. Tempele i ta tomiwa mwahal'a ona.
EZK.48.9	Kalulo ya sibaka se, se si ketezwi Muñ'a Bupilo, si ta ba libima ze lishumi ka ze peli ni licika mwa butelele ni ze ketalizoho mwa bupala. 
EZK.48.10	Baprisita ba swanezi ku fumana kalulo ya mubu wo o kenile. Kwa maneku a mutulo ni mboela i lukela ku likana libima ze lishumi ka ze peli ni licika, mi kwa maneku a upa ni wiko ki ze ketalizoho. Tempele ya Muñ'a Bupilo i ta tomiwa mwahal'a sona sibaka se. 
EZK.48.11	Sibaka se, si ta ba sa baprisita ba lusika lwa Zadoki. Ba ni sebelelize ka ku sepahala mi ha ba si ka kopana ni Maisilaele ba bañwi ka ku eza ze maswe, sina mo ba ezelize Malivi ba bañwi. 
EZK.48.12	Si ta ba mpo ya butokwa ku bona mwa sibaka se si kenile sa naha, ili sona sibaka se si kenile hahulu ku fita ze ñwi kaufela, ni ku bapana ni sibaka sa Malivi ba bañwi. 
EZK.48.13	Malivi ba ta fumana siemba sa mubu o bapani ni wa baprisita. U ta ba libima ze lishumi ka ze peli ni licika mwa butelele ni ze ketalizoho mwa bupala. 
EZK.48.14	Naha ye ketezwi Muñ'a Bupilo ki yona ye nde ku fita a mañwi kaufela, mi ku yona ha ku na kalulo ye ta lekiswa, kamba ku cincaniswa, kamba ku i fa mutu ufi ni ufi, kakuli i kenile mi ki ya Muñ'a Bupilo.
EZK.48.15	Sibaka se si siyezi se si eza libima ze lishumi ka ze peli ni licika mwa butelele ni ze peli ni licika mwa bupala, ki se ba ka itusisa batu. Ba ka yaha mwateñi ni ku si sebelisa inge mafulelo. Munzi u ta ba mwahal'a sona. 
EZK.48.16	U ta likanelela mwa butelele ni mwa bupala. Si ta likana ni mapeka a eza likiti ze peli ka mianda ye mibeli ni mashumi a ketalizoho mwa maneku kaufela. 
EZK.48.17	Ku potoloha munzi mwa maneku kamukana ku ta ba ni mafulelo a eza mapeka a mwanda ka mashumi a mabeli ni a ketalizoho mwa bupala. 
EZK.48.18	Mubu o ta siyala kwatuko a kalulo ye kenile ya baprisita, ili ya eza libima ze ketalizoho kwa wiko mi hape kwa upa, u ta sebeliswa ki batu ku eza masimu a ba ba ina mwa munzi. 
EZK.48.19	Ufi ni ufi ya sebeza mwa hae, ha ku na taba kuli ki wa lusika lufi, wa kona ku lima mubu wo. 
EZK.48.20	Sibaka kamukana si lukela ku ba libima ze lishumi ka ze peli ni licika kafa ni kafa. Sibaka sa butokwa sa baprisita ni sibaka sa Malivi hamohocwalo ni sa munzi si kopanyelezwe hona mo.
EZK.48.21	Mubu kaufela o siyezi kafa ni kafa mwa matuko, kwa neku la wiko ku eza libima ze ketalizoho ni ku isa kwa liwate, ni kwa neku la upa ku eza libima ze ketalizoho ni ku isa kwa museto wa kwa upa, kaufela ki mubu wa mulena. Tempele, ni mubu o filwe Malivi ni baprisita li ka ba fahali a yona kalulo ya mulena. 
EZK.48.22	Kacwalo kalulo ya Malivi ni ya munzi li kopanela fahali a yona kalulo yeo ya mulena. Kalulo ye i mwahali a ye filwe Juda kwa mutulo ni ye filwe Benjamine kwa mboela.
EZK.48.23	Kwa mboela wa kalulo ye, lusika lo luñwi ni lo luñwi lu ta fumana kalulo ya naha ku zwa kwa museto wa upa, mane ku y'o fita kwa museto wa kwa wiko, ili ka mukwa wo, ku zwa kwa mutulo ku ya mboela.
EZK.48.23	Ka za taba ya masika a mañwi, lusika lwa Benjamine lu lukela ku ba ni kalulo ya bona ku kalela kwa museto wa kwa upa ku y'o fita kwa museto wa kwa wiko. 
EZK.48.24	Kalulo ya lusika lwa Simioni i lukela ku tatama naha ya Benjamine ku kalela kwa museto wa kwa upa ku y'o fita kwa museto wa kwa wiko.
EZK.48.25	Kalulo ya lusika lwa Isakare i lukela ku tatama naha ya Simioni ku kalela kwa museto wa kwa upa ku y'o fita kwa museto wa kwa wiko.
EZK.48.26	Kalulo ya lusika lwa Zebuloni i lukela ku tatama naha ya Isakare ku kalela kwa museto wa kwa upa ku y'o fita kwa museto wa kwa wiko.
EZK.48.27	Kalulo ya lusika lwa Gadi i lukela ku tatama naha ya Zebuloni ku kalela kwa museto wa kwa upa ku y'o fita kwa museto wa kwa wiko.
EZK.48.28	Kwa neku la mboela wa naha ye filwe Gadi, museto u liba kwa wiko wa mboela ku zwa kwa Munzi wa Linzalu ku y'o fita kwa mezi a Kadeshi, mi cwale u liba mutulo wa wiko ku bapana ni museto wa Egepita ku y'o fita kwa Liwate la Mediteranea.
EZK.48.29	Muñ'a Bupilo ya Pahami a li, “Wo ki ona mukwa o i ta abiwa ka ona naha, ili likabelo za masika a Isilaele kuli ba i luwe mane ba i siyele baikulu ba bona.”
EZK.48.30	 Ki ye minyako ya makenelo a mwa hae. Limota le liñwi ni le liñwi li likana ni mapeka a likiti ze talu ka mianda ye mibeli ni mashumi a mabeli, mi li na ni minayko ye milalu. 
EZK.48.31	O muñwi ni o muñwi u filwe libizo la lusika. Minayko ye mwa limota la kwa mutulo i biziswa ka Rubeni, Juda ni Livi. 
EZK.48.32	Ye mwa limota la kwa upa, yona i biziswa ka Josefa, Benjamine ni Dani. 
EZK.48.33	Mwa limota la kwa mboela ki ya Simioni, Isakare ni Zebuloni. 
EZK.48.34	Mi ni ye kwa wiko i biziswa ka Gadi, Asere ni Nafetali. 
EZK.48.35	Butelele bwa limota le li potohile munzi li eza mapeka a likiti ze lishumi ka ze peli. Ku zwa hona fa, libizo la munzi u ta ba, “Muñ'a Bupilo u teñi mo!”
DAN.1.1	 Mwa silimo sa bulalu sa puso ya Jojakimi ha n'a li mulena wa Juda, Mulena Nebukadenezare wa Babilona a y'o lwanisa munzi wa Jerusalema mi a u beya mwahali. 
DAN.1.2	 Muñ'a Bupilo a konisa Nebukadenezare ku hapa Jojakimi mulena wa Juda ni ku ikungela kwa tutu ya mwa Tempele. A nga ba ba hapilwe, a ba isa mwa tempele ya mulimu wa hae mwa Babilona, mi a beya bufumu bo bu hapilwe mwa pulukelo.
DAN.1.3	Muñ'a Bupilo a laela Ashepanazi, nduna ye tuna, ku keta mwahal'a Maisilaele ba ba hapilwe mitangana ya lusika lwa bulena ni bana ba manduna. 
DAN.1.4	Ba ne ba lukela ku ba micaha ba bande, ba ba si ka holofala, ba ba na ni ngana, ba ba lutilwe hande, ili ba ba kona ku swala lituto kapili, kuli ba kone ku lumelelwa ku t'o sebeza mwa ndu ya bulena. Ashepanazi n'a swanezi ku ba luta ku bala ni ku ñola puo ya Mababilona. 
DAN.1.5	Mulena hape a fa litaelo kuli ka zazi ni zazi ba fiwe ona mufuta wo wa lico ni waine sina batu ba ndu ya bulena. Mwamulaho wa lilimo ze talu za ku lutiwa cwalo, ba ne ba swanezi ku t'o boniwa ki mulena. 
DAN.1.6	Mwahal'a ba ba ne ba ketilwe ne ku na ni Daniele, Hanania, Mishaele ni Azaria. N'e li ba lusika lwa Juda kaufel'a bona. 
DAN.1.7	Nduna ye tuna a ba fa mabizo a manca ili a bo Beliteshazare, Shadrake, Meshaki ni Abedi-Nego.
DAN.1.8	Daniele a itukiseza kuli a si ke a isilafaza ka lico ni waine yeo ya bulena. Kiha s'a kupa nduna yo mutuna Ashepanazi kuli a mu tuse. 
DAN.1.9	Mi Mulimu a konisa Ashepanazi ku ba ni makeke ni mukekecima ku Daniele. 
DAN.1.10	Kono Ashepanazi a bulelela Daniele, a li, “Ni saba mulena. Ki yena ya laezi ze mu swanezi ku ca ni ku nwa, mi ha u si ke wa bonahala ku nuna sina micaha ba bañwi, mwendi a ka swana a ni bulaya.”
DAN.1.11	Cwale Daniele a ya ku mulibeleli ya n'a beilwe ki Ashepanazi ku mu libelela yena ni ba bañwi ba balalu, a li, 
DAN.1.12	“Lu like mwa mazazi a lishumi, u nz'o lu fa feela miloho ni mezi a ku nwa. 
DAN.1.13	Cwalehe, kihona u ta lu likanya ni micaha ba ba ca za bulena, mi fo u ka iponela mo lu inezi.”
DAN.1.14	A lumela ku ba lika cwalo mwa mazazi a lishumi. 
DAN.1.15	Nako ha i se i fitile, ba bonahala ku iketa mi ba tiile ku fita bao kamukana ba ba ne ba ca lico za bulena. 
DAN.1.16	Cwale mulibeleli a tuhela lico za bulena mi a ba fa miloho feela.
DAN.1.17	Mulimu a fa micaha ba bane bao zibo ni bukwala mwa lituto za bona kaufela. Mi Daniele a mu fa kutwisiso mwa ku talima lipono ni litolo.
DAN.1.18	Kwa mafelelezo a lilimo ze talu ze ne li tomilwe ki mulena, Ashepanazi a isa mitangana bao kaufela ku Nebukadenezare. 
DAN.1.19	Mulena a bulela ni bona kaufela, mi a fumana kuli Daniele, Hanania, Mishaele ni Azaria ne ba fita ba bañwi kamukana. Cwale ba ba lilama za ndu ya bulena. 
DAN.1.20	Ne ku si na puzo y'a n'a buza mulena, kamba butata bufi ni bufi bw'a n'a tisa, kono n'a fumana kuli ba bane ba, ne ba fitela kwahule linuhi ni ba mabibo kaufela ba ba ne ba li mwa mubuso wa hae. 
DAN.1.21	Daniele a ina cwalo ku fitela Sirusi a ba mulena wa Babilona.
DAN.2.1	Mwa silimo sa bubeli sa puso ya Nebukadenezare, yena a lola tolo. Ya mu kataza hahulu mane a palelwa ni ku lobala. 
DAN.2.2	 Cwale kiha s'a lumelela linuhi za hae, ba mabibo, balauli ni liñaka kuli ba t'o mu taluseza tolo yeo. Ba taha ku t'o yema fapil'a mulena. 
DAN.2.3	A li ku bona, “Ne ni na ni tolo ye ni kataza. Cwale ni bata ku ziba se i talusa.”
DAN.2.4	Ba alaba mulena ka puo ya Sisiria, ba li, “Muñ'a ka u pile. Lu bulelele tolo ya hao, mi lu ta ku taluseza yona.”
DAN.2.5	Mulena a li kwa liñaka, “Ni se ni lelile kuli haiba mu ta palelwa ku ni bulelela se ni lolile ni taluso ya sona, ni ta mi kabela lilama-lama mi mandu a mina a ta ba matota. 
DAN.2.6	Kono ha mu ta ni bulelela tolo ni taluso ya yona, fohe ni ta mi fa limpo ni likute le lituna. Cwalehe, kifo, a mu ni bulelele tolo ni se i talusa.”
DAN.2.7	Hape ba alaba mulena, ba li, “Haiba muñ'a luna a ka lu bulelela tolo yeo, lu ka i talusa.”
DAN.2.8	Ka yona nako yeo mulena a alaba, a li, “Ki mona mo ne ni hupulela! Mu lika ku ekeza nako, kakuli mu bona hande kuli ni se ni fitile kwa mafelelezo a mulelo wa ka. 
DAN.2.9	Haiba mu sa ni buleleli tolo, kaufel'a mina mu ta fiwa katulo ye swana. Mu lumelelani mwahal'a mina ku t'o ni puma mane ni be ni cince muhupulo wa ka. A mu ni bulelele tolo yeo pili, mi fohe ni ta ziba kuli mwa kona ku ni taluseza yona.”
DAN.2.10	Liñaka ba alaba, ba li, “Ha ku na nihaiba a li muñwi fafasi ya ka bulelela muñ'a ka s'a bata ku ziba. Batili mulena, nihaikaba yena yo mutuna ka ku fitisisa, ya na ni maata, ya kile a fitisa kupo ye cwalo kwa linuhi, ba mabibo ni kwa liñaka za hae, h'a yo shangwe. 
DAN.2.11	S'a lu kupa, muñ'a luna, si tata hahulu, mane ha ku na mutu ya ka si eza haisi milimu, mi milimu yeo ha i pili ni batu.”
DAN.2.12	Ka kalabo yeo, mulena a halifa mi a laela pulao ya baelezi ba mulena kamukana mwa Babilona. 
DAN.2.13	Cwale taelo ya fitiswa ku bona kaufela hamohocwalo ni Daniele ni balikani ba hae.
DAN.2.14	Cwale ka butali, Daniele a ya ku Arioki, muzamaisi wa balibeleli ba mulena, ya n'a laezwi ku eza lipulao zeo. 
DAN.2.15	A buza Arioki, a li, “Kikabakalañi mulena h'a tisa taelo ye sabisa cwalo?” Mi Arioki a bulelela Daniele se ne si ezahalile.
DAN.2.16	Cwale Daniele a ya kapili mi a kupa mulena kuli ku liyehiswe hanyinyani ili kuli yena a y'o bulelela mulena se si taluswa ki tolo. 
DAN.2.17	Cwale Daniele a kutela kwa hae mi a y'o bulelela balikani ba hae bo Hanania, Mishaele ni Azaria se si ezahalile. 
DAN.2.18	A ba bulelela kuli ba lapele, ili ku kupa musa ku Mulimu wa lihalimu, kuli a ba taluseze kunutu ye patilwe ili kuli ba si ke ba bulaiwa hamohocwalo ni baelezi ba bañwi ba mwa Babilona. 
DAN.2.19	Cwale, ka bona busihu bo, Daniele a sinulelwa kunutu yeo mwa pono, mi a lumba Mulimu wa mwa lihalimu, a li,
DAN.2.20	“Ku lumbwe libizo la Mulimu
DAN.2.20	kamita ni mita
DAN.2.20	kakuli u butali ni maata.
DAN.2.21	U laula linako ni likweli
DAN.2.21	za mwaha.
DAN.2.21	U yolisa malena ni ku tulula malena.
DAN.2.21	U fa batu ngana ni kutwisiso.
DAN.2.22	U zibahaza lika ze sa zibwi
DAN.2.22	ni za likunutu,
DAN.2.22	mi u ziba ze patilwe mwa lififi.
DAN.2.22	U potolohilwe ki liseli.
DAN.2.23	Na ku lumba ni ku ku kuteka,
DAN.2.23	Mulimu wa bo kukw'a luna.
DAN.2.23	U ni file ngana ni maata.
DAN.2.23	U alabile tapelo ya ka
DAN.2.23	ni ku lu bonisa se lu ta bulelela
DAN.2.23	mulena.”
DAN.2.24	Daniele kih'a ya ku Arioki, ya n'a filwe maata ki mulena a ku bulaya baelezi ba Mababilona, mi a li, “U si ke wa ba bulaya. Ni ise ku mulena, mi ni ta y'o mu bulelela taluso ya tolo ya hae.”
DAN.2.25	Cwale Arioki a isa Daniele kapili fapil'a mulena mi a bulelela mulena, a li, “Ni fumani kuli yo muñwi wa bahapiwa ba Majuda u kona ku bulelela muñ'a ka taluso ya tolo yeo.”
DAN.2.26	Mulena a li ku Daniele ya n'a zibwa ka la Beliteshazare, “Kana wa kona ku ni bulelela se ni lolile ni taluso ya sona, nji?”
DAN.2.27	Daniele a alaba, a li, “Muñ'a ka, ha ku na ñaka, wa mabibo, sinuhi mane nihaili bona babali ba linaleli ya ka kona ku ku bulelela taba yeo. 
DAN.2.28	Kono, ku na ni Mulimu mwa lihalimu, ya patulula ze patilwe. Ki yena ya zibisize muñ'a ka Mulena Nebukadenezare ze ta ezahala kwapili. Tolo yeohe, ki ye. N'e li pono y'o n'o boni u nz'o lobezi.
DAN.2.29	“Muñ'a ka ha n'a lobezi, u lolile ka ze sa taha, mi Mulimu ya patulula likunutu, u mu bonisize ze ta ezahala. 
DAN.2.30	Cwale kunutu ye, ni i patululezwi isiñi kabakala kuli ni fita batu ba bañwi kwa butali, kono kikuli, wena muñ'a ka, u zibe taluso ya tolo ya hao, mi u utwisise mihupulo ye tile ku wena.
DAN.2.31	“Muñ'a ka, mwa pono ya hao u boni siswaniso se situna si yemi fapil'a hao. N'e li se si benya-benya, ni ku sabisa hahulu. 
DAN.2.32	Toho ya sona ne i swana ni gauda ye nde hahulu. Sifuba ni miambo ya sona ne i ezizwe ka silivela, mi liteka ni linoka za sona ne li ezizwe ka kopa. 
DAN.2.33	Lilupi ni linumbu za sona ne li ezizwe ka sipi, mi mahutu ona n'a ezizwe ka sipi ni lizupa. 
DAN.2.34	Ha n'o sa si talimezi cwalo, kwa wa licwe le li si na se si li wisize, la t'o nata fa mahutu a siswaniso a lizupa ni sipi, mi la a pyata-pyata. 
DAN.2.35	Hona foo, sipi, lizupa, kopa, silivela, ni gauda za loba-lobeha mi za ba sina muuku wa mwa sihoto nako ya matabula. Za fefulwa ki moya kamukan'a zona, u sa siyi nihaili mutala feela. Kono licwe la hula ku fetuha lilundu le li kwahezi lifasi kaufela.
DAN.2.36	“Ye, ki yona ye n'e li tolo. Cwale ni ta bulelela muñ'a ka se i talusa. 
DAN.2.37	Muñ'a ka, u yo mutuna ku fita malena kamukana. Mulimu wa kwa lihalimu u ku ezize mulena mi u ku file maata ni likute. 
DAN.2.38	U ku ezize mubusi wa lifasi mo ku na ni batu ni lifolofolo kaufela ni linyunywani. Ki wena toho ya gauda. 
DAN.2.39	Mwamulaho a hao ku ta ba ni mubuso o muñwi, o si ke wa ba o mutuna sina wa hao, mi mwamulaho a wo, ku ta ba ni wa bulalu, ili wa kopa, o ta busa lifasi kamukana. 
DAN.2.40	Mi cwale ku ta ba ni mubuso wa bune, o tiile sina sipi. Sina sipi mo i pyatela ni ku sila lika kaufela, u ta pyata ni ku sila mibuso ye i tangetile kaufela. 
DAN.2.41	Hape u boni kuli mahutu ni minwana ki ya lizupa ni sipi. Fo ku talusa kuli i ta ba mubuso o kauhani. U ta ba ni maata a sipi neku le liñwi, kakuli ku na ni sipi ye kopanyizwe ni lizupa. 
DAN.2.42	Kalulo ye ñwi ya minwana ki ya lizupa mi ye ñwi ki ya sipi, ku talusa kuli mubuso u ta ba ni maata, kono u tubeha kapili. 
DAN.2.43	U boni hape kuli sipi ne i kopanyizwe ni lizupa. Babusi ba mubuso wo ba ta lika ku kopana ka ku nyalelana, kono ha ba na ku kona, sina sipi mo i sa kopaneli hande ni lizupa. 
DAN.2.44	Ka nako ye ba busa malena bao, Mulimu wa lihalimu u ta toma mubuso o si ke wa fela. Mubuso wo ha u na ku komiwa, kono u ta feza mibuso yeo kaufela, ona u ine kuya kuile. 
DAN.2.45	U boni mo li kolomokezi licwe ku zwa fa lilundu ku si na ya li nyanganyisize, ni mo li natezi siswaniso se si ezizwe ka sipi, kopa, lizupa, silivela ni gauda. Mulimu yo mutuna u bulelela wena muñ'a ka se si ta ezahala ka nako ye taha. Ni ku taluselize hande-nde tolo ya hao, mi ni ku file taluso ya yona ya niti.”
DAN.2.46	Cwale Mulena Nebukadenezare a kubama fapil'a Daniele mi a laela kuli a ezezwe litabelo ni limpo. 
DAN.2.47	Mulena a li, “Mulimu wa hao ki yo mutuna hahulu ku fita milimu ye miñwi kamukana, Mulena wa malena, mi ili yena mupatululi wa ze patilwe, kakuli wena u konile ku talusa kunutu ye.” 
DAN.2.48	Cwale kiha s'a y'o fa Daniele situlo se situna, a mu fa limpo ze ñata ze nde, mi a mu beya ku zamaisa naha ya Babilona. 
DAN.2.49	Ka kupo ya Daniele, mulena a beya Shadrake, Meshaki ni Abedi-Nego ku talima litaba za naha ya Babilona, mi Daniele yena a siyala cwalo mwa kuta ya bulena.
DAN.3.1	Mulena Nebukadenezare n'a ezize siswaniso sa gauda, ili mapeka a mashumi a malalu kwa ku ya mwahalimu ni a malalu mwa butuna, mi a si toma mwa libala la Dura mwa naha ya Babilona. 
DAN.3.2	Mulena a laela manduna ba hae kamukana kuli ba kopane, ili bana ba malena, babusisi, bazamaisi ba limpi, ba mitelo, babuluki ba mali, baatuli ba bahulu ni ba banyinyani ni manduna kaufela ba mwa naha. Ne ba memilwe kwa mukiti wa ku tomiwa kwa siswaniso s'a n'a ezize Mulena Nebukadenezare. 
DAN.3.3	Cwale manduna bao kaufela ba t'o kopanela kakulo ya siswaniso mi ba yema fapil'a sona. 
DAN.3.4	Muhuwelezi a huweleza ka linzwi le lituna, a li, “Batu ba macaba kamukana, ba mishobo, ni lipuo! 
DAN.3.5	Mu ta utwa mulumo wa litolombita, u latelelwa ki wa balizi ba lipala, ni tuñombyo, ni lihalepa, mi cwale ze lizwa kamukana li ta latelelana. Hona fo lipina li sa kala feela ku lizwa, mu lukela ku inama ni ku ipeya kwatas'a siswaniso sa gauda s'a tomile Mulena Nebukadenezare. 
DAN.3.6	Mañi ni mañi ya sa inami ni ku ipeya kwatas'a sona u ta nepelwa i sa li hona fo mwa liyonga le li tuka.” 
DAN.3.7	Mi cwale, ba sa utwa feela mulumo wa lipina, batu ba macaba a mañata, ba mishobo, ni ba lipuo ba inama mi ba ipeya kwatas'a siswaniso sa gauda s'a n'a tomile Mulena Nebukadenezare.
DAN.3.8	Cwale Mababilona ba bañwi ba fumanela fateñi sibaka sa ku y'o biha Majuda. 
DAN.3.9	Ba y'o li ku Mulena Nebukadenezare, “Muñ'a ka, u pile kuya kuile. 
DAN.3.10	Wena muñ'a ka u zwisize taelo kuli mu sa utwa feela lipina li lizwa, mutu kaufela u swanezi ku inama ni ku ipeya kwatas'a siswaniso sa gauda. 
DAN.3.11	Mi mañi ni mañi ya sa inami ni ku ipeya kwatas'a sona u ta nepelwa mwa liyonga le li tuka. 
DAN.3.12	Ku na ni Majuda ba bañwi b'o beile ku talima za naha ya Babilona ili bo Shadrake, Meshaki ni Abedi-Nego. Batu bao, muñ'a ka, ba tula litaelo za hao. Ha ba lati ku ipeya kwatas'a mulimu wa hao, kamba ku kubamela siswaniso s'o tomile.”
DAN.3.13	Ka piho yeo, mulena a halifa hahulu mi a laela kuli batu bao ba balalu ba tiswe ku yena. 
DAN.3.14	A li ku bona, “Shadrake, Meshaki ni wena Abedi-Nego, kikuli ki niti luli kuli mwa hana ku ipeya kwatas'a mulimu wa ka ni ku kubamela siswaniso sa gauda se ni tomile, naa? 
DAN.3.15	Cwalehe, mu sa utwa feela mulumo wa litolombita, wa lipala, tuñombyo, lihalepa ni ze lizwa kamukana, mu kubame mi mu ipeye kwatas'a siswaniso. Mi ha mu sa ezi cwalo, mu ta nepelwa kapili mwa liyonga le li tuka. Kana mu hupula kuli ku na ni mulimu o muñwi o ka mi tusa, naa?”
DAN.3.16	Shadrake, Meshaki ni Abedi-Nego ba alaba, ba li, “Muñ'a ka, ha lu na ku lika ku ikalabela ili luna. 
DAN.3.17	Haiba Mulimu wa luna ye lu sebeleza wa kona ku lu pilisa kwa liyonga le li tuka, ni kwa maata a hao, cwale u ta eza cwalo, muñ'a ka. 
DAN.3.18	Kono nih'a sa ezi cwalo, muñ'a ka a be ni niti ye tezi kuli ha lu na ku ipeya kwatas'a mulimu wa hao, mi ha lu na ku kubamela siswaniso sa gauda s'o tomile.”
DAN.3.19	Cwale Nebukadenezare a tokwa buiswalo, pata ya hae ya fubela kabakala ku halifela bo Shadrake, Meshaki ni Abedi-Nego. A laela batu ba hae ku tumbula liyonga ka ku fitisisa, ku fita mo li cisezanga kamita. 
DAN.3.20	Kiha s'a laela banna ba ba na ni maata hahulu mwa mpi ya hae ku tama banna bao ba balalu ni ku ba nepela mwa liyonga le li tuka. 
DAN.3.21	Cwale ba ba tama, ba ikapalezi hande lihembe ni mikanjo ya bona ni likuwani ni ze ñwi cwalo, mi ba nepelwa mwa liyonga le li tuka. 
DAN.3.22	Kakuli taelo ya mulena n'e li tata, mi liyonga ne li cisize hahulu, malimi a mulilo a cisa batu ba ba ne ba ba lwezi ku t'o ba nepela mwa liyonga. 
DAN.3.23	 Cwale bo Shadrake, Meshaki ni Abedi-Nego ba wela mwahal'a mulilo o tuka ba nze ba tamilwe.
DAN.3.24	Cwale Nebukadenezare a felela mwahalimu, a yema ka mahutu a komokile hahulu. Kih'a buza baelezi ba hae, a li, “Kikuli ne lu si ka tama batu ba balalu ni ku ba nepela mwa mulilo, nji?”
DAN.3.24	Ba alaba, ba li, “Ku cwalo, muñ'a ka.”
DAN.3.25	Mulena a li, “Kikabakalañi ha ni bona batu ba bane ba nze ba pota-pota mwa mulilo? Ha ba si ka tamiwa, mi ha ba bonisi kuli ba utwa butuku, mi wa bune u swana ni mulimu.”
DAN.3.26	Cwale Nebukadenezare a ya kwa makenelo a liyonga mi a biza, a li, “Shadrake! Meshaki! Abedi-Nego! Batanga ba Mulimu ya Pahami! A mu zwe mwateñi!” Mi ba zwa kapili. 
DAN.3.27	Bana ba malena kaufela, babusisi, bazamaisi ba limpi ni baelezi ba mulena ba kopana hamoho ku t'o talima batu bao, ba ba si ka cisiwa ki mulilo. Milili ya bona n'e si ka babuha, liapalo za bona ne li si ka ca, mane ni bona kasibili ne ba sa nunki musi.
DAN.3.28	Mulena a li, “Mu lumbe Mulimu wa Shadrake, Meshaki ni Abedi-Nego. U lumile lingeloi la hae mi li til'o pilisa batu ba, ba ba mu sebeleza ni ku mu sepa. Ba hanyelize litaelo za ka mi ba itombozi bupilo bwa bona ku fita kuli ba kubamele ni ku ipeya kwatas'a mulimu ufi kamba ufi, konji Mulimu wa bona feela.
DAN.3.29	“Mi cwale, ni laela kuli mutu ufi ni ufi, wa sicaba sifi, ni wa mushobo ufi kamba ufi, ya ka bulela ka kashwau ku Mulimu wa Shadrake, Meshaki ni Abedi-Nego, u ta pumakiwa lisuma-suma ni ndu ya hae i ta ba litota, kakuli ha ku na mulimu o muñwi o ka kona ku pilisa sina yena yo.”
DAN.3.30	Mi cwale mulena a yolisa Shadrake, Meshaki ni Abedi-Nego litulo ze pahami mwa naha ya Babilona.
DAN.4.1	Mulena Nebukadenezare a lumelela linzwi le li latelela le kwa batu ba macaba kamukana, mishobo kaufela ni lipuo mwa lifasi kamukana, a li,
DAN.4.1	“Mu lumele. 
DAN.4.2	Fa, ni mi bulelela ka ze komokisa ni limakazo ze ni bonisizwe ki Mulimu ya Pahami.
DAN.4.3	“Z'a lu bonisa Mulimu ki ze tuna
DAN.4.3	ze komokisa!
DAN.4.3	Limakazo z'a eza li na ni maata!
DAN.4.3	Mulimu u ta ba Mulena kuya kuile.
DAN.4.3	U ta busa ka nako kaufela.
DAN.4.4	“Na, Nebukadenezare, ne ni inzi mwa ndu ya ka ni kuzize tuu, ni ipilela ka buiketo. 
DAN.4.5	Kono na ba ni tolo ye sabisa, ni pono ye sisimusa mubili ni nze ni lobezi. 
DAN.4.6	Na laela baelezi ba bulena kaufela mwa Babilona kuli ba tiswe ku na ku t'o ni bulelela taluso ya tolo. 
DAN.4.7	Cwale balauli kamukana, ba mabibo, liñaka ni babali ba linaleli ba tiswa. Na ba bulelela tolo ya ka, kono ha ba si ka ni taluseza yona. 
DAN.4.8	Daniele kiha s'a taha. Libizo la hae ki Beliteshazare, wa libizo la mulimu wa ka. U na ni moya o kenile wa milimu, kih'a se ni mu bulelela tolo ya ka. 
DAN.4.9	Na li ku yena, Beliteshazare, nduna ya linuhi, ni ziba kuli u na ni moya o kenile wa milimu, ni kuli u na ni kutwisiso ya likunutu. Tolo ya ka ki ye. Cwale ni bulelele se i talusa.
DAN.4.10	“Ha ne ni lobezi na bona pono ya kota ye telele mwahal'a lifasi. 
DAN.4.11	Ya swalelela ku hula mane ya y'o fita kwahalimu, mi ne i bonwa ki mañi ni mañi mwa lifasi. 
DAN.4.12	Matali a yona n'e li a mande, mi ne ku kocowela miselo ye miñata, ye n'e likana ku ciwa ki batu ba mwa lifasi kamukana. Lifolofolo ne li pumulela mwa muluti wa yona, linyunywani li yaletela mwa mitai ya yona, mi ze pila kaufela za ca miselo ya yona.
DAN.4.13	“Ha ne ni sa hupula ka pono yeo, na bona lingeloi le li nze li libelela ka nako kaufela li zwa kwa lihalimu. 
DAN.4.14	La bulela ka linzwi le lituna, la li, ‘Lema kota mi u pumake mitai ya yona. U tutule matali a yona mi u hasanye miselo ya yona. 
DAN.4.15	Kono lisina u li tuhele mwa mubu cwalo. U li tame ka sipi ni kopa. U li siye hona cwalo ni bucwañi bo butala.
DAN.4.15	“‘Mutu yo a kolobiswe ki puka, mi a pile ni lifolofolo ni limela. 
DAN.4.16	H'a sa na ku ba ni munahano wa mutu. U ta ba ni munahano wa lifolofolo ka lilimo ze supile. 
DAN.4.17	Ye ki yona katulo ya mangeloi a libelela nako kaufela. Cwale u zibise batu kamukana kai ni kai kuli ba zibe kuli Mulimu ya Pahami u na ni maata fahalimw'a mibuso ya batu. U kona ku supa mutu ufi ni ufi y'a keta ku ba mulena, nihaikaba mutu yo munyinyani kwa batu.’
DAN.4.18	“Ye, ki yona tolo ye ne ni lolile,” ku bulela Mulena Nebukadenezare. “Cwale Beliteshazare, ni bulelele se i talusa. Ha ku na nihaili a li muñwi kwa baelezi ba ka ba bulena ya n'a konile ku ni taluseza yona, kono wena wa kona, kakuli moya wa milimu ye kenile u ku wena.”
DAN.4.19	Cwale Daniele, ya n'a bizwa hape ka la Beliteshazare, n'a filikani mane a be a palelwa ku bulela. Mulena a li ku yena, “Beliteshazare, u si ke wa filikanywa ki tolo ni taluso ya yona.”
DAN.4.19	Beliteshazare a alaba, a li, “Muñ'a ka, kabe tolo yeo ni taluso ya yona i ka ama feela lila za hao. 
DAN.4.20	Kota ye telele, ye tata ye y'o fita mane kwahalimu, i kona ku bonwa ki mañi ni mañi mwa lifasi. 
DAN.4.21	Matali a yona n'a li a mande, mi ne i na ni miselo ye ka ciwa ki lifasi kamukana. Lifolofolo ne li pumulela kwatas'a yona, ni linyunywani ne li yaletela mwa mitai ya yona.
DAN.4.22	“Muñ'a ka, ki wena kota. U yo mutelele mi u na ni maata. U s'o hulile ku ba yo mutuna mane u s'o fita kwahalimu, ni maata a hao a apesize lifasi kamukana. 
DAN.4.23	Muñ'a ka ha n'o nz'o talimezi, kwa zwa lingeloi kwa lihalimu mi la li, ‘Lema kota mi u i sinye, kono lisina u li siye cwalo mwa mubu. Li tateze ka sipi ni ka kopa, mi u li siye cwalo mwahal'a bucwañi bo butala. Mutu yo a kolobiswe ki puka, mi a ine cwalo mwateñi ni lifolofolo lilimo ze supile.’
DAN.4.24	“Cwalehe, taluso ki ye, muñ'a ka. Se ki sona s'a lelile Mulimu ya Pahami ku si eza ku wena. 
DAN.4.25	U ta lelekwa mwa siango sa batu mi u ta pila ni lifolofolo. U ta ca bucwañi sina komu, mi u lobale fande, fo u ta welwa ki puka lilimo ze supile. Fohe, u ta lumela kuli Mulimu ya Pahami u zamaisa mibuso ya batu kamukana, mi hape u kona ku supa mañi ni mañi y'a ketile ku ba mulena. 
DAN.4.26	Mangeloi a laezi kuli lisina li siiwe mwa mubu. Foo, ku talusa kuli u ta ba mulena hape ha u ta lumela kuli Mulimu u busa lifasi kamukana. 
DAN.4.27	 Cwalehe, muñ'a ka, latelela kelezo ya ka. Tuhela ku eza sibi mi u eze ze lukile. U be ni bufani kwa babotana. Seo si ta kwahela bumaswe bo u ezize mi u ta zwelapili hape ku iketa.”
DAN.4.28	Zeo kaufela za ezahala ku Nebukadenezare. 
DAN.4.29	Mwamulaho a likweli ze lishumi ka ze peli, n'a nz'a zamaya-zamaya mwa simu ya hae ya fa situwa sa ndu ya bulena mwa Babilona. 
DAN.4.30	A li, “Mu bone Babilona kwa butuna! Ni u yahezi bulena bwa ka ku bonisa f'a kuma maata a ka, ni bulena bwa ka.”
DAN.4.31	Manzwi ao a si ka zwa kale mwa mulomo wa hae, kwa utwahala linzwi kwa lihalimu li li, “Mulena Nebukadenezare, u teeleze ku se ni bulela. Cwale u amuhilwe mubuso wa hao. 
DAN.4.32	U ta lelekwa mwa siango sa batu mi u ta pila ni lifolofolo. U ta ca bucwañi sina komu ka lilimo ze supile. Cwale u ta kolwa kuli Mulimu ya Pahami u na ni maata kwa mibuso ya batu, ni kuli u kona ku supa mutu ufi ni ufi y'a ketile ku ba mulena.”
DAN.4.33	Manzwi ao a ezahala i sa li hona fo. Nebukadenezare a zwiswa mwa siango sa batu mi a ca bucwañi sina komu. A welwa ki puka fa mubili, milili ya hae ya hula sina mafufa a mbande, ni manala a hae a ba a matelele ike a ngonga.
DAN.4.34	 Nako ha i se i felile, na, Nebukadenezare na talima kwahalimu, mi ngana ya ka ya kuta. Na lumbeka Mulimu ya Pahami, na fa likute ni bulena ku yena ya pila kuya kuile, na li,
DAN.4.34	“U ta busa kuya kuile,
DAN.4.34	mi mubuso wa hae u ta ina ka nako
DAN.4.34	kaufela.
DAN.4.35	U talima batu ba fafasi
DAN.4.35	inge ha ki batu.
DAN.4.35	Mangeloi a kwa lihalimu ni batu fafasi
DAN.4.35	ba zamaiswa ki yena.
DAN.4.35	Ha ku na ni yo mukana
DAN.4.35	ya ka hanyeza tato ya hae
DAN.4.35	kamba ku buza s'a eza.
DAN.4.36	“Ngana ya ka ha i se i kutile, maata a mubuso wa ka, likute la ka, ni bulena bwa ka na li kutisezwa. Baelezi ba ka ni manduna ba ka ba ni amuhela, mi na fiwa maata a ka a bulena, ka likute le lituna mane ku fita pili.
DAN.4.37	“Mi cwale, na, Nebukadenezare, ni lumba ni ku kuteka bulena ku Mulena wa lihalimu. Z'a eza kamukana li lukile. Likezo za hae kamita ki ze nde, mi u kokobeza mañi ni mañi ya ikuhumusa.”
DAN.5.1	Belishazare ha s'a li mulena, a mema manduna ba sikiti kwa mukiti o mutuna, mi a nwa waine ni bona. 
DAN.5.2	Ha ne ba sa nze ba nwa cwalo, Belishazare a laela kuli ku tiswe linwelo za gauda ni silivela ni mikeke ya kwiti ye n'e ngilwe ki Nebukadenezare ndat'ahe mwa Tempele kwa Jerusalema. Mulena a li lumela ili kuli yena, manduna ba hae, basali ni liendi za hae ba nwele ku zona. 
DAN.5.3	Linwiso ni mikeke ya kwiti za tiswa kapili, mi ba nwela ku zona kaufel'a bona. 
DAN.5.4	Ba nwa waine mi ba lumba milimu ye ezizwe ka gauda, silivela, kopa, sipi, likota ni macwe. 
DAN.5.5	Kapili-pili kwa bonahala lizoho la mutu mi la kala ku ñola fa limota la ndu ya bulena fo ne ku benyiswa ki liseli la lampi. Ni yena mulena a bona lizoho ha ne li nze li ñola. 
DAN.5.6	Pata ya hae ya fetuha, mi n'a sabile hahulu mane n'a njanja ni mwa mañwele. 
DAN.5.7	Kih'a huweleza yo muñwi kuli a tise ba mabibo, liñaka ni babali ba linaleli. H'a se ba keni, mulena a li ku bona, “Mañi ni mañi ya ta bala muñolo wo ni ku ni taluseza se si ñozwi u ta apeswa liapalo ze puzwa za bulena, u ta apeswa sifaha sa gauda mwa mulala sa ku mu kuteka, mi a be wa bulalu ku ba ba ni tatama kwa maata mwa puso.” 
DAN.5.8	Baelezi ba mulena kaufela ba fita, kono ha ku na ya konile ku bala muñolo wo ku bona, kamba ku bulela taluso ya ze ñozwi. 
DAN.5.9	Hakulicwalo Mulena Belishazare a filikana mi pata ya hae ya fubela ni ku fita pili, mi manduna ba hae ne ba sa zibi mo ba ka ezeza.
DAN.5.10	M'ahe mulena a utwa lilata le ne li eziwa ki mulena ni manduna ba hae, mi a kena mwa ndu mo ne ku ezezwa mukiti. A li, “Muñ'a ka, u pile kuya kuile! U si ke wa filikana ni ku fetuha mubala cwalo. 
DAN.5.11	Mwa mubuso wa hao ku na ni mutu ya na ni moya wa milimu ye kenile. Ndat'aho ha n'a li mulena, mutu yo a bonisa ngana, zibo, ni butali sina butali bwa milimu. Mi Mulena Nebukadenezare, yena ndat'aho, n'a mu ezize nduna ya linuhi, ba mabibo, balauli, liñaka ni babali ba linaleli. 
DAN.5.12	U na ni ngana ye komokisa mi u na ni butali ni bukwala bwa ku talusa litolo, ku tungununa mayumbo, ni ku talusa ze patilwe. Cwale lumelela mutu yo Daniele ya beilwe ki mulena libizo la Beliteshazare, mi a t'o ku bulelela taluso ya zeo kamukana.”
DAN.5.13	Daniele a tiswa kapili fapil'a mulena. Mulena a li ku yena, “Ki wena Daniele, nji, yo muñwi wa lihapiwa ze tisizwe ki bo ndate ku zwa kwa Juda? 
DAN.5.14	Ni utwile kuli u na ni moya wa milimu ni kuli u sikwala, mi u na ni zibo ni butali. 
DAN.5.15	Baelezi ni ba mabibo ne ba tile ku t'o bala muñolo wo, kuli ba ni bulelele s'o talusa, kono ba palezwi ku fumana talusa ya ona. 
DAN.5.16	Cwale ni utwile kuli wa kona ku patulula taluso ya ze patilwe ni ku talusa ze komokisa. Haiba u ka bala muñolo wo, ni ku ni bulelela s'o talusa, u ta apeswa mwa liapalo ze puzwa za bulena, ni sifaha sa gauda mwa mulala, mi u be wa bulalu kwa maata mwa mubuso.”
DAN.5.17	Daniele a alaba, a li, “Buluka limpo za hao. U li fe yo muñwi. Kono, muñ'a ka, ni ta ku balela ze ñozwi mi ni ku bulelele se li talusa.
DAN.5.18	“Mulimu ya Pahami n'a ezize ndat'aho, yena Nebukadenezare, mulena yo mutuna ya na ni libubo ni bulena. 
DAN.5.19	N'a li yo mutuna ku fita batu ba macaba, mishobo, ni ka lipuo kamukana, mi ne ba mu saba ni ku kuña. Haiba n'a lata ku bulaya mutu, n'a eza cwalo. Haiba n'a lata ku pilisa mutu, nihona n'a eza cwalo. N'a kuteka kamba ku shwaula ufi ni ufi ha n'a lata cwalo. 
DAN.5.20	Kono kakuli n'a ikuhumusize ni ku ba mahanyi, mi n'a eza ka situhu, a tululwa fa lubona lwa hae lwa bulena mi a sinyehelwa ki sibaka sa hae sa likute. 
DAN.5.21	A zwiswa mwa siango sa batu, mi munahano wa hae wa swana ni wa lifolofolo. A pila ni lipizi za mwa naheñi, a ca bucwañi sina komu, mi a lobala fande situtu a si na sa ku isileleza kwa puka. Kwa mafelelezo a lumela kuli Mulimu ya Pahami u zamaisa mibuso ya batu, ni kuli u kona ku yolisa mañi ni mañi y'a ketile, ku mu beya fa bulena.
DAN.5.22	“Ni wena, mwan'a hae, ha u si ka ikokobeza, niha u ziba zeo kamukana. 
DAN.5.23	U ikuhumuselize Mulena wa lihalimu mane u tisize linwelo ni mikeke ya kwiti ye z'o ngiwa mwa Tempele ya hae. Wena, manduna ba hao, basali ba hao ni liendi za hao, mu nwezi ku zona mi mwa lumba milimu ye ezizwe ka gauda, silivela, kopa, sipi, likota ni macwe, milimu ye sa boni kamba ku utwa, ye si na se i ziba. Kono ha u si ka kuteka Mulimu ya zamaisa bupilo bwa hao ni z'o eza kamukana. 
DAN.5.24	Kikabakaleo Mulimu h'a lumile lizoho ku t'o ñola manzwi a.
DAN.5.25	“Se ne si ñozwi ki se, ‘MENE, MENE, TEKEL, UPHARSIN’. 
DAN.5.26	Cwalehe, taluso ki ye. MENE, kikuli Mulimu u balile palo ya mazazi a mubuso wa hao, mi u a felisize. 
DAN.5.27	TEKEL, kikuli u ku likanyize fa sikala mi u fumanwi u li bubebe hahulu. 
DAN.5.28	UPHARSIN, kikuli mubuso wa hao u kauhanyizwe mi u filwe Mamede ni Maperesia.”
DAN.5.29	 Kapili-pili Belishazare a ba laela kuli ba apese Daniele mwa siapalo se si puzwa sa bulena ni ku mu apesa sifaha sa gauda sa likute mwa mulala. Mi a mu eze wa bulalu kwa maata mwa mubuso. 
DAN.5.30	I sa li bona busihu bo, Belishazare mulena wa Mababilona a bulaiwa. 
DAN.5.31	Mi Dariusi wa Mumede a nga maata a bulena. Dariusi n'a s'a na ni lilimo ze mashumi a silezi ka ze peli za ku pepwa.
DAN.6.1	Dariusi a lela ku yolisa babusisi ba mwanda ka mashumi a mabeli mwa mubuso wa hae kaufela. 
DAN.6.2	Kiha s'a keta Daniele ni ba bañwi ba babeli ku zamaisa babusisi bao ni ku babalela lika za mulena. 
DAN.6.3	Daniele a iponahaza kapili kuli wa kona ku eza hande ku fita bazamaisi ba bañwi ni babusisi. Kakuli n'a zwezipili hahulu, mane mulena a lela ku mu eza muzamaisi wa mubuso kamukana. 
DAN.6.4	Cwale bazamaisi ni babusisi ba bañwi ba lika ku fumana bumaswe ka mukwa w'a n'a zamaisa Daniele mubuso ka ona. Kono ba palelwa ku fumana foso kamba bumaswe bo buñwi, kakuli Daniele n'a sepahala mi n'a sa ezi lifoso kamba bumaswe. 
DAN.6.5	Ba bulelisana, ba li, “Ha lu na ku fumana se lu ka tameleza Daniele, konji ka se si amana ni bulumeli bwa hae.”
DAN.6.6	Cwale ba ya ku mulena, ba li, “Mulena Dariusi, muñ'a ka u pile kuya kuile! 
DAN.6.7	Kamukan'a luna lu zamaisa mubuso wa hao, ili bazamaisi, babusisi, bazamaisi ba lilalo, ni baelezi. Lu lumelelani kuli muñ'a ka a eze taelo mi i tiiswe hahulu. U laele kuli mwa mazazi a mashumi a malalu ku si ke kwa ba ni ya ka lumelelwa ku kupa se siñwi ku mulimu ufi kamba ufi nihaili ku mutu konji feela ku wena muñ'a ka. Mañi ni mañi ya ka tula mulao wo, u swanezi ku nepelwa mwa musima wa litau. 
DAN.6.8	Cwale muñ'a ka a tome mulao wo, a u tiise ka ku ñola libizo la hae, mi u kale ku sebeza sina milao ya Mamede ni Maperesia, ili milao ye sa fetulwi.” 
DAN.6.9	Cwale Dariusi a tiisa mulao ka ku ñola libizo la hae fateñi. 
DAN.6.10	Daniele h'a y'o lemuha kuli mulao u tiisizwe, a ya kwa hae. Mwa ndu ya hae ye kwahalimu ne ku na ni mahaulo a malalu a talimezi kwa Jerusalema. Hona mo, sina mw'a n'a ezezanga ka mazazi, a kubama fafasi kwatukw'a lihaulo le ne li kwaluzwi mi a lapela ku Mulimu halalu ka lizazi.
DAN.6.11	Cwale batu bao ba bona Daniele a lapela ku Mulimu, 
DAN.6.12	Kaufel'a bona ba ya ku mulena ku y'o bilaela ka Daniele. Ba y'o li, “Muñ'a ka, u tiisize mulao kuli mwa mazazi a mashumi a malalu a taha mañi ni mañi ya ta kupa se siñwi ku mulimu ufi ni ufi kamba ku mutu, kwand'a hao, u ta nepelwa mwa musima wa litau.”
DAN.6.12	Mulena a alaba, a li, “Ee, ki mulao o tiile, sina milao ya Mamede ni Maperesia ye sa fetulwi.”
DAN.6.13	Cwale ba bulelela mulena, ba li, “Daniele, yo muñwi wa ba ba hapilwe mwa Juda, h'a ku kuteki, muñ'a ka, nihaili ku utwa mulao o' tomile. U lapela ka nako ni nako mane halalu ka zazi ni zazi.”
DAN.6.14	Mulena h'a utwa cwalo, n'a filikani mi a lika ku fumana mukwa w'a ka pilisa Daniele ka ona. A tundamena ku lika, mane lizazi la likela. 
DAN.6.15	Batu bao kiha ba taha ku mulena mi ba t'o li ku yena, “Muñ'a ka, wa ziba hande kuli ka mulao wa Mamede ni Maperesia, ha ku na mulao o tomiwa ki mulena o ka fetulwa.”
DAN.6.16	 Cwale mulena a fa taelo ya kuli Daniele a y'o ngiwa ni ku nepelwa mwa musima wa litau. A li ku Daniele, “Mulimu wa hao, y'o sebeleza ka busepahali bo bu cwalo, a ku pilise.” 
DAN.6.17	Ba tisa licwe mi ba li beya fa munyako wa musima. Mulena a beya fateñi liswayo la hae ni liswayo la manduna ba hae fa licwe foo, kuli ku si ke kwa ba ni ya ta pilisa Daniele. 
DAN.6.18	Mulena a kutela kwa ndu ya hae mi a lobala cwalo a sa ci kamba ku itabisa ka se siñwi. N'a si ka lobala ni hanyinyani.
DAN.6.19	Ha ku patalala mulena a zuha mi a akufela kwa musima. 
DAN.6.20	Ha s'a li fakaufi, a huweleza ka linzwi le li tomohile, a li, “Daniele, mutang'a Mulimu ya pila! Kana luli Mulimu y'o n'o sebeleza ka ku sepahala cwana mane u konile ku ku pilisa kwa litau, nji?”
DAN.6.21	Daniele a alaba, a li, “Muñ'a ka, u pile kuya kuile. 
DAN.6.22	 Mulimu u lumile lingeloi la hae ku t'o kwala milomo ya litau kuli li si ke za ni holofaza. U ezize cwalo kakuli n'a ziba kuli ha ni na mulatu, mi hape ha ni si ka ku foseza, muñ'a ka.”
DAN.6.23	Mulena a taba hahulu mi a laela kuli Daniele a zwiswe mwa musima. Cwale ba mu zwisa mwa musima, mi ba bona kuli h'a si ka holofala ni hanyinyani kakuli n'a sepile Mulimu. 
DAN.6.24	Mulena cwale kiha s'a fa taelo kwa batu kaufela ba ba ne ba til'o biha Daniele kuli ba nepelwe mwa musima wa litau hamohocwalo ni basali ni bana ba bona. Mane ba si ka fita kale fa lilaho la musima, litau za ba swala ni ku lobaka masapo a bona.
DAN.6.25	Cwale Dariusi a ñolela kwa batu ba macaba, ba mishobo ni lipuo kamukana ze fafasi, a li,
DAN.6.25	“Mu lumele. 
DAN.6.26	Ni laela kuli mwa mubuso wa ka kaufela mañi ni mañi u lukela ku kuteka ni ku saba Mulimu wa Daniele.
DAN.6.26	“Ki Mulimu ya pila
DAN.6.26	mi u ta busa kuya kuile.
DAN.6.26	Mubuso wa hae ha u na ku sinyiwa
DAN.6.26	ni maata a hae h'a na ku fela.
DAN.6.27	Wa lamulela ni ku pilisa.
DAN.6.27	U eza ze komokisa ni limakazo
DAN.6.27	mwa lihalimu ni fafasi.
DAN.6.27	U pilisize Daniele kwa maata
DAN.6.27	a litau.”
DAN.6.28	Mi Daniele a zwelapili Dariusi h'a nz'a li mulena, ni Sirusi a nz'a li mulena wa Maperesia.
DAN.7.1	Ka silimo sa pili sa puso ya Belishazare mulena wa Babilona, na, Daniele, na ba ni tolo mi na bona pono busihu. Na ñola tolo yeo. 
DAN.7.2	Ze ne ni boni busihu bo ki ze.
DAN.7.2	Ne ku fuka moya o zwa mwa maneku kamukana mi wa t'o nata fahalimw'a liwate le lituna. 
DAN.7.3	 Kwa zwa libatana ze ne ze tuna mwa liwate, ku si na se si swana ni se siñwi. 
DAN.7.4	 Sa pili ne si swana ni tau mi si na ni mafufa sina mbande. Ha ne ni sa talimezi cwalo mafufa a kumuha. Sibatana sa nanulelwa mwahalimu mi sa yemiswa sina mutu. Mi cwale sa fiwa ngana ya butu.
DAN.7.5	Na bona sibatana sa bubeli. Ne si swana ni bele ye yemi ka mahutu a kwamulaho. N'e sweli makupo a malalu ka meeno a yona, mi linzwi ne li i bulelela, li li, “Zwelapili, u ikulise ka nama.”
DAN.7.6	Ne ni sa talimezi, mi na bona sibatana se siñwi. Ne si bonahala inge ngwe. Ne si na ni mafufa a mane fa mukokoto, a swana ni mafufa a nyunywani. Mi ne si na ni litoho ze ne! Si na ni maata a ku busa.
DAN.7.7	 Ha ne ni sa talimezi, na bona sibatana sa bune. Ne si sabisa hahulu, mi ne si li buhali ni maata. Ne si na ni meeno a matuna a sipi mi sa ca. Sa ca ni ku hatikela lika kaufela. Ne si sa swani ni libatana ze ñwi. Ne si na ni manaka a lishumi. 
DAN.7.8	 Ha ne ni sa a lubukezi cwalo, na bona kanaka ka kanyinyani ka mela mwahal'a manaka a mañwi. Ka loba manaka a malalu a n'a melile pili. Ne ka na ni meeto ni milomo sina mutu, mi ne ka bulela ka buikuhumuso.
DAN.7.9	 Ha ne ni nze ni sa lubukezi cwalo, mabona a beiwa mwa libaka za ona. Yena ya pilile kuya kuile a ina ku lo luñwi lwa mabona ao. Liapalo za hae n'e li ze sweu twaa, ni milili ya hae ne i li ye misweu sina boya bwa ngu bo bu kenile hahulu. Lubona lwa hae, ne lu yemi fa mawili a tuka sina mulilo. 
DAN.7.10	 Ne ku zwa mulilo ku lona lubona loo. N'a sebelezwa ki batu ba ba eza likiti za bo lule, mi ba ba ne ba yemi fapil'a hae ne ba eza bo lule ba mwanda. Cwale kuta ya kwalulwa ni libuka za apulwa.
DAN.7.11	Ha ne ni sa talimezi cwalo ne ni sa utwa lunaka lo lunyinani lu bulela ka buikuhumuso. Ha ni nze ni sa lubukezi cwalo, sibatana sa bune sa bulaiwa mi mubili wa sona wa nepelwa mwa mulilo, wa ca. 
DAN.7.12	Libatana ze ñwi za amuhiwa maata a zona, kono ne li lumelezwi ku pila nako ye ne li tomezwi.
DAN.7.13	 Ka nako ya pono yeo busihu, na bona yo muñwi ya swana ni mutu. N'a nz'a sutelela, a potolohilwe ki malu, a ya ku ya pilile kuya kuile mi a y'o fitiswa ku yena. 
DAN.7.14	 Hona fo, a y'o fiwa bulena, likute, ni maata a bubusi, kuli batu ba macaba, mishobo, ni ba lipuo kamukana ba mu sebeleze. Maata a hae a ta ba a kuya kuile, mi mubuso wa hae ha u na ku fela.
DAN.7.15	Lipono ze ni boni za ni komokisa, mi na filikana hahulu. 
DAN.7.16	Kiha ni ya ku yo muñwi wa ba ba ne ba yemi foo, mi na mu kupa ku ni taluseza zeo kaufela. Cwale a ni bulelela taluso, a li, 
DAN.7.17	“Libatana ze ne ze tuna ki mibuso ye mine ye ka taha mwa lifasi. 
DAN.7.18	 Mi batu ba Mulimu ya Pahami ba ta fiwa maata a bubusi a ta ina kuya kuile!”
DAN.7.19	Cwale na bata ku ziba ka sibatana sa bune se ne si sa swani ni ze ñwi, kono ne si sabisa, si na ni meeno a sipi ni manala a kopa. Ne si sweli ku ca ni ku hatikela lika kaufela. 
DAN.7.20	Mi ne ni bata ku ziba hape ka manaka a lishumi a fa toho ya sona, ni le liñwi le li melile mwamulaho mi la wisa a malalu. Ne li na ni meeto ni mulomo mi ne li bulela ka buikuhumuso. Ne li bonahala ku sabisa hahulu ku fita a mañwi.
DAN.7.21	 Ha ne ni sa lubukezi cwalo, linaka leo la lwanisa balumeli mi la ba tula. 
DAN.7.22	 Kono ya pilile kuya kuile a taha mi a t'o fa katulo ili ku atulela batu ba Mulimu ya Pahami. Nako ya ku fa balumeli maata a bulena i fitile.
DAN.7.23	Ye ki yona taluso ye ne ni filwe, “Sibatana sa bune ki mubuso wa bune o ta taha fafasi mi u ta fapana ni mibuso ye miñwi kamukana. U ta ca lifasi kaufela, u li hatikele ni ku li tuba-tuba. 
DAN.7.24	 Manaka a lishumi ki malena ba lishumi ba ba ta bonahala mwa mubuso wo. Cwale ku ta taha mulena yo muñwi. U ta fapana hahulu ni malena ba bañwi ba pili, mi u ta tulula malena ba balalu. 
DAN.7.25	 U ta bulela maswe ka Mulimu ya Pahami ni ku nyandisa balumeli. U ta lika ku fetula milao ya bulumeli bwa bona ni mikiti ya bona, mi balumeli ba ta ba mwatas'a maata a hae lilimo ze talu ni licika. 
DAN.7.26	Cwale kuta i ta kwalulwa ni ku kala musebezi, mi i ta mu amuha maata a hae ni ku mu bulaya. 
DAN.7.27	 Maata ni butuna bwa mibuso kamukana ye fafasi li ta fiwa balumeli ba Mulimu ya Pahami. Maata a bulena bwa bona h'a na ku fela mi babusi kaufela fafasi ba ta ba sebeleza ni ku ba utwa.”
DAN.7.28	A, ki ona mafelelezo a taba. Na, Daniele ne ni sabile hahulu mane na be na fetuha ni mubala, kono na li buluka mwa pilu.
DAN.8.1	Mwa silimo sa bulalu Belishazare h'a nz'a li mulena, na, Daniele, na bona pono ya bubeli. 
DAN.8.2	Mwa pono na ipumana ni li mwa munzi wa Shushani, o mwa naha ya Elami. Ne ni yemi fakaufi ni nuka ya Ulai. 
DAN.8.3	Na talima mi na bona poho ya ngu i yemi kwatukw'a nuka. Ne i na ni manaka a matuna a mabeli, mi lo ne lu melile mwamulaho n'e li lo lutuna ku fita lwa pili. 
DAN.8.4	Na bona poho i pumba ka manaka a yona kwa wiko, mutulo ni kwa mboela. Ne ku si na folofolo ye ñwi ye ne ka i tuhelisa kamba ku banduka kwa maata a yona. Ya ikezeza mo ne i latela kaufela mane ya ba ni buikuhumuso.
DAN.8.5	Ha ne ni sa zielizwe ki taluso ya zona, kwa wiko kwa taha puli i akufile hahulu, i zamaya kapili mane inge mahutu a yona n'a sa hati fafasi. Ne i na ni lunaka lu lu luñwi lo ne lu bonahala hande mwahal'a meeto. 
DAN.8.6	Ha i t'o fita kwa ngu ya manaka a mabeli, ye ne ni boni i yemi kwatukw'a nuka, ya matela ku yona ka lubilo lwa yona kaufela. 
DAN.8.7	Na i bona ha i lwanisa poho ya ngu. Ne i nyemile hahulu, kiha i t'o sikukela mwa toho ya yona mane ya loba manaka a ngu a mabeli cwalo. Ngu ya felelwa ki maata a ku itamulela, mi ya wisezwa fafasi ya pundungelwa. Ne ku si na ya na ka i lamulela.
DAN.8.8	Poho ya puli ya halifa ku fita pili, kono ha i se i fitile kwa maata a yona a fitisisa lunaka lwa yona lwa lobeha. Mwa sibaka sa lona kwa mela manaka a mane, a supile mwa maneku a mane a fapana. 
DAN.8.9	Kwa mela kanaka ka kanyinyani fa lunaka lo luñwi lwa a mane ao. Ka bonahaza maata a kona kwa neku la mboela ni upa, ni kwa Naha ye Sepisizwe. 
DAN.8.10	 Ka ba ni maata hahulu a ku lwanisa mpi ya kwahalimu ili linaleli, mi ze ñwi ka li nepela fafasi, ka li hatikela. 
DAN.8.11	Mane ka be ka ikuhumuseza nduna ya mpi ya lihalimu, ka hanisa litabelo ze n'e ezezwanga, ni ku silafaza Tempele. 
DAN.8.12	Sibi sa nga sibaka sa litabelo za zazi ni zazi, mi bulapeli bwa niti bwa latelwa fafasi. Lunaka lwa ba ni zwelopili ku ze ne lu eza kamukana.
DAN.8.13	Cwale na utwa lingeloi li buza le liñwi, la li, “Lika ze bonahezi mwa pono li ta nga nako ye kuma kai? Ku ka nga nako ye kuma kai kuli sibi se si maswe si yola litabelo za zazi ni zazi? Ku ka nga nako ye kuma kai kuli mpi ya lihalimu ni Tempele li hatikelwe cwalo?”
DAN.8.14	La alaba, la li, “Ku fitela nako ya litabelo za manzibwana ni kakusana ze likiti ze peli ka mianda ye milalu ha i se i felile. Fohe, Tempele i ta zususwa sinca.”
DAN.8.15	 Na, Daniele, ne ni nze ni lika ku utwisisa se ne i talusa pono yeo. Hona fo nto ye n'e swana ni mutu ya t'o yema fapil'a ka. 
DAN.8.16	Na utwa linzwi la mutu li biza mwabuse bwa nuka ya Ulai, li li, “Gabriele, mu taluseze taluso y'a s'a boni.” 
DAN.8.17	Gabriele a t'o yema kwatuko a ka, mi ne ni sabile hahulu mane na wela fafasi.
DAN.8.17	Kih'a li ku na, “Mwan'a mutu, utwisisa taluso. Pono i talusa mafelelezo a lika.” 
DAN.8.18	Ha n'a sa bulela, na welela hona fafasi foo. A ni swala, a ni yemisa ka mahutu. 
DAN.8.19	A li, “Ni ka supeza se si ka tiswa ki buhali bwa Mulimu mo bu ka inela. Pono yeo i talusa nako ya mafelelezo.
DAN.8.20	“Poho ya ngu ya manaka a mabeli y'o boni i yemi bakeñisa puso ya Mamede ni Maperesia. 
DAN.8.21	Poho ya puli ki mubuso wa Magerike, mi lunaka lo lu tiile fa pata mwahal'a meeto ki mulena wa pili. 
DAN.8.22	Manaka a mane, a melile mwamulaho a lwa pili ha se lu lobehile, ki mibuso ye mine ye ka taha mwahal'a sicaba, kono ha i na ku ba ni maata hahulu sina wa pili.
DAN.8.23	“Mafelelezo a mibuso yeo ha s'a li fakaufi, mi ba se ba bile ba ba maswe kuli ba swanezi ku utwiswa butuku, ku ta ba ni mulena ya mahanyi, wa lutula ni mupumi. 
DAN.8.24	U ta ba ni maata kono isi ka maata a hae kasibili. U ta sinya hahulu mi u ta kondisa z'a eza kaufela. U ta bulaya batu ba ba na ni maata, ni kwa balumeli. 
DAN.8.25	Kakuli u na ni butali, u ta kondisa ka mikwa ya hae ya bupumi. U ta ikuhumusa mi a bulaye batu ba bañata ba ba si ka lemuswa. Mane u ta nyefula ni yena Mulena yo Mutuna kwa malena kamukana, kono u ta bulaiwa isiñi ka maata a butu. 
DAN.8.26	Pono ye ya litabelo za manzibwana ni kakusasana y'o taluselizwe ki ya niti. Cwale u i eze kunutu, kakuli ku ezahala kwa yona ku sa li kwahule.”
DAN.8.27	Na, Daniele, na welela mi na kula ka mazazinyana. Cwale na wetuluka, na zuha mi na ya kwa musebezi wa ka wo ne ni filwe ki mulena. Ne ni zielizwe ki pono mi ne ni sa i utwisisi.
DAN.9.1	Dariusi mwan'a Asuerusi, ya n'a li Mumede ka sipepo, a ba mulena wa mubuso wa Babilona. 
DAN.9.2	 Ka silimo sa pili sa puso ya hae, na, Daniele, ne ni bala libuka mi ne ni hupula ka lilimo ze mashumi a supile za ku shandauka kwa Jerusalema sina Muñ'a Bupilo ha n'a bulelezi mupolofita Jeremia. 
DAN.9.3	Mi na lapela ka pilu ya ka kaufela ku Mulena Mulimu, ni ikupela ku yena, ni itima lico, ni apala masaka ni ku ina mwa mulola. 
DAN.9.4	Na lapela ku Mulena Mulimu wa ka, ni ku bulela libi za batu bahesu, na li,
DAN.9.4	“Mulena Mulimu, u yo mutuna mi lwa ku kuteka. U sepahalile kwa bulikani bwa hao, mi u bonisize lilato la hao le li sa feli ku ba ba ku lata mi ba eza z'o laela.
DAN.9.5	“Lu ezize sibi, mi lu bile ba ba maswe, mi hape lu fosize. Lu hanile ku eza z'o n'o lu laezi ku li eza, mi lu fulalezi ze lukile z'o lu bonisize. 
DAN.9.6	Ha lu si ka utwa batanga ba hao bona bapolofita, ba ba bulezi ka libizo la hao kwa malen'a luna, babusi, kamba bo kukw'a luna, mane ni sicaba kamukana. 
DAN.9.7	 Wena, Muñ'a Bupilo, u bile ya lukile ka linako kaufela, mi kamukan'a luna lu ezize ze swabisa, batu ba ba yahile mwa Judea ni mwa Jerusalema, ni Maisilale kaufela b'o hasanyelize mwa linaha ze fakaufi ni ze kwahule kakuli ba ne ba sa sepahali ku wena. 
DAN.9.8	Malen'a luna, babusi ba luna ni bo kukw'a luna ba ezize ze swabisa mi ba ezize sibi ku wena Mulena. 
DAN.9.9	Wena u na ni musa mi wa swalela, kono lu ku fetuhezi. 
DAN.9.10	Ha lu si ka ku utwa, Muñ'a Bupilo, Mulimu wa luna, ha u lu bulelela kuli lu ye ka milao y'o lu file ka batanga ba hao bona bapolofita. 
DAN.9.11	 Maisilaele kamukana ba tulile milao ya hao mi ba hanile ku utwa s'o bulezi. Lu ezize sibi ku wena mi lu ipizelize sikuto se si ñozwi mwa Mulao wa mutang'a hao Mushe. 
DAN.9.12	U ezize s'o n'o mu bulelezi kuli u ta si eza ku luna ni kwa babusi ba luna. U utwisize Jerusalema butuku hahulu ku fita minzi ye miñwi mwa lifasi. 
DAN.9.13	Lu fumani milatu kamukana mo i taluselizwe mwa Mulao wa Mushe. Kono ni ka nako ye, Mulena Mulimu wa luna, ha lu si ka lika ku ku tabisa ka ku tuhela libi za luna kamba ka ku latelela niti ya hao. 
DAN.9.14	Wena, Mulena Mulimu wa luna, ne u itukiselize ku lu utwisa butuku, mi u ezize cwalo, kakuli z'o eza kaufela li lukile mi ne lu si ka ku utwa.
DAN.9.15	 “Mulena Mulimu wa luna, u bonahalize maata a hao ka ku zwisa batu ba hao mwa naha ya Egepita, mi maata a hao a sa hupulwa. Lu ezize sibi. Lu fosize. 
DAN.9.16	U lukile, cwale u si ke wa nyemela Jerusalema hape. Ki munzi wa hao, lilundu la hao le li kenile. Batu kaufela ba ba mwa manaha e lu bapani ni ona ba nyaziseza Jerusalema ni batu ba hao kabakala libi za luna ni bumaswe bwa bo kukw'a luna bo ne ba ezize. 
DAN.9.17	 Mulimu, utwa tapelo ni kupo ya ka. Kutisa Tempele ya hao, ye n'e sinyizwe. I lukise kuli mañi ni mañi a te a zibe kuli wena u Mulimu. 
DAN.9.18	 Lu utwe, Mulimu! Lu talime mi u bone butata bo lu li ku bona ni butata bwa munzi o bizwa ka libizo la hao. Lwa ku lapela kakuli u na ni mukekecima, isiñi kakuli lu ezize ze nde. 
DAN.9.19	Mulena, lu utwe! Mulena lu swalele. Mulena, lu utwe, mi u eze! Kuli mutu ufi ni ufi a zibe kuli wena u Mulimu, u si ke wa liyeha! Munzi wo, ni batu ba mwateñi, ki za hao.”
DAN.9.20	Ne ni sa zwelapili ku lapela ni ku ipulela libi za ka ni libi za batu bahesu ba Isilaele, mi ne ni sa itilela ku Mulena Mulimu wa ka ku kutisa Tempele ya hae ye kenile. 
DAN.9.21	 Ha ne ni sa lapela cwalo, Gabriele, ye ne ni boni mwa pono ya pili, a taha a nze a fufela fo ne ni inzi. N'e li nako ya ku eza sitabelo sa manzibwana. 
DAN.9.22	A talusa, a li, “Daniele, ni tile kwanu ku t'o ku tusa ku utwsisisa bupolofita. 
DAN.9.23	U sa kala feela ku itapelela ku Mulimu, u ku alabile kale. Ni tezi ku t'o ku bulelela kalabo, kakuli Mulimu wa ku lata. Cwale teeleza hande ha ni talusa pono.
DAN.9.24	“Nako y'a tomezi Mulimu batu bahenu ni munzi wahenu, kuli ba feze bumaswe ni ku eza libi, ki lilimo ze mashumi a supile ha li taimiswa ka supile. Cwale sibi si ta swalelwa mi ku tomilwe ku luka ko ku sa feli, kuli pono ni bupolofita li ezahale ni Tempele ye kenile i kakulwe. 
DAN.9.25	Tekelela taba ye, mi u i utwisise. Ku zwa nako ye ku ta laelwa kuli Jerusalema u yahiwe sinca, ku fitela f'a ka tela muzamaisi ya ketilwe ki Mulimu, ku ta fita lilimo ze mashumi a mane ka ze supile ni ze peli. Jerusalema u ta yahiwa sinca ni mikwakwa ni mamota a tiile, mi u ta ina lilimo ze mianda ye mine ka mashumi a malalu ni ze ne, kono i ta ba nako ya maswenyeho. 
DAN.9.26	Mi kwa mafelelezo a nako yeo, ya ketilwe ki Mulimu u ta bulaiwa ku si na foso. Munzi ni Tempele li ta sinyiwa ki mpi ya mueteleli yo mutuna. Mafelelezo a ka taha sina muunda, mi kwa mafelelezo ku ta ba ni ndwa ni ku sinyeha ko ku laezwi ki Mulimu. 
DAN.9.27	 Mueteleli yo u ta ba ni tumelelano ye tiile ni batu ba bañata ka lilimo ze supile, mi u ta yemisa litabelo ni limpo ka lilimo ze talu ni likweli ze silezi. Fahalimu a Tempele luli ku ta ba ni bumaswe bo bu zieza, ku fitela ya bu beile fateñi a kopana ni mafelelezo a hae a lukiselizwe ki Mulimu.”
DAN.10.1	Mwa silimo sa bulalu Sirusi a li mulena wa Peresia, Daniele a sinulelwa linzwi, yena Daniele ya n'a bizwa Beliteshazare. Linzwi n'e li la niti kono ne li li tata hahulu ku li utwisisa. A li talusezwa mwa pono.
DAN.10.2	Ka yona nako yeo na, Daniele, ne ni se ni ngile lisunda ze talu ni nze ni silisa. 
DAN.10.3	Ha ni si ka ca lico ze nde kamba nama, ku nwa waine kamba ku kamuna milili ya ka ku fitela ku fela lisunda ze talu.
DAN.10.4	Ka lizazi la bumashumi a mabeli ka a mane la kweli ya pili ya silimo, ne ni yemi fa munanga wa nuka ye tuna ya Tigrisi. 
DAN.10.5	 Na talima mi na bona mutu ya apezi liapalo za line, a itamile ka lukanda lwa gauda. 
DAN.10.6	Mubili wa hae n'o benya sina macwe a butokwa. Pata ya hae ne i benya sina lumonyi lwa pula, mi meeto a hae a lyakama sina mulilo. Mazoho ni mahutu a hae n'a benya sina kopa ye kenisizwe hande, mi linzwi la hae li luma sina lilata la batu ba bañata.
DAN.10.7	N'e li na feela ni nosi ya n'a boni pono yeo. Batu ba ba ne ba inzi ni na ha ba si ka bona se siñwi, kono ne ba sabile, mi ba mata ba y'o ipata. 
DAN.10.8	Ne ni siyezi hona fo ni nosi, ni talimezi pono yeo ye komokisa. Ne ni felezwi ki maata, mi pata ya ka ne i fetuhile mane mutu n'a si ke a ni ziba. 
DAN.10.9	Ha ni mu utwa a bulela, na wela fafasi ka pata mi na welela. 
DAN.10.10	Kiha ni swalwa ki lizoho mi la ni zusa, na kubama ni sikatezi fafasi ka mazoho. Ne ni sa ngangama.
DAN.10.11	A li ku na, “Daniele, Mulimu wa ku lata. Yema, mi u teeleze ka tokomelo ku ze ni ta bulela. Ni lumilwe ku wena.” Ha s'a bulezi cwalo, na yema, ni nze ni sa njanja.
DAN.10.12	Cwale a li, “Daniele, u si ke wa saba. Mulimu u utwile tapelo ya hao lona lizazi l'o kalile ku ikokobeza kuli u kone ku utwisisa. Ni tisize kalabo ya tapelo ya hao. 
DAN.10.13	Muzamaisi wa mubuso wa Peresia u ni kananisize ka mazazi a mashumi a mabeli ka li li liñwi. Cwale Mikaele nduna wa mangeloi a t'o ni tusa, kakuli ne ni se ni siyezi ni nosi mwa mubuso wa Peresia. 
DAN.10.14	Ni til'o ku tusa kuli u utwisise ze ta ezahala kwa batu ba hao ka nako ye taha. Ye ki pono ye nca ya ze sa taha.”
DAN.10.15	H'a bulela cwalo, na talimela fafasi ni si na se ni bulezi. 
DAN.10.16	Cwale sibupeho se si swana ni mutu sa ni swala fa milomo. Na kwalula mulomo wa ka mi na kala ku bulela. Na li kwa sibupeho se ne si li fapil'a ka, “Muñ'a ka, pono ye i ni feza maata kuli mane ni si ke na tuhela ku ngangama. 
DAN.10.17	Ni swana ni mutanga ya yemi fapil'a mulen'a hae. Ni ta bulela cwañi ni wena? Ni felezwi ki ngana ni maata.”
DAN.10.18	A ni swala hape lwa bubeli, mi na ikutwa ni tiya. 
DAN.10.19	A li, “Mulimu wa ku lata, cwale u si ke wa katazeha kamba ku saba. Itume pilu.”
DAN.10.19	Ha s'a bulezi cwalo, na ikutwa ni tiile, mi na li, “Muñ'a ka, ni taluseze s'o bata ku ni bulelela, kakuli u ni matafalize.”
DAN.10.20	A li, “Kana wa ziba se ni tezi ku wena, nji? Ni swanezi ku kuta ni y'o lwana ni muzamaisi wa naha ya Peresia. Mwamulaho a fo kihona ku ta bonahala muzamaisi wa Magerike. 
DAN.10.21	 Kono pili ni ka ku zibisa ze ñozwi mwa Buka ya Niti. Ha ku na ya ka ni tusa haisi Mikaele, lingeloi le li libelela Isilaele.
DAN.11.1	“U yemi inge mutusi ni musilelezi. 
DAN.11.2	Ni se ni ta ku bulelela cwale ki niti.
DAN.11.2	“Malena ba balalu ba ta busa naha ya Peresia, ba latelelwe ki wa bune, ya ta fuma hahulu ku fita ba bañwi. Cwale ha s'a ipile maata ka bufumi bwa hae u ta lwanisa mubuso wa Magerike.
DAN.11.3	“Cwale kihona ku ta bonahala mulena wa muhali. U ta ba ni mubuso o busa manaha a matuna mi a eze z'a lata kamukana. 
DAN.11.4	Kono maata a hae ha s'a hulile hahulu, mubuso wa hae u ta pazuha mi u alulwe likalulo ze ne. Baikulu ba hae ha ba na ku i busa. Ba bañwi ba ta busa mwa sibaka sa hae, kono ha ba na ku ba ni maata a n'a na ni ona.
DAN.11.5	“Mulena wa Egepita u ta ba ni maata. Yo muñwi wa manduna ba hae, nihakulicwalo, u ta ba ni maata hahulu ku mu fita mi u ta busa naha ye tuna. 
DAN.11.6	Mwamulaho a lilimo, mulena wa Egepita u ta nyalisa mwan'a hae ku mulena wa Siria ili kuli ba swalane bulikani. Kono bulikani bo ha bu na ku tiya, mi yena, batanga ba n'a ile ni bona, mwan'a hae, ni munn'a hae ba ta bulaiwa kamukana. 
DAN.11.7	Kapili yo muñwi wa banabahabo u ta yola ni ku lwanisa mpi ya mulena wa Siria, a kena mwa minzi ye tiile, mi a ba tule. 
DAN.11.8	U ta nga maswaniso a milimu ya bona ni lika za butokwa kamukana ze ezizwe ka gauda, ni silivela mi a li ise kwa Egepita. Ku ta ba ni lilimo ze ñata za kozo. 
DAN.11.9	Ku zwa fo mulena wa Siria u ta y'o lwanisa Egepita, kono u ta hapelezwa ku saba.
DAN.11.10	“Bana ba mulena wa Siria ba ta itukiseza ku lwana mi ba kopanye mpi ye tuna. Yo muñwi wa bona u ta tula sina muunda mi a zwelepili ku y'o lwanisa minzi ye tiile ya sila. 
DAN.11.11	Ka bunyemi bwa hae, mulena wa Egepita u ta lwana ni mulena wa Siria mi a hape mpi ya hae ye tuna. 
DAN.11.12	U ta ikuhumusa ka ku koma kwa hae ni ka masole ba bañata b'a bulaile, kono h'a na ku zwelapili a nz'a koma cwalo.
DAN.11.13	“Mulena wa Siria u ta kuta mi a y'o kopanya mpi ye tuna ku fita ya n'a na ni yona pili. Nako ye swanela ha i ta fita u ta kuta ni mpi ye tuna ye ipakanyize. 
DAN.11.14	Cwale ba bañata ba ta mu fetuhela mulena wa Egepita. Ni lindume ze ñwi za sicaba sa henu, Daniele, ba ta fetuhela kabakala pono ye ba boni, kono ba ta komiwa. 
DAN.11.15	Cwale mulena wa Siria u ka y'o yumbela liuba kwa munzi o tiisizwe mi a u hape. Masole ba Egepita ha ba na ku zwelapili ba nze ba lwana. Nihaili bona bahali ba bona ha ba na ku ba ni maata hande a ku lwana. 
DAN.11.16	Haili mulwani u ta eza mw'a latela, ku si na ya mu hanyeza. U ta yema mwa Naha ye Sepisizwe mi i beelele feela mwa maata a hae.
DAN.11.17	“Mulena wa Siria u ta lela ku itukisa kapili ka ku sebelisa mpi ya hae kamukana. Cwale u ta eza tumelelano ya ku lumela mwan'a hae wa musizana kwa manyalo, ku lika ku utwisa sila sa hae butuku, kono h'a na ku kona. 
DAN.11.18	Mwamulaho a zeo u ta lwanisa macaba a fakaufi ni liwate mi a tule a mañata a ona. Kono mueteleli wa muzwahule u ta mu tula ni ku felisa buikuhumuso bwa hae. 
DAN.11.19	Mulena u ta kutela kwa minzi ye tiisizwe ya mwa naha ya hae, kono u ta komiwa, mi ao i ta ba ona mafelelezo a hae.
DAN.11.20	“U ta tatamiwa ki mulena yo muñwi ya ta luma mutelisi ku ekeza kwa bufumu bwa mubuso wa hae. Ka nako ye kuswani, mulena yo u ta bulaiwa, kono isiñi patalaza kamba mwa ndwa.”
DAN.11.21	“Mulena wa Siria ya latelela yo u ta ba mutu ya maswe, ya si na swanelo ya ku ba mulena, kono u ka taha ka sipundumukela ni ku nga bulena ka sitalifi. 
DAN.11.22	Limpi ze ta mu lwanisa, mane nihaili baprisita ba bahulu ba Mulimu, ba ta fiyelwa ni ku fezwa. 
DAN.11.23	Ka ku eza litumelelano u ta putelela macaba a mañwi, mi u ta ba ni maata nih'a busa feela sicaba se sinyinyani. 
DAN.11.24	U ta lwanisa naha ye fumile ye n'e li mwa kozo mi u ta eza lika ze ne li si ka eziwa ki bo kukw'a bona ni kamuta. Cwale u ta abela balateleli ba hae libyana ze hapilwe mwa ndwa. U ta eza milelo ya ku lwanisa minzi ya masabelo, kono i ta ba ka nako ye kuswani feela.
DAN.11.25	“Ka bundume u ta kopanya mpi ye tuna ku y'o lwanisa mulena wa Egepita, ya ta itukiseza ku itwanela ka mpi ye tuna, ye maata. Kono ka kalembeshwa u ta paleliswa mulena wa Egepita ku tula. 
DAN.11.26	U ta sinyiwa ki baelezi ba hae ba ba fakaufi. Masole ba hae ba bañata ba ta bulaiwa, mi mpi ya hae i ta fezwa, mbuu. 
DAN.11.27	Cwale malena ba babeli ba ta ina fa tafule ni ku ca hamoho, kono minahano ya bona i maswe, mi ba ta pumana. Ha ba na ku fumana se ba bata, kakuli nako ye lukela ha i si ka fita. 
DAN.11.28	Mulena wa Siria u ta kutela kwa hae ni tutu y'a hapile kaufela, a itukiselize ku felisa tumelo ya batu ba Mulimu. U ta eza mw'a latela mi cwale a kutele kwa naha ya hae.
DAN.11.29	“Ha se ku fitile nako ye tomilwe u ka t'o lwanisa Egepita hape, kono lika ha li na ku ya ka mo ne li inezi pili. 
DAN.11.30	 Maroma ba ka taha ka lisepe ba t'o mu lwanisa, mi u ta saba.
DAN.11.30	“Cwalehe, u ta kuta a halifile ni ku lika ku feza bulumeli bwa batu ba Mulimu. U ta latelela likelezo za ba ba tuhezi bulumeli bwa bona. 
DAN.11.31	 Ba bañwi ba mpi ya hae ba ta silafaza Tempele ni libaka ze tiile. Ba ta hanisa litabelo za ka zazi ni zazi mi ba beye bumaswe bo bu sabisa. 
DAN.11.32	Mulena u ta itusisa makilikicani ku fumana batu ba bañwi ba ba se ba tuhezi bulumeli bwa bona, kono batu ba ba latelela Mulimu ba ta ba ni maata mane ba kome. 
DAN.11.33	Kwa batu bao ba ba talifile ba ta abelana butali bwa bona ni ba bañwi. Kono ka nakonyana feela ba bañwi ba bona ba ta bulaiwa mwa ndwa ni ka mulilo, mi ba bañwi ba ta uzwiwa ku y'o eziwa batanga. 
DAN.11.34	Pulao ha i nze i sa zwelapili, ba ta fumana tuso ye ñwi, nihaike batu ba ba kena ku bona ba kena ka mabaka a buikupuli. 
DAN.11.35	Ba bañwi ba ba butali ba ta bulaiwa. Mulelo wa taba yeo ki ku kenisa, ni ku lukisa batu ku fitela nako i taha, ili nako y'a lelile Mulimu.
DAN.11.36	 “Mulena wa Siria u ta eza mw'a latela. U ta itumba kuli yena ki yo mutuna ku fita mulimu ufi kamba ufi, ni ku nyefula kuli yena u pahami ku fita Mulimu ya Pahami. U ta kona ku eza cwalo ku fitela f'a ka mu natela Mulimu. Mulimu u ta eza lika z'a itukiselize ku li eza. 
DAN.11.37	Mulena u ta limbulula mulimu o n'o sebelezwa ki bo kukw'a hae, ni mulimu ya latiwa ki basali. Hande-nde u ta limbulula milimu kaufela, kakuli u ta hupula kuli yena ki yo mutuna ku i fita. 
DAN.11.38	Bakeñisa yona, u ta kuteka mulimu ya sileleza minzi ye silelelizwe ya mwa makwakwa. U ta fa limpo za gauda, silivela ni macwe a butokwa ku mulimu ya si ka sebelezwa ki bo kukw'a hae ni kamuta. 
DAN.11.39	U ta itusisa batu ba ba lapela mulimu u sili ku sileleza sibaka sa hae se si tiile. U ta kuteka hahulu ba ba mu nga kuli ki mubusi, a ba beye mwa litulo ze tuna, ni ku ba fa mubu ili mpo ya buitumelo.
DAN.11.40	“Nako ya mulena wa Siria h'a se i bata ku fela, mulena wa Egepita u ka t'o mu lwanisa, ni yena u ta itwanela ka maata a hae kamukana, a sebelisa likoloi, lipizi, ni lisepe ze ñata. U ta lwanisa Egepita sina mezi a muunda. 
DAN.11.41	Hape u ta lwanisa ni Naha ye Sepisizwe mi u ta bulaya mashumi a likiti. Manaha a Edomo, Moabi ni ye siyezi ku ba Amoni, nihakulicwalo a ta banduka. 
DAN.11.42	U ta lwanisa manaha a mañata, mi ni yona ya Egepita ha i na ku banduka. 
DAN.11.43	U ta nga bufumu bo bu patilwe bo bu cwaleka gauda, ni silivela ni ze ñwi ze na ni teko ze mwa naha ya Egepita. U ta tula Libia ni Etiopia. 
DAN.11.44	Cwale litaba ze zwa kwa upa ni kwa mutulo li ta mu sabisa, mi u ta lwana ka buhali, a bulaye batu ba bañata. 
DAN.11.45	Mane u ta toma tende ya hae ye tuna ya bulena mwahal'a liwate ni lilundu fona fo i yemi Tempele ka nako ye. Kono u ta shwa, ku si na mutu ya ta mu tusa.
DAN.12.1	 “Ka yona nako yeo, lingeloi le lituna Mikaele, mulibeleli wa batu ba hao, li ta bonahala. Fohe, ku ta ba ni nako ya manyando, ili a maswe ka ku fitisisa haisali macaba a ba teñi. Nako yeo ha i ta fita, batu ba sicaba sa henu kamukana ba ba na ni mabizo a ñozwi mwa Buka ya Mulimu ba ta piliswa. 
DAN.12.2	 Buñata bwa ba ba shwile ba ta zuha. Ba bañwi ba bona ba ta pila kuya kuile, mi ba bañwi ba ta fumana maswabi ni tompololo ye sa feli. 
DAN.12.3	Ba ba na ni butali ba ta pazimiswa ki ku benya kaufela ko ku kwahalimu. Mi ba ba lutile batu ku eza ze lukile ba ta benya sina linaleli kuya kuile.
DAN.12.4	 “Mi cwale, Daniele, kwahela buka, mi u beye fateñi liswayo ku fitela nako ya kwa mafelelezo. Ka nako ye, batu ba bañata ba ta pateha ku lika kuli ba utwisise se si ezahala.”
DAN.12.5	Mi na, Daniele, na bona banna ba babeli ba yemi, yo muñwi ku wo munanga, yo muñwi ku wani munanga wa nuka. 
DAN.12.6	Yo muñwi wa bona a li ku ya n'a apezi liapalo za line, ya n'a yemi koo i zwelela nuka, “Ku ta nga nako ye kuma kai ku fita kwa mafelelezo a limakazo ze?”
DAN.12.7	 Mutu ya apezi liapalo za line a nanulela mazoho a hae kwahalimu, a eza sepiso ye tiile ka libizo la Mulimu wa Kamita. Na mu utwa, a li, “I ta ba lilimo ze talu ni likweli ze silezi. Manyando a batu ba Mulimu h'a ta fela, lika ze kaufela li ta be se li ezahalile.”
DAN.12.8	Ni utwile s'a bulezi, kono ha ni si ka utwisisa. Kiha ni se ni buza, na li, “Konohe, muñ'a ka, li ta fela cwañi kamukana?”
DAN.12.9	A alaba, a li, “Cwale u ka na wa ikela, Daniele, kakuli manzwi a, a swanezi ku ba a likunutu, mi a patilwe ku fitela mafelelezo a taha. 
DAN.12.10	 Batu ba bañata ba ta keniswa ni ku ncafazwa. Batu ba ba maswe ha ba na ku utwisisa, kono ba ta zwelapili cwalo mwa bumaswe, kono ba ba na ni butali ba ta utwisisa.
DAN.12.11	 “Ku kala lizazi le ba tuhela litabelo za zazi ni zazi, kikuli ku zwa nako ya bumaswe bo bu sabisa, ku ta fita mazazi a sikiti ka mianda ye mibeli ni mashumi a supile ka a mabeli. 
DAN.12.12	Litohonolo ki la ba ba ina ba sepahalile mane ku fele mazazi a sikiti ka mianda ye milalu ni mashumi a malalu ka a ketalizoho.
DAN.12.13	“Ni wena, Daniele, u sepahale ku fitela mafelelezo. Cwale u ta shwa, kono u ta zuhela ku fumana mupuzo wa hao kwa mafelelezo a nako.”
HOS.1.1	 Ki a manzwi a Muñ'a Bupilo a n'a file Hosea mwan'a Beeri, ili ka nako ya Oziasi, Jotami, Akazi ni Ezekiasi ha ne ba li malena ba Juda, ni Jeroboami mwan'a Jehoasi a nz'a li mulena wa Isilaele.
HOS.1.2	Muñ'a Bupilo h'a kala ku bulelela Isilaele ka Hosea, u ize, “U y'o nyala musali, kono h'a na ku sepahala, ni bana ba hao ba ta swana ni yena. Kamukwaoswana, ni bona batu ba ka ba ni fulalezi mi ba fetuhile ba ba sa sepahali.”
HOS.1.3	Mi cwale Hosea kih'a nyala Gomeri mwan'a Dibilaimi. A pepa mweli wa bona wa mushimani. 
HOS.1.4	 Cwale Muñ'a Bupilo a li ku Hosea, “U mu beye libizo la Jizireele, kakuli ha ku na ku fita nako ye telele ni si ka fa mulena wa Isilaele mulatu, kabakala lipulao ze ne li ezizwe ki kukw'a hae Jehu kwa Jizireele. Ni ka felisa puso ya baikulu ba Jehu. 
HOS.1.5	Cwale ka yona nako yeo, ni ta felisa maata a Isilaele a ndwa, mwa Musindi wa Jizireele.”
HOS.1.6	Gomeri a pepa mwana wa bubeli, ili wa musizana. Cwale Muñ'a Bupilo a li ku Hosea, “U mu beye libizo la Muhaniwa, kakuli ha ni sa na ku ba ni mukekecima kamba ku swalela batu ba Isilaele. 
HOS.1.7	Kono ni ka ba ni mukekecima kwa batu ba Juda. Na, Mulena Mulimu wa bona, ni ka ba pilisa, kono isi ka ndwa, ka mukwale kamba buta, ka lipizi kamba ka bapahami ba zona.”
HOS.1.8	Cwale Gomeri ha s'a kwisize mwan'a hae wa musizana a itwala hape mi a pepa mwana yo muñwi wa mushimani. 
HOS.1.9	Muñ'a Bupilo a li ku Hosea, “U mu beye libizo la Lo-Ami, kakuli Maisilaele ha si batu ba ka, ni na, ha ni Mulimu wa bona.”
HOS.1.10	 Batu ba Isilaele ba ta ata inge mushabati wa liwate, kuli mane ha ba na ku konwa ku balwa kamba ku likanywa. Cwale Mulimu u li ku bona, “Ha mu batu ba ka,” kono nako ya taha h'a ta li ku bona, “Mu bana ba Mulimu ya pila.” 
HOS.1.11	Batu ba Juda ni ba Isilaele ba ka kopanywa hape. Ba ka iketela mueteleli a li muñwi ili bona, mi hape ba ta kutela ku ata ni ku pila hande mwa naha ya bona. Ku cwalo, lizazi la Jizireele li ta ba le lituna hahulu!
HOS.2.1	Cwalehe, banabahabo mina Maisilaele mu ba bize kuli ki Batu ba Mulimu, Ba ba sheumbilwe ki Muñ'a Bupilo!
HOS.2.2	Bana ba ka, mu shemba-shemba m'a mina, nihaike h'a sa li musal'a ka, mi ni na, ha ni sa li munn'a hae. Mu mu kupe ka tata kuli a tuhele bubuki ni buhule bwa hae. 
HOS.2.3	H'a sa tuheli, ni ka mu tubula, a siyale mapunu inge mw'a kile a pepelwa. Ni ka mu eza inge naha ye omile ye sa koni ku melisa se siñwi, mi u ta bulaiwa ki linyolwa. 
HOS.2.4	Ha ni na ku shemuba bana ba hae, kakuli ki bana ba lihule le li si na maswabi. 
HOS.2.5	Yena u ize, “Ni ta ya kwa linyazi za ka, ba ni fe lico ni mezi, kubo ya boya bwa ngu ni masila a mande a line, ni mafula a olive ni waine.”
HOS.2.6	Cwalehe, ni ka mu beya mwa lukwakwa lwa miutwa, ni ka mu yahela limota kuli a si ke a zwa mwateñi. 
HOS.2.7	U ka na a lika ku matela linyazi za hae, kono h'a na ku ba swala. U ka na a ba bata, kono h'a na ku ba fumana. Cwale kihona a ka li, “Na kutela ku munn'a ka wa pili, fo ne ni pila hande ku fita nako ye.”
HOS.2.8	N'a si ka kolwa kuli n'e li na ya n'a mu fanga lico, waine, mafula a olive, silivela ni gauda ye ñata hahulu, ya n'a itusa ka yona mwa lisebelezo za Baale. 
HOS.2.9	Cwale ka nako ya kutulo, ni ka kutisa lico ni waine ye ne ni mu file, ni ku mu amuha masila a boya ni a line o ne ni mu file kuli a apale. 
HOS.2.10	Ni ka mu tubulela fapil'a meeto a linyazi za hae, mi ha ku na ya ka kona ku mu zwisa mwa maata a ka. 
HOS.2.11	Ni ta felisa mikiti ya hae kaufela, mikiti ya silimo, ya kweli ni kweli, ya lipumulo, ni mikopano ya hae kaufela ya bulumeli. 
HOS.2.12	Ni ka sinya likota za veine ni likota za hae za feiga z'a n'a li u li filwe ki linyazi za hae kabakala ku ba tusa. Ni ka fetula masimu a hae a veine ni likota ze ñwi za miselo lihalaupa, mi cwale kihona li ka sinyiwa ki lifolofolo za mwa naheñi. 
HOS.2.13	Ni ka mu fa mulatu wa linako kaufela z'a n'a ni libalanga, ha n'a cisezanga Baale insense, ni ku ikapesa mikabo ya hae ye minde h'a matela kwa linyazi za hae. Ku bulela Muñ'a Bupilo.
HOS.2.14	Cwale ni ka mu isa mwa lihalaupa hape, mi ni ka y'o mu shemba-shembela mwateñi, ni ku mu kutisa ka manzwi a lilato. 
HOS.2.15	 Ni ka mu kutiseza litima za veine z'a n'a na ni zona, mi Musindi wa Manyando ni ka u fetula munyako wa sepo. U ka y'o kutela ku na sina mw'a n'a inezi pili, a sa li yo munyinyani, h'a zwa kwa Egepita. 
HOS.2.16	Cwale u ka kutela ku ni biza munn'a hae. H'a sa na ku ni biza Baale wa hae. 
HOS.2.17	Ha ni sa na ku mu tuhela a bulela libizo la Baale ni kamuta.
HOS.2.18	Ka yona nako yeo ni ka eza bulikani ni lifolofolo za mwa naheñi kamukana, ni linyunywani kaufela, kuli li si ke za holofaza batu ba ka. Hape ni ka zwisa lilwaniso za ndwa kaufela mwa naha, mikwale kamukana ni buta, ili kuli batu ba ka ba pile mwa kozo ni buiketo.
HOS.2.19	Isilaele, ni ka ku eza musal'a ka.
HOS.2.19	Ni ka ba ni niti ni ku sepahala
HOS.2.19	ku wena.
HOS.2.19	Ni ta ku bonisa musa ni lilato
HOS.2.19	le li sa feli,
HOS.2.19	mi u ka ba wa ka kuya kuile.
HOS.2.20	Ni ta buluka sepiso ya ka,
HOS.2.20	mi wena u ka ba wa ka.
HOS.2.20	U ka ziba kuli ki na Muñ'a Bupilo.
HOS.2.21	Ka yona nako yeo
HOS.2.21	ni ka alaba litapelo za batu ba ka
HOS.2.21	ba Jizireele.
HOS.2.21	Ni ka nelisa pula fafasi.
HOS.2.22	Lifasi li ka melisa lico,
HOS.2.22	miselo ni olive.
HOS.2.23	 Ni ta beya batu ba ka mwa naha
HOS.2.23	ni ku ba pilisa hande.
HOS.2.23	Ni ta bonisa lilato
HOS.2.23	ku ba ba ne ba bizwa Batoiwa.
HOS.2.23	Ku ba ba ne ba bizwa Batu ba Sili,
HOS.2.23	ni ka li, “Mu batu ba ka,”
HOS.2.23	mi bona ba ka alaba, ba li,
HOS.2.23	“U Mulimu wa luna.”
HOS.3.1	Muñ'a Bupilo a li ku na, “U y'o kutisa musal'a hao niha s'a na ni mulikani ya zamaya ni yena. U mu late sina mo ni sa latela batu ba Isilaele, niha ba sikuluhelanga kwa milimu i sili, mi ba lata ku fa milimu ya maswaniso limpo za miselo ye omile.”
HOS.3.2	Cwale ni mu lekile ka silivela ya muwaya-waya o eza lishumi ka ze ketalizoho, ni ka buloto bwa bukiti bo bu eza likilo ze mwanda ka mashumi a ketalizoho. 
HOS.3.3	Na mu bulelela kuli u ta ina ni na ka nako ye telele a sa bi lihule, mi ka yona nako yeo ni ta mu yemela. 
HOS.3.4	Ka ona mukwa wo, batu ba Isilaele ba ka nga nako ye telele ba si na mulena kamba baeteleli, ba si na litabelo kamba likota ze betilwe fo ba pailelanga, ku si na milimu ye ezizwe, kamba maswaniso a itusiswa kwa ku laula. 
HOS.3.5	Nako i ta taha ba Isilaele fo ba ta kutela hape ku Mulena Mulimu wa bona, ni muikulu wa Davida mulen'a bona. Cwale ba ka saba Muñ'a Bupilo, mi ba ka amuhela limpo ze hae ze nde.
HOS.4.1	Muñ'a Bupilo u na ni pilaelo kwa batu ba ba pila mwa naha ye. U teeleze, wena Isilaele, ku s'a bulela. Pilaelo ya hae ki ye, “Ha ku na busepahali kamba lilato mwa naha, mi batu ha ba ni ngi kuli ni Mulimu. 
HOS.4.2	Batu ba eza lisepiso ze ba sa buluki. Ba bulela buhata, ba bulaya, ba uzwa, mi ba buka. Bumaswe bwa ekezeha, mi lipulao za tatamana. 
HOS.4.3	Cwalehe, naha i ka oma hahulu, mane linto kamukana ze pila mwateñi li ta shwa. Lifolofolo ni linyunywani kaufela, nihaiba zona litapi li ka shwa.”
HOS.4.4	Muñ'a Bupilo u li, “Ku si ke kwa ba ni ya nyaza kamba ku beya batu mulatu, kakuli pilaelo ya ka i ku mina baprisita. 
HOS.4.5	Busihu ni musihali mwa sitatala, ni bona bapolofita ba swana ni mina. Ni ka sinya m'a mina, Isilaele. 
HOS.4.6	Batu ba ka ba sinyizwe ki ku sa ni ziba. Mina baprisita mu hanile ku ni latelela, mi mu hanile tuto ya ka. Mi cwale na mi hana, mi ha ni na ku lumelela bana ba mina ku ba baprisita ba ka.
HOS.4.7	“Mo ba atela baprisita, ni lifoso za bona li ata cwalo, mi cwale likute la mina ni ka li fetula maswabi. 
HOS.4.8	Mu fumiswa ki lifoso za batu ba ka, mi mu sa ba batiseza kuli ba fose hahulu. 
HOS.4.9	Mu ta utwiselezwa butuku bo bu swana hamoho ni sicaba! Ni ka mi fa mulatu ni ku mi kutiseza bumaswe ka ze mu eza. 
HOS.4.10	Mu ka na mu ca likabelo za mina za litabelo, kono ha mu na ku kula. Mu lapela milimu ya lupepo, kono nihakulicwalo ha mu na ku ba ni bana, kakuli mu ni fulalezi mi mu lapela milimu i sili.”
HOS.4.11	Muñ'a Bupilo u li, “Waine ye nca ni ya kale i tokwisa batu ba ka ngana. 
HOS.4.12	Ba kupa lipono kwa maswaniso a tukota! Tukota to tu ba bulelela ze ba bata ku ziba! Ba ni hanile. Sina musali ya sa ikeza lihule, kihona mo ba ipeezi kwa milimu i sili. 
HOS.4.13	Ba ezeza litabelo mwa libaka za ku lapelela ze fahalimw'a malundu, mi ba ciseza insense fa tulundunyana mwatas'a likota ze telele za mitai ye miñata, kakuli muluti wa mwateñi ki o munde hahulu!
HOS.4.13	“Kabakaleo bana ba mina ba basizana ba ikeza mahule, mi basali ba bana ba mina ba buka. 
HOS.4.14	Nihakulicwalo ha ni na ku ba fa mulatu ka kezo yeo, kakuli ni mina luli mu zamaya ni liozwa za mwa litempele. Hamoho ni bona mu eza litabelo za sihedeni. Sina nguli ha i li, ‘Batu ba ba si na kutwisiso ba ka shandauka.’
HOS.4.15	“Nihaike mina batu ba Isilaele mu sa sepahali ku na, Juda yena a si ke a ba ni mulatu o swana. Mu si ke mwa y'o lapelela kwa Giligali kamba kwa Betele, mi mu si ke mwa y'o ezeza kwateñi lisepiso ka libizo la Muñ'a Bupilo. 
HOS.4.16	Batu ba Isilaele ki liñañeli ze swana inge limbongolo. Cwale ni ka ba uta cwañi sina lingunyana ze mwa mafulelo a mande? 
HOS.4.17	Batu ba Isilaele ba mwa maata a milimu ya buhata. Mu ba tuhele cwalo. 
HOS.4.18	Ha ba se ba nwile hahulu waine, ba tabela buozwa bwa bona, ni ku lata tompololo ku fita likute. 
HOS.4.19	Ba ta zamaya sina ba ba fefulwa ki moya, mi ba ta swabela litabelo za bona za sihedeni.
HOS.5.1	“Mu teeleze, mina baprisita! Mu utwe, mina batu ba Isilaele! Mu teeleze, ni mina bana ba malena! Ne mu lukela ku atula ka swanelo, kono cwale katulo i ka wela fahalimw'a mina! Mu bile katwa kwa Mizipa, kanyandi ka ka ambami fa Lilundu la Tabore. 
HOS.5.2	Mu bile musima o tungile kwa munzi wa Akasia, mi ni ka mi fa mulatu kamukan'a mina. 
HOS.5.3	N'a ziba mw'a inezi Isilaele. H'a koni ku ipata ku na. S'a bile ya sa sepahali ku na, mi batu ba hae ha ba koni ku ni lapela.”
HOS.5.4	Bumaswe bwa lifoso ze ba ezize batu bu ba paleliswa ku kutela ku Mulimu wa bona. Bulapeli bwa milimu ya maswaniso bu ba tamile, mi ba palelwa ku ziba Muñ'a Bupilo. 
HOS.5.5	Buikuhumuso bwa Maisilaele bwa ba atula. Ba sitataliswa ni ku wiswa ki libi za bona, mi batu ba Juda ba wa hamoho ni bona. 
HOS.5.6	Ba ka nga likomu ni lingu za bona ku y'o ezeza Muñ'a Bupilo litabelo, kono ha ku tusi. Ha ba koni ku mu fumana kakuli u ba siile. 
HOS.5.7	Kabakala ku sa sepahala ku Muñ'a Bupilo, bana ba bona ha si ba hae. Cwalehe, bona hamoho ni naha ya bona ba tuha ba sinyiwa.
HOS.5.8	Mu lize litolombita za ndwa mwa Gibea! Mu lize ngongi mwa Rama! Mu tabe mukosi wa ndwa mwa Betele! Mu kene mwa ndwa, banna ba Benjamine! 
HOS.5.9	Lizazi la ku utwiswa butuku la taha, mi Isilaele u ta shandauka. Batu ba Isilaele, taba ye i ta ezahala luli!
HOS.5.10	Muñ'a Bupilo u li, “Ni halifile kakuli baeteleli ba Juda ba lwanisize Isilaele mi ba ikuzwelize naha ya hae. Cwale ni ka ba lumela koto ye swana sina muunda. 
HOS.5.11	Isilaele u mwa ziezi. U amuhile naha ya hae ye ne mu lukela kakuli n'a tundamezi ku kupa tuso ku ba ba ne ba si na se siñwi. 
HOS.5.12	Cwale ni ka tiseza Isilaele manyando, ni palali kwa batu ba Juda.
HOS.5.13	“Isilaele ha s'a boni mw'a n'a kulela, ni Juda ha s'a boni mañiba a hae, cwale Isilaele a ya kwa Asiria ku y'o kupa tuso ku mulena yo muhulu, kono a palelwa ku ba alafa, kamba ku folisa mañiba a bona. 
HOS.5.14	Ni ka lwanisa batu ba Isilaele ni ba Juda sina tau. Ni ka ba cancaula tuemba-emba, mi kihona ni ka ikela. Ha ni ta ba huhula kaufela, ha ku na ya ka kona ku ba pulusa.
HOS.5.15	“Ni ta siya batu ba ka ba li nosi, ku fitela ha se ba nyandile hahulu kabakala libi za bona, mi ba ta kutela ku na ba nze ba ni bata. Mwendi mwa manyando a bona ba ta lika ku ni fumana.”
HOS.6.1	Batu ba li, “A lu kuteleñi ku Muñ'a Bupilo. U lu utwisize butuku, kono kaniti luli u ka lu folisa. Nih'a lu holofalize, u ka lu tama malapi fa mañiba a luna, ha ku cwalo, nji? 
HOS.6.2	Mwa mazazi a mabeli kamba a malalu u ta lu wetulula, mi lu ta pila fapil'a hae. 
HOS.6.3	A lu likeñi ku isa lipilu za luna kwa ku ziba Muñ'a Bupilo. U ka taha ku luna ka niti, sina masa h'a patalala. U ta lu tela luli sina pula ya maseulo.”
HOS.6.4	Kono Muñ'a Bupilo a li, “Isilaele ni Juda, ni ka mi eza cwañi? Lilato la mina ku na li fela kapili inge mbundu ya kakusasana. Li swana inge puka ye fela i sa li kakusasana. 
HOS.6.5	Kikabakaleo ni mi lumezi bapolofita ba ka ku tisa manzwi a ka a katulo ni manyando. Se ni bata ku mina sa utwahala! 
HOS.6.6	 Se ni bata hahulu ki lilato la mina le li sa feli ku na, isiñi litabelo za lifolofolo za mina. Ni lata kuli batu ba ka ba ni utwe ku fita ku ni ezeza feela litabelo za ku cisa.
HOS.6.7	“Kono batu ba, ba sa kena feela mwa naha ye ne ba sepisizwe, sina Adama ba sinyize bulikani bo ne ni isweli ni bona. 
HOS.6.8	Giliadi ki munzi o tezi batu ba ba maswe ni babulai. 
HOS.6.9	Baprisita ba swana inge litopa za masholi ba ba lalela batu mwa nzila. Mane nihaili mwa nzila ye ya kwa Sikemi, ili kwa sibaka se si kenile, ba bulaya ba ba fita. Ba eza bumaswe bo kaufela ka bomu! 
HOS.6.10	Ni boni nto ye sabisa hahulu mwa Isilaele. Batu ba ka ba isilafalize ili bona ka ku lapela milimu ya buhata.
HOS.6.11	“Kono haili mina, batu ba Juda, ni se ni tomile nako ye ni ka mi utwisa butuku kabakala ze mu eza.
HOS.7.1	“Kamita ha ni bata ku folisa batu ba ka ba Isilaele ni ku ba pilisa hande, se ni bona feela ki bumaswe bwa bona ni libi ze ba eza. Ba pumana. Ba kena mwa mandu ni ku uzwa tutu mwateñi, mi ba amuha batu za bona mwa mikwakwa. 
HOS.7.2	Ha ba nahani kuli ni ka hupula bumaswe bwa bona kaufela bo ba eza. Libi za bona li ba beile mwahali mi ha ba koni ku li pata ku na.”
HOS.7.3	Muñ'a Bupilo u li, “Batu ba puma mulena ni manduna ba hae ka milelo ya bona ye maswe. 
HOS.7.4	Kamukan'a bona ki babeteki mi ha ba sepahali. Sitoyo sa bona si swana inge mulilo o mwa sitofu, o sa kotezwi ki muapehi ku fitela liñende ha li se li huhumuhile. 
HOS.7.5	Ka lizazi la mukiti wa mulena ba kolwisize mulena ni manduna ba hae ka waine, ni ku ba eza likuba. 
HOS.7.6	Ee, ku cwalo, ka milelo ya bona ba cisa inge mulilo wa mwa sitofu. Busihu kaufela bunyemi bwa bona ne bu nze bu yekauka inge mashala a cisa, mi kakusasana bu tuka inge litumbutumbu.
HOS.7.7	“Ka buhali bwa bona ba bulaya babusi ba bona. Malen'a bona ba bulawa ka ku tatamana, kono ha ku na ya ni lapela kuli ni ba tuse.”
HOS.7.8	Muñ'a Bupilo u li, “Batu ba Isilaele ba swana sina liñende le li si ka beswa hande. Ba itingile fa macaba a ba potolohile. 
HOS.7.9	Ha ba lemuhi kuli ku itinga kwa bona kwa bazwahule ku ba amuhile maata a bona. Mazazi a bona a balilwe, kono bona ha ba zibi cwalo. 
HOS.7.10	Buikuhumuso bwa batu ba Isilaele ki bona bo bu ba atula. Niha ku ezahalile zeo kaufela, ha ba si ka kutela ku na, Mulena Mulimu wa bona. 
HOS.7.11	Isilaele u swana sina nkwilimba ye si na ngana. Batu ba hae ba kala pili ku kupa tuso kwa Egepita, kihona cwale ba matela kwa Asiria. 
HOS.7.12	Kono ni ta ba teela lulaba mwa nzila, ni ba swase inge linyunywani ha ba fita. Ni ta ba utwisa butuku ka bumaswe bo ba ezize.
HOS.7.13	“Ba maibile! Ba ni siile mi ba ni kwenuhezi. Ba ka timezwa. Ne ni batile ku ba pilisa, kono bulapeli bwa bona ku na ne li bwa buhata. 
HOS.7.14	Ha ba si ka ni lapela ka lipilu za bona kaufela, kono ba alabana feela fafasi inze ba bokolola sina bahedeni. Ha ba lapelela lico za bubeke kamba waine, ba isehaka sina bahedeni. Ki bafetuheli ba ba cwañi! 
HOS.7.15	Niha ni ba hulisize ni ku ba tiisa, ba ni kwenuhezi. 
HOS.7.16	Ba zwelapili ku ni hana ni ku ikela kwa milimu ye si na maata. Ha ba sepahali sina buta bo bu kopami. Kabakala lipulelo za buikuhumuso ze ba bulela baeteleli ba bona, ba ta shwa lifu la lilumo, mi Maegepita ba ta ba seha.”
HOS.8.1	Muñ'a Bupilo u li, “Mu lize ngongi! Lila li taha li shoonokezi naha ya ka sina limbande! Batu ba ka ba sinyize bulikani bo ne ni isweli ni bona, mi ba hanile tuto ya ka. 
HOS.8.2	Ba ni biza Mulimu wa bona mi ba bulela kuli ki batu ba ka ni kuli ba ni ziba. 
HOS.8.3	Kono ba hanile ze nde. Kabakaleo lila za bona li ta ba lelekisa.
HOS.8.4	“Batu ba ka ba iketezi malena kono ba ezize cwalo kwande a ka. Ba iketezi bazamaisi ili bona, ba si ka lumelelwa ki na. Ka silivela ni gauda ya bona ba ikezelize milimu ya maswaniso, mi kabakaleo ba ka timezwa. 
HOS.8.5	Ni toile poho ya gauda ye lapelwa ki batu ba Samaria. Ni ba halifezi hahulu. Kanti ba, ba ta nga nako ye kuma kai kuli ba tuhele ku lapela milimu ya maswaniso! 
HOS.8.6	Ne li mubeleki feela wa mwa Isilaele ya ezize siswaniso seo. Siswaniso seo ha si mulimu! Poho ya gauda yeo, ye lapelwa ki batu ba Samaria, i ka tubakiwa tuemba-emba!
HOS.8.7	Ha ba cala moya, ba kutula liñungwa!
HOS.8.7	Simu ya mabele a sa buzwi
HOS.8.7	ha i koni ku tahisa buhobe.
HOS.8.7	Kono haiba mabele a buzwa,
HOS.8.7	a ta ciwa ki bazwahule.
HOS.8.8	Sicaba sa Isilaele si fetuhile inge macaba a mañwi kaufela, mi ha si na tuso sina piza ye tubehile. 
HOS.8.9	Ka mahañi a bona sina limbongolo, batu ba Isilaele ba icembanela feela. Ba ikezi ku y'o kupa tuso kwa Asiria, mi ba lifile macaba a mañwi kuli a ba sileleze. 
HOS.8.10	Kono cwale ni ka ba kopanya, ni ba utwise butuku. Cwale ba tuha ba alabana ka butuku, mulena wa Asiria h'a ta ba nyandisa.
HOS.8.11	“Mo ku atela tutala twa batu ba Isilaele twa ku zwisa libi, ni libaka za ku ezeza sibi ki mo li atela. 
HOS.8.12	Ni ñolela batu lituto ze ñata ze sa konwi ku balwa, kono ba li hana inge ze nca ku bona, kamba ze zwa ku sili. 
HOS.8.13	Ba ni ezeza litabelo ni ku ca nama ya zona. Kono na, Muñ'a Bupilo, ha ni li tabeli, mi cwale ni ka hupula bumaswe bwa bona ni ku ba utwisa butuku ka ku ba kutiseza kwa Egepita!
HOS.8.14	“Batu ba Isilaele ba ikahezi miyaho ya bulena, kono ba libezi mubupi wa bona. Batu ba Juda bona ba ikahezi minzi ye silelelizwe. Kono ni ta tisa mulilo ku t'o cisa minzi, ni ku sinya miyaho ya bona ya bulena.”
HOS.9.1	Batu ba Isilaele, mu tuhele ku eza mikiti ya mina sina bahedeni. Mu fulalezi Mulimu wa mina, mi mu bile ba ba sa sepahali ku yena. Mwa naha kamukana mu itekisize ili mina ku Baale inge liozwa, ni ku tabela lico ze mu hupula kuli mu li filwe ki yena! 
HOS.9.2	Kono cwale ha mu na ku ba ni lico ze ñata za mabele, ni mafula a olive, mi ha ku na ku ba ni waine. 
HOS.9.3	Batu ba Isilaele ha ba na ku ina mwa naha ya Muñ'a Bupilo, kono ba swanezi ku kutela kwa Egepita, mi mwa Asiria ba ka y'o ca lico ze hanisizwe. 
HOS.9.4	Mwa linaha li sili, ha ba na ku kona ku tiseza Muñ'a Bupilo limpo za waine kamba ku mu tiseza litabelo za bona. Lico za bona li ka silafaza ba ba li ca kaufela inge ze ciwa fa mafu. Lico za bona li ka ba za ku cela feela tala, isiñi za ku isa kwa Tempele ya Muñ'a Bupilo. 
HOS.9.5	Cwale nako ya mukiti ye ketilwe ku kuteka Muñ'a Bupilo ha i ka fita, ba ta eza cwañi? 
HOS.9.6	Kozi ha i ka taha mi batu ba nze ba hasani, Maegepita ba ka ba kubukanya hamoho ku y'o ba pumbeka mwa Memfisi! Bufumu bwa silivela ni matota a minzi ya bona li ta kwahelwa ki bucwañi ni macacani a miutwa.
HOS.9.7	 Nako ya manyando se i fitile, ili nako ya ku fa batu se si ba swanela. Zeo ha li ezahala, Isilaele u ka li ziba. Mu li, “Mupolofita yo ki sikuba. Munna yo, ya na ni moya wa Mulimu, wa pulumuka.” Mina batu mu ni toile hahulu, kakuli libi za mina ki ze tuna hahulu. 
HOS.9.8	Mulimu u ni lumile ka bupolofita ku t'o lemusa batu ba hae, bona Maisilaele. Kono nihakulicwalo, ko ni ya kamukana mu lika ku ni swasa sina nyunywani. Mwa naha ya Mulimu luli, batu ki bona lila za bapolofita. 
HOS.9.9	 Ba maswe hahulu mwa linto ze ba eza, sina mo ne ba inezi kwa Gibea. Mulimu u ka hupula bumaswe bwa bona mi u ta ba utwisa butuku.
HOS.9.10	 Muñ'a Bupilo u li, “Ha ni kala ku fumana Isilaele, ne ku swana inge mutu h'a ka fumana miselo ya veine ye hulela mwa lihalaupa. Ha ni kala ku bona bo kukw'a mina, ne ku swana inge ku bona feiga ye kala ku buzwa mwa silimo. Kono ha ba fita kwa Baale Peori, ba ni siya mi ba kala ku lapela Baale, mane na ba toya hahulu sina mo ne ni toyezi milimu ya maswaniso ye ne ba lata. 
HOS.9.11	Butuna bwa Isilaele bu ka fela kapili sina nyunywani ye fufa, mi ha ba sa na ku pepa. Basali ha ba na ku itwala, nihaili limbututu ha li na ku ba teñi. 
HOS.9.12	Niha ne ba ka ba ni bana ne ni ta ba nga kaufela, ni sa siyi nihaili a li muñwi ya pila. Ha ni ka siya batu ba, ba ka tahelwa ki manyando a likozi ze sabisa hahulu.”
HOS.9.13	Muñ'a Bupilo, na kona ku bona cwalo kuli bana ba bona ba zumiwa, mi ba bulaiwa. 
HOS.9.14	Muñ'a Bupilo, ni ka ku kupañi s'o ka ezeza batu ba? Ku fetula basali ba bona baumba! Ku ba paleliswa ku anyisa bana ba bona!
HOS.9.15	Muñ'a Bupilo u li, “Likezo za bona ze maswe kaufela li kalezi mwa Giligali. Kihona ko ni kalezi ku ba toya. Kabakala bumaswe bo ba ezize ni ta ba leleka mwa naha ya ka. Ha ni sa na ku ba lata ni kamuta, kakuli baeteleli ba bona kamukana ba ni fetuhezi. 
HOS.9.16	Batu ba Isilaele ba swana inge simela se si omezwi ki mibisi, se si sa beyi miselo. Ha ba na ku ba ni bana ba bona. Mi ha ne ka ba ni bona ni ka bulaya bana ba, ba ba latwa hahulu.”
HOS.9.17	Mulimu ye ni sebeleza u ka hana batu ba hae kakuli ha ba si ka mu utwa. Ba ka ba bayambaeli mwahal'a macaba.
HOS.10.1	Batu ba Isilaele ne ba swana inge kota ya veine ye na ni miselo ye miñata. Ha ba pila hande hahulu, ba ekeza ku yaha tutala to tuñata-ñata. Ha ba kutula lico ze ñata mwa naha ya bona, ba ekeza ku kabisa maswaniso a bona a ba lapela. 
HOS.10.2	Batu ba bapumi, cwale ba lukela ku nyanda kabakala libi za bona. Mulimu u ta lutulula tutala twa bona ni ku sinya maswaniso a bona a tomilwe.
HOS.10.3	Batu ba, ba ka tuha ba li, “Ha lu na mulena, kakuli ha lu si ka saba Muñ'a Bupilo. Kono nihakulicwalo mulena n'a ka lu ezezañi?” 
HOS.10.4	Ba bulela manzwi a si na tuso, ku eza lisepiso za buhata, ni ku eza litumelelano ze si na tuso. Busepahali bu fetuhile ku sa sepahala, mi bu hula sina macacani a bulaya lico mwa simu ye limilwe.
HOS.10.5	Batu ba ba pila mwa munzi wa Samaria ba ka saba, mi ba ta silisa bakeñisa sinyehelo ya poho ya gauda ya kwa Betele. Bona ni baprisita ba ba sebeleza siswaniso sa poho yeo, ba ka si lilela. Ba ta bokolola ha si ta amuhiwa bunde bwa sona bwa gauda. 
HOS.10.6	Siswaniso seo si ta isiwa kwa Asiria, mi si y'o fiwa mulena yo muhulu. Isilaele u ta tompololwa ni ku swabiswa hahulu kabakala kelezo y'a latelezi. 
HOS.10.7	Mulen'a bona u ta ngiwa sina kabala ka kota ka ka cimbauka. 
HOS.10.8	 Libaka ze fa malundu a Aveni, fo ba lapelela Maisilaele milimu ya maswaniso, li ta sinyiwa. Miutwa ni macacani li ta mela fa tutala twa bona. Batu ba ka li kwa malundu a matuna, “Mu lu pate!” Ku a manyinyani ba ta li, “Mu lu apese!”
HOS.10.9	 Muñ'a Bupilo u li, “Batu ba Isilaele ha ba si ka tuhela ku ni foseza ku zwa ka nako ya sibi sa bona kwa Gibea. Cwale ba ka telwa ki ndwa kwa Gibea. 
HOS.10.10	Ni ka lwanisa batu ba, ba ba maswe. Ni ka ba utwisa butuku. Macaba a ta kopana hamoho ku ba lwanisa kuli ba utwiswe butuku kabakala libi za bona ze ñata.
HOS.10.11	“Isilaele n'a swana inge pulwana ye tapisizwe hande, ye lata hahulu ku pula mabele. Kono na hupula ku mu beya joko fa mulala wa hae o munde hahulu, ni ku mu panela musebezi o tata hahulu. Ni hohisize Juda sikekele mi Isilaele yena ni mu hohisize hala. 
HOS.10.12	 Na li, ‘Mu itimele tite, mu cale ku luka, mi mu kutule limbuyoti ze mu ka fumana ka mutundamenyi wa mina ku na. I s'e li nako ya mina ya ku kutela ku na, Mulen'a mina, mi ni ka taha ni t'o mi fa limbuyoti.’ 
HOS.10.13	Kono bakeñisa cwalo, mina mu cezi bumaswe mi mu kutuzi se mu cezi. Mu cile muselo o tisizwe ki buhata bwa mina.
HOS.10.13	“Mu sepa likoloi za mina za ndwa ni masole ba mina ba bañata. 
HOS.10.14	Kabakaleo mu ka telwa ki ndwa mi makwakwa a mina kaufela a ka sinyiwa. Ku ta swana inge muta Mulena Shalimani a sinya munzi wa Batabeli mwa ndwa, mi basali ni bana ba bona kaufela ba bulaiwa. 
HOS.10.15	Ki sona se si ta ezahala ku mina, batu ba Betele, kabakala bumaswe bo butuna bo mu ezize. Ndwa i sa kala feela, mulena wa Isilaele u ka shwa.”
HOS.11.1	 Muñ'a Bupilo u li, “Isilaele ha n'a sa li mwanana ne ni mu lata hahulu. Ku kala nako y'a zwile ka yona mwa Egepita ku fitela nako ye, ni mu bizize mwan'a ka.
HOS.11.2	Kono ha ni mu eza hande hahulu
HOS.11.2	sina mwana,
HOS.11.2	yena kihona a ekeza ku ni fetuhela.
HOS.11.2	Batu ba ka ba ezelize Baale litabelo,
HOS.11.2	mane ba ciselize maswaniso insense.
HOS.11.3	Bo, ki na ya lutile Isilaele
HOS.11.3	ku zamaya.
HOS.11.3	Ne ni ba sweli ka mazoho a ka,
HOS.11.3	kono ha ba si ka lemuha
HOS.11.3	kuli ni ba babalezi.
HOS.11.4	Ni ba sutelelize ku na ka lilato
HOS.11.4	la ka.
HOS.11.4	Na ba nanula mi na ba beya fa sifuba
HOS.11.4	sa ka.
HOS.11.4	Na inama, na ba fa lico.
HOS.11.5	“Ba hana ku kutela ku na, cwale ba swanezi ku kutela kwa Egepita mi ba ka y'o buswa ki Asiria. 
HOS.11.6	Ndwa i ka kena mwa minzi ya bona ni ku lobakala likwalo za minyako ya minzi kamukana. I ka sinya batu ba ka kaufela kakuli ba eza mo ba hupulela. 
HOS.11.7	Ba pihelezi ku zwa ku na. Ba ka lila kabakala joko ye ba beilwe kono ha ku na ya ka ba zwisa yona.
HOS.11.8	 “Ni ta ku lisela cwañi, Isilaele?
HOS.11.8	Ne ni ka kona ku ku sinya cwañi?
HOS.11.8	Kana ne ni ka ku timeza
HOS.11.8	sina mo ni ezelize Edima,
HOS.11.8	kamba ku ku eza
HOS.11.8	sina mo ni ezelize Zeboimi?
HOS.11.8	Pilu ya ka ha i na ku ni lumelela
HOS.11.8	ku eza cwalo!
HOS.11.8	Lilato la ka ku wena ki le lituna
HOS.11.8	hahulu.
HOS.11.9	Ha ni na ku ku utwisa butuku
HOS.11.9	ka bunyemi bwa ka.
HOS.11.9	Ha ni na ku timeza Isilaele hape.
HOS.11.9	Kakuli ni Mulimu. Ha ni mutu!
HOS.11.9	Na, Ya Kenile, ni inzi ni mina.
HOS.11.9	Ha ni na ku taha ku mina
HOS.11.9	ka bunyemi.
HOS.11.10	“Batu ba ka ba ta ni latelela ha ni ta hopela lila za bona sina tau. Ba ta akufela ku na ku zwa kwa wiko. 
HOS.11.11	Ba ta zwa kwa Egepita ba akufile ka bubebe hahulu sina linyunywani, ni ba ba ka zwa kwa Asiria ba ka akufa sina linkwilimba. Ni ta ba kutiseza mwa minzi ya bona hape. Na, Muñ'a Bupilo, ni bulezi.”
HOS.11.12	Muñ'a Bupilo u li, “Batu ba Isilaele ba ni beile mwahali ka buhata ni ka bupumi, mi batu ba Juda ni bona ba sa ni fetuhela, na, Mulimu ya sepahala, ya kenile.
HOS.12.1	“Nto kamukana ye ezwa ki batu ba Isilaele ku kala kakusasana ku isa busihu ha i na tuso mi ya sinya. Buhata ni likezo za mifili-fili za ekezeha mwahal'a bona. Ba eza litumelelano ni Asiria mi ba lekisana ni Egepita.”
HOS.12.2	Muñ'a Bupilo u na ni pilaelo kwa batu ba Juda, mi hape u ta utwisa Isilaele butuku kabakala likezo za batu ba hae. U ta ba kutiseza ka mo ba ezelize. 
HOS.12.3	 Kukw'a bona Jakobo, n'a lwanile ni muhulwan'a hae Esau, ha ne ba sa li mwa mba ya m'a bona. Jakobo ha s'a hulile, a lwanisa Mulimu. 
HOS.12.4	 A lwanisa lingeloi mi a li tula. Jakobo a lila mi a kupa kuli a fuyaulwe. Mulimu a taha ku kukw'a luna, Jakobo, kwa Betele mi a bulela ni yena kwateñi. 
HOS.12.5	Yo n'e li yena Muñ'a Bupilo, Mulimu ya Maata Kaufela. La Muñ'a Bupilo ki libizo la kuli a lapelwe ka lona. 
HOS.12.6	Cwalehe, mina baikulu ba Jakobo, mu sepe Mulimu wa mina, mi mu kutele ku yena. Mu sepahale mi mu zamaye ka ku luka. Mu libelele ka buikokobezo kuli Mulimu wa mina a sebeze.
HOS.12.7	Muñ'a Bupilo u li, “Batu ba Isilaele ki bapumi sina Mukanana. Ba lata ku putelela baleki ka likala za buhata. 
HOS.12.8	Ba li, ‘Lu fumile. Lu ipumanezi bufumu, mi ha ku na ya ka kona ku lu tameleza kuli lu fumile ka bupumi. 
HOS.12.9	 Kono na, Mulena wa mina ya mi zwisize mwa Egepita, ni ta mi kutiseza mwa maongo a matalo hape, mu pile sina mo ne mu inezi ha ni kile na taha ku mina mwa lihalaupa.
HOS.12.10	“Ni bulezi ni bapolofita, ni ba file lipono ze ñata, mi ka bona ni file batu ba ka litemuso. 
HOS.12.11	Nihakulicwalo milimu ya buhata i sa lapelwa mwa Giliadi, mi ba ba i lapela ba ta shwa. Litabelo za lipoho ze sa eziwa mwa Giligali mi cwale tutala twa bona tu ta fetuha mabunda a macwe mwa masimu.”
HOS.12.12	 Kukw'a luna, Jakobo, n'a sabezi kwa naha ya Arami, kw'a n'a il'o ba mulisana wa lingu za munna yo muñwi, kuli a fumane musali. 
HOS.12.13	 Muñ'a Bupilo a lumela mupolofita ku y'o lukulula batu ba Isilaele kwa butanga mwa Egepita, ni ku ba babalela. 
HOS.12.14	Batu ba Isilaele ba halifisize Muñ'a Bupilo hahulu. Ba lukela ku bulaiwa kabakala milatu ya bona. Muñ'a Bupilo u ta ba utwisa butuku kabakala ku mu shwaula.
HOS.13.1	Kwakale, batu ba lusika lwa Eferaimi ha ba bulela, masika a mañwi a Isilaele n'a saba. N'a talimelanga feela ku ba Eferaimi. Kono batu ba fosa kabakala ku lapela Baale, mi kabakaleo ba ta shwa. 
HOS.13.2	Ba sa zwelapili ku eza libi, ka ku ikezeza maswaniso a sipi, ni ku a lapela, ili milimu ya silivela, ye ezizwe ka ngana ya batu ni ka mazoho a bona. Ku zwa fo, ba li, “Mu i ezeze litabelo!” Batu ba ta kona cwañi ku tubeta maswaniso ao, ili maswaniso a swana sina lipoho! 
HOS.13.3	Cwalehe, batu ba, ba ta feliswa inge mbundu ya kakusasa, sina puka ye fela i sa li kakusasana. Ba ka swana inge mawawai a omile a fefulwa ki moya fa sihoto, kamba musi o zwa fa mulilo. 
HOS.13.4	Muñ'a Bupilo u li, “Ki na Mulena Mulimu wa mina, ya mi zwisize mwa Egepita. Ha mu na Mulimu u sili, haisi na feela. Ki na feela mupilisi wa mina. 
HOS.13.5	 Ni mi babalezi mwa naha ya lihalaupa le li omile. 
HOS.13.6	Kono ha se mu keni mwa naha ye nde, mu fumani ze ne mu tokwa kamukana, mi cwale mu kalile ku ikuhumusa ni ku ni libala. 
HOS.13.7	Cwalehe, ni ta mi lwanisa inge tau. Ni ka mi bubamela mwa linzila sina ngwe. 
HOS.13.8	Ni ta mi lwanisa sina bele ye latehezwi ki bana ba yona, mi ni ta mi pazaula maswe. Ni ta mi cela hona fo sina tau, ni ku mi pazaula tuemba-emba inge sibatana.
HOS.13.9	“Ni ta mi yundisa, mina batu ba Isilaele! Cwale mu ka tuswa ki mañi? 
HOS.13.10	 Mu kupile ku ba ni malena ni baeteleli. Kono ba ta kona cwañi ku pilisa sicaba? 
HOS.13.11	 Ka bunyemi bwa ka ni mi file malena, mi ka buhali bwa ka ni mi amuhile bona.
HOS.13.12	“Bufosi bwa Isilaele ni mulatu wa hae li ñozwi, mi ze ñozwi li bulukehile hande. 
HOS.13.13	Isilaele u na ni nako ya ku pila, kono u bukuba, mi h'a koni ku ikungela yona. U swana inge mbututu ya bata ku pepwa, kono u palela mwa mba! 
HOS.13.14	 Ha ni na ku pilisa sicaba se kwa lifasi la ba ba shwile, kamba ku ba lamulela kwa maata a lifu. Lifu, tisa likozi za hao ze bulaya! Tisa manyando a hao, wena lifasi la ba ba shwile! Ha ni sa na mufelañeke kwa batu ba. 
HOS.13.15	Niha Isilaele a kateleha sina limela ze nca, ni ka tisa moya o cisa wa kwa upa, o zwa mwa lihalaupa. U ka t'o omisa mawelu-welu ni liliba za bona. U ka felisa linto kaufela ze na ni tuso. 
HOS.13.16	Samaria u swanezi ku utwiswa butuku kabakala ku ni fetuhela. Batu ba hae ba ta shwela mwa ndwa. Limbututu li ka tubakelwa fafasi, mi basali ba ba itwezi ba ta pazulwa limba sina lihwapa.”
HOS.14.1	Mu kutele ku Mulena Mulimu wa mina, mina batu ba Isilaele. Mu sitatalisizwe ni ku wiswa ki sibi sa mina. 
HOS.14.2	Mu kutele ku Muñ'a Bupilo, mi tapelo ye i be yona nubu ya mina ku yena, “U swalele libi za luna kamukana, mi u amuhele tapelo ya luna, mi lu ta ku lumbeka sina mo lu sepiselize. 
HOS.14.3	Asiria h'a koni ku lu pulusa ni kamuta, ni lipizi za ndwa ha li koni ku lu sileleza. Ha lu na ku bulela ni kamuta kwa milimu ya luna ya buhata kuli, ‘U Mulimu wa luna.’ Oho Muñ'a Bupilo, wena u bonisa musa ku ba ba si na ya ba tusa.”
HOS.14.4	Muñ'a Bupilo u li,
HOS.14.4	“Ni ta kutiseza batu ba ka ku na.
HOS.14.4	Ni ka ba lata ka pilu ya ka kaufela,
HOS.14.4	kakuli ha ni sa ba nyemela.
HOS.14.5	Kwa batu ba Isilaele
HOS.14.5	ni ta ba sina pula mwa naha
HOS.14.5	ye omile.
HOS.14.5	Ba ka tubula sina lipalisa,
HOS.14.5	sina likota za Lebanoni.
HOS.14.6	Ba ta pila ni ku hula sinca
HOS.14.6	mane ba be bunde sina likota
HOS.14.6	za olive.
HOS.14.6	Ba ta ba ni muunko o munde
HOS.14.6	sina sidare ya Lebanoni.
HOS.14.7	Ba ta kutela hape ku pila
HOS.14.7	mwa silelezo ya ka.
HOS.14.7	Ba ka pila hande sina tima ya licalo,
HOS.14.7	ni ku ba ni miselo ye miñata
HOS.14.7	sina simu ya veine.
HOS.14.7	Ba ta tuma sina waine ya Lebanoni.
HOS.14.8	Batu ba Isilaele
HOS.14.8	ha ba sa na ku sebeleza milimu
HOS.14.8	ya maswaniso hape.
HOS.14.8	Ni ta alaba litapelo za bona
HOS.14.8	mi ni ta ba babalela.
HOS.14.8	Ni ta ba muluti wa bona sina kota
HOS.14.8	ye tala kamita.
HOS.14.8	Ki na siliba sa limbuyoti za bona
HOS.14.8	kaufela.”
HOS.14.9	Bao ba ba butali ba utwisise se si ñozwi mo, mi ba si buluke mwa lipilu za bona. Linzila za Muñ'a Bupilo li lukile, mi batu ba ba lukile ba pila ka zona, kono baezalibi ba sitatala ni ku wa kakuli ha ba li lateleli.
JOL.1.1	Ki ye zibiso ya Muñ'a Bupilo ku Joele, mwan'a Petuele.
JOL.1.2	Mu teeleze, mina batu ba bahulu.
JOL.1.2	Ni mutu kamukana ya li mwa Juda,
JOL.1.2	a teeleze.
JOL.1.2	Kana nto ye cwalo i kile ya ezahala
JOL.1.2	mwa bupilo bwa mina,
JOL.1.2	kamba ka linako za bo ndat'a mina?
JOL.1.3	Mu i bulelele bana ba mina.
JOL.1.3	Ni bona ba ka bulelela bana ba bona,
JOL.1.3	mi bao, ba ka bulelela ba lusika
JOL.1.3	lo lu sa taha.
JOL.1.4	Nzie ye ñata hahulu i cile lico.
JOL.1.4	Ze siilwe ki ya pili li t'o ciwa
JOL.1.4	ki ya mwamulaho.
JOL.1.5	A mu zuhe, mu lile, mina matahwa.
JOL.1.5	Mu lile, mina banwi ba waine.
JOL.1.5	Miselo ya veine ya ku ezisa waine
JOL.1.5	ye nca, i sinyizwe.
JOL.1.6	 Naha ya luna i lwanisizwe ki mpi
JOL.1.6	ya nzie.
JOL.1.6	Nzie i maata hahulu, mi ha i konwi
JOL.1.6	ku balwa.
JOL.1.6	Meeno a yona a buhali sina a tau.
JOL.1.7	I sinyize miselo ya veine ya luna,
JOL.1.7	mi i cile likota za luna za feiga.
JOL.1.7	I cile makwati kamukana, ku siya
JOL.1.7	mitai kaufela, ili twaa!
JOL.1.8	Mu lile, mina batu,
JOL.1.8	sina kalibe ye lila munna
JOL.1.8	ya n'a bata ku mu nyala.
JOL.1.9	Ha ku na lico kamba waine ya ku eza
JOL.1.9	litabelo mwa Tempele.
JOL.1.9	Baprisita ba lila
JOL.1.9	kakuli ha ba na limpo za ku ezeze
JOL.1.9	Muñ'a Bupilo litabelo.
JOL.1.10	Mwa masimu ha ku na se siñwi.
JOL.1.10	Lifasi la silisa
JOL.1.10	kakuli lico li sinyehile,
JOL.1.10	miselo ya veine i omile,
JOL.1.10	ni likota za olive li letukile.
JOL.1.11	Mu utwe hahulu butuku, mina balimi.
JOL.1.11	Mu lile, mina mu babalela masimu
JOL.1.11	a veine,
JOL.1.11	kakuli buloto, mabele,
JOL.1.11	ni lico kaufela li sinyehile.
JOL.1.12	Miselo ya veine ni likota za feiga
JOL.1.12	li letukile.
JOL.1.12	Likota za miselo kaufela li omile.
JOL.1.12	Tabo ya batu ni yona i felile.
JOL.1.13	Mu apale liapalo za maswabi
JOL.1.13	mi mu lile,
JOL.1.13	mina baprisita ba ba sebeza
JOL.1.13	kwa katala!
JOL.1.13	Mu y'o silisa mwa Tempele busihu
JOL.1.13	kaufela!
JOL.1.13	Ha ku na lico kamba waine
JOL.1.13	ze mu ka fa Mulimu wa mina.
JOL.1.14	Mu laele kuli ku be ni lizazi
JOL.1.14	la ku itima lico.
JOL.1.14	Mu eze mukopano o mutuna.
JOL.1.14	Mu kopanye baeteleli ni batu kaufela
JOL.1.14	ba Juda
JOL.1.14	mwa Tempele ya Mulena Mulimu
JOL.1.14	wa mina,
JOL.1.14	mi mu itilelele ku yena.
JOL.1.15	 Lizazi la Muñ'a Bupilo li fakaufi,
JOL.1.15	ili la ka tisa manyando a zwa ku yena.
JOL.1.15	Lizazi leo li ka tisa ze sabisa cwañi!
JOL.1.16	Limela za lico li sinyehile
JOL.1.16	lu nze lu li bona.
JOL.1.16	Ha ku na tabo mwa Tempele ya Mulimu
JOL.1.16	wa luna.
JOL.1.17	Lico li sinyehile
JOL.1.17	lu nze lu li talimezi.
JOL.1.17	Ha ku na lico za ku buluka
JOL.1.17	mi cwale matuli a mukungulu
JOL.1.17	s'a sinyehile.
JOL.1.18	Likomu li liliswa ki manyando,
JOL.1.18	kakuli ha li na bucwañi.
JOL.1.18	Mitapi ya lingu ni yona ya nyanda.
JOL.1.19	Ni itilelela ku wena, Muñ'a Bupilo,
JOL.1.19	kakuli libaka ze na ni bucwañi
JOL.1.19	ni likota
JOL.1.19	li omile kaufela inge ze n'e cisizwe
JOL.1.19	ki mulilo.
JOL.1.20	Mane ni lifolofolo za mwa naheñi,
JOL.1.20	li itilelela ku wena kakuli milapo
JOL.1.20	i kalile.
JOL.2.1	Mu lize pala,
JOL.2.1	mu tabe mukosi fa Sione,
JOL.2.1	lona lilundu la Mulimu le li kenile.
JOL.2.1	Mu ngangame, mina batu ba Juda,
JOL.2.1	kakuli Lizazi la Muñ'a Bupilo
JOL.2.1	li se li atumezi.
JOL.2.2	Li ta ba lizazi la lififi,
JOL.2.2	lizazi la bumaswe,
JOL.2.2	la bunsu ni malu.
JOL.2.2	Mpi ye tuna ya nzie
JOL.2.2	i sutelela
JOL.2.2	sina lififi le li kwahela malundu.
JOL.2.2	Ha ku sa li ku simuluha,
JOL.2.2	ha ku si ka ba ni nto ye cwalo,
JOL.2.2	mi ha ku sa na ku ba cwalo
JOL.2.2	ni kamuta.
JOL.2.3	Nzie i feza limela kaufela
JOL.2.3	sina mulilo.
JOL.2.3	Pili i si ka taha yona
JOL.2.3	naha ne i kateleha
JOL.2.3	inge simu ya Edeni,
JOL.2.3	kono mo se i fitile,
JOL.2.3	naha ki lihalaupa feela
JOL.2.3	le li si na se siñwi.
JOL.2.3	Ha ku na se si ka banduka ku yona.
JOL.2.4	 I bonahala inge lipizi,
JOL.2.4	mi i mata sina lipizi za ndwa.
JOL.2.5	Ha i tulaka fahalimw'a malundu,
JOL.2.5	i luma inge likoloi kamba mulilo
JOL.2.5	wa lubya fa bucwañi bo bu omile.
JOL.2.5	I mwa mibamba inge mpi ye tuna
JOL.2.5	ye itukiselize ku lwana.
JOL.2.6	Ha i sutelela, mutu ni mutu
JOL.2.6	wa ngangama.
JOL.2.6	Lipata za batu kamukana li sosobana
JOL.2.6	ka sabo.
JOL.2.7	I lwana inge batabani.
JOL.2.7	I pahama fahalimw'a mamota
JOL.2.7	inge masole.
JOL.2.7	I zwelapili hamoho,
JOL.2.7	mi fo i libile ha i sikuluhi.
JOL.2.8	Ha i kenelani mwa mibamba.
JOL.2.8	I punya makwakwa,
JOL.2.8	ku si na se si i yemisa.
JOL.2.9	I matela mwa munzi.
JOL.2.9	I tula mamota,
JOL.2.9	i pahama fahalimw'a mandu,
JOL.2.9	mi i kenela fa mahaulo sina masholi.
JOL.2.10	 Ha i taha, lifasi la nyanganya,
JOL.2.10	mi lihalimu la ngangama.
JOL.2.10	Lizazi ni kweli za unsufala,
JOL.2.10	mi linaleli ha li sa benya.
JOL.2.11	 Muñ'a Bupilo u laela makuta a hae.
JOL.2.11	Makuta a' mu utwa ki a mañata
JOL.2.11	mi a maata.
JOL.2.11	Ha si mo li sabiseza lizazi
JOL.2.11	la Muñ'a Bupilo!
JOL.2.11	Ki mañi ya ka li banduka?
JOL.2.12	Muñ'a Bupilo u li,
JOL.2.12	“Nihaiba ka nako ye,
JOL.2.12	mu bake ka lipilu za mina kaufela,
JOL.2.12	mi mu kutele ku na,
JOL.2.12	ka ku itima lico, ku lila,
JOL.2.12	ni ku silisa.
JOL.2.13	Mu bonise maswabi a mina ka lipilu
JOL.2.13	ze lobehile,
JOL.2.13	isiñi ku pazaula feela liapalo
JOL.2.13	za mina.”
JOL.2.13	Mu kutele ku Mulena Mulimu wa mina.
JOL.2.13	U na ni musa mi u mukekecima.
JOL.2.13	U lukile mi u buluka sepiso ya hae.
JOL.2.13	Kamita u itukiselize ku swalela,
JOL.2.13	isiñi ku utwisa butuku.
JOL.2.14	Mwendi Mulena Mulimu wa luna
JOL.2.14	u ka cinca muhupulo wa hae,
JOL.2.14	mi a mi fuyaule ka ku mi fa lico
JOL.2.14	ze ñata hahulu.
JOL.2.14	Kihona mu ta kona ku mu ezeza
JOL.2.14	litabelo za lico ni waine.
JOL.2.15	Mu lize tolombita fa Lilundu
JOL.2.15	la Sione.
JOL.2.15	Mu laele kuli batu ba itime lico,
JOL.2.15	mi mu ba bizeze kwa mukopano!
JOL.2.16	Mu kopanye batu hamoho,
JOL.2.16	mu ba lukiseze sebelezo ye kenile,
JOL.2.16	mu bize ba bahulu,
JOL.2.16	mi mu kopanye banana ni limbututu
JOL.2.16	cwalo.
JOL.2.16	Nihaili ba ba mwa mukiti wa sinawenga,
JOL.2.16	ba siye mandu a bona mi ba tahe.
JOL.2.17	 Baprisita ba ba sebeleza
JOL.2.17	Muñ'a Bupilo
JOL.2.17	ba lilele mwahal'a katala ni makenelo
JOL.2.17	a Tempele ni ku lapela, ba li,
JOL.2.17	“Muñ'a Bupilo,
JOL.2.17	u shemube batu ba hao.
JOL.2.17	U si ke wa tuhelela macaba a mañwi
JOL.2.17	a lu nyefula ni ku lu sheununa,
JOL.2.17	a li, ‘Mulimu wa mina u kai?’ ”
JOL.2.18	Cwale Muñ'a Bupilo a utwela naha
JOL.2.18	ya hae butuku
JOL.2.18	mi a shemuba batu ba hae.
JOL.2.19	Muñ'a Bupilo a ba alaba, a li,
JOL.2.19	“Cwale ni ka mi fa lico, waine
JOL.2.19	ni mafula, mi mu ka pila hande.
JOL.2.19	Macaba a mañwi
JOL.2.19	h'a sa na ku mi nyefula
JOL.2.19	ni kamuta.
JOL.2.20	Ni ka zwisa mpi ya nzie ye zwa
JOL.2.20	kwa mutulo
JOL.2.20	mi ni ka lelekela ye ñwi
JOL.2.20	mwa lihalaupa.
JOL.2.20	Mibamba ya yona ya kwa pili
JOL.2.20	i ta isiwa mwa Liwate la Lizwai,
JOL.2.20	mi mibamba ya kwamulaho
JOL.2.20	i ta isiwa mwa liwate la kwa wiko.
JOL.2.20	Litupu za yona li ta nunka.
JOL.2.20	Ni ta ba sinya
JOL.2.20	bakeñisa ze ba ezize kaufela ku wena.
JOL.2.21	“Mina masimu, mu si ke mwa swaba.
JOL.2.21	Mu tabe mi mu nyakalale,
JOL.2.21	kabakala z'a mi ezelize Muñ'a Bupilo.
JOL.2.22	Lifolofolo, mu si ke mwa saba.
JOL.2.22	Mabala s'a na ni bucwañi bo butala.
JOL.2.22	Likota se li beya miselo.
JOL.2.22	Mi se ku na ni lifeiga ni miselo
JOL.2.22	ya veine ye miñata.
JOL.2.23	“Mu tabe, mina batu ba Sione.
JOL.2.23	Mu nyakalale,
JOL.2.23	kabakala s'a mi ezelize
JOL.2.23	Mulena Mulimu wa mina.
JOL.2.23	U mi file pula ye ñata ya mafelelezo.
JOL.2.23	U mi neliselize pula ya litabula
JOL.2.23	ni pula ya maseulo sina kamita.
JOL.2.24	Lihoto li ka tala mabele.
JOL.2.24	Misima ye fakaufi ni lilubelo
JOL.2.24	i ka fufula ya waine ni mafula.
JOL.2.25	Ni ta mi kutiseza ze ne mu sinyehezwi
JOL.2.25	mwa lilimo ze ne mu falalizwe ki nzie.
JOL.2.25	N'e li na, ya n'a mi lumezi mpi yeo
JOL.2.25	ku t'o mi lwanisa.
JOL.2.26	Cwale mu ka ba ni lico ze ñata hahulu
JOL.2.26	mane mu ce mo mu konela.
JOL.2.26	Mu ka lumbeka Muñ'a Bupilo,
JOL.2.26	Mulimu wa mina,
JOL.2.26	ya mi ezelize linto kamukana
JOL.2.26	ze komokisa.
JOL.2.26	Batu ba ka ha ba sa na ku nyefulwa
JOL.2.26	hape ni kamuta.
JOL.2.27	Cwale, Isilaele,
JOL.2.27	mu ta ziba kuli ni mwahal'a mina,
JOL.2.27	ni kuli na, Muñ'a Bupilo,
JOL.2.27	ni Mulimu wa mina,
JOL.2.27	mi ha ku na yo muñwi hape.
JOL.2.27	Batu ba ka ha ba sa na ku nyefulwa
JOL.2.27	hape.”
JOL.2.28	 “Kasamulaho ni ka sela moya wa ka
JOL.2.28	kwa batu kamukana.
JOL.2.28	Bana ba mina ba bashimani
JOL.2.28	ni ba basizana ba ka polofita,
JOL.2.28	banna-bahulu ba mina ba ka lola
JOL.2.28	litolo,
JOL.2.28	mi micaha ya mina i ka bona lipono.
JOL.2.29	Ka yona nako yeo ni ka sela moya
JOL.2.29	wa ka nihaili kwa batanga ba banna
JOL.2.29	ni ba basali.
JOL.2.30	“Ni ka tahisa litemuso la lizazi leo,
JOL.2.30	mwa lihalimu ni fafasi.
JOL.2.30	Ku ka suluha mali, ku be ni mulilo
JOL.2.30	ni malu a musi.
JOL.2.31	 Lizazi li ka unsufala,
JOL.2.31	mi kweli i ka fetuha bufubelu
JOL.2.31	sina mali
JOL.2.31	pili lizazi le lituna
JOL.2.31	le li sabisa la Muñ'a Bupilo,
JOL.2.31	li si ka taha.
JOL.2.32	 Kono batu kaufela ba ba kupa tuso
JOL.2.32	ya Muñ'a Bupilo ba ta piliswa,
JOL.2.32	sina Muñ'a Bupilo h'a ize:
JOL.2.32	‘Ku ta ba ni ba ba ta banduka
JOL.2.32	mwa Jerusalema.
JOL.2.32	Be ni ketile ba ta puluswa.’ ”
JOL.3.1	Muñ'a Bupilo u li,
JOL.3.1	“Ka yona nako yeo ni ka kutiseza
JOL.3.1	Juda ni Jerusalema bupilo bo bunde.
JOL.3.2	Ni ta kopanya macaba kamukana
JOL.3.2	ni ku a tisa kwa Musindi wa Katulo.
JOL.3.2	Ki hona ko ni ta ba atulela
JOL.3.2	kabakala linto kaufela
JOL.3.2	ze ne ba ezanga kwa batu ba ka.
JOL.3.2	Ba hasanyelize Maisilaele mwa manaha
JOL.3.2	a sili,
JOL.3.2	mi ba ikabezi naha ya ka, ya Isilaele.
JOL.3.3	Ba laula ka litaula
JOL.3.3	kuli ba zibe ba ba ka nga batanga.
JOL.3.3	Ba lekisize bashimani ni basizana
JOL.3.3	ku y'o ba batanga
JOL.3.3	kuli ba fumane mali a ku lifa mahule
JOL.3.3	ni ku leka waine.
JOL.3.4	 “Se mu lika ku eza ku na ki sifi, mina ba Tire, Sidoni, ni ba naha ya Mafilisita kaufela? Kana mu lika ku ni kutiseza bumaswe? Haiba mu eza cwalo, ni ka mi kutiseza bumaswe kapili-pili. 
JOL.3.5	Mu ngile silivela ni gauda ya ka, mi mu isize bufumu bwa ka bo buñata mwa litempele za mina. 
JOL.3.6	Mu zwisize batu ba Juda ni Jerusalema mwa naha ya bona ni ku y'o ba lekisa kwahule kwa Magerike. 
JOL.3.7	Cwale ni y'o ba nga mwa libaka kamukana mo mu ba lekisize. Ni ka mi eza sina mo ne mu ba ezelize. 
JOL.3.8	Ni ka tuhela bana ba mina ba bashimani ni ba basizana ba lekiswa kwa Majuda. Bona ba ta ba lekisa ku ba kwahule kwa Sheba. Ku bulela Muñ'a Bupilo.
JOL.3.9	“Mu bulelele macaba zibiso ye,
JOL.3.9	mu li,
JOL.3.9	‘Mu itukiseze ndwa,
JOL.3.9	mu bize balwani ba mina,
JOL.3.9	mu kopanye masole ba mina
JOL.3.9	kaufela,
JOL.3.9	mi mu funduke!
JOL.3.10	 Mu nge milomo ya likekele za mina,
JOL.3.10	mu i tule mikwale,
JOL.3.10	mi litipa za mina ze mu sebelisa
JOL.3.10	mu li tule malumo.
JOL.3.10	Nihaili ba ba fokola ba swanezi
JOL.3.10	ku lwana.
JOL.3.11	Mu akufe, mu tahe,
JOL.3.11	mina macaba a mwa maneku kaufela,
JOL.3.11	mi mu kopanele mwa musindi.’ ”
JOL.3.11	Muñ'a Bupilo, u shetumune mpi ya hao
JOL.3.11	ye maata hahulu, i y'o ba lwanisa.
JOL.3.12	“Macaba a swanezi ku itukisa
JOL.3.12	mi a tahe mwa Musindi wa Katulo.
JOL.3.12	Kwateñi, na, Muñ'a Bupilo, ni ka ina,
JOL.3.12	ni atule macaba kaufela.
JOL.3.13	 Macaba ao, a maswe hahulu.
JOL.3.13	Mu a pumake sina mataka a lico
JOL.3.13	ka nako ya kutulo.
JOL.3.13	Mu a pyatake hahulu
JOL.3.13	sina mo ku ezezwa miselo ya veine
JOL.3.13	mwa silubelo
JOL.3.13	ku fitela waine i yubauka.”
JOL.3.14	Likiti-kiti li mwa Musindi wa Katulo.
JOL.3.14	I ta ba hona mo li tuha li ba fumanela
JOL.3.14	Lizazi la Muñ'a Bupilo.
JOL.3.15	Lizazi ni kweli li fetuha bunsu,
JOL.3.15	mi linaleli ha li sa benya.
JOL.3.16	 Mulumo wa linzwi la Muñ'a Bupilo
JOL.3.16	u utwahala fa Lilundu la Sione,
JOL.3.16	mi linzwi la hae li palakata
JOL.3.16	mwa Jerusalema.
JOL.3.16	Lifasi ni lihalimu za ngangama,
JOL.3.16	kono u ta sileleza batu ba hae.
JOL.3.17	“Cwale, Isilaele, u ta ziba
JOL.3.17	kuli ki na Mulena Mulimu wa hao.
JOL.3.17	Ni pila fa Sione, lilundu la ka
JOL.3.17	le li kenile.
JOL.3.17	Jerusalema u ta ba muleneñi o kenile.
JOL.3.17	Bazwahule ha ba sa na ku u tula hape.
JOL.3.18	“Ka yona nako yeo malundu
JOL.3.18	a ka apeswa ki masimu a veine,
JOL.3.18	mi likomu li ta fumaneha fa malundu
JOL.3.18	kaufela.
JOL.3.18	Ku ta ba ni mezi a mañata
JOL.3.18	mwa tunuka kaufela twa Juda.
JOL.3.18	Kanukana ka ta zwa kwa Tempele
JOL.3.18	ya Muñ'a Bupilo
JOL.3.18	mi ka ta bubela
JOL.3.18	mwa Musindi wa Likota za Akasia.
JOL.3.19	“Egepita u ta fetuha lihalaupa,
JOL.3.19	ni Edomo u ta ba matota a maswe,
JOL.3.19	kakuli ba lwanisize naha ya Juda
JOL.3.19	ni ku bulaya batu ba yona
JOL.3.19	ba ba si na mulatu.
JOL.3.20	Kono mwa Juda
JOL.3.20	ku ta yaha batu kuya kuile,
JOL.3.20	mi mwa Jerusalema
JOL.3.20	ku ta yaha masika kaufela.”
JOL.3.21	Ni ta ba kutiseza bumaswe
JOL.3.21	kabakala batu ba ba ne ba bulaile.
JOL.3.21	Ha ni na ku pilisa lifosi.
AMO.1.1	 Ki a manzwi a Amosi, ya n'a li yo muñwi wa balisana ba munzi wa Tekoa. Mulimu a mu sinulela manzwi a, ka Isilaele, ha ne ku sa siyezi lilimo ze peli zikinyeho ya lifasi i si ka ezahala kale. Ka yona nako yeo Oziasi n'a li mulena wa Juda, mi Jeroboami mwan'a Jehoasi n'a li mulena wa Isilaele.
AMO.1.2	 Amosi a li,
AMO.1.2	“Muñ'a Bupilo ya Pahami
AMO.1.2	u lumisa linzwi mwa Sione,
AMO.1.2	mi linzwi la hae li utwahala
AMO.1.2	kwa Jerusalema.
AMO.1.2	Mafulelo a oma, ni bucwañi
AMO.1.2	bwa fa Lilundu la Karimele
AMO.1.2	bu fetuha bufubelu.”
AMO.1.3	 Muñ'a Bupilo ya Pahami u li, “Batu ba Damaseka ba ne ba fosize hañata hahulu, mi kabakaleo ni ta ba utwisa butuku. Ba nyandisize batu ba Giliadi ka lunya lo lutuna. 
AMO.1.4	Cwalehe, ni ka lumela mulilo ku t'o cisa ndu ya bulena ye yahilwe ki Hazaele ni makwakwa a Mulena Beni-Hadadi. 
AMO.1.5	Ni ka lobaka likwalo za minyako ya munzi wa Damaseka ni ku zwisa ba ba yahile mwa Musindi wa Aveni ni mubusi wa Beti-Edeni. Batu ba Siria ba ka hapiwa ni ku iswa kwa naha ya Kiri.”
AMO.1.6	 Muñ'a Bupilo ya Pahami u li, “Batu ba Gaza ba fosize hañata-ñata, mi kabakaleo ni ta ba utwisa butuku. Ba ngile sicaba kaufela, ku y'o si lekisa ku ba Edomo. 
AMO.1.7	Cwale ni ka tisa mulilo, u t'o cisa mamota ni mandu a tiisizwe a munzi wa Gaza. 
AMO.1.8	Ni ka zwisa babusi ba minzi ya Ashidodi ni Ashikeloni. Ni ka utwisa butuku munzi wa Ekironi, mi Mafilisita kamukana ba ba siyezi ba ta shwa.”
AMO.1.9	 Muñ'a Bupilo ya Pahami u li, “Batu ba Tire ba fosize hañata hahulu, mi kabakaleo ni ka ba fa mulatu. Ba ngile sicaba kaufela se ne si hapilwe ku si isa kwa Edomo, mi ne ba si ka buluka tumelelano ya bulikani bo ne ba ezize. 
AMO.1.10	Cwale ni ka tisa mulilo ku t'o cisa makwakwa ni mandu a tiisizwe a munzi wa Tire.”
AMO.1.11	 Muñ'a Bupilo ya Pahami u li, “Batu ba Edomo ba fosize hañata-ñata, mi kabakaleo ni ta ba utwisa butuku. Ba zumile banabahabo bona, Maisilaele, mi ha ba si ka ba shwela makeke. Bunyemi bwa bona ne bu sa kuyuki, mi ne ba sa lati kuli bu fele. 
AMO.1.12	Cwalehe, ni ka lumela mulilo kwa munzi wa Temani, ni ku y'o cisa makwakwa a Bozira.”
AMO.1.13	 Muñ'a Bupilo ya Pahami u li, “Batu ba Amoni ba fosize hañata hahulu, mi ni ka ba utwisa butuku. Mwa lindwa za bona, za ku ekeza kwa naha ya bona, ba pazuzi limba za basali ba mwa Giliadi ba ba ne ba itwezi. 
AMO.1.14	Cwalehe, ni ka tumbeka mulilo fa makwakwa ni mandu a tiisizwe a munzi wa Raba. Ku ta ba ni mihuwo ka lizazi la ndwa, mi ndwa i ka sindumuka ku lwana ka buhali sina liñungwa. 
AMO.1.15	Mulen'a bona ni manduna ba hae ba ka hapiwa.”
AMO.2.1	 Muñ'a Bupilo ya Pahami u li, “Batu ba Moabi ba fosize hañata-ñata, mi kabakaleo ni ka ba utwisa butuku. Ba tompolozi masapo a mulena wa Edomo ka ku a cisa. 
AMO.2.2	Ni ka tisa mulilo mwa naha ya Moabi ku t'o cisa makwakwa a Kerioti. Batu ba Moabi ba ka shwela mwa lilata la ndwa, masole ha ba nze ba huweleza ni litolombita li nze li lila. 
AMO.2.3	Ni ka bulaya mubusi wa Moabi ni bazamaisi ba naha kaufela.”
AMO.2.4	Muñ'a Bupilo ya Pahami u li, “Batu ba Juda ba se ba fosize hañata-ñata, mi kabakaleo ni ka ba utwisa butuku. Ba shwauzi lituto za ka mi ha ba si ka buluka milao ya ka. Ba kelusizwe ki yona milimu ya buhata ye ne ba sebeleza bo kukw'a bona. 
AMO.2.5	Cwale ni ka lumela Juda mulilo ku t'o cisa makwakwa a Jerusalema.”
AMO.2.6	Muñ'a Bupilo ya Pahami u li, “Batu ba Isilaele ba fosize hañata hahulu, mi kabakaleo ni ka ba utwisa butuku. Ba lekisanga batu ba ba si na mulatu kabakala ku sa lifa likoloti za bona, ili babotana ba ba sa koni ku lifa nihaili teko ya makatulo a mabeli. 
AMO.2.7	Ba hatelela ba ba fokola, ba ba sa koni ku itusa, mi ba kashaka babotana mwa nzila. Mutu ni ndat'ahe ba kopanela musali a li muñwi wa mutanga, mi ka mukwa wo ba silafaza libizo la ka le li kenile. 
AMO.2.8	Kwa libaka za bona kaufela za lisebelezo ba lobalanga fa liapalo za kale za swalelele ya likoloti ze si ka lifelwa kale ki babotana. Mwa tempele ya mulimu wa bona ba nwa waine ye ba amuhile ba likoloti za bona.
AMO.2.9	 “Mi n'e li kabakala mina, batu ba ka, ha ne ni sinyize Maamori, ili banna ba ba ne ba li ba batelele sina likota za sidare, ba batata inge likota za oke. 
AMO.2.10	Ni mi zwisize mwa Egepita, ni mi etelezi mwa lihalaupa ka lilimo ze mashumi a mane mi ni mi file naha ya Maamori kuli i be ya mina. 
AMO.2.11	 Ni ketile ba bañwi kwa bana ba mina ku ba bapolofita, ni ba bañwi ba micaha ya mina ku ba Manazareni. Batu ba Isilaele, kana taba ye ha si ya niti, nji? Ku bulezi, na, Muñ'a Bupilo. 
AMO.2.12	Kono mu nwisize Manazareni waine, mi mu laezi bapolofita kuli ba si ke ba bulela manzwi a ka. 
AMO.2.13	Mi cwale ni ka mi pyatela hona fo, mi mu ka tonga sina sikocikala se si longile hahulu lico. 
AMO.2.14	Nihaiba ba ba lubilo hahulu ha ba na ku punyuha. Ba ba maata ba ka felelwa ki maata a bona, mi masole ha ba na ku ipilisa. 
AMO.2.15	Ba masho ba ka saba, ba ba lubilo ha ba na ku punyuha, mi ba lipizi ha ba na ku ipilisa. 
AMO.2.16	Ka lona lizazi leo, nihaili masole ba ba bundume ka ku fitisisa ba ka lata lilwaniso za bona mi ba sabe.” Muñ'a Bupilo ya Pahami u bulezi.
AMO.3.1	Mina batu ba Isilaele, mu teeleze kwa manzwi a bulezi Muñ'a Bupilo ya Pahami bakeñisa mina, ili sicaba kamukana s'a zwisize mwa Egepita, u li, 
AMO.3.2	“Mwa macaba kaufela a mwa lifasi ki mina feela ni zibile ni ku mi babalela hande. Kikabakaleo libi za mina li ze tuna, mi kabakaleo ni ka mi utwisa butuku.”
AMO.3.3	Kana batu ba babeli ba ta kala musipili hamoho ba si ka lumelelana fo ba ta kopanela?
AMO.3.4	Kana tau ha i itileli feela mwa mushitu konji ha i bulaile se siñwi?
AMO.3.4	Kana mwan'a tau h'a honi feela mwa sipulu haisi h'a sweli se siñwi?
AMO.3.5	Kana nyunywani ya kona ku swalwa mwa katwa ku si na sico sa ku i teyisa?
AMO.3.5	Kana katwa ka ka mwashuka feela ku si na se si ka fasuzi?
AMO.3.6	Kana tolombita ya ndwa i ka lila feela mwa muleneñi batu ba sa sabi?
AMO.3.6	Kana munzi u ka kenelwa ki kozi i sa tiswi ki Muñ'a Bupilo?
AMO.3.7	Muñ'a Bupilo ya Pahami h'a ezi milelo y'a hupuzi a sa i sinuleli batanga ba hae, bona bapolofita.
AMO.3.8	Tau ha i lila, ki mañi ya sa sabi?
AMO.3.8	Muñ'a Bupilo ya Pahami h'a bulela, ki mañi ya si ke a tumisa manzwi a hae?
AMO.3.9	Mu zibise ba ba pila mwa mandu a bulena a bo Ashidodi ni Egepita, mu li, “Mu kopane hamoho mwa malundu a potolohile Samaria, mu bone mufili-fili ni bumaswe bo bu eziwa mwateñi.”
AMO.3.10	Muñ'a Bupilo ya Pahami u li, “Batu ba, ba taza mandu a bona a matuna ka tutu ye ba nga ka tata ni ka busholi. Ha ba zibi ni mo ku sepahalelwa. 
AMO.3.11	Mi cwale sila si ka beya naha ya bona mwahali, si sinye makwawa a bona, mi si lutulule miyaho ya bona ye mituna, ye minde.”
AMO.3.12	Muñ'a Bupilo ya Pahami u li, “Sina mulisana mw'a yangwelela mahutu a mabeli kamba zebe i liñwi ya ngu ye cilwe ki tau, kamukwaocwalo ni mwa Samaria ku piliswa batu ba sikai feela, ba ba ipumulezi mwa lipula za bona ze na ni buiketo. 
AMO.3.13	Mu teeleze cwale, mi mu lemuse ba lusika lwa Jakobo,” ku bulela Mulena, Muñ'a Bupilo ya Maata Kaufela. 
AMO.3.14	 “Ka lona lizazi le ni utwisa batu ba Isilaele butuku kabakala libi za bona, ni ta sinya tutala twa Betele. Malulu a tutala a ta lobakiwa mi a wele fafasi. 
AMO.3.15	Ni ta lutulula mandu a maliha ni a litabula. Mandu a kabisizwe ka manaka a litou a ka fetuha matota, mi mandu a matuna kamukana a ta sinyiwa.”
AMO.4.1	Mu teeleze taba ye, mina basali ba Samaria, ba ba nunile ku ba litapata sina likomu za Bashani ze utilwe hande, ba ba nyandisa ba ba fokola ni ku hatelela babotana, mi mu laela banna ba mina, mu li, “Ni tiseze ze ni ka nwa!” 
AMO.4.2	Sina Muñ'a Bupilo ya Pahami h'a li ya kenile, u sepisize cwana, u li, “Kaniti mazazi a ka taha fo ba ka mi hohela kwahule ka kashuto, mi yo muñwi ni yo muñwi wa mina u ka ba sina tapi ye kwa kashuto. 
AMO.4.3	Mu ka zwisezwa mwa maandala a mwa mamota a tubehile, mi mu nepelwe kwande.”
AMO.4.4	Muñ'a Bupilo ya Pahami u li, “Batu ba Isilaele, mu ye mu y'o eza sibi kwa sibaka se si kenile sa kwa Betele, haiba kwa swanela! Mu ye kwa Giligali mi mu y'o fosa mo mu konela kaufela! Mu zwelepili ku tisa lifolofolo za litabelo za ka zazi ni zazi kakusasana, mi mu n'o tisanga kalulo ya bulishumi mwamulaho a mazazi a malulu. 
AMO.4.5	Mu zwelepili ku tisanga linkwa za litabelo za buitumelo ku Mulimu mi mu ikuhumuse ka limpo ze mu fa ka tato ya mina. Kakuli ni mina, kihona mo mu latela cwalo.
AMO.4.6	 “N'e li na, ya n'a mi tiselize tala mwa minzi ya mina kamukana, nihakulicwalo ha mu si ka kutela ku na. 
AMO.4.7	Ni nelisize pula mwa munzi o muñwi, kono ku o muñwi nyaa. Simu ye ñwi i fumani pula, kono ye ñwi i cile lizazi. 
AMO.4.8	Ka ku fokoliswa ki linyolwa batu ba minzi ye miñata ba ya mwa munzi o muñwi mo ne ba sepile ku y'o fumana mezi, kono ne ku si na mezi a n'a ka ba likana kuli ba nwe kaufela. Nihakulicwalo a mu si ka kutela ku na.
AMO.4.9	“Ni lumezi moya a bata ku t'o omisa lico za mina. Nzie ya ca masimu a miloho ya mina kaufela, a likota za veine, a likota za feiga, ni a za olive kamukana. Nihakulicwalo ha mu si ka kutela ku na.
AMO.4.10	“Na mi lumela matuku a swana ni a ni kile na lumela kwa Egepita. Na bulaya mitangana ya mina mwa ndwa, mi na mi amuha lipizi za mina. Ni mi tiselize muunko o maswe hahulu wa litupu mwa mafulo a mina. Nihakulicwalo ha mu si ka kutela ku na,” ku bulela Muñ'a Bupilo.
AMO.4.11	 “Ni timelize ba bañwi ku mina sina mo ni kile na yundiseza Sodoma ni Gomora. Ba ku mina ba bandukile, ba swana inge kota ye tuka, ye zwisizwe kwa mulilo. Nihakulicwalo ha mu si ka kutela ku na,” ku bulela Muñ'a Bupilo. 
AMO.4.12	“Cwalehe, batu ba Isilaele, ni ta mi utwisa butuku. Mi kakuli ni ka eza cwalo, mu itukiseze katulo ya ka!”
AMO.4.13	Mulimu ki yena ya ezize malundu
AMO.4.13	ni ku bupa mioya.
AMO.4.13	U sinulela batu mihupulo ya hae.
AMO.4.13	Musihali u fetula busihu.
AMO.4.13	U zamaya fa libaka
AMO.4.13	ze pahami za lifasi.
AMO.4.13	Libizo la hae ki Mulena,
AMO.4.13	Muñ'a Bupilo ya Maata Kaufela!
AMO.5.1	Batu ba Isilaele, mu teeleze kwa pina ye ya mafu ye ni mi opelela. 
AMO.5.2	Mwalyanjo Isilaele u wile, mi h'a na ku zuha hape! Ki yani a li ku lapalala fafasi, mi ha ku na ya mu zusa.
AMO.5.3	Muñ'a Bupilo ya Pahami u li, “Munzi o muñwi wa Isilaele ha u lumela masole ba ba eza lule, ku kuta feela mwanda u li muñwi. O muñwi ha u lumela masole ba mwanda, ku kuta feela ba lishumi.”
AMO.5.4	Muñ'a Bupilo ya Pahami u li kwa batu ba Isilaele, “Mu tahe ku na, mi mu ta pila. 
AMO.5.5	Mu si ke mwa ya kwa Beeresheba ku y'o lapela. Mu si ke mwa lika ku ni fumana kwa Betele, kakuli Betele u ka sinyeha. Mu si ke mwa ya kwa Giligali, kakuli batu ba ona ba ka iswa mwa butanga.”
AMO.5.6	Mu ye ku Muñ'a Bupilo ya Pahami mi mu ka pila. Ha mu sa ezi cwalo, u ka felisa batu ba Isilaele sina mulilo. Mulilo wo u ka cisa batu ba Betele, mi ha ku na ya u tima. 
AMO.5.7	Mu bumai cwañi, mina ba ba picaukisa mulao ni ku hanisa batu ku fumana litukelo za bona!
AMO.5.8	 Muñ'a Bupilo ya Pahami u ezize
AMO.5.8	linaleli,
AMO.5.8	ili Linaleli ze Supile ni Silimela.
AMO.5.8	Ki yena ya fetula lififi ku li eza
AMO.5.8	musihali,
AMO.5.8	ni musihali ku u eza busihu.
AMO.5.8	U biza mezi a liwate,
AMO.5.8	mi u a sululela fa lifasi.
AMO.5.8	Libizo la hae ki Muñ'a Bupilo.
AMO.5.9	U yundisa ba ba maata
AMO.5.9	mi u shandaula makwakwa a bona.
AMO.5.10	Mina batu, mu toya mutu kaufela ya yemela ku luka, ya bulela feela niti mwa likuta. 
AMO.5.11	Mu putelezi babotana mi mu ba amuhile lico za bona. Mi cwalehe, ha mu na ku pila mwa mandu a mande a macwe e mu yahile, kamba ku nwa waine ye zwa mwa masimu a likota ze nde hahulu ze mu cala. 
AMO.5.12	Ni ziba bumaswe bwa libi za mina ni buñata bwa milatu ye mu ezize. Mu nyandisa batu ba ba lukile, mu amuhela likweta, mi mu paleliswa babotana ku atulelwa hande mwa likuta. 
AMO.5.13	Kikabakaleo ka nako ye, ya na ni butali wa ikuzeza, kakuli ki nako ye maswe!
AMO.5.14	Mu like ku eza ze nde, isiñi ze maswe, ili kuli mu te mu pile. Cwale Mulena, Muñ'a Bupilo ya Maata Kaufela, u ka ba ni mina sina ha mu ikutwa kuli u na ni mina. 
AMO.5.15	Mu toye ze maswe, mu late ze nde, mi mu bone kuli mwa likuta ku atulwa ka swanelo. Mulena, Muñ'a Bupilo ya Maata Kaufela, u ka ba ni mukekecima kwa batu ba sicaba se, ba ba sa pila.
AMO.5.16	Mi cwale Mulena, Muñ'a Bupilo ya Maata Kaufela, u li, “Ku ka ba ni ku bokolola ni lililo ze butuku mwa makululu a munzi. Nihaili batu ba mwa naha ba ta bizwa ku t'o silisa bafu, hamoho ni ba ba lifiwa ka musebezi wa ku lila. 
AMO.5.17	Ku ta ba ni sililo se situna ni mwa masimu a likota za veine kaufela. Zeo kaufela li ta ezahala kakuli ni tela ku t'o mi utwisa butuku.”
AMO.5.18	I ta ba ku sabisa ko ku cwañi ku mina, ba ba shukelwa Lizazi la Muñ'a Bupilo! Ki bunde bufi bo li ka mi tiseza lizazi leo? Li ka ba la lififi, isiñi la liseli. 
AMO.5.19	Ku ta ba inge mutu ya saba tau mi u katana ni bele! Kamba ku swana sina munna ya taha kwa hae, ya t'o sikatela fa limota mi a lumwa ki noha! 
AMO.5.20	Lizazi la Muñ'a Bupilo ya Pahami li ka tisa lififi, isiñi liseli. Li ka ba lizazi la manyando a mwa bunsu suu, ku si na liseli. 
AMO.5.21	 Muñ'a Bupilo ya Pahami u li, “Ni toile mikiti ya lisebelezo za mina, mi ha ni i tokwi ni hanyinyani! 
AMO.5.22	Ha mu ni tiseza limpo za litabelo za ku cisa, ni limpo za lico, ha ni na ku li amuhela, mi ha ni na ku lumela limunanu za mina ze mu nunisize kuli mu ni ezeze zona litabelo za buitumelo. 
AMO.5.23	Mu lisele lipina za mina za lilata. Ha ni lati ku teeleza kwa lihalepa za mina. 
AMO.5.24	Bakeñisacwalo mu tuhele likatulo ze lukile li bube sina nukana, mi ku luka ku zwelepili sina nuka ye sa kali.
AMO.5.25	 “Batu ba Isilaele, ka lilimo zani ze mashumi a mane za mwa lihalaupa, ne ni si ka mi bulelela kuli mu ni ezeze litabelo. 
AMO.5.26	Kono cwale kakuli mu lapela maswaniso a milimu ya mina, ili Sakuti mulen'a mina ni Kaiwani mulimu wa linaleli, mu ta lwala maswaniso ao. 
AMO.5.27	Ee, mu ta a lwala ha ni mi isa kwa butanga mwa naha ye kwabuse bwa Damaseka.” Ku bulela Muñ'a Bupilo. Libizo la hae ki Muñ'a Bupilo ya Maata Kaufela.
AMO.6.1	I ta ba ziezi ye tuna cwañi ku mina, ba ba pila ka buiketo mwa Sione, ni ku mina mu ikutwa ku pila ka kozo mwa Samaria, mina bahulu ba sicaba se situna se sa Isilaele, ko ba t'o kupanga batu tuso. 
AMO.6.2	Mu ye, mu y'o talima kwa munzi wa Kaline. Cwale mu y'o ya ni kwa munzi o mutuna wa Hamati. Mu zwelepili mane mu y'o fita kwa Gati, munzi wa Mafilisita. Kana n'e li ye minde hahulu ku fita mibuso ya bo Juda ni Isilaele? Kana naha ya bona n'e li ye tuna ku fita ya mina, nji? 
AMO.6.3	Mwa hana ku lumela kuli lizazi la manyando la taha, kono ze mu eza li suteleza feela lizazi leo fakaufi. 
AMO.6.4	I ta ba bumaswe bo butuna cwañi ku mina ba ba lobala fa mimbeta ye minde, mu ikola ku nama feela fa lipula za mina za mukanamo, mu nze mu itabisa ka ku ca nama ya manamani ni ya lingunyana! 
AMO.6.5	Mu lata ku eza lipina sina mw'a n'a ezezanga Davida ni ku liza fa lihalepa. 
AMO.6.6	Mu nwa waine ka mukeke wa kwiti o tezi, mi mu tolanga mafula a mande hahulu, kono ha mu silisi bakeñisa ku sinyeha kwa Isilaele. 
AMO.6.7	Cwale ki mina, mu ta kala ku hapiwa mwa naha. Mikiti ni malyalya a mina li ka fela.
AMO.6.8	Muñ'a Bupilo ya Pahami kasibili u file temuso, a li, “Ni toile buikuhumuso bwa batu ba Isilaele. Ni toile mandu a bona a bulena. Ni ka neela muleneñi, ni ze mwateñi kamukana, kwa lila.”
AMO.6.9	Haiba mwa mba ku siyezi feela batu ba lishumi, kaufel'a bona ba ka shwa. 
AMO.6.10	Wahabo bafu, yena ya na ni buikalabelo bwa ku ba buluka, u ta zwisa litupu mwa ndu, mi u biza mutu kaufela ya mwa ndu, a li, “Kana ku na ni ze ñwi litupu ze siyezi ni wena mo?”
AMO.6.10	Linzwi li ta li, “Batili!”
AMO.6.10	Cwale mwanahabo mutu u ta li, “U kuze! Lu si ke lwa bulela libizo la Muñ'a Bupilo ya Pahami ni hanyinyani.”
AMO.6.11	Muñ'a Bupilo ya Pahami h'a laela, mandu a matuna ni a manyinyani a ka tubakiwa. 
AMO.6.12	Kana lipizi za kona ku lika fa macwe? Kana batu ba kona ku lima mwa liwate ka mapulu? Kantihe mina mu fetuzi niti ku ba nto ye bulaya, ni kuli ze lukile li be ze maswe.
AMO.6.13	Mu ikuhumusa ka ku hapa munzi wa Lodebari. Mi cwale mu li, “Lu na ni maata a ku nga ni munzi wa Karinaime.”
AMO.6.14	Mulena, Muñ'a Bupilo ya Maata Kaufela, ili yena u li, “Ni ka mi lumela mpi ya sicaba si sili ku t'o hapa naha ya mina ku kalela kwa nzila ya Hamati kwa mutulo, mane ku y'o fita kwa Musindi wa Araba kwa mboela.”
AMO.7.1	Muñ'a Bupilo ya Pahami u ni bonisize pono ye. Ni mu boni a nz'a lukisa sikutu sa nzie mwamulaho wa ku mweta bucwañi bwa mulena inze ku mela bo bunca hape. 
AMO.7.2	Mwa pono ya ka na bona nzie i ca linto kamukana ze tala mwa naha, mi cwale na li, “Swalela batu ba hao, Muñ'a Bupilo! Ba ka pila cwañi? Ki ba banyinyani hahulu, mi ba fokola.”
AMO.7.3	Muñ'a Bupilo ya Pahami a cinca muhupulo wa hae, a li, “S'o boni, ha si na ku ezahala.”
AMO.7.4	Muñ'a Bupilo ya Pahami u ni bonisize pono ye ñwi. Ni mu boni a nz'a itukiseza ku utwisa batu ba hae butuku ka mulilo. Mulilo wa cisa liwate le lituna mwatas'a lifasi, mi n'o s'o kala ku cisa lifasi. 
AMO.7.5	Cwale na li, “Mulimu, Muñ'a Bupilo ya Pahami, a ku lisele! Batu ba hao ba ka pila cwañi? Ki ba banyinyani mi ha ba na maata.”
AMO.7.6	Muñ'a Bupilo ya Pahami a cinca muhupulo wa hae wo, a li, “Nihaili yona nto ye, ha i na ku ezahala.”
AMO.7.7	Ki ye pono ye ñwi y'a ni bonisize Muñ'a Bupilo. Ni mu boni a nz'a yemi kwatuko a limota le ne li yahilwe ka ku itusisa muhala, mi ni yena n'a sweli muhala wa bayahi mwa mazoho. 
AMO.7.8	A ni buza, a li, “Amosi, u bonañi?”
AMO.7.8	Na alaba, na li, “Ni bona muhala wa bayahi.”
AMO.7.8	Cwale a li, “Bona, ni itusisa ona ku bonisa bumaswe bwa batu ba ka. Ha ni na ku tuhela muhupulo wa ka wa ku ba utwisa butuku hape. 
AMO.7.9	Libaka ze ba lapelela baikulu ba Isaka li ka sinyiwa. Libaka za Isilaele ze kenile li ka ba matota. Ni ka lumela ndwa ku t'o lwanisa ba mba ya Mulena Jeroboami.”
AMO.7.10	Cwale Amazia, muprisita wa Betele, a bihela Jeroboami mulena wa Isilaele, a li, “Mwahal'a batu ba Isilaele, Amosi ki yena ya bata ku ku fetuhela. Lipulelo za hae li ka sinya naha. 
AMO.7.11	S'a bulela ki se, u li, ‘U ka bulaiwa mwa ndwa, mi batu ba Isilaele ba ka zwisizwa mwa naha ya bona, ba y'o luiwa.’ ”
AMO.7.12	Mi Amazia a li ku Amosi, “Wena, mupolofita wa lihata! Kutela kwa naha ya Juda, mi u y'o ipiliseza kwateñi ka bupolofita bwa hao bwa buhata. 
AMO.7.13	U si ke wa polofitela kwanu kwa Betele ni kamuta. Ye ki tempele ya sicaba, mw'a lapelelwa ki mulena.”
AMO.7.14	Amosi a alaba, a li, “Ha ni mupolofita. Wo ha si musebezi wa ka. Ni mulisana feela, mi hape ni babalela likota za feiga. 
AMO.7.15	Kono Muñ'a Bupilo ya Pahami u ni siisize musebezi wa ka wa bulisana, mi u ni laezi ku t'o bulela manzwi a hae kwa batu ba hae ba Isilaele. 
AMO.7.16	Cwalehe, u teeleze s'a bulela Muñ'a Bupilo. Wena u ni bulela kuli ni tuhele ku polofitela ka ku lwanisa batu ba Isilaele, mi ni si ke na bulelela ka ku lwanisa baikulu ba Isaka. 
AMO.7.17	Cwale Amazia, Muñ'a Bupilo ya Pahami u li ku wena, ‘Musal'a hao u ka ba lihule mwa muleneñi, mi bana ba hao ba ka bulaiwa mwa ndwa. Naha ya hao i ka alulwa ni ku fiwa ba bañwi, mi wena luli u ka shwela mwa naha ya bahedeni. Batu ba Isilaele ba ka hapiwa, ba y'o luiwa ku sili.’ ”
AMO.8.1	Ki ye pono ye ñwi ye ni bonisizwe ki Muñ'a Bupilo ya Pahami. Ni boni sizuma se si na ni miselo. 
AMO.8.2	Cwale Muñ'a Bupilo ya Pahami a li, “Amosi, u bonañi?”
AMO.8.2	Na alaba, na li, “Ni bona sizuma se si na ni miselo.”
AMO.8.2	Muñ'a Bupilo ya Pahami a li ku na, “Mafelelezo a batu ba ka, ba Isilaele, a fitile. Ha ni na ku tuhela muhupulo wa ka, wa ku ba utwisa butuku. 
AMO.8.3	Ka lona lizazi leo, lipina za mwa lapa la mulena li ka ba lipina za sililo. Ku ka ba ni litupu kai ni kai, ze ka latakelwa fande. Ha ku na ku utwahala nihaili mulumo.”
AMO.8.4	Mu teeleze kwa taba ye, mina ba ba hatelela ba ba si na se siñwi, mi mu lika ku timeza babotana ba mwa naha. 
AMO.8.5	Mu ipulelela kuli, “Ha lu koni ni hanyinyani ku litela kuli pili mazazi a kenile a fele, kihona cwale lu ka lekisa lico za luna za bubeke. Lizazi la Pumulo li ka fela lili, kuli lu kone ku lekisa buloto bwa luna? Cwale lu ka ba putelela ka ku ekeza kwa teko, ni ku itusisa litikanyo za buhata, ni ku lukisa likala kuli li pume baleki. 
AMO.8.6	Mi ka teko ya likatulo ze peli lu ka leka mubotana kuli a be mutanga. Lu ka lekisa buloto bo bu maswe ka teko ye nde.”
AMO.8.7	Muñ'a Bupilo, Mulimu wa Isilaele, u konkile, a li, “Ha ni na ku libala likezo za bona ze maswe ni kamuta. 
AMO.8.8	Mi cwale lifasi li ka zikinyeha, mi batu kamukana ba ba li ku lona ba ka lila. Naha kaufela i ka nyanganya, i ka na i nanuhela mwahalimu ni ku kuta fafasi sina Nuka ya Nile. 
AMO.8.9	Ka lona lizazi leo ni ka likelisa lizazi musihali, mi lifasi li ka ba ni lififi ka nako ya musihali. Ku bulezi, na, Muñ'a Bupilo. 
AMO.8.10	Mikiti ya mina ni ka i fetula likepelo, ni ku fetula lipina za mina za tabo lililo za maswabi. Ni ka mi apesa liapalo za maswabi mi mu ka ikuta kwa litoho. Mu ka ba inge bashemi ba ba silisa bakeñisa mwan'a bona wa libanda. Lizazi leo li ka ba le li maswe ku fitela li likela.
AMO.8.11	“Nako ya taha, yeo ni ka lumela tala mwa lifasi. Batu ba ka lapa, isiñi bakeñisa ku tokwa buhobe. Ba ka shwa linyolwa kono isiñi ka ku tokwa mezi. Ba ka lapa ni ku nyolwa kabakala ku tokwa manzwi a Muñ'a Bupilo. 
AMO.8.12	Batu ba ka fokola ni ku yembana ku zwa mutulo ku ya mboela ni ku zwa upa ku ya wiko. Ba ka talima kai ni kai ku bata manzwi a bulumiwa bo bu zwa ku Muñ'a Bupilo, kono ha ba na ku bu fumana. 
AMO.8.13	Ka lona lizazi leo likalibe ze nde ni mitangana ba ka shwa linyolwa. 
AMO.8.14	Bao ba ba konka ka milimu ya buhata ya mwa Samaria, ba ba li, ‘Ka bupilo bwa mulimu wa Dani,’ ni ‘Ka bupilo bwa mulimu wa Beeresheba,’ batu ba, ba ka wa, mi ha ba na ku zuha hape.”
AMO.9.1	Na bona Mulena a nz'a yemi kwatukw'a katala. A fa taelo, a li, “Mu nate litoho za misumo ya macwe ya Tempele ili kuli malibela kaufela a nyanganye. Mu li tubake mi li wele batu fa litoho. Ni ka bulaya batu ba ba siyezi kaufela ka mukwale. Ha ku na ya ka zwa mwateñi. Ha ku na ni a li muñwi ya ta banduka. 
AMO.9.2	Niha ba ka pumbama ku y'o fita ko ba inzi ba ba shwile, ni ka ba swala. Niha ba ka pahama ku ya kwa lihalimu, ni ka ba kutisa fafasi. 
AMO.9.3	Niha ba ka ipata fahalimw'a Lilundu la Karimele, ni ka ba bata ni ba swale. Haiba ba ipata kwatas'a liwate, ni ka laela sibatana sa mwa liwate kuli si ba lume. 
AMO.9.4	Haiba ba hapiwa ki lila za bona, ni ka li laela kuli li ba bulaye ka mukwale. Ni itamile ku ba timeza, isiñi ku ba tusa.”
AMO.9.5	Mulena, Muñ'a Bupilo
AMO.9.5	ya Maata Kaufela,
AMO.9.5	h'a swala lifasi la shengunuka,
AMO.9.5	mi ba ba pila ku lona kaufela
AMO.9.5	ba ka lila.
AMO.9.5	Lifasi kaufela la yeyauka
AMO.9.5	sina Nuka ya Nile.
AMO.9.6	Muñ'a Bupilo ya Pahami
AMO.9.6	u yaha mandu a hae mwa lihalimu,
AMO.9.6	mi u apesa lifasi ka lihalimu.
AMO.9.6	U bizeza mezi a liwate kwahalimu,
AMO.9.6	mi u a sela mwa lifasi.
AMO.9.6	Libizo la hae ki Muñ'a Bupilo!
AMO.9.7	Muñ'a Bupilo ya Pahami u li, “Batu ba Isilaele, ni mi eza kamukwaoswana ni mo ni ezeza Maetiopia. Ni zwisize Mafilisita mwa Kafetori, ni Masiria mwa Kiri, sina mo ni mi zwiselize mwa Egepita. 
AMO.9.8	Ni talimezi ka tokomelo sicaba se si maswe sa Isilaele, mi ni ka si timeza kaufela. Kono ha ni na ku si feliseleza.
AMO.9.9	“Ni ka laela ni ku nyanganyisa batu ba Isilaele sina bubeke bo bu mwa sefa. Ni ka ba nyunga mwahal'a macaba ili ku zwisa mwateñi ba ba si na tuso kamukana. 
AMO.9.10	Ba ba maswe mwahal'a batu ba ka, ba ka bulaiwa mwa ndwa, ili bao kaufela ba ba li, ‘Mulimu h'a na ku lumela kuli lu telwe ki kozi.’
AMO.9.11	 “Ka lona zazi leo ni ka kutisa ba mba ya Davida, ba ba swana sina ndu ye wile, ye se i li litota. Ni ka lukisa mamota a yona, ni ku i yaha sinca. Ni ka i yaha, sina mo ne i inezi kale. 
AMO.9.12	Mi cwale batu ba Isilaele ba ka tula se si sa siyezi kwa naha ya Edomo ni licaba kamukana ze n'e li za ka,” ku bulela Muñ'a Bupilo, yena ya ka tahisa zeo.
AMO.9.13	Muñ'a Bupilo ya Pahami u li,
AMO.9.13	“Mazazi a taha,
AMO.9.13	fo mulimi a ka lima,
AMO.9.13	mukutuli yena a nz'a sa kutula,
AMO.9.13	ni mulubi wa waine
AMO.9.13	u ka na a i eza,
AMO.9.13	mucali yena h'a sa kala
AMO.9.13	ku cala lipeu.
AMO.9.13	Malundu a ka lotisa waine
AMO.9.13	ye munati,
AMO.9.13	ni tulundunyana tu ka apeswa
AMO.9.13	ki yona.
AMO.9.14	Ni ka kutiseza batu ba ka
AMO.9.14	mwa naha ya bona.
AMO.9.14	Ba ka yaha sinca mileneñi ya bona,
AMO.9.14	ye n'e se li matota,
AMO.9.14	mi ba pile mwateñi.
AMO.9.14	Ba ka lima masimu a likota za veine
AMO.9.14	ni ku nwa waine ya zona.
AMO.9.14	Ba ka cala masimu ni ku ca ze ba lima.
AMO.9.15	Ni ka ba toma mwa naha
AMO.9.15	ye ne ni ba file,
AMO.9.15	mi ha ba sa na ku zwiswa mwateñi
AMO.9.15	hape.”
AMO.9.15	Ku bulela Mulena Mulimu wa mina.
OBA.1.1	 Ki a manzwi a mupolofita Obadia. Manzwi a bulezwi ki Muñ'a Bupilo ya Pahami ka za sicaba sa Edomo ki a.
OBA.1.1	Muñ'a Bupilo u lumile numwana wa hae kwa licaba, mi lu utwile manzwi a hae, h'a li, “A mu tahe! Lu y'o lwanisa Edomo!”
OBA.1.2	Muñ'a Bupilo u li kwa sicaba
OBA.1.2	sa Edomo,
OBA.1.2	“Ni ka ku eza yo munyinyani.
OBA.1.2	Mañi ni mañi u ta ku nyefula.
OBA.1.3	U pumilwe ki buikuhumuso
OBA.1.3	bwa hao.
OBA.1.3	U pila mwa lukwakwa lwa macwe
OBA.1.3	a tata.
OBA.1.3	Munzi wa hao u fahalimw'a malundu
OBA.1.3	a matelele, mi cwale u li,
OBA.1.3	‘Ki mañi ya ka kona ku ni zwisa
OBA.1.3	fateñi?’
OBA.1.4	Niha u ka pahamisa hahulu munzi
OBA.1.4	wa hao sina siyaleto sa mbande,
OBA.1.4	kuli mane u bonahale
OBA.1.4	inge o mwahal'a linaleli,
OBA.1.4	nihakulicwalo ni ka ku kokobeza,”
OBA.1.4	ku bulele Muñ'a Bupilo. 
OBA.1.5	“Masholi ha ba taha busihu,
OBA.1.5	ba nga feela ze ba bata.
OBA.1.5	Batu ha ba kutula miselo ya veine,
OBA.1.5	kamita ba siyanga ye miñwi.
OBA.1.5	Kono lila za mina li mi falalize
OBA.1.5	kamukana
OBA.1.5	ku tokwa ni wa lubandangoti.
OBA.1.6	Isau, ba fumani bufumu bwa hao
OBA.1.6	kamukana, mi ba bu ngelezi.
OBA.1.7	Ne u pumilwe ki balikani ba hao.
OBA.1.7	Ki bona ba ba ku lelekisize
OBA.1.7	mwa naha ya hao.
OBA.1.7	Batu b'o n'o pila hande ka kozo
OBA.1.7	ni bona,
OBA.1.7	ki bona ba ba se ba ku hapile.
OBA.1.7	Balikani b'o n'o canga ni bona,
OBA.1.7	ki bona ba ba ne ba ku teezi katwa,
OBA.1.7	mi ba se ba li,
OBA.1.7	‘Cwale butali bw'a n'a na ni bona
OBA.1.7	bu kai?’ ”
OBA.1.8	Muñ'a Bupilo u li,
OBA.1.8	“Ka zazi ni ka sinya Edomo,
OBA.1.8	ni ka felisa cwalo ni litalifi za bona
OBA.1.8	kamukana.
OBA.1.9	Batabani ba Tomani ba ka saba
OBA.1.9	hahulu,
OBA.1.9	mi mulwani kaufela ya mwa Edomo
OBA.1.9	u ta bulaiwa.”
OBA.1.10	“Kabakala ku amuha ni ku bulaya
OBA.1.10	ba lusika lwa Jakobo, bana bahesu,
OBA.1.10	u ka sinyiwa mi ha u na ku kutekwa
OBA.1.10	kuya kuile.
OBA.1.11	N'o yemi kwatuko,
OBA.1.11	muta lila ze zwa kwahule li t'o lobaka
OBA.1.11	minyako ya makwakwa a bona.
OBA.1.11	N'o li ya maswe sina batu bao,
OBA.1.11	ba ba ne ba zwa ku sili,
OBA.1.11	ba ba ne ba ngile bufumu
OBA.1.11	bwa Jerusalema ni ku ikabela bona.
OBA.1.12	N'o sa lukeli ku tabela bumai
OBA.1.12	bwa banabahenu ba mwa Juda.
OBA.1.12	N'o sa lukeli ku ba ni tabo ka zazi
OBA.1.12	la ziezi ya bona.
OBA.1.12	N'o sa lukeli ku ba seha
OBA.1.12	mwa manyando a bona.
OBA.1.13	N'o si na tukelo ya ku kena
OBA.1.13	mwa munzi wa batu ba ka
OBA.1.13	ku tabela manyando a bona
OBA.1.13	ni ku nga bufumu bwa bona ka lizazi
OBA.1.13	la ziezi ya bona.
OBA.1.14	N'o sa swaneli ku yema
OBA.1.14	fa manganandila
OBA.1.14	ni ku swala ba ba ne ba lika
OBA.1.14	ku banduka.
OBA.1.14	N'o si na swanelo ya ku ba neela
OBA.1.14	kwa lila ka zazi la manyando a bona.”
OBA.1.15	“Lizazi li fakaufi leo na,
OBA.1.15	Muñ'a Bupilo, ni ka atula macaba.
OBA.1.15	Edomo, s'o ezize, si ka ezahala
OBA.1.15	ku wena.
OBA.1.15	U ka kutisezwa ka z'o ezize.
OBA.1.16	Batu ba ka ba keni mwa bumai
OBA.1.16	bwa ku utwiswa butuku,
OBA.1.16	fa lilundu la ka le li kenile.
OBA.1.16	Kono macaba kamukana a ba beile
OBA.1.16	mwahali a ta utwiswa butuku hahulu
OBA.1.16	ku fita bwa bona.
OBA.1.16	Ba ka natwa ka tata mane ba timele
OBA.1.16	kamukana.”
OBA.1.17	“Kono fa Lilundu la Sione ba bañwi
OBA.1.17	ba ka banduka,
OBA.1.17	mi i ka ba sibaka se si kenile.
OBA.1.17	Batu ba Jakobo ba ka nga naha
OBA.1.17	ye i li ya bona luli.
OBA.1.18	Batu ba Jakobo ni ba Josefa
OBA.1.18	ba ka swana inge mulilo.
OBA.1.18	Ba ka timeza ba Isau,
OBA.1.18	sina mulilo o fa matakala.
OBA.1.18	Ha ku na wa lusika lwa Isau
OBA.1.18	ya ka banduka.
OBA.1.18	Ku bulezi na, Muñ'a Bupilo.
OBA.1.19	“Maisilaele ba kwa Negeve
OBA.1.19	ba ka nga Lilundu la Isau.
OBA.1.19	Ba ba mwatas'a malundu a Juda
OBA.1.19	ba ka hapa naha ya Mafilisita.
OBA.1.19	Maisilaele ba ka nga naha
OBA.1.19	ya Eferaimi ni ya Samaria.
OBA.1.19	Batu ba Benjamine ba ka nga Giliadi.
OBA.1.20	Mpi ya Maisilaele, ba ba ne ba
OBA.1.20	hapilwe ki mibuso ya kwa mutulo,
OBA.1.20	i ka tula naha ya Mafenesia
OBA.1.20	ku ya kwa mutulo mane ku t'o fita
OBA.1.20	ni kwa Zerafati.
OBA.1.20	Ba ba ne ba hapilwe mwa Jerusalema
OBA.1.20	ba ba li mwa Sardisi
OBA.1.20	bona ba ka hapa minzi ya Negeve.
OBA.1.21	Batuli ba Isilaele ba ka kambamela
OBA.1.21	fa Lilundu la Sione.
OBA.1.21	Ba ka busa malundu a Edomo.
OBA.1.21	Muñ'a Bupilo ki yena
OBA.1.21	ya ka ba mulena.”
JON.1.1	 Muñ'a Bupilo a li ku Jonasi mwan'a Amitai, 
JON.1.2	“Itukise, mi u ye kwa Ninive, muleneñi wani o mutuna, mi u y'o u kalimela. Ni utwile mo bu inezi bumaswe bwa batu ba ona.” 
JON.1.3	Kono bakeñisa kuli Jonasi a ye kwa Ninive, yena a kala ku zwa ku Muñ'a Bupilo mi a sabela kwa Tarishishi. A ya kwa Jopa, kw'a n'a il'o fumana sisepe se ne si bata ku fuula ku ya kwa Tarishishi. A lifa tifo ya musipili mi a longana mwa sisepe hamoho ni bazamaisi ba sona ku ya kwateñi, ili kw'a n'a ka ba kwahule ni Muñ'a Bupilo. 
JON.1.4	Kono Muñ'a Bupilo a lumela moya o maata hahulu, mane sisepe se si bata ku pazauha. 
JON.1.5	Bafuluhi kamukana ne ba sabile hahulu mi ba huweleza kuli ba tuswe. Yo muñwi ni yo muñwi a kupa tuso ku mulimu wa hae, ba nze ba nepakela libyana mwa mezi kuli sisepe si be bubebe mi si si ke sa tiba. Jonasi yena n'a lobalezi a nz'a hona mwa sibaka se siñwi sa mwa sisepe, se si kwatasi. 
JON.1.6	Nduna wa sisepe a mu fumana mwateñi mi a li ku yena, “U ezañi u nz'o lobezi? Zuha, u kupe tuso ku mulimu wa hao, mwendi u ka lu shwela makeke, kuli lu si ke lwa shwa.”
JON.1.7	Cwale bafuluhi ba bulelisana, ba li, “A lu lauleñi, lu fumane sifosi ya lu tiselize kozi ye lu li ku yona ye.” Ba eza cwalo, mi kwa swalwa Jonasi. 
JON.1.8	Ba li ku yena, “U lu bulelele cwale, ki mañi ya mulatu fa taba ye! U ezañi mo? U zwa kai? U zwa mwa naha ifi? U wa sicaba sifi?”
JON.1.9	Jonasi a alaba, a li, “Ni Muheberu. Ni lapela Muñ'a Bupilo, Mulimu wa lihalimu, ya ezize lifasi ni liwate.” 
JON.1.10	Bafuluhi ne ba ziba kuli n'a saba Muñ'a Bupilo kakuli n'a s'a ba bulelezi. Ba sabile hahulu mi ba li ku yena, “U ezize nto ye maswe cwañi!”
JON.1.11	Moya wa ekezeha hahulu ni ku fita ka nako kaufela, mane bafuluhi ba li ku yena, “Lu ka ku eza cwañi kuli liwate li kuze?”
JON.1.12	Jonasi a li, “Mu ni nge, mu ni nepele mwa liwate, mi moya u ka kuza. Na ziba kuli ki kabakala ka, liñungwa le lituna cwalo ha li mi tahezi.”
JON.1.13	Bafuluhi ba eza ka tata kuli ba ise sisepe kwa likamba kono ba palelwa kakuli moya n'o sa ekezeha ka maata hahulu. 
JON.1.14	Cwale ba huweleza ku Muñ'a Bupilo, ba li, “Oho Muñ'a Bupilo, lwa lapela, u si ke wa lu tuhela lu shwa kabakala ku zwisa bupilo bwa munna yo. U si ke wa lu fa mulatu sina babulai, kakuli ki wena, Muñ'a Bupilo, ya lu bonisize se lu lukela ku eza.” 
JON.1.15	Cwale ba nanula Jonasi, ba mu nepela mwa liwate, mi kapili-pili moya wa kuza. 
JON.1.16	Bafuluhi ba saba hahulu Muñ'a Bupilo mane ba mu ezeza sitabelo ni lisepiso za buitumelo.
JON.1.17	 Muñ'a Bupilo a laela tapi ye tuna ku t'o miza Jonasi, mi Jonasi a ba mwa mba ya tapi mazazi a malalu ni masihu a malalu.
JON.2.1	Cwale Jonasi a lapela ku Mulena Mulimu wa hae, h'a li mwa mba ya tapi, a li,
JON.2.2	“Mwa ziezi ya ka,
JON.2.2	na huweleza ku wena,
JON.2.2	Oho Muñ'a Bupilo,
JON.2.2	mi wa ni alaba.
JON.2.2	Na huweleza ku kupa tuso,
JON.2.2	ni li kwatas'a lifasi la bafu,
JON.2.2	mi u utwile linzwi la ka.
JON.2.3	U ni nepezi mwa buliba bwa fa lilaho
JON.2.3	la liwate,
JON.2.3	ko ne ni li mwahal'a mezi,
JON.2.3	mi mandinda a hao a maata kaufela
JON.2.3	n'a nz'a nyekanga fahalimw'a ka.
JON.2.4	Na li, ‘Ni zwisizwe fapil'a hao,
JON.2.4	ni nepezwi kwahule ni wena.
JON.2.4	Kana ni ka bona Tempele ya hao
JON.2.4	ye kenile hape?’
JON.2.5	Mezi a t'o ni minisa,
JON.2.5	liwate la ni apeseleza,
JON.2.5	mi luyuya lwa itateza kwa toho ya ka.
JON.2.6	Na pumbama kwatas'a mitomo
JON.2.6	ya malundu,
JON.2.6	mwa naha ya munyako o kwalilwe
JON.2.6	kuya kuile.
JON.2.6	Kono u ni zwisize mwa buliba bo,
JON.2.6	ni nze ni pila,
JON.2.6	Oho Mulena Mulimu wa ka!
JON.2.7	Ha ni utwa ni bata ku shwa,
JON.2.7	Oho Muñ'a Bupilo,
JON.2.7	cwale na ku hupula,
JON.2.7	mi tapelo ya ka ya taha
JON.2.7	ku wena,
JON.2.7	mwa Tempele ya hao ye kenile.
JON.2.8	Bao kaufela ba ba lapela milimu
JON.2.8	ya buhata,
JON.2.8	ba tuhezi busepahali bwa bona
JON.2.8	ku wena.
JON.2.9	Kono ni ka ku lumba ka lipina.
JON.2.9	Ni ka ku ezeza sitabelo
JON.2.9	mi ni ka eza se ni sepisize.
JON.2.9	Ku puluswa ku zwa
JON.2.9	ku Muñ'a Bupilo!”
JON.2.10	Muñ'a Bupilo a bulelela tapi, mi ya tazeza Jonasi fa likamba.
JON.3.1	Hape Muñ'a Bupilo a bulelela Jonasi, a li, 
JON.3.2	“Itukise, mi u ye kwa Ninive, muleneñi wani o mutuna, mi u ba zibise manzwi o ni ku laezi.” 
JON.3.3	Cwale Jonasi a itukisa mi a ya kwa Ninive sina mw'a n'a mu bulelezi Muñ'a Bupilo. Ninive n'e li muleneñi o mutuna hahulu, o n'o kona ku ngisa mutu mazazi a malalu a nz'a zamaya ku y'o fita k'o felela. 
JON.3.4	 Jonasi a kala ku ya mwahal'a muleneñi. Ha s'a zamaile musipili wa lizazi mutumbi a kala ku huweleza, a li, “Kasamulaho a mazazi a mashumi a mane Ninive u ka sinyiwa!”
JON.3.5	Batu ba Ninive ne ba lumezi ku Mulimu. Ba toma kuli mutu ni mutu a itime lico. Mi hape, ku kala ku ba bahulu luli ku isa ku ba banyinyani hahulu, ba apale liapalo za masaka, ili ku bonisa kuli ba bakile.
JON.3.6	Mulena wa Ninive h'a utwa cwalo, a zwa mwa lubona lwa hae, a tubula siapalo sa hae sa bulena, a apala siapalo sa saka mi a ina mwa mulola. 
JON.3.7	A lumela zibiso kwa batu ba Ninive, ye li, “Ki ye taelo ye zwa ku mulena ni manduna ba hae. Ha ku na ya ka ca se siñwi. Batu kamukana, likomu, ni lingu li hanisizwe ku ca kamba ku nwa. 
JON.3.8	Batu kaufela ni lifolofolo ba lukela ku apala liapalo za masaka. Mutu ni mutu u lukela ku lapela ku Mulimu ka buniti, ku tuhela mikwa ya hae ye maswe, ni ku bakela lifoso z'a ezize. 
JON.3.9	Mwendi Mulimu u ka cinca muhupulo wa hae, a tuhele ku lu halifela, kuli lu si ke lwa shwa!”
JON.3.10	Mulimu a bona se ne ba ezize. A bona ni mo ne ba tuhelezi likezo za bona ze maswe. Cwale a cinca muhupulo wa hae, mi a tokwa ku ba tiseza kozi ye sabisa ya n'a bulezi kuli u ka i eza.
JON.4.1	Jonasi n'a si ka taba bakeñisa kezo yeo, mi a nyema. 
JON.4.2	 Cwale a lapela ku Mulena, a li, “Na ku kupa, Muñ'a Bupilo, kana pili ni si ka zwa mwa hae ne ni si ka bulela kuli kezo ye ki yona y'o ka eza? Kikabakaleo ha ne ni likile mo ne ni konela kaufela ku sabela kwa Tarishishi! Ne ni ziba kuli u Mulimu ya sishemo, ya musa hahulu, ni kuli kamita u lukile, u lilato, mi kamita u itukiselize ku swalela, isiñi ku atula. 
JON.4.3	 Cwalehe, Muñ'a Bupilo, u nge bupilo bwa ka, kakuli ni lukela ku shwa ku fita ku pila.”
JON.4.4	Muñ'a Bupilo a alaba, a li, “Kana kwa ku lukela kuli u nyeme?”
JON.4.5	Cwale Jonasi a zwa mwa muleneñi, a ya kwa neku la upa, mi a ina fafasi. A ikezeza sipapela mi a ina mwa muluti wa sona a nz'a libelezi ku bona se ne si ta ezahala kwa munzi wo. 
JON.4.6	Cwale Muñ'a Bupilo a hulisa simela fahalimw'a Jonasi ku mu fa muluti, kuli a si ke a nyandiswa ki lizazi. Jonasi a taba hahulu kabakala simela seo. 
JON.4.7	Kono ka le li tatama, lizazi ha li pazula, Mulimu a tisa sibuku sa t'o ca simela seo, mi s'a shwa. 
JON.4.8	Cwale lizazi ha li tutumuka Mulimu a lumela moya o cisa o zwa kwa upa, mi Jonasi a bata ku welela kabakala lizazi le ne li mu cisa mwa toho. Cwale a lakaza kuli kambe n'a ka shwa. A li, “Ni lukela ku shwa ku fita ku pila.”
JON.4.9	Kono Mulimu a li ku yena, “Kana kwa ku lukela kuli u nyemele simela?”
JON.4.9	Jonasi a alaba, a li, “Ee, kwa ni lukela ku nyema hahulu luli, kuli mane ni shwe!”
JON.4.10	Muñ'a Bupilo a li ku yena, “Simela se, si hulile ka busihu bu li buñwi mi ka le li tatama sa shwa. Sika s'o si ka ikataleza kamba ku si hulisa, ki sona s'o bilaelela! 
JON.4.11	Cwale ku na bo, ne ku tokwahala makeke a kuma kai, o ni ka ba ni ona ku Ninive, muleneñi tuna wani, o na ni bana ba ba si na mulatu ba likiti ze mwanda ka mashumi a mabeli, ni likomu ze ñata cwalo!”
MIC.1.1	 Buka ye i bulukile manzwi a Muñ'a Bupilo a n'a file Mika wa Moresheti, ka nako yeo Jotami, Akazi, ni Ezekiasi ha ne ba li malena ba Juda. Muñ'a Bupilo a sinulela Mika litaba ze za Samaria ni Jerusalema.
MIC.1.2	A mu utwe se, mina macaba kaufela.
MIC.1.2	Mu teeleze taba ye,
MIC.1.2	mina kamukana ba ba pila mwa lifasi!
MIC.1.2	Muñ'a Bupilo ya Pahami u ka ipakela
MIC.1.2	ili yena ka za bumaswe bwa mina.
MIC.1.2	Mu teeleze! Mulimu u bulela,
MIC.1.2	a li mwa tempele ya hae
MIC.1.2	ya kwa lihalimu.
MIC.1.3	Muñ'a Bupilo wa taha ku zwa
MIC.1.3	mwa sibaka sa hae se si kenile.
MIC.1.3	U ka taha fafasi, a t'o zamaya
MIC.1.3	fahalimw'a malundu.
MIC.1.4	Cwale malundu a ka sheungunuka
MIC.1.4	mwatas'a hae
MIC.1.4	sina bulota bo bu fa mulilo.
MIC.1.4	U ka bubela mwa musindi
MIC.1.4	sina mezi a zwa mwa lilundu.
MIC.1.5	Ze kamukana li ka ezahala kabakala kuli batu ba Isilaele ba fosize mi ba fulalezi Mulimu. Ki mañi ya ka nyazwa ka za petuhelo ya Isilaele? Batu ba Samaria! Ki mañi ya mulatu wa bulapeli bwa milimu ya buhata mwa Juda? Ki batu ba Jerusalema! 
MIC.1.6	Cwale Muñ'a Bupilo u li, “Ni ka eza Samaria tutuma ya macwe a mwa libala, i be sibaka sa ku cala likota za veine. Ni ka sululela macwe a n'a li a miyaho ya muleneñi mwa libala, ni ku siya mitomo ya muleneñi fo ku sweu feela. 
MIC.1.7	Lika kaufela ze ne li filwe kwa mahule ba tempele za sinyiwa ka mulilo. Milimu ya bona ya maswaniso i ka ba libunda le li si na tuso. Samaria n'a fumile ka ku itusisa lisebelezo za ku kupa milimu kuli limunanu za bona li zwale hahulu ni limela li konde. Cwale lila za bona li ka nga bufumu bwa bona bo kwa mahule ba litempele ku sili.”
MIC.1.8	Cwale Mika a li, “Kabakala nto ye ni ka silisa ni ku lila. Ni ka zamaya mapunu, ni ku zamaya mahutu fande, ili ku bonisa maswabi a ka. Ni ka huhula sina luwawa ni ku lila sina mpye. 
MIC.1.9	Mañiba a Samaria h'a konwi ku alafiwa. Juda ni yena s'a bata ku kula mañiba a swana. Manyando a se a fitile kwa minyako ya Jerusalema kasibili, mo ku pila batu ba ka.”
MIC.1.10	Mu si ke mwa bulelela batu ba Gati mo lu tulezwi. Mu si ke mwa ba tuhela ba mi bona ha mu lila. Mu bonise ku felelwa ki sepo kwa mina mwa munzi wa Afira. 
MIC.1.11	Batu ba Shapi ba hapiwa, ba mapunu mi ba swabile. Ba ba pila mwa Zaanani ha ba na ku zwa mwateñi ba nze ba pila. Ha mu ka utwa ba Betezele ba silisa, mu zibe kuli ha ku na masabelo mwateñi. 
MIC.1.12	Batu ba Maroti ba minyaukiswa ki butuku. Ba tokwa tuso, kakuli Muñ'a Bupilo s'a tisize kozi fakaufi ni Jerusalema. 
MIC.1.13	Mina, ba ba pila mwa Lakishi, mu pane lipizi za mina kwa likoloi. Mu likanyisize bumaswe bwa Isilaele, mi cwale mu fosisize Jerusalema. 
MIC.1.14	Mi cwale, mina batu ba Juda, mu laeze munzi wa Moresheti Gati. Malena ba Isilaele ha ba na ku fumana tuso kwa munzi wa Akizibi.
MIC.1.15	Batu ba Maresha, Muñ'a Bupilo u li u ka mi neela kwa sila se si ka nga munzi wa mina. Mulena wa Isilaele u ka y'o ipata mwa liñope la licwe kwa Adulamu. 
MIC.1.16	Batu ba Juda, mu ikute milili, mi mu silise bana bo mu lata. Mu ikeze litenda sina manoñu, kakuli bana ba, ba ka zwiswa ku mina.
MIC.2.1	Ki bumai bo bu cwañi kwa batu ba ba li niha ba lobezi, ba lela ze maswe! Habusa kakusasana, ba sa fumana feela sibaka, ba eza bumaswe bo ne ba se ba lelile. 
MIC.2.2	Ha ba bata masimu, b'a nga. Ba amuha batu mandu ni liluwo la bona.
MIC.2.3	Mi cwale Muñ'a Bupilo u li, “Ni lelile ku mi tiseza kozi, mi ha mu na ku kona ku banduka ku yona. Ha mu sa na ku zamaya ka buikuhumuso cwalo ni kamuta, kakuli i ka ba nako ye maswe ku mina. 
MIC.2.4	Ka yona nako yeo, batu ba ka itusisa taba ya mina sina mutala wa manyando, ni ku opela pina ye utwisa butuku.
MIC.2.4	Lu felile kaufela, se lu li matota feela!
MIC.2.4	Mulena u lu amuhile naha ya luna.
MIC.2.4	U i file ba ba lu hapile.”
MIC.2.5	Cwalehe, ha ku na wa ku mina ya ka amuhela naha hape muta i ka abelwa batu ba Muñ'a Bupilo sinca.
MIC.2.6	Batu ba li ku na, “U si ke wa lu kutaza. U si ke wa lu kutaza ka zeo kaufela. Mulimu h'a na ku lu swabisa cwalo. 
MIC.2.7	Kikuli batu ba Isilaele ba kutilwe na? Kikuli Muñ'a Bupilo h'a sa na buiswalo na? Kana n'a ka eza linto ze cwalo na? Kana h'a bulelangi ka musa ka batu ba ba eza ze lukile na?”
MIC.2.8	Muñ'a Bupilo h'a alaba, a li, “Kono mina mu ikeza lila za batu ba ka. Mu uzwa licansi fa mikokoto ya batu ba ba na ni kozo, ba ba zwa mwa ndwa mi ba hupula kuli ba pilile. 
MIC.2.9	Mu leleka basali ba batu ba ka mwa minzi ye ba lata, mi mu amuhile bana ba bona limbuyoti za ka kuya kuile. 
MIC.2.10	A mu zwe, mu zamaye. Se ha si sibaka sa ku pumulela. Kabakala sibi mu ka telwa ki kozi ye sabisa.
MIC.2.11	“Mutu wa lihata ya zamaya a puma batu, a li, ‘Ni polofita kuli waine ni lino ze buhali li ka mi atela,’ ya cwalo yo ki yena mupolofita ye ba lata.
MIC.2.12	“Kono mina, batu ba Isilaele, ni ka mi kopanya hamoho, mina kaufela mu siyezi. Ni ka mi tisa kamukana sina lingu ze mwa mulaka, kamba mutapi o mwa mafulelo. Naha ya mina i ka tala lilata la batu ba bañata.”
MIC.2.13	Mulimu u ka ba kwalulela nzila ni ku ba zwiseza kwande. Ba ka punyeza kwa minyako ya makwakwa a muleneñi, ba ikele. Mulen'a bona, yena Muñ'a Bupilo, u ka ba etelela.
MIC.3.1	Mu teeleze, mina babusi ba Isilaele! Mu lukela ku ba ba ba buluka mulao. 
MIC.3.2	Kono mu toya bunde mi mu tabele bumaswe. Mu buwa batu ba nze ba pila, mi mu momauna mikamba kwa masapo a bona. 
MIC.3.3	Mu ca batu ba ka. Mu ba zwabuluza matalo, mu ba lobaka masapo, ni ku ba kabela sina nama ye mwa piza. 
MIC.3.4	Nako ya ta yeo mu ka huweleza ku Muñ'a Bupilo kono h'a na ku mi alaba. H'a na ku teeleza kwa litapelo za mina, kakuli mu fosize hahulu.
MIC.3.5	Batu ba pumiwa ki bapolofita ba ba sepisa kozo ku ba ba lifa se siñwi, kono ba bemba ba ba sa ba lifi kuli ba ka telwa ki ndwa. Kwa bapolofita ba ba cwalo ba, Muñ'a Bupilo u li, 
MIC.3.6	“Kabakala kuli mu kelusa batu ba ka, ha mu na ku ba ni lipono za bupolofita ni kamuta, mi ha mu na ku kona ku nuha se siñwi. Bapolofita, lizazi la mina se li felile. Lizazi la mi nangela.” 
MIC.3.7	Ba ba ka nuha za kwa pili ba ka swaba hahulu, linto ze ba polofita ha li na ku ezahala. Kamukan'a bona ba ka swaba hahulu kakuli Mulimu h'a ba fi likalabo ze ba bata.
MIC.3.8	Kono haili na, moya wa Muñ'a Bupilo u ni file maata, butali, ni bundume bwa ku bulelela batu ba Isilaele bumaswe bwa bona. 
MIC.3.9	Mu teeleze ku na, mina babusi ba Isilaele, mina mu toile ku luka, mi mu fetula bunde ku bu eza bumaswe. 
MIC.3.10	Mu hulisa Jerusalema, muleneñi wa Mulimu, ka lipulao ni ka sobozi. 
MIC.3.11	Babusi ba muleneñi ba busa ka likweta. Baprisita ba talusa Mulao ka ku lifwa se siñwi. Bapolofita ba fa lipono za bona ka mali. Kamukan'a bona ba li Muñ'a Bupilo u na ni bona. Ba li, “Kikuli Muñ'a Bupilo h'a yo ku luna, naa? Ha ku na kozi ye ka lu tela.”
MIC.3.12	 Mi cwale, kabakala mina, Sione u ka limwa sina simu, Jerusalema u ka ba lizulu la mamota, mi lilundu la Tempele li ka fetuha mushitu.
MIC.4.1	Mwa mazazi a taha lilundu
MIC.4.1	fo i yemi Tempele
MIC.4.1	i ka ba lona le litelele ka ku fitisisa.
MIC.4.1	Macaba a mañata a ka taha,
MIC.4.1	a kamuhezi kwateñi.
MIC.4.2	Mi batu ba ona ba ka li,
MIC.4.2	“A lu yeñi
MIC.4.2	fa Lilundu la Muñ'a Bupilo,
MIC.4.2	kwa Tempele ya Mulimu
MIC.4.2	wa Isilaele.
MIC.4.2	Lu ka ituta s'a lata kuli lu si eze.
MIC.4.2	Lu ka zamaya mwa linzila
MIC.4.2	z'a ketile.
MIC.4.2	Tuto ya Muñ'a Bupilo i zwa
MIC.4.2	mwa Jerusalema.
MIC.4.2	U bulela kwa batu ba hae,
MIC.4.2	a li mwa Sione.”
MIC.4.3	 U ka atula litaba
MIC.4.3	za mwahal'a macaba,
MIC.4.3	ni ku ba muatuli
MIC.4.3	mwahal'a mibuso ye mituna
MIC.4.3	ye kwahule ni Isilaele.
MIC.4.3	Ba ka tula mikwale ya bona
MIC.4.3	ku i eza likekele,
MIC.4.3	ni malumo a bona ku a eza litipa
MIC.4.3	za ku kolisa mitai.
MIC.4.3	Licaba ha li na ku ya kwa ndwa
MIC.4.3	kuya kuile,
MIC.4.3	kamba ku itukiseza ndwa hape
MIC.4.3	ni kamuta.
MIC.4.4	 Mutu ni mutu u ka pila ka kozo
MIC.4.4	mwatas'a likota za hae za veine
MIC.4.4	ni za feiga,
MIC.4.4	ku si na ya mu sabisa.
MIC.4.4	Muñ'a Bupilo ya Maata Kaufela,
MIC.4.4	u sepisize cwalo.
MIC.4.5	Sicaba se siñwi ni se siñwi
MIC.4.5	si lapela mulimu wa sona,
MIC.4.5	kono lu ka lapela
MIC.4.5	ni ku mamela Mulena,
MIC.4.5	Mulimu wa luna, kuya kuile.
MIC.4.6	Muñ'a Bupilo u li, “Nako ya taha yeo ni ka kopanya hamoho batu kamukana ba ba ne ba hasanyizwe ka manyando, ili bona bo ne ni file mulatu. 
MIC.4.7	Ba se ba holofezi mi ba kwahule ni munzi, kono ni ka ba kalisa hape sinca mi ba ka ba sicaba se situna. Ku zwa fo ni ka ba busa ni li fa Lilundu la Sione kuya kuile.”
MIC.4.8	Ni wena Jerusalema, mo Mulimu u libelela batu ba hae, u ka kutela hape ku ba wena muleneñi o mutuna wa mubuso o n'o li wa hao. 
MIC.4.9	U lilelañi hahulu cwalo? Kiñi ha u utwa butuku hahulu cwalo sina musali ya indukilwe? Kikabakala kuli ha u na mulena, mi manduna ba hao ba shwile, nji? 
MIC.4.10	Batu ba Jerusalema, mu minyauke ni ku bokolola sina musali ya puluha. Cwale mu ka zwa mwa muleneñi, mu y'o pila feela mwa naheñi. Mu ka be mu ile kwa Babilona. Kono kwateñi mu ka y'o lukululwa, mi Muñ'a Bupilo u ka mi pulusa kwa lila za mina. 
MIC.4.11	Macaba a mañata a kopani ku mi lwanisa. A li, “Jerusalema u lukela ku timezwa! Lu ka bona muleneñi wo u nz'o li matota.” 
MIC.4.12	Kono macaba h'a zibi se si mwa pilu ya Muñ'a Bupilo. H'a zibi kuli u hupula ku a kopanya kuli a fiwe mulatu hamoho, sina mo ku kubukanyezwa mabele h'a puliwa.
MIC.4.13	Muñ'a Bupilo u li, “Batu ba Jerusalema, mu ye mu y'o kabaula lila za mina! Ni ka mi fa maata sina pulu ye na ni manaka a sipi ni litaku za butale bwa kopa. Mu ka tubaka licaba ze ñata, mi bufumu bwa bona bu ka ba bwa ka. Bu ka ba bwa Mulena wa lifasi kaufela.”
MIC.5.1	Batu ba Jerusalema, mu ikolofaze ili mina kabakala sabo! Lila li lu beile mwahali! Li lwanisa mueteleli wa Isilaele!
MIC.5.2	 Muñ'a Bupilo a li, “Betelehema Afrata, u yo muñwi wa minzi ye minyinyani hahulu mwa naha ya Juda. Kono ku wena ku ka zwa mubusi wa Isilaele. Lusika lwa hae lu simuluha ku lwa baikale.”
MIC.5.3	Cwalehe, Muñ'a Bupilo u ka tuhelela batu ba hae kwa lila za bona ku fitela musali ya ka mu pepa a puluha mwana wa mushimani. Cwale banna ba naha ya habo ba ba hasani ba ka kopana hape ni batu ba bona. 
MIC.5.4	H'a ka taha u ka busa batu ba hae ka maata a zwa ku Muñ'a Bupilo, ni ka bulena bwa Muñ'a Bupilo kasibili. Batu ba hae ba ka pila ka kozo kakuli batu mwa lifasi kaufela ba ka ziba butuna bwa hae. 
MIC.5.5	U ka tisa kozo.
MIC.5.5	Maasiria ha ba ka kena mwa naha ya luna ku t'o lu lwanisa, mi ba punya makwakwa a luna, lu ka lumela baeteleli ba luna ba ba maata hahulu ku y'o ba lwanisa. 
MIC.5.6	 Mi ka mikwale ya bona ba ka tula naha ya Asiria. Ba ka lu pulusa kwa Maasiria ha ba ka lwanisa naha ya luna.
MIC.5.7	Batu ba Isilaele ba ba ka pila ba ka swana sina puka ye ncafaza ye lumilwe ki Muñ'a Bupilo kwa macaba a mañata, inge lufafazani lo lu nela fa limela ze sa hula. Ba ka itinga ku Mulimu, isiñi ku mutu. 
MIC.5.8	Ba bañwi ba batu ba Isilaele ba ka siiwa mwahal'a macaba sina tau ye zuma lico mwa mushitu kamba mwa mafulelo. I kena mwahal'a lingu, ya li tulelela fahalimu, ni ku li pazaula tuemba-emba, mane ku tokwe sepo ya ku li pulusa. 
MIC.5.9	Isilaele u ka tula lila za hae ni ku li timeza kaufela.
MIC.5.10	Muñ'a Bupilo u li, “Ka yona nako yeo ni ka mi amuha lipizi, ni ku sinya likoloi za mina. 
MIC.5.11	Ni ka sinya mileneñi ya naha ya mina ni ku lutulula mamota ni makwakwa a mina kamukana. 
MIC.5.12	Ni ka sinya liunduma ze mu ezize mabibo, ni ku mi siya mu si na mulauli ni yo mukana. 
MIC.5.13	Ni ka sinya milimu ya buhata ni linto ze tomilwe ze mu lapela. Ha mu sa na ku lapela linto ze mu ezize. 
MIC.5.14	Ni ka wisaka likota kamukana za ku pailela mwa naha ya mina, ni ku sinya mileneñi ya mina. 
MIC.5.15	Mi ka bunyemi bwa ka bo butuna ni ka kutisa bumaswe kwa macaba a si ka ni kuteka.”
MIC.6.1	Mu teeleze kwa taba ya Muñ'a bupilo ni Isilaele.
MIC.6.1	Yema Muñ'a Bupilo, u taluse taba ya hao, mi malundu a be lipaki. Malundunyana a utwe s'o ka bulela.
MIC.6.2	Mina malundu, mina mitomo ye sa feli ya lifasi, a mu teeleze kwa taba ya Muñ'a Bupilo! Muñ'a Bupilo u na ni muzeko ni batu ba hae. U tuha a zekisa Isilaele.
MIC.6.3	Muñ'a Bupilo u li, “Batu ba ka, ni ezizeñi ku mina? Ni mi imelize cwañi? Mu ni alabe. 
MIC.6.4	 Ni mi zwisize mwa Egepita. Ni mi lukuluzi mwa butanga. Ni lumile Mushe, Aruni ni Miriame ku t'o mi etelela. 
MIC.6.5	 Batu ba ka, mu hupule s'a n'a lelile ku eza Mulena Balaki wa Moabi ku mina, ni mw'a n'a mu alabezi Baalami mwan'a Beori. Mu hupule linto ze n'e ezahlile ha mu zwa kwa muleneñi wa Akasia ku taha kwa Giligali, ili kuli mu lemuhe ze ne ni ezize ku mi pulusa.”
MIC.6.6	Ni ka tisañi ku Muñ'a Bupilo, Mulimu wa lihalimu, ha ni t'o mu lapela? Kikuli ni ka tisa manamani a mande hahulu, ni t'o mu ezeza litabelo za ku cisa ka ona. 
MIC.6.7	Na kikuli Muñ'a Bupilo u ka taba ha ni ka mu tiseza bo lule ba lingu kamba buñata bwa mafula a olive a si ke a fela? Kana ni ka mu ezeza mwan'a ka wa mweli sitabelo kuli i be tifo ya libi za ka? 
MIC.6.8	Mina batu ba ba li kai ni kai, Muñ'a Bupilo u sa mi bulelezi se si lukile. S'a tokwa ku mina ki se. Mu eze lika ka swanelo, mu bonise lilato la mina le li sa feli, mi mu kuteke Mulimu wa mina ka buikokobezo. 
MIC.6.9	Ku saba Muñ'a Bupilo ki bona butali. U biza ba ba mwa hae, u li, “Mu teeleze, mina mu kopani mwa muleneñi. 
MIC.6.10	Mwa mandu a ba ba maswe ku na ni bufumu bo ba fumani ka bupumi. Ba itusisa litikanyo za bupumi, ze ni toile. 
MIC.6.11	Kana ni ka kona ku swalela batu ba ba itusisa likala za buhata ni buima bwa bupumi? 
MIC.6.12	Bafumi ba muleneñi ba putelela babotana. Batu ba teñi ki mahata. 
MIC.6.13	Cwalehe, se ni kalisize ku mi shandaula ni ku mi yundisa kabakala bumaswe bwa mina. 
MIC.6.14	Mu ka ca, kono ha mu na ku kula. Mu ka be mu sa lapile. Niha mu lika ku buluka lika, ha mu na ku kona. Nto ni nto ye mu ka beya, ni ka i sinya ka ndwa. 
MIC.6.15	Mu ka cala lipeu, kono ha mu na ku kutula lico. Mu ka hamula mafula kwa olive, kono ha mu na ku itusisa ona. Mu ka eza waine, kono ha mu na ku i nwa. 
MIC.6.16	 Mu latelezi likezo ze maswe za Mulena Omiri ni za mwan'a hae, Akabe. Mu zwelapili mwa mikwa ya bona, mi cwale ni ka mi felisa, mu be matota feela, mi ni ka nyefulisa batu ba mina kaufela. Kai ni kai batu ba ka mi shwaula.”
MIC.7.1	Ha ku na sepo! Ni swana inge mutu ya lapile, ya sa koni ku fumana miselo nihaili ye siyezi kwa likota kamba litolwana za veine. Litolwana za veine ni za feiga ze nde, kamukan'a zona li nepilwe. 
MIC.7.2	Ha ku sa na mutu ya sepahala mwa naha, mi ha ku sa na ya ipeya ku Mulimu. Kaufel'a bona ba shwile. Yo muñwi ni yo muñwi u itukiseza ku fumana sibaka sa ku bulaya. Mutu ni mutu u zuma mwanahabo. 
MIC.7.3	Ba talifezi hahulu ku eza ze maswe. Manduna ni baatuli kaufela ba kupa litifo za likweta. Mutu ya zibahala hahulu u ba bulelela s'a bata, mi cwale ba si lela hamoho. 
MIC.7.4	Nihaili banna ba bande, ba ba sepahala hahulu ku bona, se ba swana inge mikona.
MIC.7.4	Lizazi li se li fitile leo Mulimu a ka utwisa batu butuku, sina ha n'a s'a ba lemusize kuli u ka eza cwalo. Cwale ba ka lyangana. 
MIC.7.5	U si ke wa lumela za y'o bapani ni yena kamba ku sepa mulikan'a hao. U mamele s'o bulela nihaili ku musal'a hao. 
MIC.7.6	 Ka zona linako ze, bana ba eza bo ndat'a bona sina likuba, basizana ba pihisana ni bo m'a bona, likalibe li kanana ni makwenyan'a zona ba basali, mi lila za munna ki ba ndu ya hae.
MIC.7.7	Kono na, ni ka talimela ku Muñ'a Bupilo. Ni ka libelela ka sepo ku Mulimu ya ka ni pulusa. Mulimu wa ka u ka ni utwa.
MIC.7.8	Mu si ke mwa taba ha ni maibile, mina lila za ka. Ni wile, kono ni ka zuha hape. Ni mwa lififi kono Muñ'a Bupilo u ka ni fa liseli. 
MIC.7.9	Ni foselize Muñ'a Bupilo, mi cwale ni swanezi ku nyandela bunyemi bwa hae ka nakonyana. Kono kwa mafelelezo u ka ni sileleza, ni ku lukisa lifoso ze ne li ezahalile ku na. 
MIC.7.10	Cwale lila za ka li ka bona ze, mi li swabe hahulu, ili zona lila ze ne li ni sheunuzi ka ku ni buzanga kuli, “Mulena Mulimu wa hao u kai?” Ni ka li bona li nze li tuzwi, li hatikezwi sina sileze sa mwa mikwakwa.
MIC.7.11	Batu ba Jerusalema, nako ya ku yaha matota a muleneñi sinca ya taha. Ka yona nako yeo, naha ya mina i ka ekezeha. 
MIC.7.12	Batu ba mina ba ka kutela ku mina ba nze ba zwa mwa libaka kaufela. Ba ka zwa kwa Asiria ili kwa upa, kwa Egepita ko ili kwa mboela. Ba ka zwa kwa Tire ni kwa libaka za Nuka ya Yuferati. Hape ba ka zwa kwa mawate a kwahule, hamohocwalo ni kwa malundu a kwahule. 
MIC.7.13	Kono lifasi li ka ba lihalaupa kabakala bumaswe bwa ba ba pila ku lona.
MIC.7.14	Muñ'a Bupilo, u be mulisana wa batu ba hao b'o ketile. Ba pila ba li nosi mwa naheñi, ba mwahal'a naha ye nunile hahulu. U ba lumelele ku pila mwa naha ye nde ya mafulelo a Bashani ni Giliadi, sina mo ne ba pilelanga kale.
MIC.7.15	U lu ezeze limakazo, Muñ'a Bupilo, sina mo n'o kile wa ezeza ha lu zwa mwa Egepita. 
MIC.7.16	Ka ku bona zeo feela macaba a ka palelwa ku eza se siñwi nihaiba bona ba ba na ni maata hahulu. Ba ka kwala milomo ya bona ni ku tiba lizebe za bona. 
MIC.7.17	Ba ka hohoba mwa liluli inge linoha. Ka ku swana sina lihahabe kaufela, ba ka taha ba ngangama, ba zwa mwa maipato a bona. Ba ta kutela ku Mulena Mulimu wa luna ka sabo.
MIC.7.18	Ha ku na mulimu yo muñwi ya swana ni wena, Muñ'a Bupilo. U swalela bumaswe bwa batu ba hao ba ba punyuhile. Ha u nyemeleli kuya kuile, kono u lu bonisanga lilato la hao le li sa feli. 
MIC.7.19	U ka lu hauhela hape. U ka hatikela lifoso za luna ka mahutu, ni ku li nwelisa, mane li y'o takamana kwatas'a liwate! 
MIC.7.20	U ka bonisa busepahali ni lilato la hao la kamita kwa batu ba hao, bao ili Isilaele, ba lusika lwa Abrahama, sina mo n'o sepiselize bo kukw'a luna kale ka luci.
NAM.1.1	 Ye ki zibiso ya Ninive, litaba za pono ye bonwi ki Nahumi ya n'a zwa kwa Elikoshi.
NAM.1.2	Muñ'a Bupilo h'a yemeli
NAM.1.2	ba ba lakana ni yena.
NAM.1.2	U fa mulatu ku ba ba ñañisana
NAM.1.2	ni yena.
NAM.1.2	Mwa kalifo ya hae u ba kutiseza
NAM.1.2	sina mo ba ezelize.
NAM.1.3	Mulena h'a halifi kapili-pili,
NAM.1.3	kono u maata,
NAM.1.3	mi h'a tuheleli sifosi
NAM.1.3	a sa fiwi mulatu.
NAM.1.3	Kw'a zamaya Mulena,
NAM.1.3	mañungwa a nanuha.
NAM.1.3	Malu ki ona liluli le li nanuzwi
NAM.1.3	ki mahutu a hae!
NAM.1.4	U omanya liwate mi la kala!
NAM.1.4	U kalisa linuka.
NAM.1.4	Mafulelo a Bashani a oma.
NAM.1.4	Litima za Bashani za oma.
NAM.1.4	Lilundu la Karimele li fetuha
NAM.1.4	bufubelu,
NAM.1.4	ni lipalisa za Lebanoni za shwa.
NAM.1.5	Ka ponahalo ya Mulena
NAM.1.5	malundu a matuna a nyanganya.
NAM.1.5	Tulundunyana tu shengunukela
NAM.1.5	fapil'a hae.
NAM.1.5	Mulena h'a bonahala,
NAM.1.5	lifasi la nyungana.
NAM.1.5	Lifasi ni lihalimu
NAM.1.5	hamoho ni batu ba lona kamukana
NAM.1.5	za ngangama.
NAM.1.6	H'a halifile,
NAM.1.6	ki mañi ya kona ku pila?
NAM.1.6	Ki mañi ya ka kona ku puluha
NAM.1.6	kwa buhali bwa hae bo butuna?
NAM.1.6	U tisa kalifo ya hae ye tuka.
NAM.1.6	Fapil'a hae macwe a shanyauka
NAM.1.6	ku ba liluli.
NAM.1.7	Mulena ki yo munde.
NAM.1.7	U sileleza batu ba hae ka linako
NAM.1.7	za likozi.
NAM.1.7	U babalela ba ba mu sepa.
NAM.1.8	U timeza lila za hae kaufela
NAM.1.8	sina muunda o mutuna hahulu.
NAM.1.8	Ba ba ñañisana ni yena u ba lumela
NAM.1.8	ko ba si ke ba hupulwa hape
NAM.1.8	kuya kuile.
NAM.1.9	Mu hupula ku ezañi ku Mulena?
NAM.1.9	U ka mi timeza.
NAM.1.9	Ha ku na ya pihisana ni yena hañata.
NAM.1.10	Ba ba eza cwalo ba swana
NAM.1.10	sina miutwa ye tatani ni mataka
NAM.1.10	a omile.
NAM.1.10	Ni mina mu ka ciswa sina zona!
NAM.1.11	Ku wena, Ninive, ku zwile mutu ya tile a tezi minahano ya lunya, ya hupuzi ku eza maswe ku Muñ'a Bupilo. 
NAM.1.12	Ki a, manzwi a bulelwa ki Muñ'a Bupilo kwa batu ba hae, “Niha Maasiria ba li ba bañata, mi ba na ni maata, ba ka timezwa mi ha ba na ku bonahala hape. Batu ba ka, ni mi nyandisize, kono ha ni na ku eza cwalo hape. 
NAM.1.13	Cwale ni ka felisa maata a Maasiria ku mina, ni ku lobaka mawenge o ba mi tamile.”
NAM.1.14	Ki a manzwi a bulezwi ki Muñ'a Bupilo ka za Maasiria, “Ha ba na ku ba ni ba ba ka ba yola. Ni ka sinya liswaniso za milimu ya bona ze mwa litempele. Ni lukisa libita la Maasiria. Ha ba lukeli ku pila!”
NAM.1.15	 A mu bone, mulumiwa u taha fahalimw'a malundu a na ni litaba ze nde! U mwa nzila ya hae ku t'o bulela za ku tula lila! Batu ba Juda, mu eze mikiti ya mina, mi mu fe Mulimu se ne mu mu sepisize ka buitamo. Ba ba maswe ha ba na ku mi lwanisa hape. Ba se ba timelizwe kaufela!
NAM.2.1	Ninive, wa lwaniswa!
NAM.2.1	Lila ze ka mi shandaula li fitile.
NAM.2.1	Mu be mwa libaka za mina!
NAM.2.1	Mu libelele mikwakwa!
NAM.2.1	Itukise! Itukiseze ndwa!
NAM.2.2	Mulena u bata ku kutisa kanya
NAM.2.2	ya Isilaele,
NAM.2.2	sina mo n'e inezi
NAM.2.2	pili a si ka i amuhiwa
NAM.2.2	ki lila za hae.
NAM.2.3	Masole ba ba ku lwanisa ba lwezi
NAM.2.3	litebe ze fubelu,
NAM.2.3	mi ba apezi liapalo ze fubelu
NAM.2.3	ze swana.
NAM.2.3	Ba itukiselize ku lwana!
NAM.2.3	Likoloi za bona li benya
NAM.2.3	sina mulilo!
NAM.2.3	Lipizi za bona za lika!
NAM.2.4	Ba matisa likoloi za bona
NAM.2.4	mwa mikwakwa sina ba ba pulumuka.
NAM.2.4	Ba liba kafa ni kafa mwa lipatelo
NAM.2.4	za muleneñi.
NAM.2.4	Likoloi li monyeha sina maboni,
NAM.2.4	ni ku benya inge lumonyi.
NAM.2.5	Manduna ba bizwa.
NAM.2.5	Ba sitatala ha ba nze ba zwelapili.
NAM.2.5	Balwani ba matela kwa mamota
NAM.2.5	ni ku lukisa sisilelezo
NAM.2.5	sa ba ba lika ku tuba mamota.
NAM.2.6	Minyako ya fakaufi ni nuka
NAM.2.6	ya ikwalula.
NAM.2.6	Mwa mutala ku tezi sabo ye maswe.
NAM.2.7	Muleneñi wa Jerusalema u hapilwe!
NAM.2.7	Basali ba hae ba bokolola
NAM.2.7	ni ku sulula mioko.
NAM.2.7	Ba inata fa lifuba ka maswabi.
NAM.2.8	Batu ba mata ku zwa Ninive
NAM.2.8	sina mezi a mwa libuba!
NAM.2.8	“Mu yeme! Mu yeme!”
NAM.2.8	ku huwa linzwi.
NAM.2.8	Kono ha ku na ya kuta.
NAM.2.9	Mu huhule silivela!
NAM.2.9	Mu kungushule gauda!
NAM.2.9	Muleneñi u tezi bufumu!
NAM.2.10	Ninive u sinyizwe,
NAM.2.10	u siilwe feela a li matota!
NAM.2.10	Lipilu li shengununwa ki sabo,
NAM.2.10	mañwele a ngangama, maata a felile,
NAM.2.10	lipata li sosobani ka maswabi.
NAM.2.11	Cwalehe, muleneñi o n'o swana
NAM.2.11	inge maipato a litau u kai,
NAM.2.11	ili sibaka mo ne ku utelwa
NAM.2.11	bana ba litau,
NAM.2.11	mo tau ni bana ba yona
NAM.2.11	ne li ka pilela teñi?
NAM.2.12	Tau i bulaile siselo sa yona,
NAM.2.12	mi i si pazaulezi bahabo yona
NAM.2.12	ni bana ba yona.
NAM.2.12	I talize lihaha la yona nama
NAM.2.12	ye bekilwe.
NAM.2.13	“Ni sila sa mina!” ku bulela Mulena Mulimu. “Ni ka cisa makoloi a mina. Ndwa i ka timeza micaha ya mina, mi ni ka nga linto kaufela ze mu ngile ku ba bañwi. Lindumeleti za mina ha li na ku teelezwa mwa lifasi.”
NAM.3.1	Muleneñi wa mahata, ni wa babulai,
NAM.3.1	u ka feliswa.
NAM.3.1	Bufumu bwa ona bu ka sinyiwa
NAM.3.1	ni ku lobelwa feela.
NAM.3.2	Mu teeleze! Ku tunya kwa sime,
NAM.3.2	lilata la mawili,
NAM.3.2	ku lika kwa lipizi,
NAM.3.2	ni mulumo wa likoloi!
NAM.3.3	Ba lipizi ba se ba lwana,
NAM.3.3	mikwale ni malumo z'a benya!
NAM.3.3	Litupu li kubukanyizwe.
NAM.3.3	Batu ba ba shwile ha ba na palo,
NAM.3.3	banna ba sitatala fahalimw'a litupu!
NAM.3.4	Ninive, lihule, u fiwa mulatu.
NAM.3.4	Wa kateleha ka bunde bwa hae,
NAM.3.4	u tabisize macaba, mi u a kelusize.
NAM.3.5	Muñ'a Bupilu u li,
NAM.3.5	“Ni ka ku tubula, u be mapunu,
NAM.3.5	mi ni ka tuhela licaba li ku bone,
NAM.3.5	li ku buhe mwa mapunu ni maswabi
NAM.3.5	a hao kamukana.
NAM.3.6	Ni ka ku eza ka lishwau,
NAM.3.6	mi ni ka ku apesa ka masila
NAM.3.6	a nyenyisa.
NAM.3.6	Batu ba ka ku lubukela ka sabo.
NAM.3.7	Mañi ni mañi ya ka ku bona
NAM.3.7	u ka kutela mwamulaho.
NAM.3.7	Ba ka li, ‘Ninive s'e li matota!
NAM.3.7	Ki mañi ya mu shwela makeke?’
NAM.3.7	Ha ku na ya ka bata
NAM.3.7	ku mu toba pilu.”
NAM.3.8	Ninive, kana u yo munde ku fita muleneñi wa Tebe? Ni ona n'o na ni nuka ye ne u silelelize sina limota. Nile n'e li yona sisilelezo sa ona. 
NAM.3.9	Kakuli n'o busa naha kaufela ya Nile, maata a ona n'a si na mafelelezo. Libia n'e li mutusi wa ona. 
NAM.3.10	Kono nihakulicwalo batu ba Tebe ne ba hapilwe. Kwa neku ni neku la mukwakwa bana ba bona ne ba kabaulwa. Banna ba bona ba ba tumile ba ngiwa, ba tamilwe ka mawenge, mi ba abelwa mwahal'a bahapi ba bona.
NAM.3.11	Ninive, ni wena u ka wa sina mutu ya kozwi! Ni wena cwalo u ka lika ku toba kwa lila za hao. 
NAM.3.12	Masabelo a hao a ka swana sina likota za feiga ze na ni miselo ye buzwize. Nyunga likota, mi miselo i ka wela mwa hanu ya hao luli! 
NAM.3.13	Masole ba hao ba swana sina basali, mi naha ya hao i inzi feela i si na basilelezi fapil'a lila za hao. Mulilo u ka sinya mikwalelo ya kwa minyako ya hao. 
NAM.3.14	Mu ke mezi ni ku itukiseza manyando a ku beiwa mwahali ki lila. U tiise makwakwa a mina. U ye, u y'o luba lizupa, u eze litina. Lukisa libupiso za sitina! 
NAM.3.15	Kono nihakulicwalo mu ka cisiwa ka mulilo, kamba ku bulaiwa mwa ndwa. Mu ka zwiswa kaufela sina limela ze cilwe ki nzie.
NAM.3.15	Mu atile sina nzie! 
NAM.3.16	Mu ekelize balekisi ba bañata ku fita linaleli ze mwa lihalimu! Kono ka nako ye, ba ile sina nzie ye otolola mafufa mi ya ikela. 
NAM.3.17	Manduna ba mina ba swana sina mpi ya nzie ye ipata mwa mamota ka zazi la silami. Kono lizazi ha li lila ya fufa, mi ha ku na ya ziba ko i ile!
NAM.3.18	Mulena wa Asiria, babusisi ba hao ba bahulu ba shwile, mi banna ba hao ba ba kutekeha ba lobalelezi kuya kuile! Batu ba hao ba hasanezi mwa malundu, mi ha ku sa na ya ka ba tisa kwa hae hape! 
NAM.3.19	Ha ku na kalafo ye ka ezwa kwa likolofalo za hao, mi mañiba a hao h'a konwi ku alafiwa. Mañi ni mañi ya ka utwa makande a, u ka taba ni ku kandelela ka nyakalalo. Ha ku na ya n'a bandile kwa lunya lwa hao lo lu sa feli.
HAB.1.1	A, ki manzwi a Muñ'a Bupilo a sinulezwi mupolofita Habakuki.
HAB.1.2	Muñ'a Bupilo, ni lukela ku nga nako ye kuma kai inze ni kupa tuso pili u si ka teeleza, pili u si ka lu zwisa mwa mufili-fili. 
HAB.1.3	U ni bonisezañi ziezi ni bumaswe bo bu cwalo? Sinyeho ni mufili-fili kaufela li ni beile mwahali. Ku na ni lindwa ni likomano kai ni kai. 
HAB.1.4	Mulao wa fokola mi ha u na tuso, mi ha ku atulwi ka niti. Ku eza lika ka swanelo ha ku latelelwi, mi batu ba ba maswe ba koma ba ba lukile.
HAB.1.5	 Cwale Muñ'a Bupilo a li kwa batu ba hae, “Mu talime macaba a mi potolohile mi mu ka komoka hahulu ka zeo mu ka bona. Cwale ni t'a eza nto ye ñwi ye mu si ke mwa lumela ha mu ta i utwa. 
HAB.1.6	 Ni fa ba Babilona maata, batu bao ba ba sabisa, ba ba sa pumuli. Ba pazula lifasi fahali ba nze ba zamaya ba tula linaha ze ñwi. 
HAB.1.7	Ba hasanya sabo ni luwewe, mi ba ikezeza mo ba latela kaufela.
HAB.1.8	“Lipizi za bona li maata hahulu ku fita lingwe, mi li sabisa maswe sina litongwani ze lapile. Bapahami ba zona ba zwa kwahule ba nze ba li pahami, mi lipizi za bona li tibula mubu. Li taha li fuumukile sina limbande ze lwanisa siselo sa zona.
HAB.1.9	“Limpi za bona li zwelapili ku hapa ka buhali, mi mutu kaufela wa njanja ha li nze li sutelela fakaufi. Ba ba hapilwe ki bona, ha ba koni ku balwa mane inge mushabati. 
HAB.1.10	Ba shwaula malena mi ba seha manduna ba bahulu. Ha ku na lukwakwa lo lu ka ba paleliswa ku kena. Ba lu ubela mubu mane ba kene. 
HAB.1.11	Cwale ba fiyela sina moya, mi ba ikela, batu ba, ba ba lapela maata a bona feela.”
HAB.1.12	Muñ'a Bupilo, ku zwa kwa makalelo n'o li Mulimu. U Mulimu wa ka, ya kenile, ni ya sa feli. Muñ'a Bupilo ni musilelezi wa ka, u ketile ba Babilona mi u ba file maata kuli ba kone ku lu utwisa butuku. 
HAB.1.13	Kono u ka kona cwañi ku ba ni pilu-telele ka batu ba, ba ba maswe, ba ba si na likute cwalo! Meeto a hao a kenile hahulu, mi h'a lukeli ku talima ku ze maswe, mi ha u koni ku talimela batu ha ba nze ba eza maswe. Cwale u kuzelizeñi ha ba nze ba sinya batu ba ba lukile ku fita bona.
HAB.1.14	U ka zamaisa cwañi batu sina litapi kamba mutapi wa likokwani? 
HAB.1.15	Ba Babilona ba swala batu ka tushuto sina litapi. Ba ba hoha sina litapi ze swelwi mwa tunyandi, mi ba huweleza ka tabo bakeñisa ba ba hapilwe! 
HAB.1.16	Ba lapela tunyandi twa bona, mi ba tu ezeza litabelo kabakala kuli tu ba fumanisa linto kaufela ze nde.
HAB.1.17	Kana ba ka zwelapili ku itusisa mikwale ya bona kuya kuile, ni ku timeza macaba ka situhu?
HAB.2.1	Ni ka pahama fa tawa ya ka ya linangelelo, mi ni ka litela kuli ni bone seo Muñ'a Bupilo a ka li ni si bulele, ni kalabo ye ni lukela ku kutisa ka za pilaelo ye ni ezize.
HAB.2.2	Muñ'a Bupilo u ni file kalabo ye, a li, “U ñole ze ni ku bonisa fa matapa a lizupa kuli li te li balwe ka bunolo. 
HAB.2.3	 U li ñole kakuli ha i si ka ba kale nako ya kuli li ezahale. Kono nako i ka tuha i fita, mi ze ni ku bonisa li ka ezahala. Li ka bonahala ku taha ka bunya, kono u litele. Li ka taha ka nako ye ni tomile, mi ha li na ku liyehiswa. 
HAB.2.4	 Mi zibiso ki ye, ‘Bao, ili ba ba maswe, ha ba na ku punyuha. Kono ba ba lukile ba ka pila kakuli ba sepahala ku Muñ'a Bupilo.’ ”
HAB.2.5	Bufumu ki bupumi. Banna ba mañwanyama ba ikuhumusa mi ha ba pumuli. Sina lona lifu luli ha ba itumeleli ni kamuta. Kikabakaleo ba zamaya ba tula licaba. 
HAB.2.6	Batu ba ba tuzwi ba ka kutiseza ba ba ne ba ba tuzi bumaswe, ni ku ba bonisa lishwau la bona. Ba ka li, “Mu nga ze si za mina, kono kanti mu atuzwi! Ku ka mi nga nako ye kuma kai inze mu fuma ka ku puma ba ba mi kolotezi?”
HAB.2.7	Mu si ka ziba cwalo kale, mina ba ba tulile ba bañwi mu ka ba mwa likoloti ili mina, mi mu ka hapelezwa ku lifa mali a mañwi a fahalimu. Lila li ka taha mi li ka mi sabisa. Ba ka mi amuha tutu ya mina! 
HAB.2.8	Mu lobezi tutu ya batu ba macaba a mañata, mi cwale ba ba pilile ku bona ba ka mi eza ka mukwaoswana kabakala lipulao ni mifili-fili ye mu ezize kwa batu ba lifasi ni minzi ya lona.
HAB.2.9	Mu maibile! Mu fumisize mabasi a mina ka ze mu ngile ka tata, mi mu likile ku sileleza mandu a mina mwa likozi! 
HAB.2.10	Kono milelo ya mina i tahisize maswabi kwa mabasi a mina. Ka ku bulaya macaba a mañata, mu ipizelize ku shandauka. 
HAB.2.11	Mane ni macwe a mamota a lila ka mina, mi likota za lituwa li alaba sililo seo.
HAB.2.12	 Mu maibile! Mu tomile munzi fa bumaswe, mi mu u yahile ka lipulao. 
HAB.2.13	Macaba o mu tuzi a ikatalize ka musebezi o si na tuso, mi ze ba yahile kaufela li ca mulilo. Zeo li ezizwe ki Muñ'a Bupilo ya Maata Kaufela. 
HAB.2.14	 Kono lifasi li ta tala kanya ya zibo ya Muñ'a Bupilo, sina mw'a talezi mezi mwa mawate.
HAB.2.15	Mu maibile! Ka buhali bwa mina mu tompolozi ni ku shwaula be mu yahile ni bona. Mu ba tantalikisize sina ba ba kozwi. 
HAB.2.16	Ni mina cwalo mu ta kenelwa ki maswabi bakeñisa kuli mu be ni likute. Ni mina mu ta kolwa, mi mu tantalike. Muñ'a Bupilo u ta mi kutiseza se si mi swanela, mu nwe mane mu kolwe, mi likute la mina li fetuhe maswabi. 
HAB.2.17	Mu lemile mushitu wa Lebanoni, mi cwale ku ta lemiwa mina. Mu bulaile lifolofolo za mwateñi. Cwale lifolofolo zeo li ta mi sabisa. Ku ta ezahala cwalo kabakala lipulao ze mu ezize, ni kabakala matalu a mina kwa batu ba lifasi ni minzi ya lona.
HAB.2.18	Tuso ya mulimu wa siswaniso ki ifi? Ki sinto feela se si ezizwe ki mutu, mi ha si koni ku ku bulelela niti. Ki bunde mañi bo si ezeza yena ya si ezize kuli a si sepe, mulimu o sa koni nihaili ku bulela! 
HAB.2.19	Mu maibile! Mu li kwa sibala sa kota ye omile “Zuha!” kamba kwa licwe le li kuzize u li “Nanuha!” Kana mulimu ya ezizwe wa kona ku luta se siñwi? Niha si si ka apesizwe ka silivela kamba gauda, kono ha ku na bupilo ku sona.
HAB.2.20	Muñ'a Bupilo u mwa Tempele ya hae ye kenile. Mañi ni mañi ya mwa lifasi a kuze fapil'a hae.
HAB.3.1	Ye ki tapelo ya mupolofita Habakuki.
HAB.3.2	Muñ'a Bupilo, ni utwile ka z'o ezize,
HAB.3.2	mi na saba.
HAB.3.2	Cwale u eze hape, ni mwa linako
HAB.3.2	za luna,
HAB.3.2	linto ze tuna z'o n'o ezanga.
HAB.3.2	U be ni musa, niha u halifile.
HAB.3.3	Mulimu wa taha hape ku zwa
HAB.3.3	kwa Edomo.
HAB.3.3	Mulimu ya kenile wa taha ku zwa
HAB.3.3	kwa malundu a Parani.
HAB.3.3	Kanya ya hae i apesa mahalimu.
HAB.3.3	Lifasi li tezi litumbo za hae.
HAB.3.4	U taha ka ku benya kwa lumonyi
HAB.3.4	lwa pula.
HAB.3.4	Liseli li kanya mwa lizoho la hae,
HAB.3.4	mo maata a hae a ipatile.
HAB.3.5	U lumela matuku fa pil'a hae.
HAB.3.5	U laela lifu kuli li latelele.
HAB.3.6	H'a yema, lifasi la nyanganya.
HAB.3.6	H'a talima, macaba a ngangama.
HAB.3.6	Malundu a miyaha ni miyaha
HAB.3.6	a pazauha,
HAB.3.6	tulundunyana twa kamita
HAB.3.6	twa pumbama,
HAB.3.6	ili ona malundu
HAB.3.6	a n'a zamayanga ku ona
HAB.3.6	ka linako za kwa simuluho.
HAB.3.7	Ni boni batu ba Kushani ha ba saba,
HAB.3.7	ni batu ba Midiani
HAB.3.7	ba nze ba ngangama.
HAB.3.8	Na kikuli ne li linuka
HAB.3.8	ze ne ku halifisize, Muñ'a Bupilo?
HAB.3.8	Kana n'e li liwate
HAB.3.8	le ne li ku filikanyize?
HAB.3.8	N'o pahami fa malu.
HAB.3.8	Lilu la liñungwa n'e li yona koloi
HAB.3.8	ya hao,
HAB.3.8	ha u konisize batu ba hao ku tula.
HAB.3.9	U n'o itukiselize ku itusisa buta
HAB.3.9	bwa hao.
HAB.3.9	Mukotana wa hao n'o tezi masho.
HAB.3.9	Lumonyi lwa hao lu pazuzi lifasi
HAB.3.9	fahali.
HAB.3.10	Malundu h'a ku boni, a ngangama.
HAB.3.10	Mezi a suluha ku zwa mwa mahalimu.
HAB.3.10	Ni mezi a mwa mubu a tuuma,
HAB.3.10	mi mandinda a ona a ya mwahalimu.
HAB.3.11	Ka ku benya kwa masho a hao
HAB.3.11	a bubebe,
HAB.3.11	ni ku kanya kwa malumo a hao
HAB.3.11	a benya,
HAB.3.11	lizazi ni kweli za yema, li kuzize.
HAB.3.12	Ka bunyemi u pumile lifasi fahali
HAB.3.12	u nze u zamaya.
HAB.3.12	Ka ku filikana u hatikezi macaba.
HAB.3.13	N'o yezi ku y'o pulusa batu ba hao,
HAB.3.13	ku pulusa mulena y'o ketile.
HAB.3.13	U natile mueteleli wa ba ba maswe,
HAB.3.13	mi u felisize ba ba mu latelela
HAB.3.13	kaufela.
HAB.3.14	Masho a hao a punyize mulaeli
HAB.3.14	wa mpi ya hae,
HAB.3.14	ha n'e taha sina liñungwa
HAB.3.14	kuli i t'o lu hasanya,
HAB.3.14	i nyakalalile sina ba ba hatelela
HAB.3.14	babotana kwa mukunda.
HAB.3.15	U hatikezi liwate ka lipizi za hao,
HAB.3.15	mi mandinda a tubula lufulo.
HAB.3.16	Ze kaufela na li utwa
HAB.3.16	mi na ngangama.
HAB.3.16	Milomo ya ka i mwemwetiswa
HAB.3.16	ki sabo.
HAB.3.16	Mubili wa ka wa kuña,
HAB.3.16	mi mahutu a njanjata.
HAB.3.16	Ni ta litela ni kuzize ku fitela nako
HAB.3.16	yeo i fita,
HAB.3.16	Mulimu h'a ka nata ba ba lu lwanisa.
HAB.3.17	Niha ku si na miselo kwa likota
HAB.3.17	za feiga,
HAB.3.17	mi ku si na litolwana ku za veine,
HAB.3.17	niha miselo ya olive i sa bi teñi,
HAB.3.17	mi masimu a sa bi ni lico,
HAB.3.17	niha lingu kamukana li shwa
HAB.3.17	ni milaka ya likomu i li mukumgulu,
HAB.3.18	nihakulicwalo ni ka be
HAB.3.18	ni sa nyakalezi ni ku taba,
HAB.3.18	kakuli Muñ'a Bupilo Mulimu
HAB.3.18	ki mupulusi wa ka.
HAB.3.19	 Muñ'a Bupilo u ni fa maata.
HAB.3.19	U ni fa lubilo sina lizwii,
HAB.3.19	mi u ni tuhela ni zamaya mwa libaka
HAB.3.19	ze pahami, ze si na kozi.
ZEP.1.1	 Ki a manzwi a Muñ'a Bupilo a n'a file Zefania ka nako yeo Josiasi, mwan'a Amoni, n'a li mulena wa Juda. Zefania n'a simuluhile ku mulena Ezekiasi, ku ta ku bo Amaria, Gedalia ni Kushi.
ZEP.1.2	Muñ'a Bupilo a li, “Ni ka felisa lika kamukana mwa lifasi. 
ZEP.1.3	Ni ka felisa batu kaufela ni lifolofolo, linyunywani ni litapi. Ni ka sinya ba ba maswe. Ni ka timeza batu kaufela, ku tokwa ni a li muñwi ya ka siyala mwa lifasi. Ku bulela, na, Muñ'a Bupilo.
ZEP.1.4	“Ni ka pyata batu ba Juda ni ba Jerusalema kaufela. Ni ka sinya lisupo za sebelezo ya Baale ze sa siyezi mwateñi, hamoho ni libizo ni ze sa hupulisa baprisita kaufela ba ba ne ba mu sebeleza, bubeli bwa bona baprisita ba sihedeni ni baprisita ba ka. 
ZEP.1.5	Ni ka timeza mañi ni mañi ya ka pahama fa situwa ku y'o lapela lizazi, kweli ni linaleli. Ni ka sinya ni bao ba ba ni lapela ni ku tiisa buniti ku na, kono hape ba konka ka libizo la mulimu ya bizwa Milikomo. 
ZEP.1.6	Ni ka timeza bao kaufela ba ba kwenuhezi ku sili mi ba hana ku ni latelela, ba ba sa tahi ku na kamba ku ni kupa kuli ni ba etelele.”
ZEP.1.7	Mu kuze fapil'a Muñ'a Bupilo kakuli lizazi la katulo li fakaufi. Muñ'a Bupilo u itukiseza ku bulaya batu ba hae inge litabelo. 
ZEP.1.8	Muñ'a Bupilo u li, “Ka lona lizazi leo la mafu a mañata ni ka fa manduna mulatu, bana ba malena, ni ba ba latelela mikwa ya bazwahule. 
ZEP.1.9	Ni ka fa mulatu ku ba ba lapela sina bahedeni, ba ba uzwa ni ku bulaya, ni ku taza tempele ya mulimu wa bona ka ze ba amuha batu.”
ZEP.1.10	Muñ'a Bupilo u li, “Ka lona lizazi leo mu ka utwa mulumo wa mukosi kwa Munyako wa Litapi wa mwa Jerusalema. Mu ta utwa ba ba ka lila ba kwa neku le linca la muleñeni, ni mulumo o mutuna hahulu mwa malundu. 
ZEP.1.11	Mu bokolole ni ku lila ha mu utwa cwalo, mina mu pila mwa matuko a muleneñi, kakuli balekisi kamukana ba shwile!
ZEP.1.12	“Ka yona nako yeo ni ka nga lampi ni bate Jerusalema. Ni ka fa batu mulatu ba ba sa isi pilu ku Mulimu, ba ba isepile. Ba li, ‘Ha ku na taba niha lu eza cwalo, Muñ'a Bupilo h'a na ku eza se siñwi.’ 
ZEP.1.13	Bufumu bwa bona bu ka ngiwa, ni mandu a bona a ka sinyiwa. Ha ba na ku pila mwa mandu a ba yaha, kamba ku nwa waine ya kwa miselo ya kwa likota za veine ze ba cala.”
ZEP.1.14	Lizazi le lituna la Muñ'a Bupilo li fakaufi, li se li atumezi, mi li taha ka bubebe! Ka lona lizazi leo nihaili masole ba ba bundume hahulu ba ka lila ka ku felelwa ki sepo! 
ZEP.1.15	I ka ba lizazi le li sabisa, la likozi ni maswabi, la matota ni sinyeho, la lififi ni manyando, lizazi la malu ni liñungwa. 
ZEP.1.16	I ka ba lizazi le li tezi mulumo wa litolombita za ndwa ni ku huwa kwa masole ha ba lwanisa mileneñi ye silelelizwe ni manangelelo a matelele.
ZEP.1.17	Muñ'a Bupilo u ize, “Ni ka tisa likozi ze cwalo kwa batu kuli ba te ba bubutele sina libofu. Ba ni foselize, mi cwale mali a bona a ka sululwa sina mezi, ni mibili ya bona i ka bolela fafasi.”
ZEP.1.18	Silivela ya bona kaufela ni gauda ha li na ku ba tusa ka zazi leo Muñ'a Bupilo a ka bonisa bunyemi bwa hae bo bu sabisa. Lifasi kaufela li ka timezwa ka mulilo wa bunyemi bwa hae. U ka tisa mafelelezo a sipundumukela ku mañi ni mañi ya pila mwa lifasi.
ZEP.2.1	Sicaba se si sa swabi, u ikupule! 
ZEP.2.2	Eza cwalo pili u si ka shwa kale sina palisa, bunyemi bwa Muñ'a Bupilo bo bu cisa bu si ka ku tela kale, ni lizazi la ku bonisa ku halifa kwa hae li si ka fita. 
ZEP.2.3	Mu tahe ku Muñ'a Bupilo, mina batu kamukana ba ba ikokobeza mwa naha, ba ba mamela litaelo za hae. Mu eze ze lukile mi mu ikokobeze. Mwendi mu ka punyuha mwa mulatu wa zazi leo Muñ'a Bupilo a ka bonisa ku halifa kwa hae.
ZEP.2.4	 Ha ku na ya ka siyala mwa muleneñi wa Gaza. Ashikeloni u ka siyala u si na batu. Batu ba Ashidodi ba ka lelekwa mwateñi lizazi li si ka likela kale, mi ba Ekeroni bona ba ka ngiwa. 
ZEP.2.5	Mina Mafilisita, ba ba pila kwa likamba la liwate, mu maibile. Muñ'a Bupilo u mi atuzi. U ka mi timeza, mi ha ku na nihaili a li muñwi wa ku mina ya ka siyala. 
ZEP.2.6	Naha ya mina ye kwatukw'a liwate i ka ba mabala feela a mafulelo a lingu. 
ZEP.2.7	Batu ba Juda ba ba siyezi ba ka nga naha ya mina. Ba ka fuliseza mwateñi mitapi ya bona, ni ku lobala mwa mandu a ba Ashikeloni. Mulena Mulimu u ka ba ni bona, ni ku ba pilisa hande.
ZEP.2.8	 Muñ'a Bupilo ya Maata Kaufela u li, “Ni utwile ba Moabi ni ba Amoni ba nze ba shendaula batu ba ka, ni ku itumba kuli ba ka ba amuha naha ya bona. 
ZEP.2.9	 Kaniti luli, sina ha ni li Mulimu ya pila wa Isilaele, ni konka kuli Moabi ni Amoni i ka timezwa sina Sodoma ni Gomora. I ka fetuha mabumbu a macacani, sibaka sa misima ya lizwai ni matota kuya kuile. Ba bañwi ba batu ba ka, ba ba siyezi, ba ka nga bufumu bwa bona kamukana ni ku ba amuha naha ya bona.”
ZEP.2.10	Wo ki ona mukwa wo ba Moabi ni ba Amoni ba ka fiwa mulatu ka ona kakuli ne ba ikuhumusa ni ku itumba, mi ba shendauzi batu ba Muñ'a Bupilo. 
ZEP.2.11	Muñ'a Bupilo u ka ba sabisa. U ka felisa milimu ya lifasi, mi cwale sicaba se siñwi ni se siñwi si ka mu lapelela mwa naha ya sona.
ZEP.2.12	 Mina Maetiopia, ni mina Muñ'a Bupilo u ka mi bulaya.
ZEP.2.13	 Muñ'a Bupilo u ka itusisa maata a hae ku timeza Asiria, naha ye kwa mutulo. Muleneñi wa Ninive u ka u eza matota, mo ku si na mezi ni batu. 
ZEP.2.14	U ka ba libutelo la mitapi ya lingu ni ya likomu, ni ya lifolofolo za mifuta kaufela. Masikita a ka na a pila mwa matota a ona ni ku lila mwa mahaulo. Mañwalala a ka lila fa mapahamelo a fa minyako. Likota za miyaho ya ona li ka lutululwa. 
ZEP.2.15	Nto ye ki yona ye ka ezahala kwa muleneñi o n'o ikuhumusa hahulu kabakala maata a ona, ni ku hupula kuli n'o iketile. Batu ba ona ne ba hupula kuli muleneñi wa bona ne i li ona o mutuna ka ku fitisisa mwa lifasi. I ta ba sibaka sa matota a cwañi, sibaka sa mapumulelo a lifolofolo za mwa naheñi! Mutu ni mutu ya ka u fita kwatuko u ka kuta ngombemongo ka sabo ye tuna.
ZEP.3.1	Jerusalema u sinyehile, muleneñi wani wa petuhelo, o tezi bumaswe, o nyandisa batu ba ona. 
ZEP.3.2	N'o sa utwi Muñ'a Bupilo kamba ku lumela litaelo za hae. N'o sa sepi Muñ'a Bupilo, kamba ku kupa tuso ya hae. 
ZEP.3.3	Manduna ba ona ba swana inge litau ze lapile. Baatuli ba ona ba swana sina litongwani ze lapile, ili mañwanyama ba ba sa siyi nihaiba kasapo ka ka pala. 
ZEP.3.4	Bapolofita ba ona ha ba na buikalabelo, mi ha ba sepahali, ni baprisita ba silafaza ze kenile, ni ku itusisa Mulao wa Mulimu kuli ba ipilise. 
ZEP.3.5	Kono Muñ'a Bupilo u mwahal'a muleneñi. U eza ze lukile kamita, isiñi ze maswe. Ka zazi ni zazi kakusasana u fa batu ba hae likatulo ze lukile. Kono ba ba maswe mwateñi ba zwelapili ku eza ze sa lukeli, mi ha ba li swabeli.
ZEP.3.6	Muñ'a Bupilo u li, “Ni felisize macaba, ni sinyize mileneñi ya bona, mi ni siile mamota ni litawa za yona li li matota. Mikwakwa yona i siilwe i si na batu. 
ZEP.3.7	Ne ni hupuzi kuli luli batu ba ka ba ka ni saba, ni ku ni kuteka. Ne ni hupuzi hape kuli ha ba na ku libala tuto ye ni ba lutile. Kono kapili-pili se ba kutela ku eza bumaswe bwa bona sina pili.”
ZEP.3.8	Cwale Muñ'a bupilo u li, “Mu ni yemele. Mu litele ku fitela muta ni ka zekisa licaba. Ni se ni hupuzi ku kopanya macaba ni mibuso, ili kuli ba utwe maata a bunyemi bwa ka. Lifasi, kamukan'a lona, li ta timezwa ka mulilo wa buhali bwa ka.
ZEP.3.9	“Cwale ni ka eza kuli macaba kaufela a lapele ku na, isiñi kwa milimu i sili, mi kamukan'a ona a ka ni utwa. 
ZEP.3.10	Nihaili batu ba ka ba ba hasanezi kwahule kwa Etiopia, ba ka tisa linubu za bona ku na. 
ZEP.3.11	Ka yona nako yeo, batu ba ka, ha mu sa na ku ikutwa maswabi a kuli ne mu hanile ku ni utwa. Ni ka zwisa mañi ni mañi ya ikuhumusa ni ku ipahamisa, mi ha mu sa na ku ni fetuhela hape ni kamuta fa lilundu la ka le li kenile mwa Jerusalema. 
ZEP.3.12	Ni ka siya feela mwateñi ba ba ikokobeza ni babotana, ili ba ba ka t'o kupa tuso ku na. 
ZEP.3.13	 Batu ba Isilaele ba ba ka siyala ha ba na ku foseza mutu, ku bulela buhata, kamba ku lika ku puma. Ba ka pila hande, ba silelelizwe, mi ha ba na ye ba ka saba.”
ZEP.3.14	Mu opele mi mu huweleze ka tabo,
ZEP.3.14	mina batu ba Isilaele!
ZEP.3.14	Wena Jerusalema, u tabe ka pilu
ZEP.3.14	ya hao kaufela!
ZEP.3.15	Muñ'a Bupilo u zwisize lila za hao.
ZEP.3.15	U zwisize ba ba hanyezana ni wena
ZEP.3.15	kamukana.
ZEP.3.15	Muñ'a Bupilo, yena Mulena wa Isilaele,
ZEP.3.15	u na ni wena.
ZEP.3.15	Cwale ha ku sa na se si sabisa.
ZEP.3.16	Nako ya taha yeo ba ka li
ZEP.3.16	ku Jerusalema:
ZEP.3.16	“U si ke wa saba, muleneñi wa Sione!
ZEP.3.16	U si ke wa ikumbata ka sabo!
ZEP.3.17	Muñ'a Bupilo, Mulimu wa hao,
ZEP.3.17	u na ni wena.
ZEP.3.17	Maata a hae a ku konisa ku tula lila.
ZEP.3.17	Muñ'a Bupilo u ka ku tabela,
ZEP.3.17	mi ka lilato la hae u ka ku fa bupilo
ZEP.3.17	bo bunca.
ZEP.3.17	U ka opela ni ku ku tabela hahulu.
ZEP.3.18	U ka ba ni tabo ye swana
ZEP.3.18	inge batu ba ba kwa mukiti.”
ZEP.3.18	Muñ'a Bupilo u li,
ZEP.3.18	“Ni felisize mifumbo ya ku mi felisa,
ZEP.3.18	mi ni zwisize litompololo za mina.
ZEP.3.19	Nako ya taha, yeo ka yona ni ka nata
ZEP.3.19	ba ba ni nyandisa.
ZEP.3.19	Ni ka pulusa lihole kamukana
ZEP.3.19	ni ku kutiseza kwa hae
ZEP.3.19	ba ba ne ba hapilwe mwa ndwa kaufela.
ZEP.3.19	Maswabi a bona ni ka a fetula tabo,
ZEP.3.19	mi lifasi, kamukan'a lona,
ZEP.3.19	li ka ba lumba.
ZEP.3.20	Nako ya taha! Ni ka kutiseza kwa hae
ZEP.3.20	bahabo mina ba ba ne ba hasani
ZEP.3.20	kamukana,
ZEP.3.20	ni ku mi fa libubo ni maata mwa lifasi
ZEP.3.20	kaufela.
ZEP.3.20	Kwa mafelelezo mu ka bona
ZEP.3.20	kuli litohonolo za mina li ka kuta.”
ZEP.3.20	Ku bulezi Muñ'a Bupilo.
HAG.1.1	 Ka silimo sa bubeli Dariusi ha n'a li mulena yo muhulu wa Peresia, ka lizazi la pili la kweli ya busilela, Muñ'a Bupilo a bulela ka mupolofita Hagai, ku zibisa mubusisi wa naha ya Juda Zerubabele mwan'a Shealitiele, ni muprisita yo muhulu Joshua mwan'a Jozadaki.
HAG.1.2	Muñ'a Bupilo ya Maata Kaufela a li ku Hagai, “Batu ba, ba li, ‘Ye ha si yona nako ya ku yaha Tempele sinca.’ ” 
HAG.1.3	Cwale Muñ'a Bupilo a bulelela batu litaba ze ka mupolofita Hagai, a li, 
HAG.1.4	“Batu ba ka, mu pilelañi mwa mandu a yahilwe hande, kono Tempele ya ka, yona, ki matota? 
HAG.1.5	Kana ha mu boni se si ezahala ku mina? 
HAG.1.6	Mu cezi lipeu ze ñata, kono kutulo i bile ye nyinyani. Mu na ni lico, kono ha li mi kulisi. Mu na ni waine ya ku nwa, kono ha i mi koli. Mu na ni liapalo kono ha mu futumalelwi. Ni mubeleki h'a koni ku fumana se si likana ku mu pilisa. 
HAG.1.7	Kana mwa ziba se si tahisize cwalo? 
HAG.1.8	Cwale mu ye mwa lilundu, mu y'o nga misumo ni mabala, mi mu yahe Tempele sinca. Fohe ni ka taba, mi ni ka lapelelwa mo ku ni swanela.
HAG.1.9	“Ne mu sepile ku ba ni kutulo ye tuna, kono i fetuhile ye nyinyani. Mi ha mu tisize kutulo ye kwa hae, ni i fefuzi. Kikabakalañi ha ni ezize cwalo? Kakuli Tempele ya ka ki matota, kono yo muñwi ni yo muñwi wa mina u patehile ni ndu ya hae. 
HAG.1.10	Kikabakaleo lihalimu ha li si ka nelisa pula, ni lifasi ha li si ka melisa lipeu. 
HAG.1.11	Ni tisize linanga mwa naha, fa malundu, masimu a lico, a waine ni a likota za olive, fa simela sifi ni sifi se si mela mwa mubu, kwa batu ni lifolofolo, fa sika sifi ni sifi se mu ka lika ku cala.”
HAG.1.12	Cwale Zerubabele ni Joshua ni batu kaufela, ba ba ne ba kutile ku zwa kwa butanga mwa Babilona, ba eza s'a n'a ba bulelezi Muñ'a Bupilo ya Maata Kaufela, Mulimu wa bona. Ba kuteka Muñ'a Bupilo, mi ba utwa s'a n'a ba bulelezi mupolofita Hagai, yena mulumiwa wa Muñ'a Bupilo. 
HAG.1.13	Cwale Hagai, mulumiwa wa Muñ'a Bupilo, a bulelela batu manzwi a Muñ'a Bupilo, a li, “Sepiso ya ka kikuli ni ta ba ni mina.” 
HAG.1.14	Muñ'a Bupilo a susueza mañi ni mañi ku y'o yaha Tempele, ili Zerubabele mubusisi wa naha ya Juda, muprisita yo muhulu Joshua, ni batu kaufela ba ba ne ba kutile ku zwa kwa butanga. Ba kala ku yaha Tempele ya Muñ'a Bupilo ya Maata Kaufela, Mulimu wa bona. 
HAG.1.15	Ba kala ka lizazi la bumashumi a mabeli ka a mane la kweli ya busilela, mwa silimo sa bubeli sa puso ya Dariusi.
HAG.2.1	Ka lizazi la bumashumi a mabeli ka li li liñwi la kweli ya busupa ka sona silimo seo, Muñ'a Bupilo a bulela hape ka mupolofita Hagai. 
HAG.2.2	A bulelela Hagai ku zibisa Zerubabele mubusisi wa naha ya Juda, muprisita yo muhulu Joshua, ni sicaba kaufela, a li, 
HAG.2.3	 “Kana ku na ni yo muñwi mwahal'a mina ya sa hupula bunde bwa Tempele ya pili, nji? I bonahala cwañi ku mina ka nako ye? I bonahala kuli inge ha si se siñwi ku mina. 
HAG.2.4	Kono cwale u si ke wa zwafa, Zerubabele!” ku bulela Muñ'a Bupilo. “U si ke wa zwafa, muprisita yo muhulu Joshua mwan'a Jozadaki. Mu si ke mwa zwafa, batu kaufela ba naha, kakuli ni na ni mina,” ku bulela Muñ'a Bupilo. 
HAG.2.5	 Ha mu zwa mwa Egepita, ni mi sepisize ka luci kuli ni ka ba ni mina nako kaufela. Ni sa na ni mina. Cwalehe, mu si ke mwa saba.
HAG.2.6	 “S'a bulela Muñ'a Bupilo ya Maata Kaufela ki se, ‘Ku si ka fita nako ye telele ni ka nyanganyisa lihalimu ni lifasi, mubu ni liwate. 
HAG.2.7	Ni ka shandaula macaba kamukana, bufumu bwa ona bu ka tiswa kwanu, mi Tempele i ka tala kanya. 
HAG.2.8	Silivela ni gauda ya lifasi kaufela ki za ka,’ ku bulela Muñ'a Bupilo ya Maata Kaufela. 
HAG.2.9	‘Tempele ye nca i ka kateleha hahulu ku fita ya kale,’ ku bulela Muñ'a Bupilo ya Maata Kaufela. Mo mwa Jerusalema ni ka fa batu ba ka bupilo bo bunde ni kozo,’ ku bulela Muñ'a Bupilo ya Maata Kaufela.
HAG.2.10	Ka lizazi la bumashumi a mabeli ka a mane mwa kweli ya busupa ni ze peli ya silimo sa bubeli sa puso ya Mulena Dariusi, Muñ'a Bupilo ya Maata Kaufela a bulela hape ku mupolofita Hagai. 
HAG.2.11	A li, “Buza baprisita ka za mulao wo o li, 
HAG.2.12	‘Haiba mutu a ka nga situnula sa nama ya sitabelo se si kenisizwe, mi a si lwala mwa siapalo sa hae, haiba siapalo seo si ta ngunyuta buhobe, sico se si apehilwe, waine, mafula a olive, kamba sico sifi ni sifi, kana lico zeo kaufela li ka keniswa ki situnula seo, nji?’ ”
HAG.2.12	Puzo ha i se i buzizwe, baprisita ba alaba, ba li, “Batili.”
HAG.2.13	 Cwale Hagai a buza, a li, “Lu bulele cwana lu li haiba mutu a silafezi ka ku swala situpu, cwale h'a ka swala se siñwi sa zona lico ze, kikuli ni zona li ka silafala, nji?”
HAG.2.13	Baprisita ba alaba, ba li, “Ee.”
HAG.2.14	Cwale Hagai a li, “Muñ'a Bupilo u li ki nto ye swana ni kwa batu ba sicaba se, ni kwa linto kaufela ze ba fumana. Mi cwale lika kamukana ze ba tisa fa katala li silafezi.”
HAG.2.15	Muñ'a Bupilo u li, “Kana ha mu lemuhi se si ezahalile ku mina? Mu lemuhe hande se si ezahalile ku mina batu pili mu si ka kala ku yaha Tempele ya Muñ'a Bupilo sinca. 
HAG.2.16	Ne mu yanga fa libunda la mabele ka sepo ya kuli mu ka fumana lico ze ñata ze ka likana ni lizuma ze mianda ye mibeli, kono ne ku fumaneha feela mwanda u li muñwi. Ne mu yanga ku y'o ka waine ye likana litikanyo ze mwanda mwa sibulukelo, kono ne mu fumananga feela ze mashumi a mane. 
HAG.2.17	Ni lumezi poli ni silami ni simbwewewe ku t'o sinya ze ne mu bata ku lima kaufela, kono nihakulicwalo ha mu si ka baka, ku bulela Muñ'a Bupilo.
HAG.2.18	“Kacenu ki lizazi la ku feleleza mutumo wa Tempele ya Muñ'a Bupilo, kweli ya busupa ni ze peli ha i se i na ni mazazi a mashumi a mabeli ni a mane. Mu lemuhe se si ta ezahala ku kala cwale. 
HAG.2.19	Niha ku si na mabele a siyezi, ni likota za veine, za feiga, za ligaraneti ni za olive ha li si ka beya miselo kale, nihakulicwalo ku zwa cwale ni ka mi tohonolofaza.”
HAG.2.20	Ka lona lizazi leo la bumashumi a mabeli ni a mane mwa kweli, Muñ'a Bupilo a fa manzwi hape ku Hagai. 
HAG.2.21	A li, “Bulelela Zerubabele, mubusisi wa naha ya Juda, kuli se ni bata ku nyanganyisa lifasi ni lihalimu. 
HAG.2.22	Ni ka felisa mibuso ni maata a yona. Ni ka wisaka likoloi za ndwa ni bazamaisi ba zona. Lipizi li ka shwa, mi bapahami ba zona ba ka bulayana.
HAG.2.23	“‘Ka lona lizazi leo,’ ku bulela Muñ'a Bupilo ya Maata Kaufela, ‘ni ta ku nga wena mutang'a ka Zerubabele, mwan'a Shealitiele,’ ku bulela Muñ'a Bupilo. ‘Ni ta ku keta kuli u buse ka libizo la ka. Ki wena ye ni ketile,’ ku bulela Muñ'a Bupilo ya Maata Kaufela.”
ZEC.1.1	 Muñ'a Bupilo a fa mupolofita Zakaria manzwi a, ili mwa kweli ya busupa ni i liñwi ya silimo sa bubeli sa puso ya Dariusi mulena yo muhulu wa Peresia. Zakaria n'e li mwan'a Berekia, mi ili muikulu wa Ido. 
ZEC.1.2	Muñ'a Bupilo ya Maata Kaufela a bulelela Zakaria kuli a taluseze batu, a li, “Na, Muñ'a Bupilo, ne ni nyemezi hahulu bo kukw'a mina. 
ZEC.1.3	Kono cwale na mi bulelela, ni li, ‘Mu kutele ku na, mi ni na, ni ta kutela ku mina. 
ZEC.1.4	Mu si ke mwa ba sina bo kukw'a mina. Bapolofita ba ba ne ba li teñi pili ne ba ba bulelezi manzwi a ka, ku ba taluseza kuli ba si ke ba pila bupilo bo bu maswe bwa sibi hape. Kono ne ba sa ni utwi kamba ku ni kuteka. 
ZEC.1.5	Cwale bo kukw'a mina ni bapolofita bao ha ba sa li yo. 
ZEC.1.6	Ni file bo kukw'a mina litaelo ni litemuso ka batanga ba ka bona bapolofita, kono ha ba si ka li mamela mi ba tahelwa ki ziezi. Kwa mafelelezo ba baka mi ba lumela kuli ki na, Muñ'a Bupilo ya Maata Kaufela, ya ba utwisize butuku bo bu swanela likezo za bona, sina mo ne ni lelezi.’ ”
ZEC.1.7	Mwa silimo sa bubeli Dariusi a nz'a li mulena yo muhulu, ka lizazi la bumashumi a mabeli ka a mane la kweli ya bulishumi ka i liñwi ili kweli ya Shebati busihu, Muñ'a Bupilo a ni fa litaba ka pono. 
ZEC.1.8	 Na bona lingeloi la Muñ'a Bupilo li pahami pizi ye kunoñu. La yema mwahal'a libumbu la likota za mikwe ili mwa libala, mi mwamulaho wa lona ne ku na ni lipizi ze ñwi, ze kunoñu, ze sweu, ni za mibala-bala. 
ZEC.1.9	Na li buza, na li, “Muñ'a ka, lipizi ze li talusañi?”
ZEC.1.9	La ni alaba, la li, “Ni ta ku bonisa se li talusa. 
ZEC.1.10	Muñ'a Bupilo u ba lumile ku t'o tatuba lifasi.”
ZEC.1.11	Za bihela lingeloi, za li, “Lu potolohile lifasi kaufela, mi lu fumani kuli kaufel'a lona ha li sa na tuso mi li tuzwi.”
ZEC.1.12	Cwale lingeloi la li, “Muñ'a Bupilo ya Maata Kaufela, n'o halifezi Jerusalema ni minzi ya Juda ka lilimo ze mashumi a supile. Ku ta nga nako ye kuma kai pili u si ka ba bonisa musa wa hao?”
ZEC.1.13	Muñ'a Bupilo a alaba lingeloi ka manzwi a omba-omba. 
ZEC.1.14	Lingeloi la ni bulelela ku huweleza s'a bulezi Muñ'a Bupilo ya Maata Kaufela, h'a ize, “Ni na ni lilato le lituna ni buikalabelo ka munzi wa ka o kenile ona Jerusalema. 
ZEC.1.15	Ni halifezi hahulu macaba a ikola kozo ni bupilo bo bunde cwalo. Ha ne ni sa nyemezi batu ba ka, ona macaba a, a hulisize hahulu manyando a bona. 
ZEC.1.16	Cwale ni kutezi mwa Jerusalema ku t'o bonisa munzi wo musa wa ka. Tempele ya ka i ka zuswa hape, ni munzi u ta yahiwa sinca.”
ZEC.1.17	Hape lingeloi la ni bulelela kuli ni zibise sicaba, ni li, “Muñ'a Bupilo ya Maata Kaufela u li minzi ya hae i ka zwelapili hape, mi hape u ta tusa Jerusalema, mi u ta u biza munzi wa hae luli.”
ZEC.1.18	Mwa pono ye ñwi na bona manaka a lipulu a mane. 
ZEC.1.19	Na buza lingeloi le ne li bulela ni na, na li, “Manaka a, a talusañi?”
ZEC.1.19	La alaba, la li, “A yemela mibuso ye maata ya lifasi ye hasanyize batu ba Juda, Isilaele, ni Jerusalema.”
ZEC.1.20	Cwale Muñ'a Bupilo a ni bonisa babeleki ba bane ba ba na ni lisando. 
ZEC.1.21	Na buza, na li, “Banna ba ba til'o ezañi?”
ZEC.1.21	La alaba, la li, “Ba til'o sabisa ni ku shandaula macaba a n'a hatelezi Juda ni ku hasanya batu ba mwateñi.”
ZEC.2.1	Mwa pono ye ñwi na bona munna ya n'a sweli muhala wa litikanyo mwa lizoho. 
ZEC.2.2	Na buza, na li, “U ya kai?”
ZEC.2.2	A alaba, a li, “Kwa Jerusalema, ku y'o likanya munzi wo, ni ku y'o bona butelele ni bupala bwa ona.”
ZEC.2.3	Cwale na bona lingeloi le ne ni bulela ni lona li sutelela kwapili, mi la t'o katanyezwa ki le liñwi. 
ZEC.2.4	La pili la li ku le liñwi, “Mata, u bulelele mucaha yani ya sweli muhala wa litikanyo kuli ku ta ba ni batu ni likomu ze ñata hahulu mwa Jerusalema kuli mane ha u na ku ba ni mamota. 
ZEC.2.5	Muñ'a Bupilo u sepisize kuli ki yena kasibili ya ta ba limota la mulilo le li potolohile munzi ni ku u sileleza, ni kuli u ta pila mwateñi ka bulena bwa hae kaufela.”
ZEC.2.6	“Mu tahe! Mu tahe! Mu zwe mwa naha ya kwa mutulo,” ku bulela Mulimu. “Ni mi hasanyelize mwa maneku a mane. 
ZEC.2.7	Mu tahe mwa Jerusalema mina ba ba pila mwa butanga mwa Babilona ya n'a nz'a fokola.”
ZEC.2.8	Muñ'a Bupilo ya Maata Kaufela a ni luma ku tisa litaba ze kwa macaba a n'a hapile batu ba hae. A li, “Ufi ni ufi ya mi nata, u nata batu ba butokwa hahulu ku na. 
ZEC.2.9	Yena Muñ'a Bupilo kasibili u ta mi lwanisa, mi u ta luiwa ki batu ba ba ne ba li batanga ba mina.”
ZEC.2.9	Zeo ha li ta ezahala, mutu ni mutu u ta ziba kuli ni lumilwe ki Muñ'a Bupilo ya Maata Kaufela.
ZEC.2.10	Muñ'a Bupilo a li, “Mu opele ka tabo, mina batu ba Jerusalema! Na taha ni t'o pila mwahal'a mina!”
ZEC.2.11	Ka yona nako yeo batu ba macaba a mañata ba ka taha ku Muñ'a Bupilo, mi ba t'o ba batu ba hae. U ta pila mwahal'a mina, mi mu ta ziba kuli u ni lumile ku mina. 
ZEC.2.12	Hape Juda u ta kutela ku ba liluwo la Muñ'a Bupilo mwa naha ye kenile, mi Jerusalema u ka ba munzi w'a lata hahulu ka ku fitisisa.
ZEC.2.13	Kaufel'a mina mu kuze fapil'a Muñ'a Bupilo, kakuli wa taha ku zwa mwa sibaka sa hae se si kenile.
ZEC.3.1	 Mwa pono ye ñwi Muñ'a Bupilo a ni bonisa Joshua muprisita yo muhulu a yemi fapil'a lingeloi la Mulena. Mi Satani n'a yemi kwatuko a Joshua, a itukiselize ku mu zekisa. 
ZEC.3.2	 Lingeloi la Muñ'a Bupilo la li ku Satani, “Muñ'a Bupilo a ku atule, wena Satani. Muñ'a Bupilo ya lata Jerusalema a ku fe mulatu. Munna yo, Joshua, u swana sina kota ye yokozwi fa liiso i nze i tuka.”
ZEC.3.3	Joshua n'a yemi fo a nz'a apezi liapalo ze masila. 
ZEC.3.4	Lingeloi la li kwa batusi ba lona ba kwa lihalimu, “A mu zwise liapalo zeo za masila z'a apezi mutu yo.” Cwale kih'a li li ku Joshua, “Ni zwisize sibi sa hao, mi ni ta ku fa liapalo ze nca, z'o ta apala.”
ZEC.3.5	La laela batusi ba lona ku apesa Joshua tukwe ye kenile kwa toho. Ba eza cwalo mi ba mu apesa liapalo ze nca, lingeloi la Muñ'a Bupilo li nze li yemi mo.
ZEC.3.6	Cwale lingeloi la bulelela Joshua. 
ZEC.3.7	La bulela kuli Muñ'a Bupilo ya Maata Kaufela n'a ize, “Haiba u mamela milao ya ka ni ku eza misebezi ye ni ku file, fohe ni ta ku fa maata a ku talima za Tempele ya ka ni ku mamela malapa a yona, mi ni ta utwa litapelo za hao, sina mo ni utwela litapelo za mangeloi a fapil'a ka. 
ZEC.3.8	 Teeleza cwale, Joshua, wena ya li muprisita yo muhulu. Mu teeleze ni mina baprisita ba bañwi, mina sisupo sa bunde bwa kwapili. Ni ka tisa mutang'a ka ya bizwa Mutai! 
ZEC.3.9	Ni beya fapil'a Joshua licwe li li liñwi le li na ni maneku a supile. Ni ka cakula manzwi fateñi, mi ka lizazi li li liñwi feela ni ta zwisa sibi sa naha ye. 
ZEC.3.10	 Lizazi leo ha li ka fita, yo muñwi ni yo muñwi wa mina u ka mema wahabo kuli a t'o ina ni yena ka kozo mwa likota za mina za veine ni za lifeiga.”
ZEC.4.1	Lingeloi le ne li bulela ni na la taha hape mi la t'o ni zusa sina ya n'a lobezi. 
ZEC.4.2	La ni buza, la li, “U bonañi?”
ZEC.4.2	Na alaba, na li, “Ni bona sipahekelo sa lilampi se si ezizwe ka gauda. Fahalimw'a sona ku na ni mukeke wa kwiti o na ni mafula, ni lilampi ze supile. Lampi ye ñwi ni ye ñwi i na ni mihala ye supile. 
ZEC.4.3	 Kwatuko a sipahekelo sa lilampi ku bonahala sina likota ze peli za olive, ye ñwi kafa ni ye ñwi kafa.” 
ZEC.4.4	Cwale na buza lingeloi, na li, “Ze li talusañi, muñ'a ka?”
ZEC.4.5	La alaba, la li, “Kanti ha u zibi?”
ZEC.4.5	Na alaba, na li, “Ha ni zibi, muñ'a ka.”
ZEC.4.10	 Lingeloi la li ku na, “Lilampi ze supile ki meeto a supile a Muñ'a Bupilo, a bona mwa lifasi kamukana.”
ZEC.4.11	 Cwale na mu buza, na li, “Likota za olive ze peli zeo, ze bonahala mwa maneku a mabeli a sipahaekelo sa lilampi, li talusañi? 
ZEC.4.12	Mi taluso ya mitai ya olive ye mibeli, ye kwatuko a lipompi ze peli ze gauda mo ku zwela mafula a olive, ki ifi?”
ZEC.4.13	La ni buza, la li, “Kanti ha u zibi?”
ZEC.4.13	Na alaba, na li, “Batili, ha ni zibi, muñ'a ka.”
ZEC.4.14	Cwale la li, “Ba ki bona batu ba babeli, ba ba ketilwe ki Mulimu, ili ba ba tozizwe kuli ba mu sebeleze, yena Mulena wa lifasi kaufela.”
ZEC.4.6	Lingeloi la ni bulelela kuli ni y'o taluseza Zerubabele manzwi ao a zwa ku Muñ'a Bupilo, a li, “Ha si ka maata a ndwa kamba ka tata ya hao kuli u ta kona ku tula, kono ili ka maata a zwa ku na. 
ZEC.4.7	Butata bo butuna ka ku fitisisa bu ta fela feela fapil'a hao. U ta yaha Tempele sinca ni ku beya licwe la mafelelezo mwa sibaka sa lona, batu ba nze ba huweleza, ba li ‘Mawee! Ha si bunde boo!’ ”
ZEC.4.8	Hape ba telwa ki manzwi a mañwi a zwa ku Muñ'a Bupilo. 
ZEC.4.9	A li, “Zerubabele u tomile mutomo wa Tempele, mi u ta feleleza muyaho. Zeo ha li se li ezahalile, batu ba ka ba ka ziba kuli ni ku lumile ku bona. 
ZEC.4.10	Ba zwafiswa ki ku bona kuli muyaho wa Tempele u hula ka bunya. Kono ba ka taba ha ba ka bona Zerubabele a zamaisa musebezi wa yona.”
ZEC.5.1	Na talima hape, mi ka yona nako yeo na bona buka ye fufa mwa mbuyumbyulu. 
ZEC.5.2	Lingeloi la ni buza se ne ni bona. Na alaba, na li, “Ni bona buka ye tatilwe ye fufa. Butelele bwa yona bu likana ni mapeka a lishumi mi mwa bukuswani i likana ni mapeka a ketalizoho.”
ZEC.5.3	Cwale la li ku na, “Fa ku ñozwi sikuto se si ya mwa naha kaufela. Kwa neku le liñwi la buka yeo ne ku ñozwi kuli lisholi kaufela u ka zwiswa mwa naha. Mi kwa neku le liñwi ne ku ñozwi kuli lihata ufi ni ufi ya ta konka ka buhata, ni yena cwalo u ta zwiswa. 
ZEC.5.4	Muñ'a Bupilo ya Maata Kaufela u li u ta kuta, mi sikuto seo si ta kena mwa ndu ya lisholi ufi ni ufi, ni ya mutu kaufela ya konka fapil'a mulao ka buhata. Si ta ina mwa mandu a bona ni ku ba feza kaufela.”
ZEC.5.5	Lingeloi la bonahala hape mi la li, “Bona se si taha cwale!”
ZEC.5.6	Na buza, na li, “Ki sika mañi?”
ZEC.5.6	La alaba, la li, “Ki sizuma, mi sizuma seo ki siswaniso sa sibi sa lifasi kaufela!” 
ZEC.5.7	Sizuma ne si na ni sikwahezo sa loto. Ha ni nze ni talimezi, sikwahezo seo sa loto sa kwahululwa, mi mwa sizuma mo ne ku inzi musali!
ZEC.5.8	Lingeloi la li, “Musali yo u yemi mwa sibaka sa bumaswe.” Cwale la mu kasheza mwahali, mi la kwahela sizuma seo. 
ZEC.5.9	Na talima mwahalimu mi na bona basali ba babeli, ba ba na ni mafufa a maata a swana sina a ñungu, ba fufela ku na. Ba nanula sizuma, ba ya ni sona mwa mbyumbyulu.
ZEC.5.10	Na buza lingeloi, na li, “Ba si isa kai?”
ZEC.5.11	La alaba, la li, “Ba si isa kwa Babilona ko ba ta y'o si yahela tempele. Tempele ha i se i felile, sizuma seo si ta beiwa mwateñi kuli si lapelwe.”
ZEC.6.1	Na ba ni pono ye ñwi. Mwa pono yeo na bona likoloi ze ne, li taha li zwa mwahal'a malundu a mabeli a kopa. 
ZEC.6.2	 Koloi ya pili ne i hohiwa ki lipizi ze kunoñu, ya bubeli ki lipizi ze nsu. 
ZEC.6.3	 Koloi ya bulalu ne i hohiwa ki ze sweu, mi ya bune yona ne i hohiwa ki lipizi za mibala-bala. 
ZEC.6.4	Cwale na buza lingeloi, na li, “Muñ'a ka, likoloi ze li talusañi?”
ZEC.6.5	 La alaba, la li, “Likoloi ze, ki mioya ye mine. Kihona i sa z'o zwa ku Mulena wa lifasi kaufela.”
ZEC.6.6	Koloi ye n'e hohiwa ki lipizi ze nsu n'e ya kwa mutulo, ili kwa Babilona. Ze sweu ne li ya kwa wiko, mi za mibala-bala zona ne li ya kwa naha ya kwa mboela. 
ZEC.6.7	Ha ku t'o zwa lipizi za mibala-bala, za lakaza hahulu ku matela ku y'o tatuba lifasi. Lingeloi la li ku zona, “Mu ye, mu y'o tatuba lifasi.” Mi za eza cwalo. 
ZEC.6.8	Cwale lingeloi la ni huweleza, la li, “Lipizi ze ile kwa mutulo, kwa Babilona, li kuyuzi bunyemi bwa Muñ'a Bupilo.”
ZEC.6.9	Muñ'a Bupilo a ni laela, a li, 
ZEC.6.10	“U nge limpo ze tisizwe ki ba ba hapilwe, ili bo Helidai, Tobija ni Jedaya, mi u ye ka lona lizazi leo kwa munzi wa Josiasi mwan'a Zefania. Banna ba kaufela ba se ba kutile ku zwa kwa butanga mwa Babilona. 
ZEC.6.11	U eze kuwani ya bulena ka silivela ni gauda ye ba ku file, mi u i beye kwa toho ya muprisita yo muhulu, yena Joshua mwan'a Jozadaki. 
ZEC.6.12	 U mu bulelele kuli Muñ'a Bupilo ya Maata Kaufela u li, ‘Mutu ya bizwa Mutai u ta mela mwa sibaka sa hae, mi u ta yaha Tempele ya Muñ'a Bupilo sinca. 
ZEC.6.13	Ki yena ya ta i yaha, mi u ta fiwa likute le li swanela mulena, mi u ta busa batu ba hae. Kwatuko a lubona lwa hae ku ta yema muprisita, mi ba ta sebelisana hamoho ka kozo ni kutwano.’ 
ZEC.6.14	Kuwani ya bulena i ka ba kupuzo mwa Tempele ya Muñ'a Bupilo ili ku kuteka Helidai, Tobija, Jedaya ni Josiasi.”
ZEC.6.15	Banna ba ba pila kwahule ba ka t'o tusa kwa ku yaha Tempele ya Muñ'a Bupilo sinca. Mi ha i se i yahilwe sinca, fohe mu ta ziba kuli Muñ'a Bupilo ya Maata Kaufela u ni lumile ku mina! Zeo li ta ezahala haiba mu mamela hahulu litaelo za Mulena Mulimu wa mina.
ZEC.7.1	Zakaria a li, “Muñ'a Bupilo u ni file manzwi mwa silimo sa bune sa puso ya Mulena Dariusi, ka lizazi la bune mwa kweli ya busupa ni ze peli, ili kweli ye bizwa Kisileu.”
ZEC.7.2	Batu ba mwa Betele ne ba lumile Shazere ni Regemi-Meleki ni batu ba bona kwa Tempele ya Muñ'a Bupilo ya Maata Kaufela ku t'o kupela sicaba limbuyoti za Muñ'a Bupilo. 
ZEC.7.3	Ba t'o buza baprisita ni bapolofita puzo ye, ye li, “Kikuli lu zwelepili ku lilela ku sinyeha kwa Tempele, ka ku itima lico mwa kweli ni kweli ya buketalizoho, sina mo ne lu ezezanga ka lilimo ze ñata ku fitela nako ye?”
ZEC.7.4	Manzwi a Muñ'a Bupilo a taha ku na. 
ZEC.7.5	A li, “U bulelele batu ba mwa naha, ni baprisita, kuli ha ne ba nze ba itima lico ni ku lila mwa likweli za buketalizoho ni za busupa, mwa lilimo ze mashumi a supile ze, n'e si ka ku ni kuteka. 
ZEC.7.6	Mi ha ne ba nze ba ca ni ku nwa, ne ba bata feela kuli bona ba kule.”
ZEC.7.7	Ki sona s'a n'a bulezi Muñ'a Bupilo ka bapolofita ba pili, ka nako yeo Jerusalema ha n'o sa iketile mi u tezi batu, ku nze ku na ni batu ba ba ne ba yahile mwa minzi ye ne u potolohile, ni kwa neku la mboela, ni kwatas'a malundu a kwa wiko.
ZEC.7.8	Muñ'a Bupilo a fa manzwi a ku Zakaria, a li, 
ZEC.7.9	“Ni file batu ba ka litaelo ze kale-kale. ‘Mu swanezi ku bona kuli ku atulwa ka mulao, mi mu swanezi ku ba ni musa ni mukekecima ku ba bañwi. 
ZEC.7.10	Mu si ke mwa putelela limbelwa, lindiala ni bazwahule ba ba pila mwahal'a mina, kamba mañi ni mañi ya tokwa tuso. Hape mu si ke mwa lela mikwa ya ku ezana maswe.’
ZEC.7.11	“Kono batu, ka mahañi a bona, ba hanile ku teeleza. Ba itiba lizebe. 
ZEC.7.12	Ba tatafaza lipilu za bona sina licwe, mi kakuli ba hanile ku teeleza kwa tuto ye ne ni lumelezi ka bapolofita ba ba ne ba li teñi pili, na ba halifela. 
ZEC.7.13	Kabakala kuli ne ba si ka utwa ha ne ni bulela, ha ni si ka alaba litapelo za bona. 
ZEC.7.14	Ni ba fefuzi sina liñungwa kuli ba y'o pila mwa manaha a sili. Naha ye nde ye, ne i siyezi ili matota, ku si na ya pila mwateñi.”
ZEC.8.1	Muñ'a Bupilo ya Maata Kaufela a fa Zakaria manzwi a. 
ZEC.8.2	A li, “Ni lakalize hahulu ku tusa Jerusalema kabakala lilato la ka le lituna kwa batu ba hae, ili lilato le li ni tahiselize kuli ni halifele lila za hae. 
ZEC.8.3	Ni ta kutela mwa Jerusalema, munzi wa ka o kenile, mi ni pile mwateñi. U ta bizwa munzi o sepahala, mi Lilundu la Muñ'a Bupilo ya Maata Kaufela li ka bizwa lilundu le li kenile. 
ZEC.8.4	Hape ku ta ba ni macembele ba banna ni ba basali, basupali luli ba ba zamaela fa lutaa, ba ta pumulela mwa lipatelo za munzi wa Jerusalema. 
ZEC.8.5	Mikwakwa i ka tala bashimani ni basizana ba ba bapalela mwateñi.
ZEC.8.6	“Nto ye i ka bonahala inge ye sa konahali kwa batu ba sicaba ba ba siyezi, kono isiñi ku na. 
ZEC.8.7	Ni ta lukulula batu ba ka mwa linaha mo ne ba isizwe. 
ZEC.8.8	Ni ta ba kutisa ku zwa kwa upa ni kwa wiko ku t'o pila mwa Jerusalema. Ba ta ba batu ba ka, mi ni na, ni be Mulimu wa bona, mi ni ta ba busa ka ku sepahala ni ka ku luka.
ZEC.8.9	“Mu tiye lipilu. Cwale mu utwa manzwi a swana ni a n'a bulezwi ki mupolofita ka nako ye ku kalwa ku ezwa mutomo wa ku yaha sinca Tempele ya ka. 
ZEC.8.10	Pili nako yeo i si ka fita, ne ku si na ya na ka kona ku sebelisa batu kamba lifolofolo, mi ne ku si na ya na ka pila kwa lila za hae. Ne ni kenyize sitoyo mwahal'a batu. 
ZEC.8.11	Kono cwale ba sicaba se, ba ba sa pila, ni ba pilisa ka mukwa u sili. 
ZEC.8.12	Ba ta cala lico za bona ka kozo. Likota za bona za veine li ka beya miselo, lifasi li ka melisa limela, mi ku ta ba ni pula ye ñata. Ni ta fa limbuyoti ze kaufela kwa batu ba sicaba sa ka ba ba sa pila. 
ZEC.8.13	Batu ba Juda ni Isilaele! Kwakale bazwahule ne ba kutanga ba bañwi ka ku bulela kuli, ‘Likozi ze kile za wela ba Juda ni Isilaele li wele fahalimw'a mina!’ Kono ni ka mi pilisa, mi cwale bazwahule bao ba ka li, ‘Mu fuyolwe sina batu ba Juda ni ba Isilaele!’ Cwale mu tiye lipilu, mi mu si ke mwa saba.”
ZEC.8.14	Muñ'a Bupilo ya Maata Kaufela u li, “Bo kukw'a mina ha ne ba ni nyemisize, ne ni lelile ku ba tiseza kozi, mi ha ni si ka cinca muhupulo wa ka, kono na zwelapili mwa milelo ya ka. 
ZEC.8.15	Kono cwale ni hupula ku fuyola batu ba Jerusalema ni ba Juda. Cwalehe, mu si ke mwa saba. 
ZEC.8.16	 Lika ze mu swanela ku eza ki ze. Mu bulele niti ku yo muñwi ni yo muñwi. Mwa likuta mu atule ka ku luka ko ku ka tisa kozo. 
ZEC.8.17	Mu si ke mwa lela mikwa ya ku utwisana butuku. Mu si ke mwa fa bupaki bwa buhata ha mu konka mwa kuta. Ni toile buhata, sobozi ni mifili-fili.”
ZEC.8.18	Muñ'a Bupilo ya Maata Kaufela u file Zakaria manzwi a. 
ZEC.8.19	A li, “Ku itima lico ko ne ku eziwa mwa kweli ya bune, ya buketalizoho, ya busupa ni ya bulishumi, ku ka ba mikiti ya nyakalalo ni tabo kwa batu ba Juda. Cwale mu swanezi ku lata niti ni kozo.”
ZEC.8.20	Muñ'a Bupilo ya Maata Kaufela, u li, “Nako ya taha fo ba ka tela batu ba ba zwa mwa minzi ye mituna kwa Jerusalema. 
ZEC.8.21	Batu ba munzi o muñwi ba ta li ku ba o muñwi, ‘Lu y'o sebeleza Muñ'a Bupilo ya Maata Kaufela ni ku lapela kuli a lu fuyole. A lu yeñi kaufela!’ 
ZEC.8.22	Batu ba mishobo-shobo ni macaba a maata ba ka taha kwa Jerusalema ku t'o sebeleza Muñ'a Bupilo ya Maata Kaufela ni ku t'o ikupela limbuyoti za hae. 
ZEC.8.23	Ku ona mazazi ao, bazwahule ba lishumi ba ka taha ku Mujuda a li muñwi, ba li, ‘Lu bata ku ya ni wena, kakuli lu utwile kuli Mulimu u na ni mina.’ ”
ZEC.9.1	 Ki a manzwi a Muñ'a Bupilo. U laezi kuli naha ya Haderaki ni munzi wa Damaseka li utwiswe butuku. Ha si mishobo ya Isilaele feela, kono lifasi kaufela ki la Muñ'a Bupilo. 
ZEC.9.2	Hamati, ye ipumela museto ni Haderaki, ni yona ki ya hae, ni minzi ya Tire ni Sidoni cwalo, hamoho ni bukwala bwa yona kaufela. 
ZEC.9.3	Tire u ikahezi makwakwa a hae, ni ku kubukanya silivela ni gauda, mane n'e s'e li ye ñata hahulu sina matakala! 
ZEC.9.4	Kono Mulena u ta nga linto kaufela z'a na ni zona. U ta nepela bufumu bwa ona mwa liwate, mi munzi u ta cisiwa lotee.
ZEC.9.5	 Munzi wa Ashikeloni u ta bona zeo, mi u ta saba. Munzi wa Gaza u ta li bona mi u ta utwa butuku hahulu. Ku ta ba cwalo ni ku wa Ekeroni, kakuli z'o n'o sepile li ka be li shandaukile. Gaza u ta latehelwa ki mulen'a ona, mi Ashikeloni u ka siyala u li litota. 
ZEC.9.6	Mwa Ashidodi ku ta pila batu ba mishobo-shobo. Muñ'a Bupilo u li, “Ni ta kokobeza Mafilisita ba kaufela, ba ba ikuhumusa. 
ZEC.9.7	Ha ba sa na ku ca nama ye sa na ni mali, kamba lico ze ñwi ze hanisizwe. Ba ba sa pila kaufela ba ka ba kalulo ya batu ba ka, mi ba ka swana sina lusika mwa mushobo wa Juda. Ekeroni u ta fetuha kalulo ya batu ba ka, sina mo ba ezelize Majebusi. 
ZEC.9.8	“Ni ta libelela naha ya ka ni ku hanisa limpi za lila ku fita mwateñi. Ha ni na ku lumelela babusi ba ba lunya ku nyandisa batu ba ka hape. Ni boni mo ba nyandezi batu ba ka.”
ZEC.9.9	 Mu tabe, mu tabe, batu ba Sione!
ZEC.9.9	Mu huweleze ka tabo,
ZEC.9.9	mina batu ba Jerusalema!
ZEC.9.9	A mu bone! Mulen'a mina wa taha!
ZEC.9.9	U taha ka maata a ku tula,
ZEC.9.9	kono u ikokobelize,
ZEC.9.9	mi u pahami fa mbongolo,
ZEC.9.9	fa nkomwana ya mbongolo,
ZEC.9.9	mwan'a mbongolo.
ZEC.9.10	 Muñ'a Bupilo, u li,
ZEC.9.10	“Ni ta zwisa likoloi za ndwa
ZEC.9.10	mwa Isilaele,
ZEC.9.10	ni nge ni lipizi mwa Jerusalema.
ZEC.9.10	Buta bo bu sebelisizwe mwa ndwa
ZEC.9.10	bu ta sinyiwa.
ZEC.9.10	Mulen'a mina u ta eza kozo mwahal'a
ZEC.9.10	macaba.
ZEC.9.10	U ta busa ku zwa kwa liwate le liñwi
ZEC.9.10	ku y'o fita ku le liñwi,
ZEC.9.10	ku zwa kwa nuka ya Yuferati
ZEC.9.10	ku y'o fita kwa mafelelezo a lifasi.”
ZEC.9.11	 Muñ'a Bupilo u li,
ZEC.9.11	“Kabakala bulikani bwa ka ni wena,
ZEC.9.11	bo ne bu tiisizwe ki mali a litabelo,
ZEC.9.11	ni ta lukulula batu ba hao,
ZEC.9.11	ba lukuluhe mwa musima o si na mezi
ZEC.9.11	wa butanga.
ZEC.9.12	Mu kute, mina batanga
ZEC.9.12	ba ba se ba na ni sepo cwale.
ZEC.9.12	Mu kutele mwa sibaka sa mina
ZEC.9.12	sa buiketo.
ZEC.9.12	Na mi bulelela cwale
ZEC.9.12	kuli ni ta mi kutiseza za mina
ZEC.9.12	habeli,
ZEC.9.12	ni limbuyoti ka mo mu nyandezi
ZEC.9.12	kaufela.
ZEC.9.13	Ni ta itusisa Juda
ZEC.9.13	sina buta bwa lisole,
ZEC.9.13	mi Isilaele sina masho.
ZEC.9.13	Ni ta itusisa batu ba Sione
ZEC.9.13	sina mukwale,
ZEC.9.13	ku lwanisa Magerike.”
ZEC.9.14	Muñ'a Bupilo u ta bonahala
ZEC.9.14	fahalimw'a batu ba hae.
ZEC.9.14	U ta posa masho a hae sina lumonyi.
ZEC.9.14	Muñ'a Bupilo ya Pahami
ZEC.9.14	u ta liza tolombita.
ZEC.9.14	U ta zamaya mwa liñungwa
ZEC.9.14	ku zwa mboela.
ZEC.9.15	Muñ'a Bupilo ya Maata Kaufela
ZEC.9.15	u ta sileleza batu ba hae,
ZEC.9.15	mi ba ta timeza lila za bona.
ZEC.9.15	Mwa ndwa ba ta huwa
ZEC.9.15	sina batu ba ba kozwi,
ZEC.9.15	mi ba sulule mali a lila za bona.
ZEC.9.15	A ta buba sina mali a sitabelo
ZEC.9.15	a sululezwi fa katala ka mukeke.
ZEC.9.16	Lizazi leo ha li ka taha
ZEC.9.16	Muñ'a Bupilo u ta pilisa batu
ZEC.9.16	ba hae,
ZEC.9.16	sina mulisana h'a pilisa mutapi
ZEC.9.16	wa hae kwa kozi.
ZEC.9.16	Ba ta benya mwa naha ya hae
ZEC.9.16	sina macwe a butokwa fa kuwani
ZEC.9.16	ya bulena.
ZEC.9.17	Naha yeo i ta ba ye nde
ZEC.9.17	ni ku buheha cwañi!
ZEC.9.17	Ba banca ba ta hula ba matafalizwe
ZEC.9.17	ki lico ni waine ya naha ya bona.
ZEC.10.1	Mu kupe pula ku Muñ'a Bupilo ka nako ya maseulo. Ki Muñ'a Bupilo ya tisa malu a pula ni lufafazani, kuli masimu a batu kaufela a be a matala. 
ZEC.10.2	 Batu ba lapela maswaniso ni balauli, kono likalabo ze ba fumana ha li na tuso. Ki za buhata. Ba bañwi ba toloka litolo, kono ba bañwi ba lyanganisa. Buiketo bo ba sepisa ha bu na tuso. Cwale batu ba yembana feela sina lingu ze latehile. Ba mwa manyando kakuli ha ba na mueteleli.
ZEC.10.3	Muñ'a Bupilo u li, “Ni nyemezi balicaba ba ba busa batu ba ka, mi ni ta ba utwisa butuku. Batu ba Juda ki ba ka, mi na, Muñ'a Bupilo ya Maata Kaufela, ni ta ba babalela. Ba ta ba lipizi za ka za ndwa ze maata. 
ZEC.10.4	Ku bona ku ta bumaneha babusi, baeteleli ni balauli ba ndwa, ba ba ta busa batu ba ka. 
ZEC.10.5	Batu ba Juda ba ta tula sina masole ha ba hatikela lila za bona mwa sileze sa mwa mukwakwa. Ba ta lwana kakuli Muñ'a Bupilo u na ni bona, mi ba ta tula ni yona mpi ya ba ba pahami fa lipizi.
ZEC.10.6	“Ni ta fa batu ba Juda maata.
ZEC.10.6	Ni ta pilisa batu ba Isilaele.
ZEC.10.6	Ni ta ba utwela butuku,
ZEC.10.6	mi ni ba kutiseze kwa hae kaufel'a
ZEC.10.6	bona.
ZEC.10.6	Ba ta ba inge ne ni si ka ba hana
ZEC.10.6	ni kamuta.
ZEC.10.6	Ki na Mulena Mulimu wa bona.
ZEC.10.6	Ni ta alaba litapelo za bona.
ZEC.10.7	Batu ba Isilaele ba ta ba ni maata
ZEC.10.7	sina masole,
ZEC.10.7	ba tabe sina batu
ZEC.10.7	ba ba ne ba nwa waine.
ZEC.10.7	Baikulu ba bona ba ta hupula
ZEC.10.7	ku tula ko,
ZEC.10.7	mi ba tabe kabakala z'e ezize
ZEC.10.7	Muñ'a Bupilo.
ZEC.10.8	“Ni ta biza batu ba ka,
ZEC.10.8	mi ni ba kopanye hamoho.
ZEC.10.8	Ni ta ba pilisa,
ZEC.10.8	mi ni ba atise
ZEC.10.8	sina mo ne ba inezi pili.
ZEC.10.9	 Niha ni ba hasanyelize mwa macaba,
ZEC.10.9	nihakulicwalo ha ba li mwa libaka
ZEC.10.9	ze kwahule ba ta ni hupula.
ZEC.10.9	Bona ni bana ba bona ba ta pila,
ZEC.10.9	mi ba kutele hamoho kwa hae.
ZEC.10.10	Ni ta ba kutiseza kwa hae
ZEC.10.10	ku zwa kwa Egepita ni Asiria,
ZEC.10.10	ni ku t'o ba yahisa mwa naha ya bona
ZEC.10.10	luli.
ZEC.10.10	Ni ta ba yahisa mwa Giliadi
ZEC.10.10	ni Lebanoni cwalo.
ZEC.10.10	Naha kamukana i ka tala batu.
ZEC.10.11	Ha ba ta fita mwa liwate
ZEC.10.11	la manyando a bona,
ZEC.10.11	na, Muñ'a Bupilo,
ZEC.10.11	ni ta nata mandinda,
ZEC.10.11	mi buliba bwa Nile bu ta kala.
ZEC.10.11	Asiria ya ikuhumusa u ta kokobezwa.
ZEC.10.11	Ni Egepita ya maata u ta felelwa
ZEC.10.11	ki maata a hae.
ZEC.10.12	Ni ta fa batu ba ka maata.
ZEC.10.12	Ba ta ni sebeleza ni ku ni utwa.”
ZEC.10.12	Muñ'a Bupilo u bulezi.
ZEC.11.1	Lebanoni, kwalula minyako ya hao,
ZEC.11.1	kuli mulilo u cise likota za hao
ZEC.11.1	za sidare.
ZEC.11.2	U lile mi u bokolole,
ZEC.11.2	wena kota ya kiprese.
ZEC.11.2	Likota za sidare li se li wile.
ZEC.11.2	Likota zeo ze nde cwalo li sinyizwe!
ZEC.11.2	Mu lile mi mu bokolole,
ZEC.11.2	mina likota za oke ze mwa Bashani.
ZEC.11.2	Mushitu o tibani u se u lemilwe!
ZEC.11.3	Babusi ba liliswa ki maswabi.
ZEC.11.3	Maata a bona a felile!
ZEC.11.3	Mu teeleze ku lila kwa litau.
ZEC.11.3	Munzi wa zona wa mushitu
ZEC.11.3	o kwatuko a Jordani u sinyizwe.
ZEC.11.4	Mulena Mulimu wa ka a li ku na, “U ikeze inge mulisana wa mutapi wa lingu ze y'o bulaiwa. 
ZEC.11.5	Bañi ba zona ba li bulaya, mi ha ba utwiswi butuku. Ba lekisa nama mi ba li, ‘Ku lumbiwe Muñ'a Bupilo! Luna lu fumile!’ Nihaili bona balisana ba zona ha ba li shweli makeke.”
ZEC.11.6	Muñ'a Bupilo a li, “Ha ni sa na ku utwela batu kaufela butuku ba ba pila mwa lifasi. Na kasibili ni ta beya batu kamukana mwa maata a babusi ba bona. Babusi bao ba ta sinya naha, mi ha ni na ku i lukulula mwa maata a bona.”
ZEC.11.7	Ba ba ne ba leka ni ku lekisa lingu ba ni file musebezi, mi na ba mulisana wa lingu ze ne li y'o bulaiwa. Na nga milamu ye mibeli. O muñwi na u beya libizo la Sishemo, mi o muñwi na u biza Kopano. Mi na babalela mutapi. 
ZEC.11.8	Na tokwa buiswalo ka balisana ba bañwi ba balalu, ba ba ne ba ni toile, mi na ba zwisa mwa kweli i liñwi. 
ZEC.11.9	Kiha ni li kwa mutapi, “Ha ni sa ba mulisan'a mina hape. Ze ka shwa, li shwe ko. Ze ka bulaiwa, li bulaiwe ko. Ze siyezi li ta bulayana ili zona.” 
ZEC.11.10	Cwale na nga mulamu o bizwa Sishemo mi na u loba, ili ku felisa bulikani bw'a n'a isweli Muñ'a Bupilo ni macaba. 
ZEC.11.11	Cwale bulikani bwa feliswa ka ona lizazi leo. Baleki ni balekisi ba lingu ne ba ni talimezi mi ba lemuha kuli Muñ'a Bupilo n'a bulela ka ze ni ezize. 
ZEC.11.12	 Na li ku bona, “Haiba mu lata, mu ni fe tuelo ya ka. Kono haiba ku si cwalo, mu i buluke.” Cwale ba ni fa tuelo ya mali a muwaya-waya wa silivela, a eza mashumi a malalu.
ZEC.11.13	Muñ'a Bupilo a li ku na, “U a beye mwa pulukelo ya Tempele.” Cwale na nga mashumi a malalu a muwaya-waya wa silivela, ili yona palo ye tuna ye ne ba hupula kuli ya ni likana, na i beya mwa pulukelo ya Tempele. 
ZEC.11.14	Cwale na loba mulamu wa bubeli, o n'o bizwa Kopano, mi kopano ya Juda ni Isilaele ya fela.
ZEC.11.15	Cwale Muñ'a Bupilo a li ku na, “Kutela hape mwa bulisana, mi cwale i ka ba bo bu si na tuso. 
ZEC.11.16	Ni beile mulisana ku babalela mutapi wa lingu za ka, kono h'a tusi lingu ze bata ku shwa, kamba ku bata ze latehile, kamba ku alafa ze holofezi, kamba ku uta ze sa pila. Bakeñisa ku eza cwalo, yena u ca feela nama ya lingu ze nunile hahulu, ni ku pazaula litaku za zona. 
ZEC.11.17	Mulisana yo ya si na tuso u maibile! U siile mutapi wa hae. Ndwa i ka feza maata a hae kaufela. Lizoho la hae li ta omelela, mi liito la hae la silyo la fofala.” 
ZEC.12.1	Ki a manzwi a Muñ'a Bupilo ka za Isilaele, yena Muñ'a Bupilo ya bapuzi mahalimu, ya ezize lifasi, ni ku fa mutu bupilo. U li, 
ZEC.12.2	“Ni ka eza Jerusalema sina sinwiso sa waine. Macaba a u potolohile a ka nwa mane a tantalike sina batu ba ba kozwi. Macaba h'a ta hapa Jerusalema, ni yona minzi kaufela ya naha ya Juda i ta hapiwa cwalo. 
ZEC.12.3	Kono nako yeo ha i ka fita ni ka eza Jerusalema sina licwe le li bukiti. Sicaba sifi ni sifi se si ta lika ku li nanula si ka holofala. Macaba kaufela a lifasi a ta kopanya limpi ku u lwanisa. 
ZEC.12.4	Ka yona nako yeo ni ta sabisa lipizi za bona kaufela, ni ku takanya bapahami ba zona kaufela. Ni ka libelela batu ba Juda, kono lipizi za lila za bona ni ta li eza libofu. 
ZEC.12.5	Cwale masika a Juda a ta ikambota mwa lipilu, a li, ‘Muñ'a Bupilo, Mulimu ya Maata Kaufela, u fa maata kwa batu ba hae ba ba pila mwa Jerusalema.’
ZEC.12.6	“Ka yona nako yeo ni ta eza masika a Juda sina mulilo o mwa mushitu kamba mwa simu ya lico ze buzwize. Ba ta feza macaba kaufela a fakaufi ni bona. Batu ba Jerusalema ba ta siyala ba iketile mwa munzi.
ZEC.12.7	“Na, Muñ'a Bupilo, ni ta fa pili limpi za Juda maata a ku tula pili, ili kuli likute le ba ta fiwa baikulu ba Davida ni batu ba Jerusalema, li si ke la ba le lituna ku fita la ba Juda kaufela. 
ZEC.12.8	Ka yona nako yeo Muñ'a Bupilo u ta sileleza ba ba pila mwa Jerusalema, mane nihaili ba ba fokola ka ku fitisisa mwahal'a bona, ba ta ba ni maata sina Davida. Baikulu ba Davida ba ta ba etelela sina Mulimu, kamba lingeloi la Muñ'a Bupilo. 
ZEC.12.9	Ka yona nako yeo ni ta sinya sicaba kaufela se si ta lika ku lwanisa Jerusalema.
ZEC.12.10	 “Ni ta sela moya wa musa ni wa bulapeli kwa baikulu ba Davida ni batu ba Jerusalema. Ba ka talima ku yena ye ne ba bulaile ka lilumo, mi ba ta mu lilela sina ba ba silisa mwana wa libanda. Ba ka silisa hahulu, sina ba ba shwezwi ki mweli wa bona wa mushimani. 
ZEC.12.11	Ka yona nako yeo sililo sa mwa Jerusalema si ta ba se situna sina sa Baale mwa libala la Megido. 
ZEC.12.12	Mba ye ñwi ni ye ñwi mwa naha i ta isiliseza i nosi. Bana ba mba ye simuluhile ku Davida ba ta silisa ba nosi. Bana ba ba simuluhile ku Natani ba ta silisa ba nosi. 
ZEC.12.13	Ba mba ye simuluhile ku Livi ba ta silisa ba nosi. Ba mba ye simuluhile ku Shimei ba ta silisa ba nosi. 
ZEC.12.14	Hamoho ni limba ze ñwi kaufela, ye ñwi ni ye ñwi i ta silisa i li nosi. Mi banna ha ba na ku silisa hamoho ni basali.
ZEC.13.1	“Nako yeo ha i ta fita,” ku bulela Muñ'a Bupilo ya Maata Kaufela, “ku ta punyiwa liwelu-welu mo ku ta keniswa baikulu ba Davida ni batu ba Jerusalema kwa libi ni kwa bulapeli bwa bona bwa milimu ya maswaniso. 
ZEC.13.2	Ka yona nako yeo ni ta zwisa mabizo a milimu ya maswaniso mwa naha, mi ha ku na ya ta a hupula hape. Ni ta zwisa ni bapolofita ba buhata, ni ku felisa takazo ya ku lapela milimu ya maswaniso. 
ZEC.13.3	Cwale haiba ku na ni ya sa tundamezi ku polofita, ndat'ahe ni m'ahe ba ta mu bulelela kuli u swanela ku bulaiwa kakuli u ikezize inge ya bulela linzwi la Muñ'a Bupilo, kono a nz'a puma. H'a polofita, ndat'ahe ni m'ahe ba ta mu taba kuli a shwe. 
ZEC.13.4	Nako yeo ha i ta fita, ha ku na mupolofita ya ta ikuhumusa ka lipono za hae, kamba ku tina sina mupolofita, kamba ku ikeza sina mupolofita ili ku puma batu. 
ZEC.13.5	Bakeñisacwalo u ta li, ‘Ha ni mupolofita na. Ni mulimi. Ni bile mulimi mwa bupilo bwa ka kaufela.’ 
ZEC.13.6	Cwale haiba a ka buzwa ki mutu kuli, ‘Mañiba a fa sifuba sa hao ki añi?’ u ta alaba, a li, ‘Ni holofalezi kwa ndu ya mulikan'a ka.’ ”
ZEC.13.7	 Muñ'a Bupilo ya Maata Kaufela u li, “Zuha, sabule, mi u lwanise mulisana ya ni sebeleza! U mu bulaye, mi lingu li ta hasana. Ni ta lwanisa batu ba ka. 
ZEC.13.8	Mi mwa naha kaufela likalulo ze peli ku ze talu za palo ya batu ba ta shwa. 
ZEC.13.9	Mi ni ta lika kalulo ya bulalu ye sa pila. Ni ta ba kenisa sina silivela ha i keniswa ka mulilo. Ni ta ba lika mo i likelwa gauda. Cwale ba ta ni lapela, mi ni ta ba alaba. Ni ta ba bulelela kuli ki batu ba ka, mi ba ta lumela kuli ki na Mulimu wa bona.”
ZEC.14.1	Lizazi la katulo ya Muñ'a Bupilo li fakaufi. Cwale munzi wa Jerusalema u ta hapiwa, mi ze hapilwe li ta abiwa mu nze mu talimezi. 
ZEC.14.2	Muñ'a Bupilo u ta kopanya macaba kaufela hamoho ku lwanisa Jerusalema. Munzi u ta hapiwa, mandu a tukutwe, ni basali ba swalwe likalala. Kalulo ye ñwi ya batu i ta hapiwa, kono ye ñwi ya bona ha i na ku zwiswa mwa hae. 
ZEC.14.3	Cwale Muñ'a Bupilo u ta y'o lwanisa macaba ao, sina mw'a n'a lwanezi ka linako ze felile. 
ZEC.14.4	Ka nako yeo u ta yema fa Lilundu la Likota za Olive kwa upa wa Jerusalema. Fohe Lilundu la Likota za Olive li ta kauhanywa ki musindi o mutuna, ku zwa upa ku ya wiko. Kalulo ye ñwi ya lilundu i ta sutelela kwa mutulo, mi ye ñwi kwa mboela. 
ZEC.14.5	Mu ta saba ka nzila ya musindi o fita mwahal'a malundu. Mu ta baleha sina mo ne ba kile ba ezeza bo kukw'a mina, muta zikinyeho ya lifasi i ezahala ka nako ya Mulena Oziasi wa Juda. Mulena Mulimu wa ka u ka taha, hamoho ni mangeloi kaufela.
ZEC.14.6	Nako yeo ha i ta fita, ha ku sa na ku bata kamba ku kangela kwa mezi. 
ZEC.14.7	Nihaili lififi ha li na ku ba teñi. Ku ta ba musihali feela mane nihaili busihu. Fo li ta ezahalela zeo ku ziba feela Muñ'a Bupilo.
ZEC.14.8	 Lizazi leo ha li ta fita, mwa Jerusalema ku ta buba mezi a mande. A mañwi a ta bubela mwa liwate la kwa upa, mi kalulo ye ñwi ya ona i ta bubela ku la kwa wiko. A ta buba silimo kaufela ka nako ya mbumbi ni litabula. 
ZEC.14.9	Cwale Muñ'a Bupilo u ta ba mulena wa lifasi kaufela. Mutu kaufela u ta mu lapela kuli ki Mulimu, mi u ta zibiwa ka libizo leo.
ZEC.14.10	Naha kaufela, ku zwa kwa Geba kwa mutulo ku y'o fita kwa Rimoni kwa mboela, i ta patamiswa. Jerusalema u ta ba fahalimw'a naha kamukana ye u potolohile. Munzi u ta kalela fa Munyako wa Benjamine ku isa kwa Munyako wa mwa Lilulu, mo ne ku na ni munyako wa kale, ni ku zwa kwa Tawala ya Hananeele ku isa kwa silubelo sa waine ya bulena. 
ZEC.14.11	 Batu ba ka pila mwateñi ka buiketo, ku si na ziezi ye ba ta saba hape.
ZEC.14.12	Muñ'a Bupilo u ta tisa butuku bo bu maswe hahulu kwa macaba kaufela a lwanisa Jerusalema. Mibili ya bona i ta bola ba nze ba sa pila. Meeto ni malimi a bona ni ona a ta bola.
ZEC.14.13	Ka yona nako yeo Muñ'a Bupilo u ta ba filikanya ni ku ba sabisa kuli mane yo muñwi ni yo muñwi a tulelele ya bapani ni yena ku mu lwanisa. 
ZEC.14.14	Banna ba Juda ba ta lwanela ku sileleza Jerusalema. Ba ka hapa ni ku nga bufumu bwa macaba kamukana, ili gauda, silivela, ni liapalo ze ñata hahulu.
ZEC.14.15	Butuku bo bu maswe hape bu ka kenela lipizi, mambema, likamele ni limbongolo, ni limunanu kaufela ze mwa mafulo a lila.
ZEC.14.16	 Cwale ba ba sa pila kaufela mwa macaba a n'a lwanisize Jerusalema ba ta yanga kwateñi ka silimo ni silimo, ku y'o lapela Muñ'a Bupilo ya Maata Kaufela, ni ku eza Mukiti wa Minganda. 
ZEC.14.17	Haiba sicaba sifi ni sifi si hana ku y'o lapela Muñ'a Bupilo ya Maata Kaufela, ili Mulena, fohe pula ha i na ku nela mwa naha ya bona. 
ZEC.14.18	Haiba Maegepita ba hana ku taha kwa Mukiti wa Minganda ba ta kenwa ki butuku bw'a ta lumela Muñ'a Bupilo kwa macaba kamukana a ta hana ku ya. 
ZEC.14.19	Wo ki ona mulatu o ta fiwa Egepita ni macaba a mañwi kaufela, haiba a hana ku eza Mukiti wa Minganda.
ZEC.14.20	Ka yona nako yeo nihaili milangu ya litumo za lipizi i ka be i ñozwi manzwi a li, “U sumekezwi Muñ'a Bupilo.” Lipiza za ku apeha kwa Tempele li ta ba ze kenile sina mikeke ya likwiti ye fapil'a katala. 
ZEC.14.21	Lipiza kaufela ze apehelwa mwa Jerusalema ni mwa Juda li ka itusiswa feela kwa lisebelezo za Muñ'a Bupilo ya Maata Kaufela. Batu ba ba eza litabelo ba ka itusisa zona kwa ku apeha nama ya litabelo. Nako yeo ha i ta fita ha ku sa na ku ba ni mulekisi mwa Tempele ya Muñ'a Bupilo ya Maata Kaufela.
MAL.1.1	Ki a manzwi a n'a bulelezwi Malaki ki Muñ'a Bupilo kuli a a taluseze batu ba Isilaele.
MAL.1.2	 Muñ'a Bupilo a li kwa batu ba hae, “Ni mi latile kamita.”
MAL.1.2	Kono bona ba alaba, ba li, “U lu latile cwañi?”
MAL.1.2	Muñ'a Bupilo a alaba, a li, “Isau ni Jakobo n'e li bana ba mba i liñwi. Ni latile Jakobo ni baikulu ba hae. 
MAL.1.3	Kono ni toile Isau ni baikulu ba hae. Ni sinyize naha ya Isau ya malundu, mane ni i fetuzi naha ya lifolofolo.”
MAL.1.4	Mwendi baikulu ba Isau, Maedomo, ba li, “Minzi ya luna i sinyizwe, kono lu ka i yaha sinca.” Fohe, Muñ'a Bupilo u ta alaba, a li, “Mu ba tuhele, ba i yahe sinca, kono ni ka i tuba hape. Batu ba ta i biza Naha ye Maswe ni Sicaba se si nyemezwi ki Muñ'a Bupilo kuya kuile.”
MAL.1.5	Batu ba Isilaele ba ta iponela zona ka meeto a bona, mi ba li, “Muñ'a Bupilo u na ni maata nihaili kwande a naha ya Isilaele!”
MAL.1.6	Muñ'a Bupilo ya Maata Kaufela u li kwa baprisita, “Mwana u kuteka ndat'ahe, mi mubeleki u kuteka mulen'a hae. Na, ni ndat'a mina, kiñihe ha mu sa ni kuteki? Na, ni mulen'a mina. Kiñihe ha mu sa ni fi likute? Mwa ni shwaula, mi nihakulicwalo mwa buza, mu li, ‘Lu ku shwauzi cwañi?’ 
MAL.1.7	Ki ka mukwa wa ku tisa lico ze si na tuso fa katala ka ka. Cwale mwa buza, mu li, ‘Lu palezwi cwañi ku ku kuteka?’ Ni ta mi bulelela, ni li, ‘Ki ka ku bonisa kashwau kwa katala ka ka.’ 
MAL.1.8	 Ha mu tisa folofolo ye sa boni, ye kula, kamba ye toza, ku t'o ni ezeza yona sitabelo, kana mu hupula kuli ha si bumaswe, nji? Mu like ku fa mubusisi folofolo ye cwalo. U ka mi tabela kapa ku mi lumba?”
MAL.1.9	Cwale, mina baprisita, mu like ku kupa ku Mulimu kuli a lu shemube. H'a na ku alaba tapelo ya mina, mi wo i ta ba mulatu wa mina. 
MAL.1.10	Muñ'a Bupilo ya Maata Kaufela u li, “Ni lakaza kuli kambe yo muñwi n'a ka kwala minyako ya Tempele kuli mu si ke mwa tukisa mililo ye si na tuso fa katala ka ka. Ha mu ni tabisi, mi ha ni na ku amuhela limpo ze mu ni tiseza. 
MAL.1.11	Batu ba ba zwa mwa mabaka kaufela a lifasi ba ni kuteka. Ba cisa insense kai ni kai mi ba fa limpo ze swanela. Kaufel'a bona ba ni kuteka. 
MAL.1.12	Kono mina, ha mu ni kuteki, ha mu bulela kuli katala ka ka ha ka na tuso, mi ha mu tisa fateñi lico ze sa swaneli. 
MAL.1.13	Mu li, ‘Ze kaufela li lu katalisize cwañi!’ Mane mu ni nanulela lingo ka lishwau. Ha mu tisa limpo za mina, mu ni tiseza folofolo ya ku uzwa, ye toza, kamba ye kula. Kana mu hupula kuli ni ka amuhela mpo ye cwalo ku mina? 
MAL.1.14	Ku kutiwe mupumi ya ni ezeza sitabelo sa folofolo ye si na tuso, mi a nz'a na ni folofolo ye nde mwa mutapi wa hae, y'a n'a sepisize ku ni fa! Na, ni Mulena yo mutuna, mi batu ba macaba kamukana ba ni saba.” Ku bulela Muñ'a Bupilo ya Maata Kaufela.
MAL.2.1	Muñ'a Bupilo ya Maata Kaufela u li kwa baprisita, “Taelo ye ki ya mina. 
MAL.2.2	Mu swanezi ku ni kuteka ka ze mu eza. Haiba mu sa utwi se ni bulela, ni ku isa kwateñi pilu, ni ta mi kuta. Ni ta kuta ni linto ze nde ze mu amuhela kuli li mi tuse. Mane ni se ni li kutile, kakuli ha mu isi hahulu pilu kwa taelo ya ka. 
MAL.2.3	Ni ta utwisa bana ba mina butuku ni ku lamba lipata za mina ka buloko bwa lifolofolo ze mu ni ezeza litabelo, mi ni ta mi latela kwahule hamoho ni buloko cwalo. 
MAL.2.4	 Cwale mu ta ziba kuli ni mi file taelo yeo, ili kuli bulikani bwa ka ni baprisita, bona baikulu ba Livi, bu tiye.
MAL.2.5	 “Mwa bulikani bwa ka ni ba sepisize bupilo ni buiketo, mi ni ba file zona kaufela, kuli ba ni kuteke. Ne ba ni kuteka ni ku ni saba. 
MAL.2.6	Ne ba luta ze lukile, isiñi ze maswe. Ba pilile hande ni na. Ba ezize ze nde, mi ba tusize ba bañata ka ku ba tuhelisa ku eza ze maswe. 
MAL.2.7	Ki musebezi wa baprisita ku luta zibo ya niti ya Mulimu. Batu ne ba lukela ku ya ku bona ku y'o ituta tato ya ka, kakuli ki bona balumiwa ba Muñ'a Bupilo ya Maata Kaufela.
MAL.2.8	“Kono cwale, mina baprisita, mu se mu keluhile mwa nzila ye lukile. Lituto za mina li se li fosisize ba bañata. Mu sinyize bulikani bo ne ni isweli ni mina. 
MAL.2.9	Cwale ni na, ni ta eza batu ba Isilaele kuli ba mi shwaule, kakuli ha mu lateleli tato ya ka. Mi ha mu luta batu ba ka, mu sa ketulula.”
MAL.2.10	Ndat'a luna kana h'a si a li muñwi? Kana ha lu si ka bupiwa ki Mulimu a li muñwi? Cwale kikabakalañi ha lu sinya lisepiso ze lu ezize ku yo muñwi ni yo muñwi wa luna, mi kikabakalañi ha lu shwaula bulikani bw'a ezize Mulimu ni bo kukw'a luna? 
MAL.2.11	Batu ba Juda ba sinyize sepiso ya bona ku Mulimu mi ba ezize nto ye maswe hahulu mwa Jerusalema ni mwa naha kaufela. Ba silafalize Tempele y'a lata Muñ'a Bupilo. Banna ne ba nyezi basali ba ba lapela milimu i sili. 
MAL.2.12	Muñ'a Bupilo a zwise ufi ni ufi ya eza cwalo mwa Isilaele, mi a si ke a kutela ku ba wa sicaba sa luna hape, ili batu ba ba tiseza Muñ'a Bupilo ya Maata Kaufela limpo.
MAL.2.13	Nto ye ñwi ye mu eza ki ye. Mu kolobisa katala ka Muñ'a Bupilo ka mioko, mu nze mu lila ni ku bokolola kakuli h'a sa amuhela limpo ze mu mu tiseza. 
MAL.2.14	Mi mwa buza, mwa li, “Kikabakalañi ha sa li amuheli?” Ki kabakala kuli Muñ'a Bupilo u ziba kuli mu sinyize sepiso ya mina ku musali ye ne mu nyezi mu sa li ba banca. N'e li mulikan'a mina luli, mi mu sinyize sepiso ya mina ku yena, niha ne mu sepisize Mulimu kuli mu ka sepahala ku yena. 
MAL.2.15	Kana Mulimu h'a si ka mi eza mubili ni moya u li muñwi ni yena? Mulelo wa Mulimu fo ne u li ufi? Ne li kuli lu be ni bana ba ba li batu ba Mulimu luli. Cwalehe, mu bone kuli ku si ke kwa ba nihaili a li muñwi ku mina ya sinya sepiso ya hae ku musali ya n'a nyezi a sa li yo munca. 
MAL.2.16	“Ni toile telekano,” ku bulela Mulena Mulimu wa Isilaele. “Ni toile sihulu wa ku mina h'a eza kezo ya lunya lo lu cwalo ku musal'a hae. Cwale mu tokomele kuli mu si ke mwa sinya sepiso ya mina ya ku sepahala kwa basali ba mina.”
MAL.2.17	Mu katalisize Muñ'a Bupilo ka lipulelo za mina. Kono mu li, “Lu mu katalisize cwañi?” Ka ku bulela kuli, “Muñ'a Bupilo ya Maata Kaufela u hupula kuli ba ba eza ze maswe kaufela ba lukile. Kaniti wa ba lata.” Kamba ka ku buza kuli, “U kai Mulimu ye mu hupula kuli u lukile?”
MAL.3.1	 Muñ'a Bupilo ya Maata Kaufela wa alaba, u li, “Ni ta luma mulumiwa ku t'o ni lukiseza nzila. Cwale kapili-pili Mulena ye mu bata u ka taha mwa Tempele ya hae. Mulumiwa ye mu lakaza ku bona u ka taha mi a t'o zibahaza patalaza bulikani bwa ka.”
MAL.3.2	 Kono ki mañi ya ka kona ku mamela lizazi l'a ka taha? Ki mañi ya ka pila h'a ka bonahala? U ka swana sina mulilo o kenisa butale, mi a swane sina mulola o maata. 
MAL.3.3	U ka t'o atula sina mutu ya tapisa ni ku kenisa silivela. Sina mumbuti mw'a keniseza silivela ni gauda, ni yena mulumiwa wa Muñ'a Bupilo u uta kenisa cwalo baprisita, ili kuli ba tiseze Muñ'a Bupilo limpo ze swanela. 
MAL.3.4	Cwale limpo ze ka tiswa ki batu ba Juda ni Jerusalema ku Muñ'a Bupilo li ka mu tabisa, sina mo ne ku inezi sapili.
MAL.3.5	Muñ'a Bupilo ya Maata Kaufela u li, “Ni ka taha ku mina ni t'o atula, mi ni ka fa bupaki ku lwanisa ba mabibo, liozwa, ba ba fa bupaki bwa buhata, ba ba puma babeleki ka lituelo za bona, ni ba ba putelela limbelwa, lindiala ni bazwahule, ni ba ba sa ni kuteki kaufela.”
MAL.3.6	 “Ki na Muñ'a Bupilo mi ha ni fetuhi. Ni mina cwalo, baikulu ba Jakobo, ha mu si ka latehelela. 
MAL.3.7	Mina, mu fulalezi milao ya ka sina bo kukw'a mina ba ba ne ba li teñi pili, mi ha mu si ka i buluka. Mu kutele ku na, mi ni na, ni ka kutela ku mina. Kono mwa buza, mu li, ‘Lu swanezi ku eza cwañi kuli lu kutele ku wena?’ 
MAL.3.8	Na mi buza, kikuli kwa lukela kuli mutu a pume Mulimu? Batili, kono mwa ni puma. Mwa buza, mu li, ‘Cwañi?’ Ka taba ya bulishumi ni ya limpo. 
MAL.3.9	Mu kutilwe kamukan'a mina, kakuli mwa sicaba kamukana mwa ni puma. 
MAL.3.10	 Mu tise kalulo ya bulishumi kaufela kwa Tempele, kuli mwateñi ku be ni lico ze ñata. Mu ni like, mi mu ta bona kuli ni ta kwalula mahaulo a lihalimu, ni ku mi sululela lika ze nde ka buñata. 
MAL.3.11	Ha ni na ku tuhela likokwani li nze li sinya lico za mina, ni likota za mina za veine li ka beya miselo ye miñata. 
MAL.3.12	Cwale batu ba macaba kaufela ba ka mi biza ba ba litohonolo, kakuli naha ya mina i ka ba sibaka se sinde sa ku pila.”
MAL.3.13	“Mu bulezi lika ze maswe hahulu ka na,” ku bulela Muñ'a Bupilo. “Kono mu li, ‘Lu buleziñi ka wena?’ 
MAL.3.14	Mu ize, ‘Ha ku na tuso ku sebeleza Mulimu. Ku tusañi ku eza z'a bulela, kamba ku lika ku bonisa Muñ'a Bupilo ya Maata Kaufela kuli lu swabile ka lika ze lu ezize? 
MAL.3.15	Sina ka mo lu bonela, batu ba ba ikuhumusa ki bona ba ba tabile. Ba ba maswe ha ba fumani buiketo feela, kono ba lika Mulimu ka likezo za bona mi ha ba fiwi mulatu.’ ”
MAL.3.16	Cwale batu ba ba saba Muñ'a Bupilo ba ikambota. Muñ'a Bupilo a teeleza mi a utwa ze ba bulela. Fapil'a hae ne ku na ni buka mo ne ku ñozwi likezo za ba ba saba Muñ'a Bupilo ni ku mu kuteka. 
MAL.3.17	Muñ'a Bupilo ya Maata Kaufela u li, “Ba ta ba batu ba ka. Ka lizazi le ni tomile ba ta ba batu ba ka luli. Ni ka ba ni sishemo ku bona, sina mushemi h'a na ni sishemo ku mwana ya mu sebeleza. 
MAL.3.18	Hape batu ba ka ba ta bona fapahano mwahal'a batu ba ba lukile ni ba ba maswe, ni mwahal'a mutu ya ni sebeleza ni ya sa ni sebelezi.”
MAL.4.1	Muñ'a Bupilo ya Maata Kaufela u li, “Lizazi la ta fo baikuhumusi ni batu ba ba maswe kaufela ba ka ca sina bucwañi. Ka lona lizazi leo ba ka ca, mi ha ku na se si ka siyala ku bona. 
MAL.4.2	Kono ku mina ba ba ni utwa, maata a ka a pilisa a ka mi pazulela sina lizazi, ni ku folisa sina liseli la lizazi. Mu ta lukuluha ni ku taba sina manamani a zwa mwa mulaka. 
MAL.4.3	Ka lizazi le ni tomile, mu ta koma ba ba maswe, mi ba ta swana sina liluli kwatas'a mahutu a mina.
MAL.4.4	“Mu hupule lituto za mutang'a ka Mushe, milao ni litaelo ze ne ni mu file kwa Lilundu la Sinai, kuli batu kaufela ba Isilaele ba i mamele.
MAL.4.5	 “Kono pili lizazi le lituna le li sabisa la Muñ'a Bupilo li si ka fita, ni ta mi lumela mupolofita Elia. 
MAL.4.6	U ta kopanya hamoho bashemi ni bana hape. Kabesicwalo, ne ni ka taha ku t'o sinya naha ya mina.”
TOB.1.1	Ye ki taba ya Tobita, mwan'a Tobiele wa Ananiele, mwan'a Aduele. Aduele mwan'a Gabaele n'a simuluhile ku Asiele, ili ba lusika lwa Nafetali. 
TOB.1.2	 Ka mazazi ao Shalimanese ha n'a li mulena wa Asiria, Tobita n'a lelekilwe mwa Tisibe ili kwa mboela wa Kadeshi-Nafetali mwa malundu a Galilea, o fahalimw'a Hazori ili kwahulenyana ku ya kwa wiko ni kwa mutulo wa Shefati.
TOB.1.3	Na, Tobita, ni zamaile mwa nzila ya niti ni ku eza misebezi ye minde mwa mazazi a bupilo bwa ka kaufela. Ni file bahesu lituso ze ñata, ni ku ba naha ya hesu, ba ba ne ba hapilwe sina na ni ku tiswa mwa Ninive mwa naha ya Asiria. 
TOB.1.4	Mwa bunca bwa ka ha ne ni sa li kwa hae, ili mwa naha ya Isilaele, ba lusika kamukana lwa kukw'a luna Nafetali ba zwa ku ba mba ya Davida ni kwa Jerusalema. Jerusalema wo, n'e li ona munzi o n'o ketilwe mwahal'a masika kamukana a Isilaele ku ba sibaka si li siñwi sa litabelo za bona. Ku ona, Tempele, yona ndu ya Mulimu, ne i yahilwe ni ku tohonolofalezwa masika kaufela a sa taha. 
TOB.1.5	 Kono banabahesu kaufela ni ba ndu ya Nafetali, ne ba ezelize siswaniso sa namani sitabelo, se ne si ezizwe ki Jeroboami, mulena wa Isilaele, kwa Dani fa malundu a Galilea.
TOB.1.6	 Hañata ne ni yanga ni li nosi kwa Jerusalema ku taleleza mulao o n'o tamehile ku latelelwa ki Maisilaele kaufela kuya kuile. Ne ni akufelanga kwa Jerusalema ni lwezi miselo ya pili ni limunanu za maizibulo, kalulo ya bulishumi ya likomu ni boya bwa lingu bwa makalelo. 
TOB.1.7	Ne ni fa linto ze kwa baprisita, bana ba Aruni, kuli ki za katala. Kwa Malivi, ba ba ne ba sebeza mwa Jerusalema, ne ni ba fanga kalulo ya ka ya bulishumi kwa waine, mabele, olive, miselo ya mufuta wa maolonji ni litolwana ze ñwi cwalo. Ni ezize cwalo kamita konji ka silimo sa pumulo ya naha ka ku nga-nga mali a likana kalulo ya bulishumi, mi ne ni y'o i lifanga kwa Jerusalema.
TOB.1.8	Kalulo ye ñwi hape ne ni i fanga lindiala, limbelwa, ni kwa bazwahule ba ba pila mwahal'a Maisilaele. Ne ni ba tisezanga yona, sina mpo, ni ku ba ezeza mukiti ka silimo sa bulalu ni sa bulalu. Ka nako ya ku ca lico za mukiti, ne lu mamela ze ne li latelelwa mwa Mulao wa Mushe hamoho ni litaelo za Debora, m'ahe ndat'a luna Ananiele. Ndate n'a shwile, mi a ni siya ni li ndiala. 
TOB.1.9	Ha se ni hulile na nyala musali wa mushobo wa hesu ya n'a bizwa Anna. A ni pepela mwana wa mushimani mi na mu biza Tobiasi.
TOB.1.10	Ha se lu hapilwe ku tiswa mwa Asiria, na ngiwa mi na isiwa mwa Ninive. 
TOB.1.11	Banabahesu kamukana, ni ba mushobo wa hesu kaufela, ba ca lico za balicaba, kono na, na hana ku li ca. 
TOB.1.12	Ne ni bulukile tumelo ya ka ku Mulimu ka pilu ya ka kaufela. 
TOB.1.13	Muambakani ya Pahami u ni fumanisize ku sepahala ku Shalimanese, mane na ba muleki wa lico kaufela.
TOB.1.14	Ku fitela a shwa, ne ni yanga kwa Media ku y'o mu ezeza musebezi wa hae wa litekiso kwateñi. Kiha na ipulukela masaka a mali a silivela, a n'a eza litalenta ze lishumi, mwa pabalelo ya Gabaele, mwanahabo Gabriase, ili kwa Ragesi mwa naha ya Media. 
TOB.1.15	Shalimanese, ha s'a shwile, a yolwa ki mwan'a hae Senakeribe. Linzila za kwalwa, mi na palelwa ku yanga kwateñi.
TOB.1.16	Ka linako za Shalimanese, hañata ne ni tusanga banabahesu. 
TOB.1.17	 Ba ba lapile ne ni ba fa lico, ba ba si na litino ne ni ba fa liapalo ni litino, mi ne ni pumbekanaga litupu za banabahesu ze ne ni bonanga li latezwi kwand'a mamota a Ninive.
TOB.1.18	Hape ne ni pumbekanga litupu za ba ba ne ba bulailwe ki Senakeribe. Senakeribe ha s'a zwile kwa Judea kasamulaho a ku tulwa, bakeñisa mulatu w'a n'a mu file Mulena Mulimu kabakala linyefulo za hae, ka bunyemi a bulaya Maisilaele ba bañata hahulu. Cwale na ikuzwanga litupu za bona ku y'o li pumbeka. Senakeribe a bata litupu za batu bao, kono a tokwa ku li fumana. 
TOB.1.19	Kiha Muninive yo muñwi a y'o bulelela mulena kuli n'e li na ya n'a ba pumbekile ku si na ya ziba. Ha se ni zibile kuli ba bulelezi mulena kuli ki na, ni ka ku bona kuli ne ni zumiwa ki batu ba ba ne ba bata ku ni bulaya, na saba mi na toba. 
TOB.1.20	Libyana za ka kamukana za ngiwa mi za beiwa mwa bufumu bwa mulena. Na siyala ni si na se siñwi haisi musal'a ka Anna, ni mwan'a ka Tobiasi.
TOB.1.21	Mwamulaho a zeo, ha se ku felile mazazi a sa fiti fa mashumi a mane, mulena a bulaiwa ki bana ba hae ba babeli, mi cwale ba sabela kwa malundu a Ararati. Senakeribe a yolwa ki mwan'a hae, Esahadoni. Esahadoni a beya Ahika, mwan'a munyan'a ka Anaele, fa situlo se situna mi a fiwa maata a ku zamaisa mali a mubuso kaufela. Bufumu ni zamaiso ya naha kamukana ne li li mwa maata a hae. 
TOB.1.22	Cwale Ahika a ni paka hande mi na lumelelwa ku kutela kwa Ninive. Bupaki bwa hae ne bu ni tusize hahulu kakuli kale n'e li yena nduna yo mutuna wa Mulena Senakeribe wa naha ya Asiria. Hape n'e li yena muzamaisi wa mikiti ni mali, ya n'a bulukile sikantiso sa bufelelezi, mi Esahadoni u mu kutiselize mwa situlo sa hae. Ahika yo, n'e li mwanahabo luna. N'e li mwan'a malume luli.
TOB.2.1	 Ha ku busa Esahadoni, na kutela kwa hae, mi musal'a ka Anna ni mwan'a ka Tobiasi ba kutisezwa ku na. Kwa mukiti wa luna wa Kutulo ya Buloto, o bizwa hape wa Lisunda, ne ku na ni lico ze nde ze n'e lukisizwe. Na ina mwa sibaka sa ka kuli ni ce. 
TOB.2.2	Ba tisa tafule ni mikeke ye fapahana-fapahana. Cwale na li ku mwan'a ka Tobiasi, “Zamaya, u y'o bata mubotana ya lukile kwa batu bahabo luna ba ba hapilwe mwa Ninive. U mu tise kwanu, lu t'o ca ni yena. Ni ka litela ku fitela u kuta, mwan'a ka.” 
TOB.2.3	Cwale Tobiasi a zwa, a y'o bata mubotana mwahal'a bahabo luna, kono a kuta hape, a li, “Ndate!”
TOB.2.3	Na li ku yena, “Ki nto mañi, mwan'a ka?”
TOB.2.3	Yena a zwelapili, a li, “Ndate, mutu yo muñwi wa ku ba ku luna u bulailwe cwanoñu fa. U kamilwe mi u nepezwi mwa patelo ya musika, ni ka nako ye u sa li mwateñi.” 
TOB.2.4	Kapili-pili na nanuha, na siya lico ni si ka kala nihaili ku li swala, mi na y'o nga mufu. Na t'o mu lobaza ku o muñwi wa mizuzu ya ndu ya ka ku litela kuli lizazi ha li ka likela ni y'o mu pumbeka. 
TOB.2.5	 Kiha ni kena hape, na tapa mi na ca buhobe bwa ka ni swabile. 
TOB.2.6	 Ha ni eza cwalo na hupula manzwi a mupolofita Amosi bakeñisa Betele, h'a li,
TOB.2.6	“Mikiti ya mina i ta fetulwa lililo,
TOB.2.6	mi lipina za mina kaufela li ka fetuha masiliso.”
TOB.2.6	Cwale na lila.
TOB.2.7	Lizazi ha li se li likezi na y'o yepa libita, mi na pumbeka mufu. 
TOB.2.8	Batu bo ne ni bapani ni bona ba ni seha, ba li, “Mwa bona! Ni ka nako ye h'a sabi kuli ba ka mu bulaya!” Mu swanezi ku hupula kuli mupuzo n'o s'o tomilwe fahalimw'a ka, kuli ni bulaiwe kabakala ku pumbekanga Majuda. Banabahabo ba ni seha, ba li, “Pili n'a sabezi ku sili kabakala ona mukwa wo, kono cwale a mu bone, ki yo! S'a kala hape ku pumbeka ba ba shwile.”
TOB.2.9	Ka bona busihu bo na tapa. Cwale na ya mwa lapa mi na lobala kwatukw'a limota. Kabakala ku cisa, na tokwa ku apala kwa toho. 
TOB.2.10	Ne ni sa zibi kuli ne ku na ni tumbimbi mwa limota, le ne li li fahalimw'a toho ya ka, mi masipa a tona a n'a futumala a ni wela mwa meeto. Na ba ni tuale mwa meeto, to ne ni ka lukela ku alafiwa ki liñaka. Kono mo ne ba ni selelanga mulyani kaufela ni tona ne tu nze tu ekezeha ku ni bulaya meeto, mane kwa mafelelezo na ba sibofu.
TOB.2.10	Na ba sibofu cwalo ka lilimo ze ne. Banabahesu kamukana ne ba zielehile. Na babalelwa ki Ahika lilimo ze peli, ku fitela a ya kwa Elimaisi.
TOB.2.11	Cwale musal'a ka Anna a kala ku swala musebezi wa sisali. N'a otanga bwanda ni ku luka libyana. 
TOB.2.12	N'a nz'a isanga libyana kaufela ze n'e lekwanga ku yena, kihona a lifiwa mali. Cwale ka kweli ya Adara ha i biza la supile a feza libyana ze ñwi, mi a li isa kwa bañi ba zona. Ba mu lifa mali kaufela a n'a tokwahala, hape ba mu fa ni kapulinyana ka ku ca.
TOB.2.13	Kapuli ha ka t'o kena mwa ndu ya ka, ka kala ku lila. Na biza musal'a ka, mi na li, “Kafolofolo kao ka ka lila ka zwa kai? Ha si mwendi ki ka ku uzwa. Akufa, u ka kutise kwa bañi ba kona. Ha lu na swanelo ya ku ca za ku uzwa.”
TOB.2.14	A li, “Batili, n'e li mpo ye ne ni filwe, ili ñambeko ya fa tuelo ya ka.” Ha ni si ka kolwa mi na mu bulelela kuli a ka kutiseze kwa bañi ba kona. Na mu bulelela cwalo a nz'a ni swabisize. Cwale a alaba, a li, “Ha u hupuli lituso za hao? Batu kaufela ba ziba misebezi ya hao, ye minde, ye si na tuso ni hanyinyani!”
TOB.3.1	Cwale ka maswabi a matuna na lula moya, na lila, mi na kala tapelo ye ya sililo.
TOB.3.2	“U lukile, Mulena,
TOB.3.2	mi misebezi ya hao kaufela i lukile.
TOB.3.2	Mikwa ya hao kaufela
TOB.3.2	ki ya musa ni niti.
TOB.3.2	Ki wena muatuli wa lifasi.
TOB.3.3	“Kabakaleo, Mulena, u ni hupule,
TOB.3.3	u ni talime.
TOB.3.3	U si ke wa ni natela sibi sa ka,
TOB.3.3	ni ku sa tokomela kwa ka,
TOB.3.3	kamba lifoso za bo ndat'a luna.
TOB.3.4	“Lu ku foselize,
TOB.3.4	mi lu lobile milao ya hao.
TOB.3.4	U lu neezi kuli lu tukutiwe,
TOB.3.4	lu hapiwe ni ku shwa,
TOB.3.4	ku ba ngambolo, ku sehiwa,
TOB.3.4	ku sheununwa ni ku shendiwa
TOB.3.4	ki macaba kaufela
TOB.3.4	m'o lu hasanyelize.
TOB.3.5	“Kantihe, likatulo za hao ki za niti
TOB.3.5	ha u talima se si swanelwa
TOB.3.5	ki bufosi bwa ka,
TOB.3.5	ni bwa bo ndat'a luna,
TOB.3.5	kakuli ha lu si ka buluka milao ya hao
TOB.3.5	kamba ku ba ni niti fapil'a hao.
TOB.3.6	Cwalehe, u ni eze m'o latela.
TOB.3.6	U tabele ku nga bupilo bwa ka.
TOB.3.6	Ni lakaza ku zwiswa mwa lifasi,
TOB.3.6	ni ku fetuha mubu hape,
TOB.3.6	kakuli, ku na,
TOB.3.6	lifu ki le linde ku fita bupilo.
TOB.3.6	Ni nyandisizwe ku si na mulatu
TOB.3.6	mi ni zielehile hahulu luli.
TOB.3.6	“Mulena, ni litela katulo
TOB.3.6	ya hao,
TOB.3.6	ya ku ni zwisa mwa manyando a.
TOB.3.6	U lumele kuli ni ye kwa munzi
TOB.3.6	wa ka wa kuya kuile.
TOB.3.6	Mulena, u si ke wa ni fulalela.
TOB.3.6	Ki ko kunde ku shwa ku fita
TOB.3.6	ku zwelapili ku pila
TOB.3.6	mwa manyando a, a si na makeke.
TOB.3.6	Ni katalisizwe ki ku utwa
TOB.3.6	mo ni shendaulelwa.”
TOB.3.7	Ka lona lizazi leo Sara, mwan'a Raguele, ya n'a pila kwa Ekibatana mwa Media, ni yena a ba ni maswabi hahulu kabakala ku tapaulwa ki yo muñwi wa basizana ba ba ne ba sebeza ku ndat'ahe. 
TOB.3.8	Sara n'a nyalisizwe hasupile, mi Asimadeusi, moya o maswe hahulu, n'o bulaile banna ba hae ba supile, ka ku tatamana, pili ba si ka kopanela likubo. Cwale musizana wa mubeleki, a li, “Ee, ki wena kasibili ya bulayanga banna ba ba ku bata. Ka nako ye s'e li ba supile ba ba ku nyezi mi ha ku na y'o pilile ni yena. 
TOB.3.9	Cwale u lu halifelelañi kuli ha ba shwile. Le ha si libaka le lu ka felwa mulatu. Ba latelele, kuli luna lu si ke lwa bona nihaiba mwan'a hao!”
TOB.3.10	Ka zazi leo Sara a swaba hahulu. A utwa butuku mwa pilu, mane a kambamela kwa muzuzu wa ndat'ahe kuli a y'o ipulaya. Kono kapili a tahelwa ki muhupulo o muñwi, a li, “Mwendi ba ka nyaza ndate! Ba ka li, ‘N'o na ni mwana a li muñwi feela wa musizana, yo n'a lata, mi cwale u ipulaile kabakala maswabi a manyando a hae.’ Ha ni koni ku tiseza ndate maswabi mwa bucembele bwa hae mane a be a mu ise mwa sibaka sa ba ba shwile. Ki hande kuli ni si ke na ipulaya, kono ni kupe Mulena kuli ni shwe feela ku fita kuli ni pile ni nze ni utwa matapa a cwalo.”
TOB.3.11	Kabakaleo a nanula mazoho a hae mwa lihahulo, a lapela, a li,
TOB.3.11	“U lumbekwe, Mulimu ya musa!
TOB.3.11	Libizo la hao li lumbiwe kuya kuile,
TOB.3.11	mi linto kamukana z'o ezize
TOB.3.11	li ku lumbeke kamita ni mita.
TOB.3.12	“Mi cwale, ni talimisa pata ya ka
TOB.3.12	ku wena,
TOB.3.12	mi ki ku wena ko ni libisa meeto a ka,
TOB.3.12	ni sepile musa wa hao.
TOB.3.13	Linzwi la hao li ni zwise mwa lifasi,
TOB.3.13	kuli ni si ke na utwa
TOB.3.13	ni shendaulwa hape.
TOB.3.14	“Oho Mulena, wa ziba
TOB.3.14	kuli ni ipulukile ni kenile.
TOB.3.14	Ha ni si ka swalwa ki munna fa mubili.
TOB.3.15	Ha ni si ka nyefula libizo la hao
TOB.3.15	kamba libizo la ndate,
TOB.3.15	mwa naha ye ya butanga.
TOB.3.15	“Ki na feela ni li nosi.
TOB.3.15	Ndate h'a na mwana yo muñwi
TOB.3.15	ya ka mu yola.
TOB.3.15	H'a na mwanahabo,
TOB.3.15	mi h'a na wa mushobo wa hae
TOB.3.15	ya siyezi.
TOB.3.15	Cwale ni litela mañi ya ka ni nyala?
TOB.3.15	“Ni se ni shwezwi ki banna ba supile.
TOB.3.15	Na, ni sa pilelañi?
TOB.3.15	Haiba ha ku tabisi kuli ni shwe,
TOB.3.15	cwalehe u ni shwele makeke,
TOB.3.15	kuli ni si ke na utwa
TOB.3.15	ni nze ni shendaulwa ni kamuta.”
TOB.3.16	Ka yona nako yeo litapelo za bo Tobita ni Sara za amuhelwa ki Mulimu. 
TOB.3.17	 Rafaele a lumiwa ku t'o ba folisa bubeli bwa bona. Lingeloi leo la t'o zwisa tuale fa meeto a Tobita kuli a bone liseli la Mulimu ka meeto a hae, ni ku t'o fa Sara mwan'a Raguele kuli a nyalwe ki Tobiasi mwan'a Tobita, ni ku lukulula Sara kwa maata a Asimadeusi, moya o maswe hahulu. Sara n'a lukela ku nyalwa feela ki Tobiasi, isiñi yo muñwi hape. Tobita n'a zwa mwa lapa ku kutela mwa ndu ka yona nako yeo ni yena Sara, mwan'a Raguele, n'a zwa mwa muzuzu o kwahalimu, a shetumekela mwa ndu ye fafasi.
TOB.4.1	Ka lona lizazi leo Tobita a hupula silivela y'a n'a siile ku Gabaele kwa Ragesi mwa Media. 
TOB.4.2	A nahana, a li, “Ni se ni fitile fa nako ya ku itapelela kuli ni shwe. Ni lukela ku biza mwan'a ka Tobiasi, ni mu bulelele ka za mali a ka pili ni si ka shwa.” 
TOB.4.3	A biza mwan'a hae Tobiasi mi a mu bulelela, a li, “Ha ni ka shwa, u ni ezeze kepelo ye kutekeha. Kuteka m'aho mi u si ke wa mu tuhela a li nosi mwa mazazi a bupilo bwa hao kaufela. U mu ezeze z'a bata kamukana, mi u si ke wa mu swabisa ka mukwa ufi ni ufi. 
TOB.4.4	Mwan'a ka, hupula mw'a n'a nyandezi m'aho ku wena ha n'o sa li mwa mba ya hae. Ni yena h'a ka shwa, u mu buluke kwatukw'a ka, mwa libita li li liñwi.
TOB.4.5	“Mwan'a ka, u sepahale ku Mulena mwa mazazi a bupilo bwa hao kaufela. U si ke wa itabisa ka muhupulo wa sibi kamba wa ku sa kuteka milao ya hae. U eze likezo ze nde mwa bupilo bwa hao kaufela, mi u si ke wa latelela mikwa ye maswe. 
TOB.4.6	Ha u eza ka niti, u ka na u eza hande mwa likezo za hao kaufela, sina mo ba inezi batu kaufela ba ba eza ze lukile.
TOB.4.7	 “U zwise kwa libyana za hao ze ñwi za ku tusa babotana. U si ke wa fulalela mubotana kuli ni yena Mulimu a si ke a ku fulalela. 
TOB.4.8	U fe lituso za hao ka ku likanya ka s'o na ni sona. Ha u na ni ze ñata, u fe hahulu. Ha u na ni ze nyinayani, u fe hanyinyani, kono u si ke wa fa hanyinyani feela ha u na ni ze ñata. 
TOB.4.9	Ka ku eza cwalo u ka ipulukela bufumu bo buñata hahulu kwapili ha u s'o tokwile. 
TOB.4.10	Limpo li tusa hahulu mutu ka nako ya lifu mi li pulusa batu kuli ba si ke ba ya mwa lififi. 
TOB.4.11	Lituso ki mpo ye tuna hahulu ku ba ba li fa ka lilato la bona fapil'a Muambakani ya Pahami.
TOB.4.12	“Mwan'a ka, u tuhele mikwa ye maswe kaufela ya buizamaeli. U kete musali wa mushobo wa bo ndat'aho. U si ke wa nga musali wa muzwahule ye si wa mushobo wa ndat'aho, kakuli lu bana ba bapolofita. U hupule Nuwe, Abrahama, Isaka ni Jakobo, bo kukw'a luna ku zwa kwa simuluho. Kaufel'a bona ne ba nyezi bahabo bona mi ne ba tohonolofalizwe ka ku ba ni bana ba ba lukile, mi lusika lwa bona lu ka yola lifasi. 
TOB.4.13	Cwale, ni wena mwan'a ka, u lukela ku tabela banabahenu. U si ke wa ikuhumuseza bahabo wena, ili mitangana ni basizana ba mushobo wa mina. Keta musali ku bona, u nyale. Buikuhumuso bu tisa maswenyeho ni manyando. Buzwa bu tisa ku tokwa se siñwi ni bubotana, kakuli tala i tiswa ki buzwa.
TOB.4.14	“U si ke wa ipulukela lituelo za ba ba ku sebeleza ku fitela ka le li tatama. U ba life kapili hona foo. Haiba u sebeleza Mulimu, u ka fumana mupuzo. Tokomela, mwan'a ka, mwa linto kaufela z'o eza. U li eze ka likute le li swanela mikwa ya hao kaufela. 
TOB.4.15	 U si ke wa ezeza mutu s'o sa lati kuli si ezahale ku wena. U si ke wa nwa waine ku fiteleza kuli mane u koliwe. U si ke wa itwaeleza butahwa.
TOB.4.16	“Ba ba lapile u ba fe lico, ni ba ba zamaya mapunu u ba fe litino. Z'o na ni zona ka buñata, u abele kwateñi babotana. Ha u fa lituso u si ke wa ñoñoleha. 
TOB.4.17	 U fe hahulu buhobe ni waine, ili ku tusa kwa mafu a ba ba lukile, kono isiñi ku a baezalibi.
TOB.4.18	“U kupe likelezo ku ba ba butali kaufela. U si ke wa nyefula kelezo kamukana ye na ni tuso.
TOB.4.19	“U lumbeke Mulena Mulimu mwa linto kamukana. U mu kupe kuli a ku etelele mwa mikwa ya hao kaufela kuli i be ye lukile, mi linzila ni mihupulo ya hao li ka luka. Butali ha bu si ka fiwa kwa macaba kaufela. Ki Mulena ya fa linto ze nde kamukana. Ka tato ya hae feela u kona ku hulisa mutu kamba ku mu kutiseza kwatasi mwa sibaka sa ba ba shwile. Cwalehe, mwan'a ka, u hupule litaelo ze, mi u li buluke mwa pilu kuli li si ke za takuha mwateñi.
TOB.4.20	“Cwale, mwan'a ka, ni ku bulelela kuli ni siile litalenta ze lishumi za silivela ku Gabaele mwan'a Gabriase, kwa Ragesi mwa Media. 
TOB.4.21	 U si ke wa saba, mwan'a ka, haiba u s'o li mubotana. U na ni bufumu bo buñata haiba u saba Mulimu ni ku ambuka libi kaufela mi u nze u eza ze tabisa Mulena Mulimu wa hao.”
TOB.5.1	Cwale Tobiasi a alaba ndat'ahe Tobita, a li, “Ndate, ni ka eza linto kamukana z'o ni bulelezi. 
TOB.5.2	Kono ni ka kona cwañi ku y'o nga mali ku yena? H'a ni zibi, mi ni na cwalo, ha ni mu zibi? Ki poniso mañi ye ni ka y'o mu fa kuli a lumele mi a ni fe mali ao a silivela? Mi hape, ha ni zibi linzila ze ya kwa Media.”
TOB.5.3	Cwale Tobita a li ku mwan'a hae Tobiasi, “Yo muñwi ni yo muñwi wa luna n'a ñozi libizo la hae fa pampili ye ne ni pumile fahali kuli yo muñwi ni yo muñwi wa luna a ipulukele kabelo ye ñwi ya lona. Ne ni ngile kapampili ka kañwi, mi ka kañwi na ka beya ni silivela. Ni komokile hahulu kuli mane se ku fitile lilimo ze mashumi a mabeli haisali ni siya silivela yeo mwa pulukelo ya hae! Cwale, mwan'a ka, u fumane mutu ya sepahala y'o ka ya ni yena. Lu ka mu lifa mazazi a hae kaufela ku fitela mu kuta. Mi cwale zamaya, u y'o nga mali ao ku Gabaele.”
TOB.5.4	 Tobiasi a y'o bata mutu ya ziba nzila kuli a ye ni yena kwa Media. Kwande a fumana lingeloi Rafaele li yemi fapil'a hae, niha n'a si ka ziba kuli n'e li lingeloi la Mulimu. 
TOB.5.5	Tobiasi a li, “U zwa kai, mulikani?”
TOB.5.5	Lingeloi la alaba, la li, “Ni yo muñwi wa banabahenu, Maisilaele. Ni til'o bata musebezi kwanu.”
TOB.5.5	Tobiasi a mu buza, a li, “Wa ziba nzila ye ya kwa Media?”
TOB.5.6	A alaba, a li, “Ee, na i ziba. Ni se ni ile kwateñi hañata. Ni ziba linzila kaufela ka ku tala. Ni se ni ile kwa Media hañata ni ku y'o inanga ni Gabaele, ili mwanahabo luna ya pila kwa Ragesi mwa Media. Kamita ku nga-nga mazazi a mabeli a mutumbi ku zwa Ekibatana ku ya Ragesi. Ragesi u mwa malundu, mi Ekibatana u mwahal'a libala.”
TOB.5.7	Tobiasi a li, “Ni litele, mulikani. Ni sa y'o bulelela ndate. Ni bata kuli ni ye ni wena. Ni ka ku lifa mazazi a hao kaufela.”
TOB.5.8	A alaba, a li, “Ki hande, u zamaye. Ni ka ku litela, kono u si ke wa y'o liyeha.”
TOB.5.9	Tobiasi a kena mwa ndu, a y'o bulelela ndat'ahe kuli u fumani mwanahabo bona wa Muisilaele.
TOB.5.9	Ndat'ahe a li, “Y'o mu nga. Ni bata ku t'o ziba mba ya hae ni lusika lwa hae. Ni swanezi ku bona haiba u ta ba mutusi wa hao ye sepahala, mwan'a ka.”
TOB.5.9	Cwale Tobiasi a zwa, mi a y'o mu biza, a li, “Mulikani, ndate wa ku bata.”
TOB.5.9	Lingeloi la kena mwa ndu. Tobita a mu lumelisa, mi yena a mu alaba, a mu lakaleza tabo.
TOB.5.9	Tobita a mu alaba, a li, “Kana ni ka kona ku ba ni tabo hape? Na, ni sibofu. Ha ni sa bona liseli la lihalimu. Ni mwa lififi sina mufu ya si ke a bona liseli ni kamuta. Ni mutu ya swana inge ya pumbekilwe a sa pila. Ni utwa batu ka lizebe, kono ha ni koni ku ba bona.”
TOB.5.9	Lingeloi la li, “U ikete. Ha ku na ku nga nako ye telele, Mulimu a si ka ku folisa. Ikete.”
TOB.5.9	Tobita a li, “Mwan'a ka Tobiasi u lakaza ku ya kwa Media. Kana u ka ya ni yena kuli u mu supeze nzila? Ni ka ku lifa.”
TOB.5.9	Yena a alaba, a li, “Na lata ku ya ni yena. Ni ziba linzila kaufela. Ni se ni ile kwa Media hañata. Ni fitile hañata mwa mabala ni malundu a Media, mi ni ziba mikwakwa kaufela.” 
TOB.5.10	Tobita a li, “Mwanahesu, u wa mba ifi, hape u wa lusika lufi? Kana u ka ni bulelela, mwanahesu?”
TOB.5.11	“Ku tusañi kuli u zibe lusika lwa ka?” ku bulela lingeloi.
TOB.5.11	Tobita a li, “Ni bata ku ba ni niti kuli u mwan'a muñi mi ki wena mañi.”
TOB.5.12	Lingeloi la li, “Ki na Azariase, mwan'a Ananiase yo mutuna, ili yo muñwi wa bahabo mina.”
TOB.5.13	Tobita a li, “Na ku amuhela ka litumeliso, mwanahesu! U si ke wa bilaela bakeñisa ku bata ku ziba libizo ni mba ya hao. Ni fumana kuli u mwanahabo luna, wa mba ye tuna, ili lusika lo lu kutekeha. Ni ziba Ananiase ni Natani, bana ba babeli ba Shemaya. Ne lu yanga ni bona kwa Jerusalema ni ku y'o lapelanga hamoho. Ha ku na fo ba kile ba keluha mwa nzila ye lukile. Banabahenu ki banna luli. U wa lusika lo lunde. Ki hande.”
TOB.5.14	A zwelapili, a li, “Na ku amuhela ni ku ku lifanga mali a fumanwa fa musebezi o tanda lizazi. U ka lukisezwa linto kaufela za musipili sina mwan'a ka luli. U feze musipili kaufela ni mwan'a ka. 
TOB.5.15	 Ha u ta eza cwalo ni ka ku ekeleza ku fita mali a tumelelano ya tuelo ya hao.”
TOB.5.16	Lingeloi la alaba, la li, “Ni ka feza musipili ni yena. U si ke wa saba. Musipili wa luna wa ku ya, ni wa ku kuta kaufela, i ka ba o munde. Nzila i lukile.”
TOB.5.16	Tobita a li, “Mulimu a ku fuyaule, mwanahesu!” Cwale a talima ku mwan'a hae, a li, “Mwan'a ka, lukisa z'o tokwa mwa musipili mi mu funduke ni mwanahenu. Mulimu ya mwa lihalimu a mi sileleze ko mu ya kaufela ni ku mi kutisa hande hamoho ku na. Lingeloi la hae li ye ni wena, li ku sileleze, mwan'a ka!”
TOB.5.16	Tobiasi a tubeta ndat'ahe ni m'ahe mi a zwela fande ku y'o funduka. Tobita a li, “Mu zamaye hande.”
TOB.5.17	M'ahe Tobiasi a kalumuka ku lila, mi a li ku Tobita, “U lumeziñi mwan'a ka kwahule? Kikuli ha si yena feela lutaa lwa luna, nji, ya ku ezeza linto kaufela? 
TOB.5.18	Mali h'a si ona feela nto ye tokwahala! Mali h'a na tuso ku fita mwan'a luna? 
TOB.5.19	Bupilo bw'a n'a lu file Mulimu bwa lu likana.”
TOB.5.20	Tobita a li, “U si ke wa hupula cwalo. Mwan'a luna u ka zamaya hande ku ya ni ku kuta. Zazi l'a ka kuta u ta bona kuli u iketile hande. U si ke wa hupula cwalo. U si ke wa bilaela bakeñisa bona, musal'a ka. 
TOB.5.21	U ka zamaiswa ki lingeloi le linde mi u ka ba ni musipili o munde ni ku lu kutela hande, a tabile.”
TOB.6.1	Cwale h'a utwile zeo, a itakula mioko.
TOB.6.1	Mucaha ni lingeloi ba funduka mi nja ya ba latelela mwamulaho. Bubeli bwa bona ba zamaya hamoho, mi ka nako ya manzibwana a lizazi la pili ba tibelela kwatukw'a Tigirisi. 
TOB.6.2	Mucaha a shetumukela kwa nuka kuli a y'o tapa kwa mahutu, kih'a tulelwa ki tapi ye tuna, ye n'e lika ku miza lihutu la hae. Mucaha a huwa. 
TOB.6.3	Mi lingeloi la li, “I swale! U si ke wa i bandisa.”
TOB.6.3	Mucaha a i tundumeka mi a i hohela fa likamba.
TOB.6.4	Lingeloi la li, “I pazule fa mba, mi u nge nyoko, pilu ni sibiti. U li buluke, kakuli li na ni mulyani o folisa, kono mala u a late.” 
TOB.6.5	Mucaha a pazula tapi mi a zwisa nyoko, pilu ni sibiti. A halika kalulo ye ñwi ya tapi kuli i be mulalelo wa hae, mi ye ñwi a i beya lizwai, a i buluka.
TOB.6.5	Cwale ba zwelapili hamoho ku fitela ba y'o fita fakaufi ni Media. 
TOB.6.6	Cwale mucaha a buza lingeloi puzo ye, a li, “Azariase mwanahesu, ki nto mañi ye ka kona ku alafiwa ka pilu, sibiti ni nyoko ya tapi?”
TOB.6.7	Lingeloi la alaba, la li, “Ha u cisa pilu ni sibiti sa tapi, musi wa zona u tunyisezwa munna kamba musali ya katazwa ki moya o maswe. Butuku bo, bu ka zwa ku yena mi ha bu na ku mu kutela hape. 
TOB.6.8	Haili nyoko, yona ki mulyani wa meeto a mutu ni mutu ya na ni tuale fa meeto. Ha u se u sebelisize, u fute feela fa meeto mi a ka fola.”
TOB.6.9	Ba kena mwa Media mi cwale ne ba se ba li fakaufi ni ku fita kwa Ekibatana. 
TOB.6.10	Rafaele kiha n'a li ku mucaha, “Tobiasi, mwanahesu.”
TOB.6.10	Yena a alaba, a li, “Sha?”
TOB.6.10	Lingeloi la zwelapili, la li, “Busihu lu ka tibelela ku Raguele, mwanahenu. U na ni mwana wa musizana ya bizwa Sara. 
TOB.6.11	H'a na mwana yo muñwi wa mushimani kamba wa musizana kwand'a Sara. Cwale ki wena mwanahabo luli. Ha ku na u sili hape haisi wena feela, mi ki wena ya lukela ku mu nyala ni ku yola bufumu bwa ndat'ahe. Ki musizana ya na ni ngana, bundume, ni bunde, mi ndat'ahe u mu lata hahulu. 
TOB.6.12	U lukela ku mu nyala. Teeleza, mwanahenu! Kacenu ka nako ya manzibwana ni ka ambola ni ndat'ahe kuli a ku fe yena, ili kuli ha lu ka y'o kuta kwa Ragesi lu t'o eza mukiti wa linyalo. Ni ku bulelela niti, kuli Raguele h'a na tukelo ni hanyinyani ya ku ku hanisa kamba ku mu fa u sili. H'a ka eza cwalo i ka ba ku ipatiseza lifu. Sina mo ne ku taluselizwe mwa Buka ya Mushe, sipepo sa mina si ku fa tukelo ya ku nyala mwan'a hae. Cwale mwanahesu, u teeleze! Kacenu manzibwana lu ka bulela ka za musizana yo, ni ku kupa kuli ba lu fe yena. Ha lu ka y'o kuta kwa Ragesi lu t'o mu nga, lu ye ni yena kwa hae.”
TOB.6.13	Tobiasi a alaba Rafaele, a li, “Azariase mwanahesu, ni se ni bulelezwi kuli n'a s'a nyalisizwe hasupile, ni kuli ya mu nyala kaufela u shwela hona moo mwa ndu ya linyalo. Yo muñwi ni yo muñwi wa bona u shwile a sa kena feela mwa muzuzu wa munyaliwa. Hape ni utwile kwa batu kuli n'e li moya o maswe o n'o ba bulayanga. 
TOB.6.14	Nto ye ki yona ye bata ku ni sabisa. Kaniti, wona ha u ziezi musizana yo kakuli wa mu lata, kono mutu a sa sutelela feela ku yena, wa mu bulaya. Na, ni pepilwe ni li nosi, mi ha ni lati ku shwa. Ni ikambusa kwa ku tiseza bo ndate ni bo me ndiulu ye tuna ye ka swana ya ba tiseza lifu, mi ha ba na mwana yo muñwi ya ka ba pumbeka.”
TOB.6.15	Cwale lingeloi leo la li ku yena, “Kana wena u libala kelezo ya ndat'aho? Nihakulicwalo u ku susuelize kuli u bate musali ku ba mba ya ndat'aho. Teeleza cwale, mwanahesu. U si ke wa bilaela ka za moya o maswe. Mu nge feela. Ona manzibwana a, ni ku sepisa kuli u ta mu fiwa, a be musal'a hao. 
TOB.6.16	Cwale ha u s'o li mwa ndu ya linyalo, u nge pilu ni sibiti sa tapi, mi u pume to tunyinyani ku zona, u tu beye fa insense ye ciswa. Musi u ta tunya, mi moya o maswe wo ha u ta utwa muunko u ta saba. 
TOB.6.17	Cwale ha ku sa na ku ba ni kozi ya kuli u ta fumaneha hape fakaufi ni musizana. Cwale mu si ka lobala kale, mu yeme pili, bubeli bwa mina, mi mu lapele. Mu kupe Mulena wa lihalimu ku mi fa mukekecima ni silelezo ya hae. U si ke wa saba, kakuli musali yo n'a ku lukiselizwe ku zwa kwa makalelo, mi ki wena ya ta mu pilisa. U ta ku latelela mi ni tiisa niti kuli u ta ku pepela bana ba ba ta swana sina banabahenu. U si ke wa lika-lika.”
TOB.6.17	Tobiasi ha s'a utwile Rafaele a bulela cwalo, ni ku kolwa kuli Sara n'e li kaizel'a hae, mwanahabo ili musali wa ku ba mba ya ndat'ahe, a mu lata hahulu, mane a felelwa ki muhupulo.
TOB.7.1	Ha ba kena mwa Ekibatana, Tobiasi a li, “Azariase mwanahesu, ni ise kapili ku mwanahabo luna Raguele.” Kih'a mu bonisa nzila ye ya kwa ndu ya Raguele, mi ba mu fumana a inzi kwatukw'a munyako wa lapa la hae. Ba mu lumelisa, mi a ba alaba, a li, “Lu mi amuhela ka litumeliso, banabahesu.”
TOB.7.1	Cwale a ba isa mwa ndu ya hae. 
TOB.7.2	A li ku musal'a hae Edina, “Mucaha yo mw'a swanela ni mwanahesu Tobita!”
TOB.7.3	Edina a ba buza ko ne ba zwa, mi ba li, “Lu bana ba Nafetali, ba ba ne ba luilwe mwa Ninive.”
TOB.7.4	“Mwanahabo luna Tobita mwa mu ziba?”
TOB.7.4	“Eni, lwa mu ziba.”
TOB.7.4	“U pila cwañi?”
TOB.7.5	“U sa pila, mi u iketile.”
TOB.7.5	Cwale Tobiasi a ekeza, a li, “Ki bona bo ndate.” 
TOB.7.6	 Raguele a tulela mwahalimu, a mu tubeta, mi a lila. 
TOB.7.7	Cwale a li ku yena, “Mulimu a ku tohonolofaze, mucaha! U mwan'a mutu yo munde, ya lukile. Ki nto ye utwisa hahulu butuku kuli mutu wa butokwa, wa likezo ze nde, ya lukile cwalo, a shwe meeto!” A tulelela Tobiasi mwa mulala, mi a lila. 
TOB.7.8	Ni yena Edina musal'a hae a lila, ni Sara mwan'a bona cwalo a lotisa mioko bakeñisa hae.
TOB.7.8	Raguele ni musal'a hae Edina ba bulaya ngu ye ñwi mwa mutapi wa bona, ba ba ezeza yona liyumbu ka kamuhelo ya bona ye tuna. Ba tapa kwa mazoho ni fa mubili mi ba ina kwa tafule. Cwale Tobiasi a li ku Rafaele, “Azariase mwanahesu, ha u ni kupeli Raguele kuli a ni fe kaizel'a ka Sara?”
TOB.7.9	Raguele a utwa manzwi ao, mi a li ku mucaha, 
TOB.7.10	“U ce, mi u nwe. Manzibwana u tabe m'o ka konela kaufela. Ha ku na u sili ya na ni tukelo ya ku nga mwan'a ka Sara. Ha ku na ni yo mukana haisi wena feela mwanahesu luli. Nihakulicwalo mucaha, ni lukela ku ku bulelela feela niti. 
TOB.7.11	Ni se ni likile ku mu fumanela munna kwa banabahabo luna ba supile, kono ne ba shwanga ka zazi la pili, yo muñwi ni yo muñwi a sa kena feela mwa muzuzu wa hae. Kono ka nako ye, mucaha, u ce, mi u nwe. Mulena u ka ku fa litohonolo za hae ni kozo.”
TOB.7.11	Tobiasi a bulela, a li, “Ha ni na ku ca ni ku nwa ku fitela u ni fa maikuto a hao.”
TOB.7.12	Raguele a alaba, a li, “Ki hande hahulu. Ki niti luli Mulimu u ku file yena, sina mo ku taluselizwe mwa Buka ya Mushe. Cwalehe, u mu filwe. Ka nako ye, ni beya kaizel'a hao mwa pabalelo ya hao. Ku zwa hona fa s'a li kaizel'a hao, mi ni wena u s'o li cwalo ku yena. Ku zwa kacenu u mu feelezwi kuya kuile. Mulena ya kwa lihalimu a ku fuyaule busihu bo, mwan'a ka, mi a ku fe sishemo ni kozo.”
TOB.7.13	Raguele a biza mwan'a hae Sara, a mu swala fa lizoho, mi a mu fa Tobiasi ka manzwi a, a li, “Na ku fa yena. Mulao ni taelo ye ñozwi mwa Buka ya Mushe li mu tama kuli a be musal'a hao. U mu nge, u mu ise kwa bashemi ba hao ka pilu i liñwi. Mulimu ya mwa lihalimu a mi zamaise hande ka kozo mwa musipili wa mina.”
TOB.7.14	Cwale a fetuhela ku musal'a hae mi a mu bulelela kuli a mu tiseze pampili. A ñola liñolo la tumelelano ya linyalo, mw'a fezi mwan'a hae ku Tobiasi sina mo ku ñolezwi mwa taelo ye mwa Mulao wa Mushe. 
TOB.7.15	Kasamulaho, ba kala ku ca ni ku nwa.
TOB.7.16	Raguele a biza musal'a hae Edina, a li, “Musal'a ka, lukisa muzuzu o munde mi u mu ise mwateñi.”
TOB.7.17	A ya mi a y'o lukisa mwa muzuzu wo, sina mw'a n'a laelezwi, mi a isa mwan'a hae mwateñi. A lila bakeñisa hae. Cwale a itakula mioko, a li, 
TOB.7.18	“Tiya pilu, mwan'a ka! Mulimu ya mwa lihalimu a fetule manyando a hao tabo. Tiya pilu, mwan'a ka!” Mi a zwa mwateñi.
TOB.8.1	Ha ba se ba felize ku ca ni ku nwa, mi ne ku bonahala kuli n'e li nako ya ku lobala, mucaha a zwiswa mwa ndu ya ku cela, a iswa mwa muzuzu. 
TOB.8.2	Tobiasi a hupula kelezo ya Rafaele. A ya kwa mukotana wa hae, a zwisa mwateñi pilu ni sibiti sa tapi. A ketula kwa pilu ni kwa sibiti, a li ciseleza hamoho ni insense. 
TOB.8.3	 Muunko wa tapi wa zieza moya o maswe. Moya o maswe wo wa fufa mwahalimu, mi wa sabela kwa Egepita. Rafele a u latelela kwateñi, a y'o u tama kapili-pili kwa mahutu ni kwa mazoho.
TOB.8.4	Ka nako yeo bashemi ha ne ba se ba ile, mi munyako n'o s'o kwalilwe, Tobiasi a zuha fa bulobalo, mi a li ku Sara, “Zuha, musal'a ka! Lu lukela ku lapela hamoho ni ku kupa limbuyoti ni silelezo ya Mulimu wa luna.” 
TOB.8.5	 Sara a yema, mi ba kala ku lapela ku kupa silelezo. Tobiasi a kala ku lapela cwana, a li,
TOB.8.5	“Lwa ku lumbeka, Mulimu wa bo
TOB.8.5	ndat'a luna.
TOB.8.5	Ku lumbiwe ni libizo la hao
TOB.8.5	kamita ni mita.
TOB.8.5	Lihalimu li ku lumbeke,
TOB.8.5	ni lika z'o ezize kaufela kuya kuile.
TOB.8.6	 “Ki wena ya n'a bupile Adama,
TOB.8.6	wena ya n'a bupile Eva,
TOB.8.6	musal'a hae, ku ba mutusi wa hae.
TOB.8.6	Ku bona ba babeli ba,
TOB.8.6	ku simuluhile lusika lwa batu.
TOB.8.6	N'e li wena ya n'a ize:
TOB.8.6	‘Ha si ko kunde kuli munna
TOB.8.6	a be a nosi.
TOB.8.6	A lu mu ezeze mutusi
TOB.8.6	ya swana ni yena.’
TOB.8.7	Mi cwale ha ni ngi mwanahesu
TOB.8.7	ka takazo ya linyawe,
TOB.8.7	kono ni mu nga ka pilu i liñwi.
TOB.8.7	U be ni musa ni mukekecima
TOB.8.7	ku na ni ku yena,
TOB.8.7	mi lu te lu supale hamoho.”
TOB.8.8	Cwale hamoho ba li, “Amen! Amen!” 
TOB.8.9	Mi busihu ba lobala.
TOB.8.9	Kono Raguele a zuha, a biza babeleki ba hae. Bona ba taha, mi ba t'o mu tusa ku yepa libita. 
TOB.8.10	N'a hupuzi mwa pilu, a li, “Mulimu a tuse kuli a si ke a shwa! Ne lu ka sehiwa hahulu ni ku ba ni maswabi a matuna.” 
TOB.8.11	Libita ha li se li felile, Raguele a kuta kwa ndu ya hae, mi a biza musal'a hae. 
TOB.8.12	A li, “U lume musizana kwa muzuzu, a y'o bona kamba Tobiasi u sa pila. Haiba u shwile, lu ka kona ku mu pumbeka ku si na mutu ya ziba.” 
TOB.8.13	Musizana a bizwa, kwa tukiswa liboni ni ku kwalula munyako, mi a kena mwa muzuzu. A fumana kuli kaufel'a bona ne ba lobezi. 
TOB.8.14	A zwa mwateñi, mi a shobota, a li, “H'a si ka shwa. U iketile.”
TOB.8.15	Cwale Raguele a lumba Mulimu ya kwa lihalimu ka manzwi a, a li,
TOB.8.15	“Na ku lumbeka Mulimu wa ka,
TOB.8.15	ka litumbo kaufela ze kenile.
TOB.8.15	U lumbekwe kuya kuile!
TOB.8.16	“Wa lumbekwa ka ku ni tabisa.
TOB.8.16	Se ne ni saba ha si si ka ezahala.
TOB.8.16	Bakeñisacwalo u lu ezize
TOB.8.16	ka lilato le li sa bulelwi.
TOB.8.17	“Wa lumbiwa
TOB.8.17	kabakala ku ba ni makeke
TOB.8.17	ku mushimani yo a nosi,
TOB.8.17	ni musizana yo a nosi.
TOB.8.17	Muñ'a ka, u ba fe mbuyoti,
TOB.8.17	ni silelezo ya hao.
TOB.8.17	Ba ipilele hande mwa bupilo
TOB.8.17	bwa bona ka tabo ni ka lilato.”
TOB.8.18	Mi cwale a selelisa babeleki ba hae libita ku si ka patalala kale.
TOB.8.19	A bulelela musal'a hae kuli a eze mahobe a mañata. Kih'a ya kwa mulaka wa hae, a y'o tisa mapulu a mabeli ni lingu ze ne, mi a laela kuli li apehiwe. Babeleki ba kala ku lukisa ze laezwi. 
TOB.8.20	 A biza Tobiasi, mi a li, “Ha u na ku zwa mo ku fitela u feza lisunda ze peli. U ka ina hona moo lu nze lu ca ni ku nwa hamoho. U ka tabisa mwan'a ka mwamulaho a manyando a hae. 
TOB.8.21	Mwamulaho a zeo, u ta fita liluwo la ka fahali, mi u ta nga kalulo ye ñwi ya lona, u kutele ku ndat'aho kapili. Na ni musal'a ka ha se lu shwile, u ta ngelela bufumu bo bu siyezi kaufela. Tiya pilu, mwan'a ka! Na, ni ndat'aho. Edina ki m'aho. Se lu li bashemi ba hao luli inge mo lu inezi ku musal'a hao. Tiya pilu, mwan'a ka!”
TOB.9.1	Cwale Tobiasi a fetuhela ku Rafaele. 
TOB.9.2	A li, “Azariase mwanahesu, u nge bashimani ba bane ni likamele ze peli mi mu ye kwa Ragesi. U ye kwa ndu ya Gabaele, u mu fe liñolo ni ku lukisa taba ya mali. Cwale ni yena, mu mu meme kuli a tahe ni mina kwa mukiti wa ka wa linyalo. 
TOB.9.3	Wa ziba hande kuli ka nako ye, ndate u sweli ku bala mazazi, mi ha ku na nihaiba lizazi li li liñwi le li sa mu bilaezi h'a sa ni boni. 
TOB.9.4	Wa bona ni wena mw'a konkezi Raguele, mi ni na, ni tamehile ku eza mw'a konkezi.”
TOB.9.5	Cwale Rafaele a funduka, a ya kwa Ragesi mwa Media ni babeleki ba bane ni likamele ze peli. Ba ina ku Gabele, mi Rafaele a mu bonisa liñolo la mali. Rafaele a taluseza Gabaele za linyalo la Tobiasi, mwan'a Tobita, ni ka za kupo ya hae kuli ni yena a be kwa mukiti wa linyalo. Gabaele a kala ku mu balela mikotana ya mali. Ne i tamilwe ka tata, mi i lukiselizwe ku beiwa fa likamele. 
TOB.9.6	Habusa ba pakela hamoho ba ya kwa mukiti, mi ba y'o fitela kwa ndu ya Raguele ko ba il'o fumana Tobiasi a nz'a ca. A nanuha ku y'o lumelisa Gabaele. Yena Gabaele a kalumuka ku lila a nz'a mu fuyaula ka manzwi, a li, “Ki hande hahulu! U mwan'a munna luli ya lukile, ya bufani mwa likezo za hae kaufela! Mulena a ku tohonolofaze, hamoho ni musal'a hao, mukwenyan'a hao wa munna ni wa musali! Ku lumbekwe Mulimu kakuli u ni bonisize yo ya swana ni mwanahesu Tobita!”
TOB.10.1	Ka yona nako yeo kaufela, Tobita n'a balanga mazazi a musipili wa ku ya ni ku kuta. Palo ya mazazi ya likana, kono mwan'a hae n'a si ka fita kale. 
TOB.10.2	Cwale a hupula, a li, “Na sepa h'a si ka y'o liyehela kwateñi! Mi ni sepa kuli Gabaele h'a si ka shwa! Mwendi ne ku si na mutu kwateñi ya n'a ka mu fa mali!” 
TOB.10.3	Cwale a kala ku bilaela mwa pilu.
TOB.10.4	Musal'a hae Anna a zwelapili a nz'a li, “Mwan'a ka u shwile! H'a sa li yo ku ba ba pila!” Cwale a kala ku silisa ni ku lilela mwan'a hae, a nz'a li, 
TOB.10.5	“Mu bone! Ni ku lumelezi ku ya, mwan'a ka, wena liseli la meeto a ka.”
TOB.10.6	Mi Tobita yena n'a nz'a mu alabanga, a li, “Kuza, musal'a ka! U si ke wa hupula cwalo. Wa pila hande. Ku na ni se si ba liyehisize. Mulikan'a hae ya ile ni yena ki mutu ye lu sepile, mi ki mwanahabo luna. U si ke wa felelwa ki sepo, musal'a ka. U ka tuha a fita.”
TOB.10.7	Kono yena a li, “Ni tuhele. U si ke wa lika ku ni puma. Mwan'a ka u shwile.” Ka zazi ni zazi n'a matelanga kwande ku y'o nangela kwa nzila y'a n'a ya mwan'a hae ka yona. N'a sa sepi kuli mutu n'a ka mu bonela mwan'a hae, haisi yena ka meeto a hae. Lizazi li sa likela feela n'a kutelanga kwa hae a nz'a lila ni ku silisa busihu kaufela, a sa koni ni ku lobala.
TOB.10.7	Mwamulaho a mazazi a lishumi ka a mane a mukiti ao, Raguele n'a konkile ka luci kuli a be ona a mukiti wa linyalo la mwan'a hae, Tobiasi a taha ku yena, mi a li, “U ni lumelele kuli ni ye cwale, kakuli mwendi ndate ni me ba se ba felezwi ki sepo ya ku ni bona hape. Cwale na ku kupa, ndate, kuli u ni lumelele ku kutela kwa hae ku ndate. Ni se ni mi taluselize ka za mw'a n'a inezi ndate ha ni mu siya.”
TOB.10.8	Raguele a li ku Tobiasi, “Ina, mwan'a ka. Lu ine hamoho kwanu. Ni ka luma linumwana ku y'o bulelela ndat'aho ka za hao.”
TOB.10.9	Kono Tobiasi a hana, a li, “Batili sha, ni kupa kuli u ni lumelele ni kutele ku ndate.”
TOB.10.10	Ha ku si ka ba ni tiyeho, Raguele a fa Sara munn'a hae Tobiasi. Hape a fa Tobiasi kalulo ya bufumu bwa hae: batanga ba banna ni na basali, mapulu ni lingu, limbongolo ni likamele, liapalo, mali, ni libyana za mwa ndu. 
TOB.10.11	Mi cwale a ba fundula ba tabile. A laeza Tobiasi ka manzwi a, a li, “U pile hande, mwan'a ka. U be ni musipili o munde! Mulimu wa lihalimu a ku shemube hamoho ni musal'a hao Sara! 
TOB.10.12	Ni sepa kuli ni ta bona bana ba mina pili ni si ka shwa.” Ku mwan'a hae Sara, a li, “Cwale u ye kwa makwenyan'a hao, kakuli ku zwa fa, ba se ba li bashemi ba hao luli, ba ba swana ni ba ba ku pepile. U zamaye ka kozo, mwan'a ka. Na sepa ha ni na ku utwa nto ye ñwi ku wena haisi feela bunde bwa likezo za hao ha ni sa nze ni pila.” A ba laeza, mi a ba fundula.
TOB.10.12	Ka nako ya ku ba laeza Edina a li ku Tobiasi, “Mwanahesu ni mwan'a ka ya lateha, Mulimu a mi tuse kuli mane mu te mu lu kutele hape! Ni sepa kuli ni ka be ni boni bana ba mina ni Sara ni si ka shwa kale. Ni ku fa mwan'a ka fapil'a Mulena Mulimu. U si ke wa mu utwisa butuku ni hanyinyani, mwa bupilo bwa mina kaufela. Zamaya ka kozo, mwan'a ka. Ku zwa nako ye ni se ni li m'aho, mi Sara ki kaizel'a hao luli. Mulimu a lu tuse, lu pile hande kaufela ka tabo mwa bupilo bwa luna kamukana!” Cwale kih'a ba tubeta, mi bubeli bwa bona ba funduka ba tabile.
TOB.10.12	Tobiasi a funduka mwa ndu ya Raguele a wile pilu. Mwa tabo ya hae a lumbeka Mulena wa lihalimu ni lifasi, Mulena wa linto kaufela, bakeñisa mpo ye tabisa y'a mu file mwa musipili wa hae. Ku Raguele ni Edina musal'a hae, a li, “N'e ka ba tabo ye tuna hahulu ku na ku mi kuteka mwa mazazi kaufela a bupilo bwa ka!”
TOB.11.1	Ne ba li fakaufi ni Kaserini, ku libahana ni Ninive. 
TOB.11.2	Rafaele n'a li ku Tobiasi, “Wa ziba butata bo lu siile ndat'aho a li ku bona. 
TOB.11.3	A lu akufe, lu itangete, lu y'o lukisa mwa ndu ili luna, musal'a hao h'a sa taha mwamulaho ni ba bañwi.” 
TOB.11.4	Ba zwelapili hamoho, mi fo Rafaele n'a s'a lemusize Tobiasi kuli a lwale ni nyoko. Nja ya ba latelela.
TOB.11.5	Anna n'a inzi a nz'a talimezi kwa nzila y'a n'a swanezi ku taha ka yona mwan'a hae. 
TOB.11.6	Kapili-pili a bona mwan'a hae mi a lumela kuli ki yena. Kih'a li ku ndat'ahe, “Ki yo mwan'a hao, u taha ni mulikan'a hae.”
TOB.11.7	Pili ba si ka fita ku ndat'ahe, Rafaele a li ku Tobiasi, “Ni ku bulelela kuli meeto a ndat'aho a ta bona. 
TOB.11.8	U swanezi ku mu sela nyoko ya tapi mwa meeto. Mulyani wo u ka hohelana mi u ka lamutula likapi le lisweu fa meeto a hae, cwale ndat'aho u ta bona ni ku tabela.”
TOB.11.9	M'ahe a mu matela mi a mu tulelela mwa mulala. Kih'a li ku mwan'a hae, “Ni tabile hahulu ha ni ku boni, mwan'a ka! Cwale niha ni ka shwa, ha ni sa na pilaelo.” A cipita.
TOB.11.10	Tobita a nanuha mi a zamaya a tantalika mwa lapa ku ya kwa munyako mi a zwela kwande. Tobiasi a mu katanyeza. 
TOB.11.11	N'a sweli nyoko ya tapi mwa mazoho. A mu futa mwa meeto, a mu omba-omba, a li, “Tiya pilu, ndate!” Hona foo a mu sela mulyani mwa meeto, a u tuhela mwateñi nakonyana. 
TOB.11.12	 Cwale a mu swala mwa meeto ka mazoho a mabeli, a pampumuna likapi le ne li apesize fa meeto. 
TOB.11.13	Cwale ndat'ahe a mu tulelela mwa mulala. 
TOB.11.14	A lila mi a huweleza, a li, “Se ni bona cwale mwan'a ka, wena liseli la meeto a ka!” Kiha s'a li,
TOB.11.14	“Ku lumbekwe Mulimu!
TOB.11.14	Ku lumbekwe libizo la hae le lituna!
TOB.11.14	Ku lumbekwe mangeloi a hae
TOB.11.14	a kenile kaufela!
TOB.11.14	Ku lumbekwe libizo la hae le lituna
TOB.11.14	kuya kuile!
TOB.11.15	N'a ni file manyando,
TOB.11.15	kono cwale u ni shwezi makeke
TOB.11.15	mi ni se ni bona mwan'a ka,
TOB.11.15	Tobiasi.”
TOB.11.15	Tobiasi a kena mwa ndu, mi ka linzwi le lituna a huweleza ka tabo, a lumbeka Mulimu. Cwale a kandekela ndat'ahe ka za musipili wa hae kaufela, mo n'o bezi bunde, mw'a n'a il'o ngela silivela, mw'a nyalezi Sara mwan'a Raguele, mw'a tahezi ni yena, a mu latelela a li fakaufi, ni kuli n'a s'a li fakaufi ni ku kena mwa Ninive.
TOB.11.16	Tobita a nanuha ka tabo, a y'o katanyeza makwenyan'a hae kwa munyako wa Ninive, a nz'a lumbeka Mulimu ka tabo. Batu ba Ninive, ha ba mu bona a izamaela ku si na ya mu swalelezi, ni ku hata hande sina pili, ba komoka hahulu. 
TOB.11.17	Tobita a ba taluseza mw'a n'a mu shemubezi Mulimu, ka ku mu kwalula meeto.
TOB.11.17	Cwale Tobita a katana ni Sara, musal'a mwan'a hae Tobiasi, mi a mu fuyaula ka manzwi a, a li, “Ki hande ha u tile, mwan'a ka! Ku lumbekwe Mulimu wa hao ya ku tisize ku luna, mwan'a ka. Limbuyoti li be ku ndat'aho ni ku m'aho, ku mwan'a ka Tobiasi, ni ku wena mwan'a ka. Na ku amuhela cwale ni ku ku kenya mwa ndu ya hao luli ka tabo ni ka limbuyoti. Kena, mwan'a ka.”
TOB.11.17	Ka lona lizazi leo Tobita a eza mukiti, mi a taba ni Majuda kaufela ba Ninive. 
TOB.11.18	Bana ba malum'ahe, bo Ahika ni Nadabi, ba t'o taba hamoho ni yena kwa mukiti wo.
TOB.12.1	Mukiti ha u s'o felile, Tobita a biza mwan'a hae Tobiasi, mi a li, “Mwan'a ka, u lukela ku nahana ka za tifo ya muhaenu y'o n'o ile ni yena. U mu fe hahulu ku fita mo ne lu lumelelani ni yena.”
TOB.12.2	A alaba, a li, “Ndate, ni ka mu fa bukai bakeñisa tuso ya hae? Niha ni ka mu fa licika la bufumu bo lu tisisize, ha ni na ku sinyehelwa. 
TOB.12.3	U ni kutelize ku wena, ni pila hande, ni iketile. U folisize musal'a ka. U il'o ku ngela ni ku ku tiseza mali a hao. Cwale ni wena u ku folisize. Cwalehe, ka likezo ze kaufela ni ka mu fa bukai?”
TOB.12.4	Tobita a li, “U swanelwa ki licika la z'a tisize.”
TOB.12.5	Cwale Tobiasi a biza mulikan'a hae, mi a li, “U nge licika la bufumu b'o tisize. Ki yona tifo ya z'o ezize kaufela. U zamaye ka kozo.”
TOB.12.6	Cwale Rafaele a bizeza Tobita ni Tobiasi kwatuko, mi a li, “Mu lumbeke Mulimu. Mu mu lumbeke fapil'a batu kaufela kabakala z'a mi file kamukana. Mu lumbeke mi mu tumise libizo la hae. Mu tumise likezo za Mulimu kwa batu kamukana ka swanelo ya zona, mi mu si ke mwa katala ni kamuta ku itumela ku yena. 
TOB.12.7	Kwa lukela ku pata kunutu ya mulena ki niti. Kono misebezi ya Mulimu yona i lukela ku zibahazwa. Mu itumele ku yena hahulu ka mo ku mu lukela.
TOB.12.7	“Mu eze ze lukile, mi ha mu na ku tahelwa ki bumaswe ni hanyinyani.
TOB.12.8	 “Tapelo hamoho ni ku itima lico, lituso hamoho ni mikwa ye minde cwalo, li ze nde ku fita ku fuma u nz'o li ya maswe. Ki ko kunde ku tundamena ku eza lituso ku fita ku ikubukanyeza gauda. 
TOB.12.9	 Limpo za lituso li pilisa moya wa mutu kwa lifu ni ku takula libi kamukana. Ba ba fa lituso kwa batu, ba fumana bupilo bo butelele. 
TOB.12.10	Ba ba eza libi ni ku eza ze maswe, ba ipizeza bumai ili bona.
TOB.12.11	“Ni ta mi bulelela niti kaufela, ni sa mi pateli se siñwi. Ni se ni mi bulelezi kuli ki ko kunde ku pata kunutu ya mulena, kantihe, kwa lukela ku zibahaza, ka mukwa o lukela, misebezi ya Mulimu. 
TOB.12.12	 Cwale mu lukela ku ziba kuli, wena ni Sara ha ne mu nze mu lapela, ne li na, ya na mi fitisezanga likupo za mina ku Mulena, ni ku li bala. Mane hape ha n'o pumbekanga ba ba shwile, n'o yemelwa ki na. 
TOB.12.13	Ha n'o zwile fa tafule, u sa lika-liki, ku ya kwa ku pumbeka mufu ne ni lumilwe ku y'o lika tumelo ya hao. 
TOB.12.14	Ka yona nako yeo na lumiwa ki Mulimu ku t'o ku folisa hamoho ni Sara, musal'a mwan'a hao. 
TOB.12.15	 Ki na Rafaele, yo muñwi wa mangeloi a supile a yema kamita fapil'a Mulimu.”
TOB.12.16	Kaufel'a bona ba kenwa ki sabo mi ba wela fafasi, ba inama, ba sabile hahulu. 
TOB.12.17	Kono lingeloi la li, “Mu si ke mwa saba. Kozo i be ni mina. Mu lumbeke Mulimu kuya kuile. 
TOB.12.18	N'e li tato ya Mulimu luli kuli ni be ni mina, isiñi ya ka feela. Ki yena feela ye mu swanezi ku lumbeka mwa bupilo bwa mina. Mu swanela ku lumbeka yena feela. 
TOB.12.19	Ne mu hupula kuli mu ni boni ni nze ni ca lico, kanti nyaa. Ha ni si ka ca se siñwi. N'e li pono feela. 
TOB.12.20	Cwale mu lumbeke Muñ'a Bupilo mwa lifasi mi mu ise buitumelo ku Mulimu. Ni se ni bata ku kutela kwa lihalimu ku yena ya ni lumile. Mu ñole ze ezahalile kamukana.”
TOB.12.20	Kih'a ya mwa lihalimu. 
TOB.12.21	Ha ba inuka hape ba tokwa ku mu bona. 
TOB.12.22	Ba lumbeka Mulimu ka lipina. Ba itumela ku yena ka ku eza linto ze komokisa cwalo. Kana n'e si lingeloi la Mulimu luli le ne li iponisize ku bona?
TOB.13.1	Cwale Tobita a li,
TOB.13.1	“Ku lumbwe Mulimu ya pila
TOB.13.1	kuya kuile,
TOB.13.1	kakuli puso ya hae ki ya kamita!
TOB.13.2	U fa milatu mi hape wa swalela.
TOB.13.2	U kenya batu mwa likozi za mafu,
TOB.13.2	mi hape u ba zwisa mwa manyando
TOB.13.2	a matuna.
TOB.13.2	Ha ku na ya kona ku pima
TOB.13.2	lizoho la hae.
TOB.13.3	“Mu zibahaze libubo la hae
TOB.13.3	kwa licaba kamukana,
TOB.13.3	mina bana ba Isilaele!
TOB.13.3	U mi hasanyelize mwahal'a macaba.
TOB.13.4	 Ni teñi hape
TOB.13.4	u mi bonisize butuna bwa hae.
TOB.13.4	Mu mu tumise fapil'a batu kaufela.
TOB.13.4	Ki Muñ'a luna, ki Ndat'a luna,
TOB.13.4	mi ki Mulimu kuya kuile.
TOB.13.5	“Nih'a mi fa milatu
TOB.13.5	kabakala bumaswe bwa mina,
TOB.13.5	u ka mi shwela makeke kaufel'a mina.
TOB.13.5	U ka mi zwisa mwa macaba kamukana
TOB.13.5	ko ne mu hasanyelizwe.
TOB.13.6	“Haiba mu kutela ku yena
TOB.13.6	ka lipilu za mina
TOB.13.6	ni moya wa mina kaufela,
TOB.13.6	mi mu sepahala hande ku yena,
TOB.13.6	cwale u ta kutela ku mina
TOB.13.6	mi h'a sa na ku mi fulalela ni kamuta.
TOB.13.6	Mu hupule mw'a mi piliselize hande.
TOB.13.6	Mu itumele ku yena ka ku tiisa.
TOB.13.6	Ku lumbekwe Mulena wa niti!
TOB.13.7	“Ku tumiswe Mulena yo muhulu
TOB.13.7	wa kamita ni mita.
TOB.13.7	Haili na, ni sweli
TOB.13.7	ku opela lipina za ku mu lumbeka,
TOB.13.7	mwa naha mo ni luilwe.
TOB.13.7	Ni zibahaza
TOB.13.7	maata ni butuna bwa hae,
TOB.13.7	kwa sicaba se si fosize.
TOB.13.7	Baezalibi, mu kutele ku yena.
TOB.13.7	Mu be ni mikwa ye minde
TOB.13.7	fapil'a hae.
TOB.13.7	Mwendi u ka ba ni musa ku mina
TOB.13.7	mi a mi shwele makeke.
TOB.13.7	Haili na, ni lumbeka Mulimu,
TOB.13.7	ni moya wa ka
TOB.13.7	u tabile ku Mulimu wa lihalimu.
TOB.13.8	“Butuna bwa hae bu lumbekwe
TOB.13.8	ki batu kaufela.
TOB.13.8	Litumbo za hae
TOB.13.8	li opelwe mwa Jerusalema.
TOB.13.9	 “Jerusalema, Munzi o Kenile,
TOB.13.9	Mulimu u ku file manyando
TOB.13.9	bakeñisa misebezi ya hao.
TOB.13.9	Nihakulicwalo u ka shemuba bana ba
TOB.13.9	ba ba lukile.
TOB.13.10	U itumele ku Mulimu
TOB.13.10	ka mo ku mu swanela
TOB.13.10	ni ku lumbeka Mulena
TOB.13.10	wa kamita ni mita,
TOB.13.10	kuli Tempele ya hao i te i yahiwe
TOB.13.10	sinca ka tabo ku wena.
TOB.13.10	A eze hande ba ku wena
TOB.13.10	ba ba ne ba hapilwe kaufela.
TOB.13.10	Kamita a shemube ba ku wena
TOB.13.10	kaufela ba ba mwa manyando,
TOB.13.10	ku isa kwa masika kaufela a sa taha.
TOB.13.11	“Ku taha liseli le li benya
TOB.13.11	fahalimw'a linaha kamukana
TOB.13.11	za lifasi.
TOB.13.11	Licaba ze ñata ze zwa kwahule
TOB.13.11	li ka taha.
TOB.13.11	Li ka zwa
TOB.13.11	kwa mafelezo a lifasi kaufela,
TOB.13.11	ku t'o ba fakufi ni Mulena Mulimu,
TOB.13.11	li lwezi limpo za Mulena wa lihalimu.
TOB.13.11	Mwahal'a wena, Jerusalema, lusika ka lusika
TOB.13.11	lu ka tumisa tabo ya lona,
TOB.13.11	mi libizo la hao, ili Ya Ketilwe,
TOB.13.11	li ka ba teñi kamita.
TOB.13.12	“Sikuto si be ku ba ba ku foseza.
TOB.13.12	Sikuto si be ku mañi ni mañi
TOB.13.12	ya ka ku sinya,
TOB.13.12	ba ba wisaka mamota a hao,
TOB.13.12	ba ba lutulula
TOB.13.12	litawala za hao ze telele,
TOB.13.12	ni ba ba cisa mandu a hao!
TOB.13.12	Mbuyoti ki ya ba ba ku tiisa
TOB.13.12	kaufela!
TOB.13.13	“Cwale u ka taba hahulu
TOB.13.13	ni ku nyakalala
TOB.13.13	bakeñisa bana ba ba lukile,
TOB.13.13	kakuli kamukan'a bona
TOB.13.13	ba ta be ba kopanyelizwe mwateñi
TOB.13.13	mi ba ka lumba Mulena
TOB.13.13	wa kamita ni mita.
TOB.13.14	“Litohonolo ki la ba ba ku lata.
TOB.13.14	Litohonolo ki la ba ba tabela
TOB.13.14	kozo ya hao.
TOB.13.14	Litohonolo ki la ba ba ne ba silisa
TOB.13.14	bakeñisa manyando a hao!
TOB.13.14	Kakuli ba ka tuha ba taba
TOB.13.14	ha ba li ku wena
TOB.13.14	ba nze ba bona limbuyoti za hao
TOB.13.14	kaufela mwa mazazi a taha.
TOB.13.15	“Moya wa ka u lumbeka
TOB.13.15	Muñ'a Bupilo, Mulena yo mutuna.
TOB.13.16	Jerusalema u ka yahiwa sinca
TOB.13.16	ni Tempele ya hae
TOB.13.16	i ka ba ya kamita ni mita.
TOB.13.16	“Ne ka ba tabo ye tuna hahulu
TOB.13.16	haiba yo muñwi wa ku luna
TOB.13.16	n'a ka siyala
TOB.13.16	ku bona kanya ya hao
TOB.13.16	ni ku lumbeka Mulena wa lihalimu.
TOB.13.16	Minyako ya Jerusalema i ka yahiwa
TOB.13.16	ka macwe a butokwa a safire
TOB.13.16	ni emeralda,
TOB.13.16	mi mamota a hao kaufela
TOB.13.16	a ka yahiwa ka macwe a butokwa.
TOB.13.16	Litawala za Jerusalema li ka yahiwa
TOB.13.16	ka gauda
TOB.13.16	ni lituwa za zona ka gauda ye nde.
TOB.13.17	Mikwakwa ya Jerusalema
TOB.13.17	i ka katiwa
TOB.13.17	ka macwe a butokwa a mafubelo
TOB.13.17	ni macwe a zwa kwa Ofiri.
TOB.13.17	Minyako ya Jerusalema
TOB.13.17	i ka utwahaza milumo ya lipina
TOB.13.17	za ku lumbeka,
TOB.13.17	mi mandu a hae kaufela a ka li,
TOB.13.18	‘Alleluya!
TOB.13.18	Ku lumbekwe Mulimu wa Isilaele!’
TOB.13.18	“Ba ba li ku wena, ba ka lumbeka
TOB.13.18	libizo le li kenile kuya kuile.”
TOB.14.1	A, ki ona mafelelezo a pina ya Tobita.
TOB.14.2	Tobita, ha s'a pilile lilimo ze mwanda ka lishumi ni ze peli, a shwa lifu le linde, mi kepelo ya hae ya ba ye kutekeha mwa Ninive. 
TOB.14.3	N'a shwile meeto ha n'a s'a na ni lilimo ze mashumi a silezi ni ze peli za ku pepwa. Ha s'a folisizwe a zwelapili ku pila hande, ni ku tusa babotana ka limpo a nz'a lumbeka Mulimu ni ku tumisa butuna bwa hae.
TOB.14.4	 Ha n'a s'a li fakaufi ni ku shwa, a biza mwan'a hae Tobiasi mi a mu fa likelezo ze, a li, “Mwan'a ka, u nge bana ba hao, u ye kapili kwa Media, kakuli ni lumela linzwi la Mulimu le ne li bulezwi ki Nahumi bakeñisa Ninive. Linto kamukana li ka ezahala. Bumaswe kaufela bo ne bu bulezwi ki balumiwa ba Mulimu, ili bona bapolofita ba Isilaele, bu ka ezahala kwa Asiria ni Ninive. Ha ku na, nihaili linzwi li li liñwi la bona, le li si ke la ezahala. Kaufela li ka ezahala nako ha i ka fita. U ka pila hande mwa Media ku fita mwa Asiria kapa mwa Babilona. Haili na kasibili, na ziba, mi ni lumela kuli linto kamukana z'a bulezi Mulimu li ka ezahala. Cwale ku ta ba cwalo, mi ha ku na nihaili linzwi li li liñwi la bupolofita le li si ke la ezahala.
TOB.14.4	“Banabahabo luna ba ba pila mwa Isilaele ba ka balwa mi ba ka isiwa kwa linaha li sili za kwahule. Naha kaufela ya Isilaele i ka ba feela lihalaupa, mi Samaria ni Jerusalema ni zona i ta ba matota. Ni yona ndu ya Mulimu i ta wiswa ni ku ciswa ka nakonyana. 
TOB.14.5	Kasamulaho hape Mulimu u ka ba shwela makeke mi u ka ba kutiseza mwa naha ya Isilaele. Ba ka yaha ndu ya hae sinca, nihaike ha i na ku ba ye nde sina ya pili, ku fitela nako ha i se i fitile. Kono mwamulaho a zeo, kaufel'a bona ba ka kuta ku zwa mwa butanga. Ba t'o yaha Jerusalema sinca ka bukwala ni kanya ya hae, mi ni yona ndu ya Mulimu i ka yahwa sinca mwateñi, sina mo ne ba bulelezi bapolofita ba Isilaele pili.
TOB.14.6	Cwale batu kamukana ba lifasi ba ka sikuluha, mi ba ka saba Mulimu ka lipilu za bona kaufela. Kamukan'a bona ba ka hana milimu ya bona ya buhata, ye ne ba latehisize ni ku ba fosisa. 
TOB.14.7	Ba ka lumbeka Mulimu luli wa kamita ni mita ka mikwa ye minde.
TOB.14.7	“Maisilaele kaufela, ba ba ka siyala ba pila ka ona mazazi ao, ba ka hupula Mulimu ka lipilu za bona kaufela. Ba ka taha ba t'o kopana mwa Jerusalema, mi kasamulaho ba ka yaha, ni ku pila hande mwa naha ya Abrahama ye ka ba ya bona luli. Mi ba ba lata Mulimu ka lipilu za bona kaufela ba ka ba ni tabo. Haili ba ba eza sibi ni bumaswe, ba ka timezwa mwa lifasi.
TOB.14.8	“Cwalehe, bana ba ka, ni mi fa musebezi wo. Mu sebeleze Mulimu ka lipilu za mina kaufela, mi mu eze ze mu tabisa. Hape mu lute bana ba mina ku ba ni mikwa ye minde, ku fa lituso kwa babotana, ku hupula Mulimu ni ku lumbeka libizo la hae kamita, ka lipilu ni ka maata a bona kamukana.
TOB.14.9	“Cwalehe, mwan'a ka, u zwe mwa Ninive. U si ke wa ina mwateñi. 
TOB.14.10	U sa feza feela ku pumbeka m'aho kwatukw'a ka, u funduke ka lona lizazi leo, i ka ba ka nako ifi kamba ifi. U si ke wa lika-lika mwa naha ye, ye tezi bumaswe hahulu mwa libaka kaufela. Mwan'a ka, hupula ze n'a ezizwe ki Nadabi ku ndat'ahe ya n'a mu hulisize, yena Ahika. Kana n'a si ka hapelezwa ku ipata mwa liñope niha n'a sa pila? Kono Mulimu a fa ya n'a batile ku mu bulaya se si mu swanela fapil'a meeto a Ahika. Ahika n'a pilisizwe, mi Nadabi a fiwa mulatu wa ku iswa kwa lififi le li sa feli kabakala ku lela ku mu bulaya. Kabakala misebezi ye minde Ahika u pimile silaha s'a n'a teezwi ki Nadabi. Mi cwale Nadabi u wezi ku sona mi u timezi luli. 
TOB.14.11	Cwale, bana ba ka, mwa bona tuso ya limpo, ni bumaswe ko bu isa mutu, ili kwa lifu. Kono cwale ni felelwa ki moya.”
TOB.14.11	Ba mu lobaza mwa mumbeta wa hae. A shwa mi a bulukwa ka likute.
TOB.14.12	M'ahe ha s'a shwile, Tobiasi a mu buluka kwatukw'a ndat'ahe. Cwale a funduka ku ya kwa Media ni musal'a hae ni bana. A pila mwa Ekibatana ni mukwenyan'a hae, Raguele. 
TOB.14.13	A pilisa hande bashemi ba musal'a hae, ba ba ne ba se ba supezi, a nz'a ba babalela ni ku ba kuteka. Mi mwamulaho a ba buluka mwa Ekibatana mwa Media. Tobiasi a yola bufumu bwa Raguele hamoho ni bwa ndat'ahe Tobita. 
TOB.14.14	U pilile lilimo ze mwanda ka lishumi ni ze supile a nz'a kutekeha hahulu. 
TOB.14.15	U boni ku sinyeha kwa Ninive a si ka shwa kale. U boni cwalo ba Ninive ha ba swalwa ni ku isiwa kwa Media ki Siakisaresi mulena wa Media. A lumbeka Mulimu bakeñisa manyando a' kenyelize Ninive ni Asiria. Pili a si ka shwa, a bona ziezi ya Ninive, mi a lumbeka Mulena Mulimu kamita ni mita. Amen.
JDT.1.1	Ka silimo sa bulishumi ni ze peli Nebukadenezare ha n'a busa Maasiria mwa munzi o mutuna wa Ninive, Arifakisadi yena n'a busa Mamede mwa Ekibatana. 
JDT.1.2	A potolosa munzi wo ka lukwakwa lwa mamota a matuna hahulu, a yahilwe ka macwe a makima, a matelele. Bupala bwa macwe ao ne bu likana ni kalulo ya bubeli ya butelele bwa ona, bo ne bu eza mihato ye milalu. Mi mamota ona n'a na ni butelele bo bu eza mihato ye mashumi a malalu ka i ketalizoho ku ya mwahalimu ni ye mashumi a mabeli ka i ketalizoho mwa bupala.
JDT.1.3	Kwa minyako ne ku na ni litawala ze eza mihato ye mashumi a ketalizoho ku ya mwahalimu. Bupala bwa mitomo ya zona ne bu eza mihato ye mashumi a malalu. 
JDT.1.4	Minyako yona ne i na ni butelele bo bu eza mihato ye mashumi a malalu ka i ketalizoho ku ya mwahalimu ni bupala bo bu eza mihato ye mashumi a mabeli ili kuli mpi ya hae i kone ku zamaya hande hamoho ha i zwela kwande, ni ku caula hamoho ku si na butata.
JDT.1.5	Ka yona nako yeo Mulena Nebukadenezare a lwanisa Mulena Arifakisadi mwa libala-tuna le li namile mwa naha ya Ragae. 
JDT.1.6	Arifakisadi n'a tuswa ki batu kamukwana ba ba ne ba zwa mwa libaka za malundu, ba ba zwa kwa Yuferati, Tigirisi ni Hidaspesi, ni ba ba ne ba zwa mwa mabala, ili ba ba ne ba li batu ba Mulena Arioki, mulena wa Maelimiti. Kamukwaocwalo macaba a mañata a tusa mwa ndwa yeo ya bana ba Makalade.
JDT.1.7	Nebukadenezare mulena wa Maasiria a lumela linzwi kwa batu kaufela ba Peresia, ku ba linaha za wiko kamukana, ili Silisia, Damaseka, Lebanoni, ni naha ye kwa upa wa yona, ni ku ba ba fa munanga wa liwate kaufela. 
JDT.1.8	Mi a lumela linzwi kwa batu ba Karimele, Giliadi, kwa Malundu a Galilea ni libala le lituna la Esidiraeloni. 
JDT.1.9	A lumela linzwi ni kwa batu ba Samaria ni minzi ya yona, ku ba ba mwabuse bwa Jordani, mane ku y'o fita kwa Jerusalema, Betani, Kelousi, Kadeshi, Nuka ya Egepita, Takapanesi, Ramisese, ni naha ya Gosheni kaufela. 
JDT.1.10	A lumela linzwi mane ni mwabuse bwa Tanisi, ni Memifisi, kwa batu kamukana ba Egepita, ku y'o fita kwa miseto ya Etiopia.
JDT.1.11	Kono batu ba linaha zeo kamukana ba hana pizo ya Mulena Nebukadenezare wa Asiria mi ba tokwa ku y'o mu tusa mwa ndwa. Ne ba sa mu sabi kakuli ne ba hupula kuli n'a li a li nosi. Kiha ba leleka lindumeleti za hae. Ba ba kutiseza ku yena ba si na se siñwi, ba swabile hahulu. 
JDT.1.12	Nebukadenezare a nyemela hahulu linaha zeo kaufela. A konka ka lubona lwa hae, ni ka maata a mubuso wa hae, kuli u ka kutiseza bumaswe kwa linaha zeo, ili Silisia, Damaseka ni Siria, Moabi ni Amoni, Judea ni Egepita, mane ku y'o fita kw'a y'o felela mawate a mabeli, ni kuli li ta kutisezwa bumaswe ka ndwa.
JDT.1.13	Mwa silimo sa bulishumi ka ze supile Nebukadenezare ni mpi ya hae ba lwanisa Mulena Arifakisadi, mi mwa ndwa yeo ba mu tula. Ba leleka mpi ya Arifakisadi kaufela yona, ni masole ba hae ba lipizi, ni ba likoloi. 
JDT.1.14	Nebukadenezare a hapa minzi ya Arifakisadi mi a zwelapili ku ya kwa Ekibatana. A hapa litawala za ona mi a huhula bufumu bwa mwa misika ya ona. A sinya bunde bwa munzi wo kaufela, mane wa fetuha matota a swabisa. 
JDT.1.15	Kasamulaho, a swala Arifakisadi mwa malundu a Ragae, mi a mu bulaela hona fo ka malumo.
JDT.1.16	Cwale yena ni makuta a hae, ni ba ba ne ba keni ku yena kaufela, ili mpi ye tuna, ba kuta. Ku zwa fo yena ni mpi ya hae ba eza mukiti wa mazazi a mwanda ni mashumi a mabeli, ku si na sabo.
JDT.2.1	Ka silimo sa bulishumi ka ze supile ni si li siñwi, kweli ya pili ha i se i na ni mazazi a mashumi a mabeli ka a mabeli, kwa utwahala mabulatwi mwa mutala kuli Nebukadenezare mulena wa Maasiria u ta be a lwanisize lifasi kamukana, sina mw'a n'a fumbelezi. 
JDT.2.2	A biza batu ba bahulu ba ndwa ni manduna ba bahulu kaufela mi a ba ni mukopano wa kwa mukunda ni bona, mi ka mulomo wa hae a tiisa kuli u ta yundisa manaha ao kaufela. 
JDT.2.3	Cwale kwa laelwa kuli mañi ni mañi, ya n'a hanile pizo ya mulena, u ta bulaiwa.
JDT.2.4	Mukopano ha u se u felile, Nebukadenezare mulena wa Maasiria a luma mutu ku y'o biza Holofenesi, muzamaisi yo muhulu wa limpi za hae, ili wa bubeli ku yena, mi a li, 
JDT.2.5	“Mulena yo Muhulu wa lifasi kaufela u li, ‘U funduke. U iketele masole ba lindume ba ba likana ku ba likiti ze mwanda ka ze mashumi a mabeli ba ba zamaya ka mahutu, ni ba likiti ze lishumi ka ze peli ba ba pahami lipizi. 
JDT.2.6	Cwale u ye, u y'o lwanisa linaha za kwa wiko, kakuli batu ba, ba hanile pizo ya ka. 
JDT.2.7	Ba bulelele kuli ba itukiseze ku koza, kakuli ka bunyemi bwa ka ni tuha ni y'o ba kenela. Mahutu a masole ba ka a ta kwahela lifasi kaufela, mi ni ka li amuha linto kamukana. 
JDT.2.8	Ba ba holofalizwe ku bona ba ka taza misindi. Milapo kaufela, mi linuka li ka tibwa ki litupu za ba ba shwile, mane li icimbaukela. 
JDT.2.9	Ba ba hapilwe ni ta ba isa kwa mafelelezo a lifasi.
JDT.2.10	“‘Cwale, zamaya! U kale ka ku ni hapela linaha ze kaufela. Haiba ba koza ku wena, u ba tuhele cwalo ku fitela nako ye ni ka t'o ba utwisa butuku i fita. 
JDT.2.11	Kono haiba ba hana ku koza ku wena, u si ke wa ba ni makeke ku bona kaufela. Ba bulaye kamukana, mi u huhule linto kamukana ze mwa manaha mo ni ku lumile. 
JDT.2.12	Kakuli ni konkile cwalo luli ka bupilo bwa ka, ni ka maata a matuna a mubuso wa ka, kaniti ni ka eza sina mo ni bulelezi. 
JDT.2.13	Cwale wena u si ke wa keshebisa nihaili i liñwi ya litaelo za muñ'a hao. U eze ka tata ku latelela litaelo za ka ku si na tiyeho.’ ”
JDT.2.14	Holofenesi, a s'a zwa feela fapil'a mulena, a biza bahulu ba ndwa kaufela, bazamaisi ba makuta ni manduna kaufela ba mpi ya Asiria. 
JDT.2.15	A keta makuta a mpi sina mw'a n'a laelezwi ki muñ'a hae. N'e li masole ba ba eza likiti ze mwanda ka ze mashumi a mabeli ba ba zamaya ka mahutu, ni ba lipizi ba ba eza likiti ze lishumi ka ze peli ili ba ba na ni buta ni masho.
JDT.2.16	Bao a ba keta ka mukwa wa ndwa. 
JDT.2.17	Cwale kih'a nga palo ye tuna ya likamele, mambema, ni limbongolo ze ne li lwala libyana. A nga cwalo ni lingu ze ñata hahulu, mapulu, ni lipuli za mufaho wa bona. 
JDT.2.18	Munna ni munna n'a holiswa lico ze ñata, ni palo ye tuna ya mali a gauda ni silivela ye zwa mwa panga ya mulena.
JDT.2.19	Cwale a funduka ni mpi-tuna ya hae kaufela, a zwelapili, a itangeta kwapil'a Mulena Nebukadenezare, ku y'o hapa naha ya wiko kaufela, a na ni likoloi za hae, ba ba pahami lipizi za ndwa, ni lindume ba ba ketilwe ba ba zamaya ka mahutu. 
JDT.2.20	 Undi wa nyangela ba kamuha sina nzie, ili buñata bo bu sa konwi ku balwa inge mushabati, ba ya ni bona.
JDT.2.21	Kiha ba zwa mwa Ninive, ba zamaya mazazi a malalu, ba libile Libala la Bekitileti. Ha ba zwa mwa Bekitileti ba zwelapili mi ba toma mafulo fakaufi ni malundu a namile kwa mutulo wa Silisia. 
JDT.2.22	Ku zwa foo, Holofenesi a zwelapili mwa linaha za malundu, a na ni mpi-tuna ya hae ya masole ba mahutu, ba lipizi, ni ba likoloi. 
JDT.2.23	A puma ka nzila ya Puti ni Ludi, mi a hapa batu ba Rasisi ni ba Ishimaele kaufela, ba ba ne ba pila kwa mafelelezo a lihalaupa, ili kwa mboela wa Keleoni.
JDT.2.24	A zamaya ka nzila ya munanga wa Yuferati, a pazula Mesopotamia fahali a nz'a tula ni ku sinya minzi ye tiile kamukana, ye ne silelelizwe, ye ne sileleza Nuka ya Abroni, mane a y'o fita kwa liwate. 
JDT.2.25	Ku tuha foo a lwanisa linaha za Silisia a nz'a bulaya hahulu ba ba ne ba itwanela kaufela, mane a y'o fita kwa milulwani ya kwa mboela wa Jafeta ku libahana ni Arabia. 
JDT.2.26	A beya Mamidiani mwahali, a cisa litende za bona mi a huhula lingu za bona.
JDT.2.27	A zwelapili ku liba kwa Libala la Damaseka ka nako ya kutulo ya buloto, a cisa masimu a lico kaufela, a bulaya mitapi ya lingu ni ya likomu kamukana, a hapa minzi ni ku sinya naha yeo hahulu, mi a bulaya micaha kaufela ka mikwale. 
JDT.2.28	Sabo ye tuna ni luwewe za kena batu kaufela ba ba ne ba pila kwa makamba a liwate. Buñata bwa batu ba Sidoni, Tire ili Suri, Okina, Jamunia, Azoto, ni Ashikeloni ba ngangamaniswa ki sabo ye tuna.
JDT.3.1	Cwalehe, bona ba lumela ku Holofenesi batu ku y'o kupa kozo ka manzwi ao, 
JDT.3.2	“Lu batanga ba Mulena yo Muhulu Nebukadenezare, mi lu patama fapil'a hao. U lu eze m'o latela. 
JDT.3.3	Milaka ya luna ya likomu, naha ya luna kaufela, masimu a luna a buloto, mitapi ya luna ya lingu ni ya likomu, hamoho ni mafulelo a luna cwalo, li mwa maata a hao. U li eze m'o latela. 
JDT.3.4	Minzi ya luna ni ba ba pila ku yona cwalo, ki ba hao. U y'o ba eza m'o latela.”
JDT.3.5	Banna bao, ba ba ne ba lumilwe, ba taha ku Holofenesi mi ba talusa sina mo ne ba bulelezwi. 
JDT.3.6	Cwale kih'a nga mpi ya hae, a ya kwa makamba a liwate mi a y'o toma mafulo a masole mwa minzi kamukana ye n'e tiisizwe hahulu, a nz'a ketanga banna ba ba tiile ku beya mwa mpi ya hae. 
JDT.3.7	Batu ba mwa minzi yeo, ni ba mwa minzi ye miñwi kaufela ye bapani ni yona, ba mu amuhela ba apezi lipalisa kwa litoho, mi ba bina ba nze ba liza milai. 
JDT.3.8	 Nihakulicwalo a tubaka miyaho ya lisebelezo za milimu ya bona. A pumaka likota kaufela fo ne ba pailelelanga, sina mw'a n'a laelezwi. A sinya milimu ya bona, mi a hapeleza macaba ku lapela ni ku sebeleza feela Nebukadenezare, ni kuli ba lipuo kaufela ba mu kuteke sina mulimu.
JDT.3.9	Kamukwaocwalo a y'o fita kwa makalelo a Esidiraeloni, fakaufi ni Dotani, munzi o talimani ni liñope-tuna la Judea. 
JDT.3.10	A toma mafulo mwahal'a Geba ni Sitopolisi mi a ina mwateñi kweli mutumbi ku ekeza ku ze ne tokwahala kwa mpi ya hae.
JDT.4.1	Maisilaele ba ba ne ba pila mwa Judea ba utwa ka za Holofenezi, muzamaisi yo muhulu wa mpi ya Nebukadenezare mulena wa Maasiria, mw'a ezelize macaba a mañata ka ku ba amuhanga linto kaufela za mwa litempele mi ku tuha fo hape u sinya ni zona litempele. 
JDT.4.2	Cwale ba saba hahulu, kakuli n'a s'a li fakaufi ni bona. Ne ba saba hahulu bakeñisa Jerusalema ni Tempele ya Muñ'a Bupilo Mulimu wa bona. 
JDT.4.3	Kihona ne ba sa z'o fita ku zwa mwa butanga ka yona nakoyana ye kuswani yeo. Ku yaha kwa batu sinca mwa Judea, ni ku kenisa Tempele sinca, katala ni lisebeliso za mwateñi, kihona ne ku sa z'o fela.
JDT.4.4	Kikabakaleo ba zibisa ba Samaria kaufela, ba Kona, Beti-Horoni, Belimaine, Jeriko, Choba, Akisora, ni mwa Musindi wa Salemu kuli ba itukise. 
JDT.4.5	Ba nga libaka za malundu a pahami hahulu mi ba sileleza minzi ya fateñi ka mamota. Ba beya mwateñi linto kamukana za ku itusisa kwa ndwa yeo ye n'e ba tahela, kakuli kihona ne ba sa z'o kutula lico mwa masimu.
JDT.4.6	Joakimu, muprisita yo muhulu ya n'a pila mwa Jerusalema ka yona nako yeo, a ñolela batu ba mwa Betulia ni ba mwa Batomasitaime, ili minzi ye mibeli ye talimile kwa Esidiraeloni ku libahana ni libala la Dotani. 
JDT.4.7	A ba laela ku kwala linzila za mwa malundu kakuli kihona feela mo ne ba ka kona ku fita ku ya kwa Judea, mi kihona mo ne ba ka kona ku yemisa mpi yeo ye n'e t'o ba tabamisa, kakuli ku kumbana kwa nzila yeo ne ku konisa feela batu ba babeli ku fita mwateñi ba nze ba bapani. 
JDT.4.8	Maisilaele ba latelela taelo ya Joakimu, muprisita yo muhulu, ni taelo ya ba Kopano ya ba Bahulu ya kwa Jerusalema.
JDT.4.9	Banna ba Isilaele kamukana ba kupa ku Mulimu ka lipilu za bona kaufela, mi ba ikokobeza fapil'a hae. 
JDT.4.10	 Bona, basali ba bona, bana ba bona, ni likomu za bona, batu kaufela ba ba kopani ni bona, babeleki ba ba lifiwa mali kamba batanga, ba itama liapalo za maswabi mwa mateka. 
JDT.4.11	Maisilaele kaufela mwa Jerusalema, hamoho ni basali ni bana, ba isasa mulola wa fa liiso kwa litoho, ba patama fapil'a Tempele, ba otolola mazoho fapil'a Muñ'a Bupilo. 
JDT.4.12	Ba tateza ni kona katala ka masaka, mi cwale ba kopana hamoho ka pilu ya bona kaufela ku kupa Mulimu wa Isilaele kuli a si ke a liselela bana ba bona ba bulawa, basali ba bona ba hapiwa, minzi ya habo bona ye ba yolile i sinyiwa, Tempele i shendaulwa ni ku nyefaulwa ili kuli bahedeni ba itumbe ka yona. 
JDT.4.13	 Muñ'a Bupilo a ba a utwa, mi a ba talima ka mukekecima bakeñisa manyando a bona.
JDT.4.13	Batu ba mwa Judea ni mwa Jerusalema ba itima lico ka mazazi a mañata, ba li fapil'a katala ka Muñ'a Bupilo ya Maata Kaufela. 
JDT.4.14	 Joakimu, muprisita yo muhulu, ni bao kaufela ba ba ne ba yemi fapil'a Mulena, ili baprisita ni batusi ba bona, ba itama masaka mwa liteka, ha ne ba nze ba eza litabelo za ku cisa ni litabelo ze ñwi za limpo za batu. 
JDT.4.15	Ba na ni mulola fa litukwe za bona. Ba kupa hahulu ku Muñ'a Bupilo kuli a ba talime, mi a be ni mukekecima ku ba mba ya Isilaele.
JDT.5.1	Holofenesi, muzamaisi yo muhulu wa mpi ya Maasiria, a bihelwa kuli bana ba Isilaele ne ba itukiseza ndwa, ni kuli ne ba se ba kwalile nzila ya mwa malundu, mi ba yahile lukwakwa fa malundu, ni ku yepa misima mwa mabala. A nyema hahulu. 
JDT.5.2	A biza bana ba malena ba Moabi kaufela, ni bazamaisi ba bahulu kaufela ba Amoni ni babusisi ba bahulu ba manaha a kwa makamba a liwate. 
JDT.5.3	A li, “Banna ba Kanana, mu ni taluseze ki bo mañi batu ba, ba ba pila mwa linaha za malundu? Ba ina mwa minzi ye cwañi? Mpi ya bona i kuma kai kwa buñata? Maata a bona a zwa kai? Mulena ya ba busa ni ku laela mpi ya bona ki mañi? 
JDT.5.4	Kikabakalañi haili bona feela ba ba si ka t'o ni amuhela sina mo ba ezelize batu kaufela ba ba pila mwa wiko?”
JDT.5.5	Cwale Akiori, muzamaisi wa Maamoni kamukana, a alaba, a li, “Muñ'a ka, u teeleze ku se si ka bulelwa ki mutang'a hao. Ni ka ku taluseza ka za batu ba, ba ba pila mwa malundu, ba minzi ye bapani ni wena. Ha ku na buhata b'o ka utwa bu zwa mwa mulomo wa mutang'a hao. 
JDT.5.6	Batu ba, ba simuluha kwa Makalade. 
JDT.5.7	Ne ba pilanga mwa Mesopotamia kakuli ne ba hanile ku latelela milimu ya bo kukw'a bona ba ba ne ba pila mwa Kaladea. 
JDT.5.8	Ba siile mukwa wa bo kukw'a bona kuli ba sebeleze Mulimu ya kwa lihalimu, ili Mulimu ye se ba ziba. Ha se ba lelekwa kwa milimu ya bona yeo, ba sabela kwa Mesopotamia, mi ba pila kwateñi nako ye telele.
JDT.5.9	 “Mulimu ha s'a ba bulelela kuli ba siye munzi wa bona ba ye kwa Kanana, ba ya mi ba y'o yaha kwateñi. Ba y'o fuma gauda, silivela ni likomu ze ñata. 
JDT.5.10	 Kasamulaho kwa taha tala ye tuna mwa naha ya Kanana, mi bona ba ya kwa Egepita ko ne ku fumanwa lico. Ba pila nako ye telele hahulu ha ne ku sa fumaneha lico kwateñi. Hona koo ba y'o ata hahulu mane ba ba mushobo o sa konwi ku balwa. 
JDT.5.11	 Kono mulena wa Egepita a ba fetuhela, a ba nyandisa ka ku ba hapeleza ku eza litina, a ba hatelela hahulu, mi a ba eza batanga. 
JDT.5.12	 Bao ba kupa ku Mulimu wa bona. Mi yena a tiseza naha ya Egepita kaufela likozi ze maswe hahulu, mi cwale Maegepita ba ba lelekisa. 
JDT.5.13	 Mulimu a kalisa Liwate le Lifubelu fapil'a bona kuli ba sile. 
JDT.5.14	A ba zamaisa ka nzila ya Sinai ni Kadeshi-Baranea.
JDT.5.14	“Ba lelekile batu ba ba ne ba pila mwa mboela wa Kanana. 
JDT.5.15	Ba yaha mwa naha ya Maamori, mi ka maata a bona ba shandaula ni ku timeza bañi ba naha ya Heshiboni. Cwale ha se ba silile Nuka ya Jordani, ba nga linaha za malundu kamukana. 
JDT.5.16	Ba leleka Makanana, Maperizi, Majebusi, ni Mashekemi hamohocwalo ni Magirigashi, mi ba pila mwateñi lilimo ze ñata.
JDT.5.17	 “Ki ka nako yeo feela ye ne ba si ka foseza Mulimu wa bona, ba pila hande ni ku fuma, kakuli ba na ni Mulimu ya toile bumaswe. 
JDT.5.18	Kono ha ba zwile mwa nzila y'a n'a ba file Mulimu kuli ba pile ka yona, ba bañwi ba bulawa mwa lindwa, mi ba bañwi ba hapiwa, ba iswa mwa linaha li sili. Tempele ya Mulimu wa bona ya tubakwa mi minzi ya bona ya ngiwa ki lila za bona. 
JDT.5.19	Cwale ha ba kutela hape ku Mulimu wa bona, ba kuta hape, ku zwa mwa libaka mo ne ba isizwe ni ku hasanyezwa ku zona. Ba yaha hape mwa Jerusalema, mo ku na ni Tempele ya bona, mi cwale ba nga linaha za malundu kamukana ze ne siyezi li si na batu. 
JDT.5.20	Cwalehe, Muñ'a ka ni mulen'a ka, haiba batu ba ku na ni se ba fosize, haiba ba ezize sibi ku Mulimu wa bona, lu swanezi ku ba ni niti ka mo ba foselize, mi cwale kihona lu ka y'o ba lwanisa. 
JDT.5.21	Kono haiba sicaba sa bona si si ka fosa, mulen'a ka, foo n'e ka ba bunde kuli lu ba ambuke, ka ku saba kuli mwendi Muñ'a Bupilo, Mulimu wa bona, a ka swana a ba sileleza, mi cwale luna lu tulwe maswe, mane lu sehiwe ki lifasi kaufela.”
JDT.5.22	Akiori ha s'a felize ku bulela, batu kaufela ba ba ne ba beile tende mwahali ba hana, mi ba halifa hahulu. Manduna ba bahulu ba Holofenesi, ni batu kamukana ba kwa makamba, ni ba Moabi kamukana ba li Akiori a pumakiwe bubindi-bindi. 
JDT.5.23	“Lu ka sabelañi Maisilaele? Ki batu ba ba fokola ba ba si na maata, mi ha ba koni ku itwanela mwa ndwa ye tata. 
JDT.5.24	Mpi ya hao, Holofenesi muñ'a luna, i nanuhe! I zwelepili! I ta ba feza hañwi feela.”
JDT.6.1	Siyongili se ne si ezizwe ki batu ba bañata, ba ba ne ba beile tende mwahali, ha se si felile, Holofenesi, muzamaisi yo muhulu wa mpi ya Maasiria, a nyaza ni ku omanya Akiori fapil'a buñata kaufela bwa balicaba ni Maamoni.
JDT.6.2	A li, “Akiori, u hupula kuli u mañi, wena ni Maamoni ba ba lifiwa, ha mu tisa lipapali za bupolofita bo bu cwana ku luna kacenu, ni ku lika ku lu zwafisa kuli lu si ke lwa y'o lwanisa Maisilaele? U bulela kuli Mulimu wa bona u ka ba sileleza. Ki mañi yena Mulimu wa bona, haiba i si Nebukadenezare? Yena kasibili u ta bonisa maata a hae ku ba timeza mwa lifasi, mi luli Mulimu wa bona h'a na ku ba pilisa. 
JDT.6.3	Kono luna, batu ba hae, lu ka ba bulaya ka bunolo ku si na butata. Ha ba na ku kona ku lwana ni mpi ya masole ba luna ba ba pahami fa lipizi. 
JDT.6.4	Lu ka ba cisa kaufel'a bona. Malundu a bona a ta kwahelwa ki mali a bona, mi mabala a bona a ka tala litupu za bona. Ha ba koni ku itamulela ku luna. Yo muñwi ni yo muñwi wa bona u ka shwa, kihona mw'a bulelela Mulena Nebukadenezare, mulena yo muhulu wa lifasi kaufela. Kakuli u bulezi, haisi ku ezahale s'a bulezi. 
JDT.6.5	Haili ka wena, Akiori, wena Muamori ya sebeleza mali, wena ya sa z'o bulela manzwi a si na tuso, ha u na ku bona pata ya ka ku fitela lizazi leo ha se ni kutiselize bumaswe kwa mañete ba, ba ba zwa kwa Egepita. 
JDT.6.6	Mi cwale kihona mikwale ya masole ba ka, ni malumo a manduna ba ka, li ta ku punyaka mwa lubaci. U ka wela mwahal'a ba ba holofezi, ka yona nako ye ni ka fetuhela Isilaele. 
JDT.6.7	Cwale batu ba ka ba ta ku isa mwa malundu, ba y'o ku siya fakaufi ni o muñwi wa minzi ye mwa linzila. 
JDT.6.8	Ha u na ku shwa ku fitela u sinyeha hamoho ni bona. 
JDT.6.9	Ha ku tokwahali kuli u ishonde cwalo haiba u ikutwa ku ba ni sepo ya kuli ha ba na ku hapwa! Ni bulezi. Se ni bulezi si ka ezahala!”
JDT.6.10	Holofenesi n'a laezi masole ba hae, ba ba ne ba li mwa tende, ku nga Akiori ni ku mu isa kwa Betulia ku y'o mu fa Maisilaele. 
JDT.6.11	Masole ba mu zwisa mwa mafulo, ba mu sulaeta, ba fita libala fahali, mi cwale, ha ba liba kwa malundu, ba fita fa mawelu-welu a mwatas'a Betulia.
JDT.6.12	Banna ba mwa munzi ba sa ba bona feela, ba pamula lilwaniso za bona, ba siya munzi, ba ya fahalimw'a malundu mi ba ba pindumenena macwe fahalimu kuli ba palelwe ku pahama. 
JDT.6.13	Nihakulicwalo, ba kona ku ipata mwa liñope le li kwatas'a lilundu, ba tama Akiori, ba mu siya, mi ba kutela ku muñ'a bona.
JDT.6.14	Cwale Maisilaele ha ba shetumuka mwa munzi wa bona wa fa lilundu, ba t'o mu fumana. Ba yema fakaufi ni yena, ba mu tamulula mi ba mu isa kwa Betulia, ba y'o mu isa kwa manduna ba bahulu ba munzi. 
JDT.6.15	Manduna bao ka nako yeo n'e li bo Uzia mwan'a Mika wa lusika lwa Simioni, Kabirisi mwan'a Gotoniele, ni Karimisi mwan'a Mekaile. 
JDT.6.16	Bona ba biza ba bahulu kaufela ba munzi. Micaha ni basali cwalo ba akufela kwa mukopano wo. Akiori a yemiswa mwahal'a batu kaufela, mi Uzia a mu buza bakeñisa ze ne ezahalile. 
JDT.6.17	A alaba ka ku ba bulelela se ne si bulezwi kwa mukopano wa Holofenesi ni s'a n'a bulezi yena luli fapil'a bazamaisi ba Maasiria, ni mw'a n'a fumbelezi Holofenesi ku yundisa Isilaele. 
JDT.6.18	Ha se ba utwile zeo, batu ba wela fafasi ba kupa Mulimu, ba li, 
JDT.6.19	“Mulena, Mulimu wa lihalimu, a ku talime lunya ni buikuhumuso bwa bona mi u be ni makeke bakeñisa ku swabiswa hahulu kwa mushobo wa luna. Kacenu u lu talime ka makeke, luna ba ba itamile ku ba ba hao.” 
JDT.6.20	Cwale ba bulela hamoho ku Akiori, ba mu lumba hande hahulu. 
JDT.6.21	Mwamulaho a mukopano Uzia a mu isa kwa ndu ya hae, mi a lukiseza ba bahulu lico. Busihu kaufela ne ba nze ba kupa Mulimu wa Isilaele kuli a ba tuse.
JDT.7.1	Ka le li tatama Holofenesi a laela mpi ya hae kaufela, ni batu kamukana ba ba kopani ni yena mwa ndwa, kuli ba siye mafulo ba zamaye, ba ye kwa Betulia, ba y'o hapa naha yeo ya malundu ni linzila za yona ili kuli ba kale ku lwanisa Maisilaele. 
JDT.7.2	I sa li ka lona lizazi leo makolo a siya mafulo. Palo ya balwani luli n'e li masole ba likiti ze mwanda ka ze supile ba ba ne ba zamaya ka mahutu ni ba likiti ze lishumi ka ze peli ba ba ne ba pahami lipizi, ku sa bulelwi buñata bwa batu ba ba ne ba libelela libyana. 
JDT.7.3	Ba kena mwa musindi o n'o li fakaufi ni Betulia, ili fa sibaka se ne si li fakaufi ni liwelu-welu, mi mpi ya bona ya yamba sibaka kaufela ku zwa kwa Dotani ku y'o fita kwa Balubaime ni ku zwa Betulia mane ku y'o fita kwa Kiyamoni, o libani ni Esidiraeloni.
JDT.7.4	Maisilaele ha ba bona buñata bwa bona ba saba hahulu, mi ba bulelisana, ba li, “Cwale batu ba, ba ka feleleza naha kaufela ku tokwa ni ka ku siya. Ku ka tokwa nihaili malundu a matelele, likisi, kamba malundanyana. Ku zona zeo kamukana, ha ku na se si ka pala ku sinywa ki bona.” 
JDT.7.5	 Banna kamukana ba pamula lilwaniso za bona. Ba tukisa mamonyi, ba li fa litawala za bona, mi ba tona busihu kamukana ba nze ba libelela.
JDT.7.6	Ka lizazi la bubeli Holofenesi a etelela likolo la masole ba lipizi kaufela ba nze ba bonwa ki Maisilaele ba mwa Betulia. 
JDT.7.7	A tatuba linjetumuko ze ya kwa munzi, a batisisa ni ku fumana mawelu-welu a ba tusa kwa mezi. A beya fateñi batu ku a libelela mi cwale a kuta kwa mpi ya hae.
JDT.7.8	Manduna kaufela ba batu ba Esau, bazamaisi ba Moabi, ni balaeli ba silalo sa kwa makamba, ba taha ku yena mi ba li, 
JDT.7.9	“Haiba muñ'a luna a ka utwa linzwi la luna, mpi ya hae ha i na ku tulwa. 
JDT.7.10	Maisilaele ha ba sepi malumo a bona sina mo ba sepela butelele bwa malundu a ba pila ku ona. Ki niti luli ku tata hahulu ku y'o fita fahalimw'a malundu-tuna a bona ao. 
JDT.7.11	Hakulicwalohe, muñ'a luna, u si ke wa lwana ni bona ka ku tabana, mi fo ha u na ku sinyehelwa ki mutu nihaili a li muñwi. 
JDT.7.12	U ine mwa mafulo, ni makolo a hao kaufela a be mwateñi hape. Cwale batanga ba hao ba y'o ba amuha liliba za mezi a buba kwatas'a malundu. 
JDT.7.13	Ba Betulia kihona ko ba fumana mezi. Linyolwa li ka ba hapeleza ku koza. Cwalehe, luna ni batu ba luna lu ka pahama fa malundu a mwa matuko, lu y'o libelela ili kuli mwa munzi wa bona ku si ke kwa zwa mutu nihaiba a li muñwi. 
JDT.7.14	Bona, basali ba bona, ni bana ba bona, ba ka bulawa ki tala, mi pili ba si ka fukuzwa ka mikwale ba ka be ba lobezi mwa mikwakwa ni mwa lipatelo kwand'a mandu a bona. 
JDT.7.15	Kihona cwale u ka ba kutiseza bumaswe hahulu bwa ku sa ku utwa ni ku hana ku ku katanyeza ka kozo.”
JDT.7.16	Manzwi a bona a tabisa Holofenesi ni manduna ba hae kaufela, mi a hupula ku eza mo ne ba bulelezi. 
JDT.7.17	Ka ku latelela mo ne ku lukiselizwe, likolo la ba Moabi la itangeta, li na ni ba bañwi ba Maasiria ba ba eza likiti ze ketalizoho. Ba kena mwa libala mi ba nga ni tona tusindi twa mezi a Maisilaele, ba tu beya mwahali. 
JDT.7.18	Haili Maedomo ni Maamoni ba y'o ina mwa libaka za malundu a libani ni Dotani. Ba isa ba bañwi ba bona kwa mboela wa upa ku libana ni Egerebelu, fakaufi ni Kousi kwatukw'a Nuka ya Mokimu. Buñata kaufela bwa mpi ya Maasiria bwa tala libala kamukana, bwa kwala libaka kaufela za sibaka seo. Litende za bona, lilwaniso ni libyana za bona za tala kai ni kai kakuli n'e li ba bañata hahulu.
JDT.7.19	Maisilaele ba kupa hahulu tuso ku Muñ'a Bupilo, Mulimu wa bona. Ba felezwi ki maata kakuli lila za bona ne li ba tingulukile, mi ne li kwalile libaka kaufela ze ne ba lukela ku punyuha ka zona. 
JDT.7.20	Mpi ya Maasiria, masole ba mahutu, ba likoloi, ni ba lipizi, ba ba beya mwahali ka mazazi a mashumi a malalu ka a mane. Linkwana za mezi kaufela za ba Betulia za ba mukungulu. 
JDT.7.21	Liliba za bona za kala, mi batu ba katazwa hahulu ki linyolwa la ka zazi ni zazi, kakuli mezi a bona n'e s'e li a ku abelwa. 
JDT.7.22	Bana ba bona ba banyinyani ba fokola, mi basali ni micaha ba welela bakeñisa linyolwa. Ba fumaneha mwa mikwakwa ni mwa minyako ya munzi, ba felezwi ki maata.
JDT.7.23	Micaha, basali, bana ni batu kaufela ba beya Uzia ni ba bahulu ba munzi mwahali, ba huweleza fapil'a ba bahulu, mi ba li, “Ku atule Mulimu mwahal'a luna ni mina! 
JDT.7.24	Mu lu tiselize kozi, ka ku hana ku koza kwa Maasiria. 
JDT.7.25	Cwale ha ku na ya ka lu tusa. Mulimu u ba file luna kuli lu lapalale fapil'a bona kabakala linyolwa ni ku tokwa maata. 
JDT.7.26	A mu ba bize, ba kene hona fa. Mu tuhele munzi kaufela u hapiwe ni ku ngiwa ki banna ba Holofenesi ni mpi ya hae kamukana. 
JDT.7.27	Ka ku eza cwalo lu ka pila, niha lu ka ba batanga ba bona. Ki hande ku fita mo lu inezi nako ye. Lu iketile niha lu ka ba batanga, kono lu nze lu pila, lu sa shwelwi ki banana lu nze lu talimezi, kamba ku shwelwa ki basali ni limbututu. 
JDT.7.28	Ka lihalimu ni lifasi ni ka Mulimu wa luna, Muñ'a Bupilo wa bo ndat'a luna ya lu fa mulatu bakeñisa libi za luna ni za bo kukw'a luna, lwa mi lapela kuli mu eze cwalo kacenu, hona fa.”
JDT.7.29	Cwale kwa utwahala sililo se situna mwa mukopano, mi kamukan'a bona ba huweleza, ba kupa tuso ku Muñ'a Bupilo Mulimu wa bona. 
JDT.7.30	Cwale Uzia a ba bulelela, a li, “Mu tiye lipilu, banabahesu! Lu yemeleñi pili ka mazazi a ketalizoho. Mi cwale Muñ'a Bupilo, Mulimu wa luna, u ka lu shwela makeke, kakuli luli h'a na ku lu tuhela lu timela. 
JDT.7.31	Kwa mafelelezo a nako yeo haiba ku si ke kwa ba ni tuso ni ka eza sina mo mu bulelezi.” 
JDT.7.32	Cwale a ba lukulula, mi ba kutela kwa libaka za bona. Banna ba y'o libelela lila kwa mamota ni fa litawala za munzi, ba kutisa basali ni bana kwa mandu. Munzi kaufela wa felelwa ki sepo.
JDT.8.1	Ka yona nako yeo Judisi a zibiswa ze ne ezahalile kamukana. Yena Judisi n'e li mwan'a Merari wa Okisi. Okisi n'e li mwan'a Josefa, wa Oziele mwan'a Elikia, wa Ananiasi. Ananiasi n'e li mwan'a Gidioni, ya pepwa ki Rafaimi mwan'a Akitubu, wa Elia. Elia n'a pepilwe ki Hilikia, mwan'a Eliabi, ya pepwa ki Natanaele, wa Salamiele mwan'a Sarasadai. Sarasadai yo, yena, n'e li mwan'a Isilaele. 
JDT.8.2	Munn'a Judisi, ya n'a bizwa Manase, yena n'e li wa mushobo ni lusika lwa habo, mi n'a shwile ka nako ya kutulo ya buloto. 
JDT.8.3	Ha n'a nz'a sebelisa banna ba ba ne ba tama mañata mwa masimu, a swalwa ki butuku bo ne bu tisizwe ki ku cisa kwa lizazi, mi a iswa kwa hae, a lobazwa mwa mumbeta wa hae. A shwela mwa Betluia, munzi wa habo, mi a bulukwa kwatukw'a bo kukw'a hae mwa simu ye mwahal'a Dotani ni Balamoni.
JDT.8.4	Judisi a ina mwa lapa la hae lilimo ze talu ni likweli ze ne a li mbelwa. 
JDT.8.5	 N'a na ni muzuzu wa kwahalimu w'a n'a yahezwi fahalimw'a situwa. N'a tinanga litino za masaka mwa liteka, ni ku apala ka mukwa wa limbelwa. 
JDT.8.6	Ka yona nako yeo kaufela n'a itimanga lico ka zazi, haisi manzibwana a le li tatamwa ki la Pumulo, ni ka lona la Pumulo luli, ka le li tatamwa ki la Moonda, ni la mukiti wa ku tasa kwa kweli, ni mazazi a mikiti ya Maisilaele. 
JDT.8.7	Cwale, Judisi n'e li musali yo munde, ya n'a lateha hahulu. Munn'a hae, Manase, n'a mu siyezi bufumu bo buñata bwa gauda, silivela, batanga ba banna ni ba basali, likomu ni masimu. N'a ipilela a fumile hahulu. 
JDT.8.8	Ne ku si na ya n'a ka mu hanyeza kakuli n'a sebeleza Mulimu hande.
JDT.8.9	Judisi n'a utwa ziezi ya ku tokwahala kwa mezi mo i ezelize batu ni mo ne ba bilaelela ku yo muhulu wa munzi. Hape n'a bulelezwi z'a n'a ba taluselize Uzia, ni mw'a n'a ba sepiselize kuli u ka lumela ku koza kwa Maasiria haiba ku si ke kwa fumaneha tuso mwa mulaho a mazazi a ketalizoho. 
JDT.8.10	Cwale kapili-pili Judisi a luma musali ya n'a libelela libyana za hae ku y'o biza Uzia, Kabirisi ni Karimisi, ba ba ne ba li ba bahulu ba munzi.
JDT.8.11	Bao ha ba fita, a li ku bona,
JDT.8.11	“Mu teeleze, mina bazamaisi ba batu ba Betulia! Ne mu fosize ku bulelela batu sina mo mu ezelize kacenu ni ku itama ka luci ku Mulimu kuli, ha ku si ke kwa ba ni tuso ya Mulimu mwa mazazi a ketalizoho, mu ka tuhelela munzi kwa lila za luna. 
JDT.8.12	 Mu bo mañi, mina, kuli mu like Mulimu kacenu. Kanti mwahal'a batu kaufela, mina, ki mina mu pahamela Mulimu? 
JDT.8.13	Mina, mu lika Muñ'a Bupilo, ya Maata Kaufela! Ha mu utwisisi se siñwi ka za Mulimu, mi ha mu na ku utwisisa ni hanyinyani. 
JDT.8.14	 Haiba mu sa koni ku ziba mo ku inezi pilu ya mutu, kamba ku talusa munahano wa hae, mu ka kona cwañi ku batisisa ku ziba za Mulimu ya ezize linto kamukana, ku ziba ngana ya hae kamba ku zibisisa muhupulo wa hae? Batili, banabahesu, mu si ke mwa halifisa Muñ'a Bupilo, Mulimu wa luna. 
JDT.8.15	Nih'a si ke a lu tusa ka mazazi a ketalizoho a tatama, u na ni maata a ku lu sileleza ka mazazi a mañwi, ili mw'a latela kaufela sina h'a kona ku lu bulaya fapil'a lila za luna. 
JDT.8.16	Kono ha mu na tukelo ya ku laela ka minahano ya Muñ'a Bupilo, Mulimu wa luna. Kakuli Mulimu h'a swani sina mutu kuli mu ka mu bemba, kamba sina mutu kuli a ka felelwa ki maata bakeñisa lipilaelo. 
JDT.8.17	Cwalehe, ha lu sa litela kuli a lu puluse, a lu mu kupeñi ka buikokobezo kuli a lu tuse. U ka utwa kupo ya luna haiba i ka mu tabisa. 
JDT.8.18	Mi ki niti luli, ka linako ze fakaufi ze felile ku fitela kacenu le ha ku si ka ba ni mushobo wa luna, lusika lwa luna, kandiana, kamba munzi wa luna o kile wa sebeleza milimu ye ezizwe ka mazoho a batu sina mo ne ku ezahalezi ka linako za kale. 
JDT.8.19	Mi kikabakalaeo bo kukw'a luna ne ba kile ba hapiwa, ba nyandiswa ni ku bulaiwa ka mikwale ya lila za luna. 
JDT.8.20	Haili luna ha ku na mulimu u sili y'o lu ziba haisi yena. Cwale lwa sepa kuli h'a na ku lu tuhelela feela kamba ku fulalela sicaba sa luna.
JDT.8.21	“Haiba luli ba ka lu hapa, sina mo mu hupulela, kihona kuli Judea kamukana i ta hapiwa. Libaka za luna ze kenile li ka tukutwa, mi kabakaleo lu ka shwa kabakala bumaswe bwa luna. 
JDT.8.22	Ku bulaiwa kwa banabahabo luna, ku hapwa kwa naha ya luna, ni ku sinyeha kwa naha ye lu yolile, kaufela zona ze li ka lu ya mwa toho mwahal'a macaba mo lu ka y'o luiwa, mi malen'a luna ba banca ba ka lu nyefula sina batu ba ba swabisizwe. 
JDT.8.23	Ku koza kwa luna ha ku na ku lu fumanisa bunde ku bona. Bakeñisacwalo Muñ'a Bupilo, Mulimu wa luna, u ka eza ku koza koo nto ye swabisa hahulu. 
JDT.8.24	Cwalehe banabahesu, a lu boniseñi mutala kwa banabahabo luna, kakuli bupilo bwa bona bu itingile ku luna hamoho ni Tempele ni katala.
JDT.8.25	“Kabakala ze kaufela, a lu itumeleñi ku Muñ'a Bupilo, Mulimu wa luna, ya lu lika sina mw'a n'a likezi bo kukw'a luna. 
JDT.8.26	 Mu hupule mw'a n'a ezelize Abrahama, ni mw'a likezi Isaka, ni ze ne tahezi Jakobo mwa Siria, ili mwa Mesopotamia, ha n'a lisa lingu za Labani, kaizel'a m'ahe. 
JDT.8.27	Ha u bona kuli likezo ze n'e li za ku batisisa mo ba inezi, cwalehe nto ye ha si kuli Mulimu u lu fa mulatu, kono ki temuso ya Muñ'a Bupilo kwa batu ba hae, b'a lata.”
JDT.8.28	Uzia a alaba, a li, “Linto kaufela z'o bulezi ki za niti mi ha ku na ya ka li hanyeza. 
JDT.8.29	Kacenu ha ki lona lizazi la pili la ku bonisa butali bwa hao. Ku zwa kwa makalelo a bupilo bwa hao, batu kamukana ba zibile kale za zibo ni ngana ye mwa pilu ya hao. 
JDT.8.30	Kono ka ku shwa linyolwa, batu ba lu hapeleza ku eza cwalo mo lu ba sepiselize, mi ba lu ezisize buitamo bo lu sa koni ku tuhela. 
JDT.8.31	Cwale kakuli wena u musali ya ipeile ku Mulimu, u lu lapelele ku Muñ'a Bupilo kuli a lu lumele pula, i t'o taza liliba za luna kuli lu si ke lwa shwa hahulu linyolwa.”
JDT.8.32	Judisi a alaba, a li, “Mu ni teeleze! Ni hupula ku eza nto ye ñwi ye ka ba kupuzo kwa baikulu ba luna kuya kuile. 
JDT.8.33	Kacenu busihu mu swanezi ku ba kwa munyako wa munzi. Ni ka zwela kwande ni mutusi wa ka. Pili nako ye mu itukiselize ku fa munzi kwa lila za luna i si ka fita, Muñ'a Bupilo u ka itusisa na ku pilisa Isilaele. 
JDT.8.34	Mu si ke mwa ni buza se ni hupula ku eza. Ha ni na ku mi bulelela konji ha se ni si ezize.”
JDT.8.35	Uzia ni nduna wa munzi ba li, “U zamaye ka kozo. Muñ'a Bupilo a ku bonise mukwa w'o ka kutiseza lila za luna bumaswe ka ona.” 
JDT.8.36	Mi ha ba zwa mwa muzuzu wa kwahalimu, ba kutela kwa libaka za bona.
JDT.9.1	Judisi a ikwiseza fafasi ka pata, a itoza mulola wa fa liiso kwa toho, a tubula liapalo za maswabi z'a n'a apezi mi a huweleza ku Muñ'a Bupilo. Ka yona nako yeo manzibwana, mwa Jerusalema ha ne ku ciswa insense mwa Tempele ya Mulimu, Judisi a li,
JDT.9.2	 “Mun'a Bupilo, Mulimu wa ndate Simioni, u kile wa mu fa mukwale ku kutiseza bazwahule bumaswe, kakuli ne ba swabisize mwalanjo ka ku mu siya mapunu, ni ku mu tompolola maswe ba nze ba mu silafaza ka ku lobala ni yena. Niha n'o ize, ‘Ba si ke ba eza kezo yeo,’ kono bona ba eza cwalo. 
JDT.9.3	Mi kabakaleo n'o neezi bazamaisi ba bona kuli ba silafaze mimbeta ya bona ka mali kabakala bupumi. Wa bulaisa batanga ni malena hamoho ni babeleki ba bona. 
JDT.9.4	Wa tuhelela basali ba bona ba ngiwa, bana ba bona ba basizana ba hapiwa ka ku tundaniswa, mi tutu ya bona ya abelwa bana b'o lata, ba ba ne ba ku tabisa, ili ba ba ne ba toile mali a ne ba lambilwe, mi ba kupa tuso ku wena.
JDT.9.4	“Mulimu, Mulimu wa ka! U utwe kupo ya mbelwa ya cwalo. 
JDT.9.5	Ki wena u ezize linto ze felile kale, ze ezahala ka nako ye, ni ze sa taha. Ze li teñi, ni ze ka ba teñi, li lukisizwe ki wena. Ze n'e li teñi ne li lukisizwe ki wena. 
JDT.9.6	Mihupulo ya hao ne i petahalile. Ya li, ‘Ki luna ba!’ Kakuli milelo ya hao kaufela i lukisizwe, mi likatulo za hao li lukisizwe kale!
JDT.9.7	“A ku bone Maasiria ki ba! Ba itundumuna ka mpi ya bona, ba itumba ka lipizi ni bapahami ba zona, ba ipabaza ka maata a masole ba bona, ba sepile litebe ni malumo, buta ni tufwililo, mi ha ba ku zibi, kuli u Muñ'a Bupilo, Wena Mulena mulwanisi wa lindwa. Ki wena feela Muñ'a Bupilo.
JDT.9.8	“U felise bulwani bwa bona ka maata a hao. Ka bunyemi bwa hao u felise maata a bona. Kakuli ba hupula ku shandaula libaka za hao ze kenile, ku silafaza Tabelenakele, ili lubona lwa hao, ni ku tubaka manaka a katala ka hao ka lisipi. 
JDT.9.9	Bona buikuhumuso bwa bona. Tisa buhali bwa hao fa litoho za bona. Ni mbelwa feela, kono u ni fe maata kuli ni zwisezepili mulelo wa ka. 
JDT.9.10	Ka butali bwa milomo ya ka u bulaye batanga hamoho ni malen'a bona, nduna ni mubeleki wa hae. U felise buikuhumuso bwa bona ka lizoho la musali.
JDT.9.11	“Maata a hao h'a si ka itinga fa buñata, kamba fa balwani ba bañata, kanti wena u Mulimu wa ba ba ikokobeza, mutusi wa ba ba nyandiswa, musilelezi wa ba ba fokola, sisabelo sa ba ba hanilwe, ni mupulusi wa ba ba felelwa ki sepo.
JDT.9.12	“Oho Mulimu wa bo ndate, Mulimu wa Isilaele, Muñ'a Bupilo wa lihalimu ni lifasi, Muezi wa mawate ni linuka, Mulena yo Muhulu wa linto kaufela z'o ezize, u utwe tapelo ya ka. 
JDT.9.13	 U talifise lulimi lwa ka, ni holofaze ni ku bulaya ba ba hupuzi mulelo wo wa lunya kwa bulikani bwa hao, kwa sibaka sa hao se si kenile, kwa Lilundu la Sione, ni kwa ndu ya bana ba hao. 
JDT.9.14	U bonise macaba kamukana ni mishobo kaufela kuli ki wena Muñ'a Bupilo, Mulimu ya Maata Kaufela, ni kuli ki wena feela musilelezi wa Isilaele.”
JDT.10.1	Judisi u felize ku kupa cwalo ku Mulimu wa Isilaele. 
JDT.10.2	Cwale a zuha f'a n'a patami, a biza mutusi wa hae mi a ya mwa mizuzu mw'a n'a inanga ka mazazi a pumulo ni a mikiti. 
JDT.10.3	Mwateñi a tubula masaka a n'a apezi, ni liapalo za hae za bumbelwa kaufela. A tapa fa mubili, kih'a tola mafula a nunka hande hahulu, a teko ye tuna. A lukisa hande milili ya hae, a itama tukwe kwa toho, mi cwale a apala liapalo z'a n'a apalanga ka linako ze ñwi za tabo, munn'a hae Manase ha n'a sa pila. 
JDT.10.4	A tina makatulo kwa mahutu, a apala lifaha mwa mulala, maseka a kwa mazoho, masale a kwa minwana ni a kwa mazebe, ni mikabo ya hae kaufela, mi a ikabisa hande hahulu kuli mane a latwe ki munna kaufela ya ka mu bona. 
JDT.10.5	Cwale a fa mutusi wa hae botela ya waine, ni botela ye ñwi ya mafula. A mu fa ni mukotana o tezi wa mañende a miselo ye omile, ni linkwa ze nde cwalo. Ha s'a putezi mifaho yeo kaufela, a i fa mutusi wa hae. 
JDT.10.6	Cwale ba zwela kwande, ku liba kwa munyako wa munzi wa Betulia. Ba y'o fumana Uzia ni manduna ba munzi, bo Kabirisi ni Karimisi, ba nze ba ba litezi. 
JDT.10.7	Ha ba se ba bona Judisi, mw'a n'a fetuhezi pata ni liapalo za hae, ba atamiswa ki bunde bwa hae. Ba li ku yena, 
JDT.10.8	“Mulimu wa bo kukw'a luna a ku tuse! A taleleze muhupulo wa hao kuli ku lumbwe bana ba Isilaele, ni kanya ye tuna ya Jerusalema!”
JDT.10.8	Judisi a lapela Mulimu. 
JDT.10.9	Cwale a li, “Mu ni kwalulele sikwalo sa munzi kuli ni zwele kwande, ni y'o taleleza takazo ya mina!” Ba eza mw'a n'a ba kupezi, mi ba laela micaha kuli ba mu kwalulele sikwalo. 
JDT.10.10	Ha ba se ba mu kwalulezi, a zwela fande a nz'a sindeketwa ki musizana wa hae, batu ba mwa hae ba nze ba mu talimezi h'a shetumuka. A zwa fa lilundu, mi a pazula libala fahali ku fitela ba palelwa ku mu bona.
JDT.10.11	Basali ha ne ba fita libala fahali cwalo, ba katana ni balibeleli ba Maasiria. 
JDT.10.12	Ba swala Judisi, mi ba kala ku mu buza, ba li, “U wa kwa neku lifi? U zwa kai? U ya kai?”
JDT.10.12	A ba alaba, a li, “Ni mwan'a Maheberu, mi ni ba tobezi kakuli se ba tuha ba ba batu ba mina. 
JDT.10.13	Ni ya ku Holofenesi, mulaeli wa mpi ya mina, kuli ni y'o mu zibisa ze tokwahala kaufela. Ni bata ku y'o mu supeza nzila ye lukela haiba a bata ku hapa linaha za malundu kamukana a sa shwelwi ki mutu kamba ku sinyehelwa ki bupilo bwa yo muñwi wa batu ba hae.”
JDT.10.14	Banna bao, ba nze ba teelelize ni ku utwa z'a n'a bulela, ba komoka bakeñisa bunde bwa hae. 
JDT.10.15	Ba li ku yena, “Nto yeo i ka ku pulusa, wena ha u itahezi ku t'o bona muñ'a luna ka tato ya hao. U lukela ku ya kwa tende ya hae. Banna ba bañwi ba ku luna ba ta ku isa ku yena. 
JDT.10.16	Ha u s'o li fapil'a hae u si ke wa saba. U mu taluseze hande s'o lu bulelezi mi u ka piliswa hande hahulu.” 
JDT.10.17	Cwale ba fa banna ba mwanda ku zamaisa Judisi ni musizana wa hae, mi bao ba ba isa kwa tende ya Holofenesi.
JDT.10.18	Taba ya ku taha kwa hae ne i se i utwahalile kale mwa litende kaufela, mi batu kaufela ba kamuha. Ha n'a sa li kwand'a tende ya Holofenesi ku litela kuli ba y'o mu biha, buñata bwa batu bwa t'o mu beya mwahali. 
JDT.10.19	Ne ba komokisizwe ki bunde bwa hae mi ba makalile ka za Maisilaele bakeñisa hae, mi ba li, “Ki mañi ya ka nyefula batu ba ba na ni basali ba ba cwana? Kwa lukela kuli ku si ke kwa siyiwa nihaili munna a li muñwi ya pila, kakuli ha lu ka ba tuhela ba ka nga lifasi kamukana!”
JDT.10.20	Cwale balibeleli ni batu ba Holofenesi ba t'o nga Judisi, ba mu isa mwa tende. 
JDT.10.21	Holofenesi n'a pumuzi mwa mumbeta wa hae o n'o li mwatas'a lisila la muhala o mupuzwanyana wa gauda, le ne li kabisizwe ka macwe a butokwa, a mande hahulu. 
JDT.10.22	Judisi ha s'a bihilwe, Holofenesi a zwela kwande fapil'a tende ya hae, batu ba nze ba lwezi malampi a silivela fapil'a hae. 
JDT.10.23	Judisi h'a t'o kopanya meeto ni Holofenesi ni batu ba hae, ba ambwetukiswa ki bunde bwa pata ya hae. Judisi a wela fafasi fapil'a Holofenesi, kono batu ba hae ba zusa Judisi ba mu yemisa.
JDT.11.1	Holofenesi a li ku Judisi, “Tiya pilu, musali. U si ke wa saba. Na li ku ba mutu ni sa utwisi mutu ufi ni ufi butuku ya iketela ku sebeleza Nebukadenezare, Mulena wa lifasi kaufela. 
JDT.11.2	Ni ka nako ye kambe sicaba sa henu, sa batu ba ba pila mwa malundu, ne si si ka ni shwaula, ne ni si ke na ba tiseza ndwa. Wo ne li mulatu wa bona, isiñi wa ka. 
JDT.11.3	Kono cwale, u ni bulelele s'o sabezi ku bona ni ku taha ku luna? Nihakulicwalo u ka pila bakeñisa mukwa wo, o' ezize. Tiya pilu! U ka pila busihu bo kaufela ni mazazi a mañwi cwalo a sa taha. 
JDT.11.4	Ha ku na ya ka ku utwisa butuku. Batili, u ka piliswa sina ba bañwi kaufela ba ba sebeleza Mulen'a ka, Mulena Nebukadenezare.”
JDT.11.5	Judisi a li, “Muñ'a ka, u teeleze hande se si ka bulelwa ki mutang'a hao. U lumelele mutang'a hao ku bulela fapil'a hao. Ka bona busihu bo ha ni na ku bulela buhata fapil'a mulen'a ka. 
JDT.11.6	Kabe n'o ka latelela feela kelezo ya mutang'a hao, Mulimu n'a ka taleleza musebezi wa hao. Mwa linto kaufela z'o ka eza, mulen'a ka, ha u na ku palelwa. 
JDT.11.7	 Nebukadenezare, mulena wa lifasi kaufela, a pile hande. Yena ya ku lumile ku t'o lukiseza batu kaufela litukelo za bona, a pile nako ye telele! Maata a hae a zwelepili! Kabakala hao, h'a sebelezwi ki batu feela, kono ka maata a hao, mane ni zona lifolofolo za mwa naheñi, likomu, ni linyunywani za mwa lihalimu li sebeleza Nebukadenezare ni ba ndu ya hae kaufela.
JDT.11.8	“Kaniti lu se lu utwile ka za zibo ni butali bwa hao. Kwa zibahala mwa lifasi kuli ha ku na ya likana ni wena mwa mubuso kaufela, kwa ngana, ni zibo ye tuna ya lindwa. 
JDT.11.9	Lu se lu utwile hape s'a n'a bulezi Akiori mwa pulelo ya hae kwa mukopano wa hao. Batu ba Betulia ha se ba mu pilisize, a ba bulelela linto kaufela z'a n'a mi bulelezi. 
JDT.11.10	Cwale muñ'a ka ni mulen'a ka, u si ke wa nyaza s'a n'a bulezi. U si buluke mwa pilu ya hao, kakuli ki sa niti. Sicaba sa luna ha si na ku fiwa mulatu, ndwa ha i na ku ba ni maata ku bona, haisi ha ba ka foseza Mulimu wa bona.
JDT.11.11	“Kono cwale sina ka mo ku inezi, mulen'a ka a si ke a hupula kuli ku ka ba ni butata, kakuli lifu se li ba sutelezi, bakeñisa sibi se si ba sweli, ha ba nze ba shemaeta Mulimu ka ku mu foseza. 
JDT.11.12	Kabakala ku felelwa ki lico, ni mezi a bona a se a fela, ba se ba hupuzi ku bulaya likomu za bona ni ku tuhela milao ya Mulimu ili ku sa nwa mali ni ku sa ca ze hanisizwe. 
JDT.11.13	 Ha ba si ka hupula feela ku ca lico za mutamuno za bubeke ni kalulo ya bulishumi kwa waine ni mafula, nihaike linto ze ki ze ketilwe mi li beezwi baprisita ba ba sebeleza Mulimu wa luna mwa Jerusalema, ba li fapil'a hae. Ka Mulao ha li swanelwi nihaiba ku swalwa ki mutu feela. 
JDT.11.14	Kono ba se ba lumile batu kwa Jerusalema kuli ba bahulu ba ba lumelele ku eza cwalo kakuli ni kwateñi batu ba se ba eza ka mukwa o swana. 
JDT.11.15	Cwale ku ta ba kuli ba sa fitisa feela kalabo ye ba lumelela, mi ba eza cwalo, ka lona lizazi leo, ba ka tiswa ku mina ku t'o ba bulaya.
JDT.11.16	“Na, mutang'a hao, ha se ni zibile taba ye, na ba tobela. Mulimu u ni lumile kuli ni t'o eza ni wena linto ze ka komokisa batu ba lifasi ha ba utwa. 
JDT.11.17	Cwalehe na, mutang'a hao, ni ipeile ku Mulimu musihali ni busihu. Ni hupula ku ina ni wena. Na, mutang'a hao, ni ka na ni yanga kwande mwa libala ka nako ya busihu ku y'o lapela ku Mulimu, kuli a ni zibise ha ba se ba fosize. 
JDT.11.18	Cwale ni ka t'o ku bulelela kuli u ye kwateñi ni mpi ya hao kaufela, mi ha ku na ni yo mukana ya ka itwanela. 
JDT.11.19	Na, ni ta ku supeza nzila mwa naha ya Judea mane ku y'o fita kwa Jerusalema. Kwateñi ni ta y'o ku yoliseza mwahal'a munzi. Cwale u ta ba zamaisa sina lingu, mi ha ku na nja ye ta ku huhula ni kamuta. Temuho ya ka i ni bulelela cwalo. Taba ye ni se ni i lemusizwe kale, kiha ni lumilwe ku t'o ku patululela yona.”
JDT.11.20	Manzwi a hae a tabisa Holofenesi ni balibeleli ba hae kaufela. Ka ku komokiswa ki butali bwa hae, ba li, 
JDT.11.21	“Ha ku na musali ya swana ni yena mwa lifasi kaufela, kwa bunde ni kwa butali mwa lipulelo!”
JDT.11.22	Holofenesi a li, “Mulimu u ezize hande ku ku tangeta fapil'a batu ba hao. Maata a ka ba a luna, mi ku falala i ta ba kwa bona ba ba shwauzi muñ'a ka. 
JDT.11.23	Haili ka wena, bunde bwa hao bu swana ni m'o talukezi. Haiba u ka eza sina m'o sepiselize, Mulimu wa hao u ta ba Mulimu wa ka, ni wena kasibili u ta pila mwa lapa la Mulena Nebukadenezare, mi u ta ba mutu ya tumile mwa lifasi kaufela.”
JDT.12.1	Cwale Holofenesi a laela kuli Judisi a kenywe mwa ndu mo ku se ku lukisizwe mikeke ya hae ya silivela fa tafule kuli a lalele. Holofenesi a mu fa kwa lico ni kwa waine ya hae. 
JDT.12.2	 Kono Judisi a li, “Ha ni na ku li ca kakuli mwendi ni ka swana na ba ni mulatu. Ze ni tile ni zona li ka ni likana.”
JDT.12.3	Holofenesi a mu buza, a li, “Haiba lico za hao li ka fela bo, lu ka fumana kai ze ñwi za mufuta wo? Ha luna wa mushobo wa henu kwanu.”
JDT.12.3	Judisi a alaba, a li, 
JDT.12.4	“U si ke wa saba, mulen'a ka. Muñ'a Bupilo u ka be a itusisize na ku peta muhupulo wa hae pili mutang'a hao a si ka feza mifaho ye.”
JDT.12.5	Cwale batu ba Holofenesi ba mu isa mwa tende ye ñwi mw'a n'a lobezi ku fitela fahal'a busihu. A zuha busihu, pili ku si ka sa. 
JDT.12.6	N'a s'a lumezi kale kupo ya hae ku Holofenesi, ye li, “Mulen'a ka, u laele kuli mutang'a hao a lumelelwe ku zwela fande ku y'o lapela.” 
JDT.12.7	Mi Holofenesi n'a s'a laezi balibeleli ba hae kuli ba si ke ba n'o mu hanisanga ku zwela fande. Judisi a ina mwa mafulo mazazi a malalu. Busihu bo buñwi ni bo buñwi n'a yanga mwa liwatata la Betulia ku y'o tapanga kwa musindi ko ne ku na ni mafulo a ba ba ne ba libelela mezi. 
JDT.12.8	Kamita ha n'a kuta, n'a lapelanga ku Mulena, Mulimu wa Isilaele, kuli a mu bonise mw'a ka piliseza banabahabo. 
JDT.12.9	N'a kutelanga kwa mafulo ha s'a ikenisize ni ku ina mwa tende ya hae ku fitela ba mu tiseza lico za hae mazibwana.
JDT.12.10	Ka lizazi la bune Holofenesi a eza mulalelo. A biza feela batu ba hae isiñi manduna ba bañwi kaufela. 
JDT.12.11	Kih'a li ku Bagoasi, ya n'a li yena nduna ya talima ka za Holofenesi, “Zamaya, u y'o susueza musali wa Muheberu yani, y'o libelela, kuli a tahe a t'o ca ni ku nwa hamoho ni luna. 
JDT.12.12	Lu ka swabiswa hahulu haiba lu ka tuhela musali ya cwalo a ikela, lu sa mu zibi hande. Haiba lu sa mu fosisi, batu kamukana ba ka lu seha!”
JDT.12.13	Bagoasi a zwa, a ya ku Judisi mi a li, “Musali yo munde cwalo, kana u ka lumela ku taha ku mulen'a ka? N'a ka ina mwa situlo se si kutekeha a libani ni yena, a nwa waine ye tabisa hamoho ni luna, mi kacenu n'a ka ezwa hande sina yo muñwi wa likalibe za Maasiria za mwa lapa la Nebukadenezare.”
JDT.12.14	Judisi a alaba, a li, “Ni mañi na, kuli ni hane se si hupuzwi ku mulen'a ka? Ha ni na ku liyeha ku eza s'a lakaza kaufela, mi ka ku eza cwalo i ka ba tabo ye tuna ku na ku fitela lizazi la lifu la ka.”
JDT.12.15	Cwale a nanuha, a apala hande ni ku ikabisa hande cwalo sina mwan'a musizana. Mutusi wa hae yo, a itangeta a y'o yala kubo ya ngu ye ne na ni boya fa bulilo bo ne bu li fapil'a Holofenesi. Kubo yeo ne li y'a n'a filwe ki Bagoasi kuli a namange fateñi ka zazi ni zazi h'a ca. 
JDT.12.16	Judisi a kena mi a ina mwa sibaka sa hae. Holofenesi, h'a mu bona, a tula pilu mi moya wa hae wa zikinyeha. A lakaza hahulu ku lobala ni yena, mi ne li niti kakuli ku zwa lizazi la pili h'a kala ku mu bona n'a nz'a litezi ku fumana sibaka s'a n'a ka fosa ni yena. 
JDT.12.17	Cwale Holofenesi a li, “Nwa, nwa! Ikole hamoho ni luna!”
JDT.12.18	Judisi a alaba, a li, “Ni tabela hahulu ku eza cwalo, muñ'a ka, kakuli haisali ni pepwa ha ni si ka be na fumana bunde bo bu cwana mwa bupilo bwa ka ku fitela la kacenu.” 
JDT.12.19	A nga z'a n'a mu lukiselize musizana wa hae yo, a ca mi a nwa fapil'a hae. 
JDT.12.20	Holofenesi n'a mu tabezi hahulu, mi mane a nwa hahulu ku fita mw'a n'a nwelanga ka mazazi a bupilo bwa hae kaufela.
JDT.13.1	Kwa unsufala, mi batu ba hae ba zwa mwateñi kapili-pili. Bagoasi a kwala munyako wa tende a li kwande, a s'a zwisize ba ba ne ba liyehile fapil'a mulena. 
JDT.13.2	Ba ya kwa ku lobala, ba katezi bakeñisa ku nwa hahulu. 
JDT.13.3	Judisi a siyala a li nosi mwa tende ni Holofenesi ya n'a lobezi fa mubeta wa hae a kozwi ki waine. Cwale Judisi a bulelela musizana wa hae kuli a mu litele fande fakaufi ni muzuzu ku fitela a zwela kwande sina mw'a n'a ezezanga kamita busihu. N'a s'a zibahalize taba ye kuli u ka na a yanga kwande ku y'o lapela mi n'a bulelezi Bagoasi ka za muhupulo wa hae wo.
JDT.13.4	Batu kaufela ha ba se ba ile, manduna ba bahulu ni ba bañwi cwalo, ku siya haisi feela Holofernesi mwa muzuzu wa ku lobala. Judisi h'a nz'a yemi kwatuko a mumbeta, a ñuñuna a li nosi, a li, “Muñ'a Bupilo, Mulimu ya Maata Kaufela, u fe mazoho a ka se a lukela ku eza cwale kuli Jerusalema a lumbekwe hahulu. 
JDT.13.5	Cwale ki yona nako ya ku kutisa puso ya hao ni ku feleleza mulelo wa ka, wa ku tuba lila ze, ze lu lalezi.” 
JDT.13.6	Kih'a sutelela kwa mumbeta wa Holofenesi, kwatuko a toho ya hae, mi a nga mukwale wa hae. 
JDT.13.7	A mu sutelela hahulu mi a mu swala kwa milili, a li, “U ni fe maata kacenu, Muñ'a Bupilo, Mulimu wa Isilaele!” 
JDT.13.8	Kih'a mu lema fa ngele habeli mi a mu puma toho. 
JDT.13.9	Cwale a pindumunena mubili wa hae fafasi, mi a zwisa lukutu fa mumbeta. Mwamulaho a zeo kihona a zwela fande, a fa musizana yoo toho ya Holofenesi. 
JDT.13.10	Yena a i beya mwa mukotana wa hae wa lico. Ba funduka bubeli bwa bona sina mo ne ba ezezanga ha ne ba yanga kwa ku lapela. Ha ba se ba zwile mwa mafulo, ba potoloha libala, ba kambama fa lilundu, mi ba liba kwa minyako ya Betulia.
JDT.13.11	A sa li kwahulenyana Judisi a biza balibeleli ba minyako, a li, “A mu kwalule munyako! Mu kwalule! Kakuli Muñ'a Bupilo, Mulimu wa luna, u sa na ni luna. U bonisize tata ya hae ku Isilaele, ni maata a hae a ku lwanisa lila za luna, sina mw'a ezelize kacenu.”
JDT.13.12	Ha ba utwa linzwi la hae, batu ba munzi ba matela kwa munyako, mi ba y'o biza manduna ba munzi. 
JDT.13.13	Batu kaufela, ba bahulu ni ba banyinyani, ba matela kwa nzila kakuli n'a fitile ka sipundumukela. Ba kwalula munyako, mi ba amuhela basali bao. Ba tukisa mulilo kuli ba bone, mi ba ba beya mwahali. 
JDT.13.14	Cwale Judisi a pahamisa linzwi, a li, “Mu lumbeke Mulimu! Mu mu lumbeke! Mu lumbeke Mulimu ya si ka zwisa mukekecima wa hae ku ba ndu ya Isilaele kono u tubile lila za luna ka lizoho la ka, bona busihu bo!” 
JDT.13.15	Kih'a zwisa toho mwa mukotana mi a ba bonisa yona, a li, “Ki ye toho ya Holofenesi, muzamaisi yo muhulu wa mpi ya Maasiria. Le ki lisila la lukutu lwa hae mw'a n'a lobezi ha n'a kozwi! 
JDT.13.16	Mulimu u mu natile ka lizoho la musali. Kanya i be ku Mulimu ya ni silelelize mwa kezo ye! A mu bone! U hapilwe ki bunde bwa pata ya ka, kuli a ipulaye. N'a si ka eza sibi ni na, ku ni shwaula kamba ku ni swabisa.”
JDT.13.17	Ka ku tulwa ki tabo, batu ba wela fafasi hamoho, ba lumbeka Mulimu, ba huweleza hamoho inge mutu a li muñwi, ba li, “Lwa ku lumbeka, wena Mulimu wa luna, kakuli u swabisize lila za batu ba hao kacenu!”
JDT.13.18	 Cwale Uzia a li ku Judisi, “Mulimu ya Pahami ya kwa lihalimu a ku fuyaule, mwan'a ka, ku fita basali ba lifasi kamukana. Ku lumbekwe Mulena Mulimu, Mubupi wa lihalimu ni lifasi, ya ku konisize ka maata a hae ku puma toho ya muzamaisi wa lila za luna. 
JDT.13.19	Sepo y'o bonisize ha i na ku fela mwa mihupulo ya batu, kono i ta ba hupulisa kamita maata a Mulimu. 
JDT.13.20	Kamita Mulimu a ku fe ku kutekiwa, mi a ku kutiseze mupuzo wa limbuyoti, kakuli n'o si ka tokomela ka za bupilo bwa hao, sicaba sa luna ha ne si se si felezwi ki sepo, kono u felisize ku sinyeha kwa luna, ili ka ku zamaya ka mukwa o lukela fapil'a Mulimu wa luna.”
JDT.13.20	Batu kamukana ba alaba, ba li, “Amen! Amen!”
JDT.14.1	Judisi a li, “A mu ni teeleze, banabahesu. Mu nge toho ye, mi mu i paheke fahalimw'a litawala za mina. 
JDT.14.2	Ka nako ya kakusasana, lizazi ha li se li tutumukile, munna ni munna a nge lilwaniso za hae, mi banna ba ba maata kaufela ba zwe mwa hae. Mu ba ketele muzamaisi. Mu pume lila inge mu bata ku ya kwa mafulonyana a balibeleli ba Maasiria, kono mu si ke mwa ya kwateñi. 
JDT.14.3	Maasiria ba ka nga lilwaniso za bona, ba ye mwa mafulo ku y'o zusa bazamaisi ba bona. Bona bazamaisi ba ka matela kwa tende ya Holofenesi, kono ha ba na ku y'o mu fumana. Cwale ba ta kenwa ki sabo mi ba ka saba ha ba mi bona mu taha. 
JDT.14.4	Cwale se mu ka eza mina, ni ba ba pila mwa naha ya Isilaele kaufela, ki ku ba matisa ni ku ba bulaya ha ba nze ba saba. 
JDT.14.5	Kono pili mu si ka eza cwalo, mu ni bizeze Akiori wa Muamori. A t'o bona ni ku ziba munna ya n'a shwauzi ba mba ya Isilaele, yena ya n'a lumelezi Akiori ku luna, mutu ya n'a s'a atulezwi kale lifu.”
JDT.14.6	Cwale ba tisa Akiori ya n'a li mwa ndu ya Uzia. A sa fita feela ni ku bona toho ya Holofenesi i swelwi ki yo muñwi wa batu, a welela mi a wela fafasi. 
JDT.14.7	Ba mu zusa. Kih'a itatela fapil'a mahutu a Judisi, a patama fapil'a hae ka likute le lituna, a li,
JDT.14.7	“U lumbiwe mwa litende za Juda
JDT.14.7	kaufela,
JDT.14.7	ni mwa macaba kamukana!
JDT.14.7	Ka ku utwa feela libizo la hao,
JDT.14.7	lindume ba ka swalwa ki luwewe.
JDT.14.8	Cwale ni taluseze hande s'o n'o eza
JDT.14.8	mwa mazazinyana a, a felile.”
JDT.14.8	Mi Judisi a mu taluseza, a nz'a li mwahal'a batu, linto kamukana z'a n'a ezize ku kala ka lizazi l'a n'a fundukile mwa Betulia ku fitela ka yona nako yeo ya n'a bulela. 
JDT.14.9	A sa feza feela ku bulela, batu kaufela ba mu lumba hahulu, mane mulumo wa manzwi a bona wa utwahala mwa munzi kaufela. 
JDT.14.10	Kono Akiori ha s'a boni maata a misebezi ya Mulimu wa Isilaele, a lumela ku yena, a kena mwa mupato, mi a ba wa mukowa wa Isilaele kuya kuile.
JDT.14.11	Ka nako ya kakusasa, lizazi ha li pazula, ba paheka toho ya Holofenesi fa suuba. Munna ni munna a pamula lilwaniso za hae mi kaufela bona ba zwa ka litopa-topa, ba ya kwa njetumuko ya lilundu. 
JDT.14.12	Maasiria ha ba bona cwalo, ba zibisa bazamaisi ba bona. Bao, ni bona ba bihela ba bahulu ni balauli ba makuta a likiti ni manduna kamukana. 
JDT.14.13	Bao cwale ba ya kwa tende ya Holofenesi, ba li ku sikombwa sa hae se situna, “Zusa muñ'a luna, kakuli batanga se ba pulumuka. Ba taha ku t'o lu lwanisa, kuli ba felelele mbuu!” 
JDT.14.14	Bagoasi a kena mwa tende, a kandelela fapil'a lisila le ne li pumisizwe a nz'a hupula kuli Holofenesi n'a sa lobezi ni Judisi. 
JDT.14.15	Ka ku sa utwa ya mu alaba, a kwalula mi a kena mwa musiyo. A mu fumana, a kwashukile fa bulilo, a shwile mi a si na toho. 
JDT.14.16	Bagoasi a lila hahulu a nz'a huweleza. A bokolola, mi a pazaula liapalo za hae. 
JDT.14.17	Cwale a ya mwa tende y'a n'a ina Judisi, kono h'a si ka mu fumana ni yena. Cwale a matela kwa banna mi a huweleza, a li, 
JDT.14.18	“Batanga bani, ba lu pumile! Musali a li muñwi wa Muheberu u swabisize hahulu ba Nebukadenezare, Mulena yo Muhulu. Holofenesi u kwashukile, u shwile, mi u pumilwe toho!” 
JDT.14.19	Ha ba utwa cwalo, bazamaisi ba mpi ya Maasiria ba pazaula liapalo za bona ba saba hahulu, mi mulumo wa manzwi a bona wa utwahala hahulu mwa mafulo kaufela.
JDT.15.1	Batu ba ba ne ba sa li mwa litende za bona ha ba utwa taba yeo, ba komoka ni ku saba hahulu. 
JDT.15.2	Ba kenwa ki sabo ye tuna mi ba hasana, mane ne ku si na nihaiba batu ba babeli ba ba ne ba ka zamaya hamoho. Ku tulwa ne ku se ku ezahalile. Ba saba mi ba hasanela kafa ni kafa, mwa libala ni mwa malundu. 
JDT.15.3	Banna ba ba ne ba itobalela mwa malundu a potolohile Betulia ni bona ba saba. Kono batabani ba Maisilaele ba ba tatama.
JDT.15.4	Uzia a lumela mañusa kwa Betomasitaime, Babai, Koba, Kola, ni mwa linaha za malundu a Isilaele kaufela, ku ba zibisa ze ezahalile ni ku ba susueza ni ku ba kalisa ku lwanisa lila, mi ba ba bulaye. 
JDT.15.5	Maisilaele ba sa utwa feela zibiso yeo ba ba wela halimu, mi ba ba bulaya hahulu mwa nzila kaufela ye ya kwa Koba. Banna ba Jerusalema, ni ba naha ya malundu kamukana, ni bona ba kena mwa ndwa ha ba se ba zibisizwe ze tahilwe mwa mafulo a lila. Cwale banna ba Giliadi ni ba Galilea ba ba lwanisa, ba zwa mwa matuko, mi ba ba bulaya hahulu mane ku fitela ba y'o fita fakaufi ni Damaseka ni naha ye bapani ni yona. 
JDT.15.6	Ba ba ne ba siyezi mwa Betulia ba kenelela mafulo a Maasiria, ba hapa tutu kaufela, mi ba ifumisa ka yona. 
JDT.15.7	Maisilaele ha ba kuta kwa ku bulaya lila, ba kungushula ze ne li siyezi. Ba minzi ni minzinyana ya naha ya malundu ni ba mwa libala ba fumana kabelo ye tuna ya ze ne hapilwe, kakuli tutu ne li ye ñata hahulu.
JDT.15.8	Joakimu muprisita yo muhulu, ni manduna ba Kuta ya Sicaba sa Isilaele ba ba ne ba li mwa Jerusalema, ba taha ku t'o iponela ili bona lituso ze ba ezelizwe ki Muñ'a Bupilo ni ku t'o bona Judisi, hamoho ni ku itumela ku yena ka z'a ezize. 
JDT.15.9	Ha ba taha kwa ndu ya hae, ba mu lumba hamoho, ba li,
JDT.15.9	“U kanya ya Jerusalema!
JDT.15.9	Isilaele u ikuhumusa hahulu
JDT.15.9	ka wena!
JDT.15.9	U likute le lituna la mushobo
JDT.15.9	wa luna!
JDT.15.10	“Ka ku eza ze kaufela
JDT.15.10	ka lizoho la hao,
JDT.15.10	ki hande kuli Isilaele a ku kuteke,
JDT.15.10	mi Mulimu u lumelezi kezo ya hao.
JDT.15.10	“Muñ'a Bupilo, ya Maata Kaufela,
JDT.15.10	a ku tohonolofaze,
JDT.15.10	mwa mazazi kamukana a sa taha.”
JDT.15.10	Batu kamukana ba alaba, ba li, “Amen!”
JDT.15.11	Batu ba huhula bufumu mwa mafulo a lila kaufela ka mazazi a mashumi a malalu. Ba fa Judisi tende ya Holofenesi, mikeke ya hae ya silivela, linwelo za hae, mimbeta ni lipula, ni ze ñwi cwalo. A li nga, a beya ze ñwi fa limbema la hae. A lukisa likoloi za hae, mi cwale a kubukanya tutu ya hae mwateñi. 
JDT.15.12	Basali kamukana ba Isilaele ba akufa ku y'o mu bona, mi ba lukisa litopa za babini ili ku mu kuteka. Judisi a fa basali ba ba ne ba zamaya ni yena mitai, mi yena ni balikani ba hae ba ikapesa matali a olive kwa litoho. 
JDT.15.13	Cwale a etelela basali kaufela ha ne ba nze ba bina, ba latelelwa ki banna kamukana ba Isilaele, ba lwezi lilwaniso, ba na ni matali a bonisa tabo, ba nz'e ba opela lipina.
JDT.16.1	Judisi h'a li mwahal'a Maisilaele kaufela, a tabeleza pina ye ya buitumelo, mi batu kamukana ba opela ka ku tiisa hahulu manzwi ba li,
JDT.16.1	“Mu lumbeke Mulimu wa ka
JDT.16.1	ka likambeliso.
JDT.16.1	Mu opelele Muñ'a Bupilo ka milai.
JDT.16.1	Mu mu lumbeke ka lipina.
JDT.16.1	Mu kupe tuso ya hae
JDT.16.1	mi mu lumbeke libizo la hae!
JDT.16.2	Muñ'a Bupilo ki Mulimu,
JDT.16.2	mufelisi wa ndwa.
JDT.16.2	U tomile mafulo a hae
JDT.16.2	mwahal'a batu ba hae,
JDT.16.2	ku ni lukulula kwa lila za ka.
JDT.16.3	“Maasiria ba zwile kwa malundu
JDT.16.3	a kwa mutulo,
JDT.16.3	ba tile ni mashumi a likiti
JDT.16.3	za mpi ya bona.
JDT.16.3	Buñata bwa bona bwa kwala mabala.
JDT.16.3	Lipizi za bona za kwahela malundu.
JDT.16.4	Ba isepisize ku cisa naha ya ka,
JDT.16.4	ku bulaya micaha ya ka ka mikwale,
JDT.16.4	ba tubakele limbututu za ka fafasi,
JDT.16.4	ba eze bana ba ka ba ba banyinyani
JDT.16.4	batanga,
JDT.16.4	mi ba nge likalibe za ka.
JDT.16.5	Kono Muñ'a Bupilo,
JDT.16.5	ya Maata Kaufela,
JDT.16.5	a ba tula ka lizoho la musali.
JDT.16.6	Ndume wa bona h'a si ka wa
JDT.16.6	ka mazoho a micaha.
JDT.16.6	N'a si ka bulaiwa ki batabani,
JDT.16.6	kono ki Judisi, mwan'a Merari,
JDT.16.6	ya mu amuhile lilwaniso
JDT.16.6	kabakala bunde bwa pata ya hae.
JDT.16.7	A tubula liapalo za hae za
JDT.16.7	za bumbelwa
JDT.16.7	ku zusa ba ba ne ba nyandiswa
JDT.16.7	mwa Isilaele.
JDT.16.8	A tola mafula a nunka hande,
JDT.16.8	ni ku tama milili ya hae ka tukwe.
JDT.16.8	A apala siapalo sa line
JDT.16.8	ku mu fosisa.
JDT.16.9	Siyemo sa hae sa tabisa
JDT.16.9	meeto a Holofenesi,
JDT.16.9	bunde bwa hae bwa mu hapa,
JDT.16.9	mi cwale mukwale wa hae
JDT.16.9	wa mu puma mulala.
JDT.16.10	“Maperesia ba ngangama
JDT.16.10	ka bundume bwa hae.
JDT.16.10	Mamede ba nyefiswa
JDT.16.10	ki pilu-tata ya hae.
JDT.16.11	Bao, ba kenwa ki sabo,
JDT.16.11	bafokoli ba ka ha ba huweleza,
JDT.16.11	batu ba ka ba ba fokola
JDT.16.11	ha ba huweleza hahulu.
JDT.16.11	Mi ha ba se ba huweleza hahulu
JDT.16.11	ka ku fitisisa, lila za saba.
JDT.16.12	Bana ba babeleki feela
JDT.16.12	ba ba tabaka.
JDT.16.12	Ba ba holofaza
JDT.16.12	sina bana ba mapyeha.
JDT.16.12	Ba shwa mwa ndwa ya Mulen'a ka!
JDT.16.13	 “Ni ta opelela Mulimu wa ka
JDT.16.13	pina ye nca.
JDT.16.13	Muñ'a Bupilo, u yo mutuna,
JDT.16.13	ya maata, wa maata a komokisa,
JDT.16.13	ya sa tulwi.
JDT.16.14	U sebelezwe ki libupiwa kaufela!
JDT.16.14	Ka taelo ya hao,
JDT.16.14	linto li bile teñi.
JDT.16.14	U lumezi moya wa hao,
JDT.16.14	mi za ba teñi.
JDT.16.14	Ha ku na ya ka pala kwa taelo
JDT.16.14	ya hao.
JDT.16.15	“Niha malundu a ka lutuluha
JDT.16.15	a kopane ni mandinda,
JDT.16.15	macwe a shengunukele
JDT.16.15	fapil'a hao sina buloto,
JDT.16.15	ku ba ba ku saba, u ka be
JDT.16.15	u bile ni sishemo ku bona.
JDT.16.16	 “Ka niti litabelo ze nunka hande
JDT.16.16	ki nto ye nyinyani ku wena,
JDT.16.16	ni ze ketilwe za sitabelo li sa li
JDT.16.16	linto ze nyinyani hahulu ku wena.
JDT.16.16	Kono yena ya saba Muñ'a Bupilo
JDT.16.16	u ka ba yo mutuna fapil'a hao
JDT.16.16	kuya kuile.
JDT.16.17	“Bumai ki bwa macaba
JDT.16.17	a fetuhela mushobo wa hesu!
JDT.16.17	Muñ'a Bupilo, ya Maata Kaufela,
JDT.16.17	u ka ba fa mulatu ka lizazi la katulo.
JDT.16.17	U ka ba tiseza mulilo ni mabuku
JDT.16.17	mwa mibili ya bona,
JDT.16.17	mi ba ka utwa butuku kuya kuile.”
JDT.16.18	Batu ba fita mwa Jerusalema, ba inama fapil'a Mulimu, mi ha ba se ba kenisizwe, ba eza litabelo za ku cisa, ni litabelo ze ñwi, ni za limpo za bona. 
JDT.16.19	Libyana za Holofenesi kamukana z'a n'a filwe ki batu ni lukutu lw'a n'a zwisize fa mumbeta wa hae, Judisi a li fa Mulimu kuli li be sitabelo se si kenile. 
JDT.16.20	Batu ba ina mwa Jerusalema likweli ze talu hamoho ni Judisi, ba tabile ka lipilu za bona kaufela fapil'a Temepele.
JDT.16.21	Zeo ha li se li felile, batu kamukana ba kutela kwa minzi ya bona. Judisi a kutela kwa Betulia, mi a y'o pila mwa sibaka sa hae. Mwa bupilo bwa hae, a ba ni libubo mwa naha kaufela. 
JDT.16.22	Ne ku na ni ba bañata ba ba ne ba bata ku mu nyala, kono yena a pila feela, a sa nyalwi, mwamulaho a lifu la munn'a hae Manase. 
JDT.16.23	A nz'a pila mwa ndu ya munn'a hae cwalo, libubo la hae la ekezeha hahulu. A pila lilimo ze mwanda ni ze ketalizoho. A lukulula mubeleki wa hae wa musizana, kih'a shwela mwa Betulia mi a bulukwa mwa libita mw'a n'a bulukilwe munn'a hae Manase. 
JDT.16.24	Ba mba ya Isilaele kamukana ba mu silisa mazazi a supile. Tutu ya hae n'a s'a i abezi banabahabo, ni bahabo munn'a hae, a si ka shwa kale.
JDT.16.25	Ha ku na ya kile a kataza bana ba Isilaele hape ka nako ya Judisi ha n'a sa pila, mane ni mwamulaho a lifu la hae.
ESG.1_1.1	 Ka silimo sa bubeli sa puso ya Mulena yo muhulu Asuerusi, ka lizazi la pili la Nisani, Morodokai mwan'a Jairi, wa Shimei mwan'a Kishi wa lusika la Benjamine, a lola tolo. 
ESG.1_1.2	 Yena n'e li Mujuda ya n'a pila kwa Shushani, a na ni situlo se situna mwa kuta ya bulena. 
ESG.1_1.3	 N'e li yo muñwi wa ba ba ne ba hapilwe ki Nebukadenezare, mulena wa Babilona, mi n'a zwisizwe mwa Jerusalema hamoho ni Jekonia mulena wa Juda. 
ESG.1_1.4	 Tolo n'e li ye.
ESG.1_1.4	Ne ku na ni lililo ni lilata, mishika ni zikinyeho ya lifasi, ni mifili-fili mwa lifasi kaufela. 
ESG.1_1.5	 Cwale kwa taha libitana-tuna ze peli, se siñwi ni se siñwi sa itukiseza ku lwana, mi za lila ka mulumo o mutuna hahulu. 
ESG.1_1.6	 Li sa lila feela, macaba kamukana a itukiseza ku lwanisa sicaba sa ba ba lukile. 
ESG.1_1.7	 N'e li lizazi la lififi ni la bumaswe, la mufili-fili ni manyando, la ku putelelana ni ku katazana ko kutuna mwa lifasi! 
ESG.1_1.8	 Sicaba sa ba ba lukile kaufela ba kenelwa ki sabo bakeñisa bumaswe bo bu si libelezi, mi batu ne ba se ba itukiselize lifu. Ba huweleza ku Mulimu ba nze ba lila. 
ESG.1_1.9	 Cwale mwa sililo sa bona kwa bonahala musindi o munyinyani o swana ni mezi a zwa mwa liwelu-welu. Wa hula ku ba nuka ye tuna, ye tezi mezi. 
ESG.1_1.10	 Kwa ba cwalo, liseli la taha lizazi ha li pazula. Ba ba lukile ba huliswa mi ba miza ba ba ne ba na ni maata.
ESG.1_1.11	 Ha s'a zuhile fa tolo yeo, ye n'e mu bonisa pono yeo ya milelo ya Mulimu, Morodekai a nahana hahulu ka za taba yeo lizazi kaufela kuli a fumane taluso ya yona.
ESG.1_1.12	 Morodekai n'a pila mwa lapa la mulena ni banna ba babeli, ili bo Bigitani ni Jereshi, likombwa za mulena ze peli ze n'e libelela lapa. 
ESG.1_1.13	 N'a utwa mulelo wa bona mi a ziba se ba lelile. Ha s'a zibile kuli ba itukisize ku bulaya Mulena Asuerusi, a zibisa mulena taba yeo. 
ESG.1_1.14	 Mulena a laela kuli likombwa zeo ba utwiswe butuku. Ba itumelela bumaswe bwa bona mi ba bulaiwa.
ESG.1_1.15	 Cwale mulena a laela kuli likezo zeo li ñolwe mwa buka ya litaba za mubuso wa hae, mi ni yena Morodekai n'a s'a ñozi taba yeo. 
ESG.1_1.16	 Mulena kih'a keta Morodekai, a mu fa situlo se situna mwa kuta, mi a itumela ka ku mu fa limpo. 
ESG.1_1.17	 Kono Hamani mwan'a Hamedata, Muagagi ya latwa hahulu ki mulena, a lela ku holofaza Morodekai ka ku mu kutiseza bumaswe kabakala likombwa ba mulena ba babeli b'a n'a bulaisize.
ESG.1_2.18	 Asuerusi n'a li mulena mi n'a busa manaha a mwanda ka mashumi a mabeli ni a supile, ku kalela kwa India mane ku y'o fita kwa Etiopia. 
ESG.1_2.19	 N'a nz'a li fa situlo sa hae sa bulena mwa Shushani, muleneñi wa Peresia.
ESG.1_2.20	 Mwa silimo sa bulalu sa puso ya hae, a ezeza manduna ni babusisi ba hae kaufela mukiti. Bazamaisi ba limpi za Peresia ni Media kamukana ne ba li teñi, hamohocwalo ni babusisi ni batompehi ba mwa manaha mo. 
ESG.1_2.21	 A eza poniso ya bunde ni buñata bwa bufumu bwa mwa mubuso wa hae ka likweli ze silezi, ili poniso ye komokisa ka bunde ni butuna bwa yona!
ESG.1_2.22	 Mwamulaho a zeo, mulena a ezeza batu kaufela ba mwa Shushani mukiti, ili bafumi ni babotana kamukwaoswana. Mukiti wo wa tanda sunda mutumbi, mi wa ezezwa mwa masimu a lipalisa a fapil'a ndu ya bulena. 
ESG.1_2.23	 Lapa ne li kabisizwe ka masila a bwanda a lepelela, ili a masweu, a mubala wa ndilu, a tamezwi fa maseka a silivela kwa mihala ye minde ye il'o tama fa misumo ya macwe a masweu. Lipula za ku pumulela ze ezizwe ka gauda ni silivela ne li beilwe mwa lapa, ili lapa le ne li na ni bulilo bwa macwe a masweu ni a mafubelu ni a matala, a benya-benya. 
ESG.1_2.24	 Ze nwiwa ne li nwelwa mwa likomoki za gauda, ko ne ku si na ye n'e swana ni ye ñwi, mi mulena n'a fana hahulu waine. 
ESG.1_2.25	 Ne ku si ka tomiwa mulao wa ku nwa, kakuli mulena n'a laezi likombwa kuli mutu kaufela a nwe mw'a latela.
ESG.1_2.26	 Ka yona nako yeo Muoli Vashiti ni yena n'a ezeza basali mukiti mwa ndu ya bulena.
ESG.1_2.27	 Ka lizazi la busupa la mukiti, mulena n'a nz'a nwa a ikutwa a tabile, kiha s'a biza likombwa za hae za linumbulwa ze supile ba ba ne ba li fakaufi hahulu ni yena, ili bo Mehumani, Bizita, Haribona, Bigita, Abagita, Zetari, ni Karikasi. 
ESG.1_2.28	 A ba laela ku y'o biza Muoli Vashiti, a nz'a apezi kuwani ya hae ya bulena. Muoli yo n'e li musali yo munde hahulu, mi mulena n'a bata ku bonisa manduna ni baenyi kaufela bunde bwa hae. 
ESG.1_2.29	 Kono likombwa ha li y'o bulelela Muoli Vashiti taelo ya mulena, a hana ku taha. Taba yeo ya nyemisa mulena hahulu luli.
ESG.1_2.30	 N'e li mukwa wa mulena wa ku buzanga ba ba ziba hahulu mulao ni zamaiso. Cwale kiha s'a biza baelezi ba hae ba ba ne ba swanezi ku ziba se si lukela ku eziwa. 
ESG.1_2.31	 Ba ba ne ba li fakaufi hahulu ni yena n'e li bo Karishena, Shetari, Adimata, Tareshishi, Meresi, Marisena ni Memukani, ili bona manduna ba supile ba manaha a Peresia ni Media ba ba ne ba sweli litulo ze pahami mwa mubuso, mi n'e li bona b'a n'a ka utwisisa kapili mulena, ha ba bulela. 
ESG.1_2.32	 A li kwa batu bao, “Na, Mulena Asuerusi, ni laezi likombwa za ka ku y'o biza Muoli Vashiti, kono u hanile ku ni mamela! Kanti ka mulao lu swanezi ku eza cwañi ka yena?”
ESG.1_2.33	 Cwale Memukani kiha s'a taluseza mulena ni manduna ba hae, a li, “Muoli Vashiti h'a si ka shwaula mulena feela, kono u shwauzi ni bona manduna ba hae cwalo. Mane u shwauzi ni banna kamukana mwa naha! 
ESG.1_2.34	 Mwa mubuso kamukana basali kaufela se ba ta nyaziseza banna ba bona ha ba ta utwa se si ezizwe ki muoli yo. Ba ta li, ‘Mulena Asuerusi n'a laezi Muoli Vashiti kuli a tahe ku yena, kono yena a hana.’ 
ESG.1_2.35	 Basali ba Peresia ni Media ba ba se ba utwile kezo yeo ya muoli, ba ta be ba i bulezi manduna ba mulonga lizazi li si ka pazula kale. Kamukwaocwalo mifili-fili ni mahañi ha li na ku fela! 
ESG.1_2.36	 Haiba kwa ku tabisa, muñ'a ka, u fe taelo ya kuli Vashiti a si ke a bonahala hape fapil'a mulena. Taba yeo i ñolwe mwa mulao wa Peresia ni Media, ili kuli i si ke ya fetulwa ni hanyinyani. Cwale situlo sa hae sa buoli si fiwe musali u sili ya lukile. 
ESG.1_2.37	 Cwale taelo ya hao ha i se i zibilwe kai ni kai mwa mubuso wa hao o mutuna, fohe musali ni musali u ta kuteka munn'a hae, nih'a ka ba mufumi kamba mubotana.”
ESG.1_2.38	 Mulena ni manduna ba hae ba tabela muhupulo wo, mi mulena a eza se ne si hupuzwi ki Memukani. 
ESG.1_2.39	 A lumela linzwi mwa naha ye ñwi ni ye ñwi ye mwa mubuso wa hae, ili ka puo ye bulelwa mwa naha yeo, a li munna kaufela ki yena toho ya ndu, mi kamita ki yena mufelelezi wa lika.
ESG.2.1	 Mwamulaho, mulena ha s'a itetuluzi, a ba ni mihupulo ye miñwi ka se ne si ezizwe ki Vashiti, ni ka taelo y'a n'a tomile bakeñisa hae. 
ESG.2.2	 Cwale, baelezi ba mulena ba bañwi, ba ba ne ba li fakaufi ni yena, ba mu eleza, ba li, “Kiñi ha u sa batisisi kuli u ipumanele balyanjo ba bande? 
ESG.2.3	 Wa kona ku keta manduna mwa naha ye ñwi ni ye ñwi mwa mubuso wa hao, kuli ba tise basizana ba bande mwa ndu ya liendi za hao, hona mo mwa Shushani, munzi wa muleneñi. U ba beye mwa pabalelo ya Hegai, sikombwa ya babalela basali ba hao, mi a ba fe ze tokwahala kuli ba be ba bande. 
ESG.2.4	 Cwalehe, u ikungele ku bona musizana y'o ta lata hahulu, mi u mu eze muoli mwa sibaka sa Vashiti.”
ESG.2.4	Mulena a hupula kuli yeo n'e li kelezo ye nde, kih'a eza cwalo.
ESG.2.5	 Cwale hona mwa muleneñi mo, mwa Shushani, ne ku pila Mujuda ya n'a bizwa Morodekai, mwan'a Jairi. N'a simuluha mwa lusika lwa Benjamine, mi n'e li muikulu wa Kishi ni Shimei. 
ESG.2.6	 Mulena Nebukadenezare wa Babilona h'a y'o hapa Mulena Jekonia wa Juda mwa Jerusalema, ku mu isa kwa butanga hamoho ni sitopa sa ba ba hapilwe, ni yena Morodekai n'a li mwahal'a bona. 
ESG.2.7	 N'a na ni mwan'a malum'ahe, yena Estere, ya n'a bizwa Hadasa ka Siheberu. N'a añuzwi ki Morodekai, bashemi ba hae ha ba se ba shwile, mi a mu hulisa sina mwan'a hae luli.
ESG.2.7	Estere n'e li musizana wa sibupeho se sinde, mi a yemi hande. 
ESG.2.8	 Kwa ba cwalo, kuli mulena ha s'a file taelo ya hae ye nca, mi basizana ba bañata ba nze ba tiswa mwa Shushani, ni yena Estere a isiwa kwateñi. Ni yena a y'o beiwa mwa pabalelo ya Hegai ya n'a tokomela ndu ya bulena. 
ESG.2.9	 Hegai a katelwa Estere, mi a mu olisa. H'a si ka liyeha ku mu fa ze ne ka mu eza yo munde, ili mafula ni lico ze swanela. A mu fa sibaka se sinde mwa ndu ya liendi, mi kwa ketwa basizana ba supile mwa ndu ya bulena ku t'o mu tusa.
ESG.2.10	 Cwale Estere n'a si ka talusa kuli ki Mujuda, kakuli Morodekai n'a mu bulelezi kuli a si ke a bulela cwalo. 
ESG.2.11	 Ka zazi ni zazi Morodekai n'a nz'a yanga ni ku kuta mwa lapa fapil'a yona ndu yeo, a bata ku ziba mw'a zuhela, ni se si ta ezahala ku yena.
ESG.2.12	 Likalafo za ku eza basali bunde za tanda silimo mutumbi ili ku tola mafula a mira likweli ze silezi, ni mafula a nunka hande ka likweli ze silezi hape. Zeo ha li se li felile, musizana yo muñwi ni yo muñwi n'a na ni ku isiwa ku Mulena Asuerusi. 
ESG.2.13	 Musizana ha n'a zwa mwa ndu ya liendi ku ya mwa ndu ya bulena, n'a ka apala siapalo sifi ni sifi s'a n'a lata. 
ESG.2.14	 N'a ya kwateñi ka swalala, mi kakusasana n'a isiwa mwa ndu i sili, ni ku y'o beiwa mwa pabalelo ya Shaashigazi, yena mubabaleli wa liendi za mulena. Musizana ha s'a isizwe ku mulena, n'a sa kuteli kwateñi hape, konji haiba mulena n'a mu latile, mi a mu biza ka libizo la hae.
ESG.2.15	 Nako ya Estere ya ku ya ku mulena ya fita, yena Estere, mwan'a Abihaili ili malum'ahe Morodekai, ya n'a s'a mu ngile ku mu eza mwan'a hae, yena Estere ya n'a buhiwa ki mañi ni mañi ya n'a mu bona! Nako ya hae ha i se i fita, a apala ka mw'a n'a elelelizwe ki Hegai mubabaleli wa basizana ba mulena. 
ESG.2.16	 Cwale, mwa silimo sa busupa Asuerusi a nz'a li mulena, ka kweli ya bulishumi, ili kweli ya Tebeti, Estere a tiswa ku Mulena Asuerusi mwa ndu ya bulena. 
ESG.2.17	 Mulena a mu lata hahulu ku fita mw'a n'a latezi basizana ba bañwi kaufela, mi ku fita basizana ba bañwi, Estere a latiwa ni ku tabelwa hahulu ki mulena. A mu apesa kuwani ya buoli kwa toho, mi a mu eza muoli mwa sibaka sa Vashiti. 
ESG.2.18	 Cwale mulena kiha s'a eza mukiti o mutuna wa ku kuteka Estere, mi a memela kwateñi manduna ba hae kaufela ni babusisi. A laela kuli ku be ni pumulo mwa mubuso wa hae kaufela, mi a fana limpo ka bulena.
ESG.2.19	 Ka yona nako yeo, Morodekai n'a s'a filwe ki mulena situlo sa bubusisi. 
ESG.2.20	 Haili ka Estere, n'a si ka zibisa ni hanyinyani kuli n'e li Mujuda. Morokedai n'a mu bulelezi kuli mane a si ke a lika, ni hanyinyani, mi a mu utwa sina mw'a n'a mu utwelanga ha n'a sa li mwanana.
ESG.2.21	 Ka nako yeo Morodekai ha n'a s'a li mubusisi mwa ndu ya bulena, Bigitani ni Tereshi, ili likombwa ze peli za linumbulwa ba ba ne ba libelela minyako ye kena mwa mandu a mulena, ba fetuhela Mulena Asuerusi, mi ba lela ku mu bulaya. 
ESG.2.22	 Morodekai a ziba taba yeo, mi a y'o bulelela Muoli Estere. Estere yena kiha s'a y'o bulelela mulena ka z'a n'a utwile Morodekai. 
ESG.2.23	 Kwa ba ni patisiso, mi kwa fumanwa kuli piho yeo i n'e li ya niti. Cwale batu bao ba babeli ba y'o silahiwa, mi ba shwa cwalo. Mulena a laela kuli taba ye i ñolwe mwa libuka za mubuso wa hae.
ESG.3.1	 Mwamulaho a nako ye telelenyana, Mulena Asuerusi a hulisa mutu ya bizwa Hamani ku ba ngambela wa naha. Hamani yo n'a li mwan'a Hamedata, muikulu wa Agagi. 
ESG.3.2	 Mulena a laela manduna ba ba mwa mubuso wa hae, kuli ba bonise likute la bona ku Hamani ka ku kubama ni ku mu kandelela. Kaufel'a bona ba eza cwalo haisi Morodekai ya n'a hanile ku eza cwalo. 
ESG.3.3	 Manduna ba bañwi mwa mulonga ba mu buza se ne si mu hanisa ku peta taelo ya mulena. 
ESG.3.4	 Ba bulela ni yena ka taba yeo ka zazi ni zazi, kono n'a sa ba teelezangi. Kih'a ba taluseza, a li, “Na, ni Mujuda, mi ha ni koni ku kandelela Hamani.” Cwale ba y'o bulelela Hamani taba yeo ba nze ba ipuza, ba li, “Kana Hamani a ka lumelela Morodekai ku eza cwalo?” 
ESG.3.5	 Hamani a nyema hahulu ha s'a lemuhile kuli Morodekai u hana ku kubama ni ku mu kandelela. 
ESG.3.6	 Cwale ha s'a zibile hape kuli Morodekai n'a li Mujuda, kiha s'a lela ku sa utwisa yena Morodekai feela butuku, kono ni bona Majuda kamukana ba ba mwa mubuso wa Peresia.
ESG.3.7	 Ka silimo sa bulishumi ka ze peli sa puso ya Mulena Asuerusi, mwa kweli ya pili, ili kweli ya Nisani, Hamani a laela kuli taula, ye n'e bizwa Puri, i laule ili kuli ku fumanwe hande lizazi ni kweli ya ku peta mulelo wa hae. Kwa tomwa kuli i be lizazi la bulishumi ka a malalu mwa kweli ya bulishumi ka ze peli ili yona kweli ya Adara.
ESG.3.8	 Cwale Hamani a y'o bulelela mulena, a li, “Ku na ni sitopa sa batu ba bañwi ba ba hasanezi mwa mubuso wa hao kaufela ili ba ba fumaneha mwa manaha kamukana. Ba latelela milao ye sa swani ni ya batu ba sili. Hape ha ba buluki milao ya mubuso, cwale ha ku lukeli ku ba tuhela cwalo ba nze ba iketile. 
ESG.3.9	 Haiba ku ku tabisa, muñ'a ka, u tome mulao kuli ba bulaiwe. Ha u lumela, ni tiisa niti kuli ni ta kona ku beya mwa pulukelo ya bulena mali a muwaya-waya wa silivela a eza likilo ze likiti ze mianda ye milalu ka mashumi a supile ni ze ketalizoho a zamaiso ya mubuso.”
ESG.3.10	 Mulena a comola lisale kwa munwana wa hae, le ne li itusiswa kwa ku kanta taelo ya mubuso, mi a li fa sila sa Majuda, yena Hamani mwan'a Hamedata, muikulu wa Agagi. 
ESG.3.11	 Mulena a mu bulelela, a li, “Batu ni mali a bona ki ba hao. U eze m'o latela ka bona.”
ESG.3.12	 Ka lizazi la bulishumi ka a malalu mwa kweli ya pili, Hamani a biza bañoli ba mulena, mi a t'o ba bulelela zibiso, kuli i taluswe ka lipuo kaufela ze n'e bulelwa mwa mubuso wa hae, mi i lumelwe kwa babusi, babusisi, ni manduna kaufela. Ya ñolwa ka libizo la Mulena Asuerusi, mane ya kantiwa ka lisale la hae. 
ESG.3.13	 Balumiwa ba nga mañolo ao, mi b'a isa mwa manaha kamukana a mwa mubuso. Mañolo n'a talusa kuli ka lona lizazi li li liñwi leo, la bulishumi ka a malalu mwa kweli ya Adara, Majuda kamukana ili ba banca ni ba bahulu, basali ni banana, ba bulaiwe. Ba bulaiwa ku si na makeke, mi liluwo la bona li ngiwe.
ESG.3_1.14	 Liñolo ne li li cwana,
ESG.3_1.14	“Mulena yo muhulu Asuerusi, kwa babusisi ba linaha ze mwanda ka mashumi a mabeli ni a supile, ze namile ku zwa India ku y'o fita kwa Etiopia, ni kwa babusisi banyinyani ba lilalo.
ESG.3_1.15	 “Sina ha ni beilwe ku ba yo muhulu wa licaba ze ñata, ni ku busa lifasi kaufela, ni se ni hupuzi ni ku tiisa kuli ni si ke na ba ni buikuhumuso bakeñisa ku ba ni maata. Kono kamita ni ka busa ka swanelo ni ka musa, kuli ni fumanele batu ba ka bupilo bwa niti, bo bu si na mifili-fili, ku fa mubuso wa ka bunde bwa zwelopili ni bunolo bwa linzila ku zwa kwa makalelo ku y'o fita kwa mafelelezo a naha ku si na kozi, ni ku kutiseza batu kozo ye ba lakaza.
ESG.3_1.16	 “Ka ku buza-buza kwa baelezi ba luna mo u lukelwa ku ezezwa muhupulo wo, lu se lu zibisizwe ki yo muñwi wa ku bona ya zibahala mwahal'a luna bakeñisa ngana, mi u fumanehile ku ba ni niti bakeñisa zibo, butali bwa hae, ni ku sepahala hahulu, mi mane u sweli situlo sa bubeli mwa kuta, ili munna ya bizwa Hamani. 
ESG.3_1.17	 Cwale lu utwa kuli ku na ni batu ba ba hasanezi mwa mishobo kaufela ye mwa lifasi, ba milao ye sa lumelelani ni ya mubuso wa macaba kamukana, mi ba zwelapili ku sa kuteka milao ya mulena, ili kuli muso wo, o lu tomile ku tusa batu kamukana, u si ke wa ezahala.
ESG.3_1.18	 “Lu lemuha kuli sicaba se, si eza milatu ye mituna kakuli ki ku sinya maata a puso ya luna. Si yemi si li nosi ku zwelapili si nze si ñañisana ni batu kaufela ili ku lwanisa milao ka mikwa ya sona ye si na tuso ni ku sa kuteka muso wa luna.
ESG.3_1.19	 “Cwalehe, lu laela kuli batu bo mu taluselizwe mwa mañolo o ñozwi ki Hamani, ya ketilwe ku talima ka za luna, yo ili mushemi wa luna wa bubeli, kafel'a bona, ni basali ba bona ni bana ba bona, mu ba bulaye ka mikwale, ni ku ba amuha linto kaufela. Mu si ke mwa ba ni makeke, kamba ku ba hauhela ka la bulishumi ni a mane mwa kweli ya bulishumi ni ze peli ili ya Adara, ya sona silimo se. 
ESG.3_1.20	 Batu ba, ba ba kalile kale ku eza bumaswe ku fitela nako ye, ba te ba feliswe kamukana ka lizazi li li liñwi, mi muso wa luna li te li zwelepili ka tabo ni kozo.”
ESG.3_2.21	 Ze n'e ñozwi mwa zibiso yeo, ne li na ni ku bulelwa patalaza mwa manaha kamukana, kuli yo muñwi ni yo muñwi a ine a nze a itukisize lizazi leo ha li fita.
ESG.3_2.22	 Ka taelo ya mulena, balumiwa ba funduka kapili, mi hape mulao wo wa huwelezwa mwa muleneñi wa Shushani. Mulena ni Hamani ba ina, mi ba nwa munzi wa Shushani, ona, u nz'o yemi maefe-efe.
ESG.4.1	 Morodekai ha s'a utwile ze n'e ezizwe kaufela, a pazula liapalo za hae ka pilu ye butuku. Cwale a apala masaka, a toza toho ya hae ka mulola wa fa liiso, a zamaya-zamaya mwahal'a munzi a nz'a lila ka tata ni ka pilu ye butuku. 
ESG.4.2	 Mane a t'o fita kwa munyako wa ndu ya bulena. H'a si ka kena kakuli ku kena mwahali ne ku tokwahala liapalo ze nde. 
ESG.4.3	 Mwa manaha kamukana mo ne ku talusizwe mulao wa mulena, ne ku na ni sililo se si tuna mwahal'a Majuda. Ba itima lico, ba sikoka, ba bokolola, mi buñata bwa bona ba apala masaka, mi ba lobala mwa mulola.
ESG.4.4	 Basizana ba Estere ni likombwa za hae ha ba t'o mu bulelela z'a n'a eza Morodekai, a filikana hahulu. A lumela Morodekai liapalo kuli a li apale bakeñisa ku apala masaka, kono h'a si ka li amuhela. 
ESG.4.5	 Cwale Estere a biza Hataki, yo muñwi wa likombwa za kwa lapa ya n'a ketilwe ki mulena ku ba mubeleki wa hae, mi a mu bulelela kuli a ye ku Morodekai a y'o buzisisa se ne si ezahala, ni kuli kikabakalañi. 
ESG.4.6	 Hataki a ya ku Morodekai mwa patelo ya munzi kwa munyako o ya kwa ndu ya bulena. 
ESG.4.7	 Morodekai a mu taluseza lika kaufela ze n'e ezahalile ku yena, ni f'a n'a kuma mali a n'a sepisize Hamani kuli u ta a beya mwa pulukelo ya bulena, haiba ku ta bulaiwa Majuda kamukana. 
ESG.4.8	 Kih'a fa Hataki liñolo la mulao le ne li ñozwi hona mo mwa Shushani, ili le ne li laela pulao ya bona. Morodekai a mu kupa kuli a li ise ku Estere, ku y'o mu taluseza mo li inezi lika, ni kuli yena a y'o shemba-shemba mulena, ni ku y'o mu kupa kuli a shwele batu ba hae makeke. Hape a kupa kuli a bulelele Estere, “Hupula mazazi a mu li mutu feela, a mu huliswa ki na. Kakuli Hamani, mutu wa bubeli mwa mubuso, u kupile mulena kabakala mafu a luna, mu lapela ku Mulimu ni ku bulela ku mulena kabakala luna ni ku lu pulusa kwa lifu.”
ESG.4.9	 Hataki a eza cwalo. 
ESG.4.10	 Mi Estere a mu kutiseza ku Morodekai ka manzwi a, a li, 
ESG.4.11	 “Haiba mañi ni mañi, munna kamba musali, a ka ya mwa lapa le li mwahali ku y'o bona mulena a si ka bizwa, mutu yo u swanezi ku shwa. Wo, ki ona mulao. Mutu kaufela, ku kala ka baelezi ba mulena ku y'o feleleza ka batu ba mwa macaba, u ziba cwalo. Ha ku na mukwa wa ku potoloha mulao wo, konji mulena h'a ka nanula malumu wa hae wa gauda. Fohe, mutu yo h'a sa bulaiwa. Kono s'e li kweli mulena a sa ni bizi.”
ESG.4.12	 Morodekai n'a y'o utwa manzwi a Estere. 
ESG.4.13	 Cwale a mu lumelela temuso ye, a li, “U si ke wa isepisa kuli wena u ta banduka kwa Majuda ba bañwi, kabakala kuli u inzi mwa ndu ya bulena. 
ESG.4.14	 Haiba u kuza feela cwalo ka nako ye cwana, lihalimu li ta tusa Majuda ni ku ba pilisa, kono wena u ta shwa, mi mba ya ndat'aho i ta fela. Kono ya ziba ki mañi! Mwendi n'e li kabakala yona nako ye ha u ezizwe muoli!”
ESG.4.15	 Estere a lumelela kalabo ye ku Morodekai, a li, 
ESG.4.16	 “Zamaya, u y'o kopanya Majuda kamukana ba ba mwa Shushani. Mu y'o itima lico, mi mu ni hupule. Mu si ke mwa y'o ca kamba ku nwa se siñwi ka mazazi a malalu, musihali ni bushihu. Basizana ba ka, hamoho ni na, lu ta eza cwalo. Zeo ha li se li felile, ni ta ya ku mulena, nihaike ki ku tula mulao. Haiba ni swanezi ku shwa ka ku eza cwalo, ni ta shwa.”
ESG.4.17	 Cwale Morodekai a nanuha, mi a y'o eza lika kaufela z'a n'a bulelezwi ki Estere.
ESG.4_1.18	 Cwale ka ku hupula misebezi kaufela ya Mulimu ye komokisa, a lapela tapelo ye, a li,
ESG.4_1.19	 “Oho, Muñ'a Bupilo,
ESG.4_1.19	Mulena ni Mulimu ya Maata Kaufela,
ESG.4_1.19	linto kamukana li mwa maata a hao,
ESG.4_1.19	mi ha ku na ya kona ku ku paleliswa
ESG.4_1.19	ha u hupuzi ku pulusa Isilaele.
ESG.4_1.20	 “Ee, ki niti. U ezize lihalimu ni
ESG.4_1.20	ni lifasi,
ESG.4_1.20	ni linto ze komokisa kaufela
ESG.4_1.20	ze mwatas'a lihalimu.
ESG.4_1.21	 U Muñ'a Bupilo wa linto kamukana,
ESG.4_1.21	mi ha ku na ya kona ku itamulela
ESG.4_1.21	ku wena, Muñ'a Bupilo.
ESG.4_1.22	 “U ziba linto kaufela.
ESG.4_1.22	Wa ziba, Muñ'a Bupilo,
ESG.4_1.22	luli wa ziba kuli ha si ka lishwau,
ESG.4_1.22	buipi ni ku lumbiwa feela
ESG.4_1.22	ha ni ezize cwalo,
ESG.4_1.22	ku hana ku kubama
ESG.4_1.22	fapil'a muikuhumusi yo, Hamani.
ESG.4_1.23	 Ne ni ka be ni akufile ku tubeta
ESG.4_1.23	mahutu a hae, ku pulusa Isilaele.
ESG.4_1.24	 “Kono se ni ezize,
ESG.4_1.24	ni si ezize kuli ni si ke na hulisa
ESG.4_1.24	mutu ku fita Mulimu.
ESG.4_1.24	Mi ha ku na ye ni ka kubamela haisi
ESG.4_1.24	wena, Muñ'a Bupilo.
ESG.4_1.24	Ka ku hana ku eza cwalo
ESG.4_1.24	ha ni na ku eza ka buipi.
ESG.4_1.25	 “Mi cwale Muñ'a Bupilo,
ESG.4_1.25	Mulimu ni Mulena, Mulimu wa Abrahama,
ESG.4_1.25	pulusa batu ba hao!
ESG.4_1.25	Luli ba bañwi ba bata ku lu feza,
ESG.4_1.25	mi ba hupuzi ku timeza batu ba hao,
ESG.4_1.25	b'o iketezi ku zwa kwa simuluho.
ESG.4_1.26	 U si ke wa lisela batu ba hao
ESG.4_1.26	b'o ipuluselize mwa Egipita.
ESG.4_1.27	 U utwe tapelo ya ka,
ESG.4_1.27	u hauhele batu ba hao,
ESG.4_1.27	mi u fetule maswabi a luna tabo,
ESG.4_1.27	kuli lu n'o ku opelela, lu lumbeke
ESG.4_1.27	libizo la hao, Muñ'a Bupilo.
ESG.4_1.27	U si ke wa tuhela ba ba ku lumbeka
ESG.4_1.27	ba shwa.”
ESG.4_1.28	 Mi Maisilaele kamukana ba huweleza ka maata a bona kaufela, kakuli ne ba se ba libilwe ki lifu.
ESG.4_1.29	 Muoli Estere, ni yena a sabela ku Muñ'a Bupilo mwa kozi ye tuna ya lifu ye n'e mu tahezi. 
ESG.4_1.30	 A tubula liapalo za hae za bulena mi a apala za maswabi. Bakeñisa kuli a tole mafula a nunka hande hahulu, a teko ye tuna, a tola mulola wa fa liiso ni buloko bwa lifolofolo. A sinya mubili wa hae hahulu, mi ni libaka ze ñwi za tabo ya bulena bwa hae za tala milili y'a n'a kumauzi kwa toho ya hae. 
ESG.4_1.31	 A kupa Muñ'a Bupilo, Mulimu wa Isilaele, ka manzwi a, “Muñ'a Bupilo wa ka, Mulen'a luna, ki wena feela Mulimu. U tahe, u t'o ni tusa, kakuli ni inzi ni li nosi, mi ha ni na mutusi haisi wena. 
ESG.4_1.32	 Kozi se i ni atumezi. 
ESG.4_1.33	 Ku kala ka bwanana bwa ka ni lutilwe ki bashemi ba ka, kuli wena, Muñ'a Bupilo, n'o ketile Isilaele mwa macaba kamukana, ni bo kukw'a luna mwa batu kaufela baikale, ku ba lusika lwa hao kuya kuile, ni kuli u ba pilisize sina mo n'o ba sepiselize.
ESG.4_1.34	 “Mi cwale ha lu ku foselize, u lu neezi kwa lila za luna kakuli lu kutekile milimu ya bona. 
ESG.4_1.35	 Muñ'a Bupilo, u lukile luli. 
ESG.4_1.36	 Kono ni ka nako ye ha ba kolwi ka manyando a butanga bwa luna. Ba beile maata a bona mwa milimu ya bona. 
ESG.4_1.37	 Ba bata ku felisa z'o n'o bulezi ka mulomo wa hao, ku zwisa butumo bwa hao, ku kwala milomo ya ba ba ku lumbeka, ni ku felisa kanya ya katala ni Tempele ya hao. 
ESG.4_1.38	 Ba sepisa ku kwalula milomo ya bahedeni, ku opela lipina za ku lumba milimu ye si na tuso, ni ku kuteka mulen'a bona sina Mulimu kuya kuile.
ESG.4_1.39	 “Muñ'a Bupilo u si ke wa tuhela kuli milimu ye si na tuso i fiwe likute la hao. U si ke wa lisela batu ba lu seha bakeñisa sinyehelo ya luna. U ba kutiseze bumaswe bwa milelo ya bona. Manyando a muzamaisi wa bona a be mutala kwa lila za luna.
ESG.4_1.40	 “U lu hupule, Muñ'a Bupilo. U zibahaze maata a hao ka yona nako ye ya manyando a luna. Haili na, u ni fe bundume, wena Mulena Mulimu ni Mubusi wa maata kaufela. 
ESG.4_1.41	 U ni fe manzwi a swanela ha ni li fapil'a mulena. U sikulule pilu ya hae kuli a toye sila sa luna, kuli yena, ni lila ze ñwi ze swana ni yena, li feliswe. 
ESG.4_1.42	 Cwale haili luna, u lu puluse ka lizoho la hao. U t'o ni tuse kakuli ni inzi ni li nosi, mi ha ni na yo muñwi haisi wena, Muñ'a Bupilo.
ESG.4_1.43	 “Wa ziba kuli ni toile likute la bahedeni, ni ku nyenya mumbeta wa mutu ye si Mujuda ni wa muñete ufi ni ufi. 
ESG.4_1.44	 Wa ziba kuli ni hapelelizwe, mi ha ni lati liponiso za situlo sa ka se situna, ze ni beyanga kwa toho ha ni li fapil'a mulena. Ni li nyenya inge biemba bye bi masila mi ha ni li apali ka mazazi feela. 
ESG.4_1.45	 Musizana wa hao h'a si ka ca kwa tafule ya Hamani, kamba ku tabela mikiti ya silena, kamba ku nwa waine ya litabelo. 
ESG.4_1.46	 Mi mutang'a hao h'a si ka a ba ni tabo ku zwa ka lizazi l'a kile a huliswa ku fitela nako ye, haisi feela ku wena, Muñ'a Bupilo, Mulimu wa Abrahama.
ESG.4_1.47	 “Mulimu, wena u na ni maata a ku tula batu kaufela. U teeleze litapelo za batanga ba hao ba ba felelwa ki sepo. U lu puluse kwa mazoho a ba ba maswe, mi u ni lukulule kwa sabo ya ka.”
ESG.5_1.1	 Ka lizazi la bulalu ha n'a s'a felize ku lapela, a tubula liapalo za maswabi, mi a apala hande liapalo za hae ze nde. 
ESG.5_1.2	 Ha s'a apezi hande cwalo liapalo za hae za bulena, hape a lapela ku Mulimu, ya babalela ni ku tusa batu kaufela. Cwale a nga basizana ba babeli. 
ESG.5_1.3	 A sikatela ku yo muñwi, mi yo muñwi a zamaya a lwezi mungundo wa siapalo sa hae. N'a sikatezi fa mwambo wa musizana kuli a tiyele fateñi kakuli mubili wa hae n'o fokola hahulu. 
ESG.5_1.4	 Musizana yo muñwi n'a zamaya mwamulaho a mulen'a hae a nz'a nanulezi mungundo wa siapalo sa hae se ne si hoha fafasi. 
ESG.5_1.5	 Ka bunde bwa hae, pata ya hae ne i benya ka tabo ni lilato, kono mwa pilu n'a saba. 
ESG.5_1.6	 Ha s'a fitile mwa minyako kaufela, a fumana kuli s'a li fapil'a mulena. N'a inzi mwa sipula sa hae sa bulena, a apezi mwa liapalo za hae, ze ne li benya ka gauda ni macwe a mande hahulu. Ya ba pono ye komokisa. 
ESG.5_1.7	 H'a nanula pata ya hae ye benya hahulu, a mu talima ka buhali. A mu talima ka buhali bo butuna. Mulena yo wa musali a wela fafasi ka sabo, a cinca sifateho mi a yendeka toho ya hae ku musizana ya n'a zamaya ni yena.
ESG.5_1.8	 Kono Mulimu a cinca pilu ya mulena, a ba ya lilato. A nanuha mwa sipula sa hae kapili-pili, a tulelela mufumahali yo mwa mazoho a hae ku fitela a wa pilu. A mu shemba-shemba ka manzwi a mande. 
ESG.5_1.9	 A li, “Ki nto mañi Estere? Ni mwanahenu! 
ESG.5_1.10	 Tiya pilu! Ha u na ku shwa. 
ESG.5_1.11	 Taelo ya luna ki ya kwa batu feela. Taha ku na.” 
ESG.5_1.12	 Mi a mu kambeka lukanda lwa hae lwa bulena fa mulala, a mu tabisa, a li, “Ni bulelele.”
ESG.5_1.13	 Yena a li, ‘Mulen'a ka, n'o bonahala ku na inge lingeloi la Mulimu, mi pilu ya ka ne i tulile hahulu ka sabo ya maata a hao. 
ESG.5_1.14	 Kakuli u sabisa hahulu, mulen'a ka, mi pata ya hao i benya hahulu.”
ESG.5_1.15	 Kono ha n'a sa bulela a wela fafasi, a welela. 
ESG.5_1.16	 Mulena a swaba, mi batu ba hae ba lika hahulu ku mu shemba-shemba.
ESG.5_2.17	 Mulena a buza, a li, “Muoli Estere, kiñi? Ni bulelele s'o bata, mi u ta si fumana, mane niha i ka ba licika la mubuso wa ka.”
ESG.5_2.18	 Estere a alaba, a li, “Haiba muñ'a ka a lata, ne ni ka lakaza kuli yena muñ'a ka, ni Hamani, ba t'o ba baenyi ba ka kwa mukiti wa lico o ni ta mi lukiseza manzibwana.”
ESG.5_2.19	 Cwale mulena a laela kuli Hamani a tahe kapili, ili kuli ba y'o ba baenyi ba Estere. Mulena ni Hamani kiha ba taha kwa mukiti wa Estere wa lico. 
ESG.5_2.20	 Ka nako ya waine, mulena a buza Estere, a li, “Ni bulelele s'o bata, mi u ta si fumana. Ni ta lumelela kupo ya hao, mane niha u ka kupa licika la mubuso wa ka.”
ESG.5_2.21	 Estere a alaba, a li, 
ESG.5_2.22	 “Haiba muñ'a ka a ka lumelela kupo ya ka, ne ni sa lakaza kuli wena muñ'a ka, ni Hamani, mu t'o ba hape baenyi ba ka kamuso kwa mukiti o ni ta mi lukiseza. Ka yona nako yeo kihona ni ta ku bulelela se ni bata.”
ESG.5_2.23	 Hamani h'a zwa fa mukiti n'a tabile, mi a wile pilu. Kono h'a bona Morodekai kwa munyako wa lapa la bulena, mi hape Morodekai n'a si ka yema kapa ku mu kuteka h'a fita, Hamani a mu halifela. 
ESG.5_2.24	 Kono a iswala, mi a ya kwa ndu ya hae. A memela balikani ba hae kwa ndu ya hae, mi a kupa musal'a hae Zereshi kuli a t'o kopana ni bona. 
ESG.5_2.25	 A itumba fapil'a bona ka bufumu bwa hae, ka buñata bwa bana b'a n'a na ni bona, ni ka situlo se si pahami s'a n'a mu yolisize mulena, ni mw'a n'a kutekehela ku fita manduna ba bañwi kamukana. 
ESG.5_2.26	 Hamani a zwelapili, a li, “Se siñwi hape i ka ba sifi. Muoli Estere u ezize mukiti, mi ku memilwe feela mulena ni na, mi lu sa memilwe hape ni kamuso. 
ESG.5_2.27	 Kono zeo kaufela ha li na tuso ku na ha ni nze ni sa bonanga Morodekai, yena Mujuda yani, ya inzi kwa munyako wa lapa la mulena.”
ESG.5_2.28	 Cwale musal'a hae ni balikani ba hae ba li, “Kiñi ha u sa yahi silaha sa mapeka a mashumi a mabeli ka a ketalizoho kwa butelele, mi kamuso i sa li kakusasana n'o ka kupa mulena kuli Morodekai a y'o silahelwa fateñi? Fohe, n'o ka ya kwa mukiti u nz'o tabile.” Hamani a hupula kuli wo n'e li muhupulo o munde, mi cwale a yahisa silaha.
ESG.6.1	 Ka bona busihu bo, mulena a ba ni sikobyoti, cwale kih'a kupa kuli ku tiswe buka ya Litaba za Mubuso, mi ku balwe ze ñwi mwateñi. 
ESG.6.2	 Mwa kalulo ye n'e balwa ne ku taluswa ni za mulelo o n'o lemuhilwe ki Morodekai, wa ku bulaya mulena, ili o n'o ezizwe ki Bigitani ni Tareshi, likombwa ze peli za mulena ba ba ne ba libelela mandu a hae. 
ESG.6.3	 Mulena a buza, a li, “Lu kutekile cwañi ni ku itumela ku Morodekai ka kezo ye?”
ESG.6.3	Batanga ba hae ba alaba, ba li, “Ha ku na ni se sikana s'a ezelizwe, muñ'a luna.”
ESG.6.4	 Mulena a buza, a li, “Kikuli kwa manduna ba ka ha ku na ya li teñi mwa lapa, nji?”
ESG.6.4	Hamani, ya n'a til'o kupa ku mulena kuli Morodekai a pahekwe fa silaha, se ne si se si lukile, kihona n'a sa z'o kena mwa lapa. 
ESG.6.5	 Cwale batanga ba alaba, ba li, “Ku na ni Hamani, ya litezi ku bonana ni wena.”
ESG.6.5	Mulena a li, “A mu mu bulelele a kene.”
ESG.6.6	 Cwale Hamani a kena, mi mulena a li ku yena, “Ku na ni mutu yo muñwi ye ni bata hahulu ku hulisa. Mutu yo ni ka mu ezezañi?”
ESG.6.6	Hamani a hupula mwa pilu, a li, “Cwale ya batiwa hahulu ki mulena kuli a mu hulise ki mañi? Ki na, hande-nde.”
ESG.6.7	 Cwale a alaba mulena ka za mukwa wa ku hulisa yo muñwi hahulu. 
ESG.6.8	 A li, “Tiseza mutu yo liapalo za bulena, zona z'o kile wa apala. U tise ni litumo ze kabisizwe li beiwe kwa pizi ya hao. 
ESG.6.9	 Cwale u nge yo muñwi kwa batu ba hao ba ba kutekeha, a apese mutu yo, mi a mu ise fa patelo ya munzi a pahami fa pizi. Mutu yo ya kutekeha, a zamaye a nz'a huweleza, a li, ‘A mu bone mw'a itumelela mulena ku mutu y'a lata kuli a mu hulise!’ ”
ESG.6.10	 Mulena kiha s'a li ku Hamani, “Akufa, u y'o nga liapalo ni pizi, mi u t'o fa likute leo ku Morodekai wa Mujuda. U mu ezeze lika kamukana z'o kakanyize. U ta mu fumana a inzi kwa munyako wa lapa la mulena.”
ESG.6.11	 Cwale Hamani a nga liapalo ni pizi. A apesa Morodekai liapalo zeo, mi a mu pahamisa fa pizi, mi Hamani a mu isa fa patelo ya munzi, a nz'a zibisa batu ha ba nze ba zamaya, a li, “A mu bone, mulena mw'a itumelela ku mutu y'a lata kuli a mu hulise!”
ESG.6.12	 Morodekai kiha s'a kutela kwa munyako wa kwa lapa, haili Hamani yena a kutela kwa ndu ya hae, a ikwahezi kwa pata ka maswabi. 
ESG.6.13	 A y'o bulelela musal'a hae ni balikani ba hae kaufela ze n'e ezahalile ku yena kamukana. Cwale musali ni balikani ba Hamani ba ba butali bao, ba mu bulelela, ba li, “Morodekai s'a kala ku ku fita kwa maata. Ki Mujuda, mi hape ha ku sa na mukwa o ka mu hanisa ka ona. U ta pila mane a ku bone wena ha u ta sinyeha.”
ESG.6.14	 Ha ne ba sa bulela cwalo, sikombwa sa mulena sa fita ka bubebe ku t'o bizeza Hamani kwa mukiti wa Estere.
ESG.7.1	 Mi cwale mulena a ya ni Hamani ku y'o ca hape ni Estere lwa bubeli. 
ESG.7.2	 Ha ku se ku nwiwa waine, mulena a buza, a li, “Muoli Estere, cwale s'o bata ki sika mañi? Ni bulelele, mi u ta si fumana. Ni ta ku fa mane nihaili licika la mubuso.”
ESG.7.3	 Muoli Estere a alaba, a li, “Ka buikokobezo, muñ'a ka, haiba kupo ya ka ne i ka lumelelwa, takazo ya ka kiha ne ni ka pila ni kuli banabahesu ni bona ba pile. 
ESG.7.4	 Banabahesu ni na cwalo lu lekisizwe kuli lu bulaiwe. Lu na ni ku feliswa, mbuu! Ne ni ka be ni kuzize feela, haiba ne lu ka lekiswa ku y'o ba batanga, kakuli fo manyando a luna n'a si ke a kona ku kataza mulena.”
ESG.7.5	 Cwale Mulena Asuerusi a buza Muoli Estere, a li, “Ki mañi ya lika ku eza nto ye cwalo? U kai yena mutu yo?”
ESG.7.6	 Estere a alaba, a li, “Sila, ni mubulai wa luna, ki yena mutu yo ya maswe, yena Hamani yo!” Hamani a kenwa ki luwewe lwa sabo. 
ESG.7.7	 Mulena a yakuka ka buhali, a zwa mwa ndu, mi a ya mwa simu ya lipalisa ye fapil'a ndu ya bulena.
ESG.7.7	Hamani a lemuha hande-nde kuli, ka kezo ye, mulena n'a lelile ku mu utwisa butuku, cwale kih'a sa siyala, mi a kupa Muoli Estere kuli a mu pilise. 
ESG.7.8	 Mulena h'a zwa mwa simu ya lipalisa ku kutela mwa ndu, Hamani n'a nz'a ikwiseza fa sipula sa Estere sa ku pumulela, ili ku kupa ku shemubiwa. Mulena a huwa, a li, “Kikuli mutu yo u bata ku swala muoli likalala hona fa mwa meeto a ka, mwa ndu ya bulena, nji cwañi?”
ESG.7.8	Mulena a si ka feleleza ku bulela cwalo, likombwa se li kwahela Hamani kwa toho. 
ESG.7.9	 Cwale yo muñwi wa bona, ya n'a bizwa Haribona, a li, “Hamani mane u yahile silaha kwa ndu ya hae kuli a y'o silahela fateñi Morodekai, ya pilisize wena muñ'a ka. Mi silaha seo si eza mapeka a mashumi a mabeli ka a ketalizoho kwa butelele!”
ESG.7.9	Mulena a laela, a li, “A mu y'o paheka Hamani fateñi.”
ESG.7.10	 Cwale Hamani a y'o silahelwa fa silaha s'a n'a yahezi Morodekai, mi buhali bwa mulena bwa kuyuka.
ESG.8.1	 Ka lona lizazi leo Mulena Asuerusi a fa Muoli Estere liluwo kaufela la Hamani, sila sa Majuda. Estere a bulelela mulena kuli Morodekai ki wahabo, mi cwale Morodekai a lumelelwa ku taha fapil'a mulena. 
ESG.8.2	 Mulena a zwisa lisale la kwa munwana wa hae le li na ni liswayo, l'a n'a ngile ku Hamani, mi a li fa Morodekai. Estere a beya tutu ya Hamani mwa pabalelo ya Morodekai.
ESG.8.3	 Cwale Estere a bulela hape ku mulena, a ikwiseza kwa mahutu a hae a nz'a lila. A mu kupa kuli a felise mulelo o maswe wa Hamani, muikulu wa Hagagi, ili mulelo w'a n'a ezelize Majuda. 
ESG.8.4	 Mulena a mu supa ka mulamu wa bulena wa gauda. Cwale Estere a yema, mi a li, 
ESG.8.5	 “Haiba muñ'a ka a lata cwalo, ni ku ni utwela butuku, mi haiba a bona kuli ku lukile, muñ'a ka, eza taelo ye ta hanisa mulelo wa Hamani ku ezahala, ili ona mulelo wani w'a n'a s'a ezize Hamani, mwan'a Hamedata muikulu wa Hagagi, wa kuli ku bulaiwe Majuda kaufela ba ba mwa mubuso wo. 
ESG.8.6	 Na, ni ka itiisa cwañi haiba ku zieleha ko ku cwalo ku tahela banabahesu, mi batu ba ku luna luli ba bulaiwa?”
ESG.8.7	 Cwale Mulena Asuerusi a li ku Muoli Estere ni Morodekai, wa Majuda, “A mu bone. Ni bulaile Hamani kabakala mulelo wa hae wa ku bulaya Majuda. Ni file Estere tutu ya hae. 
ESG.8.8	 Kono zibiso ye ezizwe ka libizo la mulena ni ku kantiwa ka liswayo la bulena ha i konwi ku fetulwa. Nihakulicwalo, mwa kona ku ñolela Majuda ze mu lata kamukana. Mwa kona ku ñola ka libizo la ka mane ni ku kanta fateñi sikantiso sa bulena.”
ESG.8.9	 Taba ye i kile ya ezahala ka lizazi la bumashumi a mabeli ka a malalu mwa kweli ya bulalu, ili yona kweli ya Sivani. Morodekai a biza bañoli ba mulena, mi a t'o ba bulelela ze ne ba swanezi ku ñolela Majuda, babusi, bazamaisi ni manduna kamukana ba mwa linaha ze mwanda ka mashumi a mabeli ni ze supile ku kalela kwa India mane ku y'o fita kwa Etiopia. Mañolo a, n'a ñolezwi batu ba naha ni naha ka puo ya bona, ni kwa Majuda cwalo ka puo ya bona. 
ESG.8.10	 Morodekai a ñolisa mañolo ao ka libizo la Mulena Asuerusi, mi a' kanta ka sikantiso sa bulena. A isiwa ki batu ba ba ne ba pahami fa lipizi ze zwa mwa mulaka wa bulena.
ESG.8.11	 Mañolo a, n'a talusa kuli mulena n'a lumelela Majuda, mwa munzi ni munzi, ku kopana hamoho ni ku itwanela. Haiba ba lwaniswa ki batu ba ba sweli lilwaniso, ba ka ba ba mushobo ufi kamba ufi, mwa naha ifi ni ifi, ba kone ku itamulela mi ba ba bulaye bona, basali ba bona ni bana cwalo. Ba ba feze mbuu, ni ku hapa bufumu bwa bona. 
ESG.8.12	 Mulao wo, n'o swanezi ku sebeza mwa mubuso wa Peresia kamukana ka lona lizazi le ne li ketezwi pulao ya Majuda, ili lona lizazi la bulishumi ka a malalu la kweli ya Adara, yona kweli ya bulishumi ka ze peli.
ESG.8_1.13	 Liñolo ne li li cwana, “Mulena yo Muhulu Asuerusi kwa babusisi ba bahulu ba linaha ze mwanda ka mashumi a mabeli ni ze supile, ze namile ku zwa kwa India mane ku y'o fita kwa Etiopia, ni kwa batu ba luna kaufela ba ba sepahala: Mu lumele!
ESG.8_1.14	 “Batu ba bañata hañata ka ku kutekwa, bakeñisa musa o mutuna wa lituso ze ba fiwa feela, ba se ba ikuhumusa. 
ESG.8_1.15	 Ha ba lati feela ku nyandisa batu ba luna, kono ba yembuluzwi ki bufumu, mane ba lela ku eza maswe ba ba fa lituso zeo. 
ESG.8_1.16	 Ha ba zwisi feela buitumelo kwa batu kono ba yaululwa ki buitumbo bwa bao ba ba sa zibi bunde mi ba sa zibi kuli linto kaufela kamita li bonwa ki Muñ'a Bupilo. Ba hupula kuli ba ka punyuha katulo ya Mulimu, yena ya bona linto kaufela, mi a toile ba ba maswe. 
ESG.8_1.17	 Ki hañata ku ezahala kwa batu ba ba filwe maata a buzamaisi kuli, ha ba se ba twaelani ni balikani ba bona mi ba lumela ku susuezwa ki bona, ba ipumananga hamoho ni bona ba li mwa mulatu wa ku sulula mali a ba ba si na mulatu, ni ku ba mwa bumai bo bu sina mo bu ezezwa. 
ESG.8_1.18	 Kamukwaocwalo minahano ye minde ya babusisi i se i fosisizwe ki likañi za buhata bwa batu ba ba maswe. 
ESG.8_1.19	 Nto ye i kone ku bonahala ku si na ku kutela kwa litaba za linako za kale, ze n'e se lu talusize. Feela mu na ni ku talima ku ze li teñi, ili kwa milatu ye tahisizwe ki manduna ba bañata ba ba maswe. 
ESG.8_1.20	 Cwalehe, kwapili lu ka itusisa maata a luna ku tiisa kozo ni mubuso wa batu kaufela. 
ESG.8_1.21	 Lu ka beya milao ye minca ni ku atula litaba ze lu zibisizwe ka mukwa o lukela.
ESG.8_1.22	 “Cwale Hamani mwan'a Hamedata ki Mumasedonia yo n'e si Muperesia ni hanyinyani, mi n'a sa swani ni luna kwa bunde. 
ESG.8_1.23	 Lu mu pilisize hande sina mo lu pilisezanga macaba kaufela, mane a bizwa ndat'a luna. A kutekwa ki batu kamukana ku fitela a ba yena wa bubeli ku mulena. 
ESG.8_1.24	 Kono yena kabakala ku palelwa ku buluka situlo sa hae se situna, u hupuzi ku ku lu amuha mubuso ni bupilo bwa luna. 
ESG.8_1.25	 Hape, ka bupumi ni likañi za hae, n'a ka be a lu bulaisize Morodekai, mupulusi ni mutusi wa luna wa kamita, ni Estere ya lukile hahulu ili muoli wa luna, hamohocwalo ni sicaba sa bona. 
ESG.8_1.26	 N'a hupuzi kuli, ka yona mikwa ye, n'a ka lu siya, lu si na se ne si ka lu tusa, mi n'a ka tutiseza mubuso wa Maperesia ku ba Masedonia.
ESG.8_1.27	 “Kono lu fumana kuli Majuda, ba ba lelilwe ku timezwa ki munna yo ya maswe hahulu, ha si lifosi kono ki ba ba buswa ki milao ye minde hahulu. 
ESG.8_1.28	 Ki bana ba Muambakani ya Pahami, Mulimu ya maata ya pila, ya lu fumanisa bunde, luna ni bashemi ba luna ba kale, ni mubuso wa luna o sa zwelapili. 
ESG.8_1.29	 Kikabakaleo mu lukela kuli mu si ke mwa latelela za mañolo a ne mu lumezwi ki Hamani mwan'a Hamedata. 
ESG.8_1.30	 Muñoli wa ona u shwile. N'a tamezwi kwa munyako wa Shushani, yena ni ba ndu ya hae kaufela. Wo n'e li mupuzo o n'o mu lukela, w'a n'a mu file Mulimu, mubusi wa linto kaufela. 
ESG.8_1.31	 Mu hasanye mañolo a mushobo wa ona mwa libaka kaufela ku lumelela Majuda kuli ba latelele mikwa ya sizo sa bona. 
ESG.8_1.32	 Mu ba tuse ku mañi ni mañi ya ka ba lwanisa ka lizazi le li ketilwe ku ba lona la manyando a bona, ili la bulishumi ka a malalu mwa kweli ya bulishumi ka ze peli, yeo ili ya Adara. 
ESG.8_1.33	 Mulimu ya Maata Kaufela u ezize lizazi le kuli li be la tabo, isiñi la sinyehelo, kwa batu ba hae ba ba ketilwe. 
ESG.8_1.34	 Majuda, mu eze mukiti wo kuli i be lizazi le lituna mwa mifuta ya mikiti ya mina kaufela. 
ESG.8_1.35	 Ku tuha fa ni ka linako za kwapili, ku mina ni ku Maperesia ba lipilu ze nde, i te i be kupuzo ya tukuluho ya mina, mi kwa lila za mina i te i be kupuzo ya sinyeho ya bona.
ESG.8_1.36	 “Muleneñi o muñwi ni o muñwi ni linaha kamukana ze sa lateleli litaelo ze, li ka timezwa ka mulilo ni ka mikwale ku si na makeke. Ha si batu feela kono nihaiba lifolofolo ni linyunywani za mwa naheñi ha li na ku ba mwateñi kuya kuile.
ESG.8_2.37	 “Mulao wo n'o swanezi ku huwelezwa kuli ki mulao luli, mi u zibiswe mañi ni mañi mwa naha ifi kamba ifi, kuli Majuda ba te ba kone ku itwanela kwa lila za bona lizazi leo ha li ka taha.”
ESG.8_2.38	 Ka taelo ya mulena, bapahami ba lipizi ba pahama lipizi za bulena, mi ba funduka ka lubilo lo lutuna. Mulao wo, wa zibiswa cwalo ni mona mwa muleneñi wa Shushani.
ESG.8_2.39	 Morodekai a zwa mwa ndu ya mulena a apezi liapalo za bulena za mibala ya ndilu ni busweu, ni kubo ye nde ye puzwa, ni kuwani ya bulena ye nde hahulu ya gauda. Cwale mwa mikwakwa ya Shushani kwa utwahala miluluezo ni mihuwo ya tabo. 
ESG.8_2.40	 Kwa Majuda ya ba tabo, buiketo, nyakalalo, ni maikuto a ku tula. 
ESG.8_2.41	 Mwa manaha ni mwa minzi kamukana, mo ne ku balilwe zibiso yeo ya mulena, Majuda ba ba ni lizazi la pumulo, la tabo, la mukiti ni nyakalalo. Mi kaniti batu ba bañata ba fetuha Majuda, kakuli ne ba sa ba ba saba ka yona nako yeo.
ESG.9.1	 Lizazi la bulishumi ka a malalu la kweli ya Adara la fita. N'e li lona lizazi leo taelo ya bulena n'e swanezi ku ezahala, ili lizazi le ne ba isepisize lila za Majuda kuli ba ta ba tula. Kono bakeñisacwalo, bona ba tulwa ki Majuda. 
ESG.9.2	 Mwa libaka za Majuda kaufela ze mwa minzi ya mubuso, Majuda ba itukiseza ku lwanisa mañi ni mañi ya ka lika ku ba lwanisa. Kai ni kai batu ne ba ba saba, mi ne ku si na ya n'a ka kona ku lwana ni bona. 
ESG.9.3	 Hande-nde, manduna kamukana ba libaka ze ñwi za mubuso, babusisi, bazamaisi ni lindulumeti ba tusa Majuda, kakuli kaufel'a bona ne ba saba Morodekai. 
ESG.9.4	 Ne ku zibahala hande mwa mubuso kamukana kuli ka nako yeo Morodekai n'a s'a na ni maata mwa ndu ya bulena, mi n'a sa zwelapili ku ba ni maata hahulu. 
ESG.9.5	 Cwale Majuda ne ba kona ku ikezeza mo ne ba latela ka lila za bona. Ba ba lwanisa ka mikwale, mi ba ba bulaya ka buñata.
ESG.9.6	 Mwa Shushani, ona muleneñi kasibili, Majuda ba bulaya batu ba mianda i ketalizoho. 
ESG.9.7	 Ba bulaya cwalo ni Parishandata, Dalufoni, Asipata, 
ESG.9.8	 Porata, Adalia, Aridata, 
ESG.9.9	 Parimashita, Arisai, Aridai ni Jezata. 
ESG.9.10	 Bao ne ba li bana ba bashimani ba lishumi ba Hamani, mwan'a Hamedata, ya n'a li sila sa Majuda. Nihakulicwalo ha ba si ka hapa se siñwi.
ESG.9.11	 Palo ya batu ba ba ne ba bulailwe mwa Shushani ya y'o bihiwa ku mulena, lona zazi leo. 
ESG.9.12	 Cwale yena a li ku Muoli Estere, “Mwa Shushani feela, Majuda ba bulaile batu ba mianda i ketalizoho, ku kopanyeleza ni bana be Hamani ba lishumi. Mwa libaka ze ñwi za mubuso ba ezize cwañihe! Cwale u sa batañi ka nako ye? U ta si fumana. Ni bulelele se siñwi hape s'o bata, mi u ta si fumana.”
ESG.9.13	 Estere a alaba, a li, “Haiba muñ'a ka a lata cwalo, a lumelele Majuda ba mwa Shushani kuli kamuso ba eze hape se ba lumelezwi ku si eza kacenu. Mi ba paheke litupu za bana ba lishumi fa silaha.” 
ESG.9.14	 Mulena a laela kuli ku eziwe cwalo, mi taelo ya zibiswa mwa Shushani. Litupu ze lishumi za bana ba Hamani za pahekiwa. 
ESG.9.15	 Ka lizazi la bulishumi ka a mane mwa kweli ya Adara, Majuda ba mwa Shushani ba kopana hape, mi ba bulaya batu ba bañwi ba mianda ye milalu mwa hae. Kono ni teñi ha ba si ka hapa se siñwi.
ESG.9.16	 Majuda ba mwa libaka ze ñwi za mubuso ba kopana, mi ba itwanela. Ba fenya lila za bona ka ku bulaya batu ba likiti ze mashumi a supile ka ze ketalizoho, ba ba ne ba ba toile. Kono ha ba si ka hapa se siñwi. 
ESG.9.17	 Fo, n'e li ka lizazi la bulishumi ka a malalu, la kweli ya Adara. Habusa, la bulishumi ka a mane, ha ku si ka ba ni lipulao hape mwa libaka ze ñwi, mi ba li eza lizazi la mukiti ni la tabo. 
ESG.9.18	 Majuda ba mwa Shushani, nihakulicwalo, bona ba pumula ka lizazi la bulishumi ka a ketalizoho. Ne ba se ba bulaile lila za bona ka la bulishumi ka a malalu ni la bulishumi ka a mane, kihona ba pumula ka la bulishumi ka a ketalizoho. 
ESG.9.19	 Kikabakaleo, Majuda ba ba pila mwa minzi ye minyinyani, ye si na makwakwa, ha ba buluka lizazi la bulishumi ka a mane mwa kweli ya Adara kuli li be lizazi la pumulo ni la tabo, ili nako ya mukiti wa ku fana limpo yo muñwi ku yo muñwi, kanti ku bao ba ba pila mwa muleneñi, lizazi la ku taba ni ku ipa limpo ni ba ba pila ni bona ki la bulishumi ni a ketalizoho la Adara.
ESG.9.20	 Morodekai a ñola litaba zeo kaufela. A lumelela mañolo kwa Majuda kamukana, ba fakaufi ni ba kwahule, kai ni kai mwa mubuso wa Peresia. 
ESG.9.21	 A ba bulela ku buluka mazazi a la bulishumi ka a mane ni la bulishumi ka a ketalizoho mwa kweli ya Adara kuli a be mazazi a pumulo silimo ni silimo. 
ESG.9.22	 A, ki ona mazazi o ne ba tuzi Majuda lila za bona. N'e li kweli ya maswabi ye n'e fetuhile kweli ya tabo ni nyakalalo. Ba bulelelwa ku buluka mazazi ao kuli a be a mikiti ni a ku fa limpo kwa banabahabo bona ni kwa babotana. 
ESG.9.23	 Cwale Majuda ba latelela likelezo za Morodekai, mi mukiti wo, wa ba wa sizo lilimo kaufela.
ESG.9.24	 Hamani ye n'e li sila sa Majuda, mwan'a Hamedata ni muikulu wa Agagi, n'a lauzi ka taula ye bizwa puri kuli a fumane lizazi l'a n'a ka bulaya Majuda ka lona. N'a lelile ku ba feza mbuu. 
ESG.9.25	 Kono Estere a ya ku mulena, mi mulena a ñola litaelo ze tahisize kuli Hamani a tahelwe ki ziezi ka bumaswe bw'a n'a lelile kwa Majuda, mane yena ni bana ba hae ba silahiwa. 
ESG.9.26	 Kikabakaleo pumulo ha i bizwa Purimi, kikuli Taula. Kabakala liñolo la Morodekai, kabakala ze ne ba iponezi, ni kabakala ze n'e ezahalile kaufela ku bona, Majuda ba tomezi mulao. 
ESG.9.27	 Majuda ba ikezeza mulao wa bona ka ku lata, baikulu ba bona, ni mutu kaufela ya n'a ta ikeza Mujuda, kuli ka nako ya teñi, ka silimo ni silimo, mazazi ao a mabeli a bulukwe ili ka ku ya ka litaelo za Morodekai. 
ESG.9.28	 Kwa lukiswa kuli lusika lwa Majuda kaufela ni masika a sa taha kamukana, mwa manaha ni mwa minzi kaufela, ba lukela ku hupula ni ku buluka mazazi a Purimi ka linako kamukana ze sa taha.
ESG.9.29	 Cwale Muoli Estere, mwan'a Abihaili, a ñola liñolo la ku tiisa liñolo la pili le ne li ñozwi ki Morodekai bakeñisa mukiti wa Purimi. 
ESG.9.30	 Liñolo leo ne li ñolezwi Majuda kaufela, mi la lumelwa mwa manaha a mwanda ka mashumi a mabeli ni a supile kamukana a mwa mubuso wa Peresia. Ne li lakaleza Majuda kozo ni buiketo. 
ESG.9.31	 Ne li laela kuli ba buluke mazazi a Mukiti wa Purimi ka nako ya teñi, sina mo ne ba tomezi milao ya ku itima lico, ni linako za ku silisa. Taelo yeo n'e laezwi ki Morodekai hamoho ni Muoli Estere. 
ESG.9.32	 Taelo ya Estere, ya ku tiisa milao ya Purimi, ya ñolwa mwa buka.
ESG.10.1	 Mulena Asuerusi a kala ku hapeleza batu ba mwa mubuso wa hae, ili ba ba fakaufi ni liwate ni ba ba mwahal'a naha, ku eza misebezi ya sicaba. 
ESG.10.2	 Lika kamukana, ze tuna ni ze komokisa z'a n'a ezize Asuerusi ni mw'a n'a huliselize Morodekai mwa situlo se si pahami, li ñozwi mwa buka ya Litaba za Muso wa Malena ba Peresia ni Media. 
ESG.10.3	 Morodekai wa Mujuda n'a tatama feela Mulena Asuerusi kasibili. N'a kutekiwa ni ku latiwa hahulu ki Majuda bahabo. A fumanela banabahabo ni baikulu ba bona cwalo bunde ni buiketo mwa masika a sa taha.
ESG.10_1.4	 Cwale Morodekai a li, “Linto ze kaufela li tahisizwe ki Mulimu. 
ESG.10_1.5	 Ni hupula tolo ye ni na ni yona bakeñisa linto ze, mi ha ku na ye ñwi ya ku zona ye si ka ezahala. 
ESG.10_1.6	 Ne ku na ni kasindi ka liwelu-welu le ne li fetuhile nuka, liseli le ne li benya, lizazi ni muunda. Nuka yeo n'e li Estere ya n'a nyezwi ki mulena mi a ezwa muoli. 
ESG.10_1.7	 Libatana-tuna ze peli ki Hamani ni na. 
ESG.10_1.8	 Macaba ki bao ba ba kopani hamoho ku timeza libizo la Majuda. 
ESG.10_1.9	 Sicaba sa ka se ni kupa ku Mulimu ki Isilaele, mi si pulusizwe. Ee, Muñ'a Bupilo u pulusize batu ba hae. U lu zwisize mwa bumaswe bo kamukana. Ki Mulimu ya sebelize liponiso ni limakazo ze tuna ze samba li ba li sa ezahali kwa macaba kamukana. 
ESG.10_1.10	 Mulimu u ketile likalulo ze peli. Ye ñwi ki ya batu ba hae, mi ye ñwi ki ya macaba a mañata. 
ESG.10_1.11	 Likalulo ze peli ze, ne li sebelizwe ka hola ni nako, ni lizazi l'a n'a lukisize Mulimu kuli li be la katulo ya macaba kamukana.
ESG.10_1.12	 “Kamukwaocwalo Mulimu u hupuzi batu ba hae, ni ku ba lumelela ku ca sanda. 
ESG.10_1.13	 Kikabakaleo ku bona, ona mazazi a, ili la bulishumi ka a mane ni la bulishumi ka a ketalizoho mwa kweli ya Adara, ki mazazi a mikopano, a tabo ni nyakalalo fapil'a Mulimu mwa masika a batu ba Isilaele kaufela kuya kuile.”
ESG.10_1.14	 Pampili ye, ye talusa za Mukiti wa Purimi i bulelwa kuli ne i tolokilwe ki Lisimakusi mwan'a Pitolomi ili wa batu ba ba ne ba pila mwa Jerusalema. I ne i zibahalizwe patalaza ki Dositeusi ni mwan'a hae Pitolemi ka silimo sa bune sa puso ya Mulena Pitolemi ni Kleopatra. Dositeusi yena a ipiza kuli ki muprisita wa lusika lwa Malivi luli.
WIS.1.1	 Mu late ze lukile,
WIS.1.1	mina baatuli ba lifasi.
WIS.1.1	Busepahali bwa mina bu mi hupulise
WIS.1.1	za Muñ'a Bupilo,
WIS.1.1	mi mu mu bate ka lipilu ze kenile.
WIS.1.2	U iponahaza ku ba ba mu sepile
WIS.1.2	hahulu,
WIS.1.2	kabakala kuli u fumanwa
WIS.1.2	ki ba ba sa mu liki.
WIS.1.3	Mihupulo ye si ka luka
WIS.1.3	i kauhanya batu ku Mulimu.
WIS.1.3	Haiba likuba
WIS.1.3	ba lika ya Maata Kaufela,
WIS.1.3	yena u ta ba bonisa niti feela.
WIS.1.4	Ha ku na butali bo bu ka kena
WIS.1.4	mwa moya o maswe,
WIS.1.4	kamba ku ina
WIS.1.4	mwa mubili o tezi sibi.
WIS.1.5	Moya o kenile,
WIS.1.5	o lu laela ku eza ze nde,
WIS.1.5	ha u tumelelani ni buhata.
WIS.1.5	U kwahule ni mihupulo
WIS.1.5	ye si na tuso,
WIS.1.5	mi ha u na ku ba teñi
WIS.1.5	ha ku taha bumaswe.
WIS.1.6	Butali ki moya o tusa mutu
WIS.1.6	ku eza ze lukile,
WIS.1.6	mi ha bu na ku swalela munyefuli,
WIS.1.6	kakuli Mulimu ki yena paki
WIS.1.6	ya bona ze ku mutu yo kaufela,
WIS.1.6	ye ziba luli se si li mwa pilu ya hae,
WIS.1.6	ni ku utwa manzwi a hae.
WIS.1.7	Moya wa Muñ'a Bupilo luli u taza
WIS.1.7	lifasi kaufela,
WIS.1.7	mi ha u li moya o kopanya linto
WIS.1.7	kamukana hamoho,
WIS.1.7	u ziba manzwi kaufela a bulezwi.
WIS.1.8	Mutu ya bulela ze maswe
WIS.1.8	h'a na ku patahala,
WIS.1.8	kamba ku banduka kwa katulo
WIS.1.8	ye lukela ba ba maswe.
WIS.1.9	Milelo ya mutu ya maswe
WIS.1.9	i ka tatubiwa,
WIS.1.9	mi manzwi a hae
WIS.1.9	a ka fitiswa ku Muñ'a Bupilo,
WIS.1.9	ku mu utwisa butuku bakeñisa
WIS.1.9	milatu ya hae.
WIS.1.10	Zebe ye muna i teeleza linto
WIS.1.10	kaufela,
WIS.1.10	mane i kona ku utwa nihaili
WIS.1.10	ze shobotwa feela.
WIS.1.11	Mu mamelehe, kuli mu si ke mwa
WIS.1.11	n'o bilaela feela ku si na libaka,
WIS.1.11	mi mu ambuke lusebo ni buhata.
WIS.1.11	Linzwi le li bulelwa mwa mukunda
WIS.1.11	li na ni se li kona ku sinya,
WIS.1.11	mi mulomo o bulela buhata u
WIS.1.11	bulaya moya.
WIS.1.12	Mu si ke mwa itiseza lifu
WIS.1.12	ka ku sa luka kwa mizamayo ya mina,
WIS.1.12	kamba sinyeho ka likezo za mina.
WIS.1.13	 Mulimu h'a si yena ya tisize lifu,
WIS.1.13	mi h'a tabiswi ki lifu la batu.
WIS.1.14	Linto kaufela u li bupezi
WIS.1.14	kuli li be teñi.
WIS.1.14	Za lifasi ze bupilwe kaufela
WIS.1.14	li na ni bupilo bo bunde.
WIS.1.14	Ha ku na sifanu se siñwi
WIS.1.14	mwa mibili ya zona se si ka li bulaya.
WIS.1.14	Lifu ha li na maata mwa lifasi le.
WIS.1.15	Se si lukile ha si shwi.
WIS.1.16	 Kono, batu ba ba maswe
WIS.1.16	ba ipizeza lifu
WIS.1.16	ka likezo ni ka manzwi a bona.
WIS.1.16	Ka ku hupula kuli lifu ki mulikan'a bona
WIS.1.16	ba ikataza hahulu bakeñisa lona,
WIS.1.16	mane ba ezize tumelelano ni lona,
WIS.1.16	mi kwa ba swanela ku ba cwalo.
WIS.2.1	Ka minahano ya bona
WIS.2.1	ye fosahalile ba li,
WIS.2.1	“Bupilo bwa luna ki bo bukuswani.
WIS.2.1	Ki bwa manyando feela.
WIS.2.1	Ha ku na mw'a ka tusezwa mutu
WIS.2.1	h'a shwa,
WIS.2.1	kakuli ha ku na ya zibahalile
WIS.2.1	kuli u kile a zuha mwa libita.
WIS.2.2	Lu pepilwe ka litohonolo feela.
WIS.2.2	Mwamulaho a bupilo bo
WIS.2.2	lu ka swana inge ne lu si ka ba teñi.
WIS.2.2	Moya o lu buyela mwa lingo za luna
WIS.2.2	ki musi feela,
WIS.2.2	mi ngana ya luna i swana ni lianyi
WIS.2.2	le li tuliswa ki pilu ya luna ha i nata.
WIS.2.3	Ha li tima, mibili ya luna
WIS.2.3	i fetuha mulola,
WIS.2.3	mi moya wa ku pila
WIS.2.3	u ikela feela sina moya o fuka.
WIS.2.4	Mwamulaho a nakonyana
WIS.2.4	libizo la luna li ta libalwa,
WIS.2.4	mi ha ku na ya ka hupula se lu ezize.
WIS.2.4	Bupilo bwa luna
WIS.2.4	bu ka timela inge malunyana.
WIS.2.4	Bu fele sina mbundu
WIS.2.4	ye lelekwa ki buhali bwa lizazi
WIS.2.4	ni ku mizwa ki ku cisa kwa lona.
WIS.2.5	Ee, bupilo bwa luna
WIS.2.5	bu swana sina muluti o fita.
WIS.2.5	Ha lu shwa, ha lu kuti.
WIS.2.5	Sikwalo si kwalilwe,
WIS.2.5	mi ha ku na ya kuta.
WIS.2.6	 “A lu yeñi cwale,
WIS.2.6	lu ikole linto ze nde mo lu konela.
WIS.2.6	Lu ikole minyaka ya lifasi
WIS.2.6	sina mo ba ikolela yona ba banca.
WIS.2.7	Lu ikole waine ni miinko ya teko
WIS.2.7	ye tuna.
WIS.2.7	Lu ikungele lipalisa kaufela
WIS.2.7	za matabula.
WIS.2.8	Lu ikabise ka lipalisa ze nde,
WIS.2.8	li si ka letuka kale.
WIS.2.9	Ku si ke kwa ba ni yo muñwi
WIS.2.9	wa luna ya ka ikawisa minyaka yeo.
WIS.2.9	Lu siye liponiso za minyaka ya luna
WIS.2.9	kai ni kai,
WIS.2.9	kakuli bo ki bona bupilo bwa luna.
WIS.2.9	Ki yona kabelo ye lu filwe.
WIS.2.10	“Lu hatelele babotana
WIS.2.10	niha ba lukile.
WIS.2.10	Lu si ke lwa ba ni musa
WIS.2.10	kwa limbelwa.
WIS.2.10	Lu si ke lwa kuteka macembele
WIS.2.10	ba milili ye li pululu.
WIS.2.11	Maata a luna
WIS.2.11	i be ona a toma mulao,
WIS.2.11	kakuli bufokoli ha bu na tuso.
WIS.2.12	Lu lalele ya lukile,
WIS.2.12	kakuli wa lu kataza.
WIS.2.12	U lwanisa likezo za luna,
WIS.2.12	wa lu nyaza ha lu loba Mulao,
WIS.2.12	mi u lu tama ka za ku sinya
WIS.2.12	bunde bo ba lu hulisize ka bona
WIS.2.12	bashemi ba luna.
WIS.2.13	U li u ziba Mulimu,
WIS.2.13	mi u ipiza mwan'a Muñ'a Bupilo.
WIS.2.14	Ki yo, fapil'a luna,
WIS.2.14	a nz'a lu nyaza ka ku fosahala
WIS.2.14	kwa mihupulo ya luna,
WIS.2.14	mi a sa bonahala feela wa lu kuyula.
WIS.2.15	Bupilo bwa hae ha bu swani
WIS.2.15	ni bwa ba bañwi,
WIS.2.15	mi linzila za hae
WIS.2.15	li fapahani ni za bona.
WIS.2.16	Mwa muhupulo wa hae a li
WIS.2.16	luna ha lu na niti.
WIS.2.16	U hanela kwahule likezo za luna
WIS.2.16	inge lika ze nyenyisa.
WIS.2.16	U li ba ba lukile ba shwa ba tabile,
WIS.2.16	mi hape u itumba ka ku bulela kuli
WIS.2.16	Mulimu ki ndat'ahe.
WIS.2.17	A lu boneñi
WIS.2.17	haiba z'a bulela ki za niti.
WIS.2.17	Lu bone mafelelezo a hae
WIS.2.17	mw'a ka bela.
WIS.2.18	Haiba ya lukile ki mwan'a Mulimu,
WIS.2.18	Mulimu yena u ka mu sileleza
WIS.2.18	ni ku mu pilisa kwa lila za hae.
WIS.2.19	A lu mu like ka lunya
WIS.2.19	ni ka ku mu utwisa butuku.
WIS.2.19	Ka nzila ye cwalo
WIS.2.19	lu ta ziba bunde bwa hae,
WIS.2.19	ni ku bona fo bu kuma buiswalo bwa hae.
WIS.2.20	Lu mu bulaye ka mukwa o maswe,
WIS.2.20	lu bone haiba u ka silelezwa,
WIS.2.20	sina mw'a bulelela.”
WIS.2.21	Ki mo ba nahanela, kono ba ipuma.
WIS.2.21	Bumaswe bwa bona
WIS.2.21	bu ba paleliswa ku bona.
WIS.2.22	Ha ba zibi lika za Mulimu
WIS.2.22	ze patilwe,
WIS.2.22	ha ba sepi kuli bunde bu ta kutisezwa,
WIS.2.22	mi ha ba utwisisi kuli
WIS.2.22	moya o si na mulatu u ta fiwa mupuzo.
WIS.2.23	 Bo kanti luli Mulimu u ezize mutu
WIS.2.23	kuli a si ke a shwa.
WIS.2.23	U mu ezize ka siswaniso sa hae,
WIS.2.23	ka ku swana ni mw'a inezi.
WIS.2.24	N'e li muna wa Satani
WIS.2.24	o tisize lifu mwa lifasi,
WIS.2.24	mi bao be ili balikani ba hae
WIS.2.24	ba ta ziba cwalo.
WIS.3.1	Mioya ya ba ba lukile, yona,
WIS.3.1	i mwa mazoho a Mulimu,
WIS.3.1	mi ha ku sa na manyando
WIS.3.1	a ka i tahela.
WIS.3.2	 Mwa meeto a likuba, batu bao
WIS.3.2	ne ba bonahala ku ba ba ba shwile.
WIS.3.2	Ku ya kwa bona ne ku swana
WIS.3.2	inge mafelelezo a bona.
WIS.3.3	Ku lu siya kwa bona ne ku swana
WIS.3.3	sina ku timela.
WIS.3.3	Kono ba mwa kozo.
WIS.3.4	Niha ba bonahalile ku ba ni mulatu
WIS.3.4	mwa meeto a batu,
WIS.3.4	ne ba na ni sepo ye tiile
WIS.3.4	ya ku sa shwa.
WIS.3.5	 Niha ba nyandile hanyinyani,
WIS.3.5	limbuyoti za bona ki ze tuna.
WIS.3.5	Ba tatubilwe ki Mulimu,
WIS.3.5	mi yena u fumani kuli ba lukela ku ba
WIS.3.5	ba hae.
WIS.3.6	U ba likile sina gauda
WIS.3.6	ha i keniswa mwa mulilo,
WIS.3.6	mi u ba amuhezi
WIS.3.6	sina sitabelo sa ku cisa.
WIS.3.7	Nako ya hae ya katulo ha i ka fita,
WIS.3.7	kanya ya bona i ka ba ye tuna.
WIS.3.7	Ba ta benya sina malimi a mulilo
WIS.3.7	mwa bucwañi bo bu omile.
WIS.3.8	Ba ka atula macaba ni ku busa batu,
WIS.3.8	mi Muñ'a Bupilo i ka ba yena
WIS.3.8	mulen'a bona kuya kuile.
WIS.3.9	Ba ba mu sepa
WIS.3.9	ba ka utwisisa niti mo i inezi.
WIS.3.9	Ba ba sepahala
WIS.3.9	ba ka pila ni yena ka lilato,
WIS.3.9	kakuli sishemo ni limbuyoti
WIS.3.9	li libelezi b'a ketile,
WIS.3.9	mi u ta ba sileleza.
WIS.3.10	Kono ba ba sa lumeli ku Mulimu
WIS.3.10	ba ka utwiswa butuku
WIS.3.10	kabakala minahano ya bona ye fosahala,
WIS.3.10	kabakala ku sa tusa ba ba lukile,
WIS.3.10	ni ku fulalela Muñ'a Bupilo.
WIS.3.11	Luli ba na ni bumai
WIS.3.11	ba ba shwaula butali ni milao
WIS.3.11	ye tiisa bunde bwa bupilo.
WIS.3.11	Sepo ya bona ha i na tuso.
WIS.3.11	Ba lika ka tata kono ba palelwa.
WIS.3.11	Misebezi ya bona
WIS.3.11	ki ye sa kutisi se siñwi.
WIS.3.12	Basali ba bona ha ba sepahali,
WIS.3.12	bana ba bona ki lisinyi,
WIS.3.12	mi masika a bona a kutilwe.
WIS.3.13	Mbuyoti ki ya mumba
WIS.3.13	haiba a si na mulatu,
WIS.3.13	mi ya pila mwa linyalo le li lumelezwi.
WIS.3.13	Likezo za hae ze nde
WIS.3.13	li ta zibahala ka lizazi la katulo.
WIS.3.14	Mbuyoti hape
WIS.3.14	ki ya munna ya sa pepi,
WIS.3.14	ya si ka ya eza maswe ka lizoho la hae,
WIS.3.14	ya si ka foseza Muñ'a Bupilo
WIS.3.14	ka mihupulo ya hae.
WIS.3.14	Ka ku sepahala kwa hae
WIS.3.14	u ka fiwa mupuzo wa butokwa,
WIS.3.14	ili wa sibaka se sinde hahulu
WIS.3.14	mwa lihalimu.
WIS.3.15	Kakuli miselo ya misebezi ye minde
WIS.3.15	ki bupilo bo bunde,
WIS.3.15	mi mutomo wa kutwisiso ha u boli.
WIS.3.16	Kono bana ba ba pepilwe
WIS.3.16	kwand'a milao ya sizo, bona,
WIS.3.16	ha ba na ku ba ni bupilo kwapili.
WIS.3.16	Lupepo lwa cwalo lu tamehile ku fela.
WIS.3.17	Niha ba ka pila nako ye telele,
WIS.3.17	ha ba na ku kutekeha.
WIS.3.18	Niha ba ka shwa kapili,
WIS.3.18	ha ba na ku ba ni sepo kamba buiketo
WIS.3.18	ka lizazi la bufelo.
WIS.3.19	Kaniti, tuelo ya lusika lo lu maswe
WIS.3.19	ki manyando feela.
WIS.4.1	 Ku luka ki nto ye nde hahulu
WIS.4.1	ku fita ku ba feela ni bana,
WIS.4.1	kakuli kupuzo ya ku luka ha i feli
WIS.4.1	mi i latwa hahulu ki Mulimu
WIS.4.1	ni batu cwalo.
WIS.4.2	Ku luka ha ku li teñi, lwa ku
WIS.4.2	latelela.
WIS.4.2	Ha i siyo, lwa i lakaza.
WIS.4.2	Ku luka ku fiwa mupuzo
WIS.4.2	mwa bupilo bwa kamita,
WIS.4.2	ba ba lukile ha ba se ba tuzi
WIS.4.2	mwa siyano ye kenile.
WIS.4.3	Kono buñata bwa bana ba lifasi
WIS.4.3	ha bu na tuso.
WIS.4.3	Lusika lo lu maswe
WIS.4.3	ha lu na ku ba ni mayemo a sakata,
WIS.4.3	mi ha lu na ku ba ni mutomo o tiile.
WIS.4.4	Ba ka swana inge kota
WIS.4.4	ye hula hande ka nakonyana,
WIS.4.4	kono kakuli mibisi ya yona
WIS.4.4	ha i si ka tiya,
WIS.4.4	i ka wiswa ki moya
WIS.4.4	mi i kumulwe ki liñungwa.
WIS.4.5	Mitai ya yona
WIS.4.5	i ka kayulwa pili i si ka tiya.
WIS.4.5	Miselo ya yona
WIS.4.5	ha i na ku ba ni tuso,
WIS.4.5	mi ha i na ku ciwa
WIS.4.5	kabakala kuli i butala,
WIS.4.5	i ta ba binto feela.
WIS.4.6	Bana ba lifosi
WIS.4.6	ki lipaki za milatu ya bashemi ba bona,
WIS.4.6	muta ba atulwa ki Mulimu.
WIS.4.7	Mutu ya lukile, nih'a ka shwa
WIS.4.7	nako ya hae i si ka fita kale,
WIS.4.7	u ka fumana pumulo.
WIS.4.8	Ha si buñata bwa mazazi
WIS.4.8	bo bu kutekehisa bucembele,
WIS.4.8	kamba ku likanyiswa ni buñata
WIS.4.8	bwa lilimo.
WIS.4.9	Kutwisiso ki bona buhulu
WIS.4.9	bwa mutu,
WIS.4.9	mi bupilo bo bu si na mulatu
WIS.4.9	ki bona buhulu bo bunde.
WIS.4.10	 Ya lukile u likile ku tabisa Mulimu
WIS.4.10	mw'a konela kaufela,
WIS.4.10	mi kabakaleo Mulimu u mu latile.
WIS.4.10	Cwale ha n'a nz'a pila
WIS.4.10	mwahal'a baezalibi,
WIS.4.10	Mulimu a mu nga kapili.
WIS.4.11	U ngilwe cwalo ili kuli bumaswe
WIS.4.11	bu si ke bwa mu sinyeza ngana ya hae,
WIS.4.11	kamba buhata ku puma moya wa hae.
WIS.4.12	Kakuli nyaulu ya bumaswe
WIS.4.12	i libalisa ze nde
WIS.4.12	mi takazo ye swana ni kakundukundu
WIS.4.12	i sinya pilu ye lukile.
WIS.4.13	Ka ku fetuha mutu ya lukile
WIS.4.13	mwa nako ye kuswani cwalo,
WIS.4.13	u fumani bupilo bo butelele.
WIS.4.14	Kabakala moya wa hae ku tabisa
WIS.4.14	Muñ'a Bupilo,
WIS.4.14	Mulimu, yena, u mu zwisize kapili
WIS.4.14	mwa bumaswe bo bu mu beile
WIS.4.14	mwahali.
WIS.4.14	Nihakulicwalo, batu ba talima,
WIS.4.14	ba sa utwisisi.
WIS.4.14	Taba yeo ha i keni mwa lipilu za bona.
WIS.4.15	Kono niti kikuli sishemo ni musa
WIS.4.15	li fiwa batu ba ba ketilwe ki Mulimu,
WIS.4.15	ni kuli u sileleza batu ba hae
WIS.4.15	ba ba kenile.
WIS.4.16	Lifu la mutu ya lukile
WIS.4.16	li atula bahedeni ba ba sa pila.
WIS.4.16	Bunde bwa yo munca bu swabisa
WIS.4.16	bucembele bwa ya maswe.
WIS.4.17	Batu ba, ba bona lifu la ya butali
WIS.4.17	kono ha ba utwisisi
WIS.4.17	s'a mu bulukezi Muñ'a Bupilo,
WIS.4.17	kamba libaka
WIS.4.17	l'a mu iselize mwa buiketo.
WIS.4.18	Ba bona, mi ba shendaula feela,
WIS.4.18	kono Muñ'a Bupilo u ta ba seha.
WIS.4.19	Kapili-pili,
WIS.4.19	ba ta fetuha litupu ze sa kutekehi,
WIS.4.19	ba be lika ze swabisa kuya kuile,
WIS.4.19	mwahal'a ba ba shwile.
WIS.4.19	Muñ'a Bupilo u ka ba lapalaza fafasi,
WIS.4.19	ba sa koni ku bulela se siñwi.
WIS.4.19	U ta ba zwisa mo
WIS.4.19	ne ba bata ku tiyela.
WIS.4.19	Ba ta lobazwa,
WIS.4.19	ba fetuhe lika ze si na tuso.
WIS.4.19	Manyando a matuna a ka ba a bona,
WIS.4.19	mi ha ba na ku hupulwa.
WIS.4.20	Ba ka taha ba njanja kwa katulo
WIS.4.20	ya libi za bona,
WIS.4.20	mi milatu ya bona i ta yema
WIS.4.20	fapil'a bona, i nze i ba atula.
WIS.5.1	Cwale ya lukile
WIS.5.1	u ka yema ka bundume,
WIS.5.1	a talime ni ba ba ne ba mu nyandisa,
WIS.5.1	ba ba ne ba mu seha
WIS.5.1	bakeñisa manyando a hae.
WIS.5.2	Mi bona bao ha ba ka mu bona,
WIS.5.2	ba ka ngangama ka sabo ye tuna,
WIS.5.2	mi ba ta komoka hahulu ku bona
WIS.5.2	mw'a puluselizwe,
WIS.5.2	ka mukwa o ne ba si ka libelela.
WIS.5.3	Ba ta umbuna ka maswabi a matuna,
WIS.5.3	mi ba ka bulelisana ka lipilu ze tezi
WIS.5.3	lipilaelo, ba li,
WIS.5.4	“Yo ki yena mutu ye ne lu sehanga,
WIS.5.4	ye ne lu shendanga
WIS.5.4	ka butoto bwa luna!
WIS.5.4	Bupilo bwa hae ne lu bu nga
WIS.5.4	sina bwa sipulumuki,
WIS.5.4	mi ne lu si ka kuteka lifu la hae.
WIS.5.5	Ku tahile cwañi kuli a balwe
WIS.5.5	sina yo muñwi wa bana ba Mulimu?
WIS.5.5	U fumani cwañi sibaka
WIS.5.5	mwahal'a bahalalehi?
WIS.5.6	Kaniti lu latehile,
WIS.5.6	lu siile nzila ya niti.
WIS.5.6	Ha lu si ka monyehelwa ki liseli
WIS.5.6	la ku luka.
WIS.5.6	Ha lu si ka pazulelwa
WIS.5.6	ki lizazi.
WIS.5.7	Ha ku na nzila ya bumaswe
WIS.5.7	kamba ya businyi ye lu si ka ya
WIS.5.7	ka yona.
WIS.5.7	Lu yambaezi mwa mahalaupa
WIS.5.7	mo ne ku si na linzila,
WIS.5.7	kono nzila ya Muñ'a Bupilo, ki yona
WIS.5.7	ye ne lu si ka ziba ni kamuta.
WIS.5.8	Cwale buipi bu lu tiselizeñi?
WIS.5.8	Bufumu ni buikumuso
WIS.5.8	bu lu kutiselizeñi?
WIS.5.9	Linto zeo kaufela li fitelezi
WIS.5.9	sina muluti, q2 kamba mabulatwi a sa ini nako.
WIS.5.10	Li fitelezi sina sisepe se si pazula
WIS.5.10	mandinda a matuna fahali,
WIS.5.10	si sa siyi mutala o bonisa mo si fitile,
WIS.5.10	kamba sikuka se si ezizwe
WIS.5.10	ki lilaho la sona.
WIS.5.11	Li fitelezi sina nyunywani ye fufa
WIS.5.11	mwahalimu,
WIS.5.11	ye sa bonahalisi mo i fitile.
WIS.5.11	I yunga mwa moya ka mafufa a yona,
WIS.5.11	i pazula moya fahali ka bubebe
WIS.5.11	bwa yona,
WIS.5.11	i zwelapili i nze i ipumanela nzila
WIS.5.11	ka lubilo lwa mafufa a yona,
WIS.5.11	mi kasamulaho ha ku bonahali
WIS.5.11	mo i fitile.
WIS.5.12	Lika zani, li fitelezi sina lisho
WIS.5.12	le li posizwe fa sika.
WIS.5.12	Moya o pazuzwi fahali ki lona
WIS.5.12	u ikwala kapili-pili ili ona,
WIS.5.12	mi ha ku zibahali ko li libile lisho.
WIS.5.13	Ku cwalo ni ku luna.
WIS.5.13	Lu sa pepwa feela,
WIS.5.13	se lu tuha lu shwa.
WIS.5.13	Ha ku na mutala o munde
WIS.5.13	o lu bonisa.
WIS.5.13	Bakeñisacwalo, lu isinyize feela
WIS.5.13	ka ku pila bupilo bo bu maswe.”
WIS.5.14	Kaniti, sepo ya mutu
WIS.5.14	ya sa lumeli ku Mulimu
WIS.5.14	i swana sina muuku o fefulwa ki moya,
WIS.5.14	inge kanyandi ka liuyi ka ka ngiwa
WIS.5.14	ki linungwa.
WIS.5.14	I hasana sina musi, moya ha u fuka.
WIS.5.14	I swana sina kupuzo ya muenyi
WIS.5.14	wa lizazi li li liñwi.
WIS.5.15	Kono ba ba lukile ba pila
WIS.5.15	kuya kuile.
WIS.5.15	Mupuzo wa bona u ku Muñ'a Bupilo.
WIS.5.15	Ba babalelwa ki Muambakani ya Pahami.
WIS.5.16	Kamukwaocwalo, ba ka amuhela
WIS.5.16	mwa mazoho a Muñ'a Bupilo
WIS.5.16	mupuzo o munde o fiwa ba ba lukile.
WIS.5.16	U ka ba babalela ka lizoho la hae
WIS.5.16	le li maata
WIS.5.16	mi a ba sileleze ka maata.
WIS.5.17	 Litabaniso za hae
WIS.5.17	i ta ba lona lilato le lituna la hae.
WIS.5.17	U ta itusisa libupiwa kaufela
WIS.5.17	ku utwisa lila za hae butuku.
WIS.5.18	Sisilelezo sa hae sa fa sifuba
WIS.5.18	i ta ba ku luka,
WIS.5.18	mi kuwani ya hae, yona,
WIS.5.18	i be katulo ye sa fosahali.
WIS.5.19	Tebe ya hae
WIS.5.19	i ta ba ku kena ko ku petehile.
WIS.5.20	Mukwale wa hae
WIS.5.20	i be buhali bo bu sa fokoli,
WIS.5.20	mi libupiwa kaufela li ka kopana
WIS.5.20	ni yena ku lwanisa ba ba maswe.
WIS.5.21	Sina masho a kunupilwe hande,
WIS.5.21	ni ona mamonyi a ka nonga
WIS.5.21	f'a libisizwe,
WIS.5.21	mi a ka zwa mwa malu inge a zwa
WIS.5.21	fa buta bo bu hohilwe hande,
WIS.5.21	a libe kwa libaka z'a supile.
WIS.5.22	Maata a buhali bo butuna a ka
WIS.5.22	ba wela fahalimu sina simbwewewe.
WIS.5.22	Mezi a liwate a ka ba tibisa,
WIS.5.22	mi linuka li ka ba beya mwahali
WIS.5.22	ka lunya lo lutuna.
WIS.5.23	Moya o maata
WIS.5.23	u ka ba apesa ka tata,
WIS.5.23	ni ku ba fefula sina liñungwa.
WIS.5.23	Cwale ku pila feela ku si na milao
WIS.5.23	ku ta tisa ku sinyeha kwa lifasi
WIS.5.23	kaufela,
WIS.5.23	mi likezo ze maswe
WIS.5.23	li ka sinya litulo za malena.
WIS.6.1	Cwale mu teeleze, mina malena,
WIS.6.1	mi mu utwisise.
WIS.6.1	Mina babusi ba linaha ze kwahule
WIS.6.1	za lifasi, mu utwe temuso.
WIS.6.2	Mu utwe taba ye, mina mu busa
WIS.6.2	batu ba ba eza bo lule-lule,
WIS.6.2	mina mu ikuhumusa ka buñata
WIS.6.2	bwa batu be mu busa.
WIS.6.3	 Maata ki mpo ye mu filwe
WIS.6.3	ki Muñ'a Bupilo.
WIS.6.3	Bulena bwa mina
WIS.6.3	bu zwa ku Ya Pahami.
WIS.6.3	Ki yena ya ka lika likezo za mina,
WIS.6.3	ni ku tatuba minahano ya mina.
WIS.6.4	Mwendi mina, babusisi ba mubuso
WIS.6.4	wa hae,
WIS.6.4	ha mu na ku busa hande,
WIS.6.4	ha mu na ku mamela mulao,
WIS.6.4	kamba ku eza se ne si latwa ki Mulimu.
WIS.6.5	U ka mi wela fahalimu kapili,
WIS.6.5	ni ka mukwa o sabisa.
WIS.6.5	Katulo ye tata i bulukezwi
WIS.6.5	ba litulo ze pahami, ba ba maata.
WIS.6.6	Ba ba kwatasi ba ka shwelwa
WIS.6.6	makeke, mi ba swalelwe,
WIS.6.6	kono ba ba maata, bona,
WIS.6.6	ba ta utwiswa butuku hahulu.
WIS.6.7	Mulena wa batu kaufela
WIS.6.7	h'a na ku saba yo muñwi ku bona.
WIS.6.7	H'a na taba ni butuna bwa mutu
WIS.6.7	kakuli ki yena ya ezize
WIS.6.7	ba banyinyani ni ba batuna hamoho,
WIS.6.7	mi u ba babalela ka mukwa o swana.
WIS.6.8	Tatubo ye tata
WIS.6.8	i litezi ba ba busa.
WIS.6.9	Luli manzwi a ka a libile ku mina,
WIS.6.9	babusi,
WIS.6.9	kuli mu itute mo bu inezi butali,
WIS.6.9	mi mu si ke mwa fosa.
WIS.6.10	Ba ba mamela hande milao ye kenile
WIS.6.10	ba ta ngiwa kuli ki ba ba kenile.
WIS.6.10	Ba ba lumezi litaelo za yona
WIS.6.10	ba ka fumana silelezo ku yona.
WIS.6.11	Kabakaleo mu bate manzwi a ka
WIS.6.11	ka tata,
WIS.6.11	mu a lakaze ka pilu ya mina kaufela,
WIS.6.11	mi a ka mi luta.
WIS.6.12	Butali bwa benya, mi ha bu timi.
WIS.6.12	Ku ba ba bu lata, bwa ipohanaza,
WIS.6.12	mi bu fumanwa ka bunolo
WIS.6.12	ki ba ba bu bata.
WIS.6.13	Bu akufa ku izibahaza
WIS.6.13	ku ba ba bu lakaza.
WIS.6.14	Mu bu bate i sa li kakusasana,
WIS.6.14	mi ha mu na ku tahelwa ki butata.
WIS.6.14	Mu ka bu fumana bu li fakaufi
WIS.6.14	ni minyako ya mina.
WIS.6.15	Nihaili ku bu hupula feela, kihona,
WIS.6.15	ku petahala kwa kutwisiso.
WIS.6.15	Mu bu bate ka tokomelo,
WIS.6.15	mi lipilaelo za mina li ka fela kapili.
WIS.6.16	Butali, bona bu zamaya
WIS.6.16	bu nze bu bata ba ba bu swanela,
WIS.6.16	mi ka musa wa bona bu iponahaza
WIS.6.16	ku ba ba bu bata ha ba nze ba fita.
WIS.6.16	Bu katana ni bona ka sishemo
WIS.6.16	mwa linzila za bona.
WIS.6.17	Makalelo a butali
WIS.6.17	ki takazo ya niti ya ku lutwa ki bona.
WIS.6.17	Tokomelo ya tuto
WIS.6.17	i talusa ku lata butali.
WIS.6.18	Ku lata butali
WIS.6.18	ki ku buluka milao ya bona.
WIS.6.18	Ya mamela milao ya butali
WIS.6.18	ki yena ya ta fumana bupilo sakata.
WIS.6.19	Mi bupilo sakata, bo bu si na koli,
WIS.6.19	bu suteleza mutu ku Mulimu.
WIS.6.20	Kamukwaocwalo, takazo ya butali
WIS.6.20	i isa kwa mubuso.
WIS.6.21	Cwalehe, mina babusi ba macaba,
WIS.6.21	haiba mu tabela litulo ni maata
WIS.6.21	a mina a bulena,
WIS.6.21	mu kuteke butali
WIS.6.21	kuli mu buse kuya kuile.
WIS.6.22	Cwale ni ka mi taluseza
WIS.6.22	mo bu inezi butali, ni mo bu tahezi.
WIS.6.22	Ha ku na kunutu ye ni ka mi patela.
WIS.6.22	Ni ka talusa za teñi
WIS.6.22	ku zwa kwa makalelo,
WIS.6.22	ni ku bonahaza patalaza mo bu inezi,
WIS.6.22	ni sa pati niti.
WIS.6.23	Ha ni na ku eza bulikani
WIS.6.23	ni muna o swabisa,
WIS.6.23	kakuli muna ha u tusani ni butali.
WIS.6.24	Tukuluho ya lifasi
WIS.6.24	i mwa buñata bwa batu ba ba butali,
WIS.6.24	mi mutomo o tiile mwa sicaba
WIS.6.24	u tomilwe fa butali bwa mulen'a sona.
WIS.6.25	Cwalehe, mu itute ka manzwi a ka,
WIS.6.25	mi mu ta fumana se siñwi ku ona.
WIS.7.1	Sina ba bañwi kamukana, ni na cwale,
WIS.7.1	ni mutu ya tamehile ku shwa.
WIS.7.1	Ni simuluhile ku mutu wa pili
WIS.7.1	ya n'a ezizwe ka mubu.
WIS.7.1	Na bupwa ka nama mwa mba ya me.
WIS.7.2	Na bupeha cwale mwa mali a hae
WIS.7.2	ka likweli ze supile ni ze peli,
WIS.7.2	ili ka tuso ya peu ya munn'a hae,
WIS.7.2	mwa tabo ni buiketo bo bunde.
WIS.7.3	Ni na, ha ni se ni pepwa,
WIS.7.3	na buyela ona moya o buyelwa
WIS.7.3	ki batu kaufela,
WIS.7.3	na wela fa mubu
WIS.7.3	o lu zwa ku ona kaufela luna,
WIS.7.3	mi na kala ku lila sina limbututu
WIS.7.3	kaufela.
WIS.7.4	Na putelwa mwa masila,
WIS.7.4	ni ku babalelwa ka tokomelo ye tuna.
WIS.7.5	Ha ku na mulena
WIS.7.5	ya kile a ba ni makalelo a sili
WIS.7.5	mwa bupilo bwa hae.
WIS.7.6	Mwa bupilo bwa batu kamukana
WIS.7.6	nzila ya ku taha ni ku shwa
WIS.7.6	ki i liñwi feela.
WIS.7.7	 Mi cwale na lapela,
WIS.7.7	mi na fiwa kutwisiso.
WIS.7.7	Na kupa tuso ku Mulimu,
WIS.7.7	mi moya wa butali wa taha ku na.
WIS.7.8	Na bu nga kuli ki bwa butokwa
WIS.7.8	ku fita litulo ni liponiso za bulena.
WIS.7.8	Zeo ha li likanyezwa,
WIS.7.8	na fumana kuli bufumu ha bu na tuso.
WIS.7.9	Ha ku na nihaiba licwe la butokwa
WIS.7.9	le ne ni ka likanyeza ni butali,
WIS.7.9	kakuli gauda ya lifasi kaufela
WIS.7.9	ha i likanyezwa ni bona
WIS.7.9	ki lishabati feela,
WIS.7.9	mane butali ha bu likanyezwa ni
WIS.7.9	silivela,
WIS.7.9	yona i swana inge sileze.
WIS.7.10	Ni latile butali hahulu
WIS.7.10	ku fita buiketo ni bunde bwa mubili.
WIS.7.10	Ni bu latile ku fita liseli,
WIS.7.10	kakuli mubenyezo wa bona
WIS.7.10	ha u timi ni kamuta.
WIS.7.11	Ka bona butali linto ze nde
WIS.7.11	kamukana li tile ku na,
WIS.7.11	mi ni fumani
WIS.7.11	bufumu bo bu sa konwi ku balwa.
WIS.7.12	Ni tabezi linto zeo kamukana,
WIS.7.12	ni nze ni ziba kuli li tiswa ki butali,
WIS.7.12	kono nihakulicwalo ne ni sa zibi
WIS.7.12	kuli m'a zona ki butali.
WIS.7.13	Ze ni zibile, ha ni si ka ipulukela
WIS.7.13	zona kuli li be za ka feela,
WIS.7.13	kono ni li fa ba bañwi kaufela.
WIS.7.13	Ha ni lati ku pata bufumu
WIS.7.13	bwa butali.
WIS.7.14	Kakuli kwa batu, butali ki bufumu
WIS.7.14	bo bu sa feli,
WIS.7.14	mi ba ba bu fumana ba fetuhile
WIS.7.14	balikani ba Mulimu.
WIS.7.14	Mulimu u tabela hahulu
WIS.7.14	ba ba zamaiswa ki butali.
WIS.7.15	Mulimu a ni tuse
WIS.7.15	kuli ni bulele sina mw'a latela
WIS.7.15	ni ku tomahanya mihupulo
WIS.7.15	ka mukwa o swanela limpo za hae,
WIS.7.15	kakuli ki yena kasibili ya zamaisa
WIS.7.15	butali,
WIS.7.15	ni mueteleli wa ba ba butali.
WIS.7.16	Luli lu mwa mazoho a hae,
WIS.7.16	luna ni manzwi a luna,
WIS.7.16	hamohocwalo ni kutwisiso
WIS.7.16	ni bukwala bwa luna kaufela.
WIS.7.17	Ki yena Mulimu ya ni file zibo
WIS.7.17	ya niti ya ze li teñi,
WIS.7.17	ya ni lutile mo li inezi lifasi kaufela,
WIS.7.17	ni mo li sebeleza linto kamukana,
WIS.7.18	kweli ha i tasa, ha i li kwa busweu,
WIS.7.18	ni ha i ya kwa lififi,
WIS.7.18	ku zamaya kwa lizazi ni ku cincana
WIS.7.18	kwa linako za mwaha,
WIS.7.19	ku pikuluha kwa silimo
WIS.7.19	ni libaka za linaleli mwahalimu,
WIS.7.19	mo li inezi lifolofolo
WIS.7.19	ni mo li pilela libatana,
WIS.7.20	maata a moya
WIS.7.20	ni mo ku sebeleza ngana ya mutu,
WIS.7.20	buñata ni ku fapahana kwa limela
WIS.7.20	ni mo i konela mibisi ku folisa matuku.
WIS.7.21	Ze patilwe, ni se si si ka patwa
WIS.7.21	kaufela,
WIS.7.21	ni li lutilwe ki butali,
WIS.7.21	ili bona bo bu nahanile lika kamukana.
WIS.7.22	Ku bona butali ku na ni
WIS.7.22	kutwisiso, buhalalehi, ni buñwi.
WIS.7.22	Bu sebeza ka mikwa ye miñata.
WIS.7.22	Bu na ni moya wa bunde,
WIS.7.22	ku bulela hande, ni bu mafulo-fulo.
WIS.7.22	Ha bu si ka silafazwa.
WIS.7.22	Bwa ba buniti, ha bu na kozi,
WIS.7.22	mi bu lata ze nde.
WIS.7.22	Bu na ni moya wa manyamenyame,
WIS.7.22	o sa tubelwi ki se siñwi.
WIS.7.23	Bu na ni moya wa musa, sishemo,
WIS.7.23	tundamo, mi bwa sepahala.
WIS.7.23	Bu tiile, mi ha ku na se bu sa koni,
WIS.7.23	ni se bu sa boni.
WIS.7.23	Bu keni mioya kaufela ye maano,
WIS.7.23	ye kenile, ye minde.
WIS.7.24	Butali bu na ni mafulo-fulo
WIS.7.24	ku fita lika kaufela ze pila,
WIS.7.24	mi bu keni mwa linto kaufela
WIS.7.24	ka moya wa bona o maata.
WIS.7.25	Butali bu swana ni moya
WIS.7.25	o pila ka maata a Mulimu luli.
WIS.7.25	Ki liseli la kanya ya hae ye tuna,
WIS.7.25	mi kabakaleo bu petehile
WIS.7.25	kwa maneku kamukana.
WIS.7.26	Bu swana ni bunde bwa liseli
WIS.7.26	le li sa feli,
WIS.7.26	bu nze bu bonisa hande maata
WIS.7.26	a matuna a Mulimu.
WIS.7.26	Butali ki siswaniso sa bunde bwa hae.
WIS.7.27	Ku na ni butali bu li buñwi feela
WIS.7.27	bwa niti,
WIS.7.27	kono bu kona ku eza linto kaufela.
WIS.7.27	Ha bu fetuhi ni kamuta,
WIS.7.27	kono bu ncafaza lika kamukana.
WIS.7.28	Mwa masika ni masika butali bu fita
WIS.7.28	mwa mioya ya batu ba ba kenile,
WIS.7.28	mi bu ba eza balikani
WIS.7.28	ni bapolofita ba Mulimu,
WIS.7.28	kakuli Mulimu u lata feela
WIS.7.28	mutu ya pila ka butali.
WIS.7.29	Luli butali ki bo bunde
WIS.7.29	ku fita lizazi.
WIS.7.29	Bu fita ni linaleli kamukana
WIS.7.29	kwa ku benya.
WIS.7.30	Ha bu likanyezwa ni liseli
WIS.7.30	ki bona bwa pili,
WIS.7.30	kakuli liseli li apeswa ki busihu,
WIS.7.30	kono butali ha bu koni ku sinyiwa
WIS.7.30	ki bumaswe.
WIS.8.1	Maata a bona a ambekile lifasi
WIS.8.1	kaufela,
WIS.8.1	ku zwa kwa makalelo
WIS.8.1	mane ku y'o fita kwa mafelezo a lona,
WIS.8.1	mi ze laelwa ki bona kamukana
WIS.8.1	li supa bunde feela.
WIS.8.2	 Ki butali bo ni latile ni ku bu bata
WIS.8.2	ku zwa kwa bwanana bwa ka.
WIS.8.2	Ni likile ku bu bata
WIS.8.2	sina munna mw'a batela musali,
WIS.8.2	mi ni bu latile kabakala bunde bwa bona.
WIS.8.3	Ku ina fakaufi ni Mulimu
WIS.8.3	ku ekeza kwa bunde bwa sipepo sa bona,
WIS.8.3	kakuli bu latilwe
WIS.8.3	ki Muñ'a Bupilo wa linto kamukana.
WIS.8.4	 Kaniti, bu sinulezwi ze patilwe
WIS.8.4	za Mulimu,
WIS.8.4	mi bu keta misebezi y'a lukela ku eza.
WIS.8.5	Kambe bufumu ne ka ba sona siluwo
WIS.8.5	se si lakazeha mwa bupilo bo,
WIS.8.5	ki bufumu mañi bo bu ka fita butali
WIS.8.5	bo bu iponahaza mwa linto kamukana?
WIS.8.6	Kambe ki kutwisiso bo ye kondisa
WIS.8.6	lika,
WIS.8.6	ne ku ka fumanwa kai ye fita butali
WIS.8.6	bo bu lukisa linto kaufela?
WIS.8.7	Hape, kambe ki takazo ya ku luka
WIS.8.7	ye mu lata,
WIS.8.7	cwale a mu zibe kuli
WIS.8.7	mikwa ye minde kaufela ki miselo
WIS.8.7	ya bona butali,
WIS.8.7	kakuli ki bona bo bu luta buiswalo
WIS.8.7	ni tokomelo.
WIS.8.7	Ku luka ni ku tiya mwa butata,
WIS.8.7	ha ku na se si tusa batu ku fita zeo.
WIS.8.8	Kamba, haiba mutu a lata ku ba ni
WIS.8.8	zibo ye tuna,
WIS.8.8	butali bu ziba za kwamulaho
WIS.8.8	mi bu lemusa ni ze sa taha.
WIS.8.8	Bu ziba mo ku ezezwa mashitanguti
WIS.8.8	a manca,
WIS.8.8	ni mo ku tungununelwa mayumbo.
WIS.8.8	Butali bu na ni zibo ya liponiso
WIS.8.8	ni ya limakazo ze komokisa,
WIS.8.8	zibo ya linako mo li fitela
WIS.8.8	ni ze tahiswa ki zona.
WIS.8.9	Kabakaleo, ni itatezi ku nga butali,
WIS.8.9	ni pile ni bona ni nze ni ziba
WIS.8.9	kuli bu ta ba muelezi wa ka
WIS.8.9	mwa bupilo bo bunde,
WIS.8.9	ni mubabaleli wa ka
WIS.8.9	mwa liziezi ni manyando.
WIS.8.10	Ni hupuzi kuli ka bona
WIS.8.10	ni ta tuma fapil'a nyangela,
WIS.8.10	ni ku kutekeha mwahal'a ba bahulu,
WIS.8.10	niha ni li mucaha feela.
WIS.8.11	Ni ta fumaneha
WIS.8.11	kuli ni ya butali mwa likatulo,
WIS.8.11	mi ni ta babazwa fapil'a malena.
WIS.8.12	Ha ni kuza ba ta kutumana,
WIS.8.12	mi ba ta teeleza ha ni bulela,
WIS.8.12	mi haiba ni bulela nako ye telele
WIS.8.12	ba ta iswala kwa milomo.
WIS.8.13	Ka tuso ya butali
WIS.8.13	ni ta pila kuya kuile,
WIS.8.13	ni ku siyela ba ba ni tatama kupuzo
WIS.8.13	ye sa feli.
WIS.8.14	Ni ta busa batu,
WIS.8.14	mi macaba a ta ba mwatas'a ka.
WIS.8.15	Babusi ba ba maata, ba ba sabisa,
WIS.8.15	ki bona ba ba ta saba
WIS.8.15	ha ba utwa libizo la ka.
WIS.8.15	Ni ta bonisa sishemo kwa batu
WIS.8.15	ba ka, ni bundume mwa ndwa.
WIS.8.16	Bupilo ha bu se bu felile,
WIS.8.16	ni ta y'o pumula ni butali,
WIS.8.16	kakuli ha ku pilwa ni bona
WIS.8.16	ha ku na maswabi,
WIS.8.16	haisi feela tabo ni nyakalalo.
WIS.8.17	Ni nahanile hahulu ka zeo
WIS.8.17	kamukana mi ni li kutezi hape ni hape
WIS.8.17	mwa pilu ya ka.
WIS.8.17	Ki niti luli, ku sa shwa ku fumanwa
WIS.8.17	ka ku ba ni butali.
WIS.8.18	Nyakalalo ku fumanwa
WIS.8.18	ka ku ba muzwale wa bona.
WIS.8.18	Bufumu bo bu sa feli bu teñi
WIS.8.18	mwa misebezi ye ezwa ki butali,
WIS.8.18	mihupulo ya ku luka ha ku pilwa ni
WIS.8.18	bona,
WIS.8.18	mi ku latelela manzwi a bona
WIS.8.18	kwa bubanisa.
WIS.8.18	Cwale ni batile mwa maneku kaufela
WIS.8.18	ku bona mo ni ka ezeza
WIS.8.18	kuli bu be bwa ka.
WIS.8.19	Ne ni li mushimani ya n'a tabile
WIS.8.19	kamita
WIS.8.19	mi ne ni filwe mpo ya moya o munde.
WIS.8.20	Ka ku luka kwa ka,
WIS.8.20	ne ni tile mwa mubili o si na koli.
WIS.8.21	Ne ni boni kuli
WIS.8.21	ne ni sa koni ku fumana butali
WIS.8.21	haisi Mulimu h'a ka ni fa bona.
WIS.8.21	Ku ziba mufani wa mpo, ili Mulimu,
WIS.8.21	ki sisupo sa kutwisiso.
WIS.8.21	Cwalehe, ni sikuluhela ku Muña Bupilo,
WIS.8.21	mi na mu lapela
WIS.8.21	ka pilu ya ka kaufela, na li,
WIS.9.1	 “Oho wena Mulimu wa bo kukw'a luna,
WIS.9.1	Muñ'a Bupilo ya sishemo,
WIS.9.1	u ezize linto kaufela ka linzwi
WIS.9.1	la hao.
WIS.9.2	U ezize mutu ka butali bwa hao
WIS.9.2	kuli a buse libupiwa za hao kaufela.
WIS.9.3	U mu ezize kuli a zamaise lifasi
WIS.9.3	ka mukwa o kenile ni ka ku luka,
WIS.9.3	mi a swale bulena ka pilu ye nde.
WIS.9.4	U ni fe butali bo bu li kwa lubona
WIS.9.4	lwa hao,
WIS.9.4	mi u si ke wa ni hanisa
WIS.9.4	ku ba yo muñwi wa bana ba hao.
WIS.9.5	“Ni mutang'a hao,
WIS.9.5	mwan'a mutang'a hao wa musali,
WIS.9.5	mutu ya fokola, ya sa pili nako ye
WIS.9.5	telele,
WIS.9.5	ya sa zibi hahulu milao
WIS.9.5	ni ku atula ka bukwala.
WIS.9.6	Mi luli, nihaiba ku ka ba
WIS.9.6	ni a li muñwi feela ya lukile
WIS.9.6	mwahal'a bana ba batu,
WIS.9.6	h'a si na butali bo bu zwa ku wena,
WIS.9.6	h'a na ku balwa kuli ki se siñwi.
WIS.9.7	Ki wena ya ni ketile
WIS.9.7	kuli ni be mulena wa batu ba hao,
WIS.9.7	ni muatuli wa bana ba hao
WIS.9.7	ba bashimani ni ba basizana.
WIS.9.8	U ni laezi ku yaha katala
WIS.9.8	mwa muleneñi wa hao m'o ina,
WIS.9.8	ni Tempele fa lilundu la hao
WIS.9.8	le li kenile,
WIS.9.8	ili ye ka swana ni Tende ye Kenile
WIS.9.8	ya Kopano,
WIS.9.8	y'o n'o lukisize i sa li kwa makalelo.
WIS.9.9	Butali bu ku wena,
WIS.9.9	ili bona bo bu ziba misebezi ya hao,
WIS.9.9	bo bu ne bu li teñi ha u bupa lifasi.
WIS.9.9	Bu ziba se si ku tabisa,
WIS.9.9	ni se si lumelelana ni milao ya hao.
WIS.9.10	U bu lukulule mwa mahalimu a kenile,
WIS.9.10	u bu fundule kwa lubona lwa hao
WIS.9.10	lwa kanya,
WIS.9.10	kuli bu t'o ni tusa,
WIS.9.10	ni ku t'o nyanda ni na,
WIS.9.10	ni ku ni luta z'o tabela.
WIS.9.11	Butali bwa ziba ni ku utwisisa
WIS.9.11	linto kamukana.
WIS.9.11	Bu ta ni zamaisa ka tokomelo
WIS.9.11	mwa likezo za ka kaufela,
WIS.9.11	ni ku ni sileleza ka kanya ya bona.
WIS.9.12	Mi cwale ze ni ta eza kaufela li ta
WIS.9.12	lumelelwa.
WIS.9.12	Ni ta atula batu ba hao ka ku luka,
WIS.9.12	mi ni ta swanelwa
WIS.9.12	ki lubona lwa ndate.
WIS.9.13	“Kana mutu ki ufi ya kona ku ziba
WIS.9.13	milelo ya Mulimu?
WIS.9.13	Ya kona ku ziba tato ya Muñ'a Bupilo
WIS.9.13	ki mañi?
WIS.9.14	Minahano ya batu ba ba tamehile
WIS.9.14	ku shwa ha i na tuso,
WIS.9.14	mi milelo ya luna ya palelwa.
WIS.9.15	Kakuli mubili o shwa u imeza moya,
WIS.9.15	mi ona mubili wo wa lizupa
WIS.9.15	u kutiseza ngana mwamulaho.
WIS.9.16	Ku tata hahulu ku luna ku utwisisa
WIS.9.16	ze mwa lifasi,
WIS.9.16	mi ze li teñi lu li fumana ka tata.
WIS.9.17	Cwalehe, ki mañi ya kona ku ziba
WIS.9.17	ze mwa mahalimu?
WIS.9.17	Haili ka tato ya hao,
WIS.9.17	ki mañi ya n'a ka be a i zibile
WIS.9.17	kab'o si ka lu fa butali,
WIS.9.17	ni ku luma moya wa hao o kenile
WIS.9.17	o zwa kwa lihalimu?
WIS.9.18	Kamukwaocwalo butali bu lukisize
WIS.9.18	linzila za ba ba ne ba li mwa lifasi.
WIS.9.18	Bu lutile batu ze ku tabisa,
WIS.9.18	mi ba piliswa ki bona.”
WIS.10.1	 Ka bona butali bo,
WIS.10.1	mutu wa pili ya kile a bupiwa,
WIS.10.1	ili yena ndat'a batu kamukana,
WIS.10.1	a piliswa ki bona
WIS.10.1	mwa ku fosa kwa hae.
WIS.10.2	Bwa mu fa maata a ku busa linto
WIS.10.2	kaufela.
WIS.10.3	 Kono muezalibi,
WIS.10.3	ya n'a siile butali ka bunyemi bwa hae,
WIS.10.3	a timela kakuli n'a bulaile
WIS.10.3	mwanahabo
WIS.10.3	ka buhali bwa hae bo butuna.
WIS.10.4	 Lifasi kaufela ha li apeswa
WIS.10.4	ki muunda o mutuna
WIS.10.4	kabakala bumaswe bwa hae,
WIS.10.4	ni teñi la piliswa ki butali,
WIS.10.4	kakuli ki bona bo bu cimbukisize
WIS.10.4	mutu ya lukile ka sikota feela se
WIS.10.4	si si na tuso.
WIS.10.5	 Hape, linaha ha li kile za kopanela
WIS.10.5	bumaswe hamoho,
WIS.10.5	mi za tahelwa ki mufili-fili,
WIS.10.5	i sa li bona bo ne bu zwisize mwateñi
WIS.10.5	mutu ya n'a lukile,
WIS.10.5	ni ku mu buluka a si na koli
WIS.10.5	fapil'a Mulimu,
WIS.10.5	ni ku mu fa maata kuli a si ke a
WIS.10.5	tulwa ki lilato
WIS.10.5	l'a n'a lata mwan'a hae.
WIS.10.6	 N'e li bona butali bo bu
WIS.10.6	ne bu pilisize mutu ya n'a lukile,
WIS.10.6	h'a banduka kwa mulilo o n'o wezi
WIS.10.6	minzi i ketalizoho,
WIS.10.6	ha ku sinyeha batu ba ba
WIS.10.6	ne ba fulalezi Mulimu.
WIS.10.7	Bupaki bwa bumaswe bwa batu bao
WIS.10.7	bu sa li teñi ni ka nako ye.
WIS.10.7	Ku sa tunya musi
WIS.10.7	mwa naha ye si na tuso,
WIS.10.7	mo limela li beya miselo ye sa buzwi,
WIS.10.7	ni mo ku yemi nalumbwa wa lizwai
WIS.10.7	ya hupulisa za mutu
WIS.10.7	ya n'a si ka lumela.
WIS.10.8	Ka ku sa tokomela nzila ya butali,
WIS.10.8	ha ba si ka palelisiwa feela ku ba ni
WIS.10.8	zibo ya bunde,
WIS.10.8	kono ba siile kupuzo ya bukuba
WIS.10.8	bwa bona mwa lifasi,
WIS.10.8	ili kuli milatu ya bona
WIS.10.8	i si ke ya libalwa.
WIS.10.9	Kono butali bu lukuluzi balateleli
WIS.10.9	ba bona mwa manyando a bona.
WIS.10.10	 Mutu ya n'a lukile,
WIS.10.10	h'a saba kwa bunyemi bwa mwanahabo,
WIS.10.10	a zamaiswa ki butali mwa linzila
WIS.10.10	ze otolohile hande.
WIS.10.10	Bwa mu bonisa mubuso wa Mulimu
WIS.10.10	ni ku mu luta zibo ya ze kenile.
WIS.10.10	Butali bwa kondisa za hae
WIS.10.10	niha n'a katalanga,
WIS.10.10	mi bwa mu fumanisa mupuzo
WIS.10.10	o swanela mwa linto kaufela
WIS.10.10	z'a n'a eza.
WIS.10.11	Bwa mu zwisa kwa lunya
WIS.10.11	lwa baputeleli mi bwa mu fumisa.
WIS.10.12	Butali bwa mu sileleza
WIS.10.12	kwa lila za hae,
WIS.10.12	mi bwa mu pimisa
WIS.10.12	kwa liteo ze ne ba mu teezi.
WIS.10.12	Bwa mu fa mupuzo mwa makandauka
WIS.10.12	a n'a na ni ona,
WIS.10.12	ili kuli a zibe kuli ku sepa Mulimu
WIS.10.12	ku na ni maata ku fita linto kamukana.
WIS.10.13	 Muta mutu ya lukile a lekiswa,
WIS.10.13	butali ne bu si ka mu siya a nosi,
WIS.10.13	kono bwa mu sileleza kwa sibi.
WIS.10.14	Bwa ya ni yena
WIS.10.14	mwa musima o tungile,
WIS.10.14	mi ne bu si ka mu siya
WIS.10.14	ha n'a li mwa mawenge,
WIS.10.14	kono mane bwa mu fumanela
WIS.10.14	litukelo za bulena,
WIS.10.14	ni maata a ku busa
WIS.10.14	ba ba ne ba mu nyandisa.
WIS.10.14	Kamukwaocwalo, bwa fa mulatu
WIS.10.14	ku ba ba ne ba mu tamelelize
WIS.10.14	ka buhata,
WIS.10.14	ni ku mu fa likute le li sa feli
WIS.10.14	kuya kuile.
WIS.10.15	 Batu ba, ba ba kenile,
WIS.10.15	ili lona lusika lo lu si na mulatu,
WIS.10.15	lu pulusizwe ki butali
WIS.10.15	kwa sicaba sa banyandisi ba ba maswe.
WIS.10.16	Bwa kena mwa pilu
WIS.10.16	ya mutang'a Muñ'a Bupilo,
WIS.10.16	mi bwa mu ndumebisa
WIS.10.16	fapil'a malena ba ba lunya,
WIS.10.16	ka liponiso ni limakazo.
WIS.10.17	Bwa fa mupuzo kwa bahalalehi,
WIS.10.17	ili wa misebezi ya bona.
WIS.10.17	Bwa ba zamaisa
WIS.10.17	ka nzila ye komokisa kwa bunde.
WIS.10.17	Bwa ba ona muluti wa bona
WIS.10.17	ka nako ya musihali,
WIS.10.17	mi busihu, bwa ba etelela sina naleli.
WIS.10.18	Butali bwa ba silisa
WIS.10.18	Liwate le Lifubelu,
WIS.10.18	mi bwa ba fitisa mwahal'a mezi a mañata.
WIS.10.19	Kono bwa minisa lila ka mandinda
WIS.10.19	ni ku ba cimbaukisa fahalimw'a mezi.
WIS.10.20	Kabakaleo, ba ba ne ba lata Mulimu
WIS.10.20	ba konile
WIS.10.20	ku hapa za ba ba ne ba sa mu lati.
WIS.10.21	Muñ'a Bupilo, ba hulisize libizo
WIS.10.21	la hao le li kenile ka lipina za bona,
WIS.10.21	mi ka pilu i liñwi
WIS.10.21	ba lumbeka maata a hao a sileleza.
WIS.10.21	Butali bu kwaluzi milomo ya
WIS.10.21	limumu,
WIS.10.21	mi bu bulelesize malimi a limbututu.
WIS.11.1	 Ka maata a mupolofita ya kenile,
WIS.11.1	butali bwa kondisa misebezi ya bona.
WIS.11.2	Ba zamaya mwa lihalaupa
WIS.11.2	mo ku si na batu
WIS.11.2	mi ba toma mafulo a bona
WIS.11.2	mwa libaka ze sa fitwi.
WIS.11.3	Ba lwanisa ka tata lila za bona,
WIS.11.3	mi ba itamulela ku zona.
WIS.11.4	Ba ku lapela ha ne ba shwa linyolwa,
WIS.11.4	ba fiwa mezi a zwa mwa lilundu la
WIS.11.4	licwe,
WIS.11.4	mi licwe le li tata la felisa
WIS.11.4	linyolwa la bona.
WIS.11.5	Kamukwaocwalo se si utwisize
WIS.11.5	lila za bona butuku,
WIS.11.5	si fetuhile litohonolo mwa liziezi
WIS.11.5	za bona.
WIS.11.6	Mulimu u file Maegepita mezi
WIS.11.6	a nuka ye sa kali,
WIS.11.6	ye silafalizwe ki mali a masila.
WIS.11.7	Ne ba filwe mulatu
WIS.11.7	kabakala ku laela pulao
WIS.11.7	ya limbututu za Maisilaele.
WIS.11.7	Maisilaele bona u ba file mezi
WIS.11.7	a mañata hahulu,
WIS.11.7	ha ne ba si na sepo ya ku a fumana.
WIS.11.8	Mi cwale, ka linyolwa le ne li ba
WIS.11.8	nyandisa,
WIS.11.8	ba ziba mo n'o utwiselize
WIS.11.8	lila za bona butuku.
WIS.11.9	Ka manyando ao,
WIS.11.9	nihaike ba sikululwa ka lilato,
WIS.11.9	ba ziba mo ne ba utwiselizwe
WIS.11.9	bahedeni butuku
WIS.11.9	ha ne ba kile ba atulwa ka buhali.
WIS.11.10	Kaniti, u ba likile,
WIS.11.10	ni ku ba sikulula sina ndat'a bona,
WIS.11.10	kono ba bañwi u ba atuzi ka tata
WIS.11.10	inge mulena ya lunya.
WIS.11.11	Niha ne ba li fakaufi kamba
WIS.11.11	kwahule ni Majuda,
WIS.11.11	ne ba utwa butuku ka mukwa o swana.
WIS.11.12	Ne ba tezwi
WIS.11.12	ki manyando a matuna luli,
WIS.11.12	mi hape ba bokolola hahulu
WIS.11.12	ha ba hupula za kwamulaho.
WIS.11.13	Ha ba utwa kuli ze ba utwisa
WIS.11.13	butuku li tahiselize ba bañwi tabo,
WIS.11.13	ba ziba hande kuli
WIS.11.13	ne li likezo za Mulena Mulimu.
WIS.11.14	Haili ka yena ye ne ba hanile kale,
WIS.11.14	ye ne ba latile ni ku mu shendaula,
WIS.11.14	kwa mafelelezo ba komoka hahulu
WIS.11.14	lika kaufela ha li se li ezahalile,
WIS.11.14	kakuli linyolwa la bona
WIS.11.14	ne li sa swani ni la ba ba lukile.
WIS.11.15	 Cwale kabakala ku latehiswa
WIS.11.15	ki bukuba ni minahano ya bona ye maswe,
WIS.11.15	ka ku lapela lika ze si na ngana,
WIS.11.15	lihahabi ni lifolofolo ze swabisa,
WIS.11.15	u ba lumelelize libupiwa ze ñata
WIS.11.15	ze si na ngana
WIS.11.15	ku t'o ba utwisa butuku.
WIS.11.16	Mi cwale u ba lutile ku ziba kuli
WIS.11.16	ba nyandiswa ki lika ze ba itusisa
WIS.11.16	ha ba ku foseza.
WIS.11.17	Lizoho la hao le li maata,
WIS.11.17	lona le li bupile lifasi ka mubu
WIS.11.17	o n'o si na sibupeho,
WIS.11.17	ne li sa palelwi ku ba lumela
WIS.11.17	libele ze ñata, ni litau ze buhali.
WIS.11.18	Ne li sa palelwi ku ba lumela
WIS.11.18	lifolofolo ze sa zibwi,
WIS.11.18	ze sa z'o bupiwa, ze buhali hahulu,
WIS.11.18	ili ze kona ku bulula malimi
WIS.11.18	a mulilo,
WIS.11.18	ku tunyisa musi o nunka maswe,
WIS.11.18	kamba ku benyisa mamonyi a sabisa
WIS.11.18	a zwa mwa meeto a zona.
WIS.11.19	Libatana ze, ze maswe,
WIS.11.19	ne li si ke za ba bulaya
WIS.11.19	ka ku ba lwanisa hañwi feela,
WIS.11.19	kono mane ne li ta kona
WIS.11.19	ku ba bulaya ka ponahalo ya zona
WIS.11.19	ye sabisa hahulu.
WIS.11.20	Kono niha n'o sa tokwi zeo,
WIS.11.20	ne ba ta be ba yundisizwe ki buhali
WIS.11.20	bwa hao,
WIS.11.20	ka mubululelo u li muñwi feela,
WIS.11.20	kamba ku ba fefulela kwahule
WIS.11.20	ka maata a hao.
WIS.11.20	Kono ha u si ka eza cwalo.
WIS.11.20	U laezi linto kaufela
WIS.11.20	ka ku ya ka litikanyo, ka palo,
WIS.11.20	ni ka buima bwa zona.
WIS.11.21	Maata a hao a matuna
WIS.11.21	kamita a ku utwa.
WIS.11.21	Ki mañi ya kona ku itamulela ku ona?
WIS.11.22	Fapil'a hao, Mulena,
WIS.11.22	lifasi kaufela li swana inge
WIS.11.22	bubeke bo bu palelwa ku tibisa sikala,
WIS.11.22	kamba puka ya kakusasa
WIS.11.22	ye lotela fafasi.
WIS.11.23	Kakuli lika kaufela za ezahala
WIS.11.23	ku wena,
WIS.11.23	u na ni musa kwa batu.
WIS.11.23	Ha u talimi lifoso za batu
WIS.11.23	ili kuli ba kone ku baka.
WIS.11.24	Luli lika ze li teñi kaufela
WIS.11.24	wa li lata,
WIS.11.24	mi ku z'o ezize
WIS.11.24	ha ku na s'o n'o toile,
WIS.11.24	kakuli kabe ku na ni s'o n'o toile,
WIS.11.24	kambe n'o si ka si eza.
WIS.11.25	Mi sika ne si ka ba teñi cwañi,
WIS.11.25	kambe n'o si ka lata kuli si be teñi?
WIS.11.25	Ne si ka be si babalezwi cwañi
WIS.11.25	kwand'a tato ya hao?
WIS.11.26	U pilisa linto kamukana kakuli
WIS.11.26	kaufel'a zona ki za hao,
WIS.11.26	wena, Muñ'a Bupilo ya lata ze pila.
WIS.12.1	Moya wa hao o sa shwi
WIS.12.1	u ku zona kaufela.
WIS.12.2	Kabakaleo u sweli ku sikulula
WIS.12.2	ka bunya ba ba ku foseza,
WIS.12.2	u nz'o ba laela ni ku ba hupulisa
WIS.12.2	lika ze ba fosa,
WIS.12.2	ili kuli ba zwe mwa bumaswe
WIS.12.2	mi ba lumele ku wena, Muñ'a Bupilo.
WIS.12.3	 N'o toile batu ba kale, ba ba ne
WIS.12.3	ba pila mwa naha ya hao ye kenile.
WIS.12.4	N'o ba toile
WIS.12.4	kabakala mikwa ya bona ye maswe,
WIS.12.4	kabakala misebezi ya buloi
WIS.12.4	ni lisebelezo ze n'e si ka kena.
WIS.12.5	N'o ba toile
WIS.12.5	kakuli ne ba li babulai ba ba situhu
WIS.12.5	kwa bana ba banyinyani,
WIS.12.5	baci ba mala kwa mikiti
WIS.12.5	ko ne ku ciwa linama ni mali a batu,
WIS.12.5	ko ne ku itutiwa mikwa ya teñi ye maswe,
WIS.12.5	mukiti ha u nz'o zwelapili cwalo.
WIS.12.6	N'o ba toile
WIS.12.6	kakuli ne ba li bashemi ba babulai
WIS.12.6	ba tumbututu to tu
WIS.12.6	sa koni ku itwanela.
WIS.12.6	Wa lela ku ba timeza
WIS.12.6	ka mazoho a bo ndat'a luna.
WIS.12.7	U ezize cwalo ili kuli naha ye,
WIS.12.7	y'o n'o lata hahulu ku fita ze ñwi
WIS.12.7	kamukana,
WIS.12.7	i kone ku amuhela sitopa
WIS.12.7	sa bana ba Mulimu ba ba i lukela.
WIS.12.8	 Nihakulicwalo,
WIS.12.8	kabakala kuli ni bona n'e li batu,
WIS.12.8	u ba ezize ka musa.
WIS.12.8	U ba lumezi malao kuli a be inge
WIS.12.8	mutwaleti fapil'a mpi ya hao,
WIS.12.8	kuli a ba timeze
WIS.12.8	hanyinyani-hanyinyani,
WIS.12.8	ku fitela ba y'o felelela.
WIS.12.9	N'e si kuli mwendi n'o sa koni
WIS.12.9	ku neela ba ne ba hana Mulimu kuli
WIS.12.9	ba tulwe ki ba ba lukile mwa ndwa,
WIS.12.9	kamba ku ba timeza ka nako i liñwi
WIS.12.9	feela ka libatana ze buhali,
WIS.12.9	kamba ka ku bulela linzwi
WIS.12.9	li li liñwi feela le li tata.
WIS.12.10	Kono, ka ku ba fa mulatu
WIS.12.10	ka litikanyo,
WIS.12.10	u ba file sibaka sa ku baka,
WIS.12.10	niha n'o ziba hande
WIS.12.10	kuli batu bao ne ba simuluhile cwalo
WIS.12.10	ba li ba ba maswe.
WIS.12.11	Ne ba pepilwe cwalo.
WIS.12.11	Ne ba li batu ba mushobo
WIS.12.11	o kutilwe i sa li kwa makalelo.
WIS.12.11	Hape n'e si kuli ne ku na ni y'o n'o
WIS.12.11	saba ha n'o sa ba fi mulatu
WIS.12.11	bakeñisa libi za bona.
WIS.12.12	Ki mañi ya n'a ka li,
WIS.12.12	“U ezizeñi ku bona?”
WIS.12.12	Ki mañi ya n'a ka hana katulo
WIS.12.12	ya hao?
WIS.12.12	Kamba ki mañi ya n'a ka ku fa mulatu
WIS.12.12	ha n'o ka sinya licaba z'o
WIS.12.12	ikezelize?
WIS.12.12	Ki mañi ya n'a ta ba ni bundume
WIS.12.12	bwa ku yema fapil'a hao
WIS.12.12	ni ku pihisana ni wena?
WIS.12.13	Ha ku na mulimu u sili,
WIS.12.13	ya babalela linto kaufela,
WIS.12.13	y'o n'o ka tameha ku kolisa
WIS.12.13	kuli ha u si ka atula ka sobozi,
WIS.12.13	haisi wena.
WIS.12.14	Ha ku na mulena kamba mubusi
WIS.12.14	ya ta ku lwanisa ka muhupulo
WIS.12.14	wa ku sileleza b'o file mulatu.
WIS.12.15	Kakuli u lukile wena,
WIS.12.15	u laela lika kaufela ka ku luka,
WIS.12.15	u nz'o hupula kuli maata a hao
WIS.12.15	h'a swaneli ku atula mutu
WIS.12.15	ya sa lukeli ku fiwa mulatu.
WIS.12.16	Maata a hao ki ona
WIS.12.16	fo ku zwa ku luka kwa hao,
WIS.12.16	mi kabakala kuli u Mulena wa batu
WIS.12.16	kaufela
WIS.12.16	u na ni musa ku bona kamukana.
WIS.12.17	U bonisa maata a hao batu
WIS.12.17	ha ba hanyeza butuna bwa ona,
WIS.12.17	mi u bonahaza bumaswe
WIS.12.17	bwa ba ba bu ziba.
WIS.12.18	Kono, niha u na ni maata a kuma fo,
WIS.12.18	u atulanga ka musa,
WIS.12.18	mi u lu busa ka ku luka,
WIS.12.18	kakuli s'o lata kaufela s'a ezahala.
WIS.12.19	Ka ku eza cwalo
WIS.12.19	u lutile batu ba hao
WIS.12.19	kuli mutu ya lukile u swanezi
WIS.12.19	ku ba ni musa ku ba bañwi,
WIS.12.19	mi u file bana ba hao sepo ye nde
WIS.12.19	ya kuli u ka ba fa sibaka
WIS.12.19	sa ku bakela libi za bona.
WIS.12.20	Luli u atuzi lila za bana ba hao
WIS.12.20	ka tokomelo ni musa o cwalo
WIS.12.20	ha ne li swanelwa ki lifu,
WIS.12.20	ni ku ba fa nako ni sibaka
WIS.12.20	sa ku tuhela bumaswe bwa bona.
WIS.12.21	Cwalehe, u atuzi ka tokomelo
WIS.12.21	ye tuna cwañi bana ba hao,
WIS.12.21	bo n'o ezize ni bo kukw'a bona
WIS.12.21	litumelelano
WIS.12.21	ni ku iswala bulikani bo ne bu sepisa
WIS.12.21	ze nde ze komokisa.
WIS.12.22	Kamukwaocwalo ha u nz'o lu sikulula
WIS.12.22	u utwisa lila za luna butuku
WIS.12.22	halikiti ze lishumi ku fita luna,
WIS.12.22	ili ku lu luta kuli, ha lu atula,
WIS.12.22	lu bonise mukekecima wa hao,
WIS.12.22	ni kuli lu sepe musa wa hao
WIS.12.22	ha lu atulwa ki wena.
WIS.12.23	Kikabakaleo, batu ba ba ne ba pila
WIS.12.23	maswe ni ka bupilo bwa bukuba,
WIS.12.23	u ba utwisize butuku
WIS.12.23	ka bumaswe bwa bona.
WIS.12.24	Mwahal'a lifoso za bona kaufela,
WIS.12.24	ye tuna hahulu
WIS.12.24	ne li ya ku eza lifolofolo milimu.
WIS.12.24	Nihaili banana ba ba banyinyani
WIS.12.24	ne ba si ke ba ba ni bukuba bo bu
WIS.12.24	cwalo.
WIS.12.25	Cwalehe, sina mo n'o ka ezeza
WIS.12.25	ni bana ba ba si na ngana,
WIS.12.25	u ba utwisize butuku ka ku ba
WIS.12.25	sheununa.
WIS.12.26	Kono kabakala ku sa mamela temuso
WIS.12.26	ye ne ba fiwa cwalo
WIS.12.26	ka ku sheununa,
WIS.12.26	ba fiwa ki wena mulatu
WIS.12.26	o ne ba lukela luli.
WIS.12.27	Ka ku fokoliswa ki manyando
WIS.12.27	a n'a zwa ku zona lifolofolo zeo,
WIS.12.27	ili zona lifolofolo ze ne ba ngile
WIS.12.27	kuli ki milimu
WIS.12.27	ni ze ne ba fumanisa mulatu cwale,
WIS.12.27	ba kala ku utwisisa ni ku lumela kuli
WIS.12.27	kanti Mulimu wa niti
WIS.12.27	ki yena ye ne ba hanile ku ziba pili.
WIS.12.27	Ki lona libaka ha ba utwisizwe butuku
WIS.12.27	ka ku fitisisa.
WIS.13.1	Ee, kaniti, batu kaufela
WIS.13.1	ba ba sa zibi Mulimu
WIS.13.1	ba pepilwe ba li likuba cwalo,
WIS.13.1	bona ba ba sa koni ku ziba Ya li teñi,
WIS.13.1	ka lika ze nde ze bonahala,
WIS.13.1	kamba ku lemuha Muezi wa lika
WIS.13.1	ka ku ituta misebezi ya hae.
WIS.13.2	Mulilo, moya o maata kapa o fuka
WIS.13.2	hanyinyani,
WIS.13.2	litengo la linaleli, mezi a buba,
WIS.13.2	ni maseli a matuna a lihalimu,
WIS.13.2	ki zona ze ba nga
WIS.13.2	inge ki milimu ye busa lifasi.
WIS.13.3	Cwale haiba batu ba ngile lika ze
WIS.13.3	kuli ki milimu
WIS.13.3	kabakala bunde bwa zona,
WIS.13.3	ba swanezi ku ziba kuli Mulena Mulimu,
WIS.13.3	ya li ezize,
WIS.13.3	ki yo munde hahulu ku li fita,
WIS.13.3	kakuli ya li ezize bunde
WIS.13.3	ki yena kasibili ya li bupile.
WIS.13.4	Mi haiba batu ba komokisizwe
WIS.13.4	ki butuna ni maata a zona,
WIS.13.4	a ba itute ka zona kuli ya li ezize
WIS.13.4	u maata hahulu ku li fita.
WIS.13.5	Kakuli butuna ni bunde bwa lika ze
WIS.13.5	ezizwe,
WIS.13.5	bu lu fa muhupulo wa ya li ezize.
WIS.13.6	Nihakulicwalo, bona batu
WIS.13.6	ha ba swanelwi ki ku nyaziwa hahulu.
WIS.13.6	Mwendi ba latehanga feela
WIS.13.6	kabakala mukwa wo ba bata Mulimu ka ona
WIS.13.6	ni ka ku lakaza ku mu fumana.
WIS.13.7	Ha ba nze ba pila mwahal'a misebezi
WIS.13.7	ya hae,
WIS.13.7	ba lika ka tata ku utwisisa mo i inezi,
WIS.13.7	kiha ba tulwa ki ponahalo
WIS.13.7	ya misebezi yeo,
WIS.13.7	ka ku bona bunde bo bu kuma fo.
WIS.13.8	Kono nihakulicwalo,
WIS.13.8	ha ba na ku swalelwa.
WIS.13.9	Haiba ba na ni ngana
WIS.13.9	ya ku ba ni zibo ya ku batisisa
WIS.13.9	za lifasi,
WIS.13.9	ba liyehile cwañihe ba sa fumani
WIS.13.9	kapili Muñ'a Bupilo wa zona?
WIS.13.10	 Bumai ki bwa bona bao,
WIS.13.10	ba ba beile sepo ya bona
WIS.13.10	kwa lika ze shwile,
WIS.13.10	ba ba bizize milimu
WIS.13.10	lika ze ezizwe ka mazoho a batu,
WIS.13.10	i be za gauda kamba za silivela
WIS.13.10	ze sebelizwe hande ka bukwala
WIS.13.10	ni ze swana inge lifolofolo,
WIS.13.10	kamba macwe a mañwi a si na tuso,
WIS.13.10	a betilwe kale ki batu.
WIS.13.11	Lu nge taba ya mulemi wa likota.
WIS.13.11	U wisa kota ye lukela fafasi.
WIS.13.11	U i kwamkumuna makwati hande-nde,
WIS.13.11	mi cwale, ka bukwala bo bu komokisa,
WIS.13.11	u beta fateñi sika se si tusa mutu
WIS.13.11	mwa bupilo bwa hae bwa zazi ni zazi.
WIS.13.12	Tubala-bala to tu siyala
WIS.13.12	kwa musebezi wa hae,
WIS.13.12	u itusisa tona kwa ku apehisa lico,
WIS.13.12	mi ku zwa fo wa ca, wa kula.
WIS.13.13	Kono ku zona ze si na tuso,
WIS.13.13	zeo ze siyezi,
WIS.13.13	ku sa na ni se si maswe hahulu,
WIS.13.13	se si kopami, sa makolwakolwa.
WIS.13.13	Seo wa si nga ni ku si beta hande
WIS.13.13	ka buiketo, ka bukwala ni ka
WIS.13.13	tokomelo, h'a itulezi kwa hae.
WIS.13.13	Ku zwa fo, i be u si lukisa hande
WIS.13.13	kuli si swane ni sibupeho sa mutu.
WIS.13.14	Kamba mwendi u si eza
WIS.13.14	inge folofolo ye si na bunde.
WIS.13.14	U si lamba lizuku,
WIS.13.14	mi u si penda bufubelu fahalimu
WIS.13.14	ni ku kwala maandala kaufela.
WIS.13.15	Ku tuha fo,
WIS.13.15	u si lukiseza sibaka mo si ka inanga.
WIS.13.15	U si toma mwa limota,
WIS.13.15	mi u si tama ka sipi.
WIS.13.16	U eza cwalo kuli si si ke sa wela
WIS.13.16	fafasi,
WIS.13.16	kakuli wa ziba kuli ha si koni
WIS.13.16	ku itusa ili sona.
WIS.13.16	Ki siswaniso feela,
WIS.13.16	mi si tokwa ku tuswa.
WIS.13.17	Kono nihakulicwalo, h'a lakaza
WIS.13.17	ku lapelela bufumu bwa hae,
WIS.13.17	ku lapelela manyalo ni bana ba hae
WIS.13.17	cwalo,
WIS.13.17	h'a swabi ku kupa sinto seo
WIS.13.17	se si sa pili.
WIS.13.18	H'a bata bupilo,
WIS.13.18	u lapela se si shwile.
WIS.13.18	Ku fumana silelezo,
WIS.13.18	u lapelisisa se si sa koni ku mu tusa.
WIS.13.18	Ku kondisa misipili ya hae,
WIS.13.18	u kupa tuso kwa sika se si sa koni
WIS.13.18	nihaba ku nyanganyisa lihutu.
WIS.13.19	Ka za lituelo za hae ni milelo
WIS.13.19	ni ze ka kondisa musebezi wa hae,
WIS.13.19	u kupa bukwala kwa nto
WIS.13.19	ye si na bukwala ni bo bukana!
WIS.14.1	Yo muñwi hape ki yo,
WIS.14.1	ya nga musipili wa mwa mezi
WIS.14.1	mi ya zamaya ka sisepe kuli a sile
WIS.14.1	liwate la mandinda a matuna.
WIS.14.1	U lapela siswanisonyana sa likota
WIS.14.1	se si sumpilwe
WIS.14.1	ku fita sona sisepe mw'a inzi.
WIS.14.2	Kwa utwahala kuli sisepe
WIS.14.2	ki sika se si pangilwe ki mupangi,
WIS.14.2	ya bata ku fumana se siñwi ka sona,
WIS.14.2	mi si bonisa bukwala
WIS.14.2	bwa ya si ezize.
WIS.14.3	Kono se si si zamaisa, Ndate,
WIS.14.3	ki pabalelo ya hao kaufela,
WIS.14.3	kakuli u si fumanezi nzila mwa liwate,
WIS.14.3	ni ku si matisa hande
WIS.14.3	fahalimw'a mandinda.
WIS.14.4	Mi kamukwaocwalo u bonisa kuli
WIS.14.4	u kona ku pilisa mwahal'a likozi
WIS.14.4	kamukana,
WIS.14.4	ili kuli mane nih'a ka tokwa zibo
WIS.14.4	ya za mawate,
WIS.14.4	mutu wa kona ku a sila
WIS.14.4	ku si na pilaelo.
WIS.14.5	Ha u lati kuli limpo za hao za butali
WIS.14.5	li ine feela li sa sebezi.
WIS.14.5	Ki lona libaka batu ha ba sa sabi
WIS.14.5	ku sinyehelwa ki bupilo bwa bona
WIS.14.5	kwa tukota feela to tunyinyani,
WIS.14.5	ha ba sila mawate a mandinda fa mabala
WIS.14.5	ba sa tahelwi ki ziezi.
WIS.14.6	Kamukwaocwalo kwa makalelo,
WIS.14.6	baikuhumusi ba batuna ha ne ba
WIS.14.6	nze ba shwa,
WIS.14.6	yena sepo ya lifasi ya bata sisabelo
WIS.14.6	fa mabala a cimbukile,
WIS.14.6	mi ka ku zamaiswa ki lizoho la hao,
WIS.14.6	a ipulukela peu ya lusika lwa kamuso.
WIS.14.7	Litohonolo ki la kota
WIS.14.7	ye tisize ku luka!
WIS.14.8	Kono sikuto ki sa siswaniso
WIS.14.8	se si betilwe ka mazoho,
WIS.14.8	hamohocwalo ni ya si ezize!
WIS.14.8	Mi sika se, se si tamehile ku bola,
WIS.14.8	si kutilwe kakuli si beilwe libizo
WIS.14.8	la mulimu.
WIS.14.9	Ki niti, Mulimu u toya ya maswe
WIS.14.9	ni likezo za hae ze maswe
WIS.14.9	ka sitoyo se si swana.
WIS.14.10	Muezi u ta fiwa mulatu
WIS.14.10	hamohocwalo ni z'a ezize.
WIS.14.11	Kamukwaocwalo, maswaniso
WIS.14.11	a betilwe ki bahedeni a ta halifelwa.
WIS.14.11	A fetuhile lika ze maswe hahulu
WIS.14.11	mwahal'a ze ezizwe kaufela ki Mulimu.
WIS.14.11	A fetuhile inge liteo za mioya
WIS.14.11	ya batu,
WIS.14.11	ni musima o sitatalisa mahutu
WIS.14.11	a likuba.
WIS.14.12	Batu ha ba kalile ku eza linto zeo,
WIS.14.12	ba tisize bumaswe mwa bupilo ni buozwa.
WIS.14.13	Milimu yeo n'e li siyo kwa simuluho,
WIS.14.13	mi ha i na ku ba teñi kuya kuile.
WIS.14.14	Sina ha i tile mwa lifasi ka bukuba
WIS.14.14	bwa batu,
WIS.14.14	mafelelezo a yona a sipundumukela
WIS.14.14	a s'a lukisizwe.
WIS.14.15	Ka nako ye ñwi mutu,
WIS.14.15	ya n'a utwile hahulu butuku bakeñisa
WIS.14.15	lifu la mwan'a hae la sipundumukela,
WIS.14.15	a ikezeza siswaniso sa kupuzo ya
WIS.14.15	ya mwan'a hae ya n'a ngilwe kapili
WIS.14.15	cwalo.
WIS.14.15	Cwale mutu yo a kala ku si lapela,
WIS.14.15	ike mw'a n'a ka lapelela ku mulimu,
WIS.14.15	kanti maabani n'e li situpu feela,
WIS.14.15	mi a luta ba lapa la hae
WIS.14.15	sebelezo yeo ya kwa mukunda.
WIS.14.16	Cwale linako ha li ya li nze li fita,
WIS.14.16	mukwa o maswe wo wa tiya
WIS.14.16	mi wa kala ku bulukwa inge mulao.
WIS.14.16	Hape fokuñwi ka taelo ya babusi,
WIS.14.16	maswaniso ao a betilwe
WIS.14.16	a kala ku lapelwa inge mulimu.
WIS.14.17	Maswaniso a ezizwe ki batu,
WIS.14.17	ki a ezizwe ka muhupulo
WIS.14.17	wa ku kuteka mulena ya n'a pila
WIS.14.17	kwahule ni bona,
WIS.14.17	ili kuli ba ikutwe
WIS.14.17	inge ne ba inzi ni yena.
WIS.14.18	Nihaili batu ba ba ne ba sa mu zibi
WIS.14.18	ba susuezwa ku tiisa sebelezo ya
WIS.14.18	mulena yo
WIS.14.18	kabakala mafulo-fulo a mubeti.
WIS.14.19	Mubeti, ka ku lata ku tabisa
WIS.14.19	mulena,
WIS.14.19	n'a ekeza kwa bukwala bwa hae bwa kamita
WIS.14.19	ku eza siswaniso se sinde hahulu
WIS.14.19	mane ku fita mw'a n'a inezi mulena.
WIS.14.20	Cwale, buñata bwa batu ka ku
WIS.14.20	susuezwa ki bunde bwa musebezi,
WIS.14.20	bwa fa likute le li lukela Mulimu a
WIS.14.20	nosi ku mulena yo,
WIS.14.20	ye ne ba kuteka pili inge mutu feela.
WIS.14.21	Mi nto ye i bile katwa ka batu.
WIS.14.21	Fokuñwi kabakala maziezi,
WIS.14.21	mi fokuñwi kabakala taelo ya
WIS.14.21	mulena,
WIS.14.21	ba fa libizo le li kenile la Mulimu
WIS.14.21	kwa likota kamba kwa macwe.
WIS.14.22	Mane ha ku si ka ba likana kuli
WIS.14.22	zibo ya bona ya Mulimu i fosahale.
WIS.14.22	Mwa ndwa ye tuna ye ba inzi
WIS.14.22	ku yona kabakala ku tokwa zibo,
WIS.14.22	ha ba bilaeli mane ni ku biza
WIS.14.22	maziezi a kuma fo kuli ki kozo!
WIS.14.23	Ka mikiti ya bona ya ku bulaya
WIS.14.23	bana,
WIS.14.23	ka likezo za bona za kwa mukunda,
WIS.14.23	ni lisebelezo za bona ze sabisa,
WIS.14.24	ha ba na likute mwa bupilo
WIS.14.24	ni mwa manyalo a bona,
WIS.14.24	kono ba bulayana ni ku fosezana ka
WIS.14.24	bubuki.
WIS.14.25	Kai ni kai ne ku tezi
WIS.14.25	bumaswe bo butuna bwa mali ni lipulao,
WIS.14.25	busholi ni buhata,
WIS.14.25	mihupulo ye bolile ni bupumi,
WIS.14.25	mifili-fili ni ku paka za buhata,
WIS.14.26	ku kataza ba ba lukile
WIS.14.26	ni mupulacima wa ze nde,
WIS.14.26	ku silafaza mioya ni libi za kalombe,
WIS.14.26	mifili-fili ya manyalo,
WIS.14.26	bubuki ni ku sa ikuteka.
WIS.14.27	Bulapeli bwa maswaniso
WIS.14.27	ha si sona se si tahisa bumaswe
WIS.14.27	kamukana feela,
WIS.14.27	kono ki makalelo ni mafelelezo
WIS.14.27	a bona bumaswe kaufela.
WIS.14.28	Batu ba itabisa inge lipulumuki
WIS.14.28	ni ku polofita za buhata,
WIS.14.28	kamba ku pila bupilo bo bu maswe
WIS.14.28	ni ku loba buitamo bwa bona
WIS.14.28	ku si na libaka.
WIS.14.29	Kakuli ba sepile linto ze sa pili,
WIS.14.29	ba na ni niti kuli
WIS.14.29	ha ba na ku tahelwa ki ziezi
WIS.14.29	niha ba itamile ka maci a bona
WIS.14.29	a buhata.
WIS.14.30	Kono ba ta utwiswa butuku
WIS.14.30	ka mabaka a mabeli.
WIS.14.30	Ba tompolozi Mulimu
WIS.14.30	ka ku sepa milimu ya buhata.
WIS.14.30	Hape ba shwauzi ze kenile
WIS.14.30	ka ku konka za buhata ka butali.
WIS.14.31	Ha si maata a lika zeo
WIS.14.31	batu ba konka ka zona,
WIS.14.31	kono ki mupuzo o swanela baezalibi
WIS.14.31	o tiisa kamita mulatu wa bafosi.
WIS.15.1	Kono wena, Mulimu wa luna,
WIS.15.1	u na ni lilato, wa sepahala,
WIS.15.1	ha u na kacimacima,
WIS.15.1	mi u busa lika kaufela ka sishemo.
WIS.15.2	Niha lu ka fosa, lu sa li ba hao,
WIS.15.2	kakuli lu lumela maata a hao.
WIS.15.2	Kono ha lu na ku fosa kakuli lu ziba
WIS.15.2	kuli u lu nga inge lu bana ba hao.
WIS.15.3	Ki bunde bo butuna luli ku lumela
WIS.15.3	ku wena,
WIS.15.3	ni ku ziba kuli maata a hao
WIS.15.3	ki ona mutomo wa bupilo bwa kamita.
WIS.15.4	Ha lu si ka yaululwa ki muhupulo
WIS.15.4	wa batu,
WIS.15.4	ili wa bukwala bo bu maswe.
WIS.15.4	Ha lu si ka yaululwa
WIS.15.4	ki misebezi ye si na tuso ya babasi,
WIS.15.4	ba ba lamba sika ka mibala-bala.
WIS.15.5	Ki sika sa pono ye zusa takazo
WIS.15.5	ya likuba feela,
WIS.15.5	ili sa siswaniso se si sa buyeli.
WIS.15.6	Bona bao ba ba li eza,
WIS.15.6	ba ba li kuteka ni ku li lapela,
WIS.15.6	ki ba ba lata ze maswe
WIS.15.6	mi ba fumana mupuzo ka mukwa
WIS.15.6	o n'o ba lukela!
WIS.15.7	Lu nge taba ya mubupi cwale,
WIS.15.7	ya sweli ku luba lizupa ka tokomelo,
WIS.15.7	ya bupa lika za mifuta-futa
WIS.15.7	ze lu itusisa.
WIS.15.7	Ka lona lizupa leo, u bupa linkwana
WIS.15.7	ze itusiswa ku ze kenile
WIS.15.7	ni ze ñwi ze itusiswa ku ze si ka kena.
WIS.15.7	Linto zeo u li eza ka mukwa o swana,
WIS.15.7	kono musebezi wa nkwana,
WIS.15.7	ye ñwi ni ye ñwi, u ta ba ufi?
WIS.15.7	Ku ziba yena mubupi!
WIS.15.8	Cwale, ka ku ikataza ko ku maswe,
WIS.15.8	ko ku sa utwahali,
WIS.15.8	u bupa mulimu o si na tuso
WIS.15.8	ka lona lizupa leo,
WIS.15.8	yena kasibili ya sa z'o bupiwa
WIS.15.8	ka mubu,
WIS.15.8	mi ya ka tuh'a kutela ku ona,
WIS.15.8	h'a ta kupiwa ku kutisa moya wa hae.
WIS.15.9	Nihakulicwalo h'a ikatazi ku nahana
WIS.15.9	ka za lifu la hae le li sa pimiwi,
WIS.15.9	ni ka za bukuswani bwa bupilo
WIS.15.9	bwa hae.
WIS.15.9	Bakeñisacwalo, u pihisana ni batuli
WIS.15.9	ba gauda ni ba silivela.
WIS.15.9	U likanyisa ba ba sebeza kopa,
WIS.15.9	ni ku ikuhumusa
WIS.15.9	ka milimu ya buhata y'a eza.
WIS.15.10	Pilu ya hae ki liluli feela!
WIS.15.10	Sepo ya hae i fitwa ki masila,
WIS.15.10	ni bupilo bwa hae ki lizupa!
WIS.15.11	U palezwi ku ziba ya mu bupile,
WIS.15.11	ya mu file moya o sebeza ku yena
WIS.15.11	ni ku mu bululela moya wa bupilo.
WIS.15.12	Ku yena, bupilo bwa luna
WIS.15.12	bu swana inge papali feela,
WIS.15.12	inge musika mo ku putelelanwa.
WIS.15.12	U li, “Mutu u swanezi ku fumana
WIS.15.12	s'a ka pila ka sona,
WIS.15.12	niha i ka ba ka mikwa ye maswe.”
WIS.15.13	U ziba hande, ku fita ba bañwi
WIS.15.13	kaufela, kuli wa fosa,
WIS.15.13	yena mutu yo ya bupa ka lizupa li li liñwi
WIS.15.13	lipizana ze tubeha
WIS.15.13	ni milimu ya maswaniso cwalo.
WIS.15.14	Kono, ba ba fita ba bañwi kaufela
WIS.15.14	ka bukuba,
WIS.15.14	ni ba ba si na ngana hahulu
WIS.15.14	mane ku fita limbututu ze nyinyani,
WIS.15.14	ki zona lila ze nyandisize
WIS.15.14	sicaba sa hao.
WIS.15.15	Ba ikungezi maswaniso kaufela
WIS.15.15	a bahedeni ku eza milimu ya bona,
WIS.15.15	ili milimu ye sa koni ku bona
WIS.15.15	ka meeto a yona,
WIS.15.15	ku buyela ka lingo za yona,
WIS.15.15	ku utwa ka lizebe za yona,
WIS.15.15	kamba ku swala lika ka minwana
WIS.15.15	ya mazoho a yona,
WIS.15.15	mane ni mahutu a yona h'a koni
WIS.15.15	ku zamaya.
WIS.15.16	Ki mutu feela ya ezize maswaniso
WIS.15.16	ao a milimu,
WIS.15.16	ili sibupiwa se si pila ka moya
WIS.15.16	o si wa sona.
WIS.15.16	Cwale, ha ku na mutu ya ka kona
WIS.15.16	ku bupa mulimu o swana ni yena.
WIS.15.17	Sina yena h'a li mutu ya shwa,
WIS.15.17	ni z'a eza kaufela ka mazoho a hae
WIS.15.17	a maswe ki ze shwile.
WIS.15.17	Yena kasibili ki wa butokwa ku fita
WIS.15.17	linto zeo z'a lapela.
WIS.15.17	Yena u filwe bupilo,
WIS.15.17	kanti zona ha li na ku bu fumana
WIS.15.17	ni kamuta.
WIS.15.18	Mi hape batu ba,
WIS.15.18	ba lapela nihaili lifolofolo ze maswe
WIS.15.18	ka ku fitisisa,
WIS.15.18	ze fita ze ñwi kamukana kwa bukuba.
WIS.15.19	Lifolofolo zeo, ha li talimwa,
WIS.15.19	ha li na bunde bo bu tabisa
WIS.15.19	ku fita lifolofolo ze ñwi.
WIS.15.19	Libaka kikuli ha li si ka lumelelwa
WIS.15.19	ni ku fuyaulwa ki Mulimu.
WIS.16.1	Kabakaleo batu bao ba katazwa
WIS.16.1	ki lifolofolo ze n'e swana ni zona zeo,
WIS.16.1	ka mukwa o n'o ba lukela,
WIS.16.1	mi ba nyandisiwa ki libupiwa
WIS.16.1	ze si na ngana, ze ñata-ñata.
WIS.16.2	 Cwale, bakeñisa ku fa ba sicaba
WIS.16.2	sa hao mulatu o cwalo,
WIS.16.2	u ba ezize ka musa ni lilato.
WIS.16.2	Ku felisa tala ye tuna ya bona,
WIS.16.2	u ba utile ka makwali,
WIS.16.2	busunso bo bunde hahulu,
WIS.16.2	bo bu sa fumanehi hañata.
WIS.16.3	Maegepita,
WIS.16.3	niha ne ba shwile tala,
WIS.16.3	ba nyenyiswa ki pono ye maswe
WIS.16.3	ya libupiwa ze ne ba lumezwi,
WIS.16.3	mi ba fumana kuli takazo ya bona
WIS.16.3	ya ku ca ne i se i felile.
WIS.16.3	Kantihe ba sicaba sa hao,
WIS.16.3	mwamulaho a ku nyanda
WIS.16.3	nakonyana ye kuswani,
WIS.16.3	ba fumanelwa busunso bo bunde luli.
WIS.16.4	Ne ku tokwahala kuli bona bao,
WIS.16.4	ba ba ne ba nyandisa ba bañwi,
WIS.16.4	ba tahelwe ki tala ye tuna,
WIS.16.4	kuli batu ba hao ba bone
WIS.16.4	mo ne li nyandisezwa lila za bona.
WIS.16.5	 Ba sicaba sa hao ha ba tahelwa
WIS.16.5	ki libatana ze buhali,
WIS.16.5	mi ba shwa kabakala ku lumiwa
WIS.16.5	ki linoha ze hohoba,
WIS.16.5	buhali bwa hao ha bu si ka zwelapili
WIS.16.5	ku isa kwa mafelelezo.
WIS.16.6	I n'e li feela ku ba lemusa
WIS.16.6	ha ne ba nyandisizwe ka nakonyana,
WIS.16.6	kakuli ne ba na ni sisupo sa kuli
WIS.16.6	ba ka piliswa,
WIS.16.6	ili se ne si ba hupulisa
WIS.16.6	taelo ya Mulao wa hao.
WIS.16.7	Mañi ni mañi ya n'a sikuluhela
WIS.16.7	ku sona n'a piliswa
WIS.16.7	isiñi ka s'a n'a talima,
WIS.16.7	kono ili ka wena,
WIS.16.7	Mupulusi wa batu kaufela.
WIS.16.8	Mi ka ona mukwa wo,
WIS.16.8	u bonisize lila za luna kuli ki wena
WIS.16.8	ya zwisa batu mwa bumaswe kaufela.
WIS.16.9	Ba bulailwe ki ku lumwa
WIS.16.9	ki nzie ni linzi,
WIS.16.9	mi ha ku na kalafo ye ba fumani,
WIS.16.9	kabakala kuli ne ba lukela
WIS.16.9	ku utwiswa butuku ki libupiwa ze
WIS.16.9	cwalo.
WIS.16.10	Kono ba hao, bona,
WIS.16.10	ha ba si ka tulwa nihaili ki meeno
WIS.16.10	a linoha a buhali,
WIS.16.10	kakuli ba tusizwe ni ku foliswa
WIS.16.10	ki bunde bwa hao.
WIS.16.11	Ne ba lumiwa kuli ba hupule
WIS.16.11	manzwi a hao,
WIS.16.11	kono ne ba foliswa kapili-pili,
WIS.16.11	kuli ba si ke ba kenwa
WIS.16.11	ki mupulacima o mutuna,
WIS.16.11	mane ba palelwe ku fumana sishemo
WIS.16.11	sa hao.
WIS.16.12	Ha ku na mulyani wa mibisi
WIS.16.12	kamba wa ku tola o ba tusize,
WIS.16.12	kono ba folisizwe ki linzwi la hao,
WIS.16.12	Muñ'a Bupilo, lona le li folisa
WIS.16.12	batu kamukana.
WIS.16.13	Wena Mulimu, u na ni maata
WIS.16.13	fahalimw'a bupilo ni lifu.
WIS.16.13	U kona ku isa mutu kwa libita
WIS.16.13	ni ku mu zusa hape.
WIS.16.14	Mutu yena u kona ku bulaya
WIS.16.14	yo muñwi ka bumaswe bwa hae,
WIS.16.14	kono h'a koni ku kutisa moya
WIS.16.14	o zwile ku yena,
WIS.16.14	kamba ku lukulula moya
WIS.16.14	o s'o ile kwa bafu.
WIS.16.15	Ha ku konahali ku punyuha
WIS.16.15	kwa maata a hao.
WIS.16.16	Batu ba ba hanile ku ku ziba
WIS.16.16	ba utwisizwe butuku
WIS.16.16	ka maata a lizoho la hao,
WIS.16.16	ba sabiswa ki lipula ze buhali,
WIS.16.16	simbwewewe ni mañungwa a sa feli,
WIS.16.16	mane ba fezwa ki mulilo.
WIS.16.17	Taba ye komokisa, kikuli ni mwa
WIS.16.17	mezi a tima linto kamukana,
WIS.16.17	mulilo n'o tuka ni ku sabisa
WIS.16.17	hahulu ku fita kamita,
WIS.16.17	kakuli lika kaufela li lwanela ba ba
WIS.16.17	lukile.
WIS.16.18	Ka nako ye ñwi malimi a mulilo
WIS.16.18	n'a bata ku tima,
WIS.16.18	kuli a si ke a cisa libupiwa
WIS.16.18	ze n'e lumilwe ku lwanisa
WIS.16.18	ba ba ne ba hana Mulimu,
WIS.16.18	ni ku ba lemusa hande ha ba bona cwalo
WIS.16.18	kuli ne ba zumiwa ki katulo ya Mulimu.
WIS.16.19	Ka nako ye ñwi hape,
WIS.16.19	i sa li mwahal'a mezi,
WIS.16.19	malimi a mulilo n'a cisa hahulu
WIS.16.19	ka maata a fita a mulilo
WIS.16.19	ili ku yundisa ze kutuzwi mwa lifasi
WIS.16.19	le li maswe.
WIS.16.20	 Ba sicaba sa hao u ba bonezi
WIS.16.20	ka mukwa u sili luli!
WIS.16.20	U ba file sico sa mangeloi,
WIS.16.20	u nz'o ba lumelanga buhobe bo bu
WIS.16.20	zwa kwa lihalimu,
WIS.16.20	bo bu se bu lukisizwe kale, u sa katali,
WIS.16.20	ili bo bunde hahulu, bo bu munati.
WIS.16.21	Lico z'o ba file li bonisize bunde
WIS.16.21	bwa hao kwa bana ba hao
WIS.16.21	kakuli li tabisize
WIS.16.21	yo muñwi ni yo muñwi mw'a n'a latela.
WIS.16.22	Sico se si swana litwa si utwile
WIS.16.22	ku cisa kwa mulilo, si sa shengunuki,
WIS.16.22	ili kuli ku zibahale ka sona
WIS.16.22	kuli kutulo ya lila ne i cisizwe
WIS.16.22	ki mulilo o n'o tuka mwahal'a
WIS.16.22	simbwewewe
WIS.16.22	ni ku lenga, pula i nze i nela.
WIS.16.23	Nihakulicwalo ona mulilo wo
WIS.16.23	n'o libalanga mane ni maata a ona,
WIS.16.23	kuli ba ba lukile ba fumane sibaka
WIS.16.23	sa ku ipatela za ku ca.
WIS.16.24	Mulena, z'o ezize za ku utwa.
WIS.16.24	Li sebeza ka maata ku utwisa
WIS.16.24	ba ba maswe butuku,
WIS.16.24	kono li eza ka musa ku tusa
WIS.16.24	ba ba ku sepile.
WIS.16.25	Kamukwaocwalo, kwa ezahala kuli
WIS.16.25	ka ku ipetula kwa zona z'o ezize kaufela,
WIS.16.25	li fetuhile lika ze konisa sishemo
WIS.16.25	sa hao ku uta batu kamukana
WIS.16.25	ka ku latelela takazo ya ba ba tokwile
WIS.16.25	sa ku pila.
WIS.16.26	Kwa ba cwalo kuli batu ba zibe kuli
WIS.16.26	ha ba pili ka limela za mifuta-futa feela,
WIS.16.26	kono ni ka manzwi a hao
WIS.16.26	a pilisa ba ba ku sepile.
WIS.16.27	Ze n'e sa sinyiwi ki mililo,
WIS.16.27	ne li shengununwa ki mubenyezo
WIS.16.27	u li muñwi feela wa lizazi.
WIS.16.28	Kwa ba cwalo ku bonisa kuli
WIS.16.28	lu swanezi ku zuha,
WIS.16.28	lizazi li si ka pazula kale,
WIS.16.28	ku itumela ku wena
WIS.16.28	ni ku lapela masa h'a patalala.
WIS.16.29	Kono sepo ya mutu ya sa itumeli
WIS.16.29	i ta shengunuka
WIS.16.29	inge mbundu ya silami
WIS.16.29	ha i shengunukiswa ki lizazi
WIS.16.29	mi i ta fela sina mezi a ibubela feela.
WIS.17.1	Likatulo za hao ki ze tuna hahulu
WIS.17.1	mi ha li koni ku taluswa.
WIS.17.1	Kikabakaleo mioya ye si ka lutiwa
WIS.17.1	i latehile.
WIS.17.2	Bahedeni ha ne ba hupula kuli ne
WIS.17.2	ba na ni maata
WIS.17.2	fahalimw'a sicaba se si kenile,
WIS.17.2	ba ipumana ba li batanga ba ba
WIS.17.2	mwa lififi la busihu bo butelele.
WIS.17.2	Ba kwalezwi mwa mandu a bona.
WIS.17.2	Ba lelekilwe kwa pabalelo ya kamita
WIS.17.2	ya hao.
WIS.17.3	Bona ha ne ba hupula kuli libi za
WIS.17.3	bona za kwa mukunda
WIS.17.3	ha li na ku zibahala
WIS.17.3	ni kuli mwendi li ta libalwa,
WIS.17.3	ba hasanyiwa ba nze ba saba
WIS.17.3	maswe-maswe,
WIS.17.3	mi ba sabiswa cwalo ki liponiso.
WIS.17.4	Muzuzu o ne ba ipatile ku ona
WIS.17.4	n'o palelwa ku ba sileleza kwa sabo.
WIS.17.4	Ne ba li mwahal'a lilata le li sabisa,
WIS.17.4	mi ne ba zumwa ki bingolongoma
WIS.17.4	bye bi maswe bya lipata ze zieza.
WIS.17.5	Ne ku si na mulilo
WIS.17.5	o n'o na ni maata a ku ba fa liseli.
WIS.17.5	Nihaili linaleli ze n'e benya hahulu
WIS.17.5	ne li sa koni ku feza lififi
WIS.17.5	la busihu bo, bo bu sabisa.
WIS.17.6	Ne ku bonahala feela mulilo
WIS.17.6	o buhali o n'o itukisa ili ona,
WIS.17.6	ili mulilo o sabisa maswe.
WIS.17.6	Pono yeo ha i zwa fapil'a meeto
WIS.17.6	a bona
WIS.17.6	ba siyala ba swelwi ki sabo ye
WIS.17.6	sa bulelwi,
WIS.17.6	mane ba hupula kuli ze ne ba boni
WIS.17.6	ne li li maswe ku fita mo ne li inezi.
WIS.17.7	Makilikicani a mabibo a bona
WIS.17.7	a palelwa ku ba tusa,
WIS.17.7	ni buikuhumuso bwa butali bwa bona
WIS.17.7	bwa ba nto ye swabisa feela.
WIS.17.8	Bona bao kasibili ba ba
WIS.17.8	ne ba sepisize kuli ba ta zwisa sabo
WIS.17.8	ni manyando mwa mioya ye kula,
WIS.17.8	ki bona ba ba kile ba kula
WIS.17.8	kabakala sabo ye komokisa.
WIS.17.9	Niha ne ku si na ze ne ka ba sabisa,
WIS.17.9	ku sholokota kwa libatana
WIS.17.9	ni milumo ya lihahabi ne li ba sabisa.
WIS.17.10	Ne ba bulaiwa ki luwewe lwa sabo
WIS.17.10	ye tuna,
WIS.17.10	mane ne ba hana nihaili ku talima
WIS.17.10	mwa moya,
WIS.17.10	ili ona moya wo ku sa konahali kuli
WIS.17.10	lu si ke lwa talima ku ona!
WIS.17.11	Bumaswe ki nto ye tisa boi,
WIS.17.11	mi bu inyaza ili bona.
WIS.17.11	Hape bu litela sinyeho ye tuna
WIS.17.11	ha bu nyazwa ki lizwalo.
WIS.17.12	Sabo ha si se siñwi.
WIS.17.12	I tahiswa feela ki mutu
WIS.17.12	h'a sa palezwi ku nahana.
WIS.17.13	Ha lu eza cwalo lu kenwa ki sabo
WIS.17.13	ye tuna hahulu
WIS.17.13	ka ku sa ziba se si tahisa manyando
WIS.17.13	a luna.
WIS.17.14	Mi bona, ka bona busihu bo,
WIS.17.14	bo bu ne bu zieza,
WIS.17.14	ili bo bu ne bu ba tahezi
WIS.17.14	ku zwa mwa butungi bwa lihele,
WIS.17.14	ba nze ba lobala buloko bu li buñwi,
WIS.17.15	ne ba lelekwa ki bingolongoma
WIS.17.15	mi ne ba palezwi mane ni ku nyanganya
WIS.17.15	kabakala ku fokola kwa mioya ya bona,
WIS.17.15	kakuli ne ba swelwi ki sabo ye tuna
WIS.17.15	ya sipundumukela.
WIS.17.16	Mi kamukwaocwalo, mañi ni mañi
WIS.17.16	ya n'a li mwateñi n'a wa,
WIS.17.16	mi n'a tamilwe mwa tolongo
WIS.17.16	ye n'e si na likwalo ze tiisizwe.
WIS.17.17	Niha n'e li mulimi kamba mulisana,
WIS.17.17	kamba mutu feela ya n'a eza
WIS.17.17	misebezi ye tata mwa naheñi,
WIS.17.17	n'a ngiwa ka sipundumukela,
WIS.17.17	a nyande manyando
WIS.17.17	a sa konwi ku pimiwa,
WIS.17.17	kakuli kaufel'a bona ne ba tamilwe
WIS.17.17	ka liwenge li li liñwi leo,
WIS.17.17	ili liwenge la lififi.
WIS.17.18	Linto kaufela ne li ba sabisa hahulu
WIS.17.18	ni ku fita,
WIS.17.18	ili ku unga kwa moya o fuka,
WIS.17.18	mililelo ya linyunywani fa mitai
WIS.17.18	ya likota,
WIS.17.18	mulumo wa mezi a buba ka maata,
WIS.17.18	buhali bwa macwe h'a wela fafasi,
WIS.17.19	bubebe bo bu sa bonahali
WIS.17.19	bwa lifolofolo ze mata,
WIS.17.19	mulilelo wa libatana za mwa naheñi,
WIS.17.19	kamba muumena o kutiswa
WIS.17.19	ki mikoti-tuna ya malundu.
WIS.17.20	Lifasi kaufela ne li benyiswa
WIS.17.20	ki liseli le linde hahulu,
WIS.17.20	mi ne li zwelapili li nze li eza
WIS.17.20	musebezi wa lona li sa paleliswi
WIS.17.20	ki se siñwi.
WIS.17.21	Ki bona feela ba ba ne ba apesizwe
WIS.17.21	ki busihu bo bu bukiti,
WIS.17.21	ili siswaniso sa lifu
WIS.17.21	le ne li ta ba tahela.
WIS.17.21	Mi bona kasibili ne ba itiselize
WIS.17.21	manyando a fita lififi kwa bunsu.
WIS.18.1	 Kono bona ba sicaba sa hao,
WIS.18.1	ba ba kenile,
WIS.18.1	ne ba li mwa liseli le lituna.
WIS.18.1	Maegepita ba ba ne ba utwa manzwi
WIS.18.1	a bona,
WIS.18.1	niha ne ba sa boni libupeho za bona,
WIS.18.1	ba ba biza kuli ba litohonolo
WIS.18.1	kakuli bona ne ba si ka nyanda.
WIS.18.2	Ba itumela ku bona
WIS.18.2	ka ku sa ba kutiseza bumaswe
WIS.18.2	ka lifoso za bona,
WIS.18.2	mi ba kupa swalelo
WIS.18.2	kabakala mihupulo ya bona ye maswe
WIS.18.2	ya kale.
WIS.18.3	Bakeñisa lififi batu ba hao, bona,
WIS.18.3	u ba file mulilo o tuka,
WIS.18.3	o n'o yemi nonga, ku ba zamaisa
WIS.18.3	mwa musipili wa bona o sa zibwi.
WIS.18.3	Hape u ba file lizazi le linde
WIS.18.3	ku ba tusa mwa musipili wa bona
WIS.18.3	o butuna.
WIS.18.4	Kono lila za bona, zona,
WIS.18.4	ne li swanela ku timiwa liseli
WIS.18.4	ni ku ba mwahal'a lififi,
WIS.18.4	kabakala ku swala ba sicaba sa hao
WIS.18.4	mwa butanga,
WIS.18.4	ili bao lifasi ne li ta fiwa ka bona
WIS.18.4	liseli le li sa feli la Mulao wa hao.
WIS.18.5	Kakuli ne ba lelile ku bulaya
WIS.18.5	limbututu za ba ba kenile,
WIS.18.5	ni kuli ne ku puluhile
WIS.18.5	a li muñwi feela ku bona,
WIS.18.5	cwale ka muhupulo wa ku ba utwisa
WIS.18.5	butuku,
WIS.18.5	n'o bulaile banana ba bona
WIS.18.5	ni likiti-kiti za banna ba bona
WIS.18.5	mwa mezi a mandinda a matuna.
WIS.18.6	Busihu bo, ne bu zibahalizwe pili
WIS.18.6	ku bo kukw'a luna,
WIS.18.6	ili kuli ba be ni bundume
WIS.18.6	ha ba se ba lemuhile kuli ki lisepiso
WIS.18.6	ze cwañi ze ba sepile!
WIS.18.7	Busihu bo, bu kile bwa libelelwa
WIS.18.7	ki sicaba sa hao
WIS.18.7	inge silelezo ya ba ba lukile,
WIS.18.7	ni sinyeho ya lila za bona.
WIS.18.8	Kaniti s'o itusisize ku utwisa lila
WIS.18.8	za luna butuku
WIS.18.8	lu si talimile inge s'e li kezo
WIS.18.8	ye lu tiselize kanya
WIS.18.8	kakuli n'o lu bizeza ku wena.
WIS.18.9	Bana ba balumeli ba batu
WIS.18.9	ba ba lukile ba eza litabelo
WIS.18.9	kwa mukunda,
WIS.18.9	mi ba lumelelana hamoho ka mulao wo
WIS.18.9	o kenile wa kuli
WIS.18.9	“Bahalalehi ba ta ba hamoho
WIS.18.9	mwa bunde ni mwa likozi,”
WIS.18.9	mi ne ba se ba kalile ku opela lipina
WIS.18.9	za ku lumba.
WIS.18.10	Cwale kwa lila za bona
WIS.18.10	kwa utwahala sililo se si swabisa,
WIS.18.10	ni mulumo o shwisa makeke
WIS.18.10	ku ba ba ne ba lilela bana ba bona.
WIS.18.11	Mutanga ni mulen'a hae ba utwiswa
WIS.18.11	butuku ka mukwa u li muñwi.
WIS.18.11	Malena ni batu feela ba nyanda
WIS.18.11	ka mukwa o swana.
WIS.18.12	Kamukan'a bona ne ba shwelwa
WIS.18.12	ki batu ba bañata
WIS.18.12	ba ba ne ba natiwa ka lifu
WIS.18.12	le li swana.
WIS.18.12	Ne ku si ka siyala ba ba pila,
WIS.18.12	ba ba likana ku ba pumbeka,
WIS.18.12	kakuli ka nako i liñwi feela
WIS.18.12	ba ne ba sepile bana ba bona ba shwa.
WIS.18.13	Bona bao, ba ba ne ba hanile
WIS.18.13	ku lumela nako ye telele
WIS.18.13	kabakala ku sepa mabibo a bona,
WIS.18.13	ba kala ku kolwa kuli batu ba ne li
WIS.18.13	bana ba Mulimu,
WIS.18.13	ha ba bona mafu a baeli ba bona.
WIS.18.14	Ne ku se ku kuzize
WIS.18.14	kai ni kai kaufela,
WIS.18.14	mi ne s'e li fahal'a busihu.
WIS.18.15	Mi cwale linzwi la hao le li maata,
WIS.18.15	le li zwa kwa lubona lwa hao
WIS.18.15	mwa lihalimu,
WIS.18.15	la taha mwahal'a naha yeo
WIS.18.15	ye kutilwe,
WIS.18.15	inge mulwani ya na ni situhu,
WIS.18.15	ya sweli mukwale wa buhali
WIS.18.15	bwa taelo ya hao.
WIS.18.16	Mulwani a yema, mi a bulaya linto
WIS.18.16	kaufela.
WIS.18.16	N'a y'o fita ni kwa lihalimu
WIS.18.16	niha n'a tomile fafasi.
WIS.18.17	Kapili-pili baeli bao ba tahelwa
WIS.18.17	ki lipono ze sabisa hahulu,
WIS.18.17	mi ba kenwa ki sabo ye tuna
WIS.18.17	ya sipundumukela.
WIS.18.18	Ba nepelwa fafasi, ba bañwi mwani,
WIS.18.18	ba bañwi mwale,
WIS.18.18	ba lapalalile inge ba ba shwile,
WIS.18.18	ba nze ba bulela se ne si ba bulaisa cwalo.
WIS.18.19	Litolo ze ne ba katalize
WIS.18.19	ne se li ba zibisize pili
WIS.18.19	libaka la lifu la bona,
WIS.18.19	ili kuli ba si ke ba timela ba sa zibi
WIS.18.19	se ba shwela.
WIS.18.20	 Kono, ni bona ba ba lukile
WIS.18.20	ba utwa butuku bwa lifu.
WIS.18.20	Ba bañata-ñata ba natiwa ki lona
WIS.18.20	mwa lihalaupa,
WIS.18.20	kono buhali bo ha bu si ka nga
WIS.18.20	nako ye telele.
WIS.18.21	Kaniti, munna ya n'a si na mulatu
WIS.18.21	a akufela ku t'o ba tusa.
WIS.18.21	A swala lilwaniso za musebezi
WIS.18.21	wa hae wa buprisita,
WIS.18.21	ili tapelo ni insense ye takula libi.
WIS.18.21	A tiya ka bundume ku hanisa
WIS.18.21	bunyemi bo,
WIS.18.21	mi mane a felisa kozi yeo,
WIS.18.21	ili ku bonisa kuli kaniti
WIS.18.21	n'a li mutang'a hao.
WIS.18.22	A tula buhali
WIS.18.22	isiñi ka maata a mubili,
WIS.18.22	kamba ka maata a lilumo.
WIS.18.22	U tuzi bunyemi bwa Mulimu
WIS.18.22	ka tapelo feela,
WIS.18.22	ka ku mu hupulisa bulikani
WIS.18.22	bw'a n'a itamile ka luci
WIS.18.22	ni bo ndat'a luna.
WIS.18.23	Litupu ne li se li kubukani
WIS.18.23	fa mabunda, li limbatami,
WIS.18.23	h'a hanisa bunyemi bo,
WIS.18.23	mi a sileleza ba ba pila.
WIS.18.24	Lifasi kaufela ne li yemelwa
WIS.18.24	ki lisupo ze n'e li fa siapalo sa hae
WIS.18.24	sa buprisita,
WIS.18.24	hamohocwalo ni mabizo a bo ndat'a luna
WIS.18.24	a n'a ñozwi fa mibamba ye mine ya macwe.
WIS.18.24	Sisupo sa bulena bwa hao kasibili
WIS.18.24	se ne si bonahala fa kuwani,
WIS.18.24	ye n'e li fa toho ya hae.
WIS.18.25	Ha li bona cwalo Lingeloi la Mubulai
WIS.18.25	la kuta ngombemongo,
WIS.18.25	mane la saba hahulu.
WIS.18.25	Ka mukwa o cwalo buhalinyana
WIS.18.25	feela bo, bu kile bwa likana.
WIS.19.1	Kono ba ba ne ba hana Mulimu
WIS.19.1	ba nyandiswa cwalo
WIS.19.1	ki buhali bo butuna,
WIS.19.1	bo bu si na makeke,
WIS.19.1	ku isa kwa mafelelezo.
WIS.19.1	Mulimu n'a s'a zibile kale
WIS.19.1	se ne ba ta eza.
WIS.19.2	N'a ziba kuli ne ba ka fetula
WIS.19.2	mihupulo ya bona
WIS.19.2	ni kuli ne ba ka matela bana ba Isilaele,
WIS.19.2	ku ba kutisa,
WIS.19.2	ba ba se ba lumezi kuli ba zamaye
WIS.19.2	mi ba funduke ka bubebe.
WIS.19.3	Ha ne ba sa silisa
WIS.19.3	ni ku bokolola kwa mabita
WIS.19.3	a bahabo bona ba ba ne ba shwile,
WIS.19.3	ba kenwa ki muhupulo o muñwi
WIS.19.3	o maswe mwa lipilu za bona,
WIS.19.3	mi ba kala ku matela bona bao be
WIS.19.3	ne ba kupile kuli ba zamaye.
WIS.19.4	Ne ba hapelezwa ku eza cwalo,
WIS.19.4	mane ni ku libala
WIS.19.4	ze ne li se li ezahalile,
WIS.19.4	ili kuli ku ekezwe manyando
WIS.19.4	a mafelelezo ku ona
WIS.19.4	o ne ba se ba natilwe ka ona.
WIS.19.5	Kamukwaocwalo, ba sicaba sa hao
WIS.19.5	ne ba na ni ku siliswa liwate
WIS.19.5	ka makazo ye komokisa,
WIS.19.5	kono ba bañwi, bona,
WIS.19.5	ba shwa lifu le litata.
WIS.19.6	Ka ku sileleza bana ba hao
WIS.19.6	kwa likozi kamukana,
WIS.19.6	linto kaufela, ka litaelo za hao,
WIS.19.6	za bupiwa sinca ka mifuta-futa
WIS.19.6	ya zona.
WIS.19.7	Kwa bonahala lilu le li t'o apesa
WIS.19.7	mafulo kaufela,
WIS.19.7	ni mubu o omile mo ne ku na ni mezi.
WIS.19.7	Mwa Liwate le Lifubelu kwa ba ni nzila,
WIS.19.7	mi mandinda a matuna a fetuha
WIS.19.7	libala la bucwañi bo butala.
WIS.19.8	Ka ku silelezwa ki lizoho la hao
WIS.19.8	sicaba kaufela sa sila,
WIS.19.8	si nze si komokiswa
WIS.19.8	ki limakazo ze tuna.
WIS.19.9	Ne ba swana
WIS.19.9	inge lipizi ze mwa mafulelo.
WIS.19.9	Ba tulaka sina lingunyana,
WIS.19.9	ba nze ba ku lumba ka lipina,
WIS.19.9	wena Muñ'a Bupilo ni Mupulusi wa bona.
WIS.19.10	Ne ba sa hupula ze ne ba boni
WIS.19.10	mwa naha ya butanga
WIS.19.10	mo bakeñisa kuli ku be ni limunanu
WIS.19.10	mwa naha,
WIS.19.10	lifasi la ba tiseza minañi,
WIS.19.10	bakeñisa kuli mwa linuka ku be ni litapi,
WIS.19.10	kwa tala feela limbotwe ze ñata.
WIS.19.11	Mwamulaho a zeo, ba bona
WIS.19.11	linyunywani ze ñwi
WIS.19.11	li taha ku bona ka mukwa o munca,
WIS.19.11	ili linyunywani ze ne ba filwe
WIS.19.11	ha ne ba kupile busunso
WIS.19.11	mwa ku shwa tala kwa bona.
WIS.19.12	Kwa taha makwali a zwa
WIS.19.12	kwa liwate,
WIS.19.12	a til'o felisa tala ya bona.
WIS.19.13	Liziezi za tahela baezalibi,
WIS.19.13	mamonyi a pula a nz'a lemusa
WIS.19.13	kuli ki zeo za taha.
WIS.19.13	Mi ne ku ba lukela kuli ba utwiswe
WIS.19.13	butuku kabakala lifoso za bona,
WIS.19.13	kakuli ne ba toile hahulu bazwahule.
WIS.19.14	Ba bañwi ne ba si ka amuhela
WIS.19.14	bazamai ha ba fita,
WIS.19.14	kono bona ba nga baenyi,
WIS.19.14	ba ba ne ba ba tusize,
WIS.19.14	ku ba eza batanga.
WIS.19.15	Ki niti hape kuli batu bao ba pili
WIS.19.15	ne ba hana bazamai ba sa fita feela,
WIS.19.15	mi ba ta buziwa ka taba yeo.
WIS.19.16	Kono bona ba, ba sa feza feela
WIS.19.16	ku amuhela batu hande ka tabo,
WIS.19.16	ni ku ba fa litukelo ze swana
WIS.19.16	ni za bona,
WIS.19.16	ba ba nyandisa hahulu ka ku ba hapeleza
WIS.19.16	ku sebeza ka tata.
WIS.19.17	Kaufela ba shwa meeto,
WIS.19.17	inge bani ba pili ba ba ne ba li
WIS.19.17	kwa munyako wa mutu ya lukile,
WIS.19.17	muta lififi li kile la ba kwahela
WIS.19.17	kaufela,
WIS.19.17	mane ba zamaya, yo muñwi ni yo muñwi
WIS.19.17	a bubutela ku fumana nzila ya hae.
WIS.19.18	Lika kamukana za cincana mikwa
WIS.19.18	ya zona
WIS.19.18	sina miila ya kañombyo
WIS.19.18	mo i konela ku cinca mulumo wa pina,
WIS.19.18	o muñwi ni o muñwi
WIS.19.18	u nz'o siyala cwalo m'o inezi.
WIS.19.18	Taba ye i bonahala hande
WIS.19.18	ha lu talima ku ze ezahalile kale.
WIS.19.19	Lifolofolo ze n'e pila fa likamba
WIS.19.19	za y'o pila mwa mezi,
WIS.19.19	mi ze n'e pila mwa mezi za taha
WIS.19.19	fa likamba.
WIS.19.20	Mulilo wa ekeza kwa maata a ona
WIS.19.20	ha u li mwa mezi,
WIS.19.20	mi mezi a libala maata a ona
WIS.19.20	a ku tima mulilo.
WIS.19.21	Malimi a mulilo, ona,
WIS.19.21	n'a sa cisi lifolofolo
WIS.19.21	nihaiba ze nyinyani feela
WIS.19.21	ze zamaya-zamaya mwahal'a ona,
WIS.19.21	mi n'a sa shengununi manna ani
WIS.19.21	a n'a swana sina puka ye andile
WIS.19.21	ye shengunuka ka bunolo-nolo.
WIS.19.22	Muñ'a Bupilo, mwa linto kaufela
WIS.19.22	u hulisize ba sicaba sa hao,
WIS.19.22	u ba bonisize maata ni butuna
WIS.19.22	bwa bona,
WIS.19.22	mi ha u si ka hana ku ba mutusi
WIS.19.22	wa bona kai ni kai
WIS.19.22	ni ka linako kamukana.
SIR.1.1	 Butali kaufela
SIR.1.1	bu zwa ku Muñ'a Bupilo,
SIR.1.1	mi ki bwa hae kuya kuile.
SIR.1.2	Ki mañi ya kona ku bala
SIR.1.2	mushabati wa liwate,
SIR.1.2	malotoli a pula ni mazazi a sa feli?
SIR.1.3	Ki mañi ya kona ku likanyeza
SIR.1.3	buhule bwa kwa lihalimu,
SIR.1.3	butuna bwa lifasi,
SIR.1.3	ni butungi bwa mawate?
SIR.1.4	Butali ki bona bo bu kalilwe ku ezwa
SIR.1.4	pili lika kamukana li si ka ba teñi,
SIR.1.4	mi kutwisiso ye tuna
SIR.1.4	ki ya kuya kuile.
SIR.1.5	Makalelo a butali
SIR.1.5	ki linzwi la Mulimu ya mwa mahalimu.
SIR.1.5	Mikwa ya bona ki milao ya hae
SIR.1.5	ya kamita kuya kuile.
SIR.1.6	Ki mañi ya sinulezwi
SIR.1.6	mutomo wa butali?
SIR.1.7	Ki mañi ya sinulezwi zibo ya butali?
SIR.1.7	Mi ki mañi ya utwisisize
SIR.1.7	buñata bwa mikwa ya bona?
SIR.1.8	Haisi feela Muñ'a Bupilo a nosi,
SIR.1.8	ki yena ya butali hahulu, ya komokisa
SIR.1.8	ili ya fa lubona lwa hae.
SIR.1.9	 Butali bu tomilwe ki yena kasibili.
SIR.1.9	A bu nyaka mi a bu kolwa.
SIR.1.9	Cwale kih'a bu abela
SIR.1.9	mwa misebezi ya hae kamukana.
SIR.1.10	A eza cwalo kuli bu be mpo ya hae
SIR.1.10	kwa batu kaufela,
SIR.1.10	kono sihulu u bu file ba ba mu lata.
SIR.1.11	Sabo ya Muñ'a Bupilo ki maata,
SIR.1.11	butumo, tabo ni buiketo.
SIR.1.12	Sabo ya Muñ'a Bupilo i ka tabisa pilu
SIR.1.12	ni ku fa nyakalalo ni tabo
SIR.1.12	ni bupilo bo butelele.
SIR.1.13	Mutu ya saba Muñ'a Bupilo
SIR.1.13	u ta fumana bunde kwa mafelelezo,
SIR.1.13	mi ka lizazi la lifu la hae
SIR.1.13	u ta ba ni limbuyoti.
SIR.1.14	Sabo ya Mulena Mulimu
SIR.1.14	ki ona makalelo a butali.
SIR.1.14	Bu bupilwe hamoho ni ba ba sepahala,
SIR.1.14	ba sa li mwa limba za bo m'a bona.
SIR.1.15	Bu ikahezi munzi o sa feli
SIR.1.15	mwahal'a batu,
SIR.1.15	o n'o tomilwe kale-kale,
SIR.1.15	mi bu ta sepahala
SIR.1.15	ni kwa baikulu ba bona.
SIR.1.16	Ku saba Muñ'a Bupilo
SIR.1.16	ki bona butali bo bu petehile.
SIR.1.16	Bu ba kolwisa ka miselo ya bona.
SIR.1.17	 Bu taza ndu ya bona kaufela
SIR.1.17	ka ze lakazwa ki lipilu za bona
SIR.1.17	ni mandu a lipulukelo
SIR.1.17	ka ze tahiswa ki bona butali.
SIR.1.18	Sabo ya Muñ'a Bupilo ki mushukwe
SIR.1.18	wa butali.
SIR.1.18	I hulisa kozo ni buiketo mwa mibili.
SIR.1.19	Muñ'a Bupilo a bu nyaka
SIR.1.19	mi a bu kolwa.
SIR.1.19	U tisize hahulu tuto ni zibo,
SIR.1.19	mi u hulisize butumo bwa ba ba tiyezi
SIR.1.19	ku bona.
SIR.1.20	 Ku saba Muñ'a Bupilo
SIR.1.20	ki ona mutomo wa butali,
SIR.1.20	mi mitai ya bona ki bupilo bo butelele.
SIR.1.21	Sabo ya Muñ'a Bupilo i takula sibi,
SIR.1.21	mi mutu ya tundamena ku saba
SIR.1.21	Muñ'a Bupilo
SIR.1.21	u felisa bunyemi.
SIR.1.22	Bunyemi bwa ya maswe
SIR.1.22	ha bu koni ku mu eleza,
SIR.1.22	kakuli bukiti bwa bunyemi bwa hae bo,
SIR.1.22	ki bona bo bu mu wisa.
SIR.1.23	Mutu wa pilu-telele u ta iswala
SIR.1.23	ku fitela nako i fita,
SIR.1.23	kono tabo ya hae i ta bonahala
SIR.1.23	kwa mafelelezo.
SIR.1.24	U ta pata manzwi a hae ku fitela
SIR.1.24	nako i fita,
SIR.1.24	mi litaba za zibo ya hae
SIR.1.24	li ta bulelwa ki ba bañata.
SIR.1.25	Mwa pulukelo ya butali
SIR.1.25	ku na ni lipulelo za linguli,
SIR.1.25	kono ya maswe h'a lati ku kuteka
SIR.1.25	Muñ'a Bupilo.
SIR.1.26	Haiba u lakaza butali u buluke
SIR.1.26	milao,
SIR.1.26	mi Muñ'a Bupilo u ta ku fa bona.
SIR.1.27	Butali ni lituto li talusa sabo
SIR.1.27	ya Muñ'a Bupilo,
SIR.1.27	mi Mulimu u tabiswa
SIR.1.27	ki sishemo ni ku sepahala.
SIR.1.28	U si ke wa hana ku ipeya
SIR.1.28	ku Muñ'a Bupilo,
SIR.1.28	mi u si ke wa ipeya ku yena
SIR.1.28	ka lipilu ze peli.
SIR.1.29	U si ke wa iponahaza feela
SIR.1.29	ku saba Mulimu fa pil'a batu,
SIR.1.29	kono u tokomele ku ba ni buiswalo
SIR.1.29	mwa lipulelo za hao.
SIR.1.30	U si ke wa ipahamisa,
SIR.1.30	mwendi u ka swana wa kokobezwa,
SIR.1.30	mi cwale u itiseze maswabi ili wena.
SIR.1.30	Mwendi Muñ'a Bupilo a ka swana
SIR.1.30	a zibahaza likunutu za hao,
SIR.1.30	ni ku ku swabisa hahulu
SIR.1.30	fapil'a nyangela
SIR.1.30	kabakala ku sa saba Muñ'a Bupilo,
SIR.1.30	ni kakuli pilu ya hao
SIR.1.30	ne i tezi bupumi.
SIR.2.1	Mwan'a ka, haiba u ka ba ni
SIR.2.1	mulelo wa ku sebeleza Muñ'a Bupilo,
SIR.2.1	u itukiseze miliko.
SIR.2.2	U be ni niti, u tiye pilu,
SIR.2.2	mi u si ke wa kenwa ki sabo ye tuna
SIR.2.2	ha ku taha nako ya manyando.
SIR.2.3	U mu kumalele,
SIR.2.3	mi u si ke wa mu siya,
SIR.2.3	ili kuli u te u kutekehe
SIR.2.3	kwa mafelelezo a bupilo bwa hao.
SIR.2.4	U amuhele se si ku tahela kamukana,
SIR.2.4	mi u be ni pilu-telele
SIR.2.4	ku ze ku tahela kaufela.
SIR.2.5	 Gauda i likiwa ka mulilo,
SIR.2.5	kono ba ba lukile bona ba likiwa
SIR.2.5	ka lionga la manyando.
SIR.2.6	U sepe Mulimu mi u ta ku pilisa.
SIR.2.6	U latelele mikwa ye lukile
SIR.2.6	mi u be ni sepo ku yena.
SIR.2.7	Mina mu saba Muñ'a Bupilo,
SIR.2.7	mu libelele sishemo sa hae.
SIR.2.7	Mu si ke mwa kwenuha,
SIR.2.7	kakuli mu ka swana mwa wa.
SIR.2.8	Mina mu saba Muñ'a Bupilo,
SIR.2.8	mu mu sepe,
SIR.2.8	mi ha mu na ku latehelwa
SIR.2.8	ki mupuzo wa mina.
SIR.2.9	Mina mu saba Muñ'a Bupilo,
SIR.2.9	mu libelele ku fiwa lika ze nde,
SIR.2.9	ili sishemo ni tabo ye sa feli.
SIR.2.10	Mu talime kwa masika a kale
SIR.2.10	mi mu bone kuli,
SIR.2.10	ki mañi ya n'a sepile Muñ'a Bupilo
SIR.2.10	ya kile a swabiswa?
SIR.2.10	Ki mañi ya kile a mu utwa
SIR.2.10	ka tokomelo, mi a tokwa ku tuswa?
SIR.2.10	Ki mañi ya kile a kupa tuso ku yena
SIR.2.10	mi a tokwa ku i fumana?
SIR.2.11	Muñ'a Bupilo u mukekecima
SIR.2.11	mi u musa.
SIR.2.11	U swalela libi, mi u tusa hahulu
SIR.2.11	ka nako ya manyando.
SIR.2.12	Bumai ki bwa lipilu ze boi
SIR.2.12	ni mazoho a buzwa,
SIR.2.12	ni ku muezalibi wa lipilu ze peli.
SIR.2.13	Bumai ki bwa lipilu ze buzwa
SIR.2.13	ze si na tumelo.
SIR.2.13	Lipilu ze cwalo
SIR.2.13	ha li na ku fumana silelezo.
SIR.2.14	Bumai ki bwa mina
SIR.2.14	ba ba se ba felezwi ki sepo.
SIR.2.14	Mu ta eza cwañi ka lizazi
SIR.2.14	la ku taha kwa Muñ'a Bupilo?
SIR.2.15	 Ba ba saba Muñ'a Bupilo
SIR.2.15	ha ba na ku nyefula manzwi a hae,
SIR.2.15	mi ba ba mu lata ba fumana tabo
SIR.2.15	ka ku buluka Mulao wa hae.
SIR.2.16	Ba ba saba Muñ'a Bupilo ba mu tabisa
SIR.2.16	ka mo ba konela kaufela,
SIR.2.16	mi ba ba mu lata ba fumana tabo
SIR.2.16	ka ku buluka Mulao wa hae.
SIR.2.17	Ba ba saba Muñ'a Bupilo ba buluka
SIR.2.17	lipilu za bona li nze li lukile,
SIR.2.17	mi ba ikokobeza fapil'a hae.
SIR.2.18	Lu ipeye mwa mazoho a Muñ'a Bupilo,
SIR.2.18	kono isiñi mwa mazoho a batu,
SIR.2.18	kakuli mo bu inezi bulena bwa hae
SIR.2.18	ki mo si inezi ni sishemo sa hae.
SIR.3.1	Bana, mu ni teeleze, na,
SIR.3.1	ndat'a mina.
SIR.3.1	Mu eze se ni mi bulelela
SIR.3.1	mi mu ta piliswa.
SIR.3.2	Muñ'a Bupilo u lata kuli
SIR.3.2	bana ba kuteke ndat'a bona,
SIR.3.2	ni ku mamela m'a bona.
SIR.3.3	Mutu kamukana ya kuteka ndat'ahe
SIR.3.3	u lifa libi za hae.
SIR.3.4	Ya kuteka m'ahe u swana ni mutu
SIR.3.4	ya ikubukanyeza bufumu kwapili.
SIR.3.5	Mutu ni mutu ya kuteka ndat'ahe,
SIR.3.5	u ta tabiswa ki bana ba hae,
SIR.3.5	mi litapelo za hae li ta amuhelwa.
SIR.3.6	Ya kuteka ndat'ahe
SIR.3.6	u ta pila nako ye telele,
SIR.3.6	mi ya pilisa hande m'ahe
SIR.3.6	u kuteka Muñ'a Bupilo.
SIR.3.7	Ya cwalo u sebeleza bashemi ba hae
SIR.3.7	sina mw'a ezeza ku Muñ'a Bupilo.
SIR.3.7	Ya saba Muñ'a Bupilo,
SIR.3.7	u kuteka ndat'ahe.
SIR.3.8	 Kuteka ndat'aho ka manzwi ni ka likezo,
SIR.3.8	kuli a te a ku fe limbuyoti.
SIR.3.9	Limbuyoti za mushemi
SIR.3.9	li tiisa mandu a bana ba hae,
SIR.3.9	kono sikuto sa m'a bona
SIR.3.9	si wisa mitomo ya ona.
SIR.3.10	U si ke wa itumba ka tompololo
SIR.3.10	ya ndat'aho,
SIR.3.10	kakuli lishwau la hae
SIR.3.10	ha li na ku ku fumanisa likute.
SIR.3.11	Likute la mutu li fumanwa
SIR.3.11	ka mw'a kutekela ndat'ahe,
SIR.3.11	mi ki nto ye swabisa hahulu kwa bana,
SIR.3.11	m'a bona h'a sa kutekwi.
SIR.3.12	Mwan'a ka,
SIR.3.12	tusa ndat'aho ha s'a supezi.
SIR.3.12	U si ke wa mu swabisa
SIR.3.12	mwa bupilo bwa hae kaufela.
SIR.3.13	Niha s'a palelwa ku nahana,
SIR.3.13	u mu eze ka mukekecima.
SIR.3.13	U si ke wa mu shwaula
SIR.3.13	kabakala bunca ni maata a hao.
SIR.3.14	Musa wa mutu ku ndat'ahe
SIR.3.14	ha u na ku libalwa,
SIR.3.14	mi u ta fukuza kwa libi za hae.
SIR.3.15	Linako za manyando a hao
SIR.3.15	u ta hupulwa ka ona,
SIR.3.15	mi libi za hao li ta zwiswa
SIR.3.15	sina puka ye kangezi ha i shengununwa
SIR.3.15	ki lizazi.
SIR.3.16	Mutu ya hana ndat'ahe
SIR.3.16	u swana ni munyefuli,
SIR.3.16	mi mutu kamukana ya halifisa m'ahe
SIR.3.16	u kutilwe ki Mulimu.
SIR.3.17	Mwan'a ka, u be ni pilu ye nde
SIR.3.17	mwa misebezi ya hao,
SIR.3.17	mi u ta latwa hahulu ku fita mufani
SIR.3.17	ya fana hahulu.
SIR.3.18	 Hona mo bu inezi buhulu bwa hao,
SIR.3.18	kihona m'o lukela ku ikokobeza,
SIR.3.18	mi cwale u ta latwa ki Muñ'a Bupilo.
SIR.3.19	Ba bañata
SIR.3.19	ki baikuhumusi ba ba zibahala,
SIR.3.19	kono ba ba ikokobeza ki bona
SIR.3.19	b'a sinulela likunutu za hae.
SIR.3.20	Maata a Mulimu nih'a li a matuna,
SIR.3.20	u amuhela likezo za ba ba ikokobeza.
SIR.3.21	U si ke wa lika ku utwisisa
SIR.3.21	ni ze tata ku wena kaufela,
SIR.3.21	kamba ku batisisa ku ziba ze fita
SIR.3.21	ngana ya hao.
SIR.3.22	 U tundamene ku eza misebezi
SIR.3.22	y'o filwe,
SIR.3.22	mi u si ke wa ikataza
SIR.3.22	ku batisisa likunutu.
SIR.3.23	U si ke wa ipatehisa ka litaba
SIR.3.23	z'o sa koni,
SIR.3.23	kakuli z'o s'o lutilwe
SIR.3.23	li fita kutwisiso ya mutu.
SIR.3.24	Ba bañata ba kelusizwe
SIR.3.24	ki buikuhumuso bwa bona,
SIR.3.24	mi minahano ye maswe
SIR.3.24	i kwalezi mihupulo ya bona.
SIR.3.25	Ha u si na meeto, u tokwa liseli.
SIR.3.25	Ha u si na zibo, u si ke wa lika
SIR.3.25	ku kolwisa mutu.
SIR.3.26	Pilu ye mahañi i ta kena
SIR.3.26	mwa bumaswe kwapili,
SIR.3.26	mi mutu kaufela ya lata bumaswe,
SIR.3.26	bu ta mu bulaya.
SIR.3.27	Pilu ye mahañi
SIR.3.27	i umelwa ki mifili-fili,
SIR.3.27	mi muezalibi u ikubukanyeza libi.
SIR.3.28	Matuku a muikuhumusi
SIR.3.28	h'a na kalafo,
SIR.3.28	kakuli bumaswe bu tomile mibisi
SIR.3.28	ku yena.
SIR.3.29	Pilu ya ya butali
SIR.3.29	i ta kumalela fa linguli,
SIR.3.29	mi zebe ye teeleza hande
SIR.3.29	i ta utwa za butali ka tokomelo.
SIR.3.30	Mulilo o buhali u timwa ki mezi.
SIR.3.30	Limpo ze fiwa kwa babotana
SIR.3.30	li fukuza libi.
SIR.3.31	Ya kutiseza bunde u tokomela
SIR.3.31	za kwapili,
SIR.3.31	kakuli h'a ta wa,
SIR.3.31	u ta fumana se si ta mu tusa.
SIR.4.1	Mwan'a ka, u si ke wa putelela
SIR.4.1	mubotana s'a ka pila ka sona,
SIR.4.1	kamba ku mu pumisa
SIR.4.1	se si lukela ku mu tusa.
SIR.4.2	U si ke wa ekeza butata ku mutu
SIR.4.2	ya nyandile,
SIR.4.2	kamba ku mu sepisa feela
SIR.4.2	z'a tokwa.
SIR.4.3	U si ke wa halifisa
SIR.4.3	ya s'a nyemile kale,
SIR.4.3	kamba ku liyehisa mpo ya hao
SIR.4.3	ku ya nyandile.
SIR.4.4	U si ke wa hana kupo ya mutu
SIR.4.4	ya palezwi,
SIR.4.4	kamba ku fulalela mubotana.
SIR.4.5	U si ke wa hana ku talima mutu
SIR.4.5	ya kupa tuso,
SIR.4.5	kamba ku mu liyehisa nako ye telele
SIR.4.5	kuli mane a ku kute.
SIR.4.6	Haiba a ku kuta ka bunyemi,
SIR.4.6	Mulimu u ta utwa kupo ya hae.
SIR.4.7	U be ya latwa ki batu,
SIR.4.7	mi u kuteke bazamaisi.
SIR.4.8	U teeleze hande se si bulelwa
SIR.4.8	ki mubotana,
SIR.4.8	mi u mu alabe hande ka likute.
SIR.4.9	U lamulele munyandi
SIR.4.9	ku ya mu nyandisa,
SIR.4.9	mi u si ke wa ba ni lunya
SIR.4.9	mwa likatulo za hao.
SIR.4.10	U be ndat'ahe lindiala,
SIR.4.10	mi u babalele hande limbelwa
SIR.4.10	sina mo ne ba ka ezezwa
SIR.4.10	ki banna ba bona.
SIR.4.10	Ka ku eza cwalo
SIR.4.10	Ya Pahami Hahulu ya kwa lihalimu
SIR.4.10	u ta ku biza mwan'a hae,
SIR.4.10	mi u ta ku lata hahulu
SIR.4.10	ku fita mw'a ku latela m'aho.
SIR.4.11	Butali bu hulisa bana ba bona,
SIR.4.11	mi bu babalela ba ba bu bata.
SIR.4.12	Mutu kaufela ya lata butali
SIR.4.12	u lata bupilo
SIR.4.12	mi ba ba pakelela ku bu bata
SIR.4.12	i sa li kakusasa
SIR.4.12	ba ta ba ni tabo ye tuna.
SIR.4.13	Mutu kaufela ya ta ba ni bona
SIR.4.13	u ta fiwa likute,
SIR.4.13	mi kw'a ya kamukana,
SIR.4.13	Muñ'a Bupilo u ta mu tohonolofaza.
SIR.4.14	Ba ba bu sebeleza,
SIR.4.14	ba sebeleza Muambakani ya Kenile,
SIR.4.14	mi Muñ'a Bupilo u lata ba ba bu lata.
SIR.4.15	Ya kuteka butali u ta atula hande,
SIR.4.15	mi ya bu mamela u ta pila ka kozo.
SIR.4.16	Haiba mutu a sepa butali,
SIR.4.16	yena u ta bu fumana,
SIR.4.16	mi ni baikulu ba hae
SIR.4.16	ba ta ba ni bona.
SIR.4.17	Kwa makalo mutu h'a bu keta,
SIR.4.17	bu ta mu isa mwa mikwa ye miñata
SIR.4.17	ye utwisa butuku.
SIR.4.17	Bu ka mu tiseza sabo ni boi.
SIR.4.17	Bu ta mu kataza ka litaelo ze tata,
SIR.4.17	ni ku mu lika ka likozi ze ñata,
SIR.4.17	ku fitela bu fumana kuli wa sepahala.
SIR.4.18	Kihona cwale kwa mafelelezo
SIR.4.18	bu ta mu kutiseza mwa mukwa o lukile,
SIR.4.18	ni ku mu tabisa,
SIR.4.18	ni ku mu zibisa likunutu za bona.
SIR.4.19	Haiba a ka yambaela ka bomu,
SIR.4.19	butali bu ta mu tuhela kuli a timele.
SIR.4.20	Mwan'a ka, u iteekele nako,
SIR.4.20	u itamulele ku ze maswe,
SIR.4.20	mi u si ke wa iswabisa ili wena.
SIR.4.21	Ku na ni maswabi a isa kwa sibi,
SIR.4.21	mi ku na ni maswabi a mande a tusa.
SIR.4.22	U si ke wa ikenya mwa butata
SIR.4.22	kabakala ku saba batu.
SIR.4.22	U si ke wa ipeya mwa butata
SIR.4.22	kabakala ku kuteka batu.
SIR.4.23	U si ke wa ikambusa kwa lipulelo,
SIR.4.23	ha u lukela ku bulela,
SIR.4.23	mi u si ke wa pata butali bwa hao.
SIR.4.24	Butali bu ta lemuhiwa ka lipulelo,
SIR.4.24	mi lituto li zibahala ka manzwi a mutu.
SIR.4.25	U si ke wa pihisa za niti,
SIR.4.25	kono u swabele z'o sa zibi.
SIR.4.26	U inyaze libi za hao fapil'a Mulimu,
SIR.4.26	hakusicwalo, u ka swana ni mutu
SIR.4.26	ya sueta mbango.
SIR.4.27	U si ke wa ipeya mwatas'a sikuba,
SIR.4.27	mi u si ke wa ba ni sobozi ku mubusi.
SIR.4.28	U lwanele niti ku isa lifu,
SIR.4.28	mi Muñ'a Bupilo, Mulimu wa hao,
SIR.4.28	u ta ku yemela.
SIR.4.29	U si ke wa itumba ka lipulelo
SIR.4.29	za hao,
SIR.4.29	mi u si na s'o eza.
SIR.4.30	U si ke wa ba sina tau
SIR.4.30	ha u li kwa hae,
SIR.4.30	kamba ku ba lipyeha
SIR.4.30	kwa babeleki ba hao.
SIR.4.31	 U si ke wa libelela ku amuhela,
SIR.4.31	mi wena u sa fani.
SIR.5.1	U si ke wa sepa hahulu mali,
SIR.5.1	kamba ku bulela kuli,
SIR.5.1	“Ni ta itusa ka bufumu bo.
SIR.5.1	Ku na, ku likani.”
SIR.5.2	U si ke wa latelela mikwa
SIR.5.2	kamba maata a hao
SIR.5.2	u nze u latelela litakazo za pilu
SIR.5.2	ya hao.
SIR.5.3	U si ke wa li, “Ni buswa ki mañi?”
SIR.5.3	Kaniti Muñ'a Bupilo
SIR.5.3	u ta ku kutiseza bumaswe.
SIR.5.4	 U si ke wa li, “Ha si fa, ni fosize!
SIR.5.4	Ku ezahalileñi ku na?”
SIR.5.4	Kaniti niha u bona cwalo,
SIR.5.4	Muñ'a Bupilo wa ziba.
SIR.5.5	U si ke wa ikubukanyeza libi
SIR.5.5	ka ku sepa kuli u ta swalelwa.
SIR.5.6	Mi hape u si ke wa li,
SIR.5.6	“Musa wa Mulimu ki o mutuna.
SIR.5.6	U ta ni swalela libi za ka
SIR.5.6	ze ñata-ñata.”
SIR.5.6	Musa ni buhali kaufela ki za hae,
SIR.5.6	mi bunyemi bwa hae
SIR.5.6	bu imela hahulu baezalibi.
SIR.5.7	U si ke wa liyeha ku sikuluhela
SIR.5.7	ku Muñ'a Bupilo,
SIR.5.7	kamba ku isanga lizazi la ku baka
SIR.5.7	kwapili nako ni nako,
SIR.5.7	kakuli bunyemi bwa Mulimu
SIR.5.7	bu ka tumbuka ka sipundumukela,
SIR.5.7	mi ka nako ya ku kutisa bumaswe
SIR.5.7	ka bumaswe u ka timela.
SIR.5.8	U si ke wa sepa
SIR.5.8	bufumu bo bu fumanwi ka bumaswe,
SIR.5.8	kakuli ha bu na ku ba ni tuso
SIR.5.8	ku wena ka lizazi la manyando.
SIR.5.9	U si ke wa uluseza mwa moya
SIR.5.9	ufi ni ufi,
SIR.5.9	kamba ku zamaya u yembuluka
SIR.5.9	mwa linzila kaufela.
SIR.5.9	Wo ki ona mukwa wa muezalibi
SIR.5.9	ya puma ba bañwi.
SIR.5.10	U tiye ka z'o ziba kuli ki za niti,
SIR.5.10	mi lipulelo za hao li be ze swana.
SIR.5.11	U utwisise kapili,
SIR.5.11	kono u si ke wa akufela ku alaba.
SIR.5.12	Haiba u utwisisa taba,
SIR.5.12	u alabe mwanahenu.
SIR.5.12	Hakusicwalo, u ikuzeze.
SIR.5.13	Likute hamoho ni lishwau
SIR.5.13	li zwa mwa lipulelo,
SIR.5.13	mi lilimi la mutu
SIR.5.13	li kona ku mu wisa.
SIR.5.14	U si ke wa tuma ka lusebo,
SIR.5.14	mi u si ke wa swasa batu
SIR.5.14	ka lulimi lwa hao.
SIR.5.14	Sina maswabi h'a litezi lisholi,
SIR.5.14	ni mulatu o mutuna u libelezi mupumi.
SIR.5.15	U ikambuse kwa tulatunyana
SIR.5.15	ni kwa milatu ye mituna.
SIR.5.15	U si ke wa ba sila sa b'o n'o lukela
SIR.5.15	ku utwana ni bona.
SIR.6.1	Libizo le li maswe li ta ku tiseza
SIR.6.1	maswabi a matuna ni manyando,
SIR.6.1	sina mo ku ezahalela ku mutu
SIR.6.1	wa mupumi.
SIR.6.2	U si ke wa latelela maikuto
SIR.6.2	a bunyemi bwa hao.
SIR.6.2	Bu ka swana bwa pazaula moya
SIR.6.2	wa hao sina poho ye buhali.
SIR.6.3	Bu ka swana bwa ku kola mitai
SIR.6.3	ni ku ku tokwisa muselo,
SIR.6.3	mi u siyale feela inge kota ye omile.
SIR.6.4	Kacimacima ka ka maswe ka sinya
SIR.6.4	muñ'a kona,
SIR.6.4	mi ka mu shendisa lila za hae.
SIR.6.5	Lipulelo ze nde li atisa balikani,
SIR.6.5	mi lulimi lo lunde lu tisa
SIR.6.5	likalabo ze nde.
SIR.6.6	U twaelane ni ba bañata,
SIR.6.6	kono mwa batu ba bañata hahulu
SIR.6.6	u be ni muelezi a li muñwi.
SIR.6.7	Ha u bata ku eza bulikani ni mutu,
SIR.6.7	u mu like,
SIR.6.7	mi u si ke wa akufela ku mu sepa.
SIR.6.8	Ba bañwi ba sepahala
SIR.6.8	mwa bunde feela,
SIR.6.8	kono ka nako ya ziezi ba ku hasana.
SIR.6.9	Balikani ba bañwi ba kona
SIR.6.9	ku ku fetuhela ku ba lila za hao,
SIR.6.9	mi ba ku swabisa
SIR.6.9	ka ku ku omaniseza mwa nyangela.
SIR.6.10	Hape balikani ba bañwi ba kona
SIR.6.10	ku ca ni wena fa tafule,
SIR.6.10	kono ka lizazi la ziezi
SIR.6.10	ha ba na ku ku tusa.
SIR.6.11	Ba ta swalisana ni wena
SIR.6.11	ha u pila hande,
SIR.6.11	ni ku laela babeleki ba hao.
SIR.6.12	Kono haiba u telwa ki butata
SIR.6.12	ba ta ku fetuhela,
SIR.6.12	mi ba ta ipata.
SIR.6.13	U kauhane ni lila za hao,
SIR.6.13	mi u tokomele balikani ba hao.
SIR.6.14	Mulikani ya sepahala ki mukunda
SIR.6.14	o munde,
SIR.6.14	mi mutu kaufela ya fumana mulikani
SIR.6.14	ya cwalo,
SIR.6.14	u fumani bufumu bo butuna.
SIR.6.15	Mulikani ya sepahala ki wa butokwa
SIR.6.15	hahulu,
SIR.6.15	mi ha ku na se si likana ni yena.
SIR.6.16	Mulikani ya sepahala u ta ku pilisa
SIR.6.16	hande,
SIR.6.16	mi ba ba saba Mulimu ba ta fumana
SIR.6.16	mulikani ya cwalo.
SIR.6.17	Mutu kamukana ya saba Mulimu
SIR.6.17	u itukiseza bulikani bo bunde,
SIR.6.17	kakuli mw'a inezi,
SIR.6.17	ni mulikan'a hae u ta ba cwalo.
SIR.6.18	Mwan'a ka, u iketele lituto ku zwa
SIR.6.18	kwa bwanana bwa hao,
SIR.6.18	mi u ka na u fumana butali ku fitela
SIR.6.18	u ba ni limbi.
SIR.6.19	 U bu lukiseze hande, sina mulimi
SIR.6.19	ni mucali,
SIR.6.19	mi u litele kutulo ya bona ye nde.
SIR.6.19	Ka ku bu lukiseza u ta nyanda
SIR.6.19	hanyinyani,
SIR.6.19	kono kapili u ka tuha u ca miselo
SIR.6.19	ya bona.
SIR.6.20	Butali bu bonahala
SIR.6.20	ku ba ni buhali hahulu,
SIR.6.20	ku ba ba si ka laelwa hande.
SIR.6.20	Mutu ya bukuba h'a koni
SIR.6.20	ku ba ni butali ka nako ye telele.
SIR.6.21	Bu ta mu imela sina licwe le lituna,
SIR.6.21	mi h'a na ku nga nako ye telele
SIR.6.21	a si ka bu hana.
SIR.6.22	Butali bu zamaelela ka mo bu inezi,
SIR.6.22	mi ha bu fumanwi ki ba bañata.
SIR.6.23	Teeleza, mwan'a ka!
SIR.6.23	Utwa temuso ya ka,
SIR.6.23	mi u si ke wa hana kelezo ya ka.
SIR.6.24	Beya mahutu a hao mwa mawenge
SIR.6.24	a bona,
SIR.6.24	mi mulala wa hao u' beye mwa tumo
SIR.6.24	ya bona.
SIR.6.25	U ise maheta a hao kwa joko
SIR.6.25	ya bona,
SIR.6.25	mi u si ke wa hana litamiso za bona.
SIR.6.26	U tahe ku bona ka pilu ya hao
SIR.6.26	kaufela,
SIR.6.26	mi u be mwa mikwa ya bona
SIR.6.26	ka maata a hao kamukana.
SIR.6.27	U bu bate mi bu ta iponahaza
SIR.6.27	ku wena,
SIR.6.27	mi ha s'o bu fumani,
SIR.6.27	u si ke wa bu tuhela kuli bu ikele.
SIR.6.28	Kwa mafelelezo bu ta ku pumulisa
SIR.6.28	mi bu ta ku tabisa.
SIR.6.29	U ta fumana kuli mawenge a bona
SIR.6.29	ki sisilelezo se sitata,
SIR.6.29	mi tumo ya bona ki sifaha se sinde.
SIR.6.30	Joko ya bona
SIR.6.30	i ta ba kabisa ye nde ya gauda,
SIR.6.30	mi litamiso za bona
SIR.6.30	ki mingundo ya masila a bulena.
SIR.6.31	U ta bu apala inge siapalo
SIR.6.31	se si tompeha
SIR.6.31	mi u ta bu beya kwa toho inge kuwani
SIR.6.31	ya tabo.
SIR.6.32	Haiba u lata, mwan'a ka, u ta kona
SIR.6.32	ku lutwa,
SIR.6.32	mi haiba u tiiseza, u ta ba ni butali.
SIR.6.33	Haiba u lata ku teeleza, u ta ituta,
SIR.6.33	mi haiba u mamela hande,
SIR.6.33	u ta ba ni butali.
SIR.6.34	U kene mwa mikopano ya ba bahulu.
SIR.6.34	Haiba ku na ni ya butali ku bona,
SIR.6.34	u ikatumeze ku yena.
SIR.6.35	U teeleze hande ka tokomelo
SIR.6.35	kwa makande a Mulimu h'a ambolwa,
SIR.6.35	mi u mamele kuli ku si ke kwa ba
SIR.6.35	ni nguli y'o ka palelwa ku utwa.
SIR.6.36	Haiba u fumana kuli ku na ni mutu
SIR.6.36	ya butali,
SIR.6.36	u mu potele kapili-pili.
SIR.6.36	U mu potele hañata, mane munyako
SIR.6.36	wa hae u kubulwe ki mahutu a hao.
SIR.6.37	 U tokomele litaelo za Muñ'a Bupilo,
SIR.6.37	mi u patehe ka milao ya hae
SIR.6.37	ka linako kaufela.
SIR.6.37	U ta ku tiisa pilu,
SIR.6.37	mi butali b'o lakaza u ta bu fiwa.
SIR.7.1	Ha u sa fosi,
SIR.7.1	ha ku na bumaswe bo bu ka ku tahela.
SIR.7.2	Cwale u ambuke ze maswe,
SIR.7.2	mi bumaswe bu ta zwa ku wena.
SIR.7.3	Mwan'a ka, u si ke wa latelela
SIR.7.3	bumaswe,
SIR.7.3	kakuli mafelelezo a bona
SIR.7.3	ki manyando a matuna.
SIR.7.4	U si ke wa kupa Muñ'a Bupilo
SIR.7.4	kuli a ku pahamise hahulu,
SIR.7.4	kamba ku kupa mulena
SIR.7.4	kuli a ku fe situlo se situna.
SIR.7.5	U si ke wa iponahaza ku luka
SIR.7.5	fapil'a Mulimu,
SIR.7.5	kamba ku iponisa butali
SIR.7.5	fapil'a mulena.
SIR.7.6	U si ke wa itakaleza ku ba muatuli,
SIR.7.6	kakuli mwendi ha u na ku kona
SIR.7.6	ku felisa bumaswe,
SIR.7.6	kamba mwendi u ka swana
SIR.7.6	wa fosiswa ki nduna yo muhulu,
SIR.7.6	mi cwale u sinyehelwe ki niti ya hao.
SIR.7.7	U si ke wa foseza nyangela
SIR.7.7	ni ku iswabisa ili wena
SIR.7.7	mwahal'a batu.
SIR.7.8	U si ke wa ikubukanyeza libi
SIR.7.8	ze ñata,
SIR.7.8	kakuli nihaiba si li siñwi feela
SIR.7.8	si ka ku fumanisa mulatu.
SIR.7.9	U si ke wa li,
SIR.7.9	“Mulimu ya Pahami Hahulu u ta tabiswa
SIR.7.9	ki buñata bwa limpo za ka,
SIR.7.9	mi cwale ha ni ta eza litabelo,
SIR.7.9	u ta li amuhela.”
SIR.7.10	U si ke wa katala mwa litapelo
SIR.7.10	za hao,
SIR.7.10	kamba ku sa tabela ku fa limpo
SIR.7.10	za lituso.
SIR.7.11	U si ke wa seha mutu ya swabile,
SIR.7.11	kakuli ya mu kutiseza mwatasi cwalo,
SIR.7.11	hape u kona ku mu hulisa.
SIR.7.12	U si ke wa tameleza mwanahenu
SIR.7.12	ka buhata,
SIR.7.12	kamba ku eza cwalo ku mulikan'a hao.
SIR.7.13	U tokomele kuli u si ke wa bulela
SIR.7.13	buhata,
SIR.7.13	kakuli buhata ha bu tusi se siñwi.
SIR.7.14	U si ke wa bulela lipulelo
SIR.7.14	ze telele hahulu mwa mukopano
SIR.7.14	wa ba bahulu,
SIR.7.14	mi u si ke wa kutela manzwi hañata
SIR.7.14	mwa litapelo za hao.
SIR.7.15	U si ke wa hana musebezi o tata
SIR.7.15	kamba wa bulimi,
SIR.7.15	kakuli u tomilwe ki Muñ'a Bupilo.
SIR.7.16	U si ke wa ikenya mwa sitopa
SIR.7.16	sa baezalibi.
SIR.7.16	U hupule kuli buhali bwa Mulimu
SIR.7.16	ha bu na ku liyeha.
SIR.7.17	U ikokobeze hahulu,
SIR.7.17	kakuli koto ya ba ba maswe
SIR.7.17	ki mulilo ni mabuku.
SIR.7.18	U si ke wa lekisa mulikan'a hao
SIR.7.18	ka mali,
SIR.7.18	kamba ku lekisa mwanahenu luli
SIR.7.18	ka gauda ya Ofiri.
SIR.7.19	U si ke wa kata-kata ku nyala
SIR.7.19	musali yo munde ya butali,
SIR.7.19	kakuli bunde bwa hae bu fita gauda.
SIR.7.20	U si ke wa nyandisa mutanga
SIR.7.20	ya sepahala, ya sebeza hande,
SIR.7.20	kamba mubeleki ya ku sebeleza
SIR.7.20	hande hahulu.
SIR.7.21	 U late mutanga ya butali
SIR.7.21	sina m'o itatela,
SIR.7.21	mi u mu tuhele a lukuluhile.
SIR.7.22	U na ni likomu, nji? Li babalele.
SIR.7.22	Haiba li ku fumanisa se siñwi,
SIR.7.22	u li buluke.
SIR.7.23	Kana u na ni bana ba bashimani?
SIR.7.23	Ba lute.
SIR.7.23	U ba lute likute
SIR.7.23	ba sa li ba banyinyani.
SIR.7.24	Kana u na ni bana ba basizana?
SIR.7.24	U ba babalele hande,
SIR.7.24	kono u si ke wa ba tuhela
SIR.7.24	ba ikezeza mo ba latela.
SIR.7.25	Nyalisa mwan'a hao wa musizana
SIR.7.25	hande.
SIR.7.25	Ka ku eza cwalo u ta be u petile
SIR.7.25	liswanelo za hao.
SIR.7.25	Kono u mu nyalise
SIR.7.25	ku munna ya na ni ngana.
SIR.7.26	Haiba u nyezi musali ya ku tabisa,
SIR.7.26	u si ke wa mu leleka.
SIR.7.26	Kono haiba u sa mu lati,
SIR.7.26	u si ke wa mu sepa ni kamuta.
SIR.7.27	 U kuteke ndat'aho ka pilu ya hao
SIR.7.27	kaufela,
SIR.7.27	hape u si ke wa libala butuku
SIR.7.27	bw'a n'a utwile m'aho f'a ku pepa.
SIR.7.28	U hupule kuli
SIR.7.28	ki bona ba ba ku pepile.
SIR.7.28	U ta ba lifañi ka ze ba ku ezelize?
SIR.7.29	U sabe Mulimu ka pilu ya hao
SIR.7.29	kaufela ni ka tokomelo,
SIR.7.29	mi u kuteke baprisita ba hae.
SIR.7.30	U late Muñ'a Bupilo ka pilu ya hao
SIR.7.30	kaufela,
SIR.7.30	mi u si ke wa fulalela baluti ba hae.
SIR.7.31	U sabe Mulimu mi u kuteke muprisita,
SIR.7.31	mi u mu fe kabelo ya hae sina m'o
SIR.7.31	laelezwi,
SIR.7.31	ili miselo ya mutamuno,
SIR.7.31	litabelo za ku swalela libi,
SIR.7.31	mpo ya sipaka sa folofolo,
SIR.7.31	sitabelo sa ku ikenisa,
SIR.7.31	ni miselo ya makalo ya lika
SIR.7.31	ze kenile kaufela.
SIR.7.32	Hape u tuse mubotana,
SIR.7.32	kuli mbuyoti ya hao i konde.
SIR.7.33	U be ni bufani bwa ku fa limpo
SIR.7.33	kwa batu kaufela,
SIR.7.33	mi u si ke wa hana ku ba ni makeke
SIR.7.33	nihaili ku ba ba shwile.
SIR.7.34	U si ke wa fulalela ba ba silisa,
SIR.7.34	kono u silise ni bona.
SIR.7.35	U si ke wa ikambusa kwa ku potela
SIR.7.35	bakuli,
SIR.7.35	kakuli ka mukwa wo,
SIR.7.35	ni wena u ta latiwa ki batu.
SIR.7.36	Mwa lika kaufela z'o eza,
SIR.7.36	u hupule lifu la hao,
SIR.7.36	mi ha u na ku eza sibi ni kamuta.
SIR.8.1	U si ke wa zekisa mutu ya tumile,
SIR.8.1	ya maata,
SIR.8.1	kakuli a ka swana a ku putelela.
SIR.8.2	U si ke wa kena mwa taba ni mufumi.
SIR.8.2	Mwendi a ka swana a ku tula.
SIR.8.2	Gauda i sinyize ba bañata
SIR.8.2	mi mane i yauluzi lipilu za malena.
SIR.8.3	U si ke wa piha ni mutu ya butali
SIR.8.3	mwahanu,
SIR.8.3	kakuli ku eza cwalo ku yena
SIR.8.3	ki ku mu koteleza mulilo.
SIR.8.4	U si ke wa eza lishea kamba mashendo
SIR.8.4	ni mutu ya mikwa ye maswe,
SIR.8.4	kakuli u ka swana wa shendisa
SIR.8.4	bo kukw'a hao.
SIR.8.5	U si ke wa swabisa mutu
SIR.8.5	ya s'a bakezi libi za hae.
SIR.8.5	U hupule kuli kaufel'a luna
SIR.8.5	lu baezalibi.
SIR.8.6	U si ke wa shwaula mutu
SIR.8.6	kuli ha u supezi,
SIR.8.6	kakuli ni ba bañwi ba ku luna
SIR.8.6	se ba supala.
SIR.8.7	U si ke wa tabela lifu la mutu ufi
SIR.8.7	kamba ufi.
SIR.8.7	U hupule kuli kaufela luna lu na ni
SIR.8.7	ku shwa.
SIR.8.8	U si ke wa nyaziseza lipulelo
SIR.8.8	za ba ba butali,
SIR.8.8	kono u itwaeze linguli za bona,
SIR.8.8	kakuli ka bona ba, u ta ituta likute
SIR.8.8	ni mo ku pilelwa ni malena.
SIR.8.9	U si ke wa nyaziseza manzwi
SIR.8.9	a banna-bahulu,
SIR.8.9	kakuli ni bona ba itutile ona
SIR.8.9	ku bo ndat'a bona.
SIR.8.9	U ta ituta ku bona mo ku nahanelwa,
SIR.8.9	ni zibo ya ku alaba ka swanelo.
SIR.8.10	U si ke wa tukisa mulilo
SIR.8.10	wa muezalibi,
SIR.8.10	kakuli mwendi ni wena u ka swana
SIR.8.10	wa ciswa ki malimi a ona.
SIR.8.11	U si ke wa hohwa ki lipulelo
SIR.8.11	za muikuhumusi,
SIR.8.11	kakuli u ta lika ku ku swasa
SIR.8.11	ka manzwi a hao.
SIR.8.12	U si ke wa kalima mutu ufi ni ufi
SIR.8.12	ya maata ku ku fita,
SIR.8.12	kono haiba u mu kalima,
SIR.8.12	u zwise pilu ku s'o mu kalimile.
SIR.8.13	U si ke wa itama ku eza
SIR.8.13	z'o sa koni ku lifa.
SIR.8.13	Haiba u itama u swanezi ku lifa.
SIR.8.14	U si ke wa zeka ni muatuli,
SIR.8.14	kakuli ba ta mu atulela
SIR.8.14	bakeñisa situlo sa hae.
SIR.8.15	U si ke wa ya mwa musipili
SIR.8.15	ni sikuba,
SIR.8.15	mwendi a ka swana a ku kataza.
SIR.8.15	U ta ikezeza mw'a latela,
SIR.8.15	mi bubeli bwa mina mu ta sinyeha
SIR.8.15	kabakala bukuba bwa hae.
SIR.8.16	U si ke wa pihisana ni mutu
SIR.8.16	wa kacimacima,
SIR.8.16	kamba ku zamaya ni yena mwa naheñi.
SIR.8.16	Ku yena ku sulula mali a mutu
SIR.8.16	ha si se siñwi,
SIR.8.16	mi ha mu fita ko ku si na ya ku tusa,
SIR.8.16	u ta ku bulaya.
SIR.8.17	U si ke wa kupa kelezo ku sikuba,
SIR.8.17	kakuli h'a na ku kona ku buluka
SIR.8.17	kunutu.
SIR.8.18	U si ke wa putulula likunutu za hao
SIR.8.18	fapil'a muenyi,
SIR.8.18	kakuli ha u koni ku ziba
SIR.8.18	mw'a ta sebeliseza manzwi a hao.
SIR.8.19	U si ke wa zibisa mañi ni mañi
SIR.8.19	mo i inezi pilu ya hao,
SIR.8.19	kamba ku kupa tuso ku mutu ufi ni ufi.
SIR.9.1	 U si ke wa ezeza musali y'o lata
SIR.9.1	lifufa,
SIR.9.1	kamba ku mu luta mikwa ye maswe,
SIR.9.1	ye ta ku tiseza mifili-fili.
SIR.9.2	U si ke wa beya pilu ya hao kaufela
SIR.9.2	ku musali,
SIR.9.2	ni ku mu liselela a ku koma.
SIR.9.3	U si ke wa itwaeleza lihule,
SIR.9.3	kakuli li ta ku wiseza mwa bumaswe
SIR.9.3	bwa lona.
SIR.9.4	U si ke wa eza siango ni musizana
SIR.9.4	wa mubini,
SIR.9.4	kakuli u ta ku swasa ka miliko
SIR.9.4	ya hae.
SIR.9.5	U si ke wa talimela hahulu
SIR.9.5	mwalyanjo
SIR.9.5	kakuli sibeli sa mina mu ka swana
SIR.9.5	mwa fosa mi mwa utwiswa butuku.
SIR.9.6	U si ke wa beya pilu ya hao kwa
SIR.9.6	mahule
SIR.9.6	ili kuli u si ke wa sinyehelwa
SIR.9.6	ki tutu ya hao.
SIR.9.7	U si ke wa zamaya
SIR.9.7	u nangela-nangela feela
SIR.9.7	mwa mikwakwa ya munzi,
SIR.9.7	kamba ku yembana mwa mabumbuywa.
SIR.9.8	U zwise meeto a hao
SIR.9.8	ku musali yo munde,
SIR.9.8	mi u si ke wa buha bunde
SIR.9.8	bwa musal'a yo muñwi.
SIR.9.8	Bunde bwa basali bu latehisize
SIR.9.8	ba bañata,
SIR.9.8	kakuli bu tisa takazo ye cisa
SIR.9.8	sina lulimi lwa mulilo.
SIR.9.9	U si ke wa ina ni ku ca
SIR.9.9	hamoho ni musali ya nyezwi,
SIR.9.9	kamba ku nwa ni yena waine
SIR.9.9	fa tafule i liñwi,
SIR.9.9	kakuli pilu ya hao i ka swana
SIR.9.9	ya sikuluhela ku yena,
SIR.9.9	ni ku sinyehelwa ki bupilo bwa hao.
SIR.9.10	U si ke wa hana mulikan'a hao
SIR.9.10	wa kale.
SIR.9.10	Yo munca h'a na ku swana ni yena.
SIR.9.10	Mulikani yo munca
SIR.9.10	u swana ni waine ye nca,
SIR.9.10	ye sa koni ku ku tabisa
SIR.9.10	ku fitela i ta kauha.
SIR.9.11	U si ke wa shwela muezalibi muna
SIR.9.11	ka zwelopili ya hae,
SIR.9.11	kakuli ha u zibi m'o ta felela
SIR.9.11	musebezi wa hae.
SIR.9.12	U si ke wa tabela ze tabisa
SIR.9.12	ba ba shwaula Mulimu.
SIR.9.12	U hupule kuli ha ba na ku shwa cwalo
SIR.9.12	ba si ka fiwa mulatu.
SIR.9.13	U ambuke mutu ya atulela batu lifu,
SIR.9.13	mi ha u na ku bilaezwa ki sabo
SIR.9.13	ya lifu.
SIR.9.13	Haiba u mu sutelela u mamele hahulu,
SIR.9.13	kakuli a ka swana a ku bulaya.
SIR.9.13	U tokomele z'o eza kakuli u swana
SIR.9.13	inge mutu ya zamaya mwahal'a malaba
SIR.9.13	kamba fahalimw'a limota.
SIR.9.14	U hupule ku eza hande b'o bapani
SIR.9.14	ni bona,
SIR.9.14	mi u n'o buzanga ku ba ba butali.
SIR.9.15	Ha u bata ku ambola makande
SIR.9.15	u bate ba ba butali,
SIR.9.15	mi lipulelo za hao kaufela
SIR.9.15	li be za Mulao wa Muñ'a Bupilo.
SIR.9.16	U be ni balikani ba ba lukile
SIR.9.16	kwa tafule ya hao,
SIR.9.16	mi takazo ya hao kaufela
SIR.9.16	i be ku saba Mulimu.
SIR.9.17	Musebezi wa sikwala u babazwa
SIR.9.17	hahulu,
SIR.9.17	mi ni yena mueteleli wa batu
SIR.9.17	u zibwa ka butali bwa lipulelo za hae.
SIR.9.18	Wa lusebo u sabisa hahulu
SIR.9.18	mwa munzi wa habo,
SIR.9.18	mi ya si na lipulelo ze nde kamita
SIR.9.18	u toyehile.
SIR.10.1	Muatuli ya butali
SIR.10.1	kamita u ta fa likatulo ze lukela
SIR.10.1	kwa batu ba hae,
SIR.10.1	mi mubuso wa ya butali
SIR.10.1	u ta ba ni milao ye minde.
SIR.10.2	Hona mw'a inezi muatuli yo muhulu,
SIR.10.2	kihona mo ba inezi ni manduna ba hae,
SIR.10.2	mi mw'a inezi mubusisi
SIR.10.2	ki mo ba inezi ni bona
SIR.10.2	batu ba muleneñi.
SIR.10.3	Mulena ya si ka ituta
SIR.10.3	u ta sinya batu ba hae.
SIR.10.3	Muleneñi u pila hande
SIR.10.3	kabakala butali bwa baeteleli ba ona.
SIR.10.4	Mubuso wa lifasi u mwa maata
SIR.10.4	a Mulimu.
SIR.10.4	U yolisa mutu ya lukela ka nako
SIR.10.4	ye swanela.
SIR.10.5	Zwelopili ya mutu i mwa mazoho
SIR.10.5	a Mulimu.
SIR.10.5	Ki yena ya fumanisa mutomi
SIR.10.5	wa milao likute.
SIR.10.6	U si ke wa nyemela mwanahenu
SIR.10.6	bakeñisa lifoso za hae kaufela,
SIR.10.6	mi u si ke wa eza se siñwi
SIR.10.6	u nz'o nyemile.
SIR.10.7	Buikuhumuso bu toilwe
SIR.10.7	ki Muñ'a Bupilo ni batu,
SIR.10.7	mi ku sa luka, ni kona ku toilwe
SIR.10.7	cwalo ki Mulimu ni batu.
SIR.10.8	Puso kamita i ngiwa ki macaba
SIR.10.8	kabakala ku tokwa niti,
SIR.10.8	buikuhumuso ni ku lata mali.
SIR.10.9	Kanti mutu u ta ikuhumusezañi
SIR.10.9	cwalo!
SIR.10.9	Haike yena ki liluli ni mulola feela
SIR.10.9	o li u kona ku bola,
SIR.10.9	yena a nz'a sa pila.
SIR.10.10	Butuku bo bu sa foli ka bubebe
SIR.10.10	bu shendisa mualafi.
SIR.10.10	Ya li mulena kacenu,
SIR.10.10	kamuso ki situpu.
SIR.10.11	Mutu h'a shwa,
SIR.10.11	u ciwa ki lihahabi, libatana, ni
SIR.10.11	mabuku.
SIR.10.12	Makalelo a buikuhumuso
SIR.10.12	ki ku hana Mulimu kwa mutu,
SIR.10.12	ni ku fulalela mubupi wa hae.
SIR.10.13	Cwale, kakuli makalelo a
SIR.10.13	buikuhumuso ki sibi,
SIR.10.13	batu kaufela ba ba bu latelela,
SIR.10.13	likezo za bona kamukana li ta ba
SIR.10.13	ze nyenyisa.
SIR.10.13	Kikabakaleo Muñ'a Bupilo a ba
SIR.10.13	tiseza manyando a matuna
SIR.10.13	ni ku ba timeza kaufela.
SIR.10.14	 Muñ'a Bupilo u shandauzi litulo za
SIR.10.14	za babusi,
SIR.10.14	mi mwa libaka za bona u beile
SIR.10.14	ba ba ishuwile.
SIR.10.15	Muñ'a Bupilo u tuluzi baikuhumusi
SIR.10.15	mi u yolisize baikokobezi
SIR.10.15	mwa libaka za bona.
SIR.10.16	U shandauzi linaha za bahedeni,
SIR.10.16	mi u li yundisize kaufela
SIR.10.16	ku tokwa ni ya ku siya.
SIR.10.17	U isize ba bañwi ba ku zona
SIR.10.17	kwahule,
SIR.10.17	ku y'o ba timeleza kwateñi,
SIR.10.17	mane ha ba sa hupulwa mwa lifasi.
SIR.10.18	Batu ne ba si ka bupelwa
SIR.10.18	buikuhumuso,
SIR.10.18	nihaili bona buhali bo butuna
SIR.10.18	ne bu si ka ezezwa bana ba batu.
SIR.10.19	Ki libupiwa mañi ze lukela
SIR.10.19	ku kutekwa? Ki batu.
SIR.10.19	Ki batu ba ba cwañi? Ki ba ba saba
SIR.10.19	Mulimu.
SIR.10.19	Ki libupiwa mañi ze lukelwa
SIR.10.19	ki lishwau? Ki batu.
SIR.10.19	Ki batu ba ba cwañi? Ki ba ba loba
SIR.10.19	milao ya Mulimu.
SIR.10.20	Sina batu ba mba i liñwi
SIR.10.20	ha ba kuteka muhulwan'a bona,
SIR.10.20	ni yena Mun'a Bupilo u kuteka cwalo
SIR.10.20	ba ba mu saba.
SIR.10.21	Sabo ya Muñ'a Bupilo
SIR.10.21	ki makalelo a zwelopili,
SIR.10.21	kono makalelo a ku hanwa,
SIR.10.21	ki mahañi ni buikuhumuso.
SIR.10.22	Bafumi, batompehi, ni babotana
SIR.10.22	ba ikuhumuse ka ku saba Mulimu.
SIR.10.23	Ha ku lukeli ku nyefula mubotana
SIR.10.23	mi a li ya butali,
SIR.10.23	mi hape ha ku lukeli ku kuteka
SIR.10.23	muezalibi.
SIR.10.24	Babusi, baatuli ni batompehi,
SIR.10.24	kaufel'a bona ba lukela ku kutekwa,
SIR.10.24	kono ha ku na wa ku bona
SIR.10.24	ya li yo mutuna ku fita ya saba Mulimu.
SIR.10.25	Mutanga ya butali u ta sebelezwa
SIR.10.25	ki ba bañata ba ba lukuluhile,
SIR.10.25	mi mutu ya na ni ngana
SIR.10.25	h'a na ku bilaela.
SIR.10.26	U si ke wa lika ku bonisa butali
SIR.10.26	fo ku sa tokwahali
SIR.10.26	ha u eza musebezi wa hao,
SIR.10.26	kamba ku itumba u sa li mwa butata.
SIR.10.27	Bunde ki ha mutu a sebeza ka tata
SIR.10.27	ni ku ba ni lika ze ñata,
SIR.10.27	ku fita ya ipumisa feela,
SIR.10.27	ya li mane h'a na nihaili sico.
SIR.10.28	Mwan'a ka, mwa bupilo bwa hao
SIR.10.28	kaufela, u si ke wa ipa,
SIR.10.28	kono u ikuteke ili wena ka m'o
SIR.10.28	inezi.
SIR.10.29	Ki mañi ya ka yemela mutu
SIR.10.29	ya ikisa kwatasi ili yena,
SIR.10.29	kapa ku kuteka ya sa ikuteki
SIR.10.29	ili yena?
SIR.10.30	Mubotana u kona ku kutekeha
SIR.10.30	ka butali bwa hae,
SIR.10.30	mi mufumi u kutekwa ka bufumu
SIR.10.30	bwa hae.
SIR.10.31	Haiba mutu a kutekeha mwa bubotana,
SIR.10.31	ku ta ba cwañi h'a ta fuma?
SIR.10.31	Cwale, haiba mutu a ka shwaulwa
SIR.10.31	a li mwa bufumu,
SIR.10.31	mwa bubotana ku ta ba cwañi?
SIR.11.1	Butali bwa mubotana bu mu konisa
SIR.11.1	ku tiya fapil'a nyangela,
SIR.11.1	mi bu mu fumanisa sibaka
SIR.11.1	mwahal'a bahulu.
SIR.11.2	U si ke wa lumba mutu
SIR.11.2	kabakala bunde bwa sibupeho,
SIR.11.2	kamba ku mu toya
SIR.11.2	kabakala mw'a bupehezi.
SIR.11.3	Sibupiwa se sinyinyani
SIR.11.3	mwahal'a ze fufa ki muka,
SIR.11.3	kono linosi za yona
SIR.11.3	ki munati ku fita minati kaufela.
SIR.11.4	U si ke wa ikuhumusa
SIR.11.4	bakeñisa liapalo za hao ze nde,
SIR.11.4	kamba ku itumba ili wena
SIR.11.4	muta u huliswa.
SIR.11.4	Likezo za Muñ'a Bupilo ki ze tuna
SIR.11.4	niha li sa zibahali kwa batu.
SIR.11.5	Malena ba bañata ba tuluzwi,
SIR.11.5	kono ku yolisizwe mutu
SIR.11.5	ya n'a sa hupulwi kuli u ta ba mulena.
SIR.11.6	Batu ba bañata ba ba zibahala
SIR.11.6	ba swabisizwe hahulu,
SIR.11.6	mi batu ba ba tumile hahulu
SIR.11.6	se ba buswa ki ba bañwi.
SIR.11.7	U si ke wa fa mutu mulatu
SIR.11.7	pili u si ka batisisa taba.
SIR.11.7	U yemile pili.
SIR.11.7	Mwamulaho kihona u ta fa katulo.
SIR.11.8	U teeleze hande pili u si ka alaba,
SIR.11.8	mi u si ke wa akufa ku bulela
SIR.11.8	pili mutu a si ka feza.
SIR.11.9	U si ke wa ikataza ku piha
SIR.11.9	ka za taba ye si ya hao,
SIR.11.9	kamba ku kena kwa likomano
SIR.11.9	za baezalibi.
SIR.11.10	Mwan'a ka, u si ke wa kena
SIR.11.10	mwa lika ze ñata-ñata.
SIR.11.10	Haiba u ka eza cwalo,
SIR.11.10	u ta kena mwa butata.
SIR.11.10	Niha u ka akufa ka m'o konela
SIR.11.10	kaufela, ha u na ku feza,
SIR.11.10	mi ha u na ku kona ku li siya cwalo.
SIR.11.11	Fokuñwi mutu a ka sebeza hahulu
SIR.11.11	ka tata,
SIR.11.11	kono kwa mafelelezo u y'o fumana
SIR.11.11	kuli h'a na se siñwi.
SIR.11.12	Kantihe yo muñwi ki munyandi
SIR.11.12	ya kupa tuso,
SIR.11.12	ya si na se siñwi, ili mubotana
SIR.11.12	yo mutuna,
SIR.11.12	kono Muñ'a Bupilo wa mu lata.
SIR.11.12	U mu eza ka lilato ka ku mu pilisa
SIR.11.12	hande,
SIR.11.12	ni ku mu zwisa mwa manyando a hae
SIR.11.12	kaufela.
SIR.11.13	U mu hulisa,
SIR.11.13	mane batu kamukana ba komoke hahulu.
SIR.11.14	Bunde ni bumaswe, bupilo ni lifu,
SIR.11.14	bubotana ni bufumi,
SIR.11.14	kaufela li zwa ku Muñ'a Bupilo.
SIR.11.15	Butali, kutwisiso, ni zibo ya Mulao,
SIR.11.15	li zwa ku Muñ'a Bupilo.
SIR.11.15	Mukekecima ni likezo ze nde
SIR.11.15	li zwa ku yena.
SIR.11.16	Bukuba ni lififi ne li lukiselizwe
SIR.11.16	baezalibi,
SIR.11.16	mi ba ba tabela bumaswe
SIR.11.16	ni bona bumaswe bwa ba hulela.
SIR.11.17	Mpo ya Muñ'a Bupilo
SIR.11.17	i ku ba ba mu lata kamita,
SIR.11.17	mi s'a lumelela si ta konda kuya kuile.
SIR.11.18	 Fokuñwi mutu a ka fuma
SIR.11.18	ka ku amuha ni ku putelela,
SIR.11.18	kono cwale ki wo mupuzo w'a ka fumana.
SIR.11.19	A li, “Cwale na pumula,
SIR.11.19	ni ikole bufumu bwa ka.”
SIR.11.19	Kono h'a sa zibi kuli ku sa siyezi nako
SIR.11.19	ye kuma kai kwa bupilo bwa hae.
SIR.11.19	U ka shwa ni ku siyela ba bañwi
SIR.11.19	bufumu bwa hae.
SIR.11.20	U tiiseze musebezi wa hao
SIR.11.20	mi u u late,
SIR.11.20	mane u supalele ku ona.
SIR.11.21	U si ke wa komokiswa ki bufumu
SIR.11.21	bwa muezalibi,
SIR.11.21	kono u sepe Muñ'a Bupilo ni ku eza
SIR.11.21	musebezi wa hao.
SIR.11.21	Ku bunolo ku Muñ'a Bupilo
SIR.11.21	ku fumisa mubotana ka nako i liñwi.
SIR.11.22	Mutu ya lata Mulimu u fumana
SIR.11.22	mupuzo wa hae,
SIR.11.22	ili zona limbuyoti za Mulimu,
SIR.11.22	kakuli Mulimu u kona ku li atisa
SIR.11.22	ka nako ye nyinyani feela.
SIR.11.23	U si ke wa li, “Ze ni tokwa ki lifi?
SIR.11.23	Ni ta fumanañi kwapili?”
SIR.11.24	Hape u si ke wa li,
SIR.11.24	“Ni kona ku ipilisa i sa li na.
SIR.11.24	Ni ka nyandañi kwapili?”
SIR.11.25	Ka nako ya lituelo,
SIR.11.25	lisinyehelo za libalwanga,
SIR.11.25	mi ka nako ya sinyehelo
SIR.11.25	ha ku na ya hupula ze ekezehile.
SIR.11.26	Ku bunolo hahulu ku Muñ'a Bupilo
SIR.11.26	ku kutiseza mutu mupuzo
SIR.11.26	wa mo ne bu inezi bupilo bwa hae.
SIR.11.27	Hola i liñwi feela ya manyando
SIR.11.27	i kona ku libaza mutu bunde
SIR.11.27	ni tabo kaufela,
SIR.11.27	mi mutu ha s'a li fakaufi ni ku shwa,
SIR.11.27	likezo za hae kamukana li ka
SIR.11.27	zibahala.
SIR.11.28	U si ke wa li, “Ngete u litohonolo,”
SIR.11.28	pili a si ka shwa,
SIR.11.28	kakuli mutu u zibahala hande
SIR.11.28	mw'a inezi
SIR.11.28	ka nako ya mafelelezo a hae.
SIR.11.29	U si ke wa tisa mutu ni mutu
SIR.11.29	mwa ndu ya hao
SIR.11.29	kakuli ba ba sa sepahali ba ta kona
SIR.11.29	ku ku fosisa ka mikwa ye miñata.
SIR.11.30	Pilu ya muikuhumusi i isa lipilu
SIR.11.30	ze ñwi mwa bumaswe,
SIR.11.30	sina likwali le li bizeza a mañwi
SIR.11.30	mwa sitantwe.
SIR.11.30	U swana ni litwela la batisisa
SIR.11.30	ku fumana
SIR.11.30	z'a kona ku mi sinya ka zona.
SIR.11.31	Mutu wa lihata u kona ku fetula
SIR.11.31	bunde ku bu eza bumaswe,
SIR.11.31	mi mane a shendise ze nde ze lukela
SIR.11.31	ku lumbiwa hahulu.
SIR.11.32	Kamonyinyana feela ka mulilo
SIR.11.32	ka kona ku yakisa mashala a mañata,
SIR.11.32	mi ni yena muezalibi u kona ku lalela
SIR.11.32	mutu kuli a sulule mali a hae.
SIR.11.33	U tokomele mutu ya maswe
SIR.11.33	ni milelo ya hae,
SIR.11.33	kakuli a ka swana a ku sinya libizo
SIR.11.33	kuya kuile.
SIR.11.34	Wa tisa muzamai mwa munzi
SIR.11.34	wa hao,
SIR.11.34	mi u ta felisa maata a hao,
SIR.11.34	kuli mane wena u fetuhe
SIR.11.34	inge ki wena muenyi mwateñi.
SIR.12.1	 Haiba u eza kezo ye nde,
SIR.12.1	u zibe y'o i ezeza,
SIR.12.1	mi cwale u ta lumbwa ka kezo
SIR.12.1	ya hao ye nde.
SIR.12.2	U ezeze mutu ya lukile hande,
SIR.12.2	mi u ta fumana mupuzo.
SIR.12.2	Haiba u si ke wa fiwa ki yena,
SIR.12.2	u ta fiwa ki Muñ'a Bupilo.
SIR.12.3	Ha ku na bunde bo bu ta fiwa mutu
SIR.12.3	ya tundamena ku eza ze maswe,
SIR.12.3	kapa ya hana ku fa lituso
SIR.12.3	kwa babotana.
SIR.12.4	U fe mutu wa Mulimu,
SIR.12.4	kono u si ke wa tusa muezalibi.
SIR.12.5	U ezeze hande ya ishuwile,
SIR.12.5	kono u si ke wa fa se siñwi
SIR.12.5	ku ya sa lati Mulimu.
SIR.12.5	U mu time buhobe bwa hao.
SIR.12.5	U si ke wa mu fa ni hanyinyani,
SIR.12.5	kakuli mwendi bu ka swana
SIR.12.5	bwa mu tiisa ku fita wena,
SIR.12.5	mi cwale a ku nyandise hahulu
SIR.12.5	bakeñisa bunde kaufela b'o mu ezelize.
SIR.12.6	Ya Pahami Hahulu u toile baezalibi,
SIR.12.6	mi u ta kutiseza hahulu bumaswe
SIR.12.6	ku ba ba si ka luka.
SIR.12.7	U fe ya lukile,
SIR.12.7	mi u si ke wa tusa muezalibi.
SIR.12.8	Ha u pila hande ha u koni ku ziba
SIR.12.8	ya li mulikan'a hao luli ya ku lata,
SIR.12.8	kono ha u li mwa butata ha u na ku
SIR.12.8	timelelwa sila sa hao.
SIR.12.9	Mutu h'a pila hande,
SIR.12.9	lila za hae li swaba hahulu,
SIR.12.9	kono ka nako ya manyando,
SIR.12.9	nihaili mulikan'a hae u ta mu sabela.
SIR.12.10	U si ke wa sepa sila sa hao ni
SIR.12.10	kamuta,
SIR.12.10	kakuli bumaswe bwa sona bu sinya
SIR.12.10	inge mafumi.
SIR.12.11	Nih'a ka ikokobeza kuli mane haisi
SIR.12.11	ku kubama
SIR.12.11	kamba ku taha a shenya,
SIR.12.11	u tokomele, mi u isileleze ku yena.
SIR.12.11	U bonahale ku yena sina mutu ya
SIR.12.11	zwisa mafumi fa siiponi,
SIR.12.11	mi u ta fumana kuli bumaswe bwa
SIR.12.11	hae
SIR.12.11	ha bu na ku patahala nako ye telele.
SIR.12.12	U si ke wa mu suteleza kwatukw'a
SIR.12.12	hao,
SIR.12.12	kakuli a ka swana a ku kasha,
SIR.12.12	mi a nga sibaka sa hao.
SIR.12.12	U si ke wa mu fa situlo sa bubeli
SIR.12.12	ku wena,
SIR.12.12	kakuli yena u ta lakaza ku nga situlo
SIR.12.12	sa hao,
SIR.12.12	mi kwa mafelelezo kihona u ta
SIR.12.12	hupula niti ya manzwi a ka,
SIR.12.12	mi u ta inyaza bakeñisa ona.
SIR.12.13	Ki mañi ya ka utwela butuku
SIR.12.13	mutu wa mabibo h'a lumilwe ki noha,
SIR.12.13	kamba ba ba ifungula ku tapisa
SIR.12.13	libatana ze buhali ha li ba holofaza?
SIR.12.14	Kamukwaocwalo, ha ku na ya ka
SIR.12.14	shwela makeke
SIR.12.14	mutu ya eza siango ni muezalibi,
SIR.12.14	h'a wela mwa mulatu wa libi za hae.
SIR.12.15	Ha u tundamena ku eza ze lukile
SIR.12.15	h'a na ku iponahaza,
SIR.12.15	kono haiba u itepeleza,
SIR.12.15	yena u ta ku koma.
SIR.12.16	Mulomo wa sila u munati hahulu,
SIR.12.16	kono mwa pilu ya hae
SIR.12.16	u na ni mulelo wa ku ku nepela
SIR.12.16	mwa musima.
SIR.12.16	Sila sa kona ku lotisa mioko
SIR.12.16	ka buhata,
SIR.12.16	kono a sa fumana feela sibaka
SIR.12.16	sa ku sulula mali,
SIR.12.16	kapili-pili mioko ya hae ya fela.
SIR.12.17	U sa tahelwa feela ki bumai,
SIR.12.17	u ta fumana kuli s'a itwaletile
SIR.12.17	kwapil'a hao,
SIR.12.17	ni ku ku puma-puma kuli wa ku tusa,
SIR.12.17	kono kanti u bata ku ku wisa.
SIR.12.18	U ta nyunga toho ni ku kandelela
SIR.12.18	mi kihona cwale a ta ku seba
SIR.12.18	hahulu, ni ku cinca sifateho.
SIR.13.1	Mutu kaufela ya ta swala misili
SIR.13.1	u ta silafala,
SIR.13.1	mi mutu ni mutu ya eza siango
SIR.13.1	ni muikuhumusi,
SIR.13.1	u ta swana ni yena.
SIR.13.2	U si ke wa lika ku lwala sika se si
SIR.13.2	bukiti hahulu ku fita maata a hao,
SIR.13.2	mi u si ke wa twaelana ni mutu
SIR.13.2	ya maata,
SIR.13.2	ya fumile hahulu ku ku fita.
SIR.13.3	Kikabakalañi ha u beya piza
SIR.13.3	ya lizupa kwatukw'a ya sipi?
SIR.13.3	I ta tubeha ha li ta natana.
SIR.13.3	Mufumi nih'a ka foseza mutu,
SIR.13.3	u sa ekeza ku mu shwaula,
SIR.13.3	kono mubotana yena nih'a foselizwe
SIR.13.3	u sa inyaza ka buikokobezo.
SIR.13.4	Mufumi u ta itusisa wena,
SIR.13.4	kono haiba u nyandile u ta ku fulalela.
SIR.13.5	Haiba u fumile, u ta ba mulikan'a hao
SIR.13.5	ya sepahala,
SIR.13.5	mi u ta ku tukuta,
SIR.13.5	ku ku siya u si na ni ka kakana.
SIR.13.6	Haiba a ku tokwa,
SIR.13.6	u ta ku puma-puma,
SIR.13.6	ka ku ku menyeza hañata, kuli u mu
SIR.13.6	kolwe.
SIR.13.6	U ta bulela ni wena ka manzwi
SIR.13.6	a munati,
SIR.13.6	a li, “Ni ka ku tusa kañi?”
SIR.13.7	U ta ku sinyeza ka ku eza mikiti
SIR.13.7	ka lico za hae
SIR.13.7	ku fitela mane a ku feleza linto
SIR.13.7	kaufela,
SIR.13.7	mi kwa mafelelezo a ku eze nto ye
SIR.13.7	sehisa.
SIR.13.7	H'a ta ku bona hape, u ta ku hana
SIR.13.7	ni ku nyunga toho.
SIR.13.8	U tokomele kuli u si ke wa pumiwa,
SIR.13.8	kuli mane u swabiswe hahulu
SIR.13.8	ka bukuba bwa hao.
SIR.13.9	Ha u memiwa ki mutompehi
SIR.13.9	u si ke wa akufela ku lumela.
SIR.13.9	Fohe, yena u ta tiiseza ku ku mema.
SIR.13.10	U si ke wa ipahamisa ili wena,
SIR.13.10	kakuli mwendi u ka swana
SIR.13.10	wa bewa kwatuko.
SIR.13.10	U si ke wa ba kwahule hahulu,
SIR.13.10	mwendi u ka swana wa libalwa.
SIR.13.11	U si ke wa bulela ni yena
SIR.13.11	sina taka ya hao,
SIR.13.11	mi u si ke wa latelela manzwi a hae
SIR.13.11	h'a ka a bulela nako ye telele.
SIR.13.11	Ka ku bulela hahulu cwalo
SIR.13.11	u sweli ku ku tatuba,
SIR.13.11	mane niha u bona a anz'a ku
SIR.13.11	menyeza.
SIR.13.12	Mutu ya sa patili kunutu u lunya,
SIR.13.12	mi h'a na ku liyeha ku ku holofaza
SIR.13.12	kamba ku ku tamisa.
SIR.13.13	Cwale u tokomele ku ipuluka
SIR.13.13	mwa lipulelo
SIR.13.13	kakuli u zamaya ni lila za hao.
SIR.13.14	Ha u utwa cwalo, u zuhe fa buloko.
SIR.13.14	U late Mulimu mwa bupilo bwa hao
SIR.13.14	kaufela,
SIR.13.14	mi u lapele ku yena kuli a ku pilise.
SIR.13.15	Libupiwa ze pila kamukana
SIR.13.15	li latana ka mifuta ya zona,
SIR.13.15	mi mutu kaufela u lata wa habo.
SIR.13.16	Sibupiwa kamukana
SIR.13.16	si ya ku ze swana ni sona,
SIR.13.16	mi ni yena mutu u na ni ku tiyela
SIR.13.16	ku bahabo.
SIR.13.17	Cwale ku ta konahala cwañi kuli
SIR.13.17	maakanyani ni lingunyana li utwane?
SIR.13.17	Kihona mo ku inezi ku muezalibi
SIR.13.17	ni ya lukile.
SIR.13.18	Ki kozo mañi ye ka kona ku ba teñi
SIR.13.18	mwahal'a sitongwani ni nja?
SIR.13.18	Mi hape ku ta ba ni kutwano
SIR.13.18	ye cwañi
SIR.13.18	mwahal'a mufumi ni mubotana?
SIR.13.19	Sina lipizi za mwa naheñi
SIR.13.19	ha li li sico sa litau,
SIR.13.19	ni yena mubotana u luwisa mufumi.
SIR.13.20	Sina ha ku li tata kuli muikuhumusi
SIR.13.20	a ishuwe,
SIR.13.20	ni yena mufumi u toile hahulu mubotana.
SIR.13.21	Mufumi h'a sitatala u takelezwa
SIR.13.21	ki balikani ba hae,
SIR.13.21	kono mubotana nih'a ka wa,
SIR.13.21	balikani ba hae ba mu kasheza kwatuko.
SIR.13.22	Mufumi h'a telela,
SIR.13.22	u swalwa ki ba bañata.
SIR.13.22	H'a fosa ka pulelo, wa lumbiwa.
SIR.13.22	Kono mubotana h'a telela,
SIR.13.22	wa nyazwa.
SIR.13.22	Nih'a ka bulela ka ngana,
SIR.13.22	ha ku na ya mu utwa.
SIR.13.23	Ha ku bulela mufumi,
SIR.13.23	batu kamukana ba kuza,
SIR.13.23	mi kwa mafelelezo ba mu lumba.
SIR.13.23	Mubotana h'a bulela,
SIR.13.23	batu ba li, “Ki mañi yo?”
SIR.13.23	mi h'a tantalika ba mu kasheza
SIR.13.23	fafasi.
SIR.13.24	Bufumu ki bo bunde fo
SIR.13.24	ku si na sibi,
SIR.13.24	mi bubotana ha ki bumai konji mo
SIR.13.24	ba hupulela ba ba shwaula Mulimu.
SIR.13.25	Pilu ya mutu i kona ku cinca
SIR.13.25	sifateho sa hae,
SIR.13.25	i ka ba ka bunde kamba ka bumaswe.
SIR.13.26	Sisupo sa pilu ye nde
SIR.13.26	ki pata ye tabile,
SIR.13.26	kono ya eza linguli u na ni mañonde
SIR.13.26	kwa pata.
SIR.14.1	Litohonolo ki la mutu
SIR.14.1	ya si ka fosa ka pulelo,
SIR.14.1	ni ya si na sibi.
SIR.14.2	Mbuyoti ki ya mutu wa pilu ye nde
SIR.14.2	ni ya sa felelwi ki sepo.
SIR.14.3	Bufumu ha bu lukeli
SIR.14.3	ku mutu ya timana.
SIR.14.3	Cwale mali a ka tusañi
SIR.14.3	ku mutu ya na ni butimani?
SIR.14.4	Mutu ya ikubukanyeza bufumu
SIR.14.4	a sa itusisi bona,
SIR.14.4	u bu bulukela ba bañwi,
SIR.14.4	mi ki bona ba ba ta pila
SIR.14.4	hande hahulu ka bufumu bwa hae.
SIR.14.5	Haiba a itoya ili yena, u ta lata
SIR.14.5	mañi?
SIR.14.5	Kantihe, nihaili bufumu bwa hae
SIR.14.5	ha bu na ku mu tabisa.
SIR.14.6	Ha ku na mutu ya timana hahulu
SIR.14.6	ku fita ya itima ili yena,
SIR.14.6	mi wo, ki ona mupuzo wa bumaswe
SIR.14.6	bwa hae.
SIR.14.7	Nih'a ka eza bunde u bu eza
SIR.14.7	a sa hupuli ku eza cwalo,
SIR.14.7	mi kwa mafelelezo,
SIR.14.7	u bonahaza bumaswe bwa hae ili yena.
SIR.14.8	Mutu ya sa tabeli ba bañwi ha ba
SIR.14.8	fumile,
SIR.14.8	ya fulalela ba ba mwa ziezi
SIR.14.8	mi a sa lati ku babalela ba bañwi,
SIR.14.8	ki mutu ya maswe luli.
SIR.14.9	Kabelo ya mutu ya na ni muna
SIR.14.9	kamita ha i mu kolwisi,
SIR.14.9	mi mango i sinya moya.
SIR.14.10	Mutimani ya na ni mango h'a ci
SIR.14.10	hande,
SIR.14.10	mi ha ku na lico fa tafule ya hae.
SIR.14.11	Mwan'a ka, u ipuluke hande ka m'o
SIR.14.11	konela kaufela,
SIR.14.11	mi u tiseza Muñ'a Bupilo limpo
SIR.14.11	ze lukela.
SIR.14.12	U hupule kuli lifu
SIR.14.12	ha li na ku liyeha,
SIR.14.12	mi nako ya lona ha u i zibi.
SIR.14.13	U be ni pilu ye nde ku wahenu
SIR.14.13	ha u sa pila,
SIR.14.13	mi u mu eze hande m'o konela kaufela.
SIR.14.14	U si ke wa ikanisa lika ze nde
SIR.14.14	za ka nako ye,
SIR.14.14	kamba ku tuhela kuli litakazo za hao
SIR.14.14	ze lukile li si ke za ezahala.
SIR.14.15	Kana ha u zibi kuli u tamehile ku
SIR.14.15	siyela yo muñwi bufumu bwa hao,
SIR.14.15	ni kuli z'o fumani ka misebezi
SIR.14.15	ya hao kaufela
SIR.14.15	li ka abiwa ka ku laula?
SIR.14.16	Cwalehe, u fane, u amuhele,
SIR.14.16	mi u ikole,
SIR.14.16	kakuli mwa libita ha ku na tabo.
SIR.14.17	Lika ze pila kaufela li supala
SIR.14.17	sina liapalo,
SIR.14.17	kakuli mulao o n'o li teñi
SIR.14.17	ku zwa kwa simuluho kikuli,
SIR.14.17	“Lifu li ka ba teñi.”
SIR.14.18	Sina mo ku inezi matali a hula
SIR.14.18	fa kota,
SIR.14.18	kuli a mañwi a wa, mi a mañwi
SIR.14.18	a mela,
SIR.14.18	kihona mo ku inezi ni kwa masika
SIR.14.18	a luna batu.
SIR.14.18	Ba bañwi ha ba shwa,
SIR.14.18	ba yolwa ki ba ba ba tatama.
SIR.14.19	Tuelo ya misebezi ya mutu kaufela
SIR.14.19	ki ku felelela,
SIR.14.19	mi mwamulaho,
SIR.14.19	muñ'a yona wa i latelela.
SIR.14.20	 Mbuyoti ki ya mutu
SIR.14.20	ya isize hahulu pilu kwa butali,
SIR.14.20	mi a nahana hande ka ngana.
SIR.14.21	Yo ki ya ituta mikwa ya butali
SIR.14.21	mwa pilu ya hae,
SIR.14.21	ni ku nahana ka za likunutu
SIR.14.21	za bona.
SIR.14.22	U bu londota sina muzumi,
SIR.14.22	mi u bu bandamena kwatukw'a nzila
SIR.14.22	ya bona.
SIR.14.23	U bu nangelanga ni mwa mahaulo,
SIR.14.23	ni ku teelezanga kwa minyako
SIR.14.23	ya bona.
SIR.14.24	Mutu ya lata hahulu butali,
SIR.14.24	u tibelela fakaufi ni ndu ya bona,
SIR.14.24	mane a kokotele mapo ya tende
SIR.14.24	ya hae mwa limota la ndu ya butali.
SIR.14.25	U tomela tende ya hae kwatukw'a
SIR.14.25	bona,
SIR.14.25	mi a be ni munzi wa tabo kuya kuile.
SIR.14.26	U pumuliseza bana ba hae
SIR.14.26	mwatas'a bona,
SIR.14.26	ni ku ina mwatas'a mitai ya bona.
SIR.14.27	U silelelizwe ki bona kwa mufutumala
SIR.14.27	mi u pila mwa maata a bona.
SIR.15.1	Mutu kamukana ya saba Muñ'a Bupilo
SIR.15.1	u ta eza cwana,
SIR.15.1	mi mutu kaufela ya utwisisa Mulao,
SIR.15.1	u ta ba ni butali.
SIR.15.2	Bu ta mu katanyeza ka tabo
SIR.15.2	sina m'ahe mutu,
SIR.15.2	ni ku mu amuhela
SIR.15.2	inge musali wa sinawenga.
SIR.15.3	Bu ta mu fa kutwisiso
SIR.15.3	sina sico se si mu fepa,
SIR.15.3	mi bu mu fe niti ye ta mu tusa
SIR.15.3	sina mezi a katulusa muzamai.
SIR.15.4	U ta yendamena ku bona
SIR.15.4	mi h'a na ku wa,
SIR.15.4	ni ku itinga ku bona
SIR.15.4	kuli a si ke a swabiswa.
SIR.15.5	I sa li bona butali bu ta mu hulisa
SIR.15.5	ku fita banabahabo,
SIR.15.5	mi mwa mukopano o mutuna
SIR.15.5	bu ta mu konisa ku bulela.
SIR.15.6	U ta fumana nyakalalo ni tabo
SIR.15.6	ye tuna hahulu,
SIR.15.6	mi u ta yoliswa libizo le linde,
SIR.15.6	le li sa feli kuya kuile.
SIR.15.7	Likuba ha ba na ku ba ni butali,
SIR.15.7	mi baezalibi ha ba na ku bu bona
SIR.15.7	ni hanyinyani.
SIR.15.8	Butali bu kauhani ni buikuhumuso,
SIR.15.8	mi mahata ha ba koni ku bu hupula.
SIR.15.9	Mwa mulomo wa muezalibi
SIR.15.9	ha ku zwi litumbo
SIR.15.9	kakuli ha li si ka tiswa mwateñi
SIR.15.9	ki Mulimu.
SIR.15.10	Litumbo li lukela ku bulelwa feela
SIR.15.10	ki ba ba butali,
SIR.15.10	kakuli ki yena Mulimu ka sibili
SIR.15.10	ya ba zamaisa.
SIR.15.11	 U si ke wa li,
SIR.15.11	“Ni fosisizwe ki Mulimu,”
SIR.15.11	kakuli, ni kamuta,
SIR.15.11	h'a si yena ya tahisa z'a sa lati.
SIR.15.12	U si ke wa li,
SIR.15.12	“Ni latehisizwe ki Mulimu,”
SIR.15.12	kakuli yena h'a tokwi baezalibi.
SIR.15.13	Muñ'a Bupilo u toile
SIR.15.13	ze maswe kaufela,
SIR.15.13	mi ha ku na ya mu saba
SIR.15.13	ya ka li lata.
SIR.15.14	Ki yena ka sibili ya ezize mutu
SIR.15.14	kwa simuluho,
SIR.15.14	mi u mu file ngana ya ku keta
SIR.15.14	ze nde ni ze maswe.
SIR.15.15	Haiba u lata,
SIR.15.15	u kona ku buluka milao,
SIR.15.15	kakuli u na ni maata
SIR.15.15	a ku ipuluka hande ka busepahali.
SIR.15.16	U ku beezi mulilo ni mezi.
SIR.15.16	Cwale, keta s'o lata.
SIR.15.17	Mutu u beezwi bupilo ni lifu,
SIR.15.17	mi s'a lata hahulu ku zona,
SIR.15.17	ki sona s'a ta fiwa.
SIR.15.18	Butali bwa Muñ'a Bupilo
SIR.15.18	ki bo butuna.
SIR.15.18	Ki yena ya maata kaufela,
SIR.15.18	mi u bona lika kamukana.
SIR.15.19	Meeto a hae a ku ba ba mu saba,
SIR.15.19	mi u ziba likezo za mutu ni mutu.
SIR.15.20	Ni kamuta h'a si ka laela mutu
SIR.15.20	kuli a mu hane,
SIR.15.20	kamba ku fa mutu
SIR.15.20	sibaka sa ku eza sibi.
SIR.16.1	U si ke wa lakaza
SIR.16.1	bana ba bañata-ñata ba ba si na tuso,
SIR.16.1	mi u si ke wa tabela
SIR.16.1	bana ba ba sa lati Mulimu.
SIR.16.2	Niha u ka ba ni bana ba bañata
SIR.16.2	cwañi ni cwañi
SIR.16.2	u si ke wa ba tabela,
SIR.16.2	haisi ha ba saba Muñ'a Bupilo.
SIR.16.3	U si ke wa hupula kuli ba pile
SIR.16.3	hahulu nako ye telele,
SIR.16.3	kamba ku sepa hahulu ka za bupilo
SIR.16.3	bwa bona bwa kwapili.
SIR.16.3	Ki hande ku ba ni
SIR.16.3	mwana a li muñwi feela
SIR.16.3	ku fita ku ba ni
SIR.16.3	ba sikiti sa ba ba maswe.
SIR.16.3	Ki hande ku shwa u si na mwana
SIR.16.3	ku fita ku ba ni
SIR.16.3	bana ba ba sa lati Mulimu.
SIR.16.4	Ka mutu a li muñwi ya na ni
SIR.16.4	ngana,
SIR.16.4	muleneñi u kona ku hula,
SIR.16.4	kono mushobo wa batu ba ba si na
SIR.16.4	mulao u ta sinyiwa.
SIR.16.5	Meeto a ka s'a boni lika ze ñata ze
SIR.16.5	cwalo,
SIR.16.5	mi ni zona lizebe za ka li se li utwile
SIR.16.5	lika ze tuna ku fita zeo.
SIR.16.6	Mwa mukopano wa baezalibi
SIR.16.6	ku ta tuka mulilo.
SIR.16.6	Buhali bo butuna bu kile
SIR.16.6	bwa ba teñi kwa sicaba sa bafetuheli.
SIR.16.7	 Mulimu n'a si ka swalela batu
SIR.16.7	ba kale ba ba kwenuhi,
SIR.16.7	ba ba ne ba ipanguzi ka ku sepa
SIR.16.7	maata a bona.
SIR.16.8	N'a si ka babalela batu ba ba
SIR.16.8	ne ba pila ni Lota.
SIR.16.8	Ba, n'a ba timelize
SIR.16.8	kabakala buikuhumuso bwa bona.
SIR.16.9	N'a si ka shwela makeke batu ba ba
SIR.16.9	ne ba se ba lukiselizwe lifu,
SIR.16.9	ba ba ne ba felisizwe
SIR.16.9	kabakala libi za bona.
SIR.16.10	N'a si ka shwela makeke bazamai
SIR.16.10	ba likiti ze mianda ye silezi
SIR.16.10	ba ba ne ba ipanguzi ka mahañi a bona.
SIR.16.11	Haiba ne ku ta ba nihaili mutu
SIR.16.11	a li muñwi feela ya mahañi
SIR.16.11	mi a banduka a si ka fiwa mulatu,
SIR.16.11	n'e ka ba nto ye komokisa hahulu,
SIR.16.11	kakuli musa ni buhali kaufela
SIR.16.11	ki za Muñ'a Bupilo.
SIR.16.11	Ki ya musa o mutuna kwa ku swalela,
SIR.16.11	kono u buhali hahulu kwa ku fa mulatu.
SIR.16.12	Musa wa hae ki o mutuna
SIR.16.12	mi ni bona buhali bwa hae
SIR.16.12	bu likana ni sona.
SIR.16.12	U ta atula mutu ni mutu ka likezo
SIR.16.12	za hae.
SIR.16.13	Muezalibi h'a na ku pima mulatu
SIR.16.13	wa z'a n'a fumana ka bumaswe,
SIR.16.13	mi buishuwi bwa mutu ya lukile
SIR.16.13	ha bu na ku libalwa.
SIR.16.14	U bonisa musa wa hae ku mutu
SIR.16.14	ni mutu.
SIR.16.14	Nihakulicwalo u ta eza batu
SIR.16.14	ka ku latelela mo li inezi
SIR.16.14	likezo za bona.
SIR.16.15	Mulimu n'a tatafalize pilu ya Faro
SIR.16.15	kuli a si ka a mu ziba,
SIR.16.15	kuli manzwi a hae a zibahale
SIR.16.15	mwa lifasi.
SIR.16.16	Lilato la hae li iponahaza
SIR.16.16	kwa libupiwa kaufela.
SIR.16.16	U abezi batu liseli ni lififi la hae.
SIR.16.17	U si ke wa li,
SIR.16.17	“Ni ta ipata kuli ni si ke na bonwa
SIR.16.17	ki Mulimu.
SIR.16.17	Ki mañi ya ta ni hupula kwateñi?
SIR.16.17	Kaniti luli ha ni na ku zibahala
SIR.16.17	mwahal'a buñata bo bu cwalo.
SIR.16.17	Na, ni sika mañi mwahal'a buñata
SIR.16.17	bwa libupiwa?”
SIR.16.18	Tokomela! Mbuymbyulu ni lihalimu,
SIR.16.18	liwate ni lifasi,
SIR.16.18	li ta nyanganya muta a taha.
SIR.16.19	Malundu ni mutomo wa lifasi
SIR.16.19	hamoho
SIR.16.19	za njanja h'a li talima.
SIR.16.20	Kono cwale ki mañi ya bilaela
SIR.16.20	ka ze cwalo?
SIR.16.20	Ki mañi ya ka lika ku utwisisa
SIR.16.20	mw'a sebeleza Mulimu?
SIR.16.21	Moya wa liñungwa ha u bonahali
SIR.16.21	mi buñata bwa z'a eza ha li zibahali.
SIR.16.22	“Ki mañi ya ta biha
SIR.16.22	kuli lika li ezwa ka swanelo?
SIR.16.22	Ki mañi ya ta libelela
SIR.16.22	kuli a li bona,
SIR.16.22	kakuli bulikani bwa Mulimu
SIR.16.22	ni batu bu kwahule?”
SIR.16.23	Yeo ki yona mihupulo ya mutu
SIR.16.23	ya na ni ngana ye nyinyani,
SIR.16.23	ili mutu ya latelela minahano ya hae
SIR.16.23	ye si ka luka.
SIR.16.24	U ni teeleze, mwan'a ka,
SIR.16.24	kuli u be ni zibo,
SIR.16.24	mi u ise hahulu pilu kwa manzwi a ka.
SIR.16.25	Ni ta ku taluseza ka tokomelo
SIR.16.25	mo bu inezi buiswalo,
SIR.16.25	ni ku zibahaza hande
SIR.16.25	mo i inezi zibo.
SIR.16.26	Kwa simuluho Mulimu a man'o bupa
SIR.16.26	lika kamukana,
SIR.16.26	a li beya mwa libaka za zona
SIR.16.26	i sa li ka yona nako yeo.
SIR.16.27	U li lukiselize linako za zona,
SIR.16.27	ku zwa kwa makalelo ku isa
SIR.16.27	kwa linako za zona ze sa taha.
SIR.16.27	Ha li zibi tala kamba mukatala,
SIR.16.27	mi ha li tuheli misebezi ya zona
SIR.16.27	ni kamuta.
SIR.16.28	Ha li sinani, mi ha li na ku hana
SIR.16.28	ku mamela taelo ya hae ni kamuta.
SIR.16.29	Cwale Muñ'a Bupilo a talima
SIR.16.29	lifasi kaufela,
SIR.16.29	mi a beya mwateñi lika za hae ze nde.
SIR.16.30	Cwale kih'a li taza lifolofolo
SIR.16.30	za mifuta-futa,
SIR.16.30	mi ha li shwa li kutela mwa mubu
SIR.16.30	hape.
SIR.17.1	 Muñ'a Bupilo u ezize mutu ka mubu
SIR.17.1	mi hape u mu kutiseza ku ona.
SIR.17.2	Mulimu u file batu mazazi a mañata,
SIR.17.2	a likana nako ye ba lukiselizwe.
SIR.17.2	U ba file maata
SIR.17.2	fahalimw'a lika kaufela ze mwa lifasi.
SIR.17.3	U ba apesize ka maata a swana
SIR.17.3	ni a hae,
SIR.17.3	mi u ba ezize ka siswaniso sa hae.
SIR.17.4	U file lika kamukana sabo ya mutu,
SIR.17.4	mi u file batu maata a ku busa
SIR.17.4	lifolofolo ni linyunywani.
SIR.17.5	Ba amuhezi tuso ya limpo
SIR.17.5	li ketalizoho
SIR.17.5	za maata a zwa ku Muñ'a Bupilo.
SIR.17.5	Ya busilela ku zona ne li ngana,
SIR.17.5	mi ya busupa ne li munahano,
SIR.17.5	ili ona mutoloki wa maata a hae.
SIR.17.6	A ba ezeza milomo, malimi, meeto
SIR.17.6	ni mazebe,
SIR.17.6	mi a ba fa ngana kuli ba n'o nahana
SIR.17.6	ka yona.
SIR.17.7	 Cwale kih'a ba fa zibo ni kutwisiso,
SIR.17.7	mi cwale a ba sinulela ku ziba
SIR.17.7	bunde ni bumaswe.
SIR.17.8	A beya liseli la hae mwa lipilu
SIR.17.8	za bona,
SIR.17.8	ku ba bonisa butuna ni bunde
SIR.17.8	bwa musebezi wa hae.
SIR.17.9	Hape u ba lumelezi ku tumisa
SIR.17.9	manzwi a hae kuya kuile.
SIR.17.10	Cwale ba ta lumba libizo la hae
SIR.17.10	le li kenile,
SIR.17.10	ha ba bulela ka za musebezi wa hae
SIR.17.10	o mutuna.
SIR.17.11	U ba file zibo,
SIR.17.11	mi u ba tomezi Mulao sina simbule
SIR.17.11	sa bupilo.
SIR.17.12	A itama ni bona bulikani
SIR.17.12	bo bu sa feli,
SIR.17.12	mi a ba zibisa litaelo za hae.
SIR.17.13	Meeto a bona a boni maata a kanya
SIR.17.13	ya bulena bwa hae,
SIR.17.13	mi mazebe a bona a utwa maata
SIR.17.13	a linzwi la hae.
SIR.17.14	A li ku bona,
SIR.17.14	“Mu tokomele likezo ze maswe kaufela.”
SIR.17.14	A fa yo muñwi ni yo muñwi wa bona
SIR.17.14	mulao bakeñisa mwanahabo.
SIR.17.15	Likezo kaufela li mwa meeto a hae
SIR.17.15	kamita,
SIR.17.15	mi ha ba koni ku ipata ku yena.
SIR.17.16	Ku zwa kwa bwanana bwa bona,
SIR.17.16	mikwa ya bona ne i ba isa
SIR.17.16	kwa bumaswe,
SIR.17.16	mi ha ba koni ku fetula lipilu za
SIR.17.16	za bona ze tatafezi
SIR.17.16	kuli li be lipilu ze lukile.
SIR.17.17	U beile mubusi mwa sicaba ni sicaba,
SIR.17.17	kono Isilaele ki sicaba sa Muñ'a Bupilo.
SIR.17.18	Ki yena mweli wa hae y'a hulisa
SIR.17.18	ka likute
SIR.17.18	a nz'a mu bonisa liseli la lilato la hae,
SIR.17.18	a sa mu tuheli.
SIR.17.19	Misebezi ya bona kaufela ku yena
SIR.17.19	i bonahala hande hahulu inge lizazi,
SIR.17.19	mi meeto a hae kamita a talima
SIR.17.19	mikwa ya bona.
SIR.17.20	Bumaswe bwa bona ha bu si ka
SIR.17.20	patahala ku Mulimu,
SIR.17.20	mi libi za bona kaufela li fapil'a
SIR.17.20	Muñ'a Bupilo.
SIR.17.21	Kono Muñ'a Bupilo u lukile,
SIR.17.21	mi u ziba libupiwa za hae.
SIR.17.21	H'a koni ku li bulaya kamba ku li
SIR.17.21	tuhela,
SIR.17.21	kono wa li babalela.
SIR.17.22	Lituso za mutu ze nde,
SIR.17.22	ku yena li swana sina lisale
SIR.17.22	la butokwa.
SIR.17.22	Likezo za lilato la mutu,
SIR.17.22	Mulimu u li babalela sina taka
SIR.17.22	ya liito la hae,
SIR.17.22	a nz'a fa bana ba hae buinyazo.
SIR.17.23	Kwa mafelelezo u ta kutiseza
SIR.17.23	ba ba maswe mupuzo,
SIR.17.23	ni ku fa yo muñwi ni yo muñwi
SIR.17.23	mulatu wa hae.
SIR.17.24	Kono ba ba baka u ba lumelela kuli
SIR.17.24	ba kute,
SIR.17.24	mi u tiisa pilu ba ba ne ba se ba
SIR.17.24	felelwa ki sepo.
SIR.17.25	 Mu tuhele sibi mi mu kutele
SIR.17.25	ku Muñ'a Bupilo.
SIR.17.25	Mu lapele ku yena mi mu fukuze
SIR.17.25	lifoso za mina.
SIR.17.26	Mu ambuke ze maswe,
SIR.17.26	mu toye za miila kaufela,
SIR.17.26	mi mu kutele ku Ya Pahami Hahulu
SIR.17.26	mu nze mu toile ze maswe,
SIR.17.26	kakuli u ta mi zwisa mwa lififi,
SIR.17.26	a mi tise mwa liseli la buiketo.
SIR.17.27	 Ki mañi ya ta lumba Ya Pahami Hahulu
SIR.17.27	ha s'a li mwa libita,
SIR.17.27	haiba a sa lumbiwi ki ba ba pila?
SIR.17.28	Ba ba shwile, ba ba li siyo,
SIR.17.28	ha ba koni ku itumela,
SIR.17.28	haisi feela ba ba pila
SIR.17.28	ni ba ba iketile hande,
SIR.17.28	ki bona ba ba kona ku lumbeka
SIR.17.28	Muñ'a Bupilo.
SIR.17.29	Musa wa Muñ'a Bupilo ki o mutuna
SIR.17.29	cwañi,
SIR.17.29	ni swalelo ya hae ku ba ba kutela
SIR.17.29	ku yena!
SIR.17.30	Mutu h'a koni ku ba ni linto
SIR.17.30	kamukana,
SIR.17.30	kakuli mutu h'a koni ku pila kuya kuile.
SIR.17.31	Ki sika mañi se si ka fita lizazi
SIR.17.31	kwa ku benya?
SIR.17.31	Kanti nihakulicwalo ni lona la bolanga.
SIR.17.31	Mutu h'a na s'a hupula
SIR.17.31	haisi ze maswe feela.
SIR.17.32	Muñ'a Bupilo u tatuba limpi
SIR.17.32	ze kwahule kwa lihalimu,
SIR.17.32	haili bona batu kamukana ki liluli
SIR.17.32	ni mulola feela.
SIR.18.1	Yena ya pila kuya kuile,
SIR.18.1	ki yena ya ezize lika kaufela.
SIR.18.2	Ki yena Muñ'a Bupilo a nosi ya lukile
SIR.18.2	mi ha ku na u sili kwand'a hae.
SIR.18.3	U zamaisa lifasi ka lizoho la hae,
SIR.18.3	mi lika kamukana za mu utwa,
SIR.18.3	kakuli ki yena mulena wa lika
SIR.18.3	kaufela,
SIR.18.3	mi ka maata a hae u kauhanya ze kenile
SIR.18.3	ku ze silafezi.
SIR.18.4	H'a si ka fa mutu nihaili yo mukana
SIR.18.4	maata a ku zibahaza misebezi ya hae,
SIR.18.4	mi ki mañi ya ta kona ku likanya
SIR.18.4	butuna bwa likezo za hae?
SIR.18.5	Ki mañi ya kona ku likanyeza maata
SIR.18.5	a hae a matuna,
SIR.18.5	kamba ki mañi ya ka kona ku talusa
SIR.18.5	hahulu za musa wa hae?
SIR.18.6	Ha ku na se si kona ku ekezwa
SIR.18.6	kamba ku zwiswa,
SIR.18.6	mi ha ku konahali ku ziba hande lika
SIR.18.6	ze komokisa ze ezizwe ki Muñ'a Bupilo.
SIR.18.7	Mutu nih'a li wa feza
SIR.18.7	kanti mane yena kihona a sa kalisa,
SIR.18.7	mi ha s'a felize kihona cwalo a ta
SIR.18.7	ikomokela maswe.
SIR.18.8	Mutu ki sika mañi, mi u tusañi?
SIR.18.8	Bunde bwa hae ki bufi?
SIR.18.8	Bumaswe bwa hae ki bufi?
SIR.18.9	Ha ku bapiswa ka za bupilo bwa mutu
SIR.18.9	ku fumaneha kuli lilimo ze mwanda
SIR.18.9	ki ze ñata hahulu.
SIR.18.10	Sina mo ku inezi lilotoli la mezi
SIR.18.10	a liwate,
SIR.18.10	kamba kabeke ka mushabati,
SIR.18.10	kihona mo bu inezi bunyinyani
SIR.18.10	bwa bupilo bwa mutu
SIR.18.10	ha bu bapiswa ni bupilo bo bu sa feli.
SIR.18.11	Kikabakaleo, ku bona,
SIR.18.11	Muñ'a Bupilo u na ni pilu-telele,
SIR.18.11	mi u ba atiseza musa wa hae.
SIR.18.12	Wa bona ni ku lemuha bumaswe
SIR.18.12	bwa mafelelezo a bona,
SIR.18.12	mi ki lona libaka h'a ba swalela
SIR.18.12	hahulu.
SIR.18.13	Makeke a mutu
SIR.18.13	ki a ku wahabo feela,
SIR.18.13	kono makeke a Mulimu
SIR.18.13	ki a kwa lika ze pila kaufela.
SIR.18.13	Wa li nyaza, wa li sikulula
SIR.18.13	ni ku li luta,
SIR.18.13	mi hape u li kutisa sina mulisana
SIR.18.13	ya kutisa lingu za hae.
SIR.18.14	U makeke ku ba ba lumela
SIR.18.14	ku sikululwa
SIR.18.14	mi ili ba ba lata hahulu ku mamela
SIR.18.14	litaelo za hae.
SIR.18.15	Mwan'a ka, u si ke wa kopanya
SIR.18.15	lipulelo ze maswe
SIR.18.15	ni lituso za hao ze nde,
SIR.18.15	kamba limpo za hao ka manzwi
SIR.18.15	a utwisa butuku.
SIR.18.16	Kana puka ha i felisi mufutumala?
SIR.18.16	Kamukwaoswana ni lona linzwi
SIR.18.16	li fita mpo.
SIR.18.17	Ki niti linzwi le linde
SIR.18.17	li fita hahulu mpo ye nde,
SIR.18.17	kono bubeli bwa zona bu kona
SIR.18.17	ku fumanwa ku mutu ya sishemo.
SIR.18.18	Sikuba h'a koni ku fa se siñwi
SIR.18.18	haisi matapa,
SIR.18.18	mi mpo ya mutimani ha i tabisi
SIR.18.18	meeto.
SIR.18.19	U itute pili u si ka bulela,
SIR.18.19	mi u ipabelele kuli u si ke wa kula.
SIR.18.20	U itatube ili wena
SIR.18.20	pili katulo i si ka taha,
SIR.18.20	mi ka lizazi la katulo
SIR.18.20	u ta ipumana u si na mulatu.
SIR.18.21	U ikokobeze pili u si ka kula,
SIR.18.21	mi ha u fosa, u bake.
SIR.18.22	U si ke wa tuheliswa
SIR.18.22	ki sika sifi ni sifi ku eza buitamo
SIR.18.22	ka nako ye swanela,
SIR.18.22	mi u si ke wa litela kuli
SIR.18.22	mane u shwe u si ka kondisa lika.
SIR.18.23	U itukise hande
SIR.18.23	pili u si ka eza buitamo,
SIR.18.23	mi u si ke wa eza inge mutu
SIR.18.23	ya lika Muñ'a Bupilo.
SIR.18.24	Kamita u n'o hupula buhali
SIR.18.24	bwa lizazi la mafelelezo,
SIR.18.24	ili nako ya ku kutiseza bumaswe,
SIR.18.24	Mulimu h'a ta halifa ni ku hoha
SIR.18.24	sifateho.
SIR.18.25	Ka nako ya kutulo ya lico ze ñata
SIR.18.25	u hupule nako ya tala,
SIR.18.25	mi ka linako za bufumu
SIR.18.25	u hupule bunjebwe ni bubotana.
SIR.18.26	Sina mo li cinceza linako
SIR.18.26	ku zwa kakusasa ku isa manzibwana,
SIR.18.26	kihona mo li fitela ni lika kapili
SIR.18.26	fapil'a Muñ'a Bupilo.
SIR.18.27	Mutu ya butali u ka tokomela
SIR.18.27	hahulu lika kaufela,
SIR.18.27	mi ka mazazi a maswe,
SIR.18.27	u ta ikambusa kwa libi.
SIR.18.28	Mutu ya na ni ngana kaufela
SIR.18.28	u ziba butali,
SIR.18.28	mi u kuteka mañi ni mañi
SIR.18.28	ya na ni bona.
SIR.18.29	Ba ba utwisisa linguli ba ezize
SIR.18.29	ka butali,
SIR.18.29	mi ba file sicaba lipulelo ze ñata
SIR.18.29	za butali.
SIR.18.30	U si ke wa latelela litakazo za hao
SIR.18.30	za linyawe,
SIR.18.30	mi u tuhele mihupulo ye maswe.
SIR.18.31	Haiba u ka lumela ku latelela
SIR.18.31	litakazo za hao,
SIR.18.31	fo, u ta ba nto ye sehisa hahulu
SIR.18.31	kwa lila za hao.
SIR.18.32	U si ke wa kena mwa bupilo
SIR.18.32	bwa mikiti ye mituna,
SIR.18.32	kamba ku kena mwa mikopano
SIR.18.32	ye cwalo.
SIR.18.33	U si ke wa ishebisa
SIR.18.33	ka ku ba ni mukumbeleti wa likoloti
SIR.18.33	za mali a mikiti,
SIR.18.33	mi wena u si na se siñwi
SIR.18.33	mwa sikwama sa hao.
SIR.19.1	Ha u ka ba cwalo
SIR.19.1	ha u na ku fuma ni kamuta.
SIR.19.1	Ka ku sa tokomela lika ze nyinyani
SIR.19.1	u ka ba njebwe.
SIR.19.2	Waine ni basali li sinya batu
SIR.19.2	ba ba butali,
SIR.19.2	mi mutu ya itwaeleza mahule
SIR.19.2	h'a sa na maswabi ni hanyinyani.
SIR.19.3	U ta bola ni ku ciwa ki mabuku,
SIR.19.3	mi yena mutu ya sa swabi cwalo
SIR.19.3	u ta sinyehelwa ki bupilo bwa hae.
SIR.19.4	Ku sepa hahulu batu kapili
SIR.19.4	ku bonahaza ku tokwa ngana,
SIR.19.4	mi mutu h'a eza sibi u ifoseza
SIR.19.4	ili yena.
SIR.19.5	Ya tabela ze maswe u ta atulwa,
SIR.19.5	mi ya hana lusebo u pima ze maswe.
SIR.19.6	Ka ku itombola minyaka,
SIR.19.6	mutu u kondisa bupilo bwa hae.
SIR.19.6	Ka ku swala lulimi lwa hae,
SIR.19.6	mutu u kona ku pila
SIR.19.6	ku si na mifili-fili.
SIR.19.7	U si ke wa kutela ku bulela
SIR.19.7	z'o taluselizwe,
SIR.19.7	ili kuli u si ke wa kena mwa kozi.
SIR.19.8	U si ke wa bulela ka zona,
SIR.19.8	i ka ba ku mulikan'a hao
SIR.19.8	kamba kwa sila sa hao,
SIR.19.8	haisi ha ne i ta ba sibi ku li pata.
SIR.19.9	Haiba u ta utwahala,
SIR.19.9	ha u na ku sepahala,
SIR.19.9	mi kwa mafelelezo u ka toiwa.
SIR.19.10	Kana u se u utwile se siñwi?
SIR.19.10	Haiba ku cwalo,
SIR.19.10	u tuhele si felele mwa pilu.
SIR.19.10	Tiya pilu! Ha si na ku ku pazula!
SIR.19.11	Sikuba u ta katazwa
SIR.19.11	ki z'a bulelezwi,
SIR.19.11	sina butuku bw'a utwa musali
SIR.19.11	h'a pepa.
SIR.19.12	Sina mo ku inezi lisho le li tabile
SIR.19.12	fa silupi,
SIR.19.12	kihona mo ku inezi makande
SIR.19.12	mwa pilu ya sikuba.
SIR.19.13	U buze mulikan'a hao pili.
SIR.19.13	Mwendi ha ku na s'a ezize.
SIR.19.13	Mi haiba ku na ni s'a ezize,
SIR.19.13	h'a na ku si eza hape.
SIR.19.14	Buza wahenu.
SIR.19.14	Mwendi ha ku na s'a bulezi.
SIR.19.14	Mi haiba ku na ni s'a bulezi,
SIR.19.14	h'a na ku si bulela hape.
SIR.19.15	U buze mulikan'a hao hande kakuli
SIR.19.15	buhata bwa lipulelo ki bo buñata.
SIR.19.15	U si ke wa lumela z'o utwa kaufela.
SIR.19.16	Fokuñwi mutu u kona ku fosa
SIR.19.16	ka ku bulela s'a si ka hupula.
SIR.19.16	Ki mañi wa luna ya si ka be a fosa
SIR.19.16	ka lulimi?
SIR.19.17	Buza wahenu
SIR.19.17	pili u si ka mu fumbela
SIR.19.17	mi u fe Mulao wa ya Maata Kaufela sibaka
SIR.19.17	kuli u sebeze, wena mu sa nyemi.
SIR.19.18	Ku saba Muñ'a Bupilo,
SIR.19.18	ki ona makalelo a mukekecima wa hae,
SIR.19.18	mi butali bu tahiseza mutu ku latwa
SIR.19.18	ki Mulimu.
SIR.19.19	Zibo ya milao ya Mulimu i tisa
SIR.19.19	bupilo bwa buiketo.
SIR.19.19	Ba ba eza ze mu tabisa,
SIR.19.19	ba fumana miselo ya bupilo
SIR.19.19	bo bu sa feli.
SIR.19.20	Butali kamukana bu yemi fa sabo
SIR.19.20	ya Mulimu,
SIR.19.20	mi bona butali kasibili
SIR.19.20	bu kopanyize ni ku taleleza
SIR.19.20	Mulao wa Mulimu,
SIR.19.20	ni zibo ya butuna bwa hae.
SIR.19.21	Mubeleki ya li ku mulena hae,
SIR.19.21	“Ha ni na ku eza s'o bata,”
SIR.19.21	nih'a ka si eza kasamulaho
SIR.19.21	u sa nyemisa mulen'a hae.
SIR.19.22	Zibo ya bumaswe ha si butali,
SIR.19.22	mi ha ku na ngana ye fumaneha
SIR.19.22	mwa likelezo za baezalibi.
SIR.19.23	Ku na ni butali bo bu maswe,
SIR.19.23	kono ya si na butali bo bunde
SIR.19.23	ki sikuba.
SIR.19.24	Bunde ki ku ba ni ngananyana
SIR.19.24	u nz'o saba Mulimu
SIR.19.24	ku fita ku ba ni ngana ye tuna
SIR.19.24	mi u loba Mulao.
SIR.19.25	Ku na ni butali bo buñwi
SIR.19.25	bo bu si ka luka,
SIR.19.25	bo bu isa kwa bumaswe,
SIR.19.25	mi ku na ni batu ba bañwi
SIR.19.25	ba ba sepa ku ezwa hande ka sobozi
SIR.19.25	kabakala limpo za bona za kale.
SIR.19.26	Fokuñwi mutu a ka zamaya
SIR.19.26	a ikinamezi inge ya silisa,
SIR.19.26	kanti mwa pilu u tezi bupumi feela.
SIR.19.27	U pata sifateho ni ku ikeza inge
SIR.19.27	ya sa utwi,
SIR.19.27	kono ha u s'o lobezi u ta ku sinyeza.
SIR.19.28	Mutu ya cwalo u hupula kuli
SIR.19.28	mwendi h'a koni ku fosa,
SIR.19.28	kono nihakulicwalo h'a ka fumana sibaka
SIR.19.28	u ta fosa.
SIR.19.29	Mutu u zibahala ka mw'a inezi,
SIR.19.29	mi ya butali u zibahala ka mw'a
SIR.19.29	bonahalela.
SIR.19.30	Liapalo za mutu li kona ku zibahaza
SIR.19.30	musebezi wa hae,
SIR.19.30	mi mizamaelo ya mutu i bonisa
SIR.19.30	mw'a inezi.
SIR.20.1	Fokuñwi mutu a ka nyaza
SIR.20.1	yo muñwi ka nako ye sa swaneli,
SIR.20.1	kono hape ku na ni mutu ya kuzize,
SIR.20.1	mi yo, ki yena ya butali.
SIR.20.2	Kono ku nyaza ki ko kunde hahulu
SIR.20.2	cwañi, ku fita ku nyema!
SIR.20.3	Mutu ya inyaza lifoso za hae
SIR.20.3	u itusa mwa mulatu.
SIR.20.4	Sina numbulwa h'a ka ikapeleza
SIR.20.4	ku lobala ni mwalyanjo,
SIR.20.4	kihona mw'a inezi mutu ya feza
SIR.20.4	litaba ka kapelezo,
SIR.20.4	kabakala maata a hae.
SIR.20.5	Mutu u kona ku itulela a kuzize
SIR.20.5	mi a ngiwa ku ba ya butali,
SIR.20.5	kono yo muñwi u kona ku toiwa
SIR.20.5	ka ku bulela hahulu kwa hae.
SIR.20.6	Ku na ni yo muñwi ya ikuzeza cwalo
SIR.20.6	ka ku sa ziba s'a ka alaba,
SIR.20.6	kono hape ku na ni ya kuza feela,
SIR.20.6	kakuli u ziba nako ya ku bulela.
SIR.20.7	Mutu ya butali h'a akufeli ku bulela
SIR.20.7	ku fitela ka nako ye lukela,
SIR.20.7	kono wa liamba-amba, yena,
SIR.20.7	kamita u ipulela feela.
SIR.20.8	Mutu kaufela ya bulela hahulu
SIR.20.8	u ka itoisa batu,
SIR.20.8	mi ya iketela ku bulela niti
SIR.20.8	u ka toiwa.
SIR.20.9	Ku na ni ba ba fumana
SIR.20.9	kuli bumai bwa ba tusa,
SIR.20.9	kono ba li litohonolo la ba sinyeza.
SIR.20.10	Ku na ni mpo ye sa ku kutisezi
SIR.20.10	se siñwi,
SIR.20.10	ni mpo ye fumanisa habeli ku fita
SIR.20.10	s'o fana.
SIR.20.11	Ku na ni likute le li isa
SIR.20.11	kwa tompololo,
SIR.20.11	mi hape ku na ni ba ba huliswa
SIR.20.11	kabakala buikokobezo bwa bona.
SIR.20.12	Ku na ni mutu ya leka lika ze ñata
SIR.20.12	ka mali a manyinyani,
SIR.20.12	kono u lifa hasupile
SIR.20.12	ku fita mo ku lukela.
SIR.20.13	Mutu ya butali u ta latwa ka manzwi
SIR.20.13	a hae,
SIR.20.13	kono likuba, niha ba ka tusa,
SIR.20.13	ba ikataza feela.
SIR.20.14	Mpo ya mutu wa sikuba ha i koni
SIR.20.14	ku ku tusa,
SIR.20.14	kakuli yena u ta libelela
SIR.20.14	kuli u mu fe se siñwi hasupile
SIR.20.14	ku fita s'a ku file.
SIR.20.15	U fa hanyinyani kono yena
SIR.20.15	u lwahaka hahulu.
SIR.20.15	U huweleza hahulu inge sahuhula.
SIR.20.15	S'a kalima mutu kacenu,
SIR.20.15	kamuso wa si bata.
SIR.20.15	Mutu ya cwalo h'a tokwahali.
SIR.20.16	Sikuba u li, “Ha ni na balikani,
SIR.20.16	mi ha ni kutelwi ki buitumelo
SIR.20.16	kwa likezo za ka ze nde.
SIR.20.17	Ba ba ca za ka ki bona
SIR.20.17	ba ba ni sinya ka lipulelo ze maswe.”
SIR.20.17	U ta sehiwa ki batu ba bañata
SIR.20.17	cwañi!
SIR.20.18	Bunde ki ku sitatala mwa nzila,
SIR.20.18	ku fita ku sitatala mwa hanu.
SIR.20.18	Kihona mo ba sinyehela ba ba maswe,
SIR.20.18	ba sa lemuhi.
SIR.20.19	Mutu wa mikwa ye maswe u swana
SIR.20.19	ni taba ye si ka luka,
SIR.20.19	ye zwelapili ku bulelwa
SIR.20.19	ki ba ba sa zibi se siñwi.
SIR.20.20	Nguli i kona ku hanwa ha i bulelwa
SIR.20.20	ki sikuba,
SIR.20.20	kakuli u ta i bulela ka nako
SIR.20.20	ye sa swaneli.
SIR.20.21	Bunjebwe bu kona ku zwisa mutu
SIR.20.21	mwa bufosi,
SIR.20.21	kakuli h'a feza musebezi wa hae
SIR.20.21	ha ku na s'a ta ikalelwa.
SIR.20.22	Mutu u kona ku isinya ili yena
SIR.20.22	ka maswabi a si a niti.
SIR.20.22	U sinya bupilo bwa hae
SIR.20.22	ka muhupulo wa mutu wa sikuba.
SIR.20.23	Fokuñwi mutu u kona ku eza
SIR.20.23	lisepiso ze ñata ku mulikan'a hae,
SIR.20.23	kabakala maswabi a sa lukeli,
SIR.20.23	mi ha s'a ezize cwalo
SIR.20.23	u fetuha sila sa hae.
SIR.20.24	Buhata ki nto ye maswe ku mutu,
SIR.20.24	mi kamita bu fumaneha ku mutu
SIR.20.24	ya sa zibi se siñwi.
SIR.20.25	Ki ko kunde ku ba lisholi
SIR.20.25	ku fita ku ba lihata tota,
SIR.20.25	kono mafelelezo a zona hamoho
SIR.20.25	ki ku sinyeha.
SIR.20.26	Buhata ki nto ye maswe hahulu,
SIR.20.26	kakuli lihata u ka itiseza maswabi
SIR.20.26	a sa feli.
SIR.20.27	Mutu ya butali u ta zwelapili
SIR.20.27	ka manzwi a hae,
SIR.20.27	mi ya bunanu u tabisa malena.
SIR.20.28	Ya lima u ta kutula hahulu,
SIR.20.28	mi ya tabisa mulena u ta swalelwa
SIR.20.28	milatu ya hae.
SIR.20.29	Mipuzo ni limpo li swala
SIR.20.29	nihaiba ba ba butali fa meeto,
SIR.20.29	kakuli ba ta ikuzeza feela ba sa
SIR.20.29	nyazi,
SIR.20.29	inge ba ba kwalilwe milomo.
SIR.20.30	Butali ni bufumu bo bu patilwe
SIR.20.30	bu tusañi?
SIR.20.31	Mutu ya pata bukuba bwa hae
SIR.20.31	ki yo munde
SIR.20.31	ku fita ya pata butali bwa hae.
SIR.21.1	Mwan'a ka, u fosize, nji?
SIR.21.1	Haiba u fosize u si ke wa fosa
SIR.21.1	hape,
SIR.21.1	mi u kupe swalelo ya milatu ya hao.
SIR.21.2	U sabe sibi sina m'o sabela noha.
SIR.21.2	Haiba u si sutelela si ta ku luma.
SIR.21.2	Meeno a sona ki a tau,
SIR.21.2	mi a kona ku timeza bupilo bwa mutu.
SIR.21.3	Ku sa buluka mulao kaufela
SIR.21.3	ku swana inge mukwale o lolizwe
SIR.21.3	kafa ni kafa,
SIR.21.3	o li mañiba a ona h'a koni
SIR.21.3	ku alafwa.
SIR.21.4	Ka ku bambala ni ku ikuhumusa
SIR.21.4	mutu u kona ku sinya bufumu bwa hae.
SIR.21.4	Kamukwaocwalo ni yena muikuhumusi
SIR.21.4	u ta sinyehelwa ki ndu ya hae.
SIR.21.5	 Pilaelo ya mubotana
SIR.21.5	i ya feela ku yena Mulimu,
SIR.21.5	ya sa liyehisi katulo.
SIR.21.6	Ya hana ku nyazwa u latelela
SIR.21.6	mutala wa baezalibi,
SIR.21.6	kono ya saba Muñ'a Buplo,
SIR.21.6	u ta swabela libi za hae
SIR.21.6	ka pilu ya hae kaufela.
SIR.21.7	Mutu ya bulela ka butali u zibahala
SIR.21.7	ni kwahule,
SIR.21.7	kono h'a fosa, ya butali luli
SIR.21.7	u ta lemuha milatu ya hae.
SIR.21.8	Ku yaha ndu ka sikoloti,
SIR.21.8	ku swana inge ku ikubukanyeza
SIR.21.8	macwe a libita.
SIR.21.9	Mukopano wa batu ba ba maswe
SIR.21.9	u swana inge libunda la makwati
SIR.21.9	le li ta felela mwa litumbu-tumbu
SIR.21.9	la mulilo.
SIR.21.10	Mukwakwa wa baezalibi u lukisizwe
SIR.21.10	hande,
SIR.21.10	kono mafelelezo a ona ki musima
SIR.21.10	wa libita.
SIR.21.11	Mutu kaufela ya buluka Mulao
SIR.21.11	u ta ba ni buiswalo,
SIR.21.11	mi sabo ya Muñ'a Bupilo i petwa
SIR.21.11	ki butali.
SIR.21.12	Mutu ya si na ngana
SIR.21.12	h'a konwi ku lutwa,
SIR.21.12	kono kutwisiso
SIR.21.12	i kona ku utwisa pilu butuku.
SIR.21.13	Zibo ya ya butali i ka ekezeha
SIR.21.13	inge muunda,
SIR.21.13	mi kelezo ya hae i ta ba
SIR.21.13	sina liwelu-welu le li sa kali.
SIR.21.14	Pilu ya sikuba i swana
SIR.21.14	inge nkwana ye shwile,
SIR.21.14	ye sa koni ku buluka se siñwi.
SIR.21.15	Haiba mutu ya na ni ngana a utwa
SIR.21.15	linzwi la butali,
SIR.21.15	u ta li lumba ni ku li ekeza.
SIR.21.15	Ha li utwiwa ki sikuba,
SIR.21.15	yena wa li seha,
SIR.21.15	mi u li kasheza kwahule.
SIR.21.16	Pulelo ya sikuba i kataza
SIR.21.16	inge mulwalo wa mwa musipili,
SIR.21.16	kono kwa tabisa ku teeleza
SIR.21.16	kwa lipulelo za mutu ya butali.
SIR.21.17	Pulelo ya ya butali
SIR.21.17	i lakazwa hahulu mwa mukopano,
SIR.21.17	mi z'a bulela kamukana li ta
SIR.21.17	mamelwa hahulu.
SIR.21.18	Butali bwa sikuba bu swana
SIR.21.18	ni ndu ye wile
SIR.21.18	mi zibo ya sitoto ha i na tuso.
SIR.21.19	Ku mutu ya si na ngana
SIR.21.19	lituto li swana inge mawenge
SIR.21.19	a kwa mahutu a hae,
SIR.21.19	mane li swana
SIR.21.19	ni a kwa lizoho la hae la bulyo.
SIR.21.20	Sikuba ha si seha sa huweleza,
SIR.21.20	kono ya butali u menya feela
SIR.21.20	a kuzize.
SIR.21.21	Ku mutu ya butali tuto i swana
SIR.21.21	inge kabisa ya gauda,
SIR.21.21	mi i swana ni liseka la kwa lizoho
SIR.21.21	la bulyo.
SIR.21.22	Sikuba u ikenela feela mwa ndu,
SIR.21.22	kono ya zwezipili, yena, u kena
SIR.21.22	ka likute.
SIR.21.23	Sitoto si ukumela mwa munyako,
SIR.21.23	kono ya utilwe hande,
SIR.21.23	kamita u yema fande.
SIR.21.24	Ku teelezanga litaba kwa minyako
SIR.21.24	ki sisupo sa ku sa huliswa hande.
SIR.21.24	Mutu ya na ni ngana h'a koni ku eza
SIR.21.24	cwalo.
SIR.21.25	Milomo ya ba lusebo i lundulula
SIR.21.25	manzwi a ba bañwi,
SIR.21.25	kono manzwi a ya butali w'a tokomela
SIR.21.25	hahulu.
SIR.21.26	Lipilu za likuba li bonahala
SIR.21.26	ka manzwi a bona,
SIR.21.26	mi manzwi a ba ba butali a zibahaza
SIR.21.26	lipilu za bona.
SIR.21.27	Mutu ya maswe h'a kuta ya mu lika,
SIR.21.27	u ikuta ili yena.
SIR.21.28	Wa lusebo u isilafaza ili yena
SIR.21.28	mi u itoisa ba ba bapani ni yena.
SIR.22.1	Mutu ya buzwa u swana inge
SIR.22.1	licwe le li masila a nyenyisa maswe,
SIR.22.1	mi u sebiwa ki batu kamukana.
SIR.22.2	Mutu ya buzwa u swaniswa ni lisu.
SIR.22.2	Ya li nopa kaufela haisi a tutule
SIR.22.2	lizoho la hae.
SIR.22.3	Ki taba ye swabisa hahulu
SIR.22.3	ku ba ndat'ahe mwana ya maswe,
SIR.22.3	kono ki sinyehelo ku pepa musizana
SIR.22.3	ya si ka luka.
SIR.22.4	Mwana wa musizana ya na ni ngana
SIR.22.4	ki bufumu bwa munn'a hae,
SIR.22.4	kono ya swabisa u utwisa hahulu
SIR.22.4	ndat'ahe butuku.
SIR.22.5	Musizana ya si ka luka u swabisa
SIR.22.5	hahulu bo ndat'ahe ni bo m'ahe,
SIR.22.5	mi bubeli bwa bona ba ta mu hana.
SIR.22.6	Ku kalimela bana ka nako ye sa
SIR.22.6	swaneli
SIR.22.6	ku swana inge lipina za kepelo,
SIR.22.6	kono ku shapa ni ku sikulula,
SIR.22.6	kamita ki bona butali.
SIR.22.7	Bana ba ba pila ka bupilo bo bunde,
SIR.22.7	ba si na milatu,
SIR.22.7	ba kona ku libalisa mutu za simuluho
SIR.22.7	ya bubotana bwa bashemi ba bona.
SIR.22.8	Bana ba ba utilwe ka kashwau
SIR.22.8	ni ka butanya,
SIR.22.8	ba sinya likute la mba ya bona.
SIR.22.9	Haiba u luta sikuba, u swana inge
SIR.22.9	mutu ya ngungahanya mañetana
SIR.22.9	a piza ye shwile ka bulota,
SIR.22.9	kapa sina ya zusa mutu ya kashukile
SIR.22.9	fa buloko.
SIR.22.10	Mutu ya bukuba ha u mu taluseza
SIR.22.10	se siñwi u swana inge ya ozela.
SIR.22.10	Ha u s'o felize kihona a ta li,
SIR.22.10	“Kana kuti cwañi?”
SIR.22.11	Mu lilele mufu
SIR.22.11	kakuli h'a sa tola a bona liseli.
SIR.22.11	Mu lilele sikuba
SIR.22.11	kakuli si latehezwi ki ngana ya sona.
SIR.22.11	Kono mu lilele mufu hanyinyani
SIR.22.11	ku fita sikuba kakuli yena u pumuzi,
SIR.22.11	mi ku sikuba bupilo ki nto
SIR.22.11	ye swabisa hahulu ku fita lifu.
SIR.22.12	 Sililo sa mufu
SIR.22.12	si fela ka mazazi a supile,
SIR.22.12	kono sililo sa sikuba ni sa ya maswe
SIR.22.12	sona ki sa kuya kuile.
SIR.22.13	U si ke wa bulela hahulu ni sikuba,
SIR.22.13	mi u si ke wa potela sitoto.
SIR.22.13	U mu tokomele, u ta ku kataza,
SIR.22.13	mi ha u ka itwaleza yena,
SIR.22.13	u ta ku siya u tezi masila.
SIR.22.13	Mu ambuke mi u ta iketa
SIR.22.13	ni ku sa katazwa ki bukuba bwa hae.
SIR.22.14	Ki mutiyo mañi o kataza hahulu
SIR.22.14	ha u lwezi?
SIR.22.14	Ki sika mañi se si bukiti hahulu
SIR.22.14	ku fita loto haiba i si sikuba?
SIR.22.15	Mushabati, lizwai, ni butale,
SIR.22.15	kaufela li bubebe mwa musipili
SIR.22.15	ku fita sitoto.
SIR.22.16	Musumo wa kota o tomilwe mwa limota
SIR.22.16	ha u na ku nyanganyiswa
SIR.22.16	ki zikinyeho ya lifasi.
SIR.22.16	Cwalehe, kihona mo i inezi pilu
SIR.22.16	ye tiisizwe ki likelezo ze nde.
SIR.22.16	Ha i na ku tula ka nako ya butata.
SIR.22.17	Pilu ye tiyezi fa minahano ya ngana
SIR.22.17	i swana inge mubaso wa samende
SIR.22.17	o fa limota le li matehilwe hande.
SIR.22.18	Macwe a manyinyani a beilwe
SIR.22.18	fahalimw'a limota
SIR.22.18	h'a na ku pala ku wiswa ki moya.
SIR.22.18	Kamukwaocwalo pilu ya sikuba,
SIR.22.18	ye sabisizwe ki mihupulo ya hae,
SIR.22.18	ha i na ku tiya fapil'a ze sabisa
SIR.22.18	hahulu.
SIR.22.19	U holofaze liito
SIR.22.19	mi u ta bona kuli ku zwa mioko.
SIR.22.19	Ha u filikanya pilu
SIR.22.19	u ta bonahaza maikuto a yona.
SIR.22.20	Ha u posaka linyunywani ka macwe
SIR.22.20	wa li sabisa,
SIR.22.20	mi ha u shendaula mulikani,
SIR.22.20	u sinya bulikani.
SIR.22.21	Haiba n'o supisize mulikan'a hao
SIR.22.21	mukwale,
SIR.22.21	u si ke wa felelwa ki sepo.
SIR.22.21	Ku na ni m'o ka u kutiseza.
SIR.22.22	Haiba u omanile ni mulikan'a hao,
SIR.22.22	u si ke wa bilaela.
SIR.22.22	Ku sa na ni nako ya ku mu shemba-shemba.
SIR.22.22	Kono matapa, buikuhumuso,
SIR.22.22	ku zibahaza likunutu, ni ku betekana,
SIR.22.22	ze cwalo ki zona ze ka sabisa
SIR.22.22	mulikan'a mutu.
SIR.22.23	U sephahale ku wahenu h'a li njebwe
SIR.22.23	ili kuli ike u ikole tabo ni yena
SIR.22.23	h'a ta fuma.
SIR.22.23	U mu yeme kwatuko ka nako ya manyando,
SIR.22.23	ili kuli u te u be ni kabelo
SIR.22.23	h'a ta pila hande.
SIR.22.24	Sina musi ha u tiswa ki buhali
SIR.22.24	ni ku tuka kwa mulilo,
SIR.22.24	ni ku sulula mali ku tiswa
SIR.22.24	ki likomano ni matapa.
SIR.22.25	Ha ni na ku swabela ku sileleza
SIR.22.25	mulikani,
SIR.22.25	kapa ku sa iponahaza ku yena.
SIR.22.26	Mi haiba ni telwa ki bumaswe
SIR.22.26	kabakala hae,
SIR.22.26	mutu ni mutu ya ka utwa cwalo
SIR.22.26	u ta mu lemuha.
SIR.22.27	Ki mañi ya ka ni fa buiswalo
SIR.22.27	mwa hanu,
SIR.22.27	ni tokomelo mwa lipulelo,
SIR.22.27	ili kuli ni si ke na wa,
SIR.22.27	ni ku sinyiwa ki lulimi?
SIR.23.1	Oho Muñ'a Bupilo, Ndate ni Mulen'a
SIR.23.1	bupilo bwa ka,
SIR.23.1	u si ke wa ni tuhelela ni fosiswa
SIR.23.1	ki manzwi a ka,
SIR.23.1	kamba ku ni lisela ni wiswa ki ona.
SIR.23.2	Ki mañi ya ta leleka mihupulo
SIR.23.2	ya ka,
SIR.23.2	ni ku beya mikwa ye minde ya butali
SIR.23.2	mwa pilu ya ka?
SIR.23.2	Ki mañi ya ka ba ni tokomelo ye tuna
SIR.23.2	ka za lifoso za ka,
SIR.23.2	ni ku lwanisa libi za ka kaufela?
SIR.23.3	Hakusicwalo, milatu ya ka i ka ata,
SIR.23.3	mi palo ya libi za ka i ekezehe,
SIR.23.3	ni ku ni tokwisa maata fapil'a lila
SIR.23.3	za ka,
SIR.23.3	mi zona ne li ka taba hahulu.
SIR.23.4	Oho Muñ'a Bupilo,
SIR.23.4	Ndate ni Mulimu wa bupilo bwa ka,
SIR.23.4	u si ke wa ni lisela
SIR.23.4	ni bonahala ku ba ni buikuhumuso.
SIR.23.5	U zwise litakazo ze maswe ku na.
SIR.23.6	U si ke wa ni tuhela ni buswa
SIR.23.6	ki buñwanyama,
SIR.23.6	mi u ni sileleze kwa litakazo
SIR.23.6	za buozwa.
SIR.23.7	Bana, mu teeleze tuto ye ni mi fa.
SIR.23.7	Ya ta i buluka kaufela
SIR.23.7	h'a na ku swalwa.
SIR.23.8	Muezalibi u swaswa ki mulomo
SIR.23.8	wa hae.
SIR.23.8	Ba mashendo ni baikuhumusi ba wiswa
SIR.23.8	ki ona.
SIR.23.9	 U si ke wa itwaeleza ku konka
SIR.23.9	ka luci,
SIR.23.9	kamba ku itengula ka ku sebezisa
SIR.23.9	libizo la Ya Kenile.
SIR.23.10	Sina mo ku inezi mutanga ya liswa
SIR.23.10	hahulu
SIR.23.10	a sa tokwi ku holofala,
SIR.23.10	kihona mw'a inezi ni yena mutu
SIR.23.10	ya zwelapili ku konka
SIR.23.10	ni ku bulela Libizo le li Kenile.
SIR.23.10	H'a na ku pima bumaswe.
SIR.23.11	Mutu ya konka kamita u maswe
SIR.23.11	hahulu,
SIR.23.11	mi manyando h'a na ku tokwahala
SIR.23.11	mwa ndu ya hae.
SIR.23.11	Haiba a fosa,
SIR.23.11	sibi sa hae sa mu kumalela,
SIR.23.11	mi h'a konka feela
SIR.23.11	sibi sa hae si ekezeha habeli.
SIR.23.11	H'a konka ka buhata,
SIR.23.11	h'a na ku tokwiswa mulatu,
SIR.23.11	mi bumaswe ha bu na ku fela
SIR.23.11	mwa ndu ya hae.
SIR.23.12	Ku na ni mukwa wa lipulelo o tiseza
SIR.23.12	lifu.
SIR.23.12	U si ke wa fumanwa ku ba lusika
SIR.23.12	lwa Jakobo,
SIR.23.12	kakuli ba ba lukile ba ta ikambusa ona,
SIR.23.12	mi ha ba na ku alabana libi.
SIR.23.13	U si ke wa twaeza mulomo wa hao
SIR.23.13	matapa ni lipulelo ze maswe,
SIR.23.13	kakuli ze ki lipulelo za sibi.
SIR.23.14	U hupule ndat'aho ni m'aho
SIR.23.14	ha u li mwahal'a malena,
SIR.23.14	kakuli u ka swana wa itibala
SIR.23.14	fapil'a bona ni ku ba inge sikuba,
SIR.23.14	mi cwale u itakaleze kuli
SIR.23.14	kambe n'o si ka pepwa,
SIR.23.14	ni ku kuta lizazi l'o kile wa pewa.
SIR.23.15	Mutu ya itwaelize ku itusisa manzwi
SIR.23.15	a maswe,
SIR.23.15	h'a na ku tuhela mukwa wo
SIR.23.15	nih'a ka pila nako ye telele cwañi.
SIR.23.16	Ku na ni mishobo ye mibeli ya batu
SIR.23.16	ye atisa libi,
SIR.23.16	mi wa bulalu ona u tiseza bumai!
SIR.23.17	Ku na ni litakazo ze ñwi
SIR.23.17	ze tuka sina mulilo
SIR.23.17	ze sa koni ku timwa
SIR.23.17	ku fitela li talelezwa.
SIR.23.17	Mutu ya eza sindoye,
SIR.23.17	h'a na ku tuhela ku fitela
SIR.23.17	si mu cisa.
SIR.23.17	Siozwa yena u zamaya ni mutu kaufela,
SIR.23.17	mi h'a na ku tuhela mukwa wo
SIR.23.17	ku fitela a shwa.
SIR.23.18	Mutu ya nyezi h'a buka
SIR.23.18	mi a ipulelela, a li,
SIR.23.18	“Ki mañi ya ta kona ku ni bona?
SIR.23.18	Ni mwahal'a lififi,
SIR.23.18	ni patilwe ki mamota,
SIR.23.18	mi ha ku na ya ni bona.
SIR.23.18	Ni bilaelelañi?
SIR.23.18	Ya Pahami Hahulu h'a na ku hupula
SIR.23.18	libi za ka.”
SIR.23.19	S'a saba feela ki meeto a batu.
SIR.23.19	H'a lemuhi kuli meeto a Muñ'a Bupilo
SIR.23.19	a benya halikiti ze lishumi
SIR.23.19	ku fita lizazi
SIR.23.19	mi a ziba mikwa ya mutu kaufela,
SIR.23.19	mane ni ku bona likunutu kamukana
SIR.23.19	ze patilwe.
SIR.23.20	Lika kaufela ne li zibahalile
SIR.23.20	ku Muñ'a Bupilo,
SIR.23.20	pili li si ka ezahala,
SIR.23.20	mi li sa zibahala cwalo,
SIR.23.20	niha se li felile.
SIR.23.21	Mutu ya cwalo u ta fiwa mulatu
SIR.23.21	fapil'a munzi,
SIR.23.21	mi u ta swalehela kwa sibaka
SIR.23.21	s'a n'a sa hupuli ku swalehela.
SIR.23.22	Ku cwalo ni ku musali ya picuka
SIR.23.22	munn'a hae
SIR.23.22	mi a pepa mwana ni munna u sili.
SIR.23.23	Taba ya pili,
SIR.23.23	kikuli u lobile Mulao wa Mulimu.
SIR.23.23	Ya bubeli
SIR.23.23	kikuli u bile ya sa sepahali
SIR.23.23	ku munn'a hae.
SIR.23.23	Ya bulalu,
SIR.23.23	kikuli u ikezize lihule
SIR.23.23	mane u pepile mwana ni munna u sili.
SIR.23.24	Musali yo u ta iswa fapil'a nyangela,
SIR.23.24	mi u ta buzisiswa ka bana ba hae.
SIR.23.25	Bana ba hae
SIR.23.25	ha ba na ku ba ni baikulu,
SIR.23.25	mi lusika lwa hae
SIR.23.25	ha lu na ku ba ni bana.
SIR.23.26	U ta siya sikuto se si sa feli,
SIR.23.26	mi maswabi a hae h'a na ku fela
SIR.23.26	ni kamuta.
SIR.23.27	Mi ba ba ta siyala mwamulaho a hae
SIR.23.27	ba ta lemuha kuli
SIR.23.27	ha ku na se sinde
SIR.23.27	ku fita ku saba Mulimu,
SIR.23.27	ni kuli ha ku na se si munati ku fita
SIR.23.27	ku utwa milao ya Muñ'a Bupilo.
SIR.23.27	Ku latelela Mulimu ki likute
SIR.23.27	le lituna,
SIR.23.27	mi ya lumelelwa ku yena u ekelezwa
SIR.23.27	mazazi a bupilo.
SIR.24.1	Butali bu italusa ili bona.
SIR.24.1	Bu itumba ili bona mwahal'a batu
SIR.24.1	ba bona.
SIR.24.2	Bu bulela mwa mukopano wa Mulimu,
SIR.24.2	mi bu ikanyisa ili bona
SIR.24.2	fapil'a ya Maata Kaufela, bu li,
SIR.24.3	“Ni zwa mwa mulomo
SIR.24.3	wa ya Maata Kaufela,
SIR.24.3	mi ni apesize lifasi inge mbundu.
SIR.24.4	 Ne ni na ni tende ya ka mwa lihalimu,
SIR.24.4	mi lubona lwa ka ne lu li lilu
SIR.24.4	le li yemi nonga.
SIR.24.5	Ki na feela ni li nosi ya potolohile
SIR.24.5	lihalimu,
SIR.24.5	mi ni zamaile hahulu mane ku y'o fita
SIR.24.5	fa lilaho la liwate.
SIR.24.6	Ni na ni maata
SIR.24.6	fahalimw'a mandinda a liwate
SIR.24.6	ni fa lifasi kamukana,
SIR.24.6	fahalimw'a batu kaufela
SIR.24.6	ni macaba kamukana.
SIR.24.7	Mwahal'a zona ze kaufela ni batile
SIR.24.7	sibaka sa ku pumulela,
SIR.24.7	mi ni likile ku fumana naha
SIR.24.7	mo ni lukela ku pila.
SIR.24.8	Cwale na laelwa ki mubupi wa linto
SIR.24.8	kamukana,
SIR.24.8	mi yena mubupi wa ka a keta sibaka
SIR.24.8	sa tende ya ka.
SIR.24.8	A li, ‘Toma tende ya hao mwa naha
SIR.24.8	ya Jakobo,
SIR.24.8	mi Isilaele i be batu ba hao.’
SIR.24.9	Ni bupilwe,
SIR.24.9	lika kaufela li si ka bupiwa,
SIR.24.9	mi ni ta ba teñi kuya kuile.
SIR.24.10	Ni sebelize hande fapil'a hae
SIR.24.10	mwa Tabelenakele ye Kenile,
SIR.24.10	mi mane na tomiwa mwa Sione.
SIR.24.11	U ni file pumulo mwa muleneñi
SIR.24.11	o lateha,
SIR.24.11	mi na busa mwa Jerusalema.
SIR.24.12	Ni tomile mwa batu ba ba
SIR.24.12	litohonolo,
SIR.24.12	mwa sicaba sa Muñ'a Bupilo,
SIR.24.12	bona batu ba hae.
SIR.24.13	Ni hulile hahulu
SIR.24.13	sina likota za sidare
SIR.24.13	ze fa Lilundu la Lebanoni,
SIR.24.13	sina kiprese fa Lilundu la Heremoni.
SIR.24.14	Ni hulile hahulu
SIR.24.14	sina mukoma o mwa Eni-Gedi,
SIR.24.14	sina lipalisa ze nde za mwa Jeriko.
SIR.24.14	Ni swana ni likota ze nde za olive
SIR.24.14	za mwa libala,
SIR.24.14	mi ni hulile sina kota ye nde
SIR.24.14	ye telele.
SIR.24.15	Na tabisa batu ka muunko o munde
SIR.24.15	wa sinamone ni wa akasia
SIR.24.15	ni ku fita sende ye nunka hande.
SIR.24.15	Ni tahisize muunko o munde
SIR.24.15	o swana ni wa mira, galbanumi,
SIR.24.15	onika, sitakite ni insense
SIR.24.15	ye ciswa mwa Tende ye Kenile.
SIR.24.16	Na namisize mitai ya ka
SIR.24.16	sina kota ya terebinti,
SIR.24.16	mi mitai ya ka ki ye minde.
SIR.24.17	Ni swana ni kota ya veine ye mela
SIR.24.17	mitai ye minca, ye minde hahulu,
SIR.24.17	mi lipalisa za ka li beya miselo
SIR.24.17	ya likute ni bufumu.
SIR.24.18	Ki na mushemi wa lilato le linde
SIR.24.18	ni likute,
SIR.24.18	m'ahe ya zibo ye nde, ni sepo ye kenile.
SIR.24.18	Ku na, ku fumaneha mpo ya niti
SIR.24.18	ni busepahali.
SIR.24.18	Ku na, ku fumaneha sepiso ya bupilo
SIR.24.18	ni maata kaufela.
SIR.24.19	Mu sutelele ku na,
SIR.24.19	mina ba ba ni lakaza,
SIR.24.19	mi mu ikole miselo ya ka.
SIR.24.20	Likupuzo za ka li munati ku fita
SIR.24.20	linosi.
SIR.24.20	Mi ku ni yola ki munati ku fita
SIR.24.20	sikukula sa linosi.
SIR.24.21	Ba ba zamaiswa ki na ba ta ni tokwa
SIR.24.21	hahulu,
SIR.24.21	mi ba ba ni sepa ba ta ni nyolelwa
SIR.24.21	hahulu.
SIR.24.22	Ba ba ni utwa ha ba na ku swabiswa
SIR.24.22	ni kamuta,
SIR.24.22	mi mutu kaufela ya ta zamaya
SIR.24.22	ka litaelo za ka,
SIR.24.22	h'a na ku eza sibi ni kamuta.”
SIR.24.23	Ze kaufela ha li fapahani
SIR.24.23	ni buka ya bulikani
SIR.24.23	bwa Mulimu ya Pahami Hahulu,
SIR.24.23	ona Mulao w'a n'a lu siyezi Mushe,
SIR.24.23	ili sona sanda sa ba lusika lwa Jakobo.
SIR.24.24	U si ke wa tuhela ku tiyela
SIR.24.24	ku Muñ'a Bupilo.
SIR.24.24	U tiyele ku yena kuli a ku tiise.
SIR.24.24	Yena Muñ'a Bupilo kasibili ki yena
SIR.24.24	Mulimu,
SIR.24.24	mi ha ku na mupulusi u sili, kwand'a hae.
SIR.24.25	Seo ki sona se si tahisa kuli butali
SIR.24.25	bu tale sina Nuka ya Pishoni,
SIR.24.25	ni ku swana ni Nuka ya Tigirisi
SIR.24.25	ka nako ya miselo ya mutamuno.
SIR.24.26	Ki sona se si hulisa hahulu
SIR.24.26	butali inge Nuka ya Yuferati,
SIR.24.26	kamba ya Jordani ka nako ya kutulo.
SIR.24.27	Butali bu ekeza ku buluka mikwa
SIR.24.27	ye minde hahulu
SIR.24.27	sina muunda wa Nuka ya Nile,
SIR.24.27	ni ya Gihoni ka nako ya kutulo ya veine.
SIR.24.28	Sina mutu wa pili h'a palezwi
SIR.24.28	ku utwisisa butali kaufela,
SIR.24.28	ni yena yo munca h'a si ka kona
SIR.24.28	ku bu ziba hande.
SIR.24.29	Mihupulo ya butali
SIR.24.29	ki ye mituna ku fita liwate,
SIR.24.29	ni milelo ya bona i tibile hahulu
SIR.24.29	ku fita butungi bwa lona.
SIR.24.30	Haili na, ni swana ni kaabwanyana
SIR.24.30	ka ka zwa mwa nuka ya bona butali,
SIR.24.30	sina mezi a bubela mwa tima.
SIR.24.31	Na li, “Ni y'o selaela simu ya ka
SIR.24.31	ya licalo,
SIR.24.31	ni ku selaela mikomena ya lipalisa
SIR.24.31	za ka.”
SIR.24.31	Mi cwale, a mu bone,
SIR.24.31	liabwa la ka se li fetuhile nuka,
SIR.24.31	mi ni yona nuka ya ka se i fetuhile
SIR.24.31	liwate.
SIR.24.32	Cwale ni ta bonisa mikwa ye minde,
SIR.24.32	mi ni ta bonahaza mutala wa yona
SIR.24.32	kwahule.
SIR.24.33	Hape ni ka tisa tuto ye tuna
SIR.24.33	ye swana inge bupolofita,
SIR.24.33	ni ku i siyela masika a sa taha
SIR.24.33	kuli i be lifa la ona.
SIR.24.34	Mu lemuhe kuli ha ni si ka isebeleza
SIR.24.34	ili na feela ni li nosi,
SIR.24.34	kono ni nyandezi ni batu kamukana
SIR.24.34	ba ba bata butali.
SIR.25.1	Ku na ni lika ze talu ze tabelwa
SIR.25.1	ki moya wa ka,
SIR.25.1	mi ili ze tabisa Muñ'a Bupilo ni batu.
SIR.25.1	Ki kutwano ya bana ba mba,
SIR.25.1	bulikani bwa ba ba pila hamoho,
SIR.25.1	ni bupilo bwa musali ni munna
SIR.25.1	ba ba pilisana hande ka kozo.
SIR.25.2	Hape ku na ni mifuta ya batu
SIR.25.2	ye milalu ye toilwe ki moya wa ka,
SIR.25.2	mi ki ye ni sa tabeli kuli i be teñi,
SIR.25.2	ki mubotana ya ikuhumusa,
SIR.25.2	mufumi wa lihata
SIR.25.2	ni munna-muhulu wa sikuba ya buka.
SIR.25.3	Haiba u si ka ba ni ngana
SIR.25.3	u sa li yo munca,
SIR.25.3	u ta i fumana cwañi ha s'o hulile?
SIR.25.4	Ha si nto kwa bunde ku mutu wa limbi
SIR.25.4	ku ba ni ngana,
SIR.25.4	ni kuli ba limbi ba zibe ku eleza!
SIR.25.5	Ki hande hahulu butali
SIR.25.5	ha bu li ku ba ba hulile,
SIR.25.5	ni likelezo ze nde
SIR.25.5	ha li zwa kwa batompehi!
SIR.25.6	Maikuto a banna-bahulu
SIR.25.6	ki zibo ye tuna,
SIR.25.6	mi nto ye ba hulisa
SIR.25.6	ki sabo ya Muñ'a Bupilo.
SIR.25.7	Ku na ni lika ze supile ka ze peli
SIR.25.7	ze ni tabisa,
SIR.25.7	mi ya bulishumi se ili fa lulimi
SIR.25.7	lwa ka.
SIR.25.7	Tabo ki ya mutu
SIR.25.7	ya tabiswa hahulu ki bana ba hae,
SIR.25.7	ni mutu ya pila ku fitela a bona lila
SIR.25.7	za hae li sinyeha.
SIR.25.8	Tabo ki ya munna
SIR.25.8	ya pila ni musali ya butali,
SIR.25.8	ni mulimi ya sa sebelisi mapulu
SIR.25.8	ni limbongolo.
SIR.25.8	Tabo ki ya mutu ya si ka fosa
SIR.25.8	ka lulimi,
SIR.25.8	ni ya sa sebelezi mutu ya kwatas'a
SIR.25.8	hae.
SIR.25.9	Tabo ki ya mutu ya na ni ngana,
SIR.25.9	ni ya kona ku teelezwa h'a bulela.
SIR.25.10	Mutu ya fumani butali ki yo mutuna
SIR.25.10	hahulu,
SIR.25.10	kono ha ku na ya fita mutu
SIR.25.10	ya saba Muñ'a Bupilo.
SIR.25.11	Sabo ya Muñ'a Bupilo i fita lika
SIR.25.11	kamukana.
SIR.25.11	Ki nto mañi ye ka likanyezwa ni mutu
SIR.25.11	ya na ni yona?
SIR.25.12	Ku saba Muñ'a Bupilo ki ona makalelo
SIR.25.12	a ku mu lata,
SIR.25.12	kono ki tumelo ye konisa mutu ku tiyela
SIR.25.12	ku Mulimu.
SIR.25.13	Ki maswabi mañi a fita a mwa pilu!
SIR.25.13	Ki lunya mañi lo lu ka fita lwa musali!
SIR.25.14	Ki bumaswe mañi bo bu fita
SIR.25.14	bumaswe bo bu tiswa ki sila!
SIR.25.14	Ki sika mañi se si ka kutisa bumaswe
SIR.25.14	ku fita bo bu kutiswa ki sila!
SIR.25.15	Ha ku na sifanu se si fita sa noha,
SIR.25.15	mi ha ku na bunyemi bo bu fita bwa sila.
SIR.25.16	Ne ni ka lata hahulu ku ina ni tau
SIR.25.16	mwa ndu,
SIR.25.16	kapa sibatana se si sabisa,
SIR.25.16	ku fita ku pila ni musali ya lunya.
SIR.25.17	Lunya lwa musali lu fetula sifateho
SIR.25.17	sa hae,
SIR.25.17	mi lu fetula pata ya hae ku ba ni lunya
SIR.25.17	sina bele.
SIR.25.18	Munn'a hae nih'a ca silyela
SIR.25.18	ni ba bañwi
SIR.25.18	h'a tokwi ku lula moya habutuku.
SIR.25.19	Ha ku na bumaswe bo bu likana ni
SIR.25.19	bwa musali ya maswe.
SIR.25.19	Musali yo a be ni bumai bwa muezalibi!
SIR.25.20	Sina ha ku kataza hahulu ku mucembele
SIR.25.20	ku pahama lilundu la mushabati,
SIR.25.20	kihona mw'a inezi ni musali
SIR.25.20	wa siñañeli ku munna ya kuzize.
SIR.25.21	U si ke wa hapwa ki bunde
SIR.25.21	bwa musali,
SIR.25.21	mi u si ke wa latehelwa ki ngana
SIR.25.21	kabakala musali.
SIR.25.22	Kacimacima, bulwani, ni ze swabisa
SIR.25.22	li fumaneha hahulu ku musali ya busa
SIR.25.22	munn'a hae.
SIR.25.23	Maswabi a matuna, pata ye ishondile
SIR.25.23	ni pilu ye swabile,
SIR.25.23	zeo kamukana li tahiswa ki musali
SIR.25.23	ya lunya.
SIR.25.23	Bufokoli ni ku zwafa kwa mutu
SIR.25.23	li bonisa bupilo bwa musali
SIR.25.23	ya kataza hahulu munn'a hae.
SIR.25.24	Sibi si kalile ka musali,
SIR.25.24	mi kabakala hae kamukan'a luna lwa shwa.
SIR.25.25	U si ke wa tuhela lisuba li lotisa
SIR.25.25	mezi,
SIR.25.25	mi u si ke wa lumelela musali ya lunya
SIR.25.25	ku ipulelela mw'a latela.
SIR.25.26	Haiba a sa ezi z'o mu bulelela,
SIR.25.26	u mu zwise.
SIR.26.1	Litohonolo ki la munna
SIR.26.1	ya na ni musali yo munde hahulu.
SIR.26.1	U ta pila nako ye telele.
SIR.26.2	Musali ya lukile ki tabo ya munn'a
SIR.26.2	hae.
SIR.26.2	U ta pila ka kozo lilimo za bupilo
SIR.26.2	bwa hae kaufela.
SIR.26.3	Musali ya lukile ki siluwo se sinde
SIR.26.3	hahulu,
SIR.26.3	se si bulukezwi ba ba saba
SIR.26.3	Muñ'a Bupilo.
SIR.26.4	I ka ba bafumi kamba babotana,
SIR.26.4	ba ka ba ni tabo mwa lipilu,
SIR.26.4	ni lipata ze tabile ka nako kaufela.
SIR.26.5	Ku na ni lika ze talu
SIR.26.5	ze ni tulisa pilu,
SIR.26.5	ni ya bune ye ni sabisa.
SIR.26.5	Ki lusebo lo lu mwa munzi kaufela,
SIR.26.5	sikutu sa batu,
SIR.26.5	ni ku tamelezwa ka buhata.
SIR.26.5	Zona lika zeo kaufela li maswe
SIR.26.5	ku fita lifu.
SIR.26.6	Kono lifufa la musali
SIR.26.6	ku musali yo muñwi
SIR.26.6	li tisa matomola ni maswabi mwa pilu,
SIR.26.6	mi lipulelo za hae kaufela
SIR.26.6	li filikanya batu.
SIR.26.7	Musali ya lunya u swana ni joko
SIR.26.7	ye maswe.
SIR.26.7	Ku lika ku mu sikulula ku swana
SIR.26.7	ni ku swala kabanze.
SIR.26.8	Musali wa litahwa u ta nyemisa
SIR.26.8	mañi ni mañi,
SIR.26.8	mi h'a koni ku pata bumaswe bwa hae.
SIR.26.9	Buhule bwa musali bu bonahala
SIR.26.9	ka mitalimelo ya hae,
SIR.26.9	mi u kona ku lemuhiwa
SIR.26.9	ka mw'a kecaulela.
SIR.26.10	U mamele mwan'a hao wa musizana
SIR.26.10	ya mahañi,
SIR.26.10	kakuli mwendi a ka swana a isinya
SIR.26.10	libizo.
SIR.26.11	U tokomele mutalimelo wa hae,
SIR.26.11	mi u si ke wa komoka
SIR.26.11	haiba a ku tompolola.
SIR.26.12	Sina muzamai ya shwile linyolwa
SIR.26.12	h'a nwa mezi afi ni afi a ta fumana,
SIR.26.12	ni yena musizana ya cwalo
SIR.26.12	u ka zamaya ni munna kaufela
SIR.26.12	ya taha ku yena.
SIR.26.12	H'a na pilaelo
SIR.26.12	h'a lobala ni mañi ni mañi.
SIR.26.13	Likute la musali li ka tabisa
SIR.26.13	munn'a hae,
SIR.26.13	mi buiswalo bwa hae bu ta mu tiisa
SIR.26.13	hahulu.
SIR.26.14	Musali ya kuzize ki mpo
SIR.26.14	ye zwa ku Muñ'a Bupilo,
SIR.26.14	mi ha ku na teko ye kona ku tomelwa
SIR.26.14	mukwa o munde w'a lutilwe.
SIR.26.15	Musali ya lukile u ekeza kwa bunde
SIR.26.15	bwa hae habeli,
SIR.26.15	mi ha ku na sikala se si ta kona
SIR.26.15	ku likanyeza mikwa ye minde ya hae.
SIR.26.16	Bunde bwa musali ya lukile
SIR.26.16	mwa ndu ye babalelwa hande
SIR.26.16	bu swana ni lizazi ha li pazula
SIR.26.16	fa malundu a Muñ'a Bupilo.
SIR.26.17	Bunde bwa pata ya hae,
SIR.26.17	ye bupehile hande,
SIR.26.17	bu swana ni ku benya kwa lampi
SIR.26.17	mwa Sibaka se si Kenile.
SIR.26.18	Mi linumbu za hae li yema hande
SIR.26.18	fa masito,
SIR.26.18	inge misumo ya gauda ye tomile
SIR.26.18	fa mutomo wa silivela.
SIR.26.19	Mwan'a ka, u babalele bupilo
SIR.26.19	bwa hao ha u sa li yo munca,
SIR.26.19	mi u si ke wa sinya maata a hao
SIR.26.19	bakeñisa ba bañwi.
SIR.26.20	Ha u ziba sibaka se si nunile
SIR.26.20	mwa libala,
SIR.26.20	mu ka cala ku sona peu ya hao
SIR.26.20	u nz'o sepile kuli ki ye nde.
SIR.26.21	Kamukwaocwalo ni bana ba hao
SIR.26.21	ba ta pila,
SIR.26.21	ba ta hula hande, ba sepile sipepo
SIR.26.21	sa bona.
SIR.26.22	Musali wa lihule u swana inge mati
SIR.26.22	feela,
SIR.26.22	kono musali y'o nyezi u sephala
SIR.26.22	hahulu inge tawala.
SIR.26.23	Musali ya maswe u swanela
SIR.26.23	ku munna ya maswe,
SIR.26.23	kono ya lukile u swanela
SIR.26.23	ku munna ya saba Mulimu.
SIR.26.24	Musali ya sa swabi u tabela
SIR.26.24	ku itompolola ili yena,
SIR.26.24	kono ya lukile u eza hande
SIR.26.24	nihaili fapil'a munn'a hae.
SIR.26.25	Musali ya ikezeza feela u maswe
SIR.26.25	ku fita nja,
SIR.26.25	kono musali ya mikwa ye minde
SIR.26.25	u saba Mulimu.
SIR.26.26	Musali ya kuteka munn'a hae
SIR.26.26	u lumbwa ki batu kamukana
SIR.26.26	kuli u butali,
SIR.26.26	kono ya mu tompolola
SIR.26.26	u ta zibwa ki batu kamukana
SIR.26.26	kuli ki muikuhumusi mi u maswe.
SIR.26.26	Litohonolo ki la munna
SIR.26.26	ya na ni musali yo munde,
SIR.26.26	kakuli palo ya mazazi a hae
SIR.26.26	i ta ekezwa habeli.
SIR.26.27	Musali ya bulela hahulu ni ya lusebo
SIR.26.27	u swana inge tolombita ye fa zibiso
SIR.26.27	ya ku lwana,
SIR.26.27	mi munna kaufela ya ina ni ya cwalo
SIR.26.27	u pila mwa mulumo wa ndwa.
SIR.26.28	Ku na ni lika ze peli ze ni utwisa
SIR.26.28	butuku mwa pilu,
SIR.26.28	mi ya bulalu ya ni nyemisa.
SIR.26.28	Ki mulwani ya nyandiswa ki bubotana,
SIR.26.28	batu ba ba butali ba ba sa
SIR.26.28	tokomelwi,
SIR.26.28	ni mutu ya zwa mwa ku luka ku kena
SIR.26.28	mwa sibi.
SIR.26.28	Ku yena yo Muñ'a Bupilo a lukiselize
SIR.26.28	lifu la malumo.
SIR.26.29	Ku tata kuli mulekisi a hanise
SIR.26.29	bumaswe,
SIR.26.29	mi hape ku tata hahulu kuli mulekisi
SIR.26.29	a si ke a eza sibi.
SIR.27.1	Ba bañata ba se ba ezize sibi
SIR.27.1	kabakala ku lata ku fumana ñambeko,
SIR.27.1	mi ya bata ku fuma,
SIR.27.1	u swanela ku ba ya si na bunde.
SIR.27.2	Sikonkwani si ta yema si tiile ha si
SIR.27.2	kokotezwi mwahal'a macwe a mabeli,
SIR.27.2	mi ni sona sibi si ta icocomeza
SIR.27.2	mwahal'a ku lekisa ni ku leka.
SIR.27.3	Haiba mutu a sa tiyi hande ka sabo
SIR.27.3	ya Muñ'a Bupilo,
SIR.27.3	ndu ya hae i ka tuha i sinyeha.
SIR.27.4	Sina ha ku sefiwa, mwa sefa ku siyala
SIR.27.4	muluku,
SIR.27.4	ni bona bufokoli bwa mutu
SIR.27.4	bu bonahala ka lipulelo za hae.
SIR.27.5	Sina musebezi wa mubupi wa lipiza
SIR.27.5	ha u likwa ka mulilo,
SIR.27.5	ni yena mutu u lemuhwa ka lipulelo
SIR.27.5	za hae.
SIR.27.6	 Simu ya licalo i zibahala ka licalo
SIR.27.6	ze mwateñi.
SIR.27.6	Ku cwalo ni ku mutu.
SIR.27.6	U atulwa ka maikuto a hae.
SIR.27.7	U si ke wa lumba mutu
SIR.27.7	a si ka bulela kale,
SIR.27.7	kakuli manzwi ki ona a zibahaza
SIR.27.7	mo ba inezi batu.
SIR.27.8	Haiba u bata ku luka u ta ku fumana
SIR.27.8	mi u ku apale sina siapalo sa mukiti.
SIR.27.9	Linyunywani ze swana li zamaya
SIR.27.9	hamoho.
SIR.27.9	Busepahali bu fumaneha
SIR.27.9	ku ba ba lika ku pila ka bona.
SIR.27.10	Sina tau ha i bubamela folofolo,
SIR.27.10	ni sona sibi si libelezi ba ba fosa.
SIR.27.11	Kamita likande la ya lukile
SIR.27.11	ki butali,
SIR.27.11	kono sikuba sona si fetauha-fetauha
SIR.27.11	inge kweli.
SIR.27.12	U ipumanele sibaka
SIR.27.12	sa ku zwa mwahal'a likuba,
SIR.27.12	kono mwahal'a ba ba butali
SIR.27.12	u lika-like pili, u bone.
SIR.27.13	Likande la likuba la nyenyisa.
SIR.27.13	Ba seha likezo za bona ze maswe.
SIR.27.14	Manzwi a batu ba matapa a sisimuna
SIR.27.14	mubili,
SIR.27.14	mi likomano za bona li ku tibanya
SIR.27.14	lizebe.
SIR.27.15	Komano ya baikuhumusi
SIR.27.15	i isa kwa ku holofazana,
SIR.27.15	mi matapa a bona a utwisa butuku.
SIR.27.16	 Mupatululi wa likunutu u sinya
SIR.27.16	busepahali
SIR.27.16	mi h'a na ku fumana mulikani
SIR.27.16	y'a bata.
SIR.27.17	Lata mulikan'a hao mi u be niti
SIR.27.17	ku yena,
SIR.27.17	kono haiba u patuluzi likunutu
SIR.27.17	za hae
SIR.27.17	u si ke wa kutela ku yena ni kamuta.
SIR.27.18	Sina mutu h'a bulaya sila sa hae,
SIR.27.18	ni wena, kihona m'o sinyelize bulikani
SIR.27.18	ni mwanahenu.
SIR.27.19	Sina ha u bandisize nyunywani
SIR.27.19	y'o n'o sweli,
SIR.27.19	kihona m'o zwiselize mulikan'a hao,
SIR.27.19	mi ha u sa na ku mu fumana hape.
SIR.27.20	U si ke wa mu latelela.
SIR.27.20	U kwahule.
SIR.27.20	U sabile sina puti ye bandile
SIR.27.20	mwa mubeto.
SIR.27.21	Liñiba li kona ku tamiwa lilapi,
SIR.27.21	mi ni lona litapa li kona ku swalelwa,
SIR.27.21	kono ha ku na sepo ku mutu
SIR.27.21	ya patulula likunutu.
SIR.27.22	Mutu ya nyateta ka meeto
SIR.27.22	u lela ku eza kezo ye maswe,
SIR.27.22	mi ha ku na ya kona ku mu hanisa
SIR.27.22	ku i eza cwalo.
SIR.27.23	U bulela hande ni wena
SIR.27.23	h'a ku talimezi,
SIR.27.23	ni ku komoka z'o bulela,
SIR.27.23	kono ha u zwa fateñi wa ku seba,
SIR.27.23	mi mane a ku sinye libizo
SIR.27.23	ka manzwi a hao.
SIR.27.24	Ni fumani lika ze ñata za ku toya,
SIR.27.24	kono ha ku na se si likana
SIR.27.24	ni mutu yo,
SIR.27.24	mane ni Muñ'a Bupilo u mu toile.
SIR.27.25	Mutu ya poseza macwe mwahalimu
SIR.27.25	u iposeza ona fa toho,
SIR.27.25	mi ya nata ka lunya wa ikolofaza
SIR.27.25	ni yena.
SIR.27.26	Mutu ya yepa musima u ta wela
SIR.27.26	mwateñi,
SIR.27.26	mi ya teya silaha u ta swasiwa
SIR.27.26	ki sona.
SIR.27.27	Bumaswe bw'a eza mutu bu ta mu
SIR.27.27	kutela,
SIR.27.27	mi h'a zibi ko bu zwa.
SIR.27.28	Mashendo ni matapa ki sisupo
SIR.27.28	sa mutu ya ikuhumusa
SIR.27.28	kono ku kutisezwa bumaswe ku mu
SIR.27.28	libelezi sina tau ye mu bubamezi.
SIR.27.29	Katwa ka ta swasa ba ba tabela
SIR.27.29	bumai bwa ba ba lukile,
SIR.27.29	mi ba ta ciwa ki ku utwa hahulu
SIR.27.29	butuku pili ba si ka shwa.
SIR.27.30	Buhali ni bunyemi
SIR.27.30	ki lika ze nyenyisa hahulu
SIR.27.30	mi bubeli bwa zona
SIR.27.30	li fumaneha ku muezalibi.
SIR.28.1	Mutu ya kutiseza yo muñwi bumaswe,
SIR.28.1	u ta bu kutisezwa ki Muñ'a Bupilo,
SIR.28.1	yena ya tokomela hahulu libi.
SIR.28.2	 U swalele wahenu lifoso za hae,
SIR.28.2	mi ha u ta lapela,
SIR.28.2	libi za hao li ta swalelwa.
SIR.28.3	Haiba mutu a ta ba ni lutimbo
SIR.28.3	ku yo muñwi
SIR.28.3	kana a ta kupa ku shwelwa makeke
SIR.28.3	ki Muñ'a Bupilo?
SIR.28.4	Haiba a sa utweli mutu ya swana
SIR.28.4	ni yena butuku,
SIR.28.4	kana u ta kona ku kupa swalelo
SIR.28.4	ya libi za hae?
SIR.28.5	Haiba yena, sibupiwa feela,
SIR.28.5	a tabiswa ki buhali,
SIR.28.5	ya ta mu swalela libi za hae
SIR.28.5	ki mañi?
SIR.28.6	U hupule lika za mafelelezo,
SIR.28.6	mi u tuhele lutimbo.
SIR.28.6	U hupule lifu ni ku bola,
SIR.28.6	mi u pile ka milao.
SIR.28.7	U hupule milao
SIR.28.7	mi u si ke wa nyemela wahenu.
SIR.28.7	U hupule bulikani bwa Mulimu
SIR.28.7	mi u swalele ba bañwi.
SIR.28.8	U ambuke likomano
SIR.28.8	mi ha u na ku fosa hañata,
SIR.28.8	kakuli wa kacimacima u shemaeta
SIR.28.8	likomano.
SIR.28.9	Muezalibi u cala bumaswe mwahal'a
SIR.28.9	balikani,
SIR.28.9	mi u kenya sitoyo ku ba ba mwa kozo.
SIR.28.10	Mulilo u cisa ka ku kotezwa,
SIR.28.10	mi komano i hula ka ku tundamena.
SIR.28.10	Buhali bwa mutu bu yemi fa maata
SIR.28.10	a hae,
SIR.28.10	mi bunyemi bwa hae bu hula hahulu
SIR.28.10	ku likana ni bufumu bwa hae.
SIR.28.11	Komano ya sipundumukela
SIR.28.11	i tumbula mulilo,
SIR.28.11	mi kañi ya kapili-pili
SIR.28.11	i isa kwa ku sulula mali.
SIR.28.12	Ha u fuzela sishingwa sa mulilo
SIR.28.12	si ta tuka hahulu,
SIR.28.12	mi ha u si kwela mati mulilo
SIR.28.12	wa tima.
SIR.28.12	Bubeli bwa zona li ezwa ki mulomo
SIR.28.12	wa hao.
SIR.28.13	 Sikuto ki sa wa lusebo ni lihata
SIR.28.13	kakuli u sinyize ba bañata
SIR.28.13	ba ba ne ba pila ka kozo.
SIR.28.14	Lipulelo za wa lusebo li sinyize
SIR.28.14	ba bañata,
SIR.28.14	ni ku ba isa mwa macaba.
SIR.28.14	Li lutuluzi mileneñi ye silelelizwe,
SIR.28.14	ni ku wisaka mandu a bana ba malena.
SIR.28.15	Manzwi a wa lusebo a lelekile basali
SIR.28.15	ba ba lukile mwa hae,
SIR.28.15	mi a ba sotisize mupuzo
SIR.28.15	wa musebezi wa bona o tata.
SIR.28.16	Mutu kamukana ya a teeleza
SIR.28.16	h'a na ku ba ni kozo mwa pilu,
SIR.28.16	mi h'a na ku pila ka kozo ni kamuta.
SIR.28.17	Ku natiwa ka tupa ku luluhisa
SIR.28.17	muupa
SIR.28.17	kono ku natiwa ka lulimi ku lobaka
SIR.28.17	masapo.
SIR.28.18	Ba bañata ba bulailwe ka mikwale,
SIR.28.18	kono ba bañata hahulu ni ku fita
SIR.28.18	ba bulailwe ka lulimi.
SIR.28.19	Litohonolo ki la mutu ya silelelizwe
SIR.28.19	ku lona,
SIR.28.19	mi ya si ka utwiswa butuku ki buhali
SIR.28.19	bwa lona,
SIR.28.19	ili ya si ka panwa ki joko ya lona,
SIR.28.19	kapa ku tamwa ka mawenge a lona.
SIR.28.20	Joko ya lona ki ya sipi,
SIR.28.20	mi mawenge a lona ki a kopa.
SIR.28.21	Bu tisa lifu le li sabisa hahulu,
SIR.28.21	mane libita li mbubo-mbubo.
SIR.28.22	Lulimi ha lu koni ku busa
SIR.28.22	ba ba lukile,
SIR.28.22	mi ha ba ciswi ki malimi a lona.
SIR.28.23	Ba ba hana Muñ'a Bupilo ba ta wela
SIR.28.23	ku lona.
SIR.28.23	Lu ta tukisa mwahal'a bona mulilo
SIR.28.23	o sa timi.
SIR.28.23	Ku bona, lu ta ikezeza mo lu konela
SIR.28.23	inge tau,
SIR.28.23	ni ku ba pazaula sina ngwe.
SIR.28.24	Cwale tokomela! U sileleze tutu
SIR.28.24	ya hao ka lukwakwa lwa mikona.
SIR.28.24	U buluke hande silivela ni gauda
SIR.28.24	ya hao.
SIR.28.25	Cwale u tatube hande manzwi a hao,
SIR.28.25	mi u tokomele lipulelo za hao.
SIR.28.26	U tokomele kuli u si ke wa fosiswa
SIR.28.26	ki lulimi,
SIR.28.26	kakuli mwendi u ka swana wa wela
SIR.28.26	mwa mazoho a lila ze ku libelezi.
SIR.29.1	 Ku kolotisa mwanahenu
SIR.29.1	ki ku mu shwela makeke.
SIR.29.1	Ku mu tusa ki ku buluka milao.
SIR.29.2	U kalime mwanahenu h'a palezwi,
SIR.29.2	mi ni wena hape u life mwanahenu
SIR.29.2	ka nako.
SIR.29.3	U be yo munde sina manzwi a hao,
SIR.29.3	mi u sepahale ku yena,
SIR.29.3	mi u ta fumana kuli u ta tuswa
SIR.29.3	ka linako kamukana.
SIR.29.4	Ba bañata ba nga
SIR.29.4	kuli sikoloti si swana inge sika
SIR.29.4	sa ku itopela feela,
SIR.29.4	mi ba swabisa ba ba ba tusize.
SIR.29.5	Mutu u ta na a eza hande mwanahabo
SIR.29.5	ku fitela a fumana sikoloti,
SIR.29.5	ni ku bulela hande ka za bufumu
SIR.29.5	bwa hae.
SIR.29.5	Kono h'a se li nako ya ku lifa,
SIR.29.5	u ekeza mazazi kwapili.
SIR.29.5	U ka tisa manzwi a sa lukeli,
SIR.29.5	ni ku nyaza kuli nako ki ye kuswani
SIR.29.5	hahulu.
SIR.29.6	Nihaiba a ka lifiswa,
SIR.29.6	muñ'a mali u ta fumana feela licika,
SIR.29.6	mi mane u ta hupula kuli ki litohonolo.
SIR.29.6	Kamba fokuñwi u ta na a mu puma-puma,
SIR.29.6	mane ku be ni sitoyo
SIR.29.6	se ne si sa lukeli.
SIR.29.6	U ta mu kutiseza likuto
SIR.29.6	ni ku mu tameleza mulatu,
SIR.29.6	mi bakeñisa ku mu kuteka,
SIR.29.6	yena u ta mu shwaula.
SIR.29.7	Ba bañata ba hana ku kolotisa batu
SIR.29.7	kabakala ku sa sepahala ko,
SIR.29.7	ni kuli ha ba tabeli
SIR.29.7	ku puma-pumiwa feela.
SIR.29.8	Nihakulicwalo, u be ya lukile
SIR.29.8	ku ba ba si na se siñwi,
SIR.29.8	mi u si ke wa ba liyehisa
SIR.29.8	ha u ba tusa.
SIR.29.9	Kabakala mulao, u y'o tusa mubotana.
SIR.29.9	U si ke wa mu tima mwa bupalelwi
SIR.29.9	bwa hae.
SIR.29.10	Ki hande hahulu kuli mali a hao
SIR.29.10	a tuse mwanahenu kamba mulikan'a hao.
SIR.29.10	Cwale u si ke wa a tuhela
SIR.29.10	a isinyehela
SIR.29.10	ni ku tala mafumi mwatas'a licwe.
SIR.29.11	U ipulukele bufumu mw'a laelezi
SIR.29.11	Muñ'a Bupilo,
SIR.29.11	mi bu ta ku tusa hahulu ku fita
SIR.29.11	gauda.
SIR.29.12	U fane, ili kuli u ipulukele
SIR.29.12	za kamuso,
SIR.29.12	mi li ta ku lukulula mwa bumai
SIR.29.12	kaufela.
SIR.29.13	Li ta ku lamulela hande kwa lila
SIR.29.13	ku fita tebe ye kima
SIR.29.13	ni lilumo le li bukiti.
SIR.29.14	Mutu ya lukile
SIR.29.14	u ta yemela mwanahabo.
SIR.29.14	Ki ya sa sepahali feela
SIR.29.14	ya ka fulalela mwanahabo.
SIR.29.15	U si ke wa libala tuso
SIR.29.15	y'a ku ezelize muyemeli wa hao.
SIR.29.15	U itombozi bupilo bwa hae bakeñisa hao.
SIR.29.16	Muezalibi yena h'a tokomeli tutu
SIR.29.16	ya mutusi wa hae,
SIR.29.16	mi mutu ya sa itumeli u libala
SIR.29.16	ya mu pulusize.
SIR.29.17	Ku yemela ba bañwi ku bulaile
SIR.29.17	bafumi ba bañata,
SIR.29.17	ni ku ba kubyanisa sina mandinda
SIR.29.17	a mwa liwate.
SIR.29.18	Ku zwisize batu ba ba maata
SIR.29.18	mwa hae,
SIR.29.18	ku y'o ba yambaelisa mwahal'a
SIR.29.18	macaba a sili.
SIR.29.19	Muezalibi ya tusa ba bañwi
SIR.29.19	kuli a fumane ñambeko,
SIR.29.19	hañata u ta ipumana a zekiswa.
SIR.29.20	U tuse wahenu m'o konela kaufela,
SIR.29.20	kono u tokomele kuli u si ke wa kena
SIR.29.20	mwa manyando a swana.
SIR.29.21	Linto za butokwa mwa bupilo
SIR.29.21	ki mezi, sico, liapalo, ni lapa la mutu.
SIR.29.22	Ki hande hahulu ku pila
SIR.29.22	ka bubotana mwa sibuma sa hao,
SIR.29.22	ku fita ku pila hande mwa ndu
SIR.29.22	ya yo muñwi.
SIR.29.23	U ka ba ni ze ñata kapa ze nyinyani,
SIR.29.23	ikutwe feela kuli za ku likana,
SIR.29.23	mi ha u na ku ba ya icocomeza
SIR.29.23	ni ku lelekwa mwa minyako ya batu.
SIR.29.24	Ki bupilo bo bu maswe hahulu
SIR.29.24	ku zamaya u kena mwa ndu ni ndu,
SIR.29.24	u nz'o kuzize kabakala kuli u muenyi.
SIR.29.25	K'o ina kaufela u muenyi,
SIR.29.25	u palelwa ku bulela mi u na ni maswabi
SIR.29.25	kabakala manzwi a butuku,
SIR.29.25	a nz'a utwahala, a li,
SIR.29.26	“Taha, wena munyandi,
SIR.29.26	lukisa tafule!
SIR.29.26	Haiba u na ni se siñwi,
SIR.29.26	u ni fe ni ce.”
SIR.29.27	“Zwa, mutu-tuwe!
SIR.29.27	U siyele mutu sakata sibaka.
SIR.29.27	Ni telwa ki mwanahesu,
SIR.29.27	mi cwale ni tokwa ndu yeo.”
SIR.29.28	Ku tata hahulu ku mutu ya utehile
SIR.29.28	hande ku utwa a nyefaulwa cwalo,
SIR.29.28	ni ku eziwa inge ya ba kolotezi se
SIR.29.28	siñwi.
SIR.30.1	Mutu ya lata mwan'a hae
SIR.30.1	u ta mu nata hañata,
SIR.30.1	ili kuli h'a ta hula,
SIR.30.1	i be yena ya ta mu pilisa.
SIR.30.2	Ya mamela hahulu mwan'a hae
SIR.30.2	u ta fumana se siñwi ku yena,
SIR.30.2	mi cwale u ta kona ku itumba
SIR.30.2	ka yena ku ba bañwi.
SIR.30.3	Mutu ya luta mwan'a hae
SIR.30.3	u ta ñenehelwa ki lila za hae,
SIR.30.3	mi u ta ikuhumusa ka yena
SIR.30.3	kwa balikani ba hae.
SIR.30.4	Niha ndat'ahe a shwa, h'a shweleli,
SIR.30.4	kakuli u siile ya mu swana fa lifasi.
SIR.30.5	U pilile hande ka tabo ni mwan'a hae,
SIR.30.5	mi h'a shwile h'a si ka bilaela
SIR.30.5	se siñwi.
SIR.30.6	U siya ya ta kutiseza lila za hae
SIR.30.6	bumaswe,
SIR.30.6	ni mufi wa mipuzo ya ze nde
SIR.30.6	kwa balikani ba hae.
SIR.30.7	Ya tepeleza mwan'a hae u ka tama
SIR.30.7	mañiba a hae,
SIR.30.7	mi pilu ya hae i ka na i tuliswa
SIR.30.7	ki lilata le liñwi ni le liñwi.
SIR.30.8	Pizi ye lutilwe maswe
SIR.30.8	i ba ye mahañi,
SIR.30.8	mi ni yena mwana ya sa laelwi
SIR.30.8	u ba ya sa utwi.
SIR.30.9	Ha u itemaleza mwan'a hao
SIR.30.9	u ta ku bemba,
SIR.30.9	mi ha u bapala ni yena u ta ku swabisa.
SIR.30.10	U si ke wa mu sehela haiba u sa lati
SIR.30.10	kuli u swabiswe sina yena,
SIR.30.10	kuli kwa mafelelezo u si ke wa nyunga
SIR.30.10	toho.
SIR.30.11	U si ke wa mu tuhela a ikezeza
SIR.30.11	mw'a latela h'a sa li mwanana,
SIR.30.11	mi u si ke wa lisela lifoso za hae
SIR.30.11	u sa mu sikululi.
SIR.30.12	Mu lute likute a sa li yo munca,
SIR.30.12	ni ku mu shapa a sa li mwanana.
SIR.30.12	Hakusicwalo a ka swana a hula
SIR.30.12	a na ni mahañi ni kashwau,
SIR.30.12	mi a te a ku swabise hahulu.
SIR.30.13	U laele mwan'a hao ka tata,
SIR.30.13	ni ku mu utwela butuku,
SIR.30.13	ili kuli u si ke wa swabiswa
SIR.30.13	ki butanya bwa hae.
SIR.30.14	Ki ko kunde ku ba mubotana
SIR.30.14	ya pila hande, ya tiile,
SIR.30.14	ku fita ku ba mufumi wa matuku
SIR.30.14	a sa feli mwa mubili.
SIR.30.15	Ku pila hande mwa mubili ni ku ba
SIR.30.15	ni maata
SIR.30.15	ki ko kunde ku fita gauda,
SIR.30.15	mi bupilo bwa tabo bu fita bufumu
SIR.30.15	bo bu sa konwi ku balwa.
SIR.30.16	Ha ku na bufumu bo bu fita buiketo
SIR.30.16	bwa mubili,
SIR.30.16	mi ha ku na minyaka ye ka fita pilu
SIR.30.16	ye tabile.
SIR.30.17	Lifu ki le linde ku fita ku fuma
SIR.30.17	u nz'o nyanda,
SIR.30.17	mi ku ba mwa libita
SIR.30.17	ki ko kunde ku fita matuku a sa feli.
SIR.30.18	Mufukulo o munde wa mukuli
SIR.30.18	ya sa lati ku ca
SIR.30.18	u swana ni limpo za lico ze beilwe
SIR.30.18	libita.
SIR.30.19	Ku tusañi ku beela siswaniso limpo
SIR.30.19	ze si sa ci kapa ku utwa muunko?
SIR.30.19	Ki mo ku inezi ni ku mutu
SIR.30.19	ya katazwa ki bunyemi bwa Muñ'a Bupilo.
SIR.30.20	Nih'a talima kwa lico za hae
SIR.30.20	u kumbula feela
SIR.30.20	inge numbulwa ya sameza mwalyanjo.
SIR.30.21	 U si ke wa iswabisa ili wena,
SIR.30.21	mi u si ke wa iswabisa ili wena ka bomu.
SIR.30.22	Tabo ya pilu ki bona bupilo bwa mutu.
SIR.30.22	Tabo ki yona ye mu ekeleza mazazi.
SIR.30.23	Itabise ni ku shemba-shemba pilu
SIR.30.23	ya hao mi u lelekele maswabi kwahule.
SIR.30.23	Maswabi a bile sisinyi sa ba bañata
SIR.30.23	mi h'a na tuso ku mañi ni mañi.
SIR.30.24	Muna ni bunyemi li kusufaza mazazi
SIR.30.24	a hao,
SIR.30.24	mi lipilaelo li supaza kapili.
SIR.30.25	Pilu ye tabile i konisa mutu ku ca
SIR.30.25	hande,
SIR.30.25	ni ku mu fumanisa se siñwi mwa lico
SIR.30.25	za hae.
SIR.31.1	Sikobyoti se si tiswa ki bufumu
SIR.31.1	si otisa mutu,
SIR.31.1	mi pilaelo ye tiswa ki bufumu ki yona
SIR.31.1	ye leleka buloko.
SIR.31.2	Lipilaelo za musihali li hanisa mutu
SIR.31.2	ku ozela,
SIR.31.2	sina butuku bo butuna ha bu hanisa mutu
SIR.31.2	ku lobala.
SIR.31.3	Mufumi u ikataza ku kubukanya
SIR.31.3	mali,
SIR.31.3	mi h'a pumula u ikola bufumu bwa hae.
SIR.31.4	Mubotana yena u ikataleza
SIR.31.4	ku fumana za bupilo bwa hae,
SIR.31.4	mi nih'a pumula, u ipumana a si na
SIR.31.4	se siñwi.
SIR.31.5	Mutu ya lata gauda h'a na ku bizwa
SIR.31.5	ya lukile ni kamuta,
SIR.31.5	mi ni yena ya lata hahulu ku fumana
SIR.31.5	ñambeko u ta swaleha ka yona.
SIR.31.6	Ba bañata ba sinyizwe ki ku lata
SIR.31.6	gauda,
SIR.31.6	niha ne ba ziba kuli i ta ba kenya
SIR.31.6	mwa manyando.
SIR.31.7	Ki silaha sa ba ba beile lipilu
SIR.31.7	za bona kwa gauda,
SIR.31.7	mi likuba kamukana li ta wela mwateñi.
SIR.31.8	Litohonolo ki la mufumi ya fumaneha
SIR.31.8	a si na mulatu,
SIR.31.8	mi a sa tundameni ku fumana gauda.
SIR.31.9	Cwale ki mañihe kuli lu mu lumbe,
SIR.31.9	kakuli u ezize mukwa o munde hahulu
SIR.31.9	kwa banabahabo?
SIR.31.10	Ki mañi ya sa keni mwa miliko yeo
SIR.31.10	mi a fumanehile a lukile?
SIR.31.10	U lukela ku ikuhumuseza kezo yeo.
SIR.31.10	Ki mañi ya na ni maata a ku eza sibi,
SIR.31.10	mi a si ka si eza,
SIR.31.10	kapa ku foseza yo muñwi,
SIR.31.10	mi a si ka eza cwalo?
SIR.31.11	Bufumu bwa hae bu bulukehile hande
SIR.31.11	mi mukopano kaufela u ta mu lumba
SIR.31.11	ka za bufani bwa hae.
SIR.31.12	Na u kile wa ina kwa tafule ya lico
SIR.31.12	ze ñata?
SIR.31.12	U si ke wa ikumbuta zona,
SIR.31.12	mi u si ke wa li,
SIR.31.12	“Ha si lico kwa buñata!”
SIR.31.13	U mamele kuli ku maswe ku lakaza
SIR.31.13	z'o bona kaufela.
SIR.31.13	Kana ku na ni sika se si muna
SIR.31.13	sina liito?
SIR.31.13	Kikabakaleo li yamba fa lika kaufela.
SIR.31.14	U si ke wa nanabela se si fapil'a
SIR.31.14	wahenu,
SIR.31.14	kamba ku ñwatela
SIR.31.14	hamoho ni yo muñwi mwa mukeke.
SIR.31.15	U zibe mw'a tokwela muenyi
SIR.31.15	yo muñwi ka z'o tokwa wena,
SIR.31.15	mi u tokomele hande mwa mikwa
SIR.31.15	kaufela.
SIR.31.16	U ce s'o filwe ka mukwa wa mutu
SIR.31.16	ya utehile hande,
SIR.31.16	mi u si ke wa funjaela lico za hao,
SIR.31.16	kakuli mwendi u swana wa itoisa
SIR.31.16	batu.
SIR.31.17	Kabakala likute, u be wena wa pili
SIR.31.17	kwa ku zwa fa mukeke.
SIR.31.17	U si ke wa ba ya ca hahulu,
SIR.31.17	kakuli u ka swana wa fosa.
SIR.31.18	Haiba u inzi ni batu ba bañata
SIR.31.18	hahulu,
SIR.31.18	u si ke wa kala ku ñwata,
SIR.31.18	ba bañwi ba si ka ñwata kale.
SIR.31.19	Liconyana feela
SIR.31.19	li likani ku ya utilwe hande.
SIR.31.19	U ta buyela hande h'a lobala.
SIR.31.20	Ya ca ka tikanyo u lobala hande,
SIR.31.20	mi u zuha a ikutwa hande
SIR.31.20	i sa li kakusasa.
SIR.31.20	Sikobyoti, ku bipelwa ni sinyatela,
SIR.31.20	ze kamukana ki ze utwiwa ki ñwanyama.
SIR.31.21	Haiba u hapelezwa ku ca hahulu,
SIR.31.21	nanuha u y'o taza
SIR.31.21	mi u ta ikutwa hande.
SIR.31.22	Utwa, mwan'a ka!
SIR.31.22	U ni teeleze hande,
SIR.31.22	mi kwapili u ta itumela kwa manzwi
SIR.31.22	a ka.
SIR.31.22	U eze ka tikanyo mwa likezo za hao
SIR.31.22	kaufela
SIR.31.22	mi ha u na ku atelwa ki makulanu.
SIR.31.23	Batu ba lumba ya na ni lico za ñata,
SIR.31.23	mi muhupulo wa bona ka za ku fana
SIR.31.23	kwa hae ki o mutuna hahulu.
SIR.31.24	Kamukwaoswana, ni yena mutu ya timana
SIR.31.24	u bilaeza batu mwa munzi kaufela,
SIR.31.24	mi pilaelo ya bona
SIR.31.24	ka za butimani bwa hae ki ye utwahala.
SIR.31.25	U si ke wa lika ku itumba ka waine,
SIR.31.25	kakuli waine i sinyize ba bañata.
SIR.31.26	Sina buhali bwa mulilo
SIR.31.26	mo bu bonahaleza mufuta wa sipi,
SIR.31.26	ni yona waine kihona mo i zibahaleza
SIR.31.26	lipilu za ba ba nwile, ha ba omana.
SIR.31.27	Waine ki ye nde mwa bupilo
SIR.31.27	bwa mutu
SIR.31.27	haiba i nwiwa ka tikanyo.
SIR.31.27	Kana bupilo bwa mutu
SIR.31.27	bu ka ba bo bunde ku si na waine?
SIR.31.27	Ha ni li waine ne i ezelizwe
SIR.31.27	ku tabisa batu?
SIR.31.28	Ha i nwiwa ka nako ye lukela
SIR.31.28	ni ka tikanyo i tiseza ngana ni tabo.
SIR.31.29	Kono bunyemi ni mifili-fili li tiswa
SIR.31.29	ki ku nwa ka ku tula tikanyo.
SIR.31.30	Bunwi bwa kai ni kai bu tiseza
SIR.31.30	sikuba buhali
SIR.31.30	bo bu mu feza maata ni ku mu isa
SIR.31.30	mwa likolofalo.
SIR.31.31	U si ke wa kalimela wahenu
SIR.31.31	kwa mukiti wa ku nwa,
SIR.31.31	kapa ku mu zwafisa h'a nz'a ikola.
SIR.31.31	U si ke wa mu swabisa ka lipulelo
SIR.31.31	kamba ka ku mu buza mali
SIR.31.31	a ku kolotezi.
SIR.32.1	Kana ki wena ya filwe ku zamaisa
SIR.32.1	mukiti?
SIR.32.1	Haiba ku cwalo u si ke wa
SIR.32.1	ikuhumusa.
SIR.32.1	U swane ni ba bañwi kamukana
SIR.32.1	mwa mukiti mo,
SIR.32.1	u bone pili kuli kaufel'a bona
SIR.32.1	ba tabile,
SIR.32.1	mi cwale kihona u ta ina
SIR.32.1	ni ba bañwi.
SIR.32.2	Ha s'o felize musebezi wa hao
SIR.32.2	cwalo,
SIR.32.2	u ine mwa sibaka sa hao,
SIR.32.2	u ikole ni ba bañwi,
SIR.32.2	mi kihona u ta lumbiwa
SIR.32.2	bakeñisa mikwa ya hao ye minde.
SIR.32.3	Mu bulelele, banna-bahulu!
SIR.32.3	Kwa mi lukela ku eza cwalo,
SIR.32.3	kono feela mu zibe se mu bulela,
SIR.32.3	mi mu si ke mwa kuzisa lipina.
SIR.32.4	Haiba ku na ni lipapali
SIR.32.4	mu si ke mwa zwelapili ku talusa hahulu,
SIR.32.4	mi mu si ke mwa lika ku iponisa
SIR.32.4	butali ka nako ye sa swaneli.
SIR.32.5	Sina mo ku inezi licwe le linde
SIR.32.5	la rubi fa lisale la gauda,
SIR.32.5	kihona mo i inezi papali ya lipina
SIR.32.5	kwa mukiti wa waine.
SIR.32.6	Sina mo ku inezi licwe le linde
SIR.32.6	la butokwa le li lamekilwe mwahal'a
SIR.32.6	gauda,
SIR.32.6	kihona mo i inezi pina ye nde
SIR.32.6	hamoho ni waine ye munati
SIR.32.6	hahulu.
SIR.32.7	Mu bulele, mina micaha,
SIR.32.7	haiba kwa tokwahala.
SIR.32.7	Kono mu bulele habeli
SIR.32.7	ha se ba mi memile feela.
SIR.32.8	Mu utwahaze lipulelo za mina
SIR.32.8	ka manzwi a sikakañi.
SIR.32.8	Mu bonahaze kuli mwa ziba,
SIR.32.8	kono ha mu lati ku bulela.
SIR.32.9	Ha u li mwahal'a ba bahulu
SIR.32.9	u si ke wa itikanyeza ni bona.
SIR.32.9	U si ke wa umbuna-umbuna
SIR.32.9	yo muñwi h'a nz'a bulela.
SIR.32.10	Lumonyi lu kalanga ku bonahala,
SIR.32.10	mushika u si ka utwahala kale,
SIR.32.10	mi ni lona libubo li etelela mutu
SIR.32.10	yo munde.
SIR.32.11	U funduke kapili
SIR.32.11	mi u si ke wa ba wena wa mafelelezo.
SIR.32.11	U akufele kwa hae, u sa lika-liki.
SIR.32.12	Ha s'o fitile kwateñi, u itabise
SIR.32.12	ili wena
SIR.32.12	mi u ikole m'o latela ka pilu ya hao,
SIR.32.12	kono u si ke wa foseza mutu
SIR.32.12	ka likañi za buikuhumuso.
SIR.32.13	Mi ka ze kamukana u itumele
SIR.32.13	ku yena ya ku bupile,
SIR.32.13	ya ku fa linto za hae ze nde
SIR.32.13	kamukana.
SIR.32.14	Mutu ya saba Mulimu u ta latelela
SIR.32.14	likelezo za hae,
SIR.32.14	mi ba ba tukufalezwi ku mu bata
SIR.32.14	ba ta fumana sishemo sa hae.
SIR.32.15	Mutu ya lata Mulao u ta tuswa
SIR.32.15	ki ona,
SIR.32.15	kono muikuhumusi, yena,
SIR.32.15	u ta mu sitatalisa.
SIR.32.16	Ba ba saba Muñ'a Bupilo ba ta ezwa
SIR.32.16	hande
SIR.32.16	mi likezo za bona ze nde li ta benya
SIR.32.16	sina liseli.
SIR.32.17	Muezalibi h'a lati ku nyazwa,
SIR.32.17	mi u ba ni libaka la ku eza
SIR.32.17	mw'a latela.
SIR.32.18	Mutu ya butali h'a na ku nyaza
SIR.32.18	muhupulo,
SIR.32.18	kono muhedeni ni ya ikuhumusa
SIR.32.18	h'a sabi se siñwi.
SIR.32.19	U si ke wa eza sika
SIR.32.19	pili u si ka nahana hande ni kamuta,
SIR.32.19	mi ha u s'o felize ha u na ku inyaza.
SIR.32.20	U si ke wa zamaya-zamaya
SIR.32.20	mwa mukwakwa o maswe
SIR.32.20	kakuli u ka swana wa sitatala
SIR.32.20	fa macwe.
SIR.32.21	U tokomele niha u zamaya
SIR.32.21	mwa mukwakwa o munde.
SIR.32.22	Mi u mamele bana ba hao luli.
SIR.32.23	U ipabalele mwa lika kamukana
SIR.32.23	z'o eza,
SIR.32.23	kakuli se ki sona se si taluswa
SIR.32.23	ka ku buluka milao.
SIR.32.24	Mutu ya sepa Mulao u utwa litaelo,
SIR.32.24	mi ya sepa hahulu Muñ'a Bupilo
SIR.32.24	h'a na ku holofala.
SIR.33.1	Haiba mutu a saba Muñ'a Bupilo
SIR.33.1	h'a na ku telwa ki bumaswe,
SIR.33.1	mi u ta puluswa mwa miliko ya hae
SIR.33.1	hañata.
SIR.33.2	Mutu ya toya Mulao h'a na butali,
SIR.33.2	kono ya sa u kuteki ka pilu ya hae
SIR.33.2	kaufela
SIR.33.2	u swana inge sisepe se si
SIR.33.2	mwa liñungwa le lituna.
SIR.33.3	 Mutu ya na ni kutwisiso u ta sepa
SIR.33.3	hahulu Mulao,
SIR.33.3	kakuli, ku yena, Mulao u sepahala
SIR.33.3	hahulu sina litaluso za Mulimu.
SIR.33.4	U lukise pulelo ya hao,
SIR.33.4	mi batu ba ta ku teeleza.
SIR.33.4	U zibe taba hande,
SIR.33.4	u si ka alaba kale.
SIR.33.5	Maikuto a sikuba a swana inge wili
SIR.33.5	ya sikocikala,
SIR.33.5	mi muhupulo wa hae u pindumuka
SIR.33.5	sina sipi ye zamaisa wili.
SIR.33.6	Mulikani wa mashendo u swana
SIR.33.6	ni pizi ya munna
SIR.33.6	ye lilela mañi ni mañi ya i pahama.
SIR.33.7	Kiñi lizazi le liñwi
SIR.33.7	ha li li le linde ku fita le liñwi,
SIR.33.7	kanti liseli la ona kaufela mwa
SIR.33.7	silimo ni silimo li zwa fa lizazi?
SIR.33.8	A fapahanyizwe ki muhupulo
SIR.33.8	wa Mulimu
SIR.33.8	ya lukisize linako ni mikiti.
SIR.33.9	A mañwi u a ezize a matuna
SIR.33.9	ni ku a kenisa hahulu,
SIR.33.9	mi a mañwi u a ezize mazazi feela.
SIR.33.10	Batu kamukana ba zwa fa mubu,
SIR.33.10	mane yena Adama kasibili
SIR.33.10	n'a bupilwe ka lizupa.
SIR.33.11	Mulimu u fapahanyize batu
SIR.33.11	ka ngana ya hae ye tuna
SIR.33.11	ni ku lukisa mikwa ya bona.
SIR.33.12	U tohonolofalize ba bañwi
SIR.33.12	ni ku ba hulisa.
SIR.33.12	U kenisize ba bañwi
SIR.33.12	ni ku ba suteleza ku yena,
SIR.33.12	kono ba bañwi u ba kutile
SIR.33.12	ni ku ba swabisa hahulu,
SIR.33.12	ka ku ba kutiseza mwa litulo
SIR.33.12	ze kwatasi.
SIR.33.13	Sina mo li inezi lizupa mwa mazoho
SIR.33.13	a mubupi
SIR.33.13	kuli u li bupa mw'a latela,
SIR.33.13	kihona mo ba inezi ni bona batu
SIR.33.13	ku Mubupi wa bona.
SIR.33.13	U ba fa mipuzo mw'a ba bonela.
SIR.33.14	Ku talimana ni lifu ki bupilo,
SIR.33.14	mi kamukwaoswana ya hanyeza za mutu
SIR.33.14	ya lata Mulimu ki muezalibi.
SIR.33.15	Wo ki ona mukwa wa ku talima
SIR.33.15	misebezi ya Ya Pahami Hahulu.
SIR.33.15	I zamaya, i bapani cwalo ka bubeli,
SIR.33.15	inze i singanya.
SIR.33.16	Na ka sibili ne ni bile
SIR.33.16	wa mafelelezo kwa ku taha,
SIR.33.16	sina mukutuli ya latelela
SIR.33.16	ba ba nopa miselo ya veine.
SIR.33.16	Ka limbuyoti za Muñ'a Bupilo
SIR.33.16	ni bile wa pili kwa ku fita,
SIR.33.16	mi ni talize silubelo sa ka sa waine
SIR.33.16	sina mo li talezi za bona.
SIR.33.17	Mu lemuhe kuli
SIR.33.17	ha ni sa ka t'o ikataleza
SIR.33.17	ili na feela ni li nosi,
SIR.33.17	kono ni ezelize ni ba ba bata tuto
SIR.33.17	kaufela.
SIR.33.18	Mu utwe, mina linabi za batu!
SIR.33.18	Bazamaisi ba mukopano, mu teeleze!
SIR.33.19	Mwa bupilo bwa hao kamukana,
SIR.33.19	u si ke wa fa maata a hao
SIR.33.19	ku mwana wa mushimani,
SIR.33.19	kamba ku musali,
SIR.33.19	nihaili ku mwanahenu
SIR.33.19	kapa ku mulikan'a hao.
SIR.33.19	Hape u si ke wa fa tutu ya hao
SIR.33.19	kwa batu,
SIR.33.19	kakuli mwendi u ka swana wa inyaza
SIR.33.19	mi wa ba ni muhupulo wa ku li kutisa.
SIR.33.20	Mwa bupilo bwa hao kaufela,
SIR.33.20	u si ke wa fa mutu maata a hao.
SIR.33.21	Ki hande hahulu kuli bana
SIR.33.21	ba hao ba kupe lituso ku wena,
SIR.33.21	ku fita kuli wena u itinge ku bona.
SIR.33.22	Mwa lika kaufela z'o eza i be wena
SIR.33.22	yo muhulu,
SIR.33.22	mi u si ke wa isinyeza likute la hao.
SIR.33.23	Lizazi la lifu la hao ha li se li
SIR.33.23	sutelezi,
SIR.33.23	ki yona nako ye nde ya ku aba lifa
SIR.33.23	la hao.
SIR.33.24	Se si lukela mbongolo
SIR.33.24	ki bucwañi, ku natwa, ni mulwalo.
SIR.33.24	Se si swanela mutanga
SIR.33.24	ki lico, mamelo, ni musebezi.
SIR.33.25	U sebezise mutang'a hao ka tata
SIR.33.25	mi u ta ba ni kozo mwa pilu.
SIR.33.25	Haiba u ka mu tuhela a itulela feela,
SIR.33.25	u ka tuha a hupula ku ipumanela
SIR.33.25	tukuluho.
SIR.33.26	Joko ni tumo li ta mu inamisa,
SIR.33.26	kono ku mutanga wa sisinyi
SIR.33.26	ku na ni manyando
SIR.33.26	ni ku utwiswa butuku hahulu.
SIR.33.27	U mu patehise kamita
SIR.33.27	kuli a si ke a ina feela,
SIR.33.27	kakuli buzwa bu luta mikwa kaufela
SIR.33.27	ye maswe.
SIR.33.28	Kamita u mu sebelise
SIR.33.28	kakuli ki swanelo ya hae ku eza cwalo.
SIR.33.28	Haiba a ba ya sa utwi,
SIR.33.28	mu tame ka mawenge.
SIR.33.29	Kono u si ke wa hapeleza hahulu
SIR.33.29	mutu kaufela,
SIR.33.29	mi u si ke wa eza ze sa lukeli.
SIR.33.30	Kana u na ni mutanga a li muñwi
SIR.33.30	feela?
SIR.33.30	Mu pilise hande sina m'o ipiliseza
SIR.33.30	wena,
SIR.33.30	kakuli u mu fumani ka mali a mañata.
SIR.33.31	Mu eze sina mwanahenu,
SIR.33.31	kakuli u ka mu tokwa
SIR.33.31	sina m'o itatela ili wena.
SIR.33.31	Ha u ta mu kataza mi a toba,
SIR.33.31	u ta mu batela kai?
SIR.34.1	 Mihupulo ye si na tuso i yaulula
SIR.34.1	likuba,
SIR.34.1	mi likuba li sepa hahulu litolo.
SIR.34.2	Ku lumela kwa litolo
SIR.34.2	ku swana inge mutu ya lika
SIR.34.2	ku swala muluti kamba ku matisa moya.
SIR.34.3	Siiponi ni tolo ki lika ze swana.
SIR.34.3	S'o bona mwa tolo ha si na tuso,
SIR.34.3	sina pata y'o kona ku bona
SIR.34.3	mwa siiponi.
SIR.34.4	Ki sika mañi se si ka keniswa
SIR.34.4	ka masila,
SIR.34.4	mi ki nto mañi se si ka keniswa
SIR.34.4	ki buhata?
SIR.34.5	Bulauli bwa ze sa taha, bunuhi
SIR.34.5	ni litolo ki lika za bukuba feela.
SIR.34.5	Li swana feela inge ze yambutukwa
SIR.34.5	ki musali ya itwezi.
SIR.34.6	Haiba ha li zwi ku Mulimu,
SIR.34.6	u si ke wa li isa pilu.
SIR.34.7	Litolo li latehisize ba bañata,
SIR.34.7	mi li swabisize hahulu ba ba li sepa.
SIR.34.8	Ku taleleza Mulao ha ku tokwi
SIR.34.8	buhata bo bu cwalo,
SIR.34.8	mi butali ni niti li taluswa hande
SIR.34.8	ki milomo ye sepahala.
SIR.34.9	Mutu ya zamaile hahulu u ziba
SIR.34.9	ze ñata,
SIR.34.9	mi ya na ni zibo ye tuna u bulela
SIR.34.9	ze utwahala.
SIR.34.10	Mutu ya si ka kena mwa miliko
SIR.34.10	ye swana u ziba hanyinyani
SIR.34.10	kono ya zamaile hahulu u kona
SIR.34.10	ku tatulula butata kamukana.
SIR.34.11	Mwa maeto a ka ni boni ze ñata,
SIR.34.11	mi ni utwisisize ku fita mo ni kona
SIR.34.11	ku bulelela.
SIR.34.12	Hañata ne ni banga mwa likozi
SIR.34.12	za ku bata ku shwa,
SIR.34.12	kono ni pilile.
SIR.34.13	Moya wa ba ba saba Muñ'a Bupilo
SIR.34.13	u kona ku puluswa,
SIR.34.13	kakuli sepo ya bona i ku ya kona
SIR.34.13	ku ba pulusa.
SIR.34.14	Ya saba Muñ'a Bupilo
SIR.34.14	h'a na ku ba ni boi,
SIR.34.14	mi h'a na ku ba lipyeha
SIR.34.14	kakuli u sepile Muñ'a Bupilo.
SIR.34.15	Mbuyoti ki ya moya wa mutu
SIR.34.15	ya saba Muñ'a Bupilo.
SIR.34.15	U itingile ku mañi?
SIR.34.15	Ya mu tusa ki mañi?
SIR.34.16	Meeto a Muñ'a Bupilo a mamela
SIR.34.16	ba ba mu lata.
SIR.34.16	Ki yena sisilelezo sa bona
SIR.34.16	se si maata
SIR.34.16	ni mutusi wa bona yo mutuna.
SIR.34.16	Ki yena mukunda wa bona kwa moya
SIR.34.16	wa mwa lihalaupa,
SIR.34.16	ni muluti wa bona kwa lizazi le li cisa.
SIR.34.16	Ki yena muzamaisi ya ba hanisa
SIR.34.16	ku sitatala
SIR.34.16	ni ku ba tiisa kuli ba si ke ba wa.
SIR.34.17	U zusa moya ni ku benyisa meeto
SIR.34.17	mi hape ki yena ya fa kalafo,
SIR.34.17	bupilo ni limbuyoti.
SIR.34.18	Sitabelo sa mpo ye fumanwi ka mukwa
SIR.34.18	o maswe ha si lukeli,
SIR.34.18	mi limpo za ya maswe ha li amuhelwi.
SIR.34.19	Ya Pahami Hahulu h'a tabeli
SIR.34.19	limpo za ba ba maswe.
SIR.34.19	Ku atisa litabelo ha ku fumanisi
SIR.34.19	swalelo ya hae ya libi.
SIR.34.20	Ku eza litabelo ka lika
SIR.34.20	za mubotana ku maswe hahulu.
SIR.34.20	Ku swana ni ku bulaela mwana
SIR.34.20	fapil'a meeto a ndat'ahe.
SIR.34.21	Sico se sinyinyani ki bona bupilo
SIR.34.21	bwa mubotana,
SIR.34.21	mi ya mu amuha sona ki mubulai.
SIR.34.22	Mutu u bulaya wahabo
SIR.34.22	haiba a mu amuha za bupilo bwa hae,
SIR.34.22	mi ya hana ku fa mubeleki mali a hae
SIR.34.22	wa mu bulaya.
SIR.34.23	Haiba mutu a yaha, mi yo muñwi
SIR.34.23	a nz'a lutulula, ba ta eza cwañi!
SIR.34.23	Ha ni li ba ta nyanda feela?
SIR.34.24	Haiba mutu a lapela,
SIR.34.24	yo muñwi yena a nz'a kuta,
SIR.34.24	Muñ'a Bupilo u ta utwa linzwi la mañi?
SIR.34.25	Haiba mwamulaho a ku swala situpu
SIR.34.25	mutu a tapa kwa mazoho,
SIR.34.25	mi ku tuha fo a si swala hape,
SIR.34.25	kanti ku tapa kwa hae ku tusizeñi?
SIR.34.26	Kihona mw'a inezi mutu ya itima
SIR.34.26	lico bakeñisa libi za hae,
SIR.34.26	mi hape u sa yanga ku y'o li eza.
SIR.34.26	Ya ta utwa tapelo ya hae ki mañi?
SIR.34.26	Cwale ki bunde bufi bwa buinyazo
SIR.34.26	bwa hae?
SIR.35.1	Mutu u ekeza limpo za hae
SIR.35.1	ka ku buluka Mulao.
SIR.35.1	U eza litabelo za buitumelo
SIR.35.1	ka ku latelela milao.
SIR.35.2	Ku bonisa buitumelo ki ku fa mpo
SIR.35.2	ya bupi bo bu nekile,
SIR.35.2	ni ku fa lituso ki ku eza sitabelo
SIR.35.2	sa ku lumbeka.
SIR.35.3	U ambuke ku ze maswe
SIR.35.3	mi Muñ'a Bupilo u ka taba,
SIR.35.3	mi u zwe ku ze maswe kuli u life
SIR.35.3	milatu ya hao.
SIR.35.4	U si ke wa bonahala
SIR.35.4	u si na se siñwi fapil'a Muñ'a Bupilo,
SIR.35.5	kakuli lika ze kamukana
SIR.35.5	li na ni ku ba teñi kabakala Mulao.
SIR.35.6	Mpo ya ya lukile i kenisa katala,
SIR.35.6	mi muunko wa yona u tabisa
SIR.35.6	Ya Pahami Hahulu.
SIR.35.7	Sitabelo sa ya lukile sa amuhelwa
SIR.35.7	mi kupuzo ya sona ha i na ku libalwa.
SIR.35.8	Kuteka Muñ'a Bupilo ka m'o konela,
SIR.35.8	mi u si ke wa katwa lico
SIR.35.8	za mutamuno z'o tisa.
SIR.35.9	U bonise tabo ka pata ya hao
SIR.35.9	mwa limpo za hao kamukana,
SIR.35.9	mi u fe bulishumi bwa hao u tabile.
SIR.35.10	 U fe Ya Pahami Hahulu sina yena
SIR.35.10	mw'a ku fezi,
SIR.35.10	ili ka m'o latela ni m'o konela
SIR.35.10	kamukana.
SIR.35.11	Muñ'a Bupilo ki mulueli yo munde
SIR.35.11	mi u ta ku fa mupuzo o mutuna
SIR.35.11	ku fita hasupile.
SIR.35.12	U si ke wa mu leka.
SIR.35.12	H'a na ku amuhela limpo za hao.
SIR.35.12	U si ke wa sepa hahulu sitabelo
SIR.35.12	se si si ka luka.
SIR.35.13	Mulimu ki muatuli ya sa kuteki
SIR.35.13	mutu.
SIR.35.13	Ketululo ye sinyeza babotana
SIR.35.13	ha i yo ku Mulimu.
SIR.35.13	Yena u utwa pilaelo ya ya
SIR.35.13	sinyehezwi.
SIR.35.14	H'a hani pilaelo ya ndiala,
SIR.35.14	kapa ya mbelwa h'a nz'a talusa taba
SIR.35.14	ya hae.
SIR.35.15	Kana mioko ya mbelwa ha i loti
SIR.35.15	fa malama a hae,
SIR.35.15	h'a nz'a lila kabakala munna
SIR.35.15	ya mu foselize?
SIR.35.16	Mutu ya sebeleza Mulimu ka pilu
SIR.35.16	ya hae kaufela, u ta amuhelwa.
SIR.35.16	Kupo ya hae i ta fita ni kwa lihalimu.
SIR.35.17	Tapelo ya ya ikokobeza i ta fitelela
SIR.35.17	malu, ni ku yo fita ku Ya Pahami Hahulu.
SIR.35.17	Ya Pahami Hahulu a mu utwa,
SIR.35.17	i be a lukulule ba ba lukile,
SIR.35.17	mi cwale a beye katulo.
SIR.35.18	Mi cwale Muñ'a Bupilo
SIR.35.18	h'a na ku liyeha,
SIR.35.18	kapa ku ba shemuba.
SIR.35.18	U ka tubaka buñata
SIR.35.18	bwa ba ba lunya
SIR.35.18	ni ku kutiseza bumaswe
SIR.35.18	bo bu swanela macaba.
SIR.35.18	U ka feza buñata bwa baikuhumusi
SIR.35.18	ni maata a ba ba maswe.
SIR.35.19	U ka kutiseza yo muñwi
SIR.35.19	ni yo muñwi
SIR.35.19	se si swanelwa ki likezo za hae,
SIR.35.19	ni likezo za batu
SIR.35.19	ka mo i inezi minahano ya bona.
SIR.35.19	U ta eza cwalo ku fitela
SIR.35.19	a atula taba ya batu ba hae,
SIR.35.19	ni ku ba tabisa ka sishemo sa hae.
SIR.35.20	Sishemo si tokwahala ka nako
SIR.35.20	ya manyando
SIR.35.20	sina malu a pula ka nako ya linanga.
SIR.36.1	U lu hauhele, Muñ'a luna.
SIR.36.2	Oho Mulena wa linto kaufela
SIR.36.2	u lu talime mi u sabise macaba
SIR.36.2	kamukana.
SIR.36.3	U lwanise macaba a sili
SIR.36.3	mi u ba bonise maata a hao.
SIR.36.4	Sina m'o iponiselize fapil'a bona
SIR.36.4	kuli u kenile ku luna,
SIR.36.4	ni cwale, ni fapil'a luna,
SIR.36.4	u iponise kuli u yo mutuna ku bona.
SIR.36.5	Ba ku zibe sina mo lu ku zibezi luna
SIR.36.5	kuli ha ku na Mulimu u sili
SIR.36.5	haisi wena Muñ'a Bupilo.
SIR.36.6	U bonise liponiso sinca,
SIR.36.6	ni ku eza limakazo ze nca.
SIR.36.6	U ipumanele kanya ka mazoho
SIR.36.6	ni maata a hao.
SIR.36.7	Zusa buhali bwa hao,
SIR.36.7	mi u bonise bunyemi bwa hao.
SIR.36.7	U timeze ba ba pihisana ni wena,
SIR.36.7	mi u felise lila kamukana.
SIR.36.8	U akufise lizazi leo,
SIR.36.8	mi u hupule luci lwani,
SIR.36.8	mi batu ba bulele ka za likezo
SIR.36.8	za hao ze tuna.
SIR.36.9	Bunyemi bo bu sabisa bu mize
SIR.36.9	ba ba bandukile,
SIR.36.9	mi manyando a kenele ba ba kataza
SIR.36.9	batu ba hao.
SIR.36.10	U tubake litoho za babusi
SIR.36.10	ba ba lunya, ba ba li,
SIR.36.10	“Ha ku na yo muñwi, haisi luna!”
SIR.36.11	U kopanye masika a Jakobo kaufela
SIR.36.11	hamoho.
SIR.36.11	U ba kutiseza lianda za bona
SIR.36.11	sina mo ne ku inezi kwa simuluho.
SIR.36.12	Mulena, u hauhele batu
SIR.36.12	ba ba bizizwe ka libizo la hao,
SIR.36.12	ili Isilaele y'o ezize sina mwana
SIR.36.12	wa mweli.
SIR.36.13	U bonise mukekecima
SIR.36.13	kwa muleneñi wa hao o kenile,
SIR.36.13	ili Jerusalema, sibaka sa lipumulelo
SIR.36.13	la hao.
SIR.36.14	U taze Sione ka lipina
SIR.36.14	za litumbo,
SIR.36.14	ni sibaka sa hao se si kenile
SIR.36.14	ka kanya ya hao.
SIR.36.15	U sepahala ku b'o ezize
SIR.36.15	kwa simuluho,
SIR.36.15	mi u tahise ze ne polofitilwe
SIR.36.15	ka libizo la hao.
SIR.36.16	U fe ba ba ku lata mupuzo wa bona,
SIR.36.16	mi bapolofita ba hao ba bonahale
SIR.36.16	kuli ba sepahala.
SIR.36.17	Mulena, u amuhele litapelo
SIR.36.17	za batanga ba hao,
SIR.36.17	ka ku latelela limbuyoti za Aruni
SIR.36.17	kwa batu ba hao.
SIR.36.17	Eza cwalo
SIR.36.17	kuli batu ba lifasi kamukana
SIR.36.17	ba te ba zibe kuli ki wena
SIR.36.17	Mulena Mulimu ya li teñi kuya kuile.
SIR.36.18	Mba i amuhela lico za mifuta-futa,
SIR.36.18	kono lico ze ñwi ki ze nde ku fita
SIR.36.18	ze ñwi.
SIR.36.19	Sina kalakato mo ka zibela munati
SIR.36.19	wa nama,
SIR.36.19	cwale ni yena mutu ya butali
SIR.36.19	u lemuha kapili manzwi a buhata.
SIR.36.20	Wa pilu ye si na buiswalo a tiseza
SIR.36.20	maswabi,
SIR.36.20	kono mutu ya na ni zibo wa ziba
SIR.36.20	mw'a ta mu ezeza.
SIR.36.21	Musali u ta lumela munna ufi ni ufi,
SIR.36.21	kono bana ba bañwi ba basizana
SIR.36.21	ki ba bande ku fita ba bañwi.
SIR.36.22	Bunde bwa musali bu tabisa munna,
SIR.36.22	mi ha ku na s'a lata hahulu munna
SIR.36.22	ku fita bunde.
SIR.36.23	Haiba lipulelo za hae ki ze nde
SIR.36.23	za musa,
SIR.36.23	munn'a hae u litohonolo ku fita
SIR.36.23	banna ba bañwi.
SIR.36.24	Munna ya nga musali
SIR.36.24	u na ni makalelo a litohonolo,
SIR.36.24	ili mutusi ya mu swanela,
SIR.36.24	ni musumo f'a yendamena.
SIR.36.25	Haiba tutu i si na lukwakwa
SIR.36.25	i ta ikungelwa feela.
SIR.36.25	Munna h'a si na musali
SIR.36.25	u ba muyembani ya ikomokezi feela.
SIR.36.26	Kana ku na ni ya ka sepa mutu
SIR.36.26	ya lwezi lilwaniso,
SIR.36.26	ya zamaya a kena mwa munzi ni munzi?
SIR.36.26	Ku cwalo ni ku mutu ya si na ndu,
SIR.36.26	ya lobala kai ni kai,
SIR.36.26	fo li mu likelela lizazi.
SIR.37.1	Mulikani ufi ni ufi u ta li,
SIR.37.1	“Ni na, ni mulikan'a hao,”
SIR.37.1	kono balikani ba bañwi
SIR.37.1	ki balikani feela ka libizo.
SIR.37.2	Kikuli ha si maswabi a utwisa
SIR.37.2	butuku hahulu,
SIR.37.2	ku fetuhelwa ki mwanahenu
SIR.37.2	kapa mulikan'a hao?
SIR.37.3	Oho, wena munahano o maswe,
SIR.37.3	n'o ezelizweñi
SIR.37.3	kuli u taze lifasi ka bupumi?
SIR.37.4	Mulikani yo muñwi u kona ku ikola
SIR.37.4	kwa litohonolo ze nde
SIR.37.4	za mulikan'a hae,
SIR.37.4	kono ka nako ya butata
SIR.37.4	wa mu fetuhela.
SIR.37.5	Kono yo muñwi u nyanda
SIR.37.5	ni mulikan'a hae, a sa bilaeli,
SIR.37.5	mi ha ku taha ndwa wa mu lwanela.
SIR.37.6	U si ke wa libala mulikani
SIR.37.6	ya ku lwanezi mwa ndwa,
SIR.37.6	mi u si ke wa mu libala
SIR.37.6	ha s'o fumile.
SIR.37.7	Muelezi kamukana u ta fa kelezo
SIR.37.7	kono ba bañwi ba wayela kwa mikundi
SIR.37.7	ya bona.
SIR.37.8	U tokomele mutu ya ku eleza.
SIR.37.8	Pili u zibe s'a bata,
SIR.37.8	kakuli kelezo ya hae i zamaelela
SIR.37.8	ni takazo ya hae.
SIR.37.8	Mwendi fokuñwi u ku lelile.
SIR.37.9	U ka ku bulelela kuli,
SIR.37.9	“Wena u eza hande luli,”
SIR.37.9	kono ku tuha fo u y'o sinuha
SIR.37.9	kuli a bone se si ta ku tahela.
SIR.37.10	U si ke wa kupa kelezo ku mutu
SIR.37.10	ya ku nahanela maswe.
SIR.37.10	U pate milelo ya hao
SIR.37.10	ku ba ba ku shwela muna.
SIR.37.11	U si ke wa buza musali
SIR.37.11	ka za muhalizo wa hae,
SIR.37.11	kapa lipyeha ka za ndwa.
SIR.37.11	U si ke wa buza mulekisi
SIR.37.11	ka za liteko,
SIR.37.11	muleki ka za tekiso,
SIR.37.11	mutimani ka za buitumelo,
SIR.37.11	kamba ya na ni ñole ka za bunde.
SIR.37.11	U si ke wa buza mutu ya buzwa
SIR.37.11	ka za musebezi ufi ni ufi,
SIR.37.11	kapa mubeleki wa zazi li li liñwi
SIR.37.11	feela ka za ku feza musebezi,
SIR.37.11	kapa mutanga ya buzwa
SIR.37.11	ka za musebezi o mutuna.
SIR.37.11	U si ke wa sepa likelezo za ba ba
SIR.37.11	cwalo.
SIR.37.12	Kono kamita u sepe ba ba saba
SIR.37.12	Mulimu,
SIR.37.12	ili b'o ziba kuli ki babuluki ba milao,
SIR.37.12	ba mioya ye lumelelana ni wa hao,
SIR.37.12	mi ili ba ba li, haiba u fosa,
SIR.37.12	ba ta ku shwela makeke.
SIR.37.13	Kwa mafelelezo, u tundamene kelezo
SIR.37.13	ya pilu ya hao.
SIR.37.13	Ha ku na ya ta kona ku ba wa niti
SIR.37.13	ku i fita.
SIR.37.14	Hañata mutu u lemuswa hande
SIR.37.14	ki pilu ya hae
SIR.37.14	ku fita balibeleli ba supile
SIR.37.14	ba ba li fahalimw'a tawala.
SIR.37.15	Mi kwand'a lika ze kaufela mu kupe
SIR.37.15	Ya Pahami Hahulu ku mi etelele
SIR.37.15	mwa buniti.
SIR.37.16	Munhano ki ona makalelo a likezo,
SIR.37.16	mi u lukela ku ba teñi pili musebezi
SIR.37.16	kaufela u si ka ezahala.
SIR.37.17	Mihupulo kaufela i zwa mwa pilu
SIR.37.17	mi i aluhanezi mwa mikwa ye mine,
SIR.37.18	ili bunde, bumaswe, bupilo ni lifu,
SIR.37.18	mi kamita muzamaisi wa zona kaufela
SIR.37.18	ki lulimi.
SIR.37.19	U hupule ka za mutu ya butali,
SIR.37.19	ya luta ba bañata,
SIR.37.19	kono a sa koni ku ikezeza bunde
SIR.37.19	ili yena.
SIR.37.20	Mu nahane mutu ya kona hahulu
SIR.37.20	ku bulela, kono wa hanyezwa,
SIR.37.20	mane mafelelezo a hae ki tala feela.
SIR.37.21	H'a sa fumani sishemo
SIR.37.21	ku Muñ'a Bupilo,
SIR.37.21	u amuhilwe butali kaufela.
SIR.37.22	U hupule ka mutu ya ikupula
SIR.37.22	kuli u butali,
SIR.37.22	mi likezo za hae za iponahaza
SIR.37.22	ha u li talimisisa.
SIR.37.23	Mutu ya butali luli u ta luta
SIR.37.23	banabahabo
SIR.37.23	mi manzwi a hae a ngana
SIR.37.23	a ta sepahala.
SIR.37.24	Mutu yo ya butali u ta fiwa
SIR.37.24	limbuyoti,
SIR.37.24	mi ba ba mu bona ba ta li
SIR.37.24	u litohonolo.
SIR.37.25	Bupilo bwa mutu ki bwa mazazi
SIR.37.25	a likani feela,
SIR.37.25	kono mazazi a Isilaele
SIR.37.25	h'a konwi ku balwa.
SIR.37.26	Mutu ya butali u ta sepahala
SIR.37.26	mwahal'a batu ba habo,
SIR.37.26	mi libizo la hae ha li na ku fela.
SIR.37.27	Mwan'a ka, ha u nze u pila
SIR.37.27	u keta z'o lumelelana ni zona
SIR.37.27	ku li ca,
SIR.37.27	mi u si ke wa lumelela
SIR.37.27	z'o bona kuli za holofaza.
SIR.37.28	Ha si lika kaufela ze nde
SIR.37.28	kwa batu kamukana,
SIR.37.28	kapa kuli mutu ni mutu
SIR.37.28	u tabela lika kaufela.
SIR.37.29	U si ke wa tomenena munati wa lico
SIR.37.29	kaufela.
SIR.37.29	U si ke wa lata hahulu lico.
SIR.37.30	Ku ca hahulu kwa kulisa
SIR.37.30	mi buñwanyana bwa bipelisa.
SIR.37.31	Ba bañata ba bulailwe ki ku ca
SIR.37.31	hahulu.
SIR.37.31	U tokomele taba ye,
SIR.37.31	mi u ta pila nako ye telele.
SIR.38.1	U kuteke ñaka ka likute le li
SIR.38.1	mu swanela bakeñisa musebezi wa hae.
SIR.38.1	Ni yena n'a bupilwe ki Muñ'a Bupilo.
SIR.38.2	Bona bualafi luli kasibili bu zwa
SIR.38.2	ku Mulimu,
SIR.38.2	sina mpo ye zwa ku mulena.
SIR.38.3	Zibo ye ñata ya mu hulisa
SIR.38.3	mi i mu fumanela likute mwahal'a
SIR.38.3	ba batuna.
SIR.38.4	Mulimu u tisize milyani kuli i be
SIR.38.4	teñi mwa lifasi
SIR.38.4	mi ya butali h'a na ku i nyaziseza.
SIR.38.5	 Kana sibala sa kota ne si si ka
SIR.38.5	natifisa mezi,
SIR.38.5	ili ku bonisa maata a yona?
SIR.38.6	Kamukwaoswana u file liñaka zibo
SIR.38.6	ili kuli ba tabe ka maata a misebezi
SIR.38.6	ya hae.
SIR.38.7	U itusisa likota kwa ku alafa
SIR.38.7	ni ku folisa matuku,
SIR.38.7	mane liñaka ba eza milyani
SIR.38.7	ka ku i zwaka?
SIR.38.8	Kabakaleo misebezi ya hae ha i feli,
SIR.38.8	mi ka yena, bupilo bo bunde
SIR.38.8	bu ambakani lifasi kaufela.
SIR.38.9	Mwan'a ka, ha u kula
SIR.38.9	u si ke wa felelwa ki sepo.
SIR.38.9	U lapele ku Muñ'a Bupilo
SIR.38.9	mi u ta ku folisa.
SIR.38.10	U tuhele bumaswe bwa hao
SIR.38.10	mi u lukise mikwa ya hao
SIR.38.10	ni ku kenisa pilu ya hao kwa libi
SIR.38.10	kaufela.
SIR.38.11	U eze sitabelo ka insense ni kupuzo
SIR.38.11	ya bupi bo bu nekile hahulu,
SIR.38.11	mi u eze sitabelo se sinde
SIR.38.11	ka m'o konela kaufela.
SIR.38.12	Mi cwale u fe ñaka sibaka,
SIR.38.12	kakuli ni yena u bupilwe
SIR.38.12	ki Muñ'a Bupilo,
SIR.38.12	mi u si ke wa mu tuhela a ku siya,
SIR.38.12	kakuli wa mu tokwa.
SIR.38.13	Fokuñwi u ta kona ku tusa.
SIR.38.14	Ni bona liñaka ba kupa Mulimu
SIR.38.14	kuli a ba fe tuso ya ku feza butuku
SIR.38.14	ni ku folisa, kuli ba puluse bupilo.
SIR.38.15	Mukuli wa fosa fapil'a Mulimu,
SIR.38.15	haiba a hana litaelo za ñaka.
SIR.38.16	 Mwan'a ka, u lilele mufu
SIR.38.16	mi u bokolole hahulu ku bonisa
SIR.38.16	butuku bwa maswabi a hao a mwa pilu.
SIR.38.16	U mu buluke ka mukwa o lukela,
SIR.38.16	mi u si ke wa hana ku kuteka libita
SIR.38.16	la hae.
SIR.38.17	U lile hahulu ni ku bokolola ka tata,
SIR.38.17	mi u silise ka mw'a lukela
SIR.38.17	ku silisezwa mufu,
SIR.38.17	i ka ba lizazi li li liñwi kamba
SIR.38.17	a mabeli, ku hanisa linonge,
SIR.38.17	mi cwale u kale ku ambolisana ni
SIR.38.17	banabahenu.
SIR.38.18	Maswabi a matuna a kona
SIR.38.18	ku tiseza mutu lifu,
SIR.38.18	mi pilu ye utwile hahulu butuku
SIR.38.18	i tokwisa mutu maata.
SIR.38.19	Maswabi a matuna a mwa pilu a fele
SIR.38.19	ka kepelo,
SIR.38.19	kakuli bupilo bwa maswabi a matuna
SIR.38.19	hahulu
SIR.38.19	bu filikanya ngana.
SIR.38.20	U si ke wa lumelela pilu ya hao
SIR.38.20	ku kenelwa ki maswabi.
SIR.38.20	U itobohe mi u hupule
SIR.38.20	ka za mafelelezo a hao.
SIR.38.21	U si ke wa libala kuli ha ku na
SIR.38.21	ya kuta,
SIR.38.21	ni kuli ha u koni ku tusa mufu.
SIR.38.21	U ta ikolofaza feela ili wena.
SIR.38.22	“Hupula bumai bwa ka,
SIR.38.22	kakuli ni wena, bu ta ba bwa hao.
SIR.38.22	La maabani ne li la ka.
SIR.38.22	Kacenu ki la hao.”
SIR.38.23	Mufu a sa bulukwa feela,
SIR.38.23	ku yena ku felile.
SIR.38.23	Mu si ke mwa ikataza,
SIR.38.23	moya wa hae ha u s'o zwile.
SIR.38.24	Nako ya pumulo
SIR.38.24	ki yona ye fumanisa muñoli sibaka
SIR.38.24	sa ku ba ni butali.
SIR.38.24	Mutu ya sa ezi lika ze ñata
SIR.38.24	u kona ku ba ni butali.
SIR.38.25	Mulimi u ta kona cwañi ku ba ni
SIR.38.25	butali,
SIR.38.25	kanti muhupulo wa hae o mutuna
SIR.38.25	ki ku itusisa tupa.
SIR.38.25	H'a kwaeza lipulu za hae, ni ku nahana
SIR.38.25	ka za musebezi wa zona,
SIR.38.25	h'a na makande a sili haisi a likomu.
SIR.38.26	U beile pilu ya hae kaufela
SIR.38.26	kwa mifolo y'a lukisa,
SIR.38.26	ni manzibwana kamukana u patehile
SIR.38.26	ku uta mankomwana a hae.
SIR.38.27	Ku cwalo ku mubeleki ni ku sikwala
SIR.38.27	kaufela.
SIR.38.27	Ba sebeza busihu ni musihali.
SIR.38.27	Ba ba lukisa maswayo,
SIR.38.27	kamita ba lika ku nahana
SIR.38.27	ka bukabali bo bunca,
SIR.38.27	ba beile lipilu za bona kwa
SIR.38.27	ku likanyisa lika mo li inezi luli,
SIR.38.27	mi ba iteekezi ku kondisa hande
SIR.38.27	musebezi.
SIR.38.28	Cwale kihona mw'a inezi mumbuti.
SIR.38.28	H'a inzi kwatukw'a noto ya hae,
SIR.38.28	u nahana mw'a ka tulela lisipi
SIR.38.28	za hae.
SIR.38.28	Buhali bwa mulilo bu mu cisa
SIR.38.28	litalo
SIR.38.28	h'a nz'a tukufalezwi
SIR.38.28	mwa mufutumala wa mulilo.
SIR.38.28	U toliywa ki mwenge w'a tulisa,
SIR.38.28	mi meeto a hae a talimile feela
SIR.38.28	fa mufuta wa s'a tula.
SIR.38.28	U isize pilu kwa ku feza musebezi
SIR.38.28	wa hae,
SIR.38.28	mi u iteekezi ku loleka s'a ezize.
SIR.38.29	Hape kihona mw'a inezi mubupi
SIR.38.29	wa lizupa ya kwa musebezi wa hae.
SIR.38.29	H'a nz'a sikulula wili ka mahutu a hae,
SIR.38.29	a zwelapili cwalo kamita a tokomezi
SIR.38.29	musebezi wa hae,
SIR.38.29	ku nyanganya kwa munwana o muñwi
SIR.38.29	ni o muñwi
SIR.38.29	ku nze ku tokomezwi hande.
SIR.38.30	U mbambata lizupa ka lizoho la hae
SIR.38.30	ni ku li luba ka mahutu.
SIR.38.30	U beya pilu ya hae kwa ku kondisa
SIR.38.30	musebezi
SIR.38.30	mi u iteekezi ku kenisa liyulo.
SIR.38.31	Ba kamukana ba sepile mazoho
SIR.38.31	a bona,
SIR.38.31	mi yo muñwi ni yo muñwi
SIR.38.31	u bukwala mwa musebezi wa hae.
SIR.38.32	Munzi n'o si ke wa yahwa kwand'a
SIR.38.32	bona,
SIR.38.32	mi ne ku si ke kwa ba ni miyaho
SIR.38.32	kamba misipili.
SIR.38.33	Kono ha ba tokwahali
SIR.38.33	kwa mukopano
SIR.38.33	mi ha ba na litulo ze tuna
SIR.38.33	mwa kopano.
SIR.38.33	Ha ba ini fa lipula za baatuli,
SIR.38.33	mi ha ba zibi hande milao.
SIR.38.34	Ha ba bonahali ku ba ba ba itutile
SIR.38.34	ni ku ba ni zibo ya likatulo,
SIR.38.34	mi ha ba fumanehi mwahal'a baezi
SIR.38.34	ba linguli.
SIR.38.34	Kono ba zwelapili mwa misebezi
SIR.38.34	ya bona ya mazoho
SIR.38.34	mi litapelo za bona li ama feela
SIR.38.34	za misebezi ya bona.
SIR.39.1	Kono ha ku cwalo ku mutu ya isize
SIR.39.1	hahulu moya wa hae
SIR.39.1	ku za Mulao wa Ya Pahami Hahulu.
SIR.39.1	U batisisa hahulu ka za butali
SIR.39.1	bwa baikale,
SIR.39.1	mi ka nako ya hae kamukana u ituta
SIR.39.1	za bupolofita.
SIR.39.2	U buluka lipulelo za batu ba ba
SIR.39.2	tumile,
SIR.39.2	mi u utwisisa hande buniti
SIR.39.2	bwa linguli.
SIR.39.3	U batisisa ku ziba litaluso
SIR.39.3	za linguli,
SIR.39.3	ni ku nahana ka za ku sa utwahala
SIR.39.3	hande kwa zona.
SIR.39.4	U sebeleza linabi,
SIR.39.4	mi u bonahala fapil'a babusi.
SIR.39.4	U zamaya mwa linaha li sili
SIR.39.4	mi u ziba bunde ni bumaswe bwa mutu.
SIR.39.5	Masa h'a patalala,
SIR.39.5	u ipeya ku Mulimu y'a mu bupile,
SIR.39.5	ka pilu ya hae kamukana.
SIR.39.5	U inyaza fapil'a Ya Pahami Hahulu,
SIR.39.5	wa lapela, mi u kupa swalelo ya libi
SIR.39.5	za hae.
SIR.39.6	Haiba ki tato
SIR.39.6	ya Muñ'a Bupilo ya Maata,
SIR.39.6	u ta fiwa hahulu moya wa kutwisiso,
SIR.39.6	u ta bulela manzwi a butali,
SIR.39.6	mi u ka itumela ku Muñ'a Bupilo
SIR.39.6	ka litapelo.
SIR.39.7	U ta ba ni ngana ni zibo,
SIR.39.7	mi u ta nahana hahulu
SIR.39.7	ka za likunutu za Muñ'a Bupilo.
SIR.39.8	U ta hasanya tuto y'a fumani
SIR.39.8	a nz'a sepile Mulao wa bulikani
SIR.39.8	bwa Mulimu.
SIR.39.9	Ba bañata ba ta lumba kutwisiso
SIR.39.9	ya hae mi ha i na ku libalwa.
SIR.39.9	Kupuzo ya hae ha i na ku timela
SIR.39.9	mi libizo la hae li ta ba teñi
SIR.39.9	kwa masika kamukana.
SIR.39.10	Macaba a ta zibahaza butali bwa hae
SIR.39.10	mi mukopano u ta eza mukiti
SIR.39.10	wa ku mu lumbeka.
SIR.39.11	Haiba a pila nako ye telele
SIR.39.11	libizo la hae li ka tuma hahulu
SIR.39.11	ku fita mabizo a mañwi a sikiti,
SIR.39.11	mi nihaiba a shwa,
SIR.39.11	ku yena kwa mu likana.
SIR.39.12	Ni lakaza ku ekeza hahulu minahano
SIR.39.12	ya ka.
SIR.39.12	I ni hulisa inge kweli ha se i hulile.
SIR.39.13	Mu ni teeleze, mina bana ba ba
SIR.39.13	lukile,
SIR.39.13	mi mu hule sina palisa ye nde
SIR.39.13	ye fa munanga wa nuka.
SIR.39.14	Mu nunke hande sina insense,
SIR.39.14	mu tubule inge palisa ya mulilima,
SIR.39.14	mu hasanye mukwa wa mina o munde,
SIR.39.14	mi mu opele pina ya ku lumba
SIR.39.14	mu nze mu lumbeka Muñ'a Bupilo
SIR.39.14	ka misebezi ya hae kaufela.
SIR.39.15	Mu bulele butuna bwa misebezi
SIR.39.15	ya hae,
SIR.39.15	mi mu hulise butumo bwa hae ka pina
SIR.39.15	ni ka liopeliso.
SIR.39.15	Mi wo ki ona mukwa o mu lukela
SIR.39.15	ku mu opelela ka ona,
SIR.39.16	“Misebezi kamukana ya Muñ'a Bupilo
SIR.39.16	ki ye minde cwañi!
SIR.39.16	Mu bone, z'a laela kaufela
SIR.39.16	za ezahala!”
SIR.39.16	Mu si ke mwa li,
SIR.39.16	“Se kiñi? Kiñi sani ha si li cwalo?”
SIR.39.16	Kamukana li ta itutwa ka nako
SIR.39.16	ye lukela.
SIR.39.17	Ka linwzi la hae, mezi h'a bubi
SIR.39.17	mi a kubukana hamoho.
SIR.39.17	Mezi a kubunyizwe ka taelo ya hae.
SIR.39.18	Ka taelo ya hae z'a lata kamukana
SIR.39.18	ze ezahala,
SIR.39.18	mi ha ku na ya kona ku paleliswa
SIR.39.18	maata a hae ku tusa.
SIR.39.19	Likezo za libupiwa kamukana li
SIR.39.19	fapil'a hae.
SIR.39.19	Ha ku na s'a sa boni.
SIR.39.20	U bona kwa makalelo ni mafelelezo
SIR.39.20	a lika, kuya kuile,
SIR.39.20	mi ha ku na se si ka mu komokisa.
SIR.39.21	Mu si ke mwa li,
SIR.39.21	“Se kiñi? Kiñi sani ha si li cwalo?”
SIR.39.21	Lika kamukana li ezelizwe litukelo
SIR.39.21	za zona.
SIR.39.22	Limbuyoti za hae li apesa mubu
SIR.39.22	kamukana inge nuka,
SIR.39.22	ni ku u tibisa sina muunda.
SIR.39.23	Kono u kona ku bonisa buhali
SIR.39.23	bwa hae kwa macaba,
SIR.39.23	sina mw'a n'a ezelize h'a fetula
SIR.39.23	mezi a mande lizwai.
SIR.39.24	Mikwa ya hae ki ye minde hahulu
SIR.39.24	ku ya lukile,
SIR.39.24	sina mo i talezi ze sitatalisa
SIR.39.24	ku ya maswe.
SIR.39.25	Lika ze nde ne li lukiselizwe
SIR.39.25	batu ba bande i sa li kwa simuluho,
SIR.39.25	sina bumaswe ha ne bu li
SIR.39.25	bwa baezalibi.
SIR.39.26	Lika ze tuna ze tokwahala
SIR.39.26	mwa bupilo
SIR.39.26	ki mezi, mulilo, sipi, lizwai,
SIR.39.26	bupi bwa buloto, mabisi, linosi,
SIR.39.26	waine, mafula ni liapalo.
SIR.39.27	Lika ze kamukana ki ze nde
SIR.39.27	ku ba ba lukile
SIR.39.27	sina mo li bela bumaswe kwa baezalibi.
SIR.39.28	Mioya ye miñwi ne i ezelizwe
SIR.39.28	ku utwisa batu butuku.
SIR.39.28	Mulimu u i ezelize kuli i be tupa
SIR.39.28	ya bunyemi bwa hae.
SIR.39.28	Ka lizazi la bufelo i ta eza misebezi
SIR.39.28	ya yona
SIR.39.28	ni ku taleleza bunyemi
SIR.39.28	bwa ya i ezize.
SIR.39.29	Mulilo, simbwewewe, tala ni lifu,
SIR.39.29	ze kamukana ne li ezelizwe
SIR.39.29	ku utwisa batu butuku.
SIR.39.30	Meeno a libatana ze buhali, tubanze
SIR.39.30	ni limili,
SIR.39.30	ni mikwale ye itusiswa ku timeza
SIR.39.30	ba ba maswe,
SIR.39.30	ni zona li ezelizwe
SIR.39.30	ku utwisa batu butuku.
SIR.39.31	Zeo kamukana li utwa litaelo
SIR.39.31	za Mulimu.
SIR.39.31	Li inzi mwa lifasi li nze li itukisize,
SIR.39.31	mi nako ha i ta fita ha li na ku hana
SIR.39.31	taelo ya hae.
SIR.39.32	Kikabakaleo ni tiisize ku zwa
SIR.39.32	kwa makalelo,
SIR.39.32	ni nahanile, mi ni li ñozi cwana,
SIR.39.33	“Misebezi ya Mulimu kaufela
SIR.39.33	ki ye minde,
SIR.39.33	mi u ta fa mutu ni mutu
SIR.39.33	ze tokwahala kaufela ka nako ya teñi.
SIR.39.34	Mu si ke mwa li, ‘Se, si fita sani,’
SIR.39.34	kakuli linto kamukana li ta
SIR.39.34	bonahaza bunde, ka nako ya zona.
SIR.39.35	Cwalehe, u opele ka pilu
SIR.39.35	ni ka linzwi la hao kaufela,
SIR.39.35	mi u lumbeke libizo la Muñ'a Bupilo!”
SIR.40.1	Manyando a matuna a ezelizwe
SIR.40.1	batu kaufela,
SIR.40.1	mi coko ya bukiti i fa milala
SIR.40.1	ya bana ba Adama,
SIR.40.1	ku tuha mutu f'a pepelwa,
SIR.40.1	mane ku fitela ba kutela ku mushemi
SIR.40.1	wa bona kaufela.
SIR.40.2	Se si ba sabisanga hahulu
SIR.40.2	ni ku ba tulisa lipilu
SIR.40.2	ki bumaswe bwa lizazi la lifu.
SIR.40.3	Ku kala ku mutu ya li mwa lubona
SIR.40.3	lo lunde,
SIR.40.3	ku t'o li ku mubotana ya inzi
SIR.40.3	mwa maluli ni mwa mulola,
SIR.40.4	ku zwa ku ya apezi ze nde hahulu
SIR.40.4	ni kuwani ya bulena
SIR.40.4	mane ku ya apezi masaka,
SIR.40.4	kaufela ba tezi lunya ni muna,
SIR.40.4	lipilaelo ni ku sa iketa,
SIR.40.4	hamohocwalo ni sabo ya lifu,
SIR.40.4	litakano ni likomano.
SIR.40.5	Mane nihaili busihu mutu h'a lobali
SIR.40.5	hande
SIR.40.5	kakuli u filikanyiwa ki lipilaelo
SIR.40.5	za hae.
SIR.40.6	U lobala hanyinyani feela,
SIR.40.6	u katazeha inge mulibeleli,
SIR.40.6	mi u katazwa ki lipono ze sabisa hahulu
SIR.40.6	sina mutu ya balehile kwa ndwa.
SIR.40.7	Ka nako ya ku puluha
SIR.40.7	u zuha a nz'a komokile kuli
SIR.40.7	sabo ya hae n'e li ya kwa buloko feela.
SIR.40.8	Ze pila kamukana li na ni manyando a,
SIR.40.8	mi lifolofolo hamoho ni batu
SIR.40.8	li na ni ona,
SIR.40.8	mi ki ona a kataza baezalibi hasupile.
SIR.40.9	Ku na ni lifu, mali ni likomano,
SIR.40.9	mikwale, likozi ni tala ye tuna,
SIR.40.9	manyando hamoho ni matuku.
SIR.40.10	Ze kaufela ne li ezelizwe
SIR.40.10	ba ba maswe
SIR.40.10	mi ki bona ba ba tahisize muunda.
SIR.40.11	Ze zwa mwa mubu kaufela li kutela
SIR.40.11	mwa mubu,
SIR.40.11	mi ze zwa mwa mezi li kutela
SIR.40.11	mwa liwate.
SIR.40.12	Likweta ni ku sa sepahala kaufela
SIR.40.12	li ta feliswa,
SIR.40.12	kono busepahali bu ta ba teñi kamita.
SIR.40.13	Bufumu bwa ba ba maswe
SIR.40.13	bu ta oma sina mezi a kala.
SIR.40.13	Bu ta fela inge mushika wa pula
SIR.40.13	ha i nela.
SIR.40.14	Mutu ya otolozi mazoho a hae
SIR.40.14	kamita u tabile,
SIR.40.14	kono ba ba maswe ba ta sinyeha.
SIR.40.15	Lusika lwa muezalibi
SIR.40.15	ha lu na ku ata,
SIR.40.15	kakuli mibisi ye maswe i fumananga
SIR.40.15	licwe le litata kwatasi.
SIR.40.16	Mataka a kwa minanga ya masa
SIR.40.16	ni ya linuka
SIR.40.16	a ta kumulwa pili bucwañi kaufela
SIR.40.16	bu si ka zwiswa kale.
SIR.40.17	Bufani bu tisa limpo ze ñata sina
SIR.40.17	simu ya limbuyoti
SIR.40.17	mi bunde ha bu feli, kuya kuile.
SIR.40.18	Ku ipelekela u sa bilaeli
SIR.40.18	ni ku isebeleza ka tata,
SIR.40.18	ki ko kunde,
SIR.40.18	kono ki ko kunde hahulu ku fumana
SIR.40.18	bufumu.
SIR.40.19	Ku ba ni bana ni ku yaha munzi
SIR.40.19	ku tumisa mutu,
SIR.40.19	kono se situna ki ku fumana butali.
SIR.40.19	Likomu ni masimu a veine
SIR.40.19	li ku zibahaza hande,
SIR.40.19	kono se sinde hahulu
SIR.40.19	ki ku ba ni musali ya lukile.
SIR.40.20	Waine ni lipina li tabisa pilu,
SIR.40.20	kono ki ko kunde hahulu ku lata
SIR.40.20	butali.
SIR.40.21	Pala ni halepa li ekeza bunde
SIR.40.21	kwa pina,
SIR.40.21	kono se si li fita ki linzwi le linde.
SIR.40.22	Liito li lata ku buheha ni bunde,
SIR.40.22	kono ki hande hahulu ku bona butala
SIR.40.22	bwa mabele a hula mwa simu.
SIR.40.23	Mulikani ni mwanahabo mutu
SIR.40.23	kamita ba latana,
SIR.40.23	kono ba fitwa ki musali ni munn'a hae.
SIR.40.24	Banabahabo mutu ni batusi
SIR.40.24	ki ba bande ka nako ya ziezi,
SIR.40.24	kono bufani bu tusa hahulu ku fita
SIR.40.24	bao.
SIR.40.25	U ta tiiswa ki gauda ni silivela,
SIR.40.25	kono kelezo ye nde ya li fita.
SIR.40.26	Mali ni maata li tiisa pilu,
SIR.40.26	kono li fitiwa ki sabo ya Mulimu.
SIR.40.26	Mutu h'a saba Muñ'a Bupilo
SIR.40.26	h'a tokwi se siñwi
SIR.40.26	mi ka yona h'a tokwi ku fumana
SIR.40.26	batusi.
SIR.40.27	Sabo ya Mulimu i swana ni simu
SIR.40.27	ya limbuyoti,
SIR.40.27	mi i apesa mutu hande hahulu
SIR.40.27	ku fita kanya.
SIR.40.28	Mwan'a ka, u si ke wa pila
SIR.40.28	ka ku kupa ku ba bañwi.
SIR.40.28	Ki ko kunde ku shwa ku fita
SIR.40.28	ku kupa.
SIR.40.29	Bupilo bwa mutu ya talimezi ku fiwa
SIR.40.29	ki yo muñwi
SIR.40.29	ha si bupilo ni hanyinyani.
SIR.40.29	U silafaza mumizo wa hae ka lico
SIR.40.29	za ba bañwi,
SIR.40.29	mi mutu ya hulisizwe hande
SIR.40.29	h'a na ku eza cwalo ni kamuta.
SIR.40.30	Ku kupa ku bunolo ku mutu
SIR.40.30	ya si na maswabi,
SIR.40.30	kono ku ta be ku mu tumbulezi mulilo
SIR.40.30	mwa mba.
SIR.41.1	Oho lifu,
SIR.41.1	ku butuku cwañi ku ku hupula
SIR.41.1	ku mutu ya pila ka kozo mwahal'a
SIR.41.1	tutu ya hae,
SIR.41.1	ya si na lipilaelo, ni ku fuma linto
SIR.41.1	kaufela,
SIR.41.1	mi ili ya sa kona ku ikuta ili yena.
SIR.41.2	Wena lifu, katulo ya hao
SIR.41.2	ya amuheleha ku mutu ya nyandile,
SIR.41.2	ya felelwa ki maata,
SIR.41.2	mutu ya supezi hahulu,
SIR.41.2	ya katazwa ki lika kamukana,
SIR.41.2	ya filikani ni wa ndiulu.
SIR.41.3	U si ke wa saba katulo ya lifu.
SIR.41.3	Hupula ba ba ne ba li teñi
SIR.41.3	pili ku wena ni ba ba ta ba teñi
SIR.41.3	mwamulaho wa hao.
SIR.41.4	Ye ki yona katulo ye filwe libupiwa
SIR.41.4	kaufela ki Muñ'a Bupilo.
SIR.41.4	Cwale u hanyelezañi se si bonahala
SIR.41.4	ku ba bunde ku Ya Pahami Hahulu?
SIR.41.4	Bupilo bwa hao niha bu ka fitelela
SIR.41.4	lilimo ze lishumi,
SIR.41.4	ze mwanda kapa ze sikiti,
SIR.41.4	ha u na ku buziwa ka butelele
SIR.41.4	bwa zona mwa libita.
SIR.41.5	Bana ba ba si ka luka ki bana
SIR.41.5	ba baezalibi,
SIR.41.5	ba ba kopanelanga mwa libaka
SIR.41.5	za ba ba maswe.
SIR.41.6	Sanda sa bana ba baezalibi
SIR.41.6	si se si felile,
SIR.41.6	mi baikulu ba bona ba ta ba
SIR.41.6	ni manyando a sa feli.
SIR.41.7	Mushemi ya maswe u ta nyazwa
SIR.41.7	ki bana ba hae
SIR.41.7	kabakala manyando a' ba tiselize.
SIR.41.8	Bumai ki bwa mina, ba ba sa lati
SIR.41.8	Mulimu,
SIR.41.8	mina mu hana Mulao
SIR.41.8	wa Mulimu Ya Pahami Hahulu.
SIR.41.9	Ha mu pepwa ne mu pepezwi
SIR.41.9	sikuto,
SIR.41.9	mi ha mu shwa, sona sikuto sani
SIR.41.9	si ta ba sona kabelo ya mina.
SIR.41.10	Ze zwa mwa mubu li kutela
SIR.41.10	mwa mubu.
SIR.41.10	Cwale ki mo ku inezi ni ku ya maswe.
SIR.41.10	U kala ka sikuto
SIR.41.10	mane a y'o kena mwa lifu.
SIR.41.11	Batu ba silisa mufu wa bona
SIR.41.11	kono libizo le li si na tuso
SIR.41.11	la muezalibi li ta takulwa.
SIR.41.12	U tokomele kabubo ka hao
SIR.41.12	kakuli ka ta nga nako ye telele
SIR.41.12	ku wena,
SIR.41.12	ku fita mabunda a matuna a gauda
SIR.41.12	a sikiti.
SIR.41.13	Bupilo bo bunde bu nga mazazi
SIR.41.13	a likani feela,
SIR.41.13	kono kabubo ka kande kona ka ta ina
SIR.41.13	kuya kuile.
SIR.41.14	Bana ba ka, mu buluke likelezo
SIR.41.14	za ka mi mu pile ka kozo.
SIR.41.14	Ki tuso mañi ya butali bo bu patilwe
SIR.41.14	ni bufumu bo bu sa bonahali?
SIR.41.15	Mutu ya pata bukuba bwa hae
SIR.41.15	ki yo munde ku fita ya pata butali
SIR.41.15	bwa hae.
SIR.41.16	Cwale mu ipuluke hande
SIR.41.16	mu ikutekile
SIR.41.16	mi mu mamele se ni ta bulela,
SIR.41.16	kakuli maswabi kamita h'a lukeli
SIR.41.16	ku ekelezwa,
SIR.41.16	kamba kuli taba ni taba kamukana
SIR.41.16	i utwisiswa hande ki batu kaufela.
SIR.41.17	U swabe fapil'a ndat'aho ni m'aho
SIR.41.17	ka mulatu wa bubuki,
SIR.41.17	ni fapil'a malena ni babusi
SIR.41.17	ka ku bulela buhata.
SIR.41.18	U swabe fapil'a muatuli ni mubusisi
SIR.41.18	yo muhulu wa mulao
SIR.41.18	ka ku eza kezo ye maswe.
SIR.41.18	U swabe ha u li fapil'a mukopano wa
SIR.41.18	nyangela
SIR.41.18	ka ku loba mulao wa buiswalo.
SIR.41.18	U swabe fapil'a mulikan'a hao
SIR.41.18	ni mwanahenu
SIR.41.18	ka ku sa sepahala,
SIR.41.18	ni fapil'a y'o bapani ni yena
SIR.41.18	kabakala ku mu uzweza.
SIR.41.19	U swabe
SIR.41.19	kabakala buniti bwa Mulimu
SIR.41.19	ni bulikani bwa hae ni luna.
SIR.41.19	U swabele mikwa ye maswe
SIR.41.19	ni ku yendamena fa tafule ka liñokolwa.
SIR.41.19	U swabele ka ku fa
SIR.41.19	ni ku amuhela limpo ka lishwau,
SIR.41.20	ni ka ku kuzeza ba ba ku lumelisa.
SIR.41.20	U swabele ku buha musali wa lihule,
SIR.41.21	ni ku fulalela mwanahenu.
SIR.41.21	U swabele ku amuha wahenu
SIR.41.21	kabelo ya hae kamba mpo,
SIR.41.21	ni ku talima maswe musal'a yo muñwi.
SIR.41.22	U swabele ku eza bunyazi
SIR.41.22	ni mutang'a hae wa musizana.
SIR.41.22	U si ke wa sutelela kwa mumbeta
SIR.41.22	wa hae.
SIR.41.22	U si ke wa bulela manzwi a swabisa
SIR.41.22	fapil'a mulikan'a hao,
SIR.41.22	ni ku bulela maswe ku y'o file.
SIR.41.23	U si ke wa kuta-kutela u nze u seba
SIR.41.23	ni ku patulula likunutu.
SIR.41.23	Haiba u utwisisa zeo kaufela,
SIR.41.23	fohe u ta ziba hande mw'a inezi
SIR.41.23	maswabi a niti,
SIR.41.23	mi u ta fumana kuli u latwa
SIR.41.23	ki mañi ni mañi.
SIR.42.1	Ki ze lika z'o sa lukeli ku swabela,
SIR.42.1	mi u si ke wa eza sibi kabakala sabo
SIR.42.1	ya ze ba hupula batu.
SIR.42.2	U si ke wa swabela ku kuteka
SIR.42.2	Mulao wa Ya Pahami Hahulu,
SIR.42.2	kapa ku lukulula ya maswe
SIR.42.2	h'a si ka fosa.
SIR.42.3	U si ke wa swabela ku buluka
SIR.42.3	litifo kaufela za muzamai,
SIR.42.3	ku ikabela libyana za mufu
SIR.42.3	ni banabahenu.
SIR.42.4	U si ke wa swabela
SIR.42.4	ku likanyeza hande lika fa sikala
SIR.42.4	ni bukiti bwa zona,
SIR.42.4	ni ku eza liñambeko ze tuna
SIR.42.4	ni ze nyinyani.
SIR.42.5	Mi u si ke wa swabela ku fumana mupuzo
SIR.42.5	mwa musebezi wa litekiso.
SIR.42.5	U si ke wa swabela ku hulisa bana
SIR.42.5	ba hao ka likute
SIR.42.5	ni ku nataka mutanga ya maswe
SIR.42.5	ku fitela a zwa mali.
SIR.42.6	Haiba musal'a hao h'a sepahali
SIR.42.6	kapa ku sebeza batu ba bañata,
SIR.42.6	u buluke hande lika ni ku li kiyela.
SIR.42.7	Lika kaufela z'o beya mwa pulukelo,
SIR.42.7	u li bale, ni ku ziba bukiti bwa zona,
SIR.42.7	mi z'o amuhela ni z'o zwisa kaufela
SIR.42.7	u li ñole.
SIR.42.8	U si ke wa swabela ku sikulula mutu
SIR.42.8	ya si na ngana kapa sikuba,
SIR.42.8	kamba munna-muhulu ya zamaya ni mahule.
SIR.42.8	Haiba u eza cwalo u ta iponahaza
SIR.42.8	kuli u itutile luli,
SIR.42.8	mi u ta lumelelwa ki batu kamukana.
SIR.42.9	 Musizana h'a zibi mw'a tokwiseza
SIR.42.9	ndat'ahe buloko,
SIR.42.9	ni kuli lipilaelo z'a mu tahiseza
SIR.42.9	li mu tiseza sikobyoti,
SIR.42.9	inz'a li mwendi h'a na ku nyalwa
SIR.42.9	a sa li yo munca,
SIR.42.9	kamba haiba u nyezwi mwendi
SIR.42.9	h'a na ku latiwa.
SIR.42.10	Pilaelo ye ñwi ki ya kuli
SIR.42.10	mwendi a ka swana a isilafaza a sa li
SIR.42.10	mwalyanjo
SIR.42.10	ni ku fumana mulwalo a sa li habo,
SIR.42.10	kamba haiba a na ni munna a ka swana
SIR.42.10	a mu nyaza,
SIR.42.10	ni kuli mwendi nih'a ka nyalwa
SIR.42.10	h'a na ku pepa.
SIR.42.11	Naa mwan'a hao wa musizana
SIR.42.11	u mahañi?
SIR.42.11	U mu tokomele, a ka swana
SIR.42.11	a ku sehisa lila za hao,
SIR.42.11	a be ngambolo ya mwa hae,
SIR.42.11	ni ku ku swabisa hahulu kwa nyangela.
SIR.42.12	U si ke wa talima bunde bwa munna
SIR.42.12	ufi ni ufi,
SIR.42.12	mi u si ke wa kena mwa siango
SIR.42.12	sa basali ba bañwi.
SIR.42.13	Mafele a fumaneha mwa liapalo,
SIR.42.13	mi lunya lu zwa kwa basali.
SIR.42.14	Lunya lwa munna ki lo lunde ku fita
SIR.42.14	musa wa musali,
SIR.42.14	kakuli musali u tiseza bumaswe
SIR.42.14	ni maswabi a matuna.
SIR.42.15	Cwale ni ta ku hupulisa ka misebezi
SIR.42.15	ya Mulimu,
SIR.42.15	ni ku ku bulelela ze ni boni.
SIR.42.15	Misebezi ya Mulimu kaufela i ezahala
SIR.42.15	ka linzwi la hae,
SIR.42.15	mi libupiwa kamukana li utwa taelo
SIR.42.15	ya hae.
SIR.42.16	Sina lizazi ha li benya, li talima
SIR.42.16	lika kaufela,
SIR.42.16	cwale ni ona musebezi wa Muñ'a Bupilo
SIR.42.16	u tezi kanya ya hae.
SIR.42.17	Muñ'a Bupilo h'a si ka fa mangeloi
SIR.42.17	ku bulela za misebezi ya hae kamukana
SIR.42.17	ye komokisa,
SIR.42.17	ye lukisizwe ka ku tiya
SIR.42.17	ki Mulena ya Maata Kaufela
SIR.42.17	kuli lifasi li tiyele fateñi
SIR.42.17	mwa kanya ya hae.
SIR.42.18	U ziba butungi ni pilu ya mutu
SIR.42.18	mi u boni mikwa ya zona,
SIR.42.18	kakuli Muñ'a Bupilo
SIR.42.18	u ziba zibo ye li teñi kamukana
SIR.42.18	mi u lemuhile litemuso za linako.
SIR.42.19	U zibahaza ze felile ni ze sa taha
SIR.42.19	mi u bonahaza mitala ya lika ze
SIR.42.19	patilwe.
SIR.42.20	Ha ku na muhupulo o ka ipata
SIR.42.20	ku yena,
SIR.42.20	kamba linzwi nihaili li li liñwi feela
SIR.42.20	le li ka patahala ku yena.
SIR.42.21	U file litukiso fa misebezi ya maata
SIR.42.21	a butali bwa hae,
SIR.42.21	mi ki yena wa makalelo
SIR.42.21	ni wa mafelelezo kuya kuile.
SIR.42.21	Ha ku na se si ka ekezwa
SIR.42.21	kamba ku zwiswa ku yena,
SIR.42.21	mi h'a tokwi kelezo ya mutu.
SIR.42.22	Misebezi ya hae kamukana
SIR.42.22	ki ya butokwa cwañi,
SIR.42.22	mi i fata meeto ike liseli
SIR.42.22	ha u i bona.
SIR.42.23	Lika kamukana li pila ni ku ba teñi
SIR.42.23	kuya kuile,
SIR.42.23	mi kamukana zona za mu utwa
SIR.42.23	mwa mikwa kaufela.
SIR.42.24	Lika kamukana li zamaya ka bubeli
SIR.42.24	li nze li singanya,
SIR.42.24	mi ha ku na s'a si ka kondisa hande.
SIR.42.25	Ye ñwi ni ye ñwi i tiisa butuna
SIR.42.25	bwa ye ñwi.
SIR.42.25	Cwale ki mañi ya ta kona ku feleleza
SIR.42.25	ku bona kanya ya hae kaufela?
SIR.43.1	Kaniti luli lihalimu ki le linde
SIR.43.1	hahulu ha lu li talima,
SIR.43.1	mi mbyumbyulu ya lu komokisa
SIR.43.1	ha lu i bona.
SIR.43.2	Lizazi ha li taha li bonahaza
SIR.43.2	ku pazula kwa lona,
SIR.43.2	ili nto ye komokisa hahulu ya musebezi
SIR.43.2	wa Muambakani ya Pahami!
SIR.43.3	Musihali li omisa lifasi kamukana.
SIR.43.3	Ki mañi ya ka kona ku yemela ku cisa
SIR.43.3	kwa buhali bwa lona?
SIR.43.4	Mutu h'a bata mufutumala
SIR.43.4	u swanezi ku tukisa litumbutumbu,
SIR.43.4	kono lizazi lona li cisa hahulu
SIR.43.4	fa malundu mane ku fita mulilo
SIR.43.4	halalu.
SIR.43.4	Li tisa buhali bwa lona bwa mulilo,
SIR.43.4	mi ku benya kwa lona ku fata meeto.
SIR.43.5	Ki yo mutuna,
SIR.43.5	yena Muñ'a Bupilo ya li ezize,
SIR.43.5	mi li akufiswa ki taelo ya hae
SIR.43.5	mwa musipili wa lona.
SIR.43.6	Mi hape ni yona kweli
SIR.43.6	kamita ha i liyehi
SIR.43.6	ku toma likweli ni likalulo za nako.
SIR.43.7	Ki kweli ye lu zibisa lisupo
SIR.43.7	za mikiti,
SIR.43.7	ili liseli le li isa kwa lififi
SIR.43.7	mwamulaho a busweu bwa yona.
SIR.43.8	Likweli li fumana mabizo a zona
SIR.43.8	ku yona,
SIR.43.8	mi i hula ka mukwa o komokisa,
SIR.43.8	ni ku ba ni liseli le li zamaisa
SIR.43.8	makuta a lihalimu,
SIR.43.8	le li benya mwa mbyumbyulu.
SIR.43.9	Kanya ya linaleli i eza bunde
SIR.43.9	bwa lihalimu,
SIR.43.9	ili likabisa ze nde hahulu
SIR.43.9	mwa lihalimu la Muñ'a Bupilo.
SIR.43.10	Ka manzwi a Ya Kenile Hahulu
SIR.43.10	li yema sina balibeleli,
SIR.43.10	mi ha li katali mwa musebezi
SIR.43.10	wa zona.
SIR.43.11	A mu bone nambwamutalati
SIR.43.11	mi mu lumbe y'a mu ezize,
SIR.43.11	yo munde hahulu cwalo ni ku benya
SIR.43.11	kwa hae.
SIR.43.12	U taalalile mwahalimu ka mibamba
SIR.43.12	ye obami
SIR.43.12	inge buta bo bu kopamisizwe
SIR.43.12	ka lizoho la Ya Pahami Hahulu.
SIR.43.13	Ka taelo ya hae u lumela litwa.
SIR.43.13	U akufisa lumonyi ka mw'a laelela.
SIR.43.14	Kamukwaoswana lipulukelo za hae
SIR.43.14	za kwaluluha
SIR.43.14	mi malu a hasana inge linyunywani.
SIR.43.15	Ka maata a hae a matuna
SIR.43.15	u kopanya malu
SIR.43.15	mi u a eza simbwewewe.
SIR.43.16	Ka ponahalo ya hae malundu
SIR.43.16	a nyanganya.
SIR.43.16	Ka mulumo wa mushika wa hae
SIR.43.16	lifasi la pikuluha.
SIR.43.17	Ka taelo ya hae moya wa mboela
SIR.43.17	wa fuka,
SIR.43.17	mi moya wa mutulo ha u fuka,
SIR.43.17	ku taha liñungwa le lituna.
SIR.43.18	U fafaza litwa sina linyunywani
SIR.43.18	ze lula,
SIR.43.18	mi li wela fafasi sina nzie ye lula.
SIR.43.18	Meeto a fatwa ki bunde bwa busweu
SIR.43.18	bwa lona,
SIR.43.18	mi ngana i komokiswa ki muwelo
SIR.43.18	wa lona.
SIR.43.19	Fa lifasi u sela silami se situna
SIR.43.19	hahulu,
SIR.43.19	se si swana sina lizwai,
SIR.43.19	se si li ha si anda cwana,
SIR.43.19	mane si taba-taba inge miutwa.
SIR.43.20	Moya o bata u zwa kwa mutulo,
SIR.43.20	silami si kangela fahalimw'a mezi
SIR.43.20	mwa kasa ni kasa,
SIR.43.20	mi mezi a ikapesa sona
SIR.43.20	inge sisilelezo sa fa sifuba.
SIR.43.21	Si apesa malundu kaufela
SIR.43.21	ni ku cisa lihalaupa sina mulilo,
SIR.43.21	mi si omisa limela kamukana.
SIR.43.22	Kono mbundu i pilisa lika kaufela
SIR.43.22	kapili,
SIR.43.22	mi mwamulaho wa ku cisa
SIR.43.22	ku taha puka ye tisa tabo.
SIR.43.23	Ka maata a hae u kuzisize mawate
SIR.43.23	mi u beile mwateñi lioli.
SIR.43.24	Ba ba fuluha mwa liwate
SIR.43.24	ba bulela litaba za likozi za lona.
SIR.43.24	Litaba za teñi ha lu li utwa
SIR.43.24	lu komoka hahulu.
SIR.43.25	Ni hona mo hape ku na ni lika
SIR.43.25	ze makaza ni misebezi ye komokisa,
SIR.43.25	ili lifolofolo za mifuta-futa,
SIR.43.25	ni libupiwa ze tuna hahulu
SIR.43.25	za mwa liwate.
SIR.43.26	Lu itumele ku yena kakuli lika
SIR.43.26	kaufela li fela hande,
SIR.43.26	mi ka tuso ya linzwi la hae,
SIR.43.26	kaufel'a zona li swalana hande hamoho.
SIR.43.27	Niha lu ka bulela hahulu,
SIR.43.27	ha lu na ku kona ku li talusa kaufela.
SIR.43.27	Ka ku kusufaza,
SIR.43.27	“Yena, ki yena ya maata kaufela.”
SIR.43.28	Lu ta fumana kai maata a ku mu
SIR.43.28	lumbeka,
SIR.43.28	kanti yena ki yo mutuna
SIR.43.28	mi u fita lika z'a ezize kaufela.
SIR.43.29	Muñ'a Bupilo wa sabisa
SIR.43.29	mi ki yo mutuna hahulu,
SIR.43.29	hape maata a hae a komokisa luli.
SIR.43.30	Mu tumise Muñ'a Bupilo
SIR.43.30	mo mu konela kaufela,
SIR.43.30	kono yena u sa mi fita.
SIR.43.30	Niha mu ka felelwa ki maata,
SIR.43.30	mi mu mu lumbeka mu sa katali,
SIR.43.30	ha mu na ku fita kwa mafelelezo
SIR.43.30	ni kamuta.
SIR.43.31	Ki mañi ya kile a mu bona
SIR.43.31	kuli a mu taluse?
SIR.43.31	Ki mañi ya kona ku mu tumisa
SIR.43.31	ka swanelo?
SIR.43.32	Ku sa na ni lika ze ñata
SIR.43.32	ze lu patezwi ili ze tuna ku fita ze,
SIR.43.32	kakuli lu boni feela li sikakañi
SIR.43.32	ku za misebezi ya hae.
SIR.43.33	Yena Muñ'a Bupilo kasibili
SIR.43.33	ki yena ya ezize linto kaufela,
SIR.43.33	ni ku fa butali ku ba ba mu lata.
SIR.44.1	Cwale lu lumbe batu ba ba
SIR.44.1	tumile,
SIR.44.1	ili bo kukw'a luna mwa masika
SIR.44.1	a bona a latelelana.
SIR.44.2	Ne ba filwe kanya ye tuna ki Muñ'a Bupilo
SIR.44.2	kuli ba zibahalize butuna bwa hae
SIR.44.2	i sa li kwa makelelo.
SIR.44.3	Ba bañwi ba ikezize malena
SIR.44.3	mi ba zibahalile ka maata a bona.
SIR.44.3	Ba bañwi n'e li baelezi ba ba butali
SIR.44.3	mi ba bulezi manzwi a bupolofita.
SIR.44.4	Ba bañwi ne ba etelela batu
SIR.44.4	ka likelezo za bona,
SIR.44.4	ka kutwisiso ya bona ya mikwa
SIR.44.4	ya batu,
SIR.44.4	ni ka lipulelo ze butali za tuto
SIR.44.4	ya bona.
SIR.44.5	Ba bañwi ba eza lipina
SIR.44.5	ni ku ñola lipulelo ka linguli.
SIR.44.6	Ba bañwi n'e li bafumi,
SIR.44.6	hape ne ba na ni maata,
SIR.44.6	mi ba pila ka kozo mwa minzi ya bona.
SIR.44.7	Ba kamukana ne ba kutekehile
SIR.44.7	mwa masika a bona,
SIR.44.7	mi n'e li bona ba ba ne ba tumile
SIR.44.7	ka linako za bona.
SIR.44.8	Ba bañwi ba bona ba siile mabizo
SIR.44.8	a ba lumba mwa lipina ni ka nako ye.
SIR.44.9	Haili ba bañwi ha ba si ka siya
SIR.44.9	kupuzo,
SIR.44.9	mi ba yeelezi inge ba ba
SIR.44.9	ne ba si ka pila mwa lifasi.
SIR.44.9	Ka nako ye se ba li
SIR.44.9	inge ne ba siyo mwa lifasi,
SIR.44.9	mane ni bana ba bona ba ba latelela.
SIR.44.10	Kono cwale ki wo mukoloko
SIR.44.10	wa batu ba ba lukile,
SIR.44.10	ba misebezi ye minde
SIR.44.10	ye si ka libalwa.
SIR.44.11	Baikulu ba bona ki yona mpo
SIR.44.11	ye tuna ya ba ba ba tatama.
SIR.44.12	Baikulu ba bona ba yemela bulikani
SIR.44.12	mi kabakaleo bana ba bana ba bona
SIR.44.12	ba sa eza cwalo.
SIR.44.13	Lupepo lwa bona ha lu na ku fela
SIR.44.13	kuya kuile,
SIR.44.13	mi kanya ya bona ha i na ku sinyeha.
SIR.44.14	Mibili ya bona i bulukilwe ka kozo,
SIR.44.14	mi libizo la bona li ta ba teñi
SIR.44.14	kwa masika kamukana kuya kuile.
SIR.44.15	Macaba a ta zibahaza butali bwa bona
SIR.44.15	mi mukopano u ta lumba kabubo ka bona.
SIR.44.16	 Enoke n'a tabisize Muñ'a Bupilo
SIR.44.16	mi u isiwa kwa lihalimu.
SIR.44.16	N'e li yena mutala wa sikuluho
SIR.44.16	ya masika a sa taha kaufela.
SIR.44.17	 Nuwe n'a fumanehile
SIR.44.17	a li ya lukile ka ku tala.
SIR.44.17	Ka nako ya bunyemi n'a pulusizwe
SIR.44.17	ili kuli a pilise ba bañwi,
SIR.44.17	mi kabakala hae ne ku siyezi
SIR.44.17	kalulonyana ya batu
SIR.44.17	fa lifasi ka nako ya muunda.
SIR.44.18	Mulimu a eza bulikani bo bu sa feli
SIR.44.18	ni yena,
SIR.44.18	kuli h'a sa tola a bulaya
SIR.44.18	libupiwa ze pila kaufela ka mezi.
SIR.44.19	 Abrahama n'e li yena ndat'ahe
SIR.44.19	macaba a mañata.
SIR.44.19	Ha ku na hape ya kile a likana
SIR.44.19	ni yena kwa ku luka.
SIR.44.20	N'a bulukile Mulao
SIR.44.20	wa Ya Pahami Hahulu,
SIR.44.20	mi a itama ni yena bulikani.
SIR.44.20	A ba ni poniso ya bulikani fa mubili
SIR.44.20	wa hae,
SIR.44.20	mi a iponahaza ku luka ili yena
SIR.44.20	mwa miliko.
SIR.44.21	Cwale Mulena Mulimu a mu sepisa
SIR.44.21	ka luci
SIR.44.21	kuli u ta tohonolofaza macaba
SIR.44.21	ka baikulu ba hae,
SIR.44.21	a ba atise sina mushabati wa lifasi
SIR.44.21	ni ku tumisa baikulu ba hae inge
SIR.44.21	linaleli.
SIR.44.21	A ba fa sanda sa lifasi,
SIR.44.21	ku zwa kwa mawate a mwa mboela
SIR.44.21	mane ku y'o fita kwa mawate a mwa wiko,
SIR.44.21	ku zwa kwa Nuka ya Yuferati
SIR.44.21	ku isa mane kwa mafelelezo a lifasi.
SIR.44.22	 Cwale ku Isaka yena,
SIR.44.22	kabakala ndat'ahe Abrahama,
SIR.44.22	a mu sepisa limbuyoti za macaba
SIR.44.22	kamukana.
SIR.44.23	A beya bulikani mwa mazoho
SIR.44.23	a Jakobo.
SIR.44.23	Muñ'a Bupilo a mu tiisa
SIR.44.23	mwa limbuyoti za hae,
SIR.44.23	a mu fa sanda sa naha
SIR.44.23	ni ku i aba ka likalulo,
SIR.44.23	mi a i abela masika
SIR.44.23	a lishumi ka a mabeli.
SIR.45.1	 Ku yena Jakobo ku fumanehile mutu
SIR.45.1	ya sepahala,
SIR.45.1	ya latwa ki batu kamukana,
SIR.45.1	ya latwa ki Mulimu ni batu,
SIR.45.1	ili yena Mushe
SIR.45.1	wa libizo le li tohonolofalizwe.
SIR.45.2	Mulena Mulimu a mu fa maata
SIR.45.2	a likana ni a ba ba kenile hahulu
SIR.45.2	ka kanya,
SIR.45.2	mi a mu tiisa fapil'a lila za hae.
SIR.45.3	Ka linzwi la Mushe u tuhelisize
SIR.45.3	limakazo,
SIR.45.3	ni ku mu hulisa fapil'a malena.
SIR.45.3	A mu fa milao ya batu ba hae,
SIR.45.3	ni ku mu bonisa kabelo ya maata a hae.
SIR.45.4	Ka ku sepahala ni ku luka kwa hae
SIR.45.4	u mu kenisize.
SIR.45.4	U mu ketile a nosi mwahal'a batu
SIR.45.4	kaufela.
SIR.45.5	U mu lumelezi ku utwa linzwi la
SIR.45.5	hae,
SIR.45.5	ni ku mu etelela mwa lilu le linsu.
SIR.45.5	A mu fa milao a talimani ni yena,
SIR.45.5	ili nzila ya bupilo ni zibo,
SIR.45.5	ku luta Jakobo milao ya hae
SIR.45.5	ni ku zibisa Isilaele litaelo za hae.
SIR.45.6	 Hape a hulisa Aruni, mutu ya kenile
SIR.45.6	sina mwanahabo yena Mushe,
SIR.45.6	wa lusika lwa Levi.
SIR.45.7	 A itama ni yena bulikani
SIR.45.7	bo bu sa feli,
SIR.45.7	mi a mu fa buprisita
SIR.45.7	bwa ku sebeleza batu.
SIR.45.7	A mu kabisa ka liapalo ze nde hahulu
SIR.45.7	ni ku mu tinisa mwa siapalo sa kanya.
SIR.45.8	A mu apesa kanya ya ku luka,
SIR.45.8	ni ku mu fa liponahazo za maata,
SIR.45.8	ili tuputula, siapalo se si telele,
SIR.45.8	ni kausu ye kenile.
SIR.45.9	Cwale a mu kabisa ka liapalo
SIR.45.9	za manjobo a mande,
SIR.45.9	milangu ya gauda ye miñata,
SIR.45.9	ye lila ka muhatelo kaufela,
SIR.45.9	kuli mulumo wa zona u utwahale
SIR.45.9	mwa Tempele,
SIR.45.9	ili ku fa mamelo kwa bana
SIR.45.9	ba batu ba hae.
SIR.45.10	Hape a mu fa siapalo se si kenile,
SIR.45.10	se ne si kabisizwe ka mibala ye minde
SIR.45.10	ya gauda, bupuzwa, butululi
SIR.45.10	ni bufubelu.
SIR.45.10	A mu fa ni Poniso ya Katulo ye na ni
SIR.45.10	Urimi ni Tumimi
SIR.45.10	ye basizwe ka mubala o mufubelu cwalo,
SIR.45.10	ili musebezi wa sikwala.
SIR.45.11	A fiwa cwalo ni macwe a mande
SIR.45.11	a betilwe inge likantiso.
SIR.45.11	N'a lamatiselizwe mwa gauda
SIR.45.11	ki sikwala,
SIR.45.11	mi mabizo a ñozwi n'a talusa palo
SIR.45.11	ya masika a Isilaele.
SIR.45.12	A beya kabiso ya gauda
SIR.45.12	fapil'a tukwe ya hae,
SIR.45.12	mi ku yona ne ku ñozwi cwana,
SIR.45.12	“Ku sumekezwi Muñ'a Bupilo.”
SIR.45.12	N'e li musebezi o makaza,
SIR.45.12	o sabisa kwa bunde,
SIR.45.12	mukabisezo o munde o tabisa liito.
SIR.45.13	Kwa li ku ba ku sa bi ni lika
SIR.45.13	ze cwalo,
SIR.45.13	mi ha ku na mutu ya kile a li apala,
SIR.45.13	haisi feela bana ba hae,
SIR.45.13	ni baikulu ba hae ka nako kaufela.
SIR.45.14	Litabelo za hae ne li
SIR.45.14	za ku ciselezanga
SIR.45.14	mi n'e li eziwa habeli
SIR.45.14	ka zazi ni zazi kuya kuile.
SIR.45.15	 Mushe a mu tohonolofaza,
SIR.45.15	mi a mu toza mafula a kenile.
SIR.45.15	Cwale sebelezo ye,
SIR.45.15	ya ba bulikani bwa hae ni Mulimu
SIR.45.15	ni kwa baikulu ba hae kuya kuile,
SIR.45.15	kuli a be mueteleli wa linzwi
SIR.45.15	la Muñ'a Bupilo,
SIR.45.15	mwa situlo sa buprisita,
SIR.45.15	ni ku tohonolofaza batu ba hae
SIR.45.15	ka libizo la Mulimu.
SIR.45.16	Mulimu u mu ketile
SIR.45.16	ku ba bañwi kaufela
SIR.45.16	kuli a ezeze Mulena Mulimu litabelo
SIR.45.16	za insense ni ze ñwi ze nunka hande
SIR.45.16	ili sitabelo sa kupuzo
SIR.45.16	ya ku kupela batu swalelo.
SIR.45.17	A mu fa milao ya hae ni litaelo
SIR.45.17	za Mulao,
SIR.45.17	kuli a lute Jakobo s'a laezi Mulimu,
SIR.45.17	ni ku talifisa Isilaele ka za Mulao
SIR.45.17	wa hae.
SIR.45.18	 Ba bañwi ba swalisana hamoho
SIR.45.18	ku mu lwanisa,
SIR.45.18	ha ne ba li mwa naheñi,
SIR.45.18	kabakala muna.
SIR.45.18	Batu bao ne li bo Datani, Abirami
SIR.45.18	ni batu ba bona,
SIR.45.18	hamoho ni Kora ni likuta la hae.
SIR.45.18	Ba halifile ka bunyemi bo butuna.
SIR.45.19	Muñ'a Bupilo a bona kezo yeo
SIR.45.19	mi n'a si ka taba,
SIR.45.19	mi bunyemi bwa hae bo butuna
SIR.45.19	bwa ba feza.
SIR.45.19	A ba tiseza makazo mi a ba timeza
SIR.45.19	ka mulilo wa hae o tuka.
SIR.45.20	A ekeleza Aruni maata,
SIR.45.20	ni ku mu fa sanda se sinde.
SIR.45.20	A mu ketela mpo ya pili ya miselo
SIR.45.20	ya mutamuno,
SIR.45.20	mi hape a mu fa mahobe a mañata
SIR.45.20	ku fita ba bañwi kaufela.
SIR.45.21	Ba ca litabelo za Mulimu
SIR.45.21	z'a n'a mu file ni baikulu ba hae.
SIR.45.22	 Kono n'a si na kabelo kwa sanda
SIR.45.22	sa naha ya batu.
SIR.45.22	Ki yena feela mwahal'a batu
SIR.45.22	ya n'a si na kabelo,
SIR.45.22	kakuli yena Mulena Mulimu kasibili
SIR.45.22	ki yena kabelo ni sanda sa hae.
SIR.45.23	 Finehasi mwan'a Eliazare ki yena
SIR.45.23	wa bulalu kwa ku ba ni maata
SIR.45.23	kabakala ciseho ya hae ya ku saba
SIR.45.23	Mulimu,
SIR.45.23	kakuli n'a tiile hahulu, batu ha ba
SIR.45.23	hana Mulimu.
SIR.45.23	Yena a yema ka bundume bwa ku luka,
SIR.45.23	mi ka ona mukwa wo a fumanela Isilaele
SIR.45.23	swalelo.
SIR.45.24	Kabakaleo bulikani bwa kozo
SIR.45.24	bwa tiiswa ka yena.
SIR.45.24	A fiwa ku busa batu ni sibaka
SIR.45.24	se si kenile,
SIR.45.24	ni ku fa yena feela ni baikulu ba hae
SIR.45.24	buhulu mwa buprisita kuya kuile.
SIR.45.25	Sina mo ne bu inezi bulikani
SIR.45.25	bwa ku Davida,
SIR.45.25	mwan'a Jese wa lusika lwa Juda,
SIR.45.25	kuli sanda sa bulena si n'o yolwa
SIR.45.25	ki bana,
SIR.45.25	kono mo ne ku inezi ni ku Aruni
SIR.45.25	kikuli situlo seo si yolwe
SIR.45.25	ki baikulu ba hae kaufela.
SIR.45.26	Muñ'a Bupilo a mi fe ngana ya butali
SIR.45.26	kuli mu atule batu ba hae
SIR.45.26	ka ku luka,
SIR.45.26	ili kuli ku luka kwa baikale ku si ke
SIR.45.26	kwa fela,
SIR.45.26	ni kuli maata a bona a te a yolwe
SIR.45.26	ki baikulu ba bona kaufela.
SIR.46.1	 Joshua mwan'a Nuni n'e li
SIR.46.1	mulwani ya maata mwa ndwa,
SIR.46.1	ya n'a yolile Mushe mwa situlo
SIR.46.1	sa bupolofita.
SIR.46.1	N'a swanelwa ki libizo la hae,
SIR.46.1	kakuli n'e li mupulusi yo mutuna
SIR.46.1	wa batu ba Mulimu ba ba ketilwe,
SIR.46.1	ya n'a kona ku kutiseza lila
SIR.46.1	ze n'e ba lwanisa bumaswe,
SIR.46.1	mi mane u fumanisize Isilaele sanda
SIR.46.1	sa hae.
SIR.46.2	N'e si maata kwa butuna a n'a na ni
SIR.46.2	ona h'a nanula mazoho a hae,
SIR.46.2	ni ku supisa mukwale wa hae
SIR.46.2	kwa minzi!
SIR.46.3	Ki mañi ya kile a ba ni pilu-tata
SIR.46.3	cwalo sina yena?
SIR.46.3	Ki yena feela kasibili ya lwanile
SIR.46.3	lindwa za Muñ'a Bupilo.
SIR.46.4	Kana n'e si ka yena lizazi ha li kile
SIR.46.4	la yema li sa zamayi,
SIR.46.4	mane la nga nako ye telele
SIR.46.4	ku likana ni mazazi a mabeli?
SIR.46.5	Ha n'a lwanisa lila kwa maneku
SIR.46.5	kaufela
SIR.46.5	a kupa tuso ku Mulena Mulimu.
SIR.46.5	Mulimu ya Pahami Hahulu
SIR.46.5	yena a mu alaba ka ku tisa liñungwa
SIR.46.5	ni simbwewewe se situna hahulu.
SIR.46.6	Cwale a kena sicaba seo sa lila
SIR.46.6	za bona,
SIR.46.6	mi kwa njetemuko ya Beti-Horoni
SIR.46.6	a ba tula kaufela,
SIR.46.6	ba ba ne ba itwanela,
SIR.46.6	kuli macaba a zibe maata a hae
SIR.46.6	mwa ndwa,
SIR.46.6	ni kuli macaba ao n'a lwaniswa
SIR.46.6	ki Muñ'a Bupilo.
SIR.46.7	 Joshua n'e li mulateleli wa Mulimu
SIR.46.7	mi hape ka nako ya Mushe n'a ezize
SIR.46.7	musebezi o munde,
SIR.46.7	hamoho ni Kalebu mwan'a Jefune.
SIR.46.7	Ne ba hanile mihupulo ni lipulelo
SIR.46.7	za nyangela kaufela,
SIR.46.7	ni ku sileleza batu kwa ku eza sibi,
SIR.46.7	ka ku kuzisa litaba za petuhelo.
SIR.46.8	Cwale bona batu bao ba babeli feela
SIR.46.8	ba piliswa
SIR.46.8	mwahal'a bazamai ba likiti
SIR.46.8	ze mianda ye silezi
SIR.46.8	mi mane ba tiswa mwa naha
SIR.46.8	ye ne ba sepisizwe,
SIR.46.8	ili naha ye nde ya mabisi ni linosi.
SIR.46.9	Mulimu a fa Kalebu maata,
SIR.46.9	mi yena a a buluka ku fitela
SIR.46.9	a supala,
SIR.46.9	mane a hapa mishitu ya naha,
SIR.46.9	yeo baikulu ba hae ba sa na ni yona.
SIR.46.10	A eza cwalo kuli bana ba Isilaele
SIR.46.10	ba bone bunde bwa ku latelela
SIR.46.10	Muñ'a Bupilo.
SIR.46.11	 Baatuli ni bona hape ka nako ya bona
SIR.46.11	ne ba li batu ba lipilu ze sepahala,
SIR.46.11	ba ba ne ba si ka be ba fetuhela Mulimu.
SIR.46.11	Mabizo a bona a tohonolofazwe!
SIR.46.12	Masapo a bona a tahise bupilo
SIR.46.12	bo bunca
SIR.46.12	mi mabizo a bona ba ba ne ba
SIR.46.12	kutekeha
SIR.46.12	a be kwa bana ba bona.
SIR.46.13	 Samuele n'a latwa hahulu
SIR.46.13	ki Mulena Mulimu wa hae.
SIR.46.13	N'e li mupolofita wa Muñ'a Bupilo,
SIR.46.13	ya n'a tomile mubuso,
SIR.46.13	ni ku toza babusi ba batu
SIR.46.13	ba Mulimu.
SIR.46.14	A atula buñata ka Mulao
SIR.46.14	wa Muñ'a Bupilo,
SIR.46.14	mi Mulimu a babalela Jakobo.
SIR.46.15	Ka ku sepahala kwa hae a fumaneha
SIR.46.15	kuli ki mupolofita,
SIR.46.15	mi ka manzwi a hae u zibahala
SIR.46.15	kuli ki mupolofita ya sepahala.
SIR.46.16	Ha n'a lwaniswa ka tata ki lila
SIR.46.16	za hae mwa maneku kamukana,
SIR.46.16	a kupa tuso ku Mulimu
SIR.46.16	ka ku mu ezeza sitabelo
SIR.46.16	ka ngunyana ye n'e sa anya.
SIR.46.17	Cwalehe, Muñ'a Bupilo a zibahaza
SIR.46.17	kuli u lumezi ka mushika wa lihalimu.
SIR.46.17	A utwahaza linzwi la hae
SIR.46.17	mwa mulumo o palakata ka maata
SIR.46.17	a matuna hahulu.
SIR.46.18	A bulaya bazamaisi ba lila,
SIR.46.18	ni babusi ba Mafilisita kaufela.
SIR.46.19	Pili nako ya lifu la hae i si ka fita
SIR.46.19	Samuele a zibahaza
SIR.46.19	fapil'a Muña Bupilo ni yo ya n'a tozize,
SIR.46.19	a li, “Ha ni si ka putelela mutu
SIR.46.19	ni yo mukana,
SIR.46.19	i ka ba ka sibyana kamba makatulo.”
SIR.46.19	Mi ha ku na ya n'a hanyelize.
SIR.46.20	Mi hape mwamulaho ha s'a shwile
SIR.46.20	a polofita
SIR.46.20	ni ku zibisa mulena ka za lifu
SIR.46.20	la hae.
SIR.46.20	A tumusa linzwi la hae ka bupolofita
SIR.46.20	a li mwa mubu,
SIR.46.20	ku takula bumaswe bwa batu.
SIR.47.1	 Mwamulaho wa Samuele kwa zuha Natani,
SIR.47.1	ku t'o polofita ka nako ya Davida.
SIR.47.2	 Sina ha ku zwiswa feela lisuzo
SIR.47.2	kwa sitabelo sa buitumelo,
SIR.47.2	ni yena Davida n'a ketilwe cwalo
SIR.47.2	mwa bana ba Isilaele kamukana.
SIR.47.3	A bapala ni litau inge ya bapala
SIR.47.3	ni tupulinyana,
SIR.47.3	mi hape ni libele sina lingunyana
SIR.47.3	za mwa mutapi.
SIR.47.4	Ha n'a sa li mushimani,
SIR.47.4	kana n'a si ka bulaya munna-tuna yani,
SIR.47.4	ni ku zwisa batu mwa maswabi a bona?
SIR.47.4	Ka ku otolola lizoho feela
SIR.47.4	ni ku posa licwe
SIR.47.4	n'a felisize buikuhumuso bwa Goliati.
SIR.47.5	N'a kupile tuso
SIR.47.5	ku Mulena ya Pahami Hahulu,
SIR.47.5	mi ni yena a fa lizoho la hae la
SIR.47.5	la bulyo
SIR.47.5	maata a ku bulaya mulwani yo mutuna,
SIR.47.5	ni ku tumisa maata a banabahabo.
SIR.47.6	Kabakaleo ba mu lumba hahulu
SIR.47.6	kabakala ku tula likiti ze lishumi,
SIR.47.6	ni ku mu tumisa,
SIR.47.6	ba nze ba lumba Mulimu,
SIR.47.6	ba mu fa kuwani ya bulena.
SIR.47.7	N'a tuzi lila mwa maneku kaufela.
SIR.47.7	A timeza Mafilisita
SIR.47.7	ba ba ne ba itwanela kaufela
SIR.47.7	ni ku felisa maata a bona
SIR.47.7	ku fitela kacenu le.
SIR.47.8	Mwa likezo za hae kaufela
SIR.47.8	n'a itumelanga
SIR.47.8	ku Mulimu ya Maata Kaufela ka manzwi
SIR.47.8	a hae a ku lumba.
SIR.47.8	N'a beile pilu ya hae kaufela
SIR.47.8	kwa lipina za hae
SIR.47.8	kabakala lilato la Mubupi wa hae.
SIR.47.9	A beya lihalepa fapil'a katala
SIR.47.9	kuli lipina li be ze nde hahulu
SIR.47.9	ka mulumo wa zona.
SIR.47.10	A lukisa mikiti ye kenile
SIR.47.10	mwa silimo kaufela.
SIR.47.10	Mi cwale batu ba tumisa libizo
SIR.47.10	la Mulena le li kenile,
SIR.47.10	mi sibaka se si kenile sa tuma
SIR.47.10	lizazi kaufela.
SIR.47.11	Muñ'a Bupilo a zwisa libi za hae,
SIR.47.11	mi a mu fa maata kuya kuile.
SIR.47.11	A mu fa bulikani bwa bulena,
SIR.47.11	ni situlo sa kanya mwa Isilaele.
SIR.47.12	A yolwa ki mwana ya butali,
SIR.47.12	ya n'a konile ku pila ka bufumi
SIR.47.12	kabakala ndat'ahe.
SIR.47.13	 Salumoni a busa ka nako ya kozo
SIR.47.13	mi Mulimu a mu fa yona ka nako kaufela
SIR.47.13	kuli a yahe ndu ka libizo la Mulimu,
SIR.47.13	ni ku lukisa sibaka se si kenile
SIR.47.13	se si sa feli kuya kuile.
SIR.47.14	Ha si mo n'o bezi butali, Salumoni,
SIR.47.14	ha n'o sa li yo munca,
SIR.47.14	bati mane ngana ya hao n'e swana
SIR.47.14	inge nuka ye tezi!
SIR.47.15	Ngana ya hao i tala lifasi kaufela,
SIR.47.15	mi u li talize ka lipulelo ze butali.
SIR.47.16	Libizo la hao li il'o fita
SIR.47.16	kwa lioli za kwahule,
SIR.47.16	mi n'o latwa kabakala kozo ya hao.
SIR.47.17	Lipina, linguli ni lipulelo za hao
SIR.47.17	hamoho ni litaluso za hao,
SIR.47.17	li ku bisize mutu ya komokisa hahulu
SIR.47.17	mwa lifasi kamukana.
SIR.47.18	 Ka libizo la Mulena Mulimu,
SIR.47.18	yena ya bizwa Mulimu wa Isilaele,
SIR.47.18	u kubukanyize gauda inge sipi
SIR.47.18	ya makapa feela,
SIR.47.18	ni ku atisa silivela hahulu sina loto.
SIR.47.19	 Kono u ituhelezi ku yembululwa
SIR.47.19	ki basali,
SIR.47.19	mi u bile mutang'a litakazo za hao.
SIR.47.20	U sinyize butumo bwa hao,
SIR.47.20	u silafalize ndu ya hao,
SIR.47.20	mi cwale u tiseza bana ba hao manyando
SIR.47.20	ni maswabi a utwisa hahulu butuku
SIR.47.20	kwa baikulu ba hao.
SIR.47.21	 Mubuso wa kauhana ku ba mibuso
SIR.47.21	ye mibeli
SIR.47.21	mi ku ba Eferaimi kwa zuha mubuso
SIR.47.21	wa petuhelo.
SIR.47.22	 Kono Mulimu n'a si ke a tuhela
SIR.47.22	musa wa hae,
SIR.47.22	kamba ku sa eza z'a n'a sepisize.
SIR.47.22	N'a si ke a timeza baikulu
SIR.47.22	ba y'a iketezi
SIR.47.22	kapa ku sinya lusika
SIR.47.22	lwa mutu ya n'a mu lata.
SIR.47.22	Cwale palonyana ya batu ya siyala
SIR.47.22	ku Jakobo
SIR.47.22	mi Davida yena a fiwa ku simulula
SIR.47.22	lusika.
SIR.47.23	 Salumoni a shwa,
SIR.47.23	a siyela yo muñwi wa bana ba hae
SIR.47.23	kuli a mu yole.
SIR.47.23	Kanti, eshee! N'e li sikuba
SIR.47.23	sa mafelelezo mwa sicaba sa bona,
SIR.47.23	ya n'a si na ngana,
SIR.47.23	ili yena Roboami,
SIR.47.23	wa mulelo o n'o tiselize batu petuhelo.
SIR.47.24	Hape ni yena Jeroboami
SIR.47.24	mwan'a Nebati a fosisa Isilaele,
SIR.47.24	mi a kenya Eferaimi mwa mukwa o maswe
SIR.47.24	wa sibi.
SIR.47.24	Ku tuha foo, libi za bona za ata
SIR.47.24	hahulu luli
SIR.47.24	kuli mane ba zwiswa mwa naha ya bona.
SIR.47.25	Ne ba ezize mikwa kamukana
SIR.47.25	ya bumaswe,
SIR.47.25	ku fitela ba kutisezwa bumaswe.
SIR.48.1	 Cwale mupolofita Elia a zuha
SIR.48.1	sina mulilo,
SIR.48.1	mi manzwi a hae a tuka
SIR.48.1	inge lumonyi.
SIR.48.2	N'e li yena ya n'a ba tiselize
SIR.48.2	tala ye tuna,
SIR.48.2	mi ne i sa li yena ya n'a fukulize
SIR.48.2	palo ya bona ka ku luka kwa hae
SIR.48.2	ku Mulimu.
SIR.48.3	Ka linzwi la Muñ'a Bupilo a kwala
SIR.48.3	pula
SIR.48.3	mi hape a tisa mulilo mwa lifasi
SIR.48.3	halalu.
SIR.48.4	Ha, Elia, ha si mo n'o tumezi
SIR.48.4	ka limakazo za hao!
SIR.48.4	Kana ku na ni ya kona ku itumba
SIR.48.4	sina wena?
SIR.48.5	U zusize mufu kwa bafu
SIR.48.5	ni ku mu zusa mwa libita ka linzwi
SIR.48.5	la Muñ'a Bupilo.
SIR.48.6	U tiselize malena manyando,
SIR.48.6	ni ku zwisa batu ba ba tumile
SIR.48.6	mwa mimbeta ya bona.
SIR.48.7	U utwile manzwi a Mulimu h'a omanya
SIR.48.7	Maisilaele fa Sinai,
SIR.48.7	ni manzwi a likoto fa Horebe.
SIR.48.8	Cwale u beile malena kuli ba kutise
SIR.48.8	bumaswe,
SIR.48.8	ni bapolofita kuli ba ku yole.
SIR.48.9	U kile wa iswa kwa lihalimu
SIR.48.9	ki kakundukundu ka mulilo,
SIR.48.9	ili mwa koloi ya lipizi za mulilo.
SIR.48.10	Ku ñozwi kuli u ka taha ka nako
SIR.48.10	ye tomilwe, u na ni litemuso,
SIR.48.10	ku t'o kuzisa bunyemi bwa Muñ'a Bupilo
SIR.48.10	pili bu si ka ezahala,
SIR.48.10	ku utwanisa bashemi ni bana ba bona,
SIR.48.10	ni ku kutisa ba mishobo ya Jakobo.
SIR.48.11	Ba ta ba ni litohonolo ba ba ku
SIR.48.11	bona,
SIR.48.11	ni ba ba shwezi lilato.
SIR.48.11	Mi ni luna lu ta ba ni bupilo.
SIR.48.12	 Cwale Elia ha s'a ngilwe
SIR.48.12	ki kakundukundu,
SIR.48.12	Elisha a kenwa ki moya wa hae.
SIR.48.12	Mwa bupilo bwa hae kaufela
SIR.48.12	ha ku na mubusi
SIR.48.12	ya kile a mu nyanganyisa,
SIR.48.12	mi ha ku na ya kile a mu koma.
SIR.48.13	 Ne ku si na musebezi
SIR.48.13	o n'o li tata hahulu ku yena,
SIR.48.13	mane nihaili mwa libita mubili
SIR.48.13	wa hae wa polofita.
SIR.48.14	Ha n'a sa pila u ezize limakazo
SIR.48.14	ze komokisa,
SIR.48.14	mane, niha n'a s'a shwile,
SIR.48.14	misebezi ya hae ne i komokisa hahulu.
SIR.48.15	 Kono nihakulicwalo
SIR.48.15	batu ne ba si ka baka,
SIR.48.15	kamba ku tuhela libi za bona,
SIR.48.15	ku fitela ba huhulwa mwa naha ya bona
SIR.48.15	ni ku hasanyezwa mwa lifasi kaufela.
SIR.48.16	Kwa siyala feela batu ba sikakañi,
SIR.48.16	hamoho ni mubusi wa mba ya Davida.
SIR.48.16	Ba bañwi ba ku bona ba eza likezo
SIR.48.16	ze tabisa Mulimu,
SIR.48.16	kono ba bañwi ba ikubukanyeza libi
SIR.48.16	ka buñata.
SIR.48.17	 Ezekiasi a sileleza muleñeni wa hae,
SIR.48.17	mi a lukisa liliba za mezi mwahali.
SIR.48.17	A yepa misima mwa macwe
SIR.48.17	ka lisebeliso za lisipi
SIR.48.17	mi a yepa mwateñi liliba za mezi.
SIR.48.18	 Ka nako ya Ezekiasi,
SIR.48.18	Senakeribi a lwanisa naha,
SIR.48.18	mi a lumela Rabi-Shake.
SIR.48.18	Yoo, a lwanisa Sione ka tata
SIR.48.18	ni ku itumba hahulu ka
SIR.48.18	buikuhumuso bwa hae.
SIR.48.19	Cwale lipilu za bona ni mazoho
SIR.48.19	za njanja,
SIR.48.19	mane ba utwa butuku bo bu swana
SIR.48.19	inge bwa musali ya indukilwe.
SIR.48.20	 Kono ba kupa tuso
SIR.48.20	ku Mulena Mulimu ya musa,
SIR.48.20	ba nze ba nanulezi mazoho mwahalimu.
SIR.48.20	Kapili-pili Mulimu a ba utwa,
SIR.48.20	a li mwa lihalimu,
SIR.48.20	mi a ba lukulula ka lizoho la Isaya.
SIR.48.21	A kena mafulo a Maasiria,
SIR.48.21	mi lingeloi la hae la ba bulaya hahulu.
SIR.48.22	Ezekiasi n'a ezize se si latwa
SIR.48.22	ki Mulimu,
SIR.48.22	a tiile ka mikwa ya ndat'ahe Davida.
SIR.48.22	N'a lutilwe ki mupolofita Isaya,
SIR.48.22	ili munna yo mutuna ya sepahala
SIR.48.22	ka lipono za hae.
SIR.48.23	 Ka linako za hae
SIR.48.23	lizazi li kile la kutela mwamulaho,
SIR.48.23	mi a ekeza kwa bupilo bwa mulena.
SIR.48.24	Ka maata a Mulimu a bona lika
SIR.48.24	za mafelelezo,
SIR.48.24	mi a pilisa hande balili ba Sione.
SIR.48.25	A zibahalisa ze sa taha
SIR.48.25	ku isa kwa mafelelezo a nako,
SIR.48.25	ni lika ze patilwe
SIR.48.25	pili li si ka ezahala kale.
SIR.49.1	 Kupuzo ya Josiasi i swana
SIR.49.1	ni insense
SIR.49.1	ye nunka hande ye lukisizwe
SIR.49.1	ka bukwala,
SIR.49.1	sina munati wa linosi mwa mulomo
SIR.49.1	wa mañi ni mañi,
SIR.49.1	mi i swana inge lipina kwa mukiti
SIR.49.1	wa waine.
SIR.49.2	N'a ezize musebezi o munde
SIR.49.2	wa ku sikulula batu,
SIR.49.2	ni ku zwisa miila ya masila kaufela.
SIR.49.3	A sepa feela Mulimu,
SIR.49.3	mi ka nako ya bumaswe a tiisa batu
SIR.49.3	ka manzwi a Mulimu.
SIR.49.4	Kwand'a Ezekiasi, Josiasi ni Davida,
SIR.49.4	malena kaufela, bona,
SIR.49.4	ne ba ikubukanyezanga bumaswe.
SIR.49.4	Kabakala ku sa tokomela
SIR.49.4	Mulao wa Mulimu,
SIR.49.4	malena ba Juda ba timela.
SIR.49.5	Ba beile maata a bona ku ba bañwi,
SIR.49.5	ni likute la bona kwa sicaba si sili.
SIR.49.6	 Muleneñi o kenile o n'o ketilwe
SIR.49.6	wa ciswa,
SIR.49.6	mi mikwakwa ya ona ya siyala
SIR.49.6	ili matota feela,
SIR.49.6	sina mw'a n'a bulelezi mupolofita
SIR.49.6	Jeremia.
SIR.49.7	Kono ne ba mu nyandisize,
SIR.49.7	niha n'a ezizwe mupolofita pili a si
SIR.49.7	ka pepwa,
SIR.49.7	ku t'o kumaula, ku sinya ni ku lutulula,
SIR.49.7	kono hape ku yaha ni ku cala.
SIR.49.8	 Ezekiele n'e li yena ya n'a boni
SIR.49.8	pono ya kanya,
SIR.49.8	ya n'a bonisizwe ki Mulimu,
SIR.49.8	i nze i beilwe fa koloi ya mangeloi.
SIR.49.9	A ekeza ku bulela ka za Jobo,
SIR.49.9	ya n'a ezanga lika ze lukile kamita.
SIR.49.10	Haili ka za bapolofita ba lishumi
SIR.49.10	ka ba babeli,
SIR.49.10	ba pumbuke hande mwa libaka mo ba inzi
SIR.49.10	kakuli ne ba ezize Jakobo hande
SIR.49.10	ni ku mu pulusa ka tumelo ni sepo.
SIR.49.11	 Lu ta kona cwañi ku lumba Zerubabele
SIR.49.11	ya n'a bonahala inge lisale la bulena
SIR.49.11	li kwa lizoho la bulyo?
SIR.49.12	 Hape kihona mw'a n'a inezi Joshua
SIR.49.12	mwan'a Jozadaki.
SIR.49.12	Ba, ki bona ba ba ne ba yahile Tempele
SIR.49.12	ka nako ya bona,
SIR.49.12	ni ku fumanela Mulena Mulimu batu
SIR.49.12	ba ba kenile,
SIR.49.12	ba ba lukiselizwe kanya ye sa feli
SIR.49.12	kuya kuile.
SIR.49.13	 Ki ye tuna ni yona kupuzo ya Nehemia,
SIR.49.13	ya yahile sinca mamota a luna
SIR.49.13	a n'a s'a lutuluzwi.
SIR.49.13	U tomile minyako ni mikwalelo,
SIR.49.13	ni ku yaha sinca mandu a luna.
SIR.49.14	Ku ba ba bupilwe mwa lifasi
SIR.49.14	kaufela,
SIR.49.14	ha ku na ni ya n'a likana ni Enoke,
SIR.49.14	kakuli yena n'a isizwe kwa lihalimu.
SIR.49.15	Hape ku ba ba pepilwe
SIR.49.15	ha ku na ya likana ni Josefa,
SIR.49.15	mueteleli wa banabahabo,
SIR.49.15	ni musilelezi wa batu ba hae,
SIR.49.15	mi masapo a hae n'a kutekwa ki batu.
SIR.49.16	Sema ni Seta ne ba kutekehile
SIR.49.16	mwahal'a batu kaufela,
SIR.49.16	kono ya n'a fita libupiwa kamukana
SIR.49.16	n'e li Adama.
SIR.50.1	N'e li Simoni muprisita yo muhulu,
SIR.50.1	mwan'a Oniasi,
SIR.50.1	ya n'a lukisize sinca Tempele
SIR.50.1	ka nako ya bupilo bwa hae,
SIR.50.1	mi mwa mazazi a hae a sileleza sibaka
SIR.50.1	se si kenile.
SIR.50.2	A eza mutomo wa limota
SIR.50.2	le ne li potolohile Tempele,
SIR.50.2	ili mutomo o mukima hahulu.
SIR.50.3	Ka nako ya hae kwa yepwa siliba
SIR.50.3	sa mezi,
SIR.50.3	se ne si swana ni liwate.
SIR.50.4	Ka ku lata ku pulusa batu
SIR.50.4	kuli ba si ke ba timela,
SIR.50.4	a sileleza muleneñi ka tata kuli lila,
SIR.50.4	niha li ka u beya mwahali,
SIR.50.4	li palelwe ku kena.
SIR.50.5	Ha si mw'a n'a bezi ni maata
SIR.50.5	h'a beilwe ki batu mwahali,
SIR.50.5	h'a zwa mwa Sibaka se si Kenile Hahulu,
SIR.50.5	se si beilwe masila!
SIR.50.6	N'a swana inge naleli ya kakusasana
SIR.50.6	mwahal'a malu,
SIR.50.6	ni kweli ha i se i li kwa busweu.
SIR.50.7	N'a bonahala bunde hahulu
SIR.50.7	sina lizazi le li benya fa Tempele,
SIR.50.7	ni ku swana ni nambwamutalati
SIR.50.7	ya benya fa malu a kanya.
SIR.50.8	A benya hande sina lipalisa
SIR.50.8	ha li tubula,
SIR.50.8	ni mulilima mwa mezi.
SIR.50.8	N'a swana sina palisa ye nunka hande
SIR.50.8	ka nako ya litabula,
SIR.50.8	ni wa insense ye fa mulilo.
SIR.50.9	Hape n'a buheha hande hahulu
SIR.50.9	sina piza ya gauda ye tulilwe,
SIR.50.9	i kabisizwe ka macwe a mande
SIR.50.9	a mibala ya mifuta-futa.
SIR.50.10	N'a swana ni kota ya olive
SIR.50.10	ye shakatezi miselo ye miñata,
SIR.50.10	kapa inge kota ya kiprese ye telele
SIR.50.10	ha i lendile ku y'o fita kwa malu.
SIR.50.11	H'a apala siapalo sa hae sa kanya,
SIR.50.11	ni ku ikabisa ka bunde
SIR.50.11	bo bu swanela luli,
SIR.50.11	mi h'a ya kwa katala ka ka kenile,
SIR.50.11	n'a hulisa sibaka se si kenile
SIR.50.11	ka maata a hae.
SIR.50.12	H'a amuhela likabelo mwa mazoho
SIR.50.12	a baprisita,
SIR.50.12	a yemi kwatukw'a mulilo wa katala
SIR.50.12	mi a beilwe mwahali ki buñata
SIR.50.12	bwa banabahabo,
SIR.50.12	a swana inge kota ye nca ya sidare
SIR.50.12	ya Lebanoni,
SIR.50.12	sina ye mwahal'a sikwenda sa mikoma.
SIR.50.13	Bana ba Aruni kaufela ka maata
SIR.50.13	a bona,
SIR.50.13	ha ba nze ba sweli limpo za Muñ'a Bupilo
SIR.50.13	mwa mazoho,
SIR.50.13	ba yema fapil'a mukopano wa Isilaele
SIR.50.13	kaufela.
SIR.50.14	Mi yena a feza lisebelezo
SIR.50.14	kwa katala ni ku beela hande
SIR.50.14	Mulena Mulimu ya Maata Kaufela limpo.
SIR.50.15	A swala sinwelo,
SIR.50.15	mi a sela mpo ya waine mwatas'a katala,
SIR.50.15	i be muunko o munde hahulu
SIR.50.15	ku ya Maata Kaufela,
SIR.50.15	Mulena wa linto kamukana.
SIR.50.16	Cwale ka yona nako yeo
SIR.50.16	bana ba Aruni ba huweleza
SIR.50.16	ni ku liza litolombita za bona
SIR.50.16	za sipi.
SIR.50.16	Ba eza mulumo o munde hahulu,
SIR.50.16	o utwahala,
SIR.50.16	kuli i be kupuzo
SIR.50.16	ku Mulimu ya Maata Kaufela.
SIR.50.17	Cwale kapili-pili batu kamukana
SIR.50.17	hamoho ba wela fafasi ku kuteka
SIR.50.17	Mulen'a bona,
SIR.50.17	yena Mulimu ya Pahami Hahulu,
SIR.50.17	ya Maata Kaufela.
SIR.50.18	Mi baopeli ba kala ku opela
SIR.50.18	lipina ze nde hahulu
SIR.50.18	za ku lumbeka Mulimu,
SIR.50.18	ka manzwi a bona a mande hahulu.
SIR.50.19	Batu ne ba eza cwalo ba nze
SIR.50.19	ba lapela fapil'a hae,
SIR.50.19	yena ya musa hahulu,
SIR.50.19	ku fitela musebezi wa Muñ'a Bupilo
SIR.50.19	u fela
SIR.50.19	mi ni yona sebelezo ya fela.
SIR.50.20	 Cwale kihona a taha ku t'o nanulela
SIR.50.20	mazoho a hae fahalimw'a
SIR.50.20	bana ba Isilaele kamukana,
SIR.50.20	ku ba fa limbuyoti za Mulimu
SIR.50.20	ze zwa mwa mulomo wa hae,
SIR.50.20	ha s'a bile ni litohonolo la ku bulela
SIR.50.20	Libizo la Muñ'a Bupilo le li Kenile.
SIR.50.21	Ku tuha foo hape batu ba inama
SIR.50.21	hahulu
SIR.50.21	ku amuhela tohonolofazo ye zwa
SIR.50.21	ku Mulena Mulimu ya kwa lihalimu.
SIR.50.22	Cwalehe, mu lumbeke Mulimu
SIR.50.22	wa linto kaufela,
SIR.50.22	ya eza likezo ze tuna mwa lifasi
SIR.50.22	kamukana,
SIR.50.22	ya kondisize mazazi a luna
SIR.50.22	lu sa li mwa limba,
SIR.50.22	mi u lu ezize ka musa.
SIR.50.23	A lu fe lipilu ze tabile,
SIR.50.23	mi a lu tiseze kozo ka nako ya luna,
SIR.50.23	mwa Isilaele kuya kuile.
SIR.50.24	Musa wa hae u sepahale hande ku luna,
SIR.50.24	mi ka nako ya luna a lu sileleze.
SIR.50.25	Ku na ni macaba a mabeli a sa latwi
SIR.50.25	ki pilu ya ka,
SIR.50.25	mi sa bulalu ha si sicaba
SIR.50.25	ni hanyinyani.
SIR.50.26	Ki bañi ba Lilundu la Seiri
SIR.50.26	ni Mafilisita,
SIR.50.26	ni likuba zeo ze pila kwa Sikemi.
SIR.50.27	Tuto ya butali ni zibo i ñozwi
SIR.50.27	mwa buka ye,
SIR.50.27	ki Jesu mwan'a Sira wa Eleazare,
SIR.50.27	wa mwa Jerusalema,
SIR.50.27	ya tisize hahulu butali bo bu zwa
SIR.50.27	mwa pilu ya hae.
SIR.50.28	U litohonolo mutu ya ipatehisa
SIR.50.28	ka zona lika ze,
SIR.50.28	mi u ba ni butali ka ku li buluka
SIR.50.28	mwa pilu.
SIR.50.29	Haiba a li sebelisa u ka tiya
SIR.50.29	mwa lika kamukana,
SIR.50.29	kakuli liseli la Muñ'a Bupilo ki yona
SIR.50.29	nzila ya hae.
SIR.51.1	Ni ta itumela ku wena,
SIR.51.1	Mubusi ni Mulena,
SIR.51.1	ni ku ku lumbeka, wena Mulimu,
SIR.51.1	mupulusi wa ka,
SIR.51.1	mi ni itumela kwa libizo la hao.
SIR.51.2	U bile musilelezi ni mutusi wa ka,
SIR.51.2	mi u pilisize mubili wa ka kwa lifu,
SIR.51.2	kwa lulaba lwa lulimi lo lu buhata
SIR.51.2	ni kwa milomo ye bulela buhata.
SIR.51.2	Fapil'a nyangela u bile mutusi wa ka
SIR.51.2	mi u ni pulusize.
SIR.51.3	U ni pulusize ka butuna bwa musa
SIR.51.3	ni libizo la hao,
SIR.51.3	kwa meeno a ikweca a ba ba ne ba bata
SIR.51.3	ku ni tafuna,
SIR.51.3	kwa mazoho a ba ba ne ba bata bupilo
SIR.51.3	bwa ka,
SIR.51.3	ni kwa manyando a mañata a ni tahezi.
SIR.51.4	U ni pulusize kwa ku cisa ko kutuna,
SIR.51.4	ni mwahal'a mulilo
SIR.51.4	o ne ni si ka tukisa.
SIR.51.5	U ni pulusize ni mwa butungi
SIR.51.5	bwa mwa libita,
SIR.51.5	ni kwa lulimi lo lu silafezi,
SIR.51.5	ni kwa linzwi la buhata,
SIR.51.5	ni kwa lipulelo za buhata
SIR.51.5	fapil'a mulena.
SIR.51.6	Moya wa ka n'o s'o li fakaufi ni lifu,
SIR.51.6	mi ne ni se ni li mwa libita.
SIR.51.7	Ne ba ni beile mwahali mwa maneku
SIR.51.7	kaufela,
SIR.51.7	mi ne ku si na ya n'a ka ni tusa.
SIR.51.7	Na bata ya n'a ka ni tusa,
SIR.51.7	kono na mu tokwa.
SIR.51.8	Cwale na hupula sishemo sa hao,
SIR.51.8	Muñ'a Bupilo,
SIR.51.8	ni likezo za hao ku kala kwa linako
SIR.51.8	za kwaikale,
SIR.51.8	m'o silelezanga ba ba ku sepile
SIR.51.8	hahulu
SIR.51.8	ni m'o ba pulusezanga kwa maata
SIR.51.8	a lila za bona.
SIR.51.9	Cwale na eza tapelo ya ka,
SIR.51.9	ni li mwa lifasi.
SIR.51.9	Na kupa ku zwiswa mwa lifu.
SIR.51.10	Na kupa ku Mulimu,
SIR.51.10	ndat'ahe Mulen'a ka, na li,
SIR.51.10	“U si ke wa ni siya ka lizazi
SIR.51.10	la manyando,
SIR.51.10	ka nako ye ni ka palelwa
SIR.51.10	ku itamulela kwa baikuhumusi.
SIR.51.10	Ni ka tumisa libizo la hao kuya kuile,
SIR.51.10	ni ku li lumbeka hahulu ka lipina
SIR.51.10	za buitumelo.”
SIR.51.11	Mi cwale tapelo ya ka ya amuhelwa,
SIR.51.11	kakuli u ni pulusize kwa lifu
SIR.51.11	mi u ni silelelize ka nako ya bumaswe.
SIR.51.12	Mi kikabakaleo ni ta itumela ku
SIR.51.12	ku wena ni ku ku lumbeka,
SIR.51.12	mi ni ka tumisa libizo la Muñ'a Bupilo.
SIR.51.13	Ha ne ni sa li mwanana,
SIR.51.13	pili ni si ka kala ku zamaya misipili,
SIR.51.13	na kupa hahulu butali mwa litapelo
SIR.51.13	za ka.
SIR.51.14	Ha ni li kwand'a Sibaka se si Kenile
SIR.51.14	ne ni lapelelanga butali,
SIR.51.14	mi ni ka zwelapili ku bu bata
SIR.51.14	kuya kuile.
SIR.51.15	Kamita pilu ya ka ne i lakaza butali
SIR.51.15	feela,
SIR.51.15	mi ku kala ni sa li mwanana
SIR.51.15	ni bu latelezi hande ni sa latehi.
SIR.51.16	Ka ku teeleza feela ni konile
SIR.51.16	ku bu amuhela,
SIR.51.16	mi ni fumani hahulu tuto ku bona.
SIR.51.17	Kabakala bona ni se ni zwezipili.
SIR.51.17	Kanya i be ku yena ya ni file butali!
SIR.51.18	Kakuli ni tundamezi ku bu sebelisa,
SIR.51.18	kaniti ni latelezi se sinde,
SIR.51.18	mi ha ni na ku swabiswa.
SIR.51.19	Ni lwanezi butali ka pilu
SIR.51.19	ya ka kaufela,
SIR.51.19	mi ni bile ya tiile hahulu
SIR.51.19	ka ku buluka Mulao.
SIR.51.19	Ni nanulezi mazoho a ka mwahalimu,
SIR.51.19	ni ku bu kupa hahulu kuli ni be ni bona.
SIR.51.20	Ni bu isize pilu,
SIR.51.20	mi ni bu fumani ka ku bu batisisa hande.
SIR.51.20	Cwale kakuli pilu ya ka i kumalezi
SIR.51.20	ku bona ku zwa kwa makalelo,
SIR.51.20	kabakaleo ha ni na ku lateha ni kamuta.
SIR.51.21	Cwale pilu ya ka ha i latile hahulu
SIR.51.21	ku bu fumana,
SIR.51.21	ni se ni fumani siluwo se sinde.
SIR.51.22	Mi mupuzo w'a ni file Muñ'a Bupilo
SIR.51.22	ki lulimi,
SIR.51.22	lo ni ka mu lumbeka ka lona ka lipina.
SIR.51.23	Mu sutelele ku na,
SIR.51.23	mina mu si ka laelwa,
SIR.51.23	mi mu be mwa sikolo sa ka.
SIR.51.24	Mu bilaelelañi bakeñisa ku tokwa
SIR.51.24	lika ze,
SIR.51.24	mioya ya mina ha i nz'e li nyolezwi?
SIR.51.25	Na kwalula mulomo wa ka, mi na li,
SIR.51.25	“Mu bu leke ku si na mali.
SIR.51.26	Mu inamise milala ya mina mwatas'a
SIR.51.26	joko ya bona,
SIR.51.26	mi mioya ya mina i fumane tuto,
SIR.51.26	kakuli bu fakaufi ku ba ba bu bata.
SIR.51.26	Mi ku ba ba sepahala, kwa fumaneha.
SIR.51.27	Mu iponele mo bu konezi
SIR.51.27	bunyinyani bwa likezo za ka
SIR.51.27	ku ni fumanela kozo ye tuna cwalo.
SIR.51.28	Mu leke tuto ka palo ye tuna
SIR.51.28	ya silivela,
SIR.51.28	mi ka yona mu ta fumana gauda ye ñata.
SIR.51.29	Mioya ya mina i tabe ka sishemo
SIR.51.29	sa Mulimu,
SIR.51.29	mi mu si ke mwa swaba ni hanyinyani
SIR.51.29	ku mu lumbeka kuya kuile.
SIR.51.30	Mu eze musebezi wa mina
SIR.51.30	pili nako ye tomilwe i si ka fita,
SIR.51.30	mi yena u ta mi fa mupuzo ka nako
SIR.51.30	ya hae.”
SIR.51.30	Bo ki bona butali bwa Jesu mwan'a Sira.
BAR.1.1	 Ki a manzwi a buka ye n'e ñozwi mwa Babilona ki Baruki, mwan'a Neria wa Mahaseya, ya n'a pepile Zedekia wa Hasadia, mwan'a Hilikia. 
BAR.1.2	U i ñozi ka silimo sa buketalizoho, ka lizazi la busupa la kweli, ili ka nako ya ku hapwa ni ku ciswa kwa Jerusalema ki Makalade.
BAR.1.3	 Baruki a bala manzwi a buka ye ka ku tumusa linzwi. A balela Jekonia mwan'a Joyakimi, mulena wa Juda, ni batu kamukana ba ba ne ba til'o utwa manzwi h'a balwa. 
BAR.1.4	A balela kwa batompehi, bana ba malena, manduna ni batu kamukana, ba ba kutekeha ni batu feela, ba mwa Babilona ba ba pila kwatukw'a Nuka ya Sudi. 
BAR.1.5	Ha ba utwa manzwi ao, ba lila, ba itima lico mi ba lapela ku Muñ'a Bupilo. 
BAR.1.6	Ba kopanya mali a mañata ka mo ne ba konela kaufela. 
BAR.1.7	Ba a lumela kwa Jerusalema ku muprisita Joyakimi, mwan'a Hilikia wa Shalume, ni baprisita ba bañwi hamoho ni batu kaufela ba ba ne ba ina ni yena mwa Jerusalema.
BAR.1.8	Ka lizazi la bulishumi la kweli ya Sivani n'e li Baruki ya n'a kutisize libyana za mwa ndu ya Muñ'a Bupilo, ze ne li zwisizwe mwa Tempele, ku li kutiseza mwa naha ya Juda. Libyana zeo n'e li mikeke, likomoki ni linkwana za silivela ze ne li ezizwe ka taelo ya Zedekia mwan'a Josia, mulena wa Juda. 
BAR.1.9	N'a li ezisize ka nako yeo Nebukadenezare, mulena wa Babilona, n'a zwisize Jekonia hamoho ni bana ba malena, likwala, manduna kaufela ni batu feela mwa Jerusalema, ku ba isa kwa Babilona.
BAR.1.10	Cwale ba mu ñolela, ba li, “Lu mi lumela mali ao kuli mu lekise linto za litabelo za ku cisa ni za swalelo ya libi, ni insense. Mu lukise ni litabelo, mi mu li ezeze fa katala ka Muñ'a Bupilo, Mulimu wa luna. 
BAR.1.11	Mu lapelele Nebukadenezare mulena wa Babilona, ni mwan'a hae Belishazare, kuli ba be ni bupilo bo butelele, bo bunde. 
BAR.1.12	Mu lapele hape kuli Muñ'a Bupilo a lu fe maata ni kutwisiso ye nde, ili kuli lu te lu pile hande mwa silelezo ya Nebukadenezare mulena wa Babilona, ni mwan'a hae Belishazare, ni kuli ba lu tabele. 
BAR.1.13	Hape mu lu lapelele ku Muñ'a Bupilo, Mulimu wa luna, kakuli lu mu foselize, mi bunyemi ni buhali bwa Mulimu ha bu si ka be bwa zwa ku luna. 
BAR.1.14	Ka ku feleleza u bale buka ye, ye lu ku lumela, ka ku pahamisa linzwi, mi mu ipulele libi za mina patalaza mwa ndu ya Muñ'a Bupilo ka lizazi la mukiti ni ka nako ya mazazi a tomilwe a mikopano.”
BAR.1.15	Mu li, “Ku luka ki kwa Muñ'a Bupilo, Mulimu wa luna, kono maswabi a siyalezi ku luna, luna batu ba Juda ni bañi ba Jerusalema. 
BAR.1.16	Hape maswabi a siyezi kwa malen'a luna, bana ba malena, kwa baprisita ni bapolofita mane ni ku bo kukw'a luna. 
BAR.1.17	Ki kabakala kuli lu fosize fapil'a Muñ'a Bupilo. 
BAR.1.18	Ha lu si ka mu mamela ni ku teeleza linzwi la hae h'a lu bulelela kuli lu latelele milao ya hae y'a lu tomezi. 
BAR.1.19	Ku zwa ka lona lizazi leo Muñ'a Bupilo a zwisize bo kukw'a luna mwa naha ya Egepita ku fitela kacenu le, ne lu sa kuteki Muñ'a Bupilo, Mulimu wa luna. Ne lu sa sepahali ku yena ka ku sa mamela manzwi a hae. 
BAR.1.20	 Kikabakaleo lu tahezwi ki likozi ni manyando a n'a bulezwi ki Muñ'a Bupilo, ka mutang'a hae Mushe muta a zwisa bo kukw'a luna mwa Egepita ku lu fa naha ye nde hahulu ye, ye na ni mabubela a mabisi ni linosi, ili ona manyando e lu bona kacenu. 
BAR.1.21	Bakeñisa ku utwa manzwi kamukana a bapolofita b'a n'a lu lumezi, ha lu si ka mamela linzwi la Muñ'a Bupilo, Mulimu wa luna, kono mane yo muñwi ni yo muñwi u latelezi mo i mu isa pilu ya hae ye maswe, mi lu yaulukezi kwa ku sebeleza milimu i sili, ni ku eza ze sa tabisi Muñ'a Bupilo, Mulimu wa luna.
BAR.2.1	“Cwale Muñ'a Bupilo u latelezi katulo ya hae y'a n'a bulezi ku luna, kwa baatuli ba luna ba ba ne ba busa Isilaele, kwa malena ni bazamaisi ba luna, kwa batu ba Isilaele ni ba Juda. 
BAR.2.2	S'a ezize Muñ'a Bupilo mwa Jerusalema ha si si ka be sa ezahala mwa lifasi kaufela. Ze kaufela li lumelelana ni se ne si ñozwi mwa Mulao wa Mushe. 
BAR.2.3	Kaufel'a luna lu fitile fa ku ca bana ba luna, yo muñwi a ce mwan'a hae wa mushimani ni yo muñwi a ce cwalo mwan'a hae wa musizana. 
BAR.2.4	Fahalimw'a zeo u ba neezi mwa maata a mibuso kaufela ye lu potolohile kuli ba swabiswe hahulu ni ku haniwa ki macaba kaufela a fakaufi ni bona, a lu hasanyelize ku ona. 
BAR.2.5	Bakeñisa kuli ba be babusi, ba ipumana ba li batanga, kakuli ne lu foselize Muñ'a Bupilo, Mulimu wa luna, ka ku sa mu utwa.
BAR.2.6	“Ku luka ki kwa Mulena Mulimu wa luna, kono luna lu swanelwa ki maswabi a matuna o lu na ni ona kacenu sina a n'a bile teñi ku bo kukw'a luna. 
BAR.2.7	Likozi kaufela ze ne li bulezwi ki Mulimu ku luna, cwale li se li ezahalile. 
BAR.2.8	Mi nihakulicwalo, kaufel'a luna ha lu si ka lika ku tabisa Muñ'a Bupilo ka ku hana litaelo za lipilu za luna ze maswe. 
BAR.2.9	Cwalehe, Muñ'a Bupilo n'a litezi nako ye lukela ya ku lu tiseza manyando ka yona, kakuli Muñ'a Bupilo u lu kutiseza se si lukela likezo za luna ka ku sa eza z'a lu laezi kaufela. 
BAR.2.10	Mi hape ha lu si ka teeleza ku z'a n'a lu laezi ili kuli lu latelele milao y'a n'a lu tomezi.
BAR.2.11	“Mi cwale, Muñ'a Bupilo wa Isilaele, ki wena ya zwisize batu ba hao mwa naha ya Egepita ka lizoho la hao le li maata, ka liponiso ni limakazo, ka maata a matuna ni ka mukwa o komokisa hahulu ili ku tumisa libizo la hao le li sa zibahala ni kacenu. 
BAR.2.12	Lu fosize, mi lu bile ba ba si na tumelo. Muñ'a Bupilo, Mulimu wa luna, lu tuzi milao ya hao kaufela. 
BAR.2.13	U felise bunyemi bwa hao ku luna kakuli lu ba banyinyani hahulu mwa licaba z'o lu hasanyelize ku zona. 
BAR.2.14	Muñ'a Bupilo, u utwe tapelo ya luna ni kupo ya luna. U lu lukulule kabakala libizo la hao le li kutekeha mi u lu eze ka musa wa hao kuli ba ba lu hapile ba bone maata a hao. 
BAR.2.15	Lifasi kaufela li ka ziba kuli ki wena Muñ'a Bupilo, Mulimu wa luna, kakuli Isilaele ni baikulu ba hae ba zibahala kuli ki batu ba hao.
BAR.2.16	“Muñ'a Bupilo, u lu talime, u li mwa sibaka sa hao se si kenile, mi u lu hupule. 
BAR.2.17	Lu talime, Muñ'a Bupilo, mi u hupule bafu bao, mioya ya bona i zwisizwe mwa mibili ya bona. Ha si bona ba ba sa ku lumbeka ni ku ku latelela, Muñ'a Bupilo. 
BAR.2.18	Mutu ya imezwi ki manyando, ya zamaya a ikinamezi, a na ni moya o swabile, ki yena ya lukela ku ku lumbeka, Muñ'a Bupilo, ni ku ku latelela ka swanelo.
BAR.2.19	“Ha lu itingi fa misebezi ya bo kukw'a luna ni ya malen'a luna ha lu ku kupa ka buikokobezo, wena Muñ'a Bupilo, Mulimu wa luna. 
BAR.2.20	Batili, kakuli u tisize bunyemi ni buhali bwa hao ku luna sina mo n'o sepiselize ka batanga ba hao bona bapolofita, ha ne ba ize, 
BAR.2.21	 Muñ'a Bupilo u li, ‘Mu ikokobeze, mi mu koze ku mulena wa Babilona, mi mu ka ba mwa naha ye ni file bo kukw'a mina. 
BAR.2.22	Kono mwendi ha mu na ku utwa linzwi la Muñ'a Bupilo, ni ku koza ku mulena wa Babilona. 
BAR.2.23	Fohe, ni ta kuzisa milomo ya tabo kaufela, ya banyali ni banyaliwa, mwa minzi ya Juda ni mwa mikwakwa ya mwa Jerusalema, mi naha kamukana i ka kutela ku ba lihalaupa feela le li si na batu!’
BAR.2.24	 “Kono ha lu si ka mamela linzwi la hao ni ku koza ku mulena wa Babilona. Kikabakaleo u ezize s'o n'o sepisize ka batanga ba hao bona bapolofita, kuli masapo a mulen'a luna ni a bo kukw'a luna a ka pumbulwa mwa mabita a ona. 
BAR.2.25	Ki niti, n'a latezwi mwa lizazi ni mwa silami sa busihu. Mi batu ba shwa ka manyando a sabisa, ka tala, ka lisabule, ni ka matuku. 
BAR.2.26	Kabakala bumaswe bwa mba ya Isilaele ni ya Juda, Tempele ya libizo la hao i sinyehile kacenu.
BAR.2.27	“Kono nihakulicwalo, Muñ'a Bupilo, Mulimu wa luna, u lu pilisize ka mukwa o swanela bunde ni lilato la hao. 
BAR.2.28	 N'o lu sepisize cwalo ka mutang'a hao Mushe ha u mu laela ku ñola Mulao fapil'a bana ba Isilaele, ha u li, 
BAR.2.29	‘Haiba mu sa utwi linzwi la ka, buñata bo butuna hahulu bo bwa batu, kaniti bu ka fukuzwa ku ba palo ye nyinyani feela mwahal'a macaba mo ni ta ba hasanyeza. 
BAR.2.30	Na ziba hande kuli batu ba ha ba na ku utwa kakuli ki liñañeli. Kono mwa naha mo ba ta luiwa ba ta y'o li hupula kamukana. 
BAR.2.31	Ba ka lumela kuli ki na Muñ'a Bupilo, Mulimu wa bona. Ni ta ba fa lipilu ni ku ba fa ngana ya ku utwa. 
BAR.2.32	Ba ta opela lipina za ku ni lumbeka mwa naha mo ba ta y'o luiwa, mi ba ta hupula libizo la ka. 
BAR.2.33	Ha ba sa na ku ba liñañeli hape, kono ba ta hupula se ne si tahezi bo kukw'a bona ba ba ne ba foselize Muñ'a Bupilo, mi ba ka tuhela bumaswe bwa bona. 
BAR.2.34	Cwale ni ta ba kutiseza mwa naha ye ne ni sepisize ka buitamo ku Abrahama, Isaka ni Jakobo, mi ba ta ba bañi ba yona. Ni ta ba atisa mi ha ba na ku fukuzeha. 
BAR.2.35	 Ni ta eza ni bona bulikani bo bu sa feli. Ni ta ba Mulimu wa bona, mi bona, ba ta ba batu ba ka. Mi ha ni sa na ku leleka batu ba ka ba Isilaele hape mwa naha ye ni ba file.’
BAR.3.1	“Oho Mulena ya Maata Kaufela, Mulimu wa Isilaele, moya o mwa manyando ni pilu ye zielehile, cwale se li itilelela ku wena. 
BAR.3.2	Oho Muñ'a Bupilo, u lu utwe, mi u lu shwele makeke kakuli lu ku foselize. 
BAR.3.3	Wena u mwa lubona lwa hao kamita kono luna lu nze lu shwa nako ni nako. 
BAR.3.4	Mulena ya Maata Kaufela, Mulimu wa Isilaele, u utwe tapelo ya luna, Maisilaele ba ba se ba bata ku shwa, luna bana ba ba ba ku foselize mi ba si ka utwa linzwi la Muñ'a Bupilo, Mulimu wa bona, mi kikabakaleo lu tahezwi ki bumai. 
BAR.3.5	U si ke wa hupula bufosi bwa bo kukw'a luna, kono u hupule maata a hao ni libizo la hao. 
BAR.3.6	Kaniti luli ki wena Muñ'a Bupilo, Mulimu wa luna, mi lu shukezwi ku lumbeka wena, Muñ'a Bupilo. 
BAR.3.7	U lu file likute mwa lipilu za luna kuli lu ku kuteke ni ku lu tiisa kuli lu ku lapele. Lu lakaza ku ku lumbeka mwa butanga bwa luna, kakuli mwa lipilu za luna, lu se lu felisize bumaswe bwa bo kukw'a luna ba ba ku foselize. 
BAR.3.8	A ku lu talime Mulena kacenu, lu sa li mwa butanga, mo u lu hasanyelize sina batu ba ba maswe, ba ba hanilwe, kabakala bumaswe kaufela bwa bo kukw'a luna, ba ba ne ba hanile Muñ'a Bupilo wa luna.”
BAR.3.9	 Isilaele, teeleza kwa litaelo
BAR.3.9	ze pilisa!
BAR.3.9	U utwe, mi u itute se si taluswa
BAR.3.9	ki zibo ya niti.
BAR.3.10	Isilaele, kikabakalañi ha u li
BAR.3.10	mwa naha ya lila za hao?
BAR.3.10	U ya u supalela mwa naha i sili.
BAR.3.11	U ikabela bumaswe ni ba ba shwile,
BAR.3.11	ni ku balelwa hape ku ba ba shwile.
BAR.3.12	Ki kabakala kuli u siile siliba
BAR.3.12	sa butali.
BAR.3.13	Kabe n'o zamaile mwa nzila
BAR.3.13	ya Mulimu,
BAR.3.13	n'o ka pila ka kozo kuya kuile.
BAR.3.14	Ziba ko ku na ni butali, maata,
BAR.3.14	ni kutwisiso,
BAR.3.14	mi u itute ko ku na ni mazazi
BAR.3.14	a mañata, ni bupilo,
BAR.3.14	ko ku na ni liseli la meeto ni kozo.
BAR.3.15	 Kono ki mañi ya fumani butali
BAR.3.15	ko bu inzi?
BAR.3.15	Ki mañi ya keni mwa ndu ya bufumu
BAR.3.15	bwa hae?
BAR.3.16	Cwale ka nako ye,
BAR.3.16	bazamaisi ba macaba ba kai?
BAR.3.16	Ba kai ba ba ne ba luile nihaiba
BAR.3.16	lifolofolo za mwa naheñi?
BAR.3.17	Ba kai ba ba ne ba kona ku laela
BAR.3.17	linyunywani za lihalimu ni ku li busa,
BAR.3.17	ba ba kubukanyize gauda ni silivela
BAR.3.17	ye sepilwe hahulu ki batu,
BAR.3.17	mi bufumu bwa bona ne bu si na palo?
BAR.3.18	Ba kai likwala ba ba ne ba tokomela
BAR.3.18	ku eza lika ze komokisa hahulu
BAR.3.18	ka silivela?
BAR.3.19	Ba shwile. Ba mwa mabita!
BAR.3.19	Ba bañwi ba ngile libaka za bona.
BAR.3.20	Masika a manca a pila mi a taza
BAR.3.20	lifasi ka nako ya ona.
BAR.3.20	Kono mikwa ya ku ba ni zibo
BAR.3.20	ki yona ye ne ba si ka ziba.
BAR.3.21	Ha ba si ka utwa linzila
BAR.3.21	za ku ba ni butali.
BAR.3.21	Nihaili bana ba bona
BAR.3.21	ha ba si ka ziba se siñwi
BAR.3.21	ka za butali.
BAR.3.21	Ba kwahule hahulu ni nzila
BAR.3.21	ya ku ya ku bona.
BAR.3.22	Ha ku na se ne si utwahalile
BAR.3.22	ka za butali mwa Kanana.
BAR.3.22	Ha ku na se ne si bonahalile
BAR.3.22	ka za bona mwa Temani.
BAR.3.23	Bana ba Hagare ba ba bata ku ziba
BAR.3.23	za butali bwa lifasi,
BAR.3.23	balekisi ba Midiani ni Tema,
BAR.3.23	ba ba bulela ka linguli ni batalifi,
BAR.3.23	ha ku na wa ku bona ya zibile
BAR.3.23	mo bu fumanelwa butali,
BAR.3.23	kamba ku fumana nzila ye bu zamaya.
BAR.3.24	Isilaele, mbyumbyulu ki ye tuna
BAR.3.24	cwañi!
BAR.3.24	Puso ya Mulimu ki ye tuna hahulu.
BAR.3.25	I kai ni kai, mi ha i feli.
BAR.3.26	 Ku yona ne ku pepezwi batu
BAR.3.26	ba ba maata,
BAR.3.26	ba ba ne ba tumile hahulu kamita,
BAR.3.26	ba batelele hahulu, ba ba ziba hande
BAR.3.26	za ndwa.
BAR.3.27	Ba, ha ba si ka ketwa ki Mulimu.
BAR.3.27	H'a si ka ba zibisa kunutu ya zibo.
BAR.3.28	Ba shwile kabakala ku tokwa butali,
BAR.3.28	mi ba bulailwe ki bukuba bwa bona.
BAR.3.29	Ki mañi ya kile a ya kwa lihalimu
BAR.3.29	mi a y'o swala butali,
BAR.3.29	a y'o bu zwisa mwa malu,
BAR.3.29	ku bu tisa fafasi?
BAR.3.30	Ki mañi ya kile a sila liwate
BAR.3.30	mi a y'o bu fumana,
BAR.3.30	a bu leka ka gauda ye nde hahulu
BAR.3.30	mi a bu tisa?
BAR.3.31	Ha ku na ya ziba nzila ye ya
BAR.3.31	ku bona,
BAR.3.31	mi ha ku na ya kona ku fumana
BAR.3.31	mo bu zamaya.
BAR.3.32	Kono Yena feela ya ziba linto
BAR.3.32	kaufela, wa bu ziba.
BAR.3.32	U bu sweli ka ngana ya hae.
BAR.3.32	U tiisize lifasi kuya kuile,
BAR.3.32	mi u li talize ka lifolofolo za mahutu
BAR.3.32	a mane.
BAR.3.33	U lumela liseli, mi la ya.
BAR.3.33	H'a li biza li mu utwa ka sabo.
BAR.3.34	Linaleli li benya li tabile
BAR.3.34	ka linako za zona.
BAR.3.34	H'a li biza za alaba. Li li,
BAR.3.34	“Ki luna ba.”
BAR.3.34	Li benyeza Mubupi wa zona ka tabo.
BAR.3.35	Ki yena ye li Mulimu wa luna.
BAR.3.35	Ha ku na yo muñwi ya ka likanyezwa
BAR.3.35	ni yena.
BAR.3.36	U zibile nzila ya butali kaufela,
BAR.3.36	mi u i file mutang'a hae Jakobo,
BAR.3.36	ni Isilaele ya latiwa hahulu.
BAR.3.37	Mi cwale u bonahalisize butali
BAR.3.37	mwa lifasi
BAR.3.37	mi bu pila mwahal'a batu.
BAR.4.1	 Ye ki buka ya milao ya Mulimu,
BAR.4.1	ili Mulao o sa feli kuya kuile.
BAR.4.1	Ba ba u buluka ba pila.
BAR.4.1	Ba ba u fulalela ba shwa.
BAR.4.2	Kuta, Jakobo, u t'o u buluka.
BAR.4.2	Mwa mafume a ona, u fumane nzila
BAR.4.2	ye ku isa kwa liseli.
BAR.4.3	U si ke wa fa maata a hao
BAR.4.3	ku yo muñwi.
BAR.4.3	U si ke wa fa litukelo za hao
BAR.4.3	kwa sicaba si sili.
BAR.4.4	Isilaele, lu fuyauzwi.
BAR.4.4	Se si tabisa Mulimu si sinulezwi luna.
BAR.4.5	Mu tiye pilu, mina batu ba ka,
BAR.4.5	mina ba ba pilisa kamita
BAR.4.5	libizo la Jakobo.
BAR.4.6	Ne mu lekisizwe kwa macaba,
BAR.4.6	kono n'e si ku mi yundisa.
BAR.4.7	Ne mu halifisize Mulimu.
BAR.4.7	Kikabakaleo ne mu tuzwi ki lila
BAR.4.7	za mina,
BAR.4.7	kababakala kuli ne mu nyemisize
BAR.4.7	mubupi wa mina,
BAR.4.7	ka ku ezeza mioya ye maswe litabelo,
BAR.4.7	isiñi Mulimu.
BAR.4.8	Ne mu libezi Mulimu wa kamita
BAR.4.8	ya mi utile.
BAR.4.8	Hape ne mu swabisize Jerusalema
BAR.4.8	ya mi hulisize.
BAR.4.9	Kakuli h'a bona mu welwa
BAR.4.9	ki bunyemi bwa Mulimu, a li,
BAR.4.9	“Mu teeleze, mina ba ba bapani
BAR.4.9	ni Sione.
BAR.4.9	Mulimu u ni tiselize maswabi a matuna.
BAR.4.10	Ni boni bana ba ka ba bashimani
BAR.4.10	ni ba basizana
BAR.4.10	ha ba iswa kwa butanga,
BAR.4.10	ili ba ba atuzwi ki ya Maata Kaufela.
BAR.4.11	Ne ni ba hulisize ka tabo.
BAR.4.11	Ka mioko ni ka maswabi,
BAR.4.11	na ba bona ha ba funduka.
BAR.4.12	Ufi ni ufi ku mina
BAR.4.12	a si ke a ikuhumuseza na,
BAR.4.12	mbelwa ya siilwe ki ba bañata cwalo.
BAR.4.12	Ni shwa bulutu kabakala bana ba ka
BAR.4.12	tota,
BAR.4.12	ba ba fulalezi Mulao wa Mulimu.
BAR.4.13	Ne ba sa lati ku ziba litaelo
BAR.4.13	za hae,
BAR.4.13	kapa ku latelela likelezo za hae,
BAR.4.13	kamba ku latelela mikwa ya buiswalo
BAR.4.13	ka ku ya ka litaelo za hae ze lukile.
BAR.4.14	“Mina ba ba bapani ni Sione,
BAR.4.14	mu tahe kwanu!
BAR.4.14	Ni mi hupulise za butanga bwa bana
BAR.4.14	ba ka ba bashimani ni ba basizana
BAR.4.14	bo ba atulezwi ki ya Maata Kaufela.
BAR.4.15	U ba tiselize sicaba sa kwahule
BAR.4.15	ku t'o ba lwanisa,
BAR.4.15	ili sicaba sa libangoki se ne si bulela
BAR.4.15	puo i sili,
BAR.4.15	ba ba si na likute kwa macembele
BAR.4.15	kamba ku ba ni makeke kwa bana.
BAR.4.16	Ba nga bana ba mbelwa
BAR.4.16	ba bashimani b'a n'a lata hahulu.
BAR.4.16	Ba mu siya a li nosi feela,
BAR.4.16	a sinyehezwi ki bana ba hae
BAR.4.16	ba basizana.
BAR.4.17	“Haili ka na, bana ba ka,
BAR.4.17	ni ka kona ku mi tusa cwañi?
BAR.4.18	Yena ya mi tiselize likozi zeo,
BAR.4.18	ki yena ya kona ku mi lukulula
BAR.4.18	kwa lila za mina.
BAR.4.19	A mu zamaye, bana ba ka,
BAR.4.19	mu ikele!
BAR.4.19	Ni swanezi ku siyala mwa maswabi
BAR.4.19	ni li nosi.
BAR.4.20	Ni tubuzi liapalo za nako ya kozo,
BAR.4.20	mi ni apezi liapalo za ku itapelela
BAR.4.20	ka maswabi.
BAR.4.20	Ni ta itilelela ku ya Maata Kaufela
BAR.4.20	mwa bupilo bwa ka kamukana.
BAR.4.21	“Mu tiye pilu, bana ba ka.
BAR.4.21	Mu lapele ku Mulimu.
BAR.4.21	U ta mi lamulela ku ba ba mi
BAR.4.21	nyandisa, ni kwa lila za mina.
BAR.4.22	Kakuli ni talimezi ya Maata Kaufela
BAR.4.22	kuli a mi lukulule,
BAR.4.22	mi ni tahezwi ki tabo ye zwa
BAR.4.22	ku Ya Kenile,
BAR.4.22	ka musa o mu tuha mu fumana
BAR.4.22	ku Mupilisi wa mina ya kamita.
BAR.4.23	Ka maswabi ni ka mioko,
BAR.4.23	ni mi talimezi ha mu funduka,
BAR.4.23	kono Mulimu u ta mi kutiseza ku na
BAR.4.23	ka tabo ni nyakalalo kuya kuile.
BAR.4.24	Sina ba ba bapani ni Sione
BAR.4.24	mo ba bonela manyando a mina
BAR.4.24	a butanga,
BAR.4.24	kihona mo ba tuha ba t'o mi bonela
BAR.4.24	mu lukuluzwi ki Mulimu,
BAR.4.24	ya ta ikenya mwa maata a matuna
BAR.4.24	ni kanya ya Mulimu ya Kamita?
BAR.4.25	Bana ba ka, mu tiye lipilu ka buhali
BAR.4.25	bwa Mulimu bo bu mi tahezi.
BAR.4.25	Mu nyandisizwe ki sila sa mina,
BAR.4.25	kono cwale mu ta bona
BAR.4.25	mo si ta sinyehela,
BAR.4.25	mi mu ta si hatikela ka mahutu.
BAR.4.26	Bana ba ka ba ba latiwa ba zamaile
BAR.4.26	mwa linzila za matulungundu,
BAR.4.26	ba sotezwa ki lila ze situhu
BAR.4.26	sina mutapi wa lingu.
BAR.4.27	“Mu tiye lipilu bana ba ka,
BAR.4.27	mu lapele ku Mulimu.
BAR.4.27	Yena ya mi tiselize manyando a,
BAR.4.27	u ta mi hupula.
BAR.4.28	Sina ha ne mu keluhile ku Mulimu
BAR.4.28	ka tato ya mina,
BAR.4.28	cwalehe, mu kutele ku yena
BAR.4.28	mi mu mu bate ka tata luli.
BAR.4.29	Sina mw'a mi tahiselize likozi zeo,
BAR.4.29	kihona mw'a ta mi piliseza
BAR.4.29	ni ku mi fa tabo ye sa feli.”
BAR.4.30	U tiye pilu, Jerusalema!
BAR.4.30	Yena ya ku file libizo leo,
BAR.4.30	u ta ku omba-omba.
BAR.4.31	Ba ba ku ezize maswe kaufela,
BAR.4.31	ni ku itumela ka ku wa kwa hao,
BAR.4.31	ba ta nyanda.
BAR.4.32	Manyando a ta kenela minzi
BAR.4.32	mo ne ba luilwe bana ba hao.
BAR.4.32	Butata bu ta kenela munzi o n'o amuhezi
BAR.4.32	bana ba hao ba bashimani.
BAR.4.33	Kakuli sina ha ne ba tabisizwe
BAR.4.33	ki ku wa kwa hao,
BAR.4.33	mi ne ba itumezi ka ku shandauka
BAR.4.33	kwa hao,
BAR.4.33	ba ka swaba cwalo ka ku nyandiswa
BAR.4.33	kwa bona.
BAR.4.34	Ni ta ba amuha tabo ye zibahala
BAR.4.34	mwa minzi ye tumile.
BAR.4.34	Buikuhumuso bwa yona bu ta fetuha
BAR.4.34	sililo.
BAR.4.35	Mulilo o zwa ku ya Maata Kaufela
BAR.4.35	u ta ba cisa ka nako ye telele,
BAR.4.35	mi mioya ye maswe i ta pila ku bona
BAR.4.35	ka lilimo-limo.
BAR.4.36	Jerusalema, u talime kwa upa,
BAR.4.36	u bone tabo y'a ku tiseza Mulimu.
BAR.4.37	Bona, bana b'o n'o talimezi
BAR.4.37	ha ba funduka, ki ba, ba kuta.
BAR.4.37	Ba t'o kopana ku zwa kwa upa ni wiko,
BAR.4.37	ba kutele kwa hae
BAR.4.37	ka taelo ya Ya Kenile,
BAR.4.37	ba nze ba itumela ka maata a Mulimu.
BAR.5.1	 Jerusalema, u tubule liapalo za hao
BAR.5.1	za maswabi.
BAR.5.1	U apale ze nde,
BAR.5.1	ni bunde bwa kanya ya Mulimu
BAR.5.1	kuya kuile.
BAR.5.2	U icolete kubo ya ku luka
BAR.5.2	kwa Mulimu.
BAR.5.2	Beya mushukwe wa kanya ya libizo
BAR.5.2	la kamita kwa toho ya hao.
BAR.5.3	Mulimu u bata ku bonisa bunde bwa hao
BAR.5.3	kwa macaba kaufela a mwatas'a lihalimu.
BAR.5.4	Libizo l'a ta ku fa Mulimu
BAR.5.4	li ta ba lona la kuya kuile,
BAR.5.4	ili “Kozo ka ku Sepahala,”
BAR.5.4	ni “Likute ka Buineelo.”
BAR.5.5	Zuha, Jerusalema! Yema fa malundu,
BAR.5.5	mi u talime kwa upa.
BAR.5.5	Bona bana ba hao ba kopani
BAR.5.5	ku zwa kwa wiko ni kwa upa
BAR.5.5	ka taelo ya Ya Kenile,
BAR.5.5	ba tabezi kuli Mulimu u ba hupuzi.
BAR.5.6	Mi ha ba fundukile ka mahutu
BAR.5.6	ba sulaetwa ki lila,
BAR.5.6	cwale Mulimu u ba kutiseza ku wena,
BAR.5.6	sina bana ba malena ba ba kutiswa
BAR.5.6	ka bulena.
BAR.5.7	Mulimu u laezi ku ululula malundu
BAR.5.7	kaufela a pahami,
BAR.5.7	ni ku selela misindi kamukana,
BAR.5.7	kuli mubu u patame
BAR.5.7	ili kuli Isilaele a kone ku zamaya
BAR.5.7	fateñi
BAR.5.7	ka buiketo ka maata a Mulimu.
BAR.5.8	Mi mishitu ni likota za miinko
BAR.5.8	ye minde kaufela
BAR.5.8	li ta ezeza Isilaele miluti,
BAR.5.8	ka taelo ya Mulimu.
BAR.5.9	Kakuli Mulimu u ta etelela Isilaele
BAR.5.9	mwa tabo
BAR.5.9	ka liseli la kanya ya hae
BAR.5.9	ba nze ba sindeketwa ki musa
BAR.5.9	ni ku luka kwa hae.
LJE.1_1.1	 Kabakala libi ze mu ezize fapil'a Mulimu, mu swanezi ku iswa kwa Babilona ki Nebukadenezare mulena wa Mababilona. 
LJE.1_1.2	Ha mu se mu il'o fita mwa Babilona, mu ta y'o ina kwateñi lilimo ze ñata, mane ku be ku fite masika a supile. Ku zwa fo, kihona ni ta mi kutiseza kwa hae ka kozo. 
LJE.1_1.3	Mwa Babilona mu ta y'o bona milimu ye ezizwe ka silivela, ka gauda, ni ka likota, ye nanulezwi mwahalimu, ili ye sabisa balicaba. 
LJE.1_1.4	Mu tokomele. Mu si ke mwa likanyisa bazwahule, mi mu si ke mwa saba milimu ya bona. 
LJE.1_1.5	Mu si ke mwa i saba niha mu bona balapeli ba kubukana kwapili ni mwamulaho a yona. Bakeñisa ku i lapela, mina mu bulele mwa lipilu, mu li, “Muñ'a Bupilo, ki wena feela ye lu swanezi ku lapela.” 
LJE.1_1.6	Kabakala kuli lingeloi la ka li na ni mina, li ta babalela bupilo bwa mina.
LJE.1_1.7	Niha milimu yeo i apesizwe ka gauda ni silivela, ni malimi a yona a lolekilwe hande ki likwala, ki ya buhata, mi ha i koni ku bulela. 
LJE.1_1.8	Bahedeni bao, ba nga gauda ili ku ezeza milimu ya bona likuwani sina musizana ya tabela mikabo. 
LJE.1_1.9	Fokuñwi bona baprisita kasibili ba uzwa gauda ni silivela ye fa likuwani za milimu ya bona mi mane ba itusisa yona ka limpo za ku fa mahule ba mwa tempele. 
LJE.1_1.10	Milimu yeo ya gauda, silivela, ni ya likota, ba i apesa liapalo sina batu, niha i sa koni ku isileleza kwa mafumi kapa lisupa, nihaike i apesizwe liapalo za bulena. 
LJE.1_1.11	Mane nihaili lipata za yona ne li swanezi ku pyemulwa ki baprisita kabakala maluli a mwa tempele a li apesize. 
LJE.1_1.12	Mulimu o muñwi niha u sweli mulamu wa bulena sina mubusisi, nihakulicwalo ha u koni ku bulaya mutu ufi ni ufi ya u foseza. 
LJE.1_1.13	O muñwi u sweli mukwale ni sibanga mwa lizoho la silyo, kono ha u koni ku itamulela kwa ndwa kapa kwa masholi. 
LJE.1_1.14	Taba yeo ki yona ye bonisa kuli ha si milimu. Mu si ke mwa i saba.
LJE.1_1.15	Sina piza ye itusiswa ha i si na tuso ha i se i tubehile, ku cwalo ni ku yona milimu yeo ye tomilwe mwa litempele za yona. 
LJE.1_1.16	Meeto a yona a tezi maluli a tukululwa ki mahutu a ba ba kena. 
LJE.1_1.17	Sina mutu ya foselize mulena h'a kwalelwa mwa tolongo, a atulezwi lifu, ni bona baprisita ba sileleza cwalo litempele za milimu ye ka likwalo ni lipakiso, kabakala ku sabisa busholi. 
LJE.1_1.18	Ba i tumbulela lilampi ze ñata ku fita za bona, konohe milimu yeo ha i koni ku bona nihaili liseli la lampi i liñwi. 
LJE.1_1.19	Ba li milimu yeo i swana sina misumo ya tempele ye cilwe ki butwa mwahali, hamohocwalo ni liapalo za yona ze nde. 
LJE.1_1.20	Ha i lemuhi kuli lipata za yona li unsufalizwe ki musi o zwa mwa tempele. 
LJE.1_1.21	Bo sikampafwa, tumbimbi, ni linyunywani za mifuta li fufa fahalimw'a litoho za yona, mane ni zona likaze li tulaka fahalimw'a yona. 
LJE.1_1.22	Kabakala zeo kaufela, mwa kona ku utwisisa kuli ha si milimu. Mu si ke mwa i saba.
LJE.1_1.23	Gauda ye kabisizwe milimu yeo ya buheha, kono ha ku si na mutu ya i fufula maluli, gauda yeo ha i koni ku benya. Milimu yeo ne i sa utwi se siñwi ha ne i eziwa. 
LJE.1_1.24	Niha i lekwa ka teko ye tuna, ki lika ze si na bupilo. 
LJE.1_1.25	Sina ha i sa koni ku zamaya, i na ni ku lwaliwa ki batu fa maheta, ili nto ye bonisa ku tokwa tuso kwa yona. Hape ki taba ye swabisa hahulu ku ba ba i lapela, ba ba i yemisanga ha i wa. 
LJE.1_1.26	Ha i se i yemisizwe, milimu yeo ha i koni ku zamaya ili yona. Ha i bata ku wa, ha i koni ku ikemisa. Limpo ze ba i fa, li swana inge za ku fa batu ba ba shwile. 
LJE.1_1.27	Litabelo kaufela ze ba i ezeza, li lekiswa ki baprisita mi ba ikungela se ba fumana. Kamukwaoswana ni basali ba bona ba ikungela kalulo ye ñwi ba sa fi kwateñi babotana ni bakuli. Haili ka litabelo mane li swaliwa ki basali ba ba pepa kamba ba ba keluhile ku si na sabo! 
LJE.1_1.28	Sina ha mu bona ka mitala yeo kuli ha si milimu, mu si ke mwa i saba.
LJE.1_1.29	Kaniti, i ka bizwa cwañi kuli ki milimu kakuli milimu yeo ya silivela, gauda, ni likota, i ezezwa litabelo ki basali? 
LJE.1_1.30	Baprisita ba ina mwa litempele za milimu yeo, ba apezi liapalo ze pazauhile, ba ikutile kwa litoho ni ku ipeula milelu, mane ba si na ni se ba apezi kwa litoho. 
LJE.1_1.31	Ba lila ba nze ba tondokela fapil'a milimu ya bona, sina batu ba ba silisa. 
LJE.1_1.32	Baprisita ba nga liapalo za milimu ku tinisa basali ni bana ba bona. 
LJE.1_1.33	Milimu yeo niha i ka ezwa maswe, ha i koni ku kutisa bumaswe. Ha i na maata a ku yolisa kamba ku tulula malena. 
LJE.1_1.34	Kamukwaoswana ha i koni ku aba bufumu kamba mali. Haiba mutu a palelwa ku peta buitamo bw'a itamile ku yona, ha i koni ku mu zekisa. 
LJE.1_1.35	Ha i koni ku pimisa mutu kwa lifu kamba ku lamulela ya fokola ku ya maata. 
LJE.1_1.36	Ha i koni ku konisa sibofu ku bona, kapa ku lamulela mutu ya mwa butata. 
LJE.1_1.37	Ha i koni ku shwela mbelwa makeke, mane nihaili ku tusa ndiala. 
LJE.1_1.38	Milimu ye, ya likota ye kabisizwe ka gauda ni silivela, i swana ni macwe a ketuzwi kwatukw'a lilundu. Ba ba i lapela ba ta zieleha hahulu. 
LJE.1_1.39	Cwale mutu a ka hupula cwañi kamba ku bulela kuli ki milimu?
LJE.1_1.40	Ni bona Makalade kasibili, ha ba kuteki milimu. Ha ba fumana mutu wa simumu ba mu isa ku Bele, mulimu wa bona yo mutuma, ku y'o kupela mutu yo wa simumu kuli a bulele, inge mulimu o ba utwa! 
LJE.1_1.41	 Ha ba koni ku limbulula milimu yeo, mi fo, kihona fo ba si na ngana. 
LJE.1_1.42	Basali ba ba itamile tukenge ba inzi mwa mikwakwa ba nze ba cisa muuku sina insense. 
LJE.1_1.43	Yo muñwi wa ku bona h'a ikungelwa ki muzamai mi a y'o fosa ni yena, u nyaza wa habo ka ku sa ketiwa ni ku pumehelwa ki kakenge ka hae. 
LJE.1_1.44	Lika kaufela ze ezahala kai ni kai fakaufi ni yona milimu yeo, ki za buhata. Mutu a ka kona cwañi ku hupula kamba ku lumela kuli ki milimu?
LJE.1_1.45	Mo ne ba i ezelize babati ni mambuti, ki mo i sa inezi. 
LJE.1_1.46	Ba ba i ezize ha ba koni ku pila nako ye telele, cwale ze ba ezize lu ka li biza cwañi kuli ki milimu? 
LJE.1_1.47	Ba siyezi feela baikulu ba bona lika ze swabisa za buhata. 
LJE.1_1.48	Ha ku taha ndwa kamba ziezi, baprisita ba lelisana koo ba ka y'o ipata hamoho ni yona milimu yeo. 
LJE.1_1.49	Mutu a ka palelwa cwañi ku lemuha kuli ha si milimu, ha i sa koni ku itwanela mwa ndwa kamba ku itamulela kwa ziezi?
LJE.1_1.50	Sina ha ku zibahala hande kuli ki milimu ye ezizwe fa likota, i kabisizwe ka gauda ni silivela, ku swanezi ku utwahala, ku mañi ni mañi, kwa macaba ni kwa malena kuli ki ya buhata feela. Ki musebezi o ezizwe ki batu, mi ha ku na maata a Mulimu ku yona. 
LJE.1_1.51	Kana ku sa na ni ya si ka utwisisa kuli ha si milimu?
LJE.1_1.52	Ha i koni ku ikezeza mulena kamba ku neliseza batu pula, ku ba tomela milao, kapa ku lamulela mutu kaufela ya mwa butata. 
LJE.1_1.53	Ha i na tuso. I swana feela inge mañwalala a mwa mbuyumbyulu. 
LJE.1_1.54	Haiba tempele ye ya milimu ya likota ye kabisizwe ka gauda ni silivela ya ca mulilo, baprisita ba yona ba sabela kwahule, kono yona i siyala i ungumani cwalo sina misumo, i t'o cela mwateñi. 
LJE.1_1.55	Ha i koni ku itwanela ku mulena kamba kwa lila. 
LJE.1_1.56	Cwale mutu a ka hupula kamba ku bulela cwañi kuli ki milimu?
LJE.1_1.57	Milimu ye ya likota ye kabisizwe ka gauda kamba silivela ha i koni ku itamulela kwa masholi kamba malengwami. Batu ba likebenga ba kona ku i uzweza gauda ni silivela, ni ku ikungela liapalo ze i apezi. Nihakulicwalo ha i na maata a ku itamulela. 
LJE.1_1.58	Ki ko kunde ku ba mulena ya bonisa maata a hae, kamba piza ye na ni tuso ku muñ'a yona, ku fita ku ba milimu ye ya buhata. Ki ko kunde ku ba sikwalo sa munyako wa ndu se si sileleza libyana ze mwateñi, ku fita ku ba milimu ye ya buhata. Nihaili musumo wa mwa ndu ya bulena, ki o munde ku fita milimu ye ya buhata.
LJE.1_1.59	Lizazi, kweli, ni linaleli ze benya, li eza musebezi o na ni tuso, mi za mamela. 
LJE.1_1.60	Kamukwaoswana ni lona lumonyi ha lu benya lu bonahala kuli ki pono ye nde hahulu. Ni ona moya u fuka cwalo mwa linaha kaufela. 
LJE.1_1.61	Ni ona malu a latelela taelo ya Mulimu h'a hasanela mwa lifasi kaufela, mane ni ona mulilo, o zwa kwahalimu ku t'o cisa malundu ni mishitu, u latelela s'o laezwi. 
LJE.1_1.62	Cwale yona milimu ye ha i likani ni zona, ka bunde kapa ka maata. 
LJE.1_1.63	Kabakaleo h'a yo ya ka hupula kamba ku bulela kuli maswaniso ao ki milimu, kakuli ha i na maata a ku atula kamba ku tusa batu. 
LJE.1_1.64	Cwale ka ku ziba kuli ha si milimu, mu si ke mwa i saba.
LJE.1_1.65	Ha i koni ku kuta kamba ku fuyaula malena. 
LJE.1_1.66	Ha i koni ku ezeza macaba liponiso mwa lihalimu, ku benya sina lizazi, kamba ku benyisa liseli sina kweli. 
LJE.1_1.67	Lifolofolo za i fita kakuli li kona ku ipumanela malobalo ni ku ipabalela. 
LJE.1_1.68	Kabakaleo ha ku na bupaki ni bo bukana bo bu bonisa kuli maswaniso ao ki milimu. Mu si ke mwa i saba.
LJE.1_1.69	Milimu ya bona ya likota ye kabisizwe ka gauda ni silivela, i swana sina lisusa ze mwa simu ya mahapu, li si na se li eza. 
LJE.1_1.70	Hape yona milimu ya bona yeo ya likota, ye kabisizwe ka gauda ni silivela, i swana sina sicacani sa miutwa se si mwa simu, 
LJE.1_1.71	se si inwa ki nyunywani ifi ni ifi, kamba situpu se si latezwi mwa lififi. 
LJE.1_1.72	Ka ku bona liapalo ze nde ze bolela fahalimw'a yona, mu ta lemuha kuli ha si milimu. Mane kwa mafelelezo ni yona, ha se i cilwe ki butwa, i ta ba taba ye swabisa kwa naha. 
LJE.1_1.73	Kikabakaleo kuli bunde ki ku ba mutu ya lukile, ya si na milimu ya maswaniso, kakuli h'a na ku nyazahala.
