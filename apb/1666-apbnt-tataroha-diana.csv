MAT.1.1	Ie uusu-uusu aana mo naꞌohai weuwana a Jisas Kraes uure oto mai aana pongine a Ebraham lae mai hule aana a Deved Inemauri, na hunie a Jisas Kraes.
MAT.1.2	A Ebraham aamana Aesak,
MAT.1.2	na a Aesak aamana Jekob,
MAT.1.2	na a Jekob aamana Jiuda na mo mwane aasine,
MAT.1.3	na a Jiuda aamana Peres (aasine a Sera na nikadarue a Tama),
MAT.1.3	na a Peres aamana Hesron,
MAT.1.3	na a Hesron aamana Ram,
MAT.1.4	na a Ram aamana Aminadab,
MAT.1.4	na a Aminadab aamana Nason,
MAT.1.4	na a Nason aamana Salmon,
MAT.1.5	na a Salmon aamana Boas (nikana a Rehab),
MAT.1.5	na a Boas aamana Obed (nikana a Rut),
MAT.1.5	na a Obed aamana Jesi,
MAT.1.6	na a Jesi aamana Deved Inemauri.
MAT.1.6	Na a Deved Inemauri aamana Solomon (nge e hute aana huꞌe e toꞌo-toꞌo aana kaꞌu a Iuraea),
MAT.1.7	na a Solomon aamana Rihoboam,
MAT.1.7	na a Rihoboam aamana Abaeja,
MAT.1.7	na a Abaeja aamana Asa,
MAT.1.8	na a Asa aamana Jehosapat,
MAT.1.8	na a Jehosapat aamana Joram,
MAT.1.8	na a Joram aamana Iusaea,
MAT.1.9	na a Iusaea aamana Jotam,
MAT.1.9	na a Jotam aamana Ehas,
MAT.1.9	na a Ehas aamana Hesekaea,
MAT.1.10	na a Hesekaea aamana Manase,
MAT.1.10	na a Manase aamana Amon,
MAT.1.10	na a Amon aamana Josaea,
MAT.1.11	na a Josaea aamana Jekonaea na mo mwane aasine nge kire hute aana maholo mo Babilon kire laue mo Israel mwaanie i Jerusalem.
MAT.1.12	Na a Jekonaea aamana Sialtiel aana maholo mo Israel kire iiꞌo wau aana aalahanga i Babilon,
MAT.1.12	na a Sialtiel aamana Serababel,
MAT.1.13	na a Serababel aamana Abaeud,
MAT.1.13	na a Abaeud aamana Elaeakim,
MAT.1.13	na a Elaeakim aamana Aso,
MAT.1.14	na a Aso aamana Sadok,
MAT.1.14	na a Sadok aamana Akim,
MAT.1.14	na a Akim aamana Eliud,
MAT.1.15	na a Eliud aamana Eleasa,
MAT.1.15	na a Eleasa aamana Matan,
MAT.1.15	na a Matan aamana Jekob,
MAT.1.16	na a Jekob aamana Josep nge e toꞌo aana a Meri
MAT.1.16	na a Meri nikana a Jisas, sailana uri a Kraes.
MAT.1.17	Oto uure aana a Ebraham lae mai hule aana a Deved Inemauri, aawalai naꞌohai hute-hutanga mwana hai. Na uure loꞌu aana Deved Inemauri lae mai hule aana maholo mo maelonga kire toolea mo Israel hunie aalahanga ikire i Babilon, ngaeta aawalai naꞌohai hute-hutanga mwana hai loꞌu. Na ngaeta aawalai naꞌohai hute-hutanga mwana hai loꞌu, uure aana maholo mo Babilon kire toolea mo Israel hunie i Babilon lae mai hule aana maholo a Kraes e hute.
MAT.1.18	Hutelana a Jisas Kraes e lae uurini. A Meri, nikana Jisas e haiholotaꞌi huni toꞌo aana a Josep, taꞌe i naꞌona kirerue ke si iiꞌo ruru, a Meri ko hiꞌe-hiꞌe oto aani mwela aana Liꞌoa Maaꞌi. 
MAT.1.19	A Josep mone nga mwane oodotaꞌi, na e kaꞌa sare haꞌamasaa ike keni ingeie a Meri i maana mwala, oto ko loꞌo-loꞌongaꞌi huni toliꞌaasie mola mwa-mwanoto maraana. 
MAT.1.20	Maholo a Josep ko loꞌo-loꞌongaꞌi ue urine, ensel a God ko si waꞌaraa hunie aani maꞌahu-polenga na ko teꞌuri, “Josep, iini o hute mai aana komu a Deved Inemauri, suꞌuri meꞌu huni toꞌo aana a Meri. Kele mwela nge ko hiꞌe-hiꞌe aana ngeena, e lodo aana Liꞌoa Maaꞌi. 
MAT.1.21	A Meri kei haꞌahutaa kele mwela mwane, oto o ke haaraꞌinie aana a Jisas, oolisilana uuri, ‘God ko haꞌa-uuri.’ O ke haaraꞌinie urine aena aana ingeie kei haꞌa-uurie mwala ingeie mwaanie mo oorahaꞌaa ikire.”
MAT.1.22	Mo ola ienini ko reu huni haꞌa-oaie nga taa a God e unue aana propet uuri, 
MAT.1.24	Oto i purine maꞌahu-polenga ngeena, nge a Josep ko si toꞌo aana a Meri na ko deu i sulie nga taa ensel a God e unue hunie. 
MAT.1.25	A Josep e lio i suli diana aana a Meri mala keni raoriꞌi lai hule aana a Meri e haꞌahutaa kele mwela mwane ngeena. Oto a Josep e si haaraꞌinie kele mwela mwane ngeena aana a Jisas.
MAT.2.1	A Jisas e hute i Betlehem aana poꞌo ni henue i Jiudia, aana maholo a Herod Inemauri Peine 
MAT.2.2	Oto mo mwaena ko dolosi uuri, “?Kele wee-wee e hute i tei, iini nge kei aalaha haahiꞌomu mo Jiu? Melu lae oto mai huni pouruuru ni haꞌamaꞌunge aana, aena aana melu leesie ho heeꞌu ingeie taꞌau aana hanue iꞌemeelu i pwaalana sato.”
MAT.2.3	Maholo a Herod e rongoa mo wala ngeena, ko tohungei tolahiꞌe oto liutaa, na ahutana mo Jerusalem kire ko tolahiꞌe oto noꞌone peꞌie. 
MAT.2.4	Oto e lokoa ahutana mo naꞌohai pris na mo haꞌa-uusuli aana mo Haꞌatolanga a Mosis, ko dolosi aada uuri, “?A Kraes kei hute i tei?”
MAT.2.5	Oto kire ko aalamie uuri, “A Kraes kei hute i Betlehem aana poꞌo ni henue i Jiudia. Aana ngaeta propet e uusue kaꞌu uuri, 
MAT.2.7	Mango urine, a Herod e si soi mumuni aana mo mwane uure i pwaalana sato na ko heitale mwaanire maholo uri taa nge kire leesie ho heeꞌu ngeena. 
MAT.2.8	Oto ko uusungeꞌinire hunie i Betlehem peꞌie mei wala uuri, “Omu ke lae, na omu ke lai heitale diana hunie kele mwela ngeena, na maholo omu ko lio oodoie, omu ke aalihoꞌi mei haꞌarongoau, hunie ineu noꞌone ne ke lai pouruuru ni haꞌamaꞌunge aana.”
MAT.2.9+MAT.2.10	Purine mo mwane ngeena kire rorongo i sulie walana a Herod, kire si lae mwaanie, na kire ko lae oto hunie i Betlehem. Maholo na ikire ue i sulie tala, kire ko heꞌi leesie loꞌu ho heeꞌu nge kire leesie kaꞌu taꞌau i pwaalana sato. Mo mwane ngeena kire ko tohungei ilenimwaꞌe oto liutaa aana kire ko heꞌi leesie loꞌu ho heeꞌu ngeena. Ho heeꞌu ngeena e lae i naꞌoda hule aana e lai haꞌadau oto i hahona nume nge kele wee-wee aana. 
MAT.2.11	Maholo kire sili i nume na kire ko leesie kele wee-wee na nikana, a Meri, oto kire ko pouruuru i naꞌona ni haꞌamaꞌunge aana. I leune kire ko tahanie mo mweꞌi ikire, na kire ko tahoa mo ola diana haliꞌite mala kol na e ro taungei dango wau-wesu nge kire haaraꞌinie frankinsens na mur, mo ola nge holiteni e paine hiitoꞌo, na kire ko niiꞌi oto hunie.
MAT.2.12	Purine leune e mango, kire si eelihoꞌi takoie hanue ikire. Taꞌe kire kaꞌa liu ike loꞌu i saana Herod, aena aana a God e unue oto hunire aani maꞌahu-polenga uri kire ke suꞌuri liu loꞌu i saana. Oto kire lai liu aaopa mola mwaanie.
MAT.2.13	Oto i purine mo mwane kire aalihoꞌi, ensel a God ko haataꞌi loꞌu hunie a Josep aani maꞌahu-polenga na ko teꞌuri hunie, “A Herod kei loꞌohie kele wee-wee huni horo maesie. Taꞌelaꞌi na o ke tahileꞌinie kele wee-wee na nikana oto hunie aalahanga mo Ijip, na omu ke iiꞌo kaꞌu weu i leune lai hule aana ne kei saronai unue loꞌu huniꞌomu.”
MAT.2.14	Oto a Josep e taꞌelaꞌi peꞌie kele mwaꞌu na nikana i rodo, kiraelu ko tehi oto hunie i Ijip. 
MAT.2.15	Kire iiꞌo wau i leune lai hule aana a Herod Inemauri Peine e haro mae. Leune e rau huni haꞌa-oaie nga taa a God e unue kaꞌu aana ngaeta propet uuri, 
MAT.2.16	Maholo a Herod Inemauri Peine e saie uri saenanaunge mo mwane i pwaalana sato e liue oalaꞌinge aaela ingeie, e tohungei saewasu oto liutaa. Oto e si loꞌo-loꞌongaꞌinie nga taa mo mwane i pwaalana sato kire ere-ere i sulie maholo nge kire holaꞌi leesie ho heeꞌu ngeena. Oto e si uusungeꞌinie mo ramo aana mae ingeie hunie i Betlehem na mo henue loꞌu karaꞌinie, hunie kire ke horo mangoa ahutana mo mwela mwane kire si hute lae hule aana mo iini nge e ro halisi e mango oto aada. 
MAT.2.17	Oto nga taa nge a Propet Jeremaea e unue e toꞌohuu oto, aana e unue uuri, 
MAT.2.19	Purine a Herod Inemauri Peine e mae oto, ensel a God e haataꞌi loꞌu hunie a Josep aani maꞌahu-polenga i Ijip, 
MAT.2.20	na ko teꞌuri, “Taꞌelaꞌi na o ke toolea kele mwaꞌu na nikana, na omu ke lae loꞌu hunie aalahanga i Israel, aana mo iini kire dau-deu ni horoꞌie kele wee-wee, kire mae oto.”
MAT.2.21	Oto a Josep e taꞌelaꞌi peꞌie kele mwaꞌu na nikana, oto kire ko lae loꞌu hunie i Israel. 
MAT.2.22	Maholo a Josep e rongoa uri kalena a Herod Inemauri Peine, a Akeleas, ko aalaha loꞌu aana poꞌo ni henue i Jiudia oolisie aamana, ko si tohungei meꞌu huni lae loꞌu weu i leune. Taꞌe a God e haꞌananaue a Josep aani maꞌahu-polenga, oto e si lae hunie poꞌo ni henue i Kalili, 
MAT.2.23	ko lai iiꞌo aana huilume i Nasaret. Na nga taa mo propet kire unue e toꞌohuu oto aana kire unue uuri, “Kire kei saie aana mwane ni Nasaret.”
MAT.3.1	Oto aana maholona, a Jon Loto Maaꞌi e lae mai i laona hanuesala aana poꞌo ni henue i Jiudia, na ko aehota lae-laeliwala oto uuri, 
MAT.3.2	“Omu ke aaliꞌu toꞌohuu mwaanie oorahaꞌaa aena aana Aalahanga a God ko karaꞌini oto mai.” 
MAT.3.3	A Jon ingeie oto mwane nge a Propet Aesaea e ere-ere rarangana uuri, 
MAT.3.4	A Jon e hoꞌo-hoꞌosie mola toꞌoni aaela kire asuie aana iihune kamel, na e hoꞌosie haahie danumana rorotoꞌoni aani teꞌe-teꞌei puluke.
MAT.3.5	Na mwala oto hunge kire uure oto i Jerusalem, na mwaanie taꞌena nga leu loꞌu aana poꞌo ni henue i Jiudia, na oto ahutana mo henue kali-kelie wai peine i Jodan, na kire ko meni lai loo-loko i saana. 
MAT.3.6	Mwala ngeena kire ko haꞌahoue oto mo oorahaꞌaa ikire, oto a Jon ko si loto maaꞌi aada i laona wai peine i Jodan.
MAT.3.7	Mwala hunge aana mo Parise na aana mo Sadiusi, ikire noꞌone kire lae mai saana hunie ke loto maaꞌi aada. Taꞌe maholo a Jon e leesie urine, e si teꞌuri hunire, “!Iꞌomu oto mo mwaa ala-ala! ?Omu ko loꞌo-loꞌongaꞌi uri mala omu ko loto maaꞌi haꞌalaa, omu ko tehisie saewasunge a God nge kei lae maine? 
MAT.3.8	!E aasa! Taꞌe omu ke hungu eeni hue-huei ola diana i laona mau-meuringe iꞌomu huni haataꞌinie uri omu oonisae toꞌohuu oto mwaanie ahutana mo oorahaꞌaanga iꞌomu. 
MAT.3.9	Na mwaanie omu loꞌo-loꞌongaꞌinie uri omu kei tehisie saewasunge a God, aena aana omu hute aana komu a Ebraham. Leune e saꞌa peꞌiꞌomu ike aana no ko unue huniꞌomu uri a God e sai huꞌisie mola mo heu ienini hunie kire ke neꞌi iinoni haalu hunie komu a Ebraham. 
MAT.3.10	Aana a God e urihana mwane e neꞌi aakau oto aana hakesi i aeꞌaena mo ei, na mo ei nge kire kaꞌa hungu ike aani hue-huei ei diana, kei tohu aasiꞌi na aasileni kei lae i laona dunge.
MAT.3.11	“Ineu no ko loto maaꞌi eemiu aani wei huni haataꞌinie uri omu oonisae oto mwaanie mo oorahaꞌaanga iꞌomu. Taꞌe iini nge kei lae mai puriku, ingeie e paine loꞌu liutaa aaku, hule aana ineu na nou kaꞌa diana malisine ne ke asu mala koni-konihe huni luhesie hoꞌohaahiꞌae ingeie. Ingeie ke si loto maaꞌi aana ngaeta mwala aana Liꞌoa Maaꞌi, na ngaeta mwala kei lotohire aana dunge ni haꞌamotaahinge. 
MAT.3.12	Ingeie ni e toꞌo aana nanamanga huni leie ahutana iinoni. Aana e urihana iinoni nge ko taꞌaasie mo hule-hulei kooni mwaanie mo tohungei ola. Oto ko si neꞌi konie mo tohungei ola i lengine haa i laona nume ni duru ingeie. Taꞌe mo hule-hulei ola aaela ngeena, nge kei uunuꞌi aana dunge nge e saꞌa mwaꞌa loꞌu.”
MAT.3.13	Aana maholona a Jisas e uure i Kalili ko lae hunie i Jodan uri hunie a Jon ke loto maaꞌi aana. 
MAT.3.14	Taꞌe a Jon ko sare uure honosie leune, oto ko teꞌuri, “E malisine uri iꞌoe ni o ke loto maaꞌi eeku. ?Taꞌe e ue o ko si unue mola uri ineu ne ke loto maaꞌi eemu?”
MAT.3.15	Oto a Jisas ko aalamie a Jon uuri, “Toliꞌaasie ke rau oto urine, hunie kure ke dau i sulie nga taa a God e saetoꞌo aana.” Oto aena aana a Jisas e ere urine, a Jon e si loto maaꞌi aana a Jisas.
MAT.3.16	Maholo a Jon e loto maaꞌi mango aana a Jisas, a Jisas e si lae poi uure i reune wai, na i Lengi ko taha oto, na ko leesie oto Liꞌoa a God ko siho mai mala hiroikuu, na ko lae mai ooꞌa oto i lengine a Jisas. 
MAT.3.17	Na aana maholona noꞌone mei wala e uure mai taꞌau i Lengi ko teꞌuri, “Hahuꞌana kaleku ni ienini, na nou tohungei manata diana hunie, na no ko ilenimwaꞌe oto liutaa haahie.”
MAT.4.1	Oto Liꞌoa Maaꞌi a God e naꞌona loꞌu a Jisas huni lae i laona hanuesala hunie a Satan kei malaahongana. 
MAT.4.2	A Jisas e iiꞌo i laona hanuesala hunie hai aawalai hei dinge na hai aawalai hei rodo, na e kaꞌa hikana nga mei ngeulaa aana maholona, oto ko hiolo. 
MAT.4.3	Oto a Satan e lae mai saana na ko teꞌuri hunie, “Mala o ko neꞌie Kalena God toꞌohuu, o ke unue mo heu ngeena ke neꞌi bred.”
MAT.4.4	Taꞌe a Jisas e aalamie ko teꞌuri, “Mo Uusu-uusu Maaꞌi e unue uuri, 
MAT.4.5	Oto a Satan ko heꞌi toolea loꞌu a Jisas i Jerusalem, na ko lai haꞌa-uuresie oto taꞌau i lengine ho susumaa aana Nume Maaꞌi Peine, 
MAT.4.6	ko si teꞌuri loꞌu hunie, “Mala o ko neꞌie Kalena God toꞌohuu, o ke toliꞌaasiꞌo uure i lengi i leu hunie o ke teke hao i aano. Aana mo Uusu-uusu Maaꞌi e unue uuri, 
MAT.4.7	Oto a Jisas ko aalamie a Satan uuri, “Taꞌe mo Uusu-uusu Maaꞌi e unue noꞌone uuri, 
MAT.4.8	Oto a Satan ko heꞌi toolea loꞌu a Jisas hunie toloi henue e lai lengi liutaa, na ko haataꞌinie aana ahutana mo henue paine aana walumalau ie, na oto taꞌena nga ola manikuluꞌe aani. 
MAT.4.9	Na a Satan ko teꞌuri hunie a Jisas, “Mala uri o kei pouruuru ni haꞌamaꞌunge aaku na o kei palo-paloau, nge ne kei niie ahutana mo ola ienini namue.”
MAT.4.10	Oto a Jisas ko aalamie loꞌu uuri, “Tahi mwaanieu Satan aana mo Uusu-uusu Maaꞌi e unue uuri, 
MAT.4.11	Oto aana maholona a Satan e lae mwaanie a Jisas, na mo ensel ko si lae oto mai saana huni peꞌie.
MAT.4.12	Maholo a Jisas e rongoa uri a Jon ingeie i laona nume ni hoꞌo, oto ko lae oto hunie poꞌo ni henue i Kalili. 
MAT.4.13	Aana maholona a Jisas e lai liu i Nasaret, oto e lai iiꞌo aana huilume i Kapaneam karaꞌinie Aasi I Kalili aana poꞌo ni henue e ro komu ni Jiu, a Sebulun na a Naptali. 
MAT.4.14	A Jisas e lai iiꞌo i leune huni haꞌa-oaie nga taa nge a Propet Aesaea e unue uuri, 
MAT.4.17	Uure aana maholona a Jisas e lai iiꞌo i Kapaneam, na ko aehota lae-laeliwala uuri, “Omu ke aaliꞌu mwaanie mo oorahaꞌaanga iꞌomu aena aana Aalahanga a God ko karaꞌini oto mai.”
MAT.4.18	Maholo a Jisas e lae-lae i reune Aasi I Kalili na ko leesie e ro mwane wee-weesi, kirerue ko weesi aana huꞌo. Ngaeta mwane oto a Saemon nge ruana nga sata ingeie a Pita, na a Andru, aasine. 
MAT.4.19	Oto a Jisas ko teꞌuri hunirerue, “More ke lae mai, na more ke lulu i sulieu hunie ne ke haꞌasaiꞌomoreꞌi aana tolahai weesinganga hunie mo iinoni.” 
MAT.4.20	Oto e ro mwaasine ngeena ko tolana toliꞌaasie oto mo huꞌo ikirerue, na kirerue ko lulu i sulie oto a Jisas.
MAT.4.21	Oto maholo ko ada loꞌu hao, na ko heꞌi leesie loꞌu ngaeta ro mwaasine, a Jemes na Jon e ro kalena Sebedi. E ro mwaasine ngeena peꞌie aamadarue ikiraelu i laona iiola, kire ko seumaana huꞌo ikiraelu. Oto a Jisas ko soie loꞌu e ro mwaasine ngeena hunie kirerue ke lulu i sulie noꞌone. 
MAT.4.22	Oto loꞌu mola aana maholona, e ro mwaasine ngeena kirerue ko toliꞌaasie oto aamadarue i laona iiola, na kirerue ko lulu i sulie oto a Jisas.
MAT.4.23	A Jisas e lae-lae kalie ahutana mo henue aana poꞌo ni henue i Kalili, peꞌi haꞌa-uusulinge i laona mo nume ni palo-palo mo Jiu, na peꞌi tarohaꞌinilana Tataroha Diana i sulie Aalahanga a God. Na e haꞌa-uurie noꞌone ahutana mwala nge kire toꞌo aana taꞌena nga maelaa hai aaopaꞌi. 
MAT.4.24	Oto tataroha aana a Jisas e taro oto i sulie ahutana mo henue aana poꞌo ni henue i Siria. Oto mwala ko toolea oto mai mwala hunge peꞌie mo maelaa hai aaopaꞌi i saana a Jisas, mo iini sapesalunge e paine aana sapeda, na mo iini mo liꞌoa aaela nge aada, na mo iini kire ko kokokoꞌa, na ngaeta mo iini sapeda e mae mango oto. Taꞌe a Jisas e haꞌa-uurire mango. 
MAT.4.25	Na aana maholona mwala hunge ko si lae mai huni lae i sulie a Jisas, uure mwaanie i Jerusalem na mo poꞌo ni henue i Kalili na i Dekapolis na i Jiudia na aapa poꞌo taꞌau aana wai i Jodan.
MAT.5.1	Maholo a Jisas e leesie uri mwala hunge ko lae i sulie, oto ko hanetaa taꞌau i lengine uuwo. Na maholo e iiꞌo i aano huni haꞌa-uusuli, mo pwaarongoisuli ingeie kire ko meni loko oto mai saana. 
MAT.5.2	Oto a Jisas ko aehota haꞌa-uusulire oto uuri:
MAT.5.3	“Deidehie mo iini nge kire saie uri kire saetoꞌo aana a God,
MAT.5.3	aena aana Aalahanga a God oto toꞌolada.
MAT.5.4	Deidehie mo iini nge kire iiꞌo ni saehuu,
MAT.5.4	aena aana a God kei haꞌadodoa taane saeda.
MAT.5.5	Deidehie mo iini nge kire ko haꞌamwai-mweiꞌara,
MAT.5.5	aena aana kire kei toꞌo aana oto mo ola diana a God e haiholotaꞌi huni niiꞌi hunie mwala ingeie.
MAT.5.6	Deidehie mo iini nge kire ko hiolo na kire ko maarou hunie oodo-oodonga,
MAT.5.6	aena aana kire kei pote taane.
MAT.5.7	Deidehie mo iini nge kire sai hei-aamasi,
MAT.5.7	aena aana a God kei aamasire noꞌone urine.
MAT.5.8	Deidehie mo iini nge saeda e rereꞌa na e manola,
MAT.5.8	aena aana kire kei iiꞌo peꞌie a God.
MAT.5.9	Deidehie mo iini nge kire ko esuie hanuelamanga,
MAT.5.9	aena aana a God kei saire aana mo kalena.
MAT.5.10	Deidehie mo iini nge mwala ko teungeꞌinire haahie oodotaꞌinge,
MAT.5.10	aena aana toꞌolada ni oto Aalahanga a God.
MAT.5.11	“Oto iꞌomu na mwala kei teungeꞌiniꞌomu noꞌone urine, na kire kei ere aaelasiꞌomu, na kire kei pwelu wala eero-eero noꞌone i lengimiu urine, aena aana omu ko lulu i sulieu, taꞌe maꞌalana e urine omu ke ile-ilenimwaꞌe mola. 
MAT.5.12	Omu kei ile-ilenimwaꞌe oto loꞌu liutaa, aena aana waaitemiu e paine oto taꞌau i Lengi. Na urine e haataꞌi diana aana uri omu urihana mo propet a God oto i naꞌo, aana mwala i naꞌo kire taungeꞌinire noꞌone urine.”
MAT.5.13	Oto a Jisas ko heꞌi teꞌuri loꞌu hunie mo pwaarongoisuli ingeie, “Iꞌomu oto domana ahaa hunie mo iinoni aana walumalau ie. Taꞌe omu ke saie uri dianahaꞌana ahaa nge kei eiꞌaa mwaanie, o saꞌa roroꞌa ni esuie loꞌu hunie ke ahaala. Mala ko urine oto, na e kaꞌa diana ike loꞌu hunie nga mei ola eena. Na aasilana kei lae oto mola i sulie tala na mwala kei uuri puli-pulisie oto.”
MAT.5.14	Na a Jisas ko heꞌi teꞌuri loꞌu, “Iꞌomu oto domana raa-raa hunie mo iinoni aana walumalau ie. Hanue nge e iiꞌo i lengine uuwo, e saꞌa hahuꞌei mumuni ike mwaanie mwala huni leesie. 
MAT.5.15	Na maholo nga iini ko haꞌakaunie nga laite, e saꞌa pwaohaꞌinie ike nga nime haahie, taꞌe kei neꞌi haadaꞌi aana hunie ke raangie ahutana mwala i laona nume. 
MAT.5.16	Oto iꞌomu, omu ke urine noꞌone. Raa-raa iꞌomu ke raangie ahutana mwala, hunie kire ke lio saie mo ola diana nge omu ko esuiꞌi na kire ke soi haꞌamanikuluꞌaa Aamamiu i Lengi i tehulaꞌani.”
MAT.5.17	Oto a Jisas ko heꞌi teꞌuri loꞌu, “Mwaanie omu loꞌo-loꞌongaꞌinie uri nou lae mai huni taꞌaasie mo Haꞌatolanga a Mosis, na mo haꞌa-uusulinge mo propet. !﻿Haꞌike! Nou kaꞌa lae ike mai huni taꞌaasiꞌi, taꞌe huni haꞌa-oaiꞌi. 
MAT.5.18	Toꞌohuu no ko unue huniꞌomu uri kei hule aana i Lengi na i aano kei suu, na nga taꞌa-taꞌa kele ngangaꞌai ola aana mo Haꞌatolanga a Mosis e saꞌa roroꞌa aiꞌaa ike, hule aana kire kei haro oa mango. 
MAT.5.19	Oto mala nga iini ko heitohea nga taꞌa-taꞌa kele iini aana mo Haꞌatolanga, na ko haꞌa-uusulie ngaeta mwala huni heimaanie tolahai ola aaela ingeie, nge haꞌa-uusuli aaela ngeena haꞌamwai-mweiꞌalana kei lae aana Aalahanga a God. Taꞌe nga iini nge ko lulu i sulie ahutana mo Haꞌatolanga na ko haꞌa-uusulie ngaeta mwala huni lulu i suliꞌi mala ingeie, nge ingeie ngeena haꞌapainaꞌalana kei lae aana Aalahanga a God. 
MAT.5.20	Oto no ko unue huniꞌomu uri mala oodotaꞌinge iꞌomu e kaꞌa paine liutaa aana oodo-oodonga mo Parise na mo haꞌa-uusuli aana mo Haꞌatolanga a Mosis, omu saꞌa roroꞌa ni adona ike silinge i laona Aalahanga a God.”
MAT.5.21	Oto a Jisas ko heꞌi teꞌuri loꞌu, “Omu rongoa oto uri Haꞌatolanga a Mosis e unue uuri, 
MAT.5.22	Taꞌe ineu, no ko unue huniꞌomu uri mala nga iini ko saewasulie aasine, e malisine uri ke lae noꞌone mola i laona leinge. Na nga iini ko ere aaelasie aasine, nge e adona tolalana i naꞌona pulitaa ni naꞌohai pris hunie leilana. Na nga iini ko haaraꞌi ‘Pweu’ aana aasine, nge kei lae i laona dunge ni haꞌamotaahinge. 
MAT.5.23	Aena ngeena, mala o ko toolea mai uuraaꞌinge iꞌoe takoie ora ni uunu-uunu huni niie hunie a God, na o ko aamasitoꞌo aana i leune uri aasimu ko saewasuliꞌo, 
MAT.5.24	o ke tolana toliꞌaasie kaꞌu uuraaꞌinge iꞌoe i epine ora ni uunu-uunu, na o ke lae kaꞌu huni uure ruru peꞌie aasimu. Purine uure-rurunge ngeena e mango, o ke si lae mai niie uuraaꞌinge iꞌoe hunie a God.
MAT.5.25	“Na mala uri nga maelonga iꞌoe ko sare tooleꞌo i laona leinge, o ke uure ruru oto lau-leu peꞌie maholo iꞌomoreꞌi ue i sulie tala takoie nume ni lei-lei. Mala o kaꞌa teꞌurine, nge maelonga iꞌoe kei toliꞌaasiꞌo hunie mwane lei-lei na a lei-lei kei toliꞌaasiꞌo i nimana mo ramo, oto kire kei aasiꞌo i laona nume ni hoꞌo. 
MAT.5.26	Toꞌohuu no ko unue oto huniꞌo uri o saꞌa roroꞌa ni iisitaa ike na o kaꞌa saro suꞌu mangoa mei toꞌoha nge kire holosie huniꞌo.”
MAT.5.27	Oto a Jisas ko lae peꞌi haꞌa-uusuli loꞌu uuri, “Omu rongoa oto noꞌone uri Haꞌatolanga a Mosis e unue uuri, 
MAT.5.28	Taꞌe ineu, no ko unue huniꞌomu uri nga iini nge ko toꞌomaaie mola nga keni peꞌie mei sae ni heri-hunilana, ingeie ngeena ko mesi oto hunie a keine wau i laona saena. 
MAT.5.29	Oto mala uri maamu ko haꞌatataroꞌo hunie oorahaꞌaa, nge o ke kae aasie. Maꞌalana maai ola diana iꞌoe, taꞌe o ke aasie oto mwaaniꞌo, aana e tohungei diana huni taꞌaasie mola nga taꞌa-taꞌa kele leu aana sapemu liutaa aana ahutana sapemu ko lae taꞌingelu i laona dunge ni haꞌamotaahinge. 
MAT.5.30	Na mala uri kiꞌimu ko haꞌatataroꞌo hunie oorahaꞌaa, o ke lama mousie. Maꞌalana kiꞌi ola diana iꞌoe, taꞌe o ke aasie oto mwaaniꞌo, aana e tohungei diana huni taꞌaasie mola nga taꞌa-taꞌa kele leu aana sapemu liutaa aana ahutana sapemu ko lae taꞌingelu i laona dunge ni haꞌamotaahinge.”
MAT.5.31	Na a Jisas ko heꞌi teꞌuri loꞌu, “Omu rongoa oto noꞌone uri Haꞌatolanga a Mosis e unue uuri, 
MAT.5.32	Taꞌe ineu, no ko unue huniꞌomu uri nga iini ko sikaa huꞌe ingeie na a huꞌena e kaꞌa masi peꞌie nga iini, ingeie ngeena ko si da oto hunie a huꞌena ke masi eena, aana kei toꞌo aana loꞌu nga mwane aaopa. Na mwane nge kei toꞌo aana loꞌu a huꞌena, ingeie noꞌone ko mesi.”
MAT.5.33	Na a Jisas e unue loꞌu, “Omu rongoa oto noꞌone uri Haꞌatolanga a Mosis e unue uuri, 
MAT.5.34	Taꞌe ineu, no ko unue huniꞌomu uri suꞌuri tohe takoie nga mei ola aana omu ko heiholotaꞌi. Suꞌuri tohe loꞌu takoie i Lengi, aana naunekume a God ni otona. 
MAT.5.35	Suꞌuri tohe noꞌone loꞌu takoie walumalau, aena aana a God noꞌone e toꞌo aana walumalau ie. Na omu ke suꞌuri tohe noꞌone takoie i Jerusalem, aana hanue a God noꞌone ni ngeena. 
MAT.5.36	Na loꞌu suꞌuri tohe takoie pwaumiu, aana omu saꞌa roroꞌa ni da ike nga taꞌa-taꞌa kele iihui pweu hunie ke rereꞌa wa ke pulu-puluꞌe. 
MAT.5.37	Taꞌe maholo omu ko heiholotaꞌi, omu ke unue mola, ‘Iau, ne kei teꞌurine,’ wa ‘Haꞌike, nou saꞌa teꞌurine ike.’ Mala omu kei unue loꞌu nga mei ola aaopa, leu ngeena e uure oto mai mwaanie a Satan, iini oorahaꞌaa eena.”
MAT.5.38	Na a Jisas ko heꞌi teꞌuri loꞌu, “Omu rongoa oto noꞌone uri Haꞌatolanga a Mosis e unue uuri, 
MAT.5.39	Taꞌe ineu, no ko unue huniꞌomu uri omu ke suꞌuri oolisie loꞌu mei ola aaela nge ngaeta iinoni e asuie aamiu. Mala nga iini ko hidelie papali i pwalo-pwalomu, nge o ke toliꞌaasie ngaeta poꞌo ni papali loꞌu hunie. 
MAT.5.40	Mala nga iini ko sare tooleꞌo i laona leinge haahie toꞌoni ni eeluhi iꞌoe, toliꞌaasie noꞌone toꞌoni ni lengi iꞌoe hunie. 
MAT.5.41	Na mala nga ramo ko deu rarahiꞌo hunie o ke aangaꞌinie mo ola ingeie hunie nga taꞌa-taꞌa kilomita, o ke aangaꞌinie loꞌu hunie ngaeta kilomita. 
MAT.5.42	Na mala nga iini ko sukaa nga mei ola aamu, o ke niie oto hunie. Na mala nga iini ko sare tola haꞌawali keꞌu aana nga mei ola iꞌoe, o ke toliꞌaasie mola hunie.”
MAT.5.43	Oto a Jisas ko lae peꞌi haꞌa-uusuli loꞌu uuri, “Na omu rongoa oto noꞌone uuri, 
MAT.5.44	Taꞌe ineu no ko unue huniꞌomu uri omu ke manata diana noꞌone hunie mo maelonga iꞌomu, na omu ke aarea God talana mo iini ko taungeꞌiniꞌomu. 
MAT.5.45	Aana omu kei teꞌurine, nge omu ke si haataꞌinie uri iꞌomu oto mo kalena Aamamiu i Lengi. Ingeie nge ko nii-niie sato hunie ke pwaa haahie mo iinoni diana na mo iini aaela oto noꞌone. Na ko nii-niie nemo hunie mo iinoni oodotaꞌi na mo iini kaꞌa oodotaꞌi oto noꞌone. 
MAT.5.46	Oto mala omu kei manata diana mola hunie mo iini e manata diana huniꞌomu, a God e saꞌa niie ike nga waaite huniꞌomu. Taungei ola urine hule aana mo iini aaela nge ko susulu toꞌoha hunie aalahanga ni Rom, na kire sai teꞌurine noꞌone mola. 
MAT.5.47	Na mala uri mo malahumiu haꞌalaa omu ko ere takoire, e kaꞌa aaopa ike noꞌone mwaanie iinoni aaopa. I leune hule aana mo puꞌo na kire sai teꞌurine noꞌone mola. 
MAT.5.48	Taꞌe iꞌomu, omu ke tohungei diana oto taꞌingelu mala Aamamiu i Lengi e tohungei diana taꞌingelu.”
MAT.6.1	Oto a Jisas ko heꞌi teꞌuri loꞌu, “Omu ke lio talamiu, mwaanie omu deu-deu haadaꞌi aana nga moi taa diana aana oodo-oodonga iꞌomu i maana mwala uri hunie kire ke leesiꞌi mola. Aena aana omu kei teꞌurine, omu saꞌa roroꞌa hele aana ike nga waaite mwaanie Aamamiu i Lengi.
MAT.6.2	“Taꞌena nga maholo o ko niie nga mo ola hunie nga iinoni meitale, o ke suꞌuri deu haadaꞌi loꞌu aana uri hunie mwala ke saie, mala mo iini ko lupweꞌi deu-deu nge kire ko lai euꞌesuie i laona mo nume ni palo-palo, na i sulie mo tala paine, uri hunie mwala ke too-toohaꞌinire. Toꞌohuu no ko unue huniꞌomu uri mo iini nge kire ko teteꞌurine, kire hele mangoa oto waaitada. 
MAT.6.3	Taꞌe iꞌoe, maholo o ko peꞌie nga iinoni meitale, o ke dau mumuni mola aana, mwaanie nga iinoni e saie loꞌu, maꞌalana nga tohungei malahumu diana. 
MAT.6.4	Hunie peꞌinge iꞌoe ke mumuni, na Aamamu nge ko lee-leesi ola mumuni ke si waaiꞌo taane haahie.”
MAT.6.5	Na a Jisas e heꞌi teꞌuri loꞌu, “Maholo omu ko aarengaꞌi omu ke suꞌuri deu mala mo iini ko lupweꞌi deu-deu, nge saeda uri kire ke uure i laona mo nume ni palo-palo, na aani maai tala rue uri hunie mwala ke leesie kire ko aarengaꞌi. Ineu no ko unue huniꞌomu uri mo iini urine, kire hele mangoa oto waaitada. 
MAT.6.6	Taꞌe maholo o ko aarengaꞌi, o ke lae iiꞌo mumuni maraamu i duru iꞌoe, o ke honoa maa, na o ke aarengaꞌi hunie Aamamu iini e iiꞌo mumuni. Na ingeie iini e sai lio saie nga taa o ko esu mumuni aana, ke si waaiꞌo haahie.
MAT.6.7	“Na maholo omu ko aarengaꞌi, mwaanie omu talei ooni-ooni mola aana mo wala mwaakule mala mwala ni puꞌo. Aana loꞌongaꞌinge ikire uri mo aarengaꞌinge tewa ni rongo-hunileni kei lae. 
MAT.6.8	Omu ke suꞌuri heimaanie mo iini urine, aana Aamamiu e manataꞌinie oto nga moi taa omu saetoꞌo aani na omu kaꞌa suke ue aana. 
MAT.6.9	Taꞌe omu ko aarea God omu ke aarengaꞌi uuri.
MAT.6.9	Mamaꞌa i Lengi, mwala ke haꞌamaꞌu aana satamu.
MAT.6.10	Aalahanga iꞌoe ke lae mai.
MAT.6.10	Mo ola saemu eeni deuleni,
MAT.6.10	asuileni ke lae oto i aano i leu mala oto i Lengi.
MAT.6.11	O ke niie mai huniꞌemi mo ngeulaa e adona siꞌiri.
MAT.6.12	Na o ke saeꞌaasie huniꞌemi mo oorahaꞌaa iꞌemi,
MAT.6.12	mala iꞌemi noꞌone emi ko saeꞌaasie mo roroꞌanga ikire mo iini ko deu huꞌisiꞌemi.
MAT.6.13	Na mwaanie o toliꞌaasiꞌemi huni oorahaꞌaa maholo malaahongalamami ko lae,
MAT.6.13	taꞌe o ke lio i suli diana aamami mwaanie Iini Oorahaꞌaa.
MAT.6.14	“Mala omu kei saeꞌaasie hunie taꞌena nga iinoni mo roroꞌanga kire ko deu huꞌisiꞌomu eeni, nge Aamamiu i Lengi kei saeꞌaasie huniꞌomu mo oorahaꞌaanga iꞌomu. 
MAT.6.15	Taꞌe mala omu kaꞌa saeꞌaasie hunie taꞌena nga iinoni mo roroꞌanga kire dau huꞌisiꞌomu eeni, nge Aamamiu i Lengi e saꞌa saeꞌaasie ike noꞌone mwaaniꞌomu mo oorahaꞌaanga iꞌomu.”
MAT.6.16	Oto a Jisas ko heꞌi teꞌuri loꞌu, “Maholo omu ko oolongau, mwaanie omu nunuku dara mala mo iini ko lupweꞌi deu-deu. Aana kire ko lupweꞌi lio rahitou mola hunie mwala ke leesie uri kire ko oolongau. Taꞌe ineu no ko unue huniꞌomu uri mo iini nge kire ko teꞌurine, kire hele mangoa oto waaitada. 
MAT.6.17	Taꞌe iꞌoe, maholo o ko oolongau, o ke hodalie maamu na o ke arapasie pwaumu. 
MAT.6.18	Mwaanie mwala e lio saie uri o ko oolongau, taꞌe Aamamu e iiꞌo mumuni mola ke saie. Na Aamamu ko lee-leesi ola mumuni, ke si waaiꞌo i tehulaꞌana.”
MAT.6.19	“Mwaanie omu dudurue mo ola diana iꞌomu mei laona walumalau, leu mo kokorosi kei ngeuꞌi aana na kauwaꞌa kei waeliꞌi aana. Na mo iinoni peli-peli kire sai hokaꞌie mola nume huni pelileni. 
MAT.6.20	Taꞌe omu ke dudurue mo ola diana namiu i Lengi, leu mo kokorosi e saꞌa ngau aana na kauwaꞌa saꞌa waeliꞌi aana. Na i Lengi noꞌone nge e aasa hunie mo iinoni peli-peli kire kei hokaꞌie nume hunie pelinge. 
MAT.6.21	Aena aana leu nge toꞌolamiu e iiꞌo aana, nge saemiu kei talei oꞌoꞌo noꞌone mola aana leune.”
MAT.6.22	“Oto maamu e urihana raa-raa hunie sapemu. Mala uri maamu e manola, nge ahutana sapemu kei matapwa oto. 
MAT.6.23	Taꞌe mala maamu e kaꞌa manola, nge ahutana sapemu kei rorodoꞌa mola. Mala uri raa-raa i saemu ngeena kei neꞌi rodohono, nge o ke si tohungei iiꞌo oto mola i laona rodohono eena.
MAT.6.24	“Na e urine loꞌu aana nga taꞌa-taꞌa koni-konihe e saꞌa roroꞌa asu susuleꞌi ike nana nga ro poro paine hai aaopaꞌi. Aana kei manata diana mola hunie eetana nga iini, na kei ngiduupu hunie ruana nga iini, wa kei haꞌamaꞌu mola aana ruana nga iini, na kei maaleledie eetana nga iini. Oto e tohungei aasa hunie omu kei neꞌisae haꞌamaꞌu aana a God na toꞌo-toꞌonga aana walumalau ie mala uri e ro poro paine iꞌomu.”
MAT.6.25	“Aena ngeena no ko unue huniꞌomu uri, mwaanie omu lae oto i tolahiꞌe hiitoꞌo i sulie mei ngeulaa ni ngaa, na mei wei ni inu huni haꞌamaurie sapemiu. Na omu ke suꞌuri tolahiꞌe liutaa noꞌone i sulie mei ola ni toꞌoni haahie sapemiu. Aena mauringe oto e roroꞌa liutaa aana ngaulaa, na sapemiu e roroꞌa liutaa aana toꞌoni. 
MAT.6.26	Omu ke leesie kaꞌu mo menu ko loo-loho hailiu ngeena. Kire kaꞌa auꞌesu hohola, wa uri kire ke soꞌo-soꞌokoni huni duruꞌi. Taꞌe Aamamiu i Lengi ko haꞌa-haꞌangaure taane. !﻿Ilisie iꞌomu mo iinoni! Omu roroꞌa liutaa aana mo menu i maana a God. 
MAT.6.27	Oto aana maꞌalana omu ke loꞌo-loꞌongaꞌi liutaa loꞌu i sulie mauringe iꞌomu, taꞌe omu saꞌa roroꞌa da ike mauringe ngeena ke tewa loꞌu.
MAT.6.28	“Omu ke suꞌuri tolahiꞌe hiitoꞌo noꞌone i sulie toꞌoni ni hoꞌosie iꞌomu. Omu ke leesie kaꞌu mo ei tataka nge kire ko pwito hailiu ngeena. Kire kaꞌa auꞌesu wa kire ke tau-teuri sala. 
MAT.6.29	Taꞌe no ko unue huniꞌomu uri maꞌalana a Solomon Inemauri e toꞌo-toꞌo liutaa na e sai toꞌoni aana mo toꞌoni manikuluꞌe, taꞌe mo ei tataka ngeena kire hoꞌo sala lio diana liutaa aana. 
MAT.6.30	Mo ei tataka ngeena, mo ola kaꞌa oꞌoꞌo tewa ike noꞌone. Kire ko eehurara mola i matana hoꞌowa, na i seulehi kire ko nunulu oto loꞌu, na mwala ko aasiꞌi mola i laona dunge. ?﻿Oto mala a God ko haꞌatoꞌonie mo takai ei ngeena, ohe omu unue uri a God e saꞌa nii toꞌoni ike haahiꞌomu? !﻿Hiiwalaimolinge iꞌomu e lae otoi mwei-mwei hiitoꞌo! 
MAT.6.31	Oto omu ke suꞌuri tolahiꞌe liutaa i sulie mei ngeulaa ni ngaa, wa mei wei ni inu, wa mei ola ni toꞌoni aana. 
MAT.6.32	Mwala ni puꞌo, ni kire ko lae otoi totolahiꞌe hiitoꞌo i sulie mo ola urine. Taꞌe iꞌomu, Aamamiu i Lengi e saie taane oto uri omu saetoꞌo aana mo olana. 
MAT.6.33	Taꞌe omu ke neꞌi-neꞌisae aana Aalahanga a God na oodo-oodonga ingeie liutaa aana taꞌena nga ola mai aano, na ingeie ke si sapeie taꞌena nga ola huniꞌomu. 
MAT.6.34	Aena ngeena mwaanie omu lae oto i totolahiꞌe liutaa aana nga taa kei reu i hoꞌowa. Toliꞌaasie oto hunie i hoꞌowa mo neꞌisaenga aana. Aana ahutana mo dinge e mani ado oto aani aaelanga aana.”
MAT.7.1	Oto a Jisas e heꞌi teꞌuri loꞌu, “Mwaanie omu talei lei-leie taꞌena nga iinoni, mwaanie a God e leiꞌomu noꞌone urine. 
MAT.7.2	Aena aana tolahai ola nge omu kei leie ngaeta mwala aana, a God kei leiꞌomu noꞌone aana. Na nga haꞌatolanga uri taa nge omu ko leie mwala aana, taꞌa-taꞌa haꞌatolanga ngeena noꞌone mola nge a God kei leiꞌomu aana. 
MAT.7.3	?﻿E ue kaꞌu o ko ili lio susulie kele ngangaꞌai ola oto mola mwai-mwei i maana aasimu? Taꞌe hule aana iꞌoe, rotoi ei leku e eno honosie maamu na o kaꞌa sai hiingeꞌinie. 
MAT.7.4	Na e kaꞌa diana ike noꞌone uri hunie o ke unue hunie aasimu uuri, ‘Kaꞌu ne ke taꞌaasie ngangaꞌai ola mwaanie maamu,’ na hule aana iꞌoe maraamu, rotoi ei leku noꞌone mola e eno honosie maamu. 
MAT.7.5	!﻿Nga hero-heronga kaꞌa urine ike! Mala uri o ko teꞌurine, nge o ko lupweꞌi deu-deu mola ni ngeena. Taꞌe o ke holaꞌi taꞌaasie kaꞌu rotoi ei leku ngeena mwaanie maamu hunie maamu ke manola. Oto o ke si lio susulie kele ngangaꞌai ola i maana aasimu hunie o ke kae aasie.”
MAT.7.6	“Mwaanie omu nii-niie mo ola maaꞌi mala Tataroha Diana hunie mo iini kei heliwala mola hunie. Aana urine e urihana mola omu ko niie mo ola maaꞌi ana mo usu, oto kire kei eeliꞌu mola na kire kei alaiꞌomu. Na e urihana noꞌone omu ko aasie mo ola diana iꞌomu mala mo dehi i saana mo poo, na kire kei uuri puli-pulisiꞌi mola aana aeꞌaeda.”
MAT.7.7	Oto a Jisas e heꞌi teꞌuri loꞌu, “Omu ke susuke aana a God, na ingeie kei niie huniꞌomu. Omu ke hai-heitalea i saana God, na omu kei lio oodoie. Na omu ke iiki-iiki i kolune maa ingeie, na kei tahanie maa talamiu. 
MAT.7.8	Aana taꞌena nga iini ko sukaa nga mei ola aana a God, nge kei niie oto hunie. Na taꞌena nga iini ko heitalea nga mei ola aana a God, kei lio oodoie oto. Na taꞌena nga iini ko iiki-iiki ikolune maa ingeie, nge a God kei taha maa talana oto. 
MAT.7.9	?﻿E ue aana iꞌomu mo mamaꞌa wa mo teite? ?﻿Mala uri kalemu kei sukaa nga mei ngeulaa aamu, o sai niie mola nga ho heu ana? 
MAT.7.10	?﻿Wa ko sukaa nga ho iiꞌe aamu, o sai niie mola nga mwaa ana? !﻿Haꞌike! 
MAT.7.11	Iꞌomu mo iinoni oorahaꞌaa, taꞌe hule aana omu sai niie mo ola diana hunie mo mwela iꞌomu. ?﻿Ilisie Aamamiu i Lengi iini e diana liutaa aana taꞌena nga iinoni, uri e saꞌa nii liutaa aana mo ola diana hunie nga mo iini ko suke aana?
MAT.7.12	“Mo ola nge saemiu mwala ke dauꞌi huniꞌomu, nge iꞌomu noꞌone omu ke dauꞌi hunie mwala. Aena aana loꞌongaꞌinge aana ahutana mo Haꞌatolanga a Mosis na haꞌa-uusulinge mo propet ni otona.”
MAT.7.13	“Omu sai sili i laona Aalahanga a God mola sulie maai para mwai-mwei. Aana maai para hunie maenga e paine na tala takoie e aaroka, na mwala hunge kire ko lae oto i sulie. 
MAT.7.14	Taꞌe maai para hunie maurihe huu e mwai-mwei na tala takoie e kokohisi, na tootaꞌi iini mola kire kei lio oodoie.”
MAT.7.15	“Omu ke lio talamiu aana mo propet eero-eero, kire kei lae mai seemiu na kire kei lupweꞌi deu mala mo sipu e rako-rako, taꞌe i laona saeda, ikire mo wawaulo ni meꞌesu oto toꞌohuu. 
MAT.7.16	Omu kei lio saire taane aana tolahada, mala walo kau-keu e saꞌa hungu ike aana fik, wa puli-pulisi poo ke hungu aana grep. 
MAT.7.17	E urine loꞌu aana taꞌena nga ai diana kei hungu oto aani hue-huei ei diana, na ai aaela kei hungu oto aani hue-huei ei aaela haliꞌite. 
MAT.7.18	Ai diana e saꞌa roroꞌa hungu ike aani hue-huei ei aaela, wa ai aaela ke hungu eeni hue-huei ei diana 
MAT.7.19	Taꞌena nga ai e kaꞌa hungu eeni hue-huei ei diana, nge kire kei tohue na kire kei aasie i laona dunge. 
MAT.7.20	Aena ngeena omu kei lio saie mo propet eero-eero aana tolahada.
MAT.7.21	“E kaꞌa ike ahutana mo iini ko unu-unue hunieu uuri, ‘!﻿Aalaha ineu!’ uri kire kei meni sili i laona Aalahanga a God, taꞌe mo iini ko deu i sulie saena Aamaku i Lengi haꞌalaa. 
MAT.7.22	Aana dinge ooreta, mwala hunge kei unue hunieu uuri, ‘!﻿Aaia, aalaha iꞌemi! Emi tarohaꞌinie walana a God aana satamu, na emi oohe aasie mo liꞌoa aaela aana satamu, na mo huꞌi-huꞌite hunge emi deuꞌi aana satamu.’ 
MAT.7.23	Oto aana maholona ne ke si unue mola hunire uuri, ‘Nou kaꞌa manataꞌiniꞌomu ike. 
MAT.7.24	“Aena ngeena taꞌena nga iini ko rongoa walaku peꞌi sulu i suliꞌi, e urihana iinoni saenanau e tohue nume ingeie aana e eli kokoro talana mo hunu, na e neꞌie mo heu i poo-pootana mo hunu aana nume ngeena. 
MAT.7.25	Oto lae-lae maholo kei talei nemosie, na kei kone ahuie, na ooru peine kei halolo aana nume ngeena, taꞌe e saꞌa aaꞌoho ike, aena aana poo-pootana e iiꞌo i lengine hau.
MAT.7.26	“Na taꞌena nga iini ko rongoa walaku na e kaꞌa sulu ike i sulie, ingeie e urihana iinoni e pweu nge e tohue nume ingeie mola i lengine oone mwaakule. E kaꞌa eli kokoro ike wa ke neꞌie mo heu ehuie mo hunu. 
MAT.7.27	Oto lae-lae maholo nemo kei nemosie, na kone kei kone ahuie, na ooru peine kei hite aana, oto kei aaꞌoho taꞌingelu oto i aano.”
MAT.7.28	Maholo a Jisas e unu mangoa mo ola ienini, oto ahutana mwala ko meni pangataꞌinie mo haꞌa-uusulinge ingeie, 
MAT.7.29	aana haꞌa-uusulinge ingeie e kaꞌa urihana ike mo haꞌa-uusuli aana mo Haꞌatolanga a Mosis, aana e haꞌa-uusuli aana nanamanga.
MAT.8.1	Maholo a Jisas e siho toli mei mwaanie uuwo, oto mwala hunge ko lae i sulie. 
MAT.8.2	Na ngaeta mwane maelaa ni osa aana e lae mai saana a Jisas, oto ko pouruuru i naꞌona na ko teꞌuri, “Aalaha ineu, mala o ko mwaꞌe-mwaꞌe, o ke kuraa sapeku hunie ne ke rereꞌa adona iiꞌonga loꞌu peꞌie mwala a God.”
MAT.8.3	Oto a Jisas e si susueꞌinie wau nimana huni hele i sapena mwaena, na ko teꞌuri, “Iau, nou mwaꞌe-mwaꞌe taane. Sapemu ke mola oto.” Oto maelaa ni osa ngeena e tolana mango oto mwaanie. 
MAT.8.4	Na a Jisas ko si unue hunie a mwaena uuri, “Mwaanie o haꞌa-haꞌarongoa nga iini aana nga taa e rau. Taꞌe o ke oodo mola i saana mo pris hunie kire ke saie uri sapemu e mola oto. Na o ke niie uuraaꞌinge hunie a God mala mo Haꞌatolanga a Mosis e unue. Urine ahutana mwala kire ke si meni saie uri sapemu e mola oto.”
MAT.8.5	Maholo a Jisas e lai aarapuu aana huilume i Kapaneam, ngaeta mwane paine aana mae ni Rom e lae mai saana, na ko eitanaie uuri, 
MAT.8.6	“Aalaha ineu, koni-konihe ineu e eno mola i nume aana ko rarasi. Na ko tohungei sapesalu oto liutaa.”
MAT.8.7	Oto a Jisas ko teꞌuri, “Ne kei lae taane huni haꞌa-uurie hunie ke awaa.”
MAT.8.8	Oto naꞌohai mwane aana mae ngeena ko teꞌuri, “!﻿Haꞌike, aalaha ineu! Nou kaꞌa malisine ike uri o ke lai sili i nume ineu, taꞌe o ke unue mola nga mei wala na koni-konihe ineu kei awaa oto. 
MAT.8.9	Aana ineu na nou iiꞌo noꞌone i mamalutana nanamanga ngaeta mo poro paine, na nou toꞌo aana noꞌone mo ramo i meluteku. Na mala no ko unue hunie nga ramo uuri, ‘Lae wau,’ na ko lae oto wau. Na mala no ko unue hunie ngaeta ramo uuri, ‘Lae mai,’ na ko lae oto mai. Na mala no ko unue hunie koni-konihe ineu uuri, ‘O ke asuie mei esunge waune,’ na ko esuie oto.”
MAT.8.10	Maholo a Jisas e rongo urine, e si pangataꞌinie na ko teꞌuri hunie mo iini ko lae i sulie, “Toꞌohuu no ko unue huniꞌomu uri nou kaꞌa lio oodoie ike ue nga mwane ni Israel ke hiiwalaimoli eeku mala mwane ni Rom ie. 
MAT.8.11	Oto no ko unue huniꞌomu uri mo Aapoloa Aaopa hunge kei lae mai uure i pwaalana sato na i suulana sato, na kire kei iiꞌo i aano huni ngeu peꞌie a Ebraham, na Aesak, na Jekob aana Aalahanga a God. 
MAT.8.12	Taꞌe mo Jiu nge a God e lio hilisire kaꞌu oto i naꞌo hunie aalahanga ingeie, aasilada kei lae mola sinaha i laona rodohono. Na kire kei iiꞌo ni saehuunge mola peꞌie ngaranga.”
MAT.8.13	Oto a Jisas ko si unue hunie naꞌohai mwane aana mae ngeena uuri, “Aalihoꞌi taꞌi nume iꞌoe, na nga taa o hiiwalaimoli aana, kei oa oto huniꞌo.” Na oto mola aana maholona, koni-konihe ingeie e tolana awaa oto.
MAT.8.14	Maholo a Jisas e lai hule aana nume a Pita, na ko leesie keni hungaona e eno aana ko tohungei mataꞌi oto hiitoꞌo. 
MAT.8.15	Oto a Jisas e hele i nimana, na ko tolana awaa oto aana maholona. A keine e taꞌelaꞌi, na ko raretaꞌinie oto a Jisas.
MAT.8.16	Oto aana maholo ko seulehi oto, kire ko si toolea mai mo iini hunge mo liꞌoa aaela aada i saana a Jisas. Oto a Jisas e si oohe aasie mo liꞌoa aaela ngeena mola aani wala, na e haꞌa-uurie mo iini ko mweri. 
MAT.8.17	Nga taa a God e unue hunie a Propet Aesaea e si oa i leune, aana e unue uuri, 
MAT.8.18	Maholo a Jisas e saie uri mwala hunge ko ruru mei saana, oto e unue hunie mo pwaarongoisuli ingeie uri kire ke aatoholo i reune Aasi I Kalili aana aapa poꞌo wau. 
MAT.8.19	Oto ngaeta haꞌa-uusuli aana mo Haꞌatolanga a Mosis e lae mai saana na ko teꞌuri hunie, “Haꞌa-uusuli, nou mwaꞌe-mwaꞌe ni lulu i suliꞌo aana taꞌena nga leu o ko lae aana.”
MAT.8.20	Oto a Jisas e aalamie ko teꞌuri, “Mo usu ni meꞌesu na hule aana kire toꞌo liwe ni maꞌahu ikire, na mo menu loꞌu kire mani toꞌo niuꞌi taane noꞌone, taꞌe ineu a Kale Ni Iinoni hule aana nga leu ni mamalo ineu na haꞌike loꞌu.”
MAT.8.21	Oto ngaeta iini loꞌu hikana mwala ko lulu i sulie ngeena ko teꞌuri hunie, “Poro paine, o ke holaꞌi toliꞌaasieu keꞌu hunie ne ke lai heitolingeꞌinie aamaku.”
MAT.8.22	Oto a Jisas ko teꞌuri hunie, “Haꞌike, taꞌe o ke lulu i sulieu oto molana, na mwaanie o maaꞌoohie mo tolahiꞌanga ni welumalau kei mango nge o ke si lulu i sulieu.”
MAT.8.23	Oto a Jisas na mo pwaarongoisuli ingeie kire mani taꞌelie iiola, kire si lae. 
MAT.8.24	Maholo kire ko kele lae mola suꞌu weu i laona aasi, na painehaꞌana mawasidengi ko tolana hite aada oto. Aahe ko seu aaelasire oto, hule aana iiola na ko karaꞌi dodo oto, taꞌe a Jisas ko maꞌahu mola. 
MAT.8.25	Oto mo pwaarongoisuli ingeie kire ko haꞌalioa na kire ko teꞌuri hunie, “!﻿Haꞌa-uusuli, o ke haꞌa-uurikolu! !﻿Kolu ko karaꞌi mae oto!”
MAT.8.26	A Jisas ko aalamire uuri, “?﻿E ue ni oto omu ko meꞌu urine? !﻿Hiiwalaimolinge iꞌomu e lae otoi oꞌoruꞌe liutaa!” Oto e si taꞌelaꞌi ko ere aana ooru na aahe hunie kire ke mamalo. Oto e si lae mola wai aange hoolaa.
MAT.8.27	Mo pwaarongoisuli ingeie ko tohungei pangataꞌi, na kire ko unue, “?﻿Nga iinoni uri taa ni ie? Hule aana ooru na aahe na kire ko rongo hunie walana.”
MAT.8.28	Maholo a Jisas e lai aarapuu aana poꞌo ni hanue mo Kadara, aana poꞌo ni eesi i Kalili poꞌo taꞌau, ko oodoie e ro mwane kirerue uure mwaanie mo kilipweꞌu. 
MAT.8.29	Oto kire ko uulo oto paine uuri, “?﻿Kalena a God, o ko kotahiꞌemi huni taa? ?﻿Uri o lae mola mai huni haꞌaloiꞌemi, na e kaꞌa hule ue aana maholo hunie?”
MAT.8.30	Na painehaꞌana amaa ni poo ko susude i hoorada i leune. 
MAT.8.31	Oto mo liꞌoa aaela ngeena kire ko eitanaie a Jisas uuri, “Mala o ko oohe aasiꞌemi, o ke toliꞌaasiꞌemi ke lae i laona amaa ni poo taꞌaune.”
MAT.8.32	Oto a Jisas ko unue hunire uuri, “!﻿Omu ke lae!” Oto kire iisitaa, kire si lai sili i laona mo poo. Oto amaa ni poo ngeena kire mani loutaa pwau i aano i sulie uuwo na kire lai pola tala oto aana maoꞌi hunie i eesi, na kire ko meni inu oto.
MAT.8.33	Oto mwala e lio-lio i sulie mo poo ngeena, kire tahi lai hule i henue, na kire ko tarohaꞌinie oto nga taa e rau aana e ro mwane nge mo liꞌoa aaela i saedarue. 
MAT.8.34	Oto ahutana mwala aana huilume ngeena kire ko si lae honosie a Jisas. Maholo kire leesie a Jisas, kire ko meni eitanaie oto hunie uri ke lae mwaanie taitelihana hanue ikire.
MAT.9.1	Oto a Jisas e taꞌelie iiola ikire na ko aatoholo aalihoꞌi loꞌu takoie hanue ko oꞌoꞌo aana i Kapaneam. 
MAT.9.2	E hule taꞌau, oto kire aangaꞌinie mai ngaeta mwane e rarasi i lengine hulite i saana. Oto a Jisas e leesie hiiwalaimolinge ikire e paine, ko si teꞌuri hunie mwane e rarasi ngeena, “Kaleku, saemu ke dodo. Mo oorahaꞌaa iꞌoe saeꞌaasileni e lae oto.”
MAT.9.3	Oto ngaeta mo haꞌa-uusuli aana mo Haꞌatolanga a Mosis ko teꞌuri hunire maraada, “!﻿Haꞌike eena! A mwane ie ko ere toohaꞌinie uri ingeie e paine loꞌu mala a God.”
MAT.9.4	A Jisas e saie oto nga taa kire ko loꞌo-loꞌongaꞌinie, oto ko si teꞌuri hunire, “?﻿E ue nge omu ko loꞌo-loꞌongaꞌi aaela urine? 
MAT.9.5	Omu saie kaꞌu uri erenga ni mola e mwadaꞌu na taꞌena nga iini e sai ere mola uuri, ‘Mo oorahaꞌaa iꞌoe saeꞌaasileni e lae oto.’ Na loꞌu uuri, ‘!﻿Taꞌelaꞌi! O ke toolea hulite iꞌoe, na o ke lae-lae oto.’ Taꞌe huni esuie e ro mei neꞌisaenga ngeena kire aasa oto hiitoꞌo hunie iinoni. 
MAT.9.6	Taꞌe ineu, a Kale Ni Iinoni, ne kei esuie mola mei ola hunie omu ke lio saie uri ineu, nou toꞌo aana noꞌone nanamanga huni saeꞌaasi oorahaꞌaa mai aano i leu.”
MAT.9.6	Oto a Jisas e si teꞌuri hunie mwane e rarasi ngeena, “!﻿Taꞌelaꞌi! O ke toolea hulite iꞌoe, na o ke lae-lae oto i nume iꞌoe.”
MAT.9.7	Oto a mwaena e taꞌelaꞌi na ko lae oto i nume ingeie. 
MAT.9.8	Maholo mwala kire leesie urine, oto kire ko si meꞌu, na kire ko haꞌamanikuluꞌaa God aana e niie nanamanga urine hunie mo iinoni.
MAT.9.9	Maholo a Jisas ko si kele lae mola taꞌau mwaanie leune na ko leesie nga mwane satana a Matiu, e iiꞌo aana leu ingeie huni totola toꞌoha aana takis hunie aalahanga ni Rom. Oto ko teꞌuri hunie a Matiu, “O ke lulu i sulieu.” Oto a Matiu e taꞌelaꞌi ko si lulu i sulie.
MAT.9.10	Oto maholo a Jisas na mo pwaarongoisuli ingeie kire lae huni ngeu peꞌie a Matiu, na hungelana mwala susulu toꞌoha hunie aalahanga ni Rom mala a Matiu, na mo iini hunge aana mwala oorahaꞌaala, kire ko lae noꞌone mai huni ngeu tararuru peꞌire. 
MAT.9.11	Ngaeta mo iini aana mo Parise e leesie urine, oto kire ko upwesie mo pwaarongoisuli uuri, “?﻿E ue nge haꞌa-uusuli iꞌomu ko ngeu na ko inu peꞌie mo iinoni oorahaꞌaala mala mo mwane susulu toꞌoha ngeena?”
MAT.9.12	A Jisas e rongo urine e si aalamire uuri, “Iinoni nge e awaa mola saꞌa saetoꞌo aana ike mwane kure-kure, taꞌe iini nge ko maelaaꞌa haꞌalaa. 
MAT.9.13	Oto omu ke haitalea loꞌu e ue ni mo Uusu-uusu Maaꞌi e unue uuri, 
MAT.9.14	Oto mo pwaarongoisuli a John Loto Maaꞌi kire lae mai saana a Jisas na kire ko dolosi aana uuri, “?﻿E ue kaꞌu nge iꞌemeelu na mo Parise, melu ko oolo-oolongau tarau, taꞌe mo pwaarongoisuli iꞌoe nge kire kaꞌa sai oolongau?”
MAT.9.15	A Jisas e aalamire uuri, “?﻿Mo malahune a poro haalu kire kei saehuu uri taa na kire ko ngeu-ngeu ue aana ngauhe ni haꞌarurunge na a poro haalu e iiꞌo ue peꞌire? Taꞌe kei hule aana hai dinge nge kire kei toolea poro haalu mwaanire, nge kire ke si oolongau taane.”
MAT.9.16	Oto a Jisas ko heꞌi unue loꞌu mei wala ni aalahuunge ie i sulie haꞌa-uusulinge haalu ingeie hunire uuri, “Nga iini e saꞌa loꞌamenaa ike nga toꞌoni lalahuꞌe aana nga mei loꞌamena haalu. Aana maholo ko hodalie, nge mei loꞌamena haalu ngeena kei mwai-mwei na kei hakasie mola toꞌoni lalahuꞌe, oto ke si haka aaela loꞌu mwaanie holaꞌinaꞌo. 
MAT.9.17	Na loꞌu nga iini e saꞌa dedeie ike waen haalu i laona mo ateꞌa lalahuꞌe huni neꞌi-neꞌi waen nge kire asuiꞌi aana teꞌe-teꞌena nanikot. Aena aana maholo waen haalu ngeena kei madoro, ko da mo ateꞌa lalahuꞌe ngeena ko poꞌo, oto kire sai hoka, na waen kei waetaꞌi oto na mo teꞌe-teꞌei ola ngeena kei aaela oto noꞌone. Taꞌe kire kei dedeie waen haalu i laona mo ateꞌa teꞌe-teꞌei nanikot haalu haꞌalaa kire ke si meni iiꞌo diana.”
MAT.9.18	Na maholo a Jisas ko ere-ere ue urine hunire, ngaeta mwane paine aana mo Jiu e lae mai saana, na ko pouruuru i naꞌona na ko teꞌuri, “Kele pule ineu e si mae oto molana, taꞌe o ke lae kaꞌu mei na o ke hele i sapena aana nimemu na kei meuri oto.”
MAT.9.19	Oto a Jisas e taꞌelaꞌi ko lae i sulie, na mo pwaarongoisuli ingeie oto noꞌone peꞌie. 
MAT.9.20	Na ngaeta huꞌe apu raha-raha ko seunie oto hunie aawalai helisi mwana rue,
MAT.9.21	A huꞌena e teꞌurine aena aana e hiiwalaimoli uri maꞌalana ko kele kopi mola aana toꞌoni a Jisas, na kei awaa oto.
MAT.9.22	A Jisas e aaliꞌu na ko leesie a huꞌena, oto ko teꞌuri hunie, “Kaleku saemu ke dodo, hiiwalaimolinge iꞌoe e haꞌa-uuriꞌo oto.” Oto a huꞌena ko tolana awaa oto mwaanie maelaa ni epu aana maholoi satona.
MAT.9.23	Oto a Jisas e lai hule aana nume mwane paine ngeena, na ko leesie mwala ko uuhi-uuhi eu aani saehuunge, na ahutana mwala ko talei eꞌengo oto mola. 
MAT.9.24	Oto ko si teꞌuri hunire, “Omu ke lae i sinaha. Kele pule ie e kaꞌa mae ike, taꞌe ko maꞌahu mola.” Oto kire ko mwesi mola mwaanie. 
MAT.9.25	Na e haro oohera mango, e si sili weu i duru a pulena, na ko hele i nimana. Oto a pulena ko taꞌelaꞌi oto. 
MAT.9.26	Na tataroha aana mei olana ko si taro ahusie oto ahutana poꞌo ni henuena.
MAT.9.27	Oto aana maholo a Jisas ko lae taꞌau mwaanie numena, e ro mwane kire ulu ko aehota lae i sulie peꞌie soinge uuri, “!﻿Kalena Deved Inemauri, o ke aamasiꞌemereꞌi!”
MAT.9.28	Oto a Jisas e lai sili i nume, e ro ulune kirerue ko si lae mai saana. Na a Jisas ko dolosi aadarue uuri, “?﻿Uri more hiiwalaimoli taane aana nou sai haꞌa-uuriꞌomoreꞌi?”
MAT.9.28	Oto kirerue ko aalamie uuri, “Iau, Aalaha, mere hiiwalaimoli oto.”
MAT.9.29	Oto a Jisas e hele wau aana maadarue na ko teꞌuri, “Leune ke rau oto mala hiiwalaimolinge iꞌomoreꞌi.” 
MAT.9.30	Oto maadarue ko tolana lio-lio loꞌu. Na a Jisas ko ere aadarue, ko teꞌuri, “Suꞌuri haꞌarongoa nga iini aana mei ola ienini.”
MAT.9.31	Taꞌe kirerue lae, oto kirerue ko si lai tarohaꞌinie mola i sulie ahutana poꞌo ni henuena nga taa a Jisas e asuie aadarue.
MAT.9.32	Maholo e ro mwane ko iisitaa taꞌau, ngaeta mwala ko toolea loꞌu mei saana a Jisas mwane e kaꞌa sai ere aena aana liꞌoa aaela nge aana. 
MAT.9.33	Oto a Jisas e oohea liꞌoa aaela ngeena mwaanie a mwaena, na a mwaena ko si ere taataha oto. Ahutana mwala kire leesie urine kire ko si meni pangataꞌinie, kire ko teꞌuri, “Uure oto mai waite, nga mei ola urine kie kaꞌa leesie ue mai Israel.”
MAT.9.34	Taꞌe mo Parise kire ko unue mola uuri, “!﻿Iiei! Naꞌohana mo liꞌoa aaela ni mola e niie nanamanga ngeena hunie huni oohe aasie mo liꞌoa aaela.”
MAT.9.35	A Jisas e lae peꞌi maatolie ahutana mo huilume aana poꞌo ni henuena. Na e lae peꞌi haꞌa-uusuli i laona mo nume ni palo-palo mo Jiu aani laeliwalanga aana Tataroha Diana i sulie Aalahanga a God, na e haꞌa-uurie mwala peꞌie taꞌena nga taungei maelaa oto mola. 
MAT.9.36	Oto e lae peꞌi leesie mwala na saena ko si huu peꞌi aamasilada, aana siꞌohaꞌada e paine na kire tatanga hailiu mola mala mo sipu nge nga iini huni lio i suliꞌi haꞌike. 
MAT.9.37	Oto ko unue hunie mo pwaarongoisuli ingeie uuri, “Soꞌokoninge e paine hiitoꞌo, taꞌe mwala auꞌesu kaꞌa hunge ike huni soꞌokoni. 
MAT.9.38	Omu ke aitanaie iini e toꞌo aana hohola hunie ke uusungeꞌinie loꞌu mei nga mwala auꞌesu huni soꞌokoni nana.”
MAT.10.1	Oto e haaraie mai aawalai pwaarongoisuli mwana rue ingeie i saana, na ko niie nanamanga e saka hunire hunie kire ke oohe aasie ahutana mo liꞌoa aaela na huni haꞌa-uurie mwala peꞌie taꞌena nga maelaa hai aaopaꞌi.
MAT.10.2	Ie satana aawalai hurulaꞌaa mwana rue:
MAT.10.2	Eetana a Saemon (haaraꞌinilana loꞌu a Pita),
MAT.10.2	na a Andru (aasine a Saemon),
MAT.10.2	na a Jemes (kalena Sebedi),
MAT.10.2	na a Jon (aasine a Jemes),
MAT.10.3	Na a Pilip,
MAT.10.3	na a Batolomiu,
MAT.10.3	na a Tomas,
MAT.10.3	na a Matiu (mwane e susulu toꞌoha aana takis nana aalahanga ni Rom),
MAT.10.3	na ngaeta Jemes loꞌu (mwane kalena a Alpeas),
MAT.10.3	na a Tadeas,
MAT.10.4	na ngaeta Saemon loꞌu (ngaeta iini aana pulitaa nge ko sare haiseuni huni taꞌaasie aalahanga ni Rom mwaanie hanue i Israel),
MAT.10.4	na a Jiudas Iskariot (iini nge e pweloa a Jisas).
MAT.10.5	Aawalai mwane mwana rue ienini a Jisas e uusungeꞌinire peꞌie mo haꞌananaunge uuri, “Mwaanie omu lae-lae i saana mo Aapoloa Aaopa, wa i saana mo Samaria. 
MAT.10.6	Taꞌe omu ke lae i saana mo sipu e takalo kaꞌu, mwala ni Israel. 
MAT.10.7	Omu ke lae peꞌi laeliwala aana Aalahanga a God ko karaꞌini oto mai. 
MAT.10.8	Omu ke haꞌa-uurie mo iini ko mweri, omu ke taꞌea loꞌu mo iini e mae oto, omu ke haꞌa-uurie mo iini ko sapesalu aana maelaa ni osa, na omu ke oohe aasie mo liꞌoa aaela. Omu hele mwaakule kaꞌu, na omu ke nii mwaakule loꞌu. 
MAT.10.9	Mwaanie omu too-toolea nga mei toꞌoha i laona mo mweꞌi iꞌomu. 
MAT.10.10	Na mwaanie omu too-toolea loꞌu nga mwaꞌi aana omu ko lae aani laeha, wa nga ro toꞌoni, wa nga ro hoꞌohaahiꞌae, wa nga apaꞌa. Aana e diana hunie mwala ke peꞌiꞌomu, aana iinoni auꞌesu e malisine uri nga taa e saetoꞌo aana niilana kei lae hunie.
MAT.10.11	“Oto maholo omu ko lai aarapuu aana nga hanue, omu ke lio hunie a tei kei tola koniꞌomu, na omu ke iiꞌo kaꞌu mola peꞌie hule aana omu kei lae loꞌu mwaanie hanuena. 
MAT.10.12	Na maholo omu ko lai sili i laona nga nume, omu ke haꞌadianaꞌara uuri, ‘Hanuelamanga ke iiꞌo peꞌiꞌomu.’ 
MAT.10.13	Mala mwala aana numena ko tola koniꞌomu, hanuelamanga ke oore peꞌire, taꞌe mala kire kaꞌa tola koniꞌomu oto, kire saꞌa hele aana ike hanuelamanga omu unue ngeena. 
MAT.10.14	Na mala uri nga hanue kaꞌa tola koniꞌomu oto, wa kire ke rongo huniꞌomu, nge omu ke lae mwaanie hanuena, na omu ke tataaꞌinie mo wasa-wasa mwaanie aeꞌaemiu, domana uri nga haꞌapasunge hunire uri a God kei haꞌaloire. 
MAT.10.15	No ko unue oto huniꞌomu, aana dinge ni leinge, haꞌaloilana mwala aana huilume ngeena kei aaela loꞌu hiitoꞌo liutaa aana haꞌaloinge nge kei lae hunie mwala tataꞌala aana e ro huilume i Sodom na i Komora.”
MAT.10.16	Oto a Jisas ko heꞌi teꞌuri loꞌu hunie mo hurulaꞌaa, “Omu ke rongo kaꞌu. No ko uusungeꞌiniꞌomu i matolana mwala e oorahaꞌaa, na saeda huni horoꞌiꞌomu mala mo wawaulo ni meꞌesu ko seunie mo sipu. Aena ngeena omu ke saenanau aana mo tala ni horonga ikire, taꞌe iꞌomu, omu ke maneko mola mala hiroikuu. 
MAT.10.17	Na loꞌu, omu ke lio talamiu aana mo iinoni, aena aana kire kei tooleꞌomu i laona leinge, na kire kei repusiꞌomu i laona mo nume ni palo-palo. 
MAT.10.18	Na tolalamiu kei lae-lae i naꞌona mo mwane paine aana mo aalahanga ni welumalau na i naꞌona mo inemauri hunie leilemiu i tehulaꞌaku. Aana maholo walu olana kei reu uurini, maholo iꞌomu otona huni unu diana aana Tataroha Diana hunire, na loꞌu hunie ahutana mo iinoni ni welumalau. 
MAT.10.19	Maholo kire ko tooleꞌomu i laona leinge, omu ke suꞌuri tolahiꞌe hiitoꞌo aana nga taa omu kei unue wa omu kei ere luhesie uri taa, aena aana a God kei niie taane huniꞌomu nga taa ni unue iꞌomu aana maholona. 
MAT.10.20	Aana omu saꞌa ere tohumiu ike taꞌe peꞌie Liꞌoa a Aamamiu ni kei ere i lalo aamiu.
MAT.10.21	“Aana maholona kei tohungei aaela huniꞌomu toꞌohuu, aana mwala kei niie mo eeside maraada hunie horoꞌilada, na mo mamaꞌa kire kei deu urine noꞌone aana mo mwela ikire, na mo mwela noꞌone kire kei taꞌelaꞌi honosie mo meuꞌana ikire huni horo maesire. 
MAT.10.22	Na ahutana mwala kei teungeꞌiniꞌomu aena aana omu ko lulu i sulieu. Taꞌe iini nge kei uure aꞌailaꞌa taraꞌasi aani hiiwalaimolinge lai hule aana haꞌamangolana, nge a God ke si haꞌa-uurie. 
MAT.10.23	Maholo mwala ko teungeꞌiniꞌomu aana nga hanue, omu ke tahi takoie ngaeta hanue. Aana toꞌohuu no ko unue huniꞌomu uri omu saꞌa roroꞌa haꞌamangoa ike asunge iꞌomu aana ahutana mo henue i Israel na ineu a Kale Ni Iinoni no ko hule oto mai peꞌie manikuluhaꞌana a God.
MAT.10.24	“Iinoni haꞌa-uusulilana ko lae-lae ue, e kaꞌa paine ike liutaa aana haꞌa-uusuli ingeie, wa nga koni-konihe ke paine liutaa aana aalaha ingeie. 
MAT.10.25	E malisine uri tolahana pwaarongoisuli ke urihana oto haꞌa-uusuli ingeie, na koni-konihe ke urihana oto aalaha ingeie. Ineu oto pwaune nume ikolu, na oto mala mwala ko haaraꞌinieu aana naꞌohana mo liꞌoa aaela, iꞌomu, mwala aana nume kire ke si haaraꞌi aaelasiꞌomu loꞌu liutaa.
MAT.10.26	“Taꞌe maꞌalana e urine, omu ke suꞌuri meꞌuteꞌinire, aana taꞌe-taꞌena nga mei ola iinoni ko mumumunie, haataꞌinilana kei saro lae mola, na taꞌena nga mei ola ko reu mumuni, sailana kei saronai lae taane. 
MAT.10.27	Nga taa no ko unu-unu mumuni aana huniꞌomu, omu ke si unu haadaꞌi aana. Na loꞌu nga taa omu ko rorongoa mola maraamiu, omu ke si soingeꞌinie hunie ahutana mwala ke rongoa. 
MAT.10.28	Mwaanie omu meꞌu-meꞌuteꞌinie mo iini ko sare horoꞌiꞌomu, aana kire sai horoꞌie mola sapemiu, taꞌe e aasa hunie kire ke horoꞌie maurihaꞌamiu. Taꞌe omu ke maꞌuteꞌinie mola a God aana taꞌe ingeie haliꞌite nge e toꞌo aana nanamanga huni deu tekelaꞌinie sape na maurihaꞌai i laona dunge ni haꞌamotaahinge. 
MAT.10.29	Omu ke saie kaꞌu uri e ro kele pipisu nga iini e sai holiꞌi mola aana nga taꞌa-taꞌa kele peni pulu, taꞌe hule aana nga iini aadarue e saꞌa mae na Aamamiu e kaꞌa toliꞌaasie. 
MAT.10.30	Na loꞌu omu ke saie uri a God hule aana e sai susulie warai iihune pwaumiu. 
MAT.10.31	Oto omu ke suꞌuri meꞌu, aena aana omu tohungei hiꞌe loꞌu liutaa aana mo pipisu oto hunge.”
MAT.10.32	“Oto mala uri nga iini nge ko unu tahangaꞌinie i naꞌona mo iinoni uri ingeie iinoni ineu, nge ineu noꞌone ne kei unu tahangaꞌinie i naꞌona Aamaku i Lengi. 
MAT.10.33	Taꞌe mala uri nga iini kei taateingeꞌinieu i naꞌona mo iinoni, nge ne kei taateingeꞌinie noꞌone i naꞌona Aamaku i Lengi.”
MAT.10.34	Oto a Jisas ko heꞌi teꞌuri loꞌu, “Mwaanie omu neꞌi-neꞌisae uri nou lae mai hunie ne ke toolea mai hanuelamanga hunie walumalau. !Haꞌike! Nou kaꞌa lae ike mai hunie ne ke toolea mai hanuelamanga, taꞌe horonga kei lae i tehulaꞌana haꞌa-uusulinge ineu. 
MAT.10.35	Aana nou lae mai huni 
MAT.10.37	Nga iini nge ko manata diana hunie aamana wa nikana liutaa aaku, e kaꞌa malisine ike ke neꞌi pwaarongoisuli ineu. Na nga iini ko manata diana hunie kalena mwane wa kalena keni liutaa aaku, e kaꞌa malisine ike ke neꞌi pwaarongoisuli ineu. 
MAT.10.38	Na nga iini e kaꞌa mwaꞌe-mwaꞌe huni sapesalu hule aana maenga i lengine poꞌu-poꞌu i tehulaꞌaku, e kaꞌa malisine ike ke neꞌi pwaarongoisuli ineu. 
MAT.10.39	Na nga iini nge ko kinetaꞌinie maurihaꞌana kei lio oodoie maenga huu. Na taꞌena nga iini nge ko deu tekelaꞌinie maurihaꞌana i tehulaꞌaku, kei lio oodoie maurihe huu.”
MAT.10.40	Oto a Jisas ko heꞌi teꞌuri loꞌu, “Nga iini ko tekuhiꞌomu nge ko tekuhieu eena. Na nga iini nge ko tekuhieu ko tekuhie noꞌone iini e uusungeꞌinieu mei. 
MAT.10.41	Nga iini ko tekuhie nga propet aena aana uri ingeie ko unu-unue walana a God, nge kei hele waaite oto mala propet ngeena. Na nga iini ko tekuhie nga iinoni diana aena aana iinonine e diana, nge kei hele waaite oto noꞌone mala iinoni diana ngeena. 
MAT.10.42	Omu ke saie mola uri maꞌalana nga iini ko niie mola nga mei wei wawai ana nga taꞌa-taꞌa kele iini aana mo iini ko lulu i sulieu, aena aana uri ingeie pwaarongoisuli ineu, na kei hele waaite oto.”
MAT.11.1	Maholo a Jisas e hatongaꞌi wala mango hunie aawalai pwaarongoisuli mwana rue ingeie, e si lae mwaanie i leune na ko lae loꞌu hunie poꞌo ni henue i Kalili huni haꞌa-uusuli na ni laeliwala nana mwala aana mo huilume hao i leune.
MAT.11.2	Oto a Jon Loto Maaꞌi e iiꞌo i nume ni hoꞌo, na maholo ko rongoa tataroha aana asunge a Kraes, oto ko uusungeꞌinie ngaeta mo pwaarongoisuli ingeie i saana huni dolosi aana uuri, 
MAT.11.3	“?﻿Uri iꞌoe ni oto a Haꞌa-uuri kei lae mai, wa melu kei maaꞌoohie ue nga iini aaopa?”
MAT.11.4	Oto a Jisas ko aalamire ko teꞌuri, “Omu ke aalihoꞌi na omu ke haꞌarongoa a Jon aana nga moi taa omu ko rongoꞌi na omu ko leesiꞌi oto. 
MAT.11.5	Aana mo ulu ko lio-lio oto, mo rarasi ko lae-lae diana oto loꞌu, mo iini ko sapesalu aana maelaa ni osa kire mola oto, mo iini e pungu ko rorongo oto loꞌu, na mo iini e mae kire ko meuri eelihoꞌi oto loꞌu. Na laeliwalanga aana Tataroha Diana ko lae oto hunie mo meitale. 
MAT.11.6	Na omu ke haꞌarongoa noꞌone a Jon uri ilenimwaꞌenga paine kei lae hunie mo iini hiiwalaimolinge ikire e susu, na kire kaꞌa neꞌisae rue-ruaꞌa aaku.”
MAT.11.7	Oto mo pwaarongoisuli a Jon kire rorongo i sulie mo aalaminge a Jisas, kire si eelihoꞌi i saana a Jon. Oto a Jisas ko si aehota ere-ere nana mwala i sulie a Jon uuri, “?﻿Maholo omu lae taꞌau i saana Jon i henuesala, nga taa ni omu lae taꞌau huni leesie? ?﻿Ohe omu loꞌongaꞌinie uri a Jon nga iinoni saena e rue-ruaꞌa mala apai rade ko euꞌesuleꞌi aana iiru? !﻿Haꞌike! 
MAT.11.8	?﻿Wa nga ola uri taa ni omu lae-lae taꞌau huni leesie? ?﻿Ohe iinoni e toꞌoni eeni toꞌoni lio manikuluꞌe? !﻿Haꞌike noꞌone! Mwala e toꞌoni urine kire ko oꞌoꞌo mola aana mo nume mo inemauri. 
MAT.11.9	?﻿Taꞌe nga taa ni omu lae taꞌau huni leesie? ?﻿Huni leesie nga propet? !﻿Iau! !﻿E toꞌohuu oto! Na a Jon nge omu leesie e paine loꞌu liutaa aana mo propet oto i naꞌo. 
MAT.11.10	Aana ingeie oto iini nge a God e ere rarangana i laona mo Uusu-uusu Maaꞌi uuri, 
MAT.11.11	No ko unue oto huniꞌomu uri a Jon Loto Maaꞌi e paine liutaa aana taꞌena nga iini e hute mai welumalau. Taꞌe iini nge e mwai-mwei oto liutaa aana Aalahanga a God e paine loꞌu liutaa aana a Jon.
MAT.11.12	Uure oto aana maholo a Jon Loto Maaꞌi e aehota laeliwala lae mai hule siꞌiri, Aalahanga a God ko peine aꞌailaꞌa mola, maꞌalana mo mwane hai-heiseuni ko deu rarahie kire ke paine haahie.
MAT.11.13	Uure oto waite mo uusu-uusu mo propet na mo Haꞌatolanga a Mosis kire unu tahangaꞌinie oto walana a God lae mai hule aana pongine a Jon. 
MAT.11.14	Oto mala uri omu ko mwaꞌe-mwaꞌe ni hiiwalaimoli aana nga taa nge kire unu-unue lae-laeꞌi meine, na a Jon oto propet mala a Elaeja. 
MAT.11.15	Mwaanie omu rorongo aasie mola mo wala ienini, taꞌe omu ke loꞌo-loꞌongaꞌi diana i suliꞌi.
MAT.11.16	“?﻿Ne kei unu haꞌamalaa pwaunge aana maholo ienini aana nga taa? Kire urihana mola pulitaa ni mwela nge ko pwarero i laona amaa, oto ruana nga pulitaa ko ere uuri hunire,
MAT.11.16	Iꞌomu, omu sereꞌinie mola ahutana mo pwareronga,
MAT.11.17	Maholo melu ko kanalie mo kana ni haꞌarurunge namiu,
MAT.11.17	omu saꞌa ilenimwaꞌe wa omu ke mao.
MAT.11.17	Na maholo melu ko kanalie mo kana ni heitolinge namiu,
MAT.11.17	omu saꞌa saehuu wa omu ke ngara.
MAT.11.18	“Iꞌomu, omu urihana mola mo mwela ngeena aena aana maholo a Jon e lae mai, e oolongau na e kaꞌa inu waen ike. Oto ahutana iinoni ko unue uuri, ‘A mwane ngeena nga liꞌoa aaela nge aana.’ 
MAT.11.19	Oto ineu a Kale Ni Iinoni, nou lae mai na no ko ngeu na no ko inu waen mola, oto mwala ko unue loꞌu mola uuri, ‘A mwane ngeena ngauhana e paine na e tohungei sai inu hiitoꞌo. Na mo malahune oto mola mwala susulu toꞌoha na mo iinoni oorahaꞌaa.’ ”
MAT.11.19	Oto a Jisas e haꞌamangoa erenga ingeie uuri, “Taꞌe tolahana mo iini kire toꞌo aana saenanaunge a God kei haataꞌinie uri ikire oto mo iinoni toꞌohuu.”
MAT.11.20	Mo henue nge a Jisas e lae peꞌi esuie mo huꞌi-huꞌite aani, mwala kire kaꞌa aaliꞌu ike mwaanie mo oorahaꞌaa ikire, oto a Jisas e si aehota ere aaelasire na ko teꞌuri, 
MAT.11.21	“!﻿Kei aaela oto liutaa huniꞌomu mo Korasin! !﻿Na noꞌone huniꞌomu mo Betsaeda! Mala uri mo huꞌi-huꞌite nge asuileni e lae huniꞌomu ngeena, asuileni ke lae urine hunie mo puꞌo i Taea na i Saedon, haꞌalaa mwala aana e ro huilume ngeena kire pwani oonisae oto waite. Kire karaꞌi haꞌamwai-mweiꞌara aani hoꞌosilana mo toꞌoni lalahuꞌe, na ipe aani pwasaꞌora huni haataꞌinie uri kire aaliꞌu oto mwaanie mo oorahaꞌaa ikire. 
MAT.11.22	No ko unue oto huniꞌomu uri aana dinge ni leinge a God kei aamasie mo iinoni tataꞌala i Taea na i Saedon loꞌu liutaa aamiu. 
MAT.11.23	?﻿Na huniꞌomu mo Kapaneam, omu ko loꞌo-loꞌongaꞌi uri a God kei sulu alaꞌa aamiu taꞌau i Lengi? !﻿Haꞌike! A God kei aasiꞌomu mola hai aano aana leu ni haꞌamotaahinge. Aana mo huꞌi-huꞌite nge asuileni e lae huniꞌomu, kire ke rau urine hunie hanue aaela i Sodom, haꞌalaa ingeie e iiꞌo mola ue hule mai siꞌiri. 
MAT.11.24	No ko unue oto huniꞌomu uri aana dinge ni leinge haꞌamotaahilemiu kei lae loꞌu liutaa aana i Sodom.”
MAT.11.25	Na aana maholona a Jisas e teꞌuri, “Mamaꞌa, iꞌoe oto o aalaha haahie i Lengi na mai aano. Uure oto waite o mumunie Tataroha Diana mwaanie kira saenanau, taꞌe ie o ko haataꞌinie oto hunie mo iini kaꞌa saenanau. Oto no ko tohungei paalaheꞌo, 
MAT.11.26	Mamaꞌa, aana o oalaꞌinie hunie ke lae oto urine.”
MAT.11.27	Oto e si teꞌuri loꞌu hunie mwala, “Aamaku e niie oto ahutana walu ola hunieu hunie ne ke paine haahiꞌi. Na nga iini kaꞌa manataꞌinie ike a Kale taꞌe a Mamaꞌa mola haliꞌite. Na nga iini e kaꞌa manataꞌinie ike a Mamaꞌa taꞌe a Kale mola haliꞌite, na mo iini nge a Kale ko lio hilisire huni unu haataꞌi aana Aamana.
MAT.11.28	“Omu ke lae mai seeku ahutemiu mo iini omu ko weo aana omu ko tolahiꞌe, hunie ne ke haꞌamamaloꞌomu. 
MAT.11.29	Omu ke lae mai huni aangaꞌinie tori
MAT.11.30	Aena aana tori aana haꞌa-uusulinge ineu e mwadaꞌu, na ludaa ineu e mwa-mwate huni aangaꞌinie.”
MAT.12.1	Oto loꞌu mola aana ngaeta Dinge Maaꞌi Mo Jiu, a Jisas na mo pwaarongoisuli ingeie kire ko lai liu i laona mo hohola ni ola mala mo kooni. Maholona na mo pwaarongoisuli kire ko hiolo, oto kire ko aehota aroa oto nga mo iini, na kire ko ngeue oto hue-hueni. 
MAT.12.2	Maholo mo Parise kire leesie urine, oto kire ko ere uuri hunie a Jisas, “!﻿Ei, leesie kaꞌu! Mo pwaarongoisuli iꞌoe ko deu esunge mola aana Dinge Maaꞌi ikie, mei ola e aapu aana Haꞌatolanga a Mosis.”
MAT.12.3	Oto a Jisas e aalamire ko teꞌuri, “Omu saie taane nga taa nge a Deved Inemauri e asuie, aana maholo ingeie na ngaeta mo iini loꞌu peꞌie kire hiolo. ?﻿Taꞌe e ue ni omu kaꞌa rongo saie ike neꞌisaenga aana? 
MAT.12.4	A Deved na mo mwane ingeie kire lae sili i laona nume maaꞌi a God, na kire ngaue mo bred maaꞌi, mo ola niilana e lae hunie a God. Taꞌe mo Haꞌatolanga a Mosis e unue kire kaꞌa malisine ike kire ke ngaue, aana taꞌe mo pris haliꞌite kire sai ngaue taungei bred maaꞌi urine. Taꞌe maꞌalana e urine, a God kaꞌa leie ike haahie. 
MAT.12.5	Na omu saai oodoie kaꞌu noꞌone mola i laona mo Haꞌatolanga a Mosis uri mo pris ko deu huꞌisie noꞌone mola mo haꞌatolanga aena kire ko esu i suli Dinge Maaꞌi hai Nume Maaꞌi Peine. ?﻿Taꞌe e ue omu kaꞌa saie ike uri kire kaꞌa roroꞌa aana? 
MAT.12.6	Taꞌe ineu, no ko unue huniꞌomu uri ngaeta iini e paine liutaa aana Nume Maaꞌi Peine taane i leu. 
MAT.12.7	Aana a God e unue i laona mo Uusu-uusu Maaꞌi uuri, 
MAT.12.8	Aana ineu a Kale Ni Iinoni oto nou aalaha haahie Dinge Maaꞌi.”
MAT.12.9	Oto a Jisas e uure mwaanie leune ko si lae hunie ngaeta nume ni palo-palo, 
MAT.12.10	na nga mwane kiꞌine e heko ingeie i laona numena. Ngaeta mwala noꞌone i leune kire ko sare pwelu wala i lengine a Jisas uri ko deu aaela. Oto kire ko dolosi aana uuri, “?﻿Ohe e ado taane aana mo Haꞌatolanga a Mosis huni haꞌa-uuri aana Dinge Maaꞌi ikie wa haꞌike?”
MAT.12.11	A Jisas e aalamire ko teꞌuri, “?﻿A tei hikemiu e kaꞌa sai esu aana Dinge Maaꞌi? ?﻿Mala uri nga sipu iꞌoe e teke i laona nga kalinge aana Dinge Maaꞌi, nge o kei uaa? ?﻿Uri maꞌalana Dinge Maaꞌi na o saꞌa lai hele aana hunie o ke waꞌi eelihoꞌi aana mwaanie kalinge? 
MAT.12.12	Aana iinoni e hiꞌe loꞌu liutaa aana sipu, oto mo Haꞌatolanga ikie e toliꞌaasie uri kie sai peꞌie mola nga iinoni aana Dinge Maaꞌi.”
MAT.12.13	Oto e si unue hunie mwane kiꞌine e heko ngeena uuri, “O ke lalaaꞌinie kiꞌimu.” Oto e lalaaꞌinie kiꞌine, na e diana oto loꞌu mala ngaeta poꞌo ni kiꞌi. 
MAT.12.14	Oto mo Parise kire leesie urine, kire si iisitaa mwaanie nume ni palo-palo na kire ko meni wala oto huni horo maesie a Jisas.
MAT.12.15	Oto a Jisas mone e manataꞌinie mola uri mo Parise ko loꞌo-loꞌongaꞌi huni horoꞌie, e si lae mwaanie i leune, na mwala hunge ko lae i sulie. Oto e haꞌa-uurie ahutana mo iini ko mweri, 
MAT.12.16	na ko si ere honosire mwaanie kire haꞌarongoa nga iini uri ingeie a tei. 
MAT.12.17	E teꞌurine huni haꞌa-oaie nga taa a God e unue kaꞌu aana Propet Aesaea uuri, 
MAT.12.22	Oto ngaeta mwala kire toolea mai i saana Jisas nga mwane e ulu na kaꞌa sai ere ike aena aana liꞌoa aaela nge aana. Oto e haꞌa-uurie uri hunie ke ere-ere na ke lio-lio loꞌu. 
MAT.12.23	Ahutana mwala ko meni pangataꞌinie nga taa a Jisas e asuie, na kire ko teꞌuri, “?﻿Ohe Kalena Deved Inemauri ni ienini, a Kraes?”
MAT.12.24	Maholo mo Parise kire rongo urine, oto kire ko unue uuri, “!﻿Haꞌike eena! A Bielsebul, naꞌohana mo liꞌoa aaela nge e niie nanamanga ngeena hunie huni oohe aasie mo liꞌoa aaela urine.”
MAT.12.25	A Jisas e manataꞌinie mola mo loꞌongaꞌinge ikire, oto ko si teꞌuri, “Taꞌena nga aalahanga kei oopa aani heiseuninge honosie maraana, nge kei naꞌonga oto. Na taꞌena nga hanue wa taꞌena nga nume nge kei oopa maraana, nge kei eiꞌaa oto. 
MAT.12.26	Na mala uri ngaeta mo liꞌoa aaela i laona aalahanga a Satan ko oohe aasie ngaeta mo liꞌoa aaela loꞌu, nge aalahanga ingeie e oopa oto, na kei eiꞌaa oto. 
MAT.12.27	?﻿Nge mala omu ko unue uri ineu no ko sikeraꞌinie mo liꞌoa aaela aana nanamanga a Bielsebul e niie hunieu, oto a tei kaꞌu e niie nanamanga hunie mo pwaarongoisuli iꞌomu huni sikeraꞌinie mo liꞌoa aaela? ?﻿A Bielsebul? !﻿Haꞌike! Nga taa mo pwaarongoisuli iꞌomu kire ko esuie e haataꞌinie oto uri iꞌomu ni omu takalo. 
MAT.12.28	Taꞌe ineu, no ko oohe aasie mo liꞌoa aaela aana nanamanga a God. Na leune e haataꞌi diana aana oto uri Aalahanga a God e hule oto i seemiu.”
MAT.12.29	Oto a Jisas ko heꞌi ere ni aalahuunge loꞌu i sulie nanamanga ingeie e saka liutaa aana Satan, na ko teꞌuri, “Nga mwane saꞌa sili ike i laona nume ngaeta ramo hunie ke pelie toꞌo-toꞌolana, taꞌe kei holaꞌi tapolie na kei pwesue, nge purine ke si toolea ahutana mo ola ingeie.”
MAT.12.30	Oto a Jisas e heꞌi teꞌuri loꞌu, “Taꞌena nga iini oto e kaꞌa aapa peꞌieu, ingeie maelonga ineu. Na nga iini oto kaꞌa soꞌokoni iinoni peꞌieu hunie Aalahanga a God, ingeie ni ko oohe tatangaꞌinie mwala mwaanie a God. 
MAT.12.31	Aena ngeena no ko unue huniꞌomu uri a God e sai saeꞌaasie taꞌena nga oorahaꞌaa na taꞌena nga iini ko ere mwakataꞌinie. Taꞌe iini ko ere mwakataꞌinie Liꞌoa Maaꞌi, saeꞌaasilana e saꞌa lae ike oto ooꞌoo.
MAT.12.32	Wa nga iini ko ere mwakataꞌinie a Kale Ni Iinoni, saeꞌaasilana e sai lae mola, taꞌe iini ko ere mwakataꞌinie Liꞌoa Maaꞌi, saeꞌaasilana e saꞌa lae ike oto ooꞌoo, mai leu aana walumalau ienini wa aana iini ue mai.”
MAT.12.33	Oto a Jisas e heꞌi teꞌuri loꞌu, “Ai e mauri diana nge kei hungu eeni hue-huei ei diana, taꞌe ai aaela kei hungu oto aani hue-huei ei aaela, aana lio sailana ai ko lae-lae oto aana hue-huana. 
MAT.12.34	!﻿Iꞌomu oto mo mwaa! ?﻿Omu kei roroꞌa unue mo ola diana uri taa, na hule aana iꞌomu maraamiu na omu kaꞌa diana? Aana wawana iinoni oto ko unu-unue nga taa saena e honu aana. 
MAT.12.35	Iinoni diana e toꞌo aana mo loꞌongaꞌinge diana i laona saena, na kei haataꞌiniꞌi aana mo ola diana kei esuiꞌi. Taꞌe iinoni aaela e toꞌo aana mo loꞌongaꞌinge aaela i laona saena, na kei haataꞌiniꞌi aana mo ola aaela kei esuiꞌi.
MAT.12.36	“No ko unue oto huniꞌomu uri aana dinge ni leinge taꞌena nga mei wala oto mola mo iinoni ko talei unu-unue, iidumileni kei lae. 
MAT.12.37	Aana leilemu kei lae oto i sulie walamu, huni haataꞌinie uri o oodotaꞌi taane wa o takalo oto.”
MAT.12.38	Oto ngaeta mo haꞌa-uusuli aana mo Haꞌatolanga a Mosis na ngaeta mo Parise kire ko teꞌuri hunie a Jisas, “Haꞌa-uusuli, melu sare leesie uri o ke asuie kaꞌu nga huꞌi-huꞌite huni haataꞌinie uri a God ni e niie nanamanga huniꞌo.”
MAT.12.39	Oto a Jisas ko aalamire ko teꞌuri, “!﻿Haꞌike eena! Pwaunge ienini, omu lae otoi aaela hiitoꞌo. Suata omu kaꞌa sai kinetaꞌiniꞌomu ike nana a God. Omu ko sukaau taane hunie nga huꞌi-huꞌite, taꞌe nou saꞌa asuie ike. Taꞌa-taꞌa huꞌi-huꞌite nou sai haataꞌinie aamiu oto nga taa e rau aana a Propet Jona oto waite. 
MAT.12.40	Mala kaꞌu a Jona e iiꞌo i laona ho iiꞌe paine e oolu hei aatowaa na e oolu hei rodo, nge a Kale Ni Iinoni kei iiꞌo noꞌone urine i laona mwakano hunie e oolu hei aatowaa na e oolu hei rodo. 
MAT.12.41	Aana dinge ni leinge mo Ninive kire kei taꞌelaꞌi, oto kire kei ere aamiu uri omu tohungei takalo oto liutaa. Aana ikire mo maelonga aaela mo Jiu, taꞌe kire oonisae oto mwaanie mo oorahaꞌaa ikire aana kire rongoa laeliwalanga a Propet Jona. Taꞌe no ko unue oto huniꞌomu uri nga iini taane i matolamiu i leu e paine loꞌu liutaa aana Jona. 
MAT.12.42	Aana dinge ni leinge Toro ni Siba kei taꞌelaꞌi noꞌone honosiꞌomu aana pwaunge ienini, na kei ere aamiu uri omu tohungei takalo oto liutaa. Aana ingeie e uure haꞌatau oto i ngongoꞌana walumalau huni lae mai rongoa mo haꞌa-uusulinge ni saenanaunge a Solomon Inemauri. Na no ko unue oto huniꞌomu uri ngaeta iini e paine loꞌu liutaa aana Solomon taane i matolamiu i leu, taꞌe omu ko leledie mola.”
MAT.12.43	Oto a Jisas e heꞌi ere ni aalahuunge loꞌu i sulie pwaunge aana maholona, na ko teꞌuri, “Maholo nga liꞌoa ni oorahaꞌaa ko iisitaa mwaanie nga iinoni, kei waloliu i laona hanuesala ni lio hunie nga leu ni mamalo ingeie. Mala uri e kaꞌa lio oodoie oto nga leu, 
MAT.12.44	nge ke si teꞌuri hunie maraana, ‘Ohe ne kei ooli loꞌu mola takoie nume ineu, iini nou iisitaa kaꞌu mwaanie.’ Oto e ooli taꞌau na ko lio oodoie a mwaena e urihana nume nge kire tala rereꞌa aana, na kire hataaꞌi diana aana mo ola i laona. 
MAT.12.45	Oto ko si lae loꞌu huni toolea mai ngaeta hiu liꞌoa ni oorahaꞌaa aaela loꞌu liutaa aana ingeie. Oto kire lae, kire ko si lae oto iiꞌo huu i laona iinonine. Oto aana haꞌamangolana, tolahana iinonine loꞌu mei puri ko si tohungei aaela oto hiitoꞌo liutaa aana tolahana holaꞌinaꞌo.”
MAT.12.46	Maholo a Jisas ko ere-ere ue hunie mwala, na a nikana peꞌie maeni eesine mwane nge kire hute peꞌie, kire ko hule oto. Oto kire uure mola taꞌi sinaha, kire ko si dodolosi uri hunie kire ke ere peꞌie. 
MAT.12.47	Oto ngaeta iini aana mwala ngeena ko unue hunie a Jisas uuri, “!﻿Lio kaꞌu! A nikemu na mo eesimu kire uure mola taꞌi sinaha, na kire ko sare ere peꞌiꞌo.”
MAT.12.48	Oto a Jisas e aalamie na ko teꞌuri hunie iinonine, “?﻿A tei ni a nikeku? ?﻿Na kira tei ni maeni eesiku?” 
MAT.12.49	Oto ko uusuie mola mo pwaarongoisuli ingeie na ko teꞌuri, “Lio kaꞌu, nikeku na maeni eesiku kaꞌu ie. 
MAT.12.50	A tei nge ko deu i sulie nga taa Aamaku i Lengi e saetoꞌo aana, ingeie ni aasiku na a nikeku.”
MAT.13.1	Na loꞌu aana hai dingena a Jisas e iisitaa mwaanie nume, e si lae hai reune Aasi I Kalili. 
MAT.13.2	Na aena aana mwala kire ruru mei saana kire lae oto i hunge, e si taꞌelie iiola mwaanie kire uure suꞌu-suꞌuie, oto ko si haꞌa-uusulire maholo kire uure hai oone. 
MAT.13.3	Mo ola hunge a Jisas e unuꞌi hunie mwala ngeena aani aalahuunge uuri, “Ngaeta mwane auꞌesu hohola e oꞌoꞌo, oto ko lai hesie mo litei ola ingeie mala mo kooni. Hasinge ngeena ko lae mola aana tataaꞌinilana mo lite, 
MAT.13.4	na maholo ko tatataaꞌinie mo litei ola hailiu i laona hohola ingeie, ngaeta mo lite iini eeni kire ko teke i reune tala. Oto mo menu kire loho mai, kire ko ngeuꞌi mola. 
MAT.13.5	Ngaeta mo lite iini kire ko teke i lengine mei heu-heue. Oto mo lite ngeena kire ko tolana pwito poi aena aana mei mwakano ngeena e kaꞌa piꞌola ike. 
MAT.13.6	Taꞌe e hule aana maholo sato ko peine, oto sato ko madorohiꞌi oto hiitoꞌo, na kire ko nunulu mola aena aana kire kaꞌa susuꞌimi ike hiitoꞌo i aano. 
MAT.13.7	Ngaeta mo litei ola kire ko teke i matolana mo walo kau-keu. Oto kire ko pwito tararuru peꞌie mo walo kau-keu, taꞌe mo walo kau-keu kire paine haahiꞌi na kire ko si melusiꞌi mola. 
MAT.13.8	Taꞌe ngaeta mo litei ola kire teke i lengine mei mwakano diana. Kire lai pwito diana na kire hungu, nga mo iini kire hungu oolu aawala, na nga mo iini e oono aawala, na nga mo iini tangalau.”
MAT.13.9	Oto a Jisas e si ere ooreta hunire uuri, “Mwaanie omu rorongo aasie mola mo wala ienini, taꞌe omu ke loꞌo-loꞌongaꞌi diana i suliꞌi.”
MAT.13.10	Oto mo pwaarongoisuli e lae mai saana a Jisas, na kire ko dolosi aana uuri, “?﻿E ue ni o ko ere-ere aani aalahuunge haliꞌite aana maholo o ko haꞌa-uusulie mwala?”
MAT.13.11	A Jisas e aalamire ko teꞌuri, “No ko teꞌurine aena aana a God e lio hilisiꞌomu hunie omu ke saenanau aana walaimolinge mumuni aana Aalahanga ingeie, taꞌe ke iiꞌo mumuni ue mwaanire. 
MAT.13.12	Aana taꞌena nga iini e mwaꞌe-mwaꞌe huni rongo i sulie mo haꞌa-uusulinge ineu, nge sapeilana saenanaunge ni Lengi kei lae loꞌu oto liutaa hunie. Taꞌe a tei nge e kaꞌa mwaꞌe-mwaꞌe huni rongo i sulie mo haꞌa-uusulinge ineu, nge maꞌalana uri nga kele mei saenanaunge ni Lengi e toꞌo aana, taꞌe taꞌaasilana kei lae mola mwaanie. 
MAT.13.13	Oto no ko ere-ere ni aalahuunge haliꞌite hunire, aena aana kire ko lio-lio, taꞌe kire saꞌa lio saie ike, na kire ko rorongo, taꞌe kire saꞌa rongo saie ike. 
MAT.13.14	Aena ngeena mo erenga a God e unuꞌi aana a Propet Aesaea ko oa oto aana e unue uuri, 
MAT.13.16	Taꞌe deidehiꞌomu aana maamiu ko lio sai ola na aalingemiu ko rongo sai ola. 
MAT.13.17	Aana no ko unue oto huniꞌomu uri hungelana mo propet na mo mwane oodotaꞌi kire tohungei sasare leesie mo ola omu ko leesiꞌi ie, taꞌe kire kaꞌa lio mangini, na uri huni rongoa mo ola omu ko rongoꞌi ie, taꞌe kire kaꞌa rongo lelengani.”
MAT.13.18	“Oto iꞌomu, omu ke rongoa kaꞌu loꞌongaꞌinge aana aalahuunge i sulie iini ko hesi aani tataaꞌinilana mo lite, na hunie omu ke saie. 
MAT.13.19	Tala nge mo lite ngeena kire teke i sulie e urihana mo iini nge kire rongoa taane mo wala aana Aalahanga a God. Taꞌe e kaꞌa tewa na a Satan e lae mai ko taꞌaasie nga taa nge hasilana e lae kaꞌu i manatada. 
MAT.13.20	Na mo iini nge manatada e urihana mei mwakano hau-heue ngeena, kire rongoa walana God, na oto lau-leu kire ilenimwaꞌe haahie. 
MAT.13.21	Taꞌe e kaꞌa susuꞌimi diana ike mone i manatada, oto e saꞌa iiꞌo tewa ike. Maholo siꞌohaꞌanga kei toolera wa taungeꞌinilada kei lae i tehulaꞌana mei wala ngeena, oto kire ko tolana mamalo oto mwaanie. 
MAT.13.22	Nga mo iini loꞌu manatada e urihana mei mwakano e honu aana walo kau-keu ngeena, kire rongoa noꞌone walana God, taꞌe kire neꞌisae painesie mola mau-meuringe aana walumalau. Kire tolahiꞌe, na kire saetoꞌo aana mola toꞌo-toꞌonga, na kire ko saehanalie taꞌena nga ola. Oto mo wala diana ngeena kire kaꞌa pwito kohi, na kire kaꞌa hungu ike loꞌu. 
MAT.13.23	Taꞌe mo iini loꞌu, mo iini urihana mei mwakano diana ngeena, kire rongoa mo wala ngeena, oto kire lulu i suliꞌi. Oto kire hungu diana oto eena, mo iini oolu aawala, na nga mo iini oono aawala, na nga mo iini tangalau.”
MAT.13.24	Oto a Jisas ko heꞌi unue loꞌu ngaeta mei aalahuunge hunie mwala uuri, “Aalahanga a God e urihana iinoni e hasie mo litei ola diana mala kooni i laona hohola ingeie. 
MAT.13.25	Oto aana ngaeta hai rodo, maholo ahutana mwala ko maꞌahu mango oto, maelonga ingeie e lae mumuni mei, ko hesie mo rea mola i matolani, ko si tehi mwaaniꞌi. 
MAT.13.26	Oto e ro taungei olana ko meni pwito poi na kire karaꞌi lio sada mola. Taꞌe aana maholo mo kooni ko aehota hungu oto, mo rea ko si haataꞌi aana kire kaꞌa sai hungu ike. 
MAT.13.27	Mo koni-konihe iinoni ngeena kire lae mai saana, oto kire ko teꞌuri hunie, ‘!﻿Poro paine! ?﻿Uri mo rea kire uure loꞌu i tei na o hasie kaꞌu mo litei ola diana i laona hohola iꞌoe?’
MAT.13.28	“Oto ko aalamire uuri, ‘Nga maelonga ni oto e teꞌurine ngeena.’
MAT.13.28	“Oto kire ko dolosi aana uuri, ‘?﻿Uri o saetoꞌo aana melu ke lai ware aasie mo rea?’
MAT.13.29	“Oto ko aalamire uuri, ‘Suꞌuri, mwaanie omu ware pele aana nga mo kooni peꞌie mo rea. 
MAT.13.30	Toliꞌaasie kaꞌu mo kooni na mo rea ke mani pwito tararuru hule aana soꞌokoninge. Oto ne ke si unue hunie mo iini ko soꞌokoni uri kire ke holaꞌi ware aasie mo rea, kire ke loko i hoꞌo huni uunu aasiꞌi. Oto kire ke si haro soꞌokonie loꞌu mo kooni huni neꞌiꞌi lengine haa ineu.’ ”
MAT.13.31	A Jisas ko heꞌi unue loꞌu ngaeta mei aalahuunge hunire uuri, “Aalahanga a God e urihana iinoni e hasie litei ola aana ai mastad i laona hohola ingeie. 
MAT.13.32	Kele litei ola oto mola mwai-mwei liutaa aana ahutana mo litei ola kolu sai hesiꞌi, taꞌe maholo ko pwito, hule aana ingeie oto e paine liutaa aana mo ola i laona hohola, na maholo ko peine na ko neꞌi ei oto, mo menu ko si lae mai tola niuꞌi i lengine sasarana.”
MAT.13.33	Oto ko heꞌi unue loꞌu ngaeta aalahuunge hunire uuri, “Aalahanga a God e urihana noꞌone kele mei iis nge huꞌe e pwaie i laona nimei pulaoa oto paine, na ahutana e haro poꞌo mango mola aana e hane.”
MAT.13.34	A Jisas e ere-ere oto tarau aani aalahuunge hunie mwala, hule aana e saꞌa ere ike hunire na e kaꞌa ere aana aalahuunge. 
MAT.13.35	E ere-ere urine huni haꞌa-oaie nga taa a propet e unue uuri, 
MAT.13.36	Oto a Jisas e lae mwaanie mwala, e si lai sili i nume. Na mo pwaarongoisuli ingeie kire lae mai saana, oto kire ko teꞌuri hunie, “O ke unue kaꞌu oodoiꞌemeelu, nga taa ni loꞌongaꞌinge aana aalahuunge i sulie mo rea i laona hohola.”
MAT.13.37	A Jisas e aalamire oto ko teꞌuri, “Iini e hasie mo lite diana nge a Kale Ni Iinoni otona, 
MAT.13.38	na hohola walumalau eena. Litei ola diana mwala aana Aalahanga a God eena, na mo rea oto mo iinoni a Satan, 
MAT.13.39	na maelonga nge e tataaꞌinie mo rea ingeie oto a Satan. Na soꞌokoninge oto haꞌamangolana walumalau, na mo iini ko soꞌokoni oto mo ensel. 
MAT.13.40	Mala soꞌokonilana mo rea na uunu-aasileni e lae kaꞌu laloi dunge, nga taa kei reu aana haꞌamangolana walumalau eena. 
MAT.13.41	A Kale Ni Iinoni kei uusungeꞌinie mo ensel ingeie huni taꞌaasie mo iini aaela mwaanie aalahanga ingeie. Oto kire ke soꞌokoni aasie mo iini ko haꞌatataroa mwala hunie oorahaꞌaa na mo iini ko da tataꞌalanga. 
MAT.13.42	Oto kire kei aasire i laona dunge ni haꞌamotaahinge, leu ngaranga na saehuunge e paine aana. 
MAT.13.43	Taꞌe mwala a God kire kei lae i laona aalahanga aamada, na kire ke si raa oto mala rarangana sato. Mwaanie omu rorongo aasie mola mo wala ienini, taꞌe omu ke loꞌo-loꞌongaꞌi diana i suliꞌi.”
MAT.13.44	Oto a Jisas ko heꞌi unue loꞌu ngaeta mei aalahuunge hunire uuri, “Aalahanga a God e urihana mwaꞌii toꞌoha mumunilana e lae kaꞌu i laona mei aano. Oto nga mwane e lai lio oodoie, oto ko neꞌi eelihoꞌi aana hunie ke iiꞌo mumuni. A mwaena ko tohungei neꞌisae paine mone aana mwaꞌii toꞌoha ngeena, oto hule aana e ilenimwaꞌe mola huni toliꞌaasie ahutana toꞌo-toꞌolana i tehulaꞌana. Oto e si lai haꞌaholingeꞌinie toꞌo-toꞌolana, na ko eelihoꞌi loꞌu huni holie mei aano ngeena peꞌie mwaꞌii toꞌoha nge e lai lio oodoie.
MAT.13.45	“Aalahanga a God e urihana noꞌone mwane ko lio hunie mo uꞌumaai dehi diana. 
MAT.13.46	Na maholo e lio oodoie hohoi ola nge e lae otoi diana liutaa, ko si haꞌaholingeꞌinie ahutana toꞌo-toꞌolana, na ko holie hohoi olana.”
MAT.13.47	“Aalahanga a God e urihana noꞌone huꞌo mwala wee-weesi kire aasie i eesi, oto kire ko weꞌi haahie taꞌe-taꞌena nga iiꞌe oto mola. 
MAT.13.48	Huꞌo mone e honu aani iiꞌe, oto kire waꞌinie i oone, kire si iiꞌo i aano, kire ko oopaa mo iiꞌe. Mo iini diana kire ko onimeꞌiniꞌi laloi ite, na mo iini aaela kire ko aasiꞌi. 
MAT.13.49	Kei urine noꞌone aana haꞌamangolana walumalau aana mo ensel kei siho mai, na kire kei oopaa kira oorahaꞌaa mwaanie mo iini oodotaꞌi. 
MAT.13.50	Na kire kei aasire i laona dunge ni haꞌamotaahinge, leu ngaranga na saehuunge e paine aana.”
MAT.13.51	Oto a Jisas e dolosi aana mo pwaarongoisuli ingeie uuri, “?﻿Omu sai diana aana taane oto mo loꞌongaꞌinge aana mo aalahuunge ienini?”
MAT.13.51	Oto kire ko aalamie uuri, “Iau, melu saiꞌi taane oto.”
MAT.13.52	Oto a Jisas ko si aalamire loꞌu uuri, “Nge ko urine ahutana mo haꞌa-uusuli aana mo Haꞌatolanga a Mosis nge kire lae mai neꞌi pwaarongoisuli i laona Aalahanga a God, kire urihana iinoni e toꞌo aana nume. Na nume ngeena e honu aana mo ola diana huni peꞌie mo iinoni, mo iini e lalahuꞌe, na nga mo iini mo ola haalu. Aana iinoni urine e sai haꞌa-uusuli aana mo tolahai ola lalahuꞌe, na mo ola haalu noꞌone.”
MAT.13.53	Maholo a Jisas e saro unu mangoa mo aalahuunge ienini, e si lae mwaanie i leune, 
MAT.13.54	na ko eelihoꞌi oto hunie huilume nge e paine taꞌe aana. E haꞌa-haꞌa-uusuli i laona nume ni palo-palo, na mo iini e rongoa mo haꞌa-uusulinge ingeie, kire ko tohungei pangataꞌi oto hiitoꞌo hule aana kire ko dolosi oto uuri, “?﻿A mwane ie e lae kaꞌu i toolea mo saenanaunge ngeena uure i tei? ?﻿Na e toolea nanamanga huni esuie mo huꞌi-huꞌite mala kolu ko rongoꞌi aana ngeena uure i tei? 
MAT.13.55	Ingeie kalena mola mwane aadu-eedu ni ngeena. Nikana kaꞌu mola a Meri, na mo eesine kire mani hute kaꞌu mola a Jemes, na a Josep, na a Saemon, na a Jiudas. 
MAT.13.56	Mo eesine keni kaꞌu noꞌone mola kire iiꞌo peꞌikolu i Nasaret ie. ?﻿Ohe ingeie e lai toolea kaꞌu mo ola ienini uure i tei?” 
MAT.13.57	Oto aena aana kire neꞌisae urine, nge kire kaꞌa sare rongo ike hunie walana.
MAT.13.57	Oto a Jisas ko teꞌuri hunire, “Ahutana mwala kire sai haꞌamaꞌu taane aana nga propet. Taꞌe mwala oto aana hanue ingeie na mo iini aana nume ingeie maraana haꞌalaa kire saꞌa haꞌamaꞌu ike aana.” 
MAT.13.58	Oto e kaꞌa asuie ike nga mo huꞌi-huꞌite hunge i leune aena aana kire kaꞌa hiiwalaimoli ike aana.
MAT.14.1	Maholo a Herod Antipas, aalaha aana poꞌo ni henue i Kalili, e rongo tarohana a Jisas aana mo huꞌi-huꞌite ko esuiꞌi, 
MAT.14.2	oto ko ere uurini hunie mo naꞌohai mwane ingeie, “A Jon Loto Maaꞌi ni oto e mauri loꞌu ie, kaꞌu e toꞌo aana nanamanga huni deu huꞌi-huꞌite ngeena.”
MAT.14.3+MAT.14.4	A Herod e ere urine aena aana a Jon Loto Maaꞌi e mae oto. Na laladonga i sulie maelana a Jon e lae uuri. Holaꞌinaꞌo, keni satana a Herodias ingeie huꞌe a Pilip mwane aasine a Herod. Taꞌe lae-lae a Herod ko heꞌi toolea loꞌu a huꞌena mwaanie a Pilip aasine. Oto a Jon Loto Maaꞌi e unu-unue hunie a Herod uuri, “Aana Haꞌatolanga a Mosis, e kaꞌa adona ike uri hunie o ke toꞌo aana loꞌu a Herodias aena aana ingeie huꞌe a Pilip aasimu.” Oto a Herod e si unue kire ke tapolie a Jon Loto Maaꞌi na kire ke pwasue aani iieli heu na kire ke neꞌie i nume ni hoꞌo. 
MAT.14.5	A Herod e sare horo maesie a Jon, taꞌe e maꞌuteꞌinie mwala ni Jiu aena aana kire loꞌongaꞌinie uri a Jon ingeie nga propet.
MAT.14.6	Oto loꞌu mola i puri, a Herod Antipas e asuie ngauhe paine huni aamasitoꞌo aana hai dinge e hute. Na keni haalu kalena a Herodias ko mao i naꞌona ruruhaa. A Herod e tohungei ilenimwaꞌe oto liutaa haahie, 
MAT.14.7	na ko heiholotaꞌi oto aani tohenga uuri, “Ne kei niie huniꞌo taꞌena nga mei ola o kei sukaa aaku.”
MAT.14.8	Na oto i sulie nga taa a nikana e unue hunie, ko si teꞌuri hunie a Herod, “Nou saetoꞌo aana o ke niie oto pwaune a Jon Loto Maaꞌi hunieu i laona nga nime.”
MAT.14.9	Oto a Herod Antipas Inemauri ko tohungei saehuu. Taꞌe aena aana e haiholotaꞌi na mwala kire rongoa oto nga taa e unue, oto ko si uusungeꞌinie ngaeta ramo ingeie huni deu i sulie nga taa a pulena e sukaa. 
MAT.14.10	Oto e lae i nume ni hoꞌo huni lama mousie pwaune a Jon. 
MAT.14.11	Oto e toolea mai pwaune a Jon i laona nime, ko si niie hunie keni kalena a Herodias. A keine e toolea, ko si lai niie hunie a nikana. 
MAT.14.12	Oto mo pwaarongoisuli a Jon kire lae mai toolea rae aana, kire lai heitolingeꞌinie, kire ko si lai haꞌarongoa a Jisas. Na maelana a Jon Loto Maaꞌi e lae oto urine.
MAT.14.13	Maholo a Jisas e rongo urine, e si lae mwaanie i leune aana iiola peꞌie mo pwaarongoisuli ingeie, kire lae hunie leu nga iinoni haꞌike aana hunie a Jisas ke iiꞌo kaꞌu maraana. Taꞌe maholo mwala e rongoa uri ko lae oto, kire toliꞌaasie mo henue ikire na kire ko si hatale mola oalana i sulie oone. 
MAT.14.14	Oto maholo a Jisas e siho mai oone mwaanie iiola, na ko leesie lokotaa oto paine, oto saena ko tohungei hiꞌe i sulire aana ko aamasire. Oto e si iiꞌo huni haꞌa-uurie mo iini ko mweri.
MAT.14.15	Oto maholo karaꞌinie sato kei suu, mo pwaarongoisuli ingeie kire lae mai saana kire ko ere uuri hunie, “Ko seulehi oto na ikolu i laona hanuesala ni ie. Oto o ke uusungeꞌinie mwala ngeena kire ke lae hunie mo huilume huni holi ngeulaa ada.”
MAT.14.16	A Jisas ko aalamire ko teꞌuri, “?﻿Kire ko lae loꞌu huni taa? Iꞌomu mola omu ke nii ngeulaa ada.” 
MAT.14.17	Oto mo pwaarongoisuli ingeie ko aalamie loꞌu uuri, “!﻿Haꞌike eena! Taꞌe melu toꞌo aana mola e lime aata ho bred na e ro ho iiꞌe.”
MAT.14.18	Oto a Jisas ko aalamire loꞌu uuri, “Ko urine, tooleꞌi mei hunieu.” 
MAT.14.19	Oto e unue mwala ke iiꞌo i aano i laona hahalisi. Oto a Jisas e hele aana lime ho bred ngeena na e ro ho iiꞌe, oto ko si lio i lengi, na ko paalahea a God. Oto e nisie mo ho bred ngeena, ko si niiꞌi hunie mo pwaarongoisuli ingeie hunie kire ke haꞌa-adoa mwala aani. Na e teꞌurine noꞌone aana e ro ho iiꞌe hunie ahutada mango. 
MAT.14.20	Oto ahutana mwala kire mani ngeu pote, na i purine kire ngau mango, mo pwaarongoisuli ko si haꞌahonue aawalai luꞌe mwana rue aana mo ooretai ngeulaa. 
MAT.14.21	Iidu-iidunge aana mwala e ngau aana maholona, e hule aana lime sinolai mwane, taꞌe iidumilana mo keni na mo mwela kaꞌa lae ike.
MAT.14.22	Oto a Jisas ko si uusungeꞌinie mo pwaarongoisuli ingeie uri kire ke lae i naꞌo aana iiola hunie raune aasi poꞌo taꞌau. Taꞌe ingeie maraana e oore mola huni uusungeꞌinie mwala aalihoꞌi takoie mo henue ikire. 
MAT.14.23	I purine e uusungeꞌinie mwala takoie mo henue ikire, nge e si hanetaa maraana taꞌau i lengine uuwo huni aarengaꞌi. Na maholo ko rodohono oto i seulehi, na a Jisas ue maraana taꞌau i lengine uuwo. 
MAT.14.24	Maholona na mo pwaarongoisuli e haꞌatau oto wau i eesi aana iiola, na aana kire ko suehie ooru, naho na ko pwelie oto noꞌone iiola.
MAT.14.25	Oto i rodo hatari dengi a Jisas e lae mai saana mo pwaarongoisuli ingeie, na ko lae mola i kolune aasi. 
MAT.14.26	Maholo kire leesie ko lae mola mai kolune aasi, kire ko tohungei meꞌu oto hiitoꞌo. Oto kire ko aawara na kire ko unue oto uuri, “!﻿Iiei! !﻿Aakalo!”
MAT.14.27	Taꞌe a Jisas e tolana soi oto takoire na ko unue uuri, “Saemiu ke hahuroto. Ineu taane mola ni ie. Mwaanie omu meꞌu-meꞌu.”
MAT.14.28	A Pita ko aalamie oto a Jisas ko teꞌuri, “Aalaha ineu, mala uri iꞌoe toꞌohuu, unue ne ke lae wau honosiꞌo i kolune aasi.”
MAT.14.29	Oto a Jisas ko aalamie a Pita uuri, “Lae mola mai.”
MAT.14.29	Oto a Pita e siho mwaanie iiola, ko aehota lae oto honosie a Jisas i kolune aasi. 
MAT.14.30	Taꞌe maholo a Pita e leesie uri ooru e paine, oto ko meꞌu na ko aehota dodo oto i laona aasi. I leune ko si soi oto paine uuri, “!﻿Aalaha ineu, o ke haꞌa-uurieu!”
MAT.14.31	Oto a Jisas ko tolana tapo oto i nimana na ko unue, “Hiiwalaimolinge iꞌoe e oꞌoruꞌe hiitoꞌo. ?﻿E ue ni o ko neꞌisae rue-ruaꞌa?”
MAT.14.32	Oto kirerue ko si meni hane i laona iiola, na ooru ko tolana aapwanaꞌi oto. 
MAT.14.33	Oto mo pwaarongoisuli kire ko pouruuru ni haꞌamaꞌunge i naꞌona a Jisas, na kire ko unue uuri, “Iꞌoe oto Kalena God toꞌohuu.”
MAT.14.34	Maholo kire aatoholo hunie poꞌo ni eesi poꞌo wau, oto kire ko si lai aarapuu aana poꞌo ni henue i Kenesaret. 
MAT.14.35	Na mwala aana hanuena kire lio saie a Jisas, oto kire haꞌatola hunie mo mae-maeaꞌa aana ahutana mo henue karaꞌinie leune, na kire ko toolera oto mai saana a Jisas. 
MAT.14.36	Kire aitanaie uri ke toliꞌaasie mo iini ko mweri kire ke kele kopi mola aana taꞌena nga leu aana toꞌoni ingeie. Na ahutana mo iini kire kopi aana toꞌoni ingeie, kire awaa oto.
MAT.15.1	Oto ngaeta mo Parise na mo haꞌa-uusuli aana mo Haꞌatolanga a Mosis, kire uure mwaanie i Jerusalem huni lae mai saana a Jisas, oto kire ko dolosi aana uuri, 
MAT.15.2	“?﻿Aana e ue ni mo pwaarongoisuli iꞌoe kire ko heitohea mola mo haꞌatolanga mo weuwaka i naꞌo? Aana kire ko ngeu mola, na kire kaꞌa holaꞌi hoda rereꞌa aana nimada i sulie tolaha diana.”
MAT.15.3	Oto a Jisas ko aalamire ko teꞌuri, “?﻿Na e ue kaꞌu iꞌomu, omu ko heitohea mo Haꞌatolanga a God, na omu ko lae mola i sulie mo haꞌa-uusulinge iꞌomu maraamiu? 
MAT.15.4	Aana a God e unue uuri, 
MAT.15.5	Taꞌe iꞌomu, omu ko haꞌa-uusuli uri mala nga iinoni e toꞌo aana nga mei ola huni peꞌilana aamana na nikana, taꞌe ko unue loꞌu uuri, ‘Mei ola ngeena nou niie oto hunie a God,’ 
MAT.15.6	urine ke suꞌuri haꞌamaꞌu loꞌu aana aamana na nikana peꞌie niilana mei olana hunire. Aena aana omu ko lae oto i sulie tolahamiu urine, nge omu ko mwakataꞌinie mola walana God eena. 
MAT.15.7	!﻿Omu neꞌi iinoni eero-eero oto, aana omu ko lupweꞌi deu-deu mola! Nga taa a God e unue hunie a Propet Aesaea ke unue i suliꞌomu e toꞌohuu oto. 
MAT.15.8	Aana a God e unue uuri, 
MAT.15.10	Oto a Jisas e soie mwala ke lae mai saana, nge ko si teꞌuri hunire, “Pwaarongo diana aana nga taa ne kei unue hunie omu ke sai diana aana. 
MAT.15.11	Mo ngeulaa nge iinoni ko ngeuꞌi kire kaꞌa haꞌamadaꞌaa ike iinonine i maana God, taꞌe mo wala nge ko iisitaa mwaanie ngidune ni ko haꞌamadaꞌaa.”
MAT.15.12	Oto mo pwaarongoisuli kire lae mai saana, na kire ko teꞌuri hunie, “?﻿Uri o saie taane mo Parise ko hii aaela i sulie nga taa o unue?”
MAT.15.13	Oto a Jisas ko aalamire ko teꞌuri, “Toliꞌaasire mola, aana ahutana mo ei nge Aamaku i Lengi e kaꞌa hasiꞌi, ware-aasileni kei lae. 
MAT.15.14	!﻿Oto mwaanie omu aapwasu loꞌu aada! Mwala maada e ulu ni ngeena, oto kire ko sare naꞌona loꞌu ngaeta mo ulu. Na maholo nga ulu ko naꞌona ngaeta ulu, kirerue kei meni domu oto i laona kalinge.”
MAT.15.15	Oto a Pita ko teꞌuri hunie a Jisas, “O ke ere luhesie kaꞌu mo loꞌongaꞌinge ngeena huniꞌemeelu.”
MAT.15.16	Oto a Jisas ko teꞌuri hunire, “!﻿Iꞌomu na pwaumiu e aaela noꞌone mola mala mwala ngeena! 
MAT.15.17	?﻿Uri omu kaꞌa lio saie ike noꞌone? Mei ngeulaa nge ko sili i ngidune iinoni, ko lae mola i laona oopwana, oto ko iisitaa loꞌu mola mwaanie sapena. 
MAT.15.18	Taꞌe mo wala nge ko iisitaa mai mwaanie ngidune iinoni, kire uure oto mai mwaanie saena. Mo iini urine nge kire sai esuie iinoni ke madaꞌa. 
MAT.15.19	Aena aana mo ola nge ko iisi-iisitaa mai mwaanie saena iinoni, kire sai esuie iinoni ke loꞌongaꞌi aaela hunie ke horo, ke masi, na ke aeni ola, ke peli, ke sihoai ola eero-eero, na ke ere aaelasie ngaeta mwala. 
MAT.15.20	Mo ola nge kire sai esuie iinoni ke madaꞌa eena. Taꞌe huni ngeu mola, na omu kaꞌa hodalie nimemiu mala kire unue huniꞌomu ngeena, leune e saꞌa da ike iinoni ke madaꞌa i maana God.”
MAT.15.21	A Jisas e uure mwaanie i leune, oto ko lae hunie poꞌo ni henue karaꞌinie e ro huilume paine mo puꞌo i Taea na i Saedon. 
MAT.15.22	Oto ngaeta huꞌe aana hanuena, ingeie nga keni ni Jiu haꞌike, taꞌe keni aana komu ni Kenan. E lae mai saana a Jisas, oto ko soie uuri, “!﻿Kalena Deved Inemauri! Aalaha ineu, o ke aamasieu aana kele pule ineu ko tohungei siꞌohaꞌa oto hiitoꞌo aana liꞌoa aaela e hite aana.”
MAT.15.23	Taꞌe a Jisas e kaꞌa aalamie ike a huꞌena. Oto mo pwaarongoisuli ingeie kire lae mai saana, kire ko teꞌuri hunie, “O ke peꞌie na o ke uusungeꞌi eelihoꞌi aana. Ko lae oto mola i sulikolu peꞌie eꞌengonga.”
MAT.15.24	Oto a Jisas ko ere mola uuri, “A God e uusungeꞌinieu mei mola hunie mo sipu e takalo kaꞌu, mwala ni Israel.”
MAT.15.25	Maholo a huꞌena e rongo urine, ko si lae mai pouruuru i naꞌona na ko unue, “Aalaha ineu, o ke aamasieu.”
MAT.15.26	Taꞌe a Jisas ko ere ni aalahuunge mola i sulie mo Jiu na mo puꞌo, ko teꞌuri hunie, “E kaꞌa diana ike huni aasie mola mo ngeulaa mo mwela ana mo usu.”
MAT.15.27	Oto a huꞌena ko aalamie loꞌu a Jisas uuri, “E toꞌohuu taane poro paine, taꞌe maꞌalana mo usu na kire sai ngaa mola mo eehuhuꞌei ngeulaa ko usu mwaanie mo taetahe mo aalaha ikire.”
MAT.15.28	Oto a Jisas ko si aalamie loꞌu a huꞌena uuri, “Keine, hiiwalaimolinge iꞌoe e tohungei peine. Nga taa o saetoꞌo aana kei oa oto huniꞌo urine.” Na oto mola aana maholona, haꞌa-uurilana kalena huꞌena e lae oto.
MAT.15.29	A Jisas e uure i leune, e si eelihoꞌi mei sulie raune Aasi I Kalili. Oto e hanetaa taꞌau i lengine uuwo, e si iiꞌo i aano huni haꞌa-uusulie mwala. 
MAT.15.30	Oto mwala hunge kire lae mai saana, na kire toolea mai mo rarasi, mo ulu, mo pweu kaꞌa ere-ere, na mo iini e loku, na mo mae-maeaꞌa hunge loꞌu. Kire ko neꞌire i saana a Jisas, na ko haꞌa-uurire oto. 
MAT.15.31	Mwala ngeena ko tohungei pangataꞌi aana kire ko leesie mo pweu kaꞌa ere-ere ko ere loꞌu, mo iini e loku ko aꞌailaꞌa loꞌu, mo rarasi ko lae-lae hailiu loꞌu, na mo iini e ulu ko lio loꞌu. Oto mo Aapoloa Aaopa ngeena kire ko si haꞌamanikuluꞌaa God mo Israel.
MAT.15.32	Oto a Jisas e soie mai mo pwaarongoisuli ingeie ko si teꞌuri hunire, “No ko tohungei aamasie mwala ienini aena aana kire ko iiꞌo tewa oto peꞌieu hunie e oolu hei dinge, na kire kaꞌa toꞌo aana oto nga mei ngeulaa. Nou kaꞌa sare uusungeꞌi eelihoꞌi ike aada mwaakule mwaanie kire maehunu i sulie tala.”
MAT.15.33	Oto mo pwaarongoisuli ko dolosi aana uuri, “?﻿Oto kolu kei deu oodoie kaꞌu mei ngeulaa malisine mwala hunge uurini i tei, na ikolu i laona hanuesala?”
MAT.15.34	A Jisas ko dolosi aada ko teꞌuri, “?﻿E nite ho bred omu toꞌo aani?”
MAT.15.34	Oto kire ko unue uuri, “E hiu aata ho bred mola peꞌie tootaꞌi kele ho iiꞌe.”
MAT.15.35	Oto a Jisas ko unue hunie mwala uri kire ke iiꞌo i aano. 
MAT.15.36	Na e toolea e hiu ho bred ngeena peꞌie mo kele ho iiꞌe, oto ko paalahea God. Ko nisiꞌi na ko niiꞌi hunie mo pwaarongoisuli ingeie hunie kire ke haꞌa-adoa mwala aani. 
MAT.15.37	Oto ahutana mwala kire mani ngeu pote, na i purine kire ngau mango, mo pwaarongoisuli ko si haꞌahonue e hiu luꞌe aana mo ooretai ngeulaa. 
MAT.15.38	Na iidumilana mwala e ngau aana maholona e hule aana e hai sinolai mwane, taꞌe iidumilana mo keni na mo mwela e kaꞌa lae ike.
MAT.15.39	Oto a Jisas e si uusungeꞌi eelihoꞌi aana mwala, ko hane i laona iiola, na ko lae oto hunie nga leu karaꞌinie huilume i Magadan.
MAT.16.1	Ngaeta maholo mo Parise na mo Sadiusi kire lae mai saana a Jisas aana kire ko sare lupweꞌi oohongie mola a Jisas aana kire loꞌongaꞌinie uri e kaꞌa uure ike mwaanie a God. Oto kire ko unue hunie uuri, “O ke asuie kaꞌu nga huꞌi-huꞌite hunie melu ke leesie.”
MAT.16.2	Taꞌe a Jisas e aalamire ko teꞌuri, “Maholo omu ko leesie dangi e marahalisi i seulehi, oto omu ko tolana unue oto uuri, ‘Kei dei diana oto i hoꞌowa eena, aana dangi e marahalisi oto.’ 
MAT.16.3	Na i maahuꞌo-huꞌo omu ko unue loꞌu uuri, ‘Kei nemo oto eena, aana salo e nonoroꞌa na e kokohoaꞌa.’ Omu sai lio saie taane dai diana na dai taꞌaa aana leesilana salo mala ngeena, taꞌe omu saꞌa roroꞌa lio saie ike tolimaa aana mo ola ko reu siꞌiri ie. 
MAT.16.4	!﻿Haꞌike eena! Pwaunge ienini, omu lae otoi aaela hiitoꞌo. Suata omu kaꞌa sai kinetaꞌiniꞌomu ike nana a God. Omu ko sukaau taane hunie nga huꞌi-huꞌite, taꞌe nou saꞌa asuie ike. Taꞌa-taꞌa huꞌi-huꞌite nou sai haataꞌinie aamiu oto nga taa e rau aana a Propet Jona oto waite.” Oto e si taꞌelaꞌi, ko lae oto mwaanire.
MAT.16.5	Maholo a Jisas na mo pwaarongoisuli kire aatoholo oto hunie poꞌo ni eesi poꞌo taꞌau, nge mo pwaarongoisuli kire si saie uri kire pulongo huni tola bred ada. 
MAT.16.6	Oto a Jisas ko teꞌuri hunire, “Omu ke lio talamiu mwaanie iis mo Parise na mo Sadiusi.”
MAT.16.7	Oto mo pwaarongoisuli ko lae peꞌi ere hailiu i matolada maraada uuri, “Ohe ko ere urine i sulie kolu kaꞌa tola bred ike peꞌikolu.”
MAT.16.8	A Jisas e saie mone neꞌisaenga ikire, oto ko dolosi aada uuri, “?﻿E ue ni omu ko tolahiꞌe hiitoꞌo aana uri omu kaꞌa tola bred ike peꞌiꞌomu? !﻿Hiiwalaimolinge iꞌomu e lae otoi mwei-mwei hiitoꞌo! 
MAT.16.9	?﻿Uri omu kaꞌa saie ike ue? ?﻿Uri omu kaꞌa aamasitoꞌo ike aana maholo nou nisie e lime kele ho bred ana lime sinolai mwane? ?﻿E nite luꞌe nge omu haꞌahonuꞌi? 
MAT.16.10	?﻿Na loꞌu aana e hiu kele ho bred ana e hai sinolai mwane? ?﻿E nite luꞌe nge omu haꞌahonuꞌi? 
MAT.16.11	?﻿E ue ni omu kaꞌa saenanau aana uri nou kaꞌa ere-ere ike huniꞌomu mola i sulie mo bred? Oto no ko unue loꞌu huniꞌomu uri omu ke lio talamiu mwaanie iis mo Parise na mo Sadiusi.”
MAT.16.12	I leune nge mo pwaarongoisuli ko si saie uri a Jisas e kaꞌa haꞌa-haꞌapasulire ike mola aana iis huni bred, taꞌe mwaanie mo haꞌa-uusulinge mo Parise na mo Sadiusi.
MAT.16.13	Maholo a Jisas na mo pwaarongoisuli ingeie kire lae hunie poꞌo ni henue karaꞌinie huilume i Sisaria Pilipae, nge e si dodolosi aada uuri, “?﻿Haꞌalaa mwala ko unu-unue uri ineu a Kale Ni Iinoni a tei?”
MAT.16.14	Oto kire ko aalamie uuri, “Ngaeta mo iini ko unu-unue uri iꞌoe a Jon Loto Maaꞌi e mauri eelihoꞌi. Na nga mo iini ko unu-unue uri iꞌoe a Propet Elaeja. Na ngaeta mo iini loꞌu ko unu-unue uri iꞌoe a Propet Jeremaea wa nga iini hikana mo propet oto i naꞌo.”
MAT.16.15	Oto a Jisas ko heꞌi dolosi loꞌu aada uuri, “?﻿Oto e ue aana iꞌomu? ?﻿Haꞌalaa omu ko unu-unue uri ineu a tei?”
MAT.16.16	Oto a Saemon Pita ko aalamie uuri, “Iꞌoe oto a Kraes, Kalena God Mau-meuriꞌe.”
MAT.16.17	A Jisas ko aalamie a Saemon Pita uuri, “!﻿Hahuꞌana oto, Saemon kalena Jon! Aana mei walaimolinge aaku ie nga iinoni e kaꞌa haataꞌinie ike aamu, taꞌe Aamaku i Lengi ni e haataꞌinie aamu. 
MAT.16.18	Oto no ko unue huniꞌo Pita, iꞌoe oto hau, na i lengine poo-poota aani heu ie ne kei tohue soihaadaꞌinge ineu, na maꞌalana maenga na e saꞌa tari mwadaꞌu ike aana huni ohoie. 
MAT.16.19	Ne kei niie mo kii aana Aalahanga a God huniꞌo.
MAT.16.20	Oto a Jisas e si ere honosire mwaanie kire haꞌarongoa loꞌu nga iini uri ingeie oto a Kraes.
MAT.16.21	Uure aana maholona nge a Jisas e si talaꞌai unu diana aana hunie mo pwaarongoisuli ingeie uuri, “E malisine uri ne ke tohungei lae oto hunie i Jerusalem. I leune mo rato ni mwane aana mo Jiu na mo naꞌohai pris na mo haꞌa-uusuli aana mo Haꞌatolanga a Mosis, kire kei haꞌasapesaluꞌaau aana mo ola hunge, na kire kei horo maesieu. Taꞌe aana oolune nga hai dinge ne kei taꞌelaꞌi loꞌu mwaanie maenga.”
MAT.16.22	Oto a Pita ko toolea a Jisas mwaanie ngaeta mo pwaarongoisuli, ko si lai ere aana uuri, “!﻿O ke suꞌuri ere urine, aalaha paine ineu! A God e saꞌa roroꞌa toliꞌaasie ike leune huniꞌo.”
MAT.16.23	Taꞌe a Jisas e aaliꞌu i lengine a Pita oto ko si unue mola hunie uuri, “!﻿Tahi mwaanieu Satan! O ke suꞌuri neꞌie hau ni haꞌatataro hunieu. O kaꞌa saie ike neꞌisaenga a God, taꞌe o ko ere mola i sulie lio-lionga mo iinoni.”
MAT.16.24	Oto a Jisas ko si unue hunie mo pwaarongoisuli ingeie ko teꞌuri, “Mala nga iini ko sare lulu i sulieu nge ke pulongosie maraana, na ke lulu i sulieu maꞌalana ko sapesalu oto hiitoꞌo mala mo iini i lengine mo poꞌu-poꞌu. 
MAT.16.25	Aana nga iini ko sare kinetaꞌinie mola maurihaꞌana, nge kei deu tekelaꞌinie oto. Taꞌe nga iini ko deu tekelaꞌinie maurihaꞌana i tehulaꞌaku, nge kei lio oodoie maurihe huu. 
MAT.16.26	?﻿Haꞌalaa nga mei taa diana nge iinoni kei terie aana kei toꞌo aana oto ahutana mo toꞌo-toꞌonga aana walumalau ie, na ko deu tekelaꞌinie mola maurihaꞌana oto i tehulaꞌani? ?﻿Oto uri toꞌo-toꞌolana kei peꞌie aana maholona? !﻿Haꞌike oto ooꞌoo! Nga mei ola hunie ke niie huni tola aalihoꞌi aana maurihaꞌana, haꞌike loꞌu. 
MAT.16.27	Taꞌe ineu a Kale Ni Iinoni ne kei lae taane mai peꞌie mo ensel aana manikuluhaꞌana Aamaku huni 
MAT.16.28	Toꞌohuu no ko unue oto huniꞌomu uri ngaeta mo iini hikemiu mwala nge omu uure ngeena, omu kei saronai leesieu, a Kale Ni Iinoni, ne kei lae mai mala aalaha, omu ke si mae.”
MAT.17.1	Oto i purine e oono hai dinge e saro mango, a Jisas e si toolea a Pita na a Jemes peꞌie a Jon aasine, na kire ko hanetaa taꞌau i lengine toloi henue hunie kire ke iiꞌo maraada. 
MAT.17.2	Taꞌi lengi i leune, oto sapena Jisas ko hei-oolisi oto mola i naꞌoda. Maana ko nuꞌe oto mala sato e raa, na mo toꞌoni ingeie ko rereꞌa oto mala raa-raa. 
MAT.17.3	Oto mola aana maholona a Mosis na Elaeja ko tolana maau na kirerue ko ere oto peꞌie a Jisas.
MAT.17.4	Oto a Pita ko teꞌuri hunie a Jisas, “Aalaha, e tohungei diana aana iꞌemeelu oto i leu. Mala o ko saetoꞌo aana, nou sai tohue mola nga oolu aapa-aapa—nga iini nemue, nga iini nana Mosis, na nga iini nana Elaeja.”
MAT.17.5	Maholo a Pita ko ere-ere ue urine, na mei uuru rereꞌa ko lae oto mai haahire, na mei wala e uure mwaanie mei uuru ngeena ko unue oto uuri, “Tohungei kaleku oto ienini, iini nou tohungei ilenimwaꞌe haahie. Omu ke rongo hunie.”
MAT.17.6	Maholo mo pwaarongoisuli e rongo urine, kire pouruuru oto haahie maada i aano aana kire ko tohungei meꞌu oto hiitoꞌo. 
MAT.17.7	Oto a Jisas e lae mai saadaelu, ko hele i sapeda na ko teꞌuri, “Omu ke taꞌelaꞌi, na mwaanie omu meꞌu-meꞌu.” 
MAT.17.8	Oto kiraelu ko lio i lengi na kire kaꞌa leesie loꞌu nga iini, taꞌe a Jisas mola maraana.
MAT.17.9	Maholo kire ko siho toli oto mai mwaanie toloi henue ngeena, a Jisas ko si unue hunire uuri, “Mwaanie omu unu-unue nga taa omu leesie ngeena oodoie nga iini, lai hule aana ineu a Kale Ni Iinoni ne kei taꞌelaꞌi mwaanie maenga.”
MAT.17.10	Oto e oolu pwaarongoisuli ngeena ko dolosi aana a Jisas uuri, “?﻿E ue kaꞌu mo haꞌa-uusuli aana mo Haꞌatolanga a Mosis kire unue uri a Elaeja kei holaꞌi lae mai i naꞌona a Kraes?”
MAT.17.11	A Jisas ko aalamire ko teꞌuri, “A Elaeja toꞌohuu kei holaꞌi lae mai huni deu aakau aana ahutana walu ola loosie a Kraes. 
MAT.17.12	Taꞌe no ko unue huniꞌomu uri a Elaeja e pwani lae taane oto mai, taꞌe mwala kaꞌa lio saie ike, oto kire talei deu mala saeda mola aana. Na kei urine loꞌu aana ineu a Kale Ni Iinoni, aana mwala ngeena kei haꞌasapesaluꞌaau noꞌone mala loꞌongaꞌinge ikire.”
MAT.17.13	Oto e oolu pwaarongoisuli ngeena ko si manataꞌinie uri a Jon Loto Maaꞌi ni a Jisas ko ere-ere i suliena.
MAT.17.14	Maholo a Jisas na e oolu pwaarongoisuli kiraelu lae mai hule i aano aana ruruhaa i leune, oto ngaeta iinoni e lae mai saana ko pouruuru i naꞌona na ko teꞌuri, 
MAT.17.15	“Aalaha ineu, o ke aamasie kele mwaꞌu ineu, aana ko tohungei siꞌohaꞌa oto hiitoꞌo aana liꞌoa aaela nge aana. Maholo liꞌoa aaela ngeena kei hulesie, oto ko pweu oto. Ngaeta mo maholo hule aana ko lai dou-domu i laona dunge, na nga mo maholo noꞌone i laona wai. 
MAT.17.16	Nou toolea kaꞌu mei saana mo pwaarongoisuli iꞌoe, taꞌe kire kaꞌa sai haꞌa-uurie ike.”
MAT.17.17	Oto a Jisas ko aalamie a mwaena ko teꞌuri, “Iꞌomu pwaunge siꞌiri ie, iꞌomu mo iinoni aaela, suata mone hule aana omu kaꞌa hiiwalaimoli ike aana a God. !﻿No ko talei haꞌaweoau oto mola peꞌiꞌomu! ?﻿Uri ne kei iiꞌo tewa kaꞌu loꞌu uri taa peꞌiꞌomu, omu ke si hiiwalaimoli? Toolea kaꞌu mei a mwaꞌune i seeku.”
MAT.17.18	Oto a Jisas e ere aana liꞌoa aaela ngeena, nge ko si tehi mwaanie, na a mwaꞌune ko tolana diana oto aana maholona.
MAT.17.19	Mango urine, mo pwaarongoisuli e si lae loꞌu maraada i saana Jisas, na kire ko dolosi aana uuri, “?﻿E ue kaꞌu nge iꞌemeelu, melu kaꞌa sai oohe aasie liꞌoa aaela ngeena mwaanie a mwaꞌune?”
MAT.17.20	Oto a Jisas ko aalamire ko teꞌuri, “Aena aana hiiwalaimolinge iꞌomu e kaꞌa susu ike aana a God. No ko unue oto huniꞌomu, mala uri hiiwalaimolinge iꞌomu ke paine mola mala nga kele litei ola, na omu sai unue mola hunie uuwo ie uuri, ‘Lae wau i leune,’ na kei lae oto. Nga mei ola e saꞌa aasaiꞌomu ike.” 
MAT.17.22	Oto maholo ahutana mo pwaarongoisuli kire mani loko loꞌu mai saana i Kalili, a Jisas e si unue hunire uuri, “Karaꞌinie oto kire kei pweloau a Kale Ni Iinoni hunie mo iinoni 
MAT.17.23	kei horo maesieu. Taꞌe i purine e oolu hei dinge, ne kei heꞌi meuri eelihoꞌi loꞌu.” Maholo mo pwaarongoisuli kire rongo urine kire ko tohungei saehuu oto hiitoꞌo.
MAT.17.24	Oto maholo a Jisas na mo pwaarongoisuli ingeie kire lae mai hule i Kapaneam, mo mwane ko totola toꞌoha hunie Nume Maaꞌi Peine i Jerusalem kire lae mai saana Pita na kire ko dolosi aana uuri, “?﻿Uri haꞌa-uusuli iꞌomu ko nii-nii taane hunie Nume Maaꞌi Peine? Saꞌa mola e kaꞌa sai nii ike.”
MAT.17.25	Oto a Pita ko teꞌuri, “!﻿Haꞌike! Ko nii taane.”
MAT.17.25	Oto lae-lae, maholo a Pita e lai sili i nume nge kire oꞌoꞌo aana, oto a Jisas ko holaꞌi dolosi oto aana uuri, “?﻿Saemon, nga taa ni loꞌongaꞌinge iꞌoe? ?﻿A tei ni ko niie mo takis hunie mo inemauri mei aana walumalau ie? ?﻿Mo kaleda wa mwala aaopa?”
MAT.17.26	A Pita ko aalamie a Jisas ko teꞌuri, “Mwala aaopa.”
MAT.17.26	Oto a Jisas ko heꞌi teꞌuri loꞌu, “Nge ko urine, mo kaleda kaꞌa nii ike kaꞌune. 
MAT.17.27	Taꞌe aana ke urine, na kolu kaꞌa saetoꞌo aana ike uri mwalana ke neꞌisae aaelasikolu. Oto o ke lae, na o ke lai aasie walo hai laona aasi ngeena. Ho iiꞌe o kei holaꞌi weꞌinie, o ke lio i laona wawana, na i leune o kei lio oodoie nga seleni malisine nga taa kire ko sukaa mwaanikure. O ko hele aana, oto o ko lai niie hunire arengakarue.”
MAT.18.1	Oto aana maholona mo pwaarongoisuli e lae mai saana a Jisas, kire ko dolosi aana uuri, “?﻿A tei aameelu ni kei peine liutaa aana Aalahanga a God?”
MAT.18.2	Oto a Jisas e soie mai ngaeta kele mwela hunie ke uure i matolada, 
MAT.18.3	ko si teꞌuri, “No ko unue oto huniꞌomu uri, nge omu kaꞌa oolisie tolahamiu hunie omu ke urihana mwe-mwela, omu saꞌa roroꞌa malisine ike silinge i laona Aalahanga a God. 
MAT.18.4	Aena aana nga iini oto ko haꞌamwai-mweiꞌaa mala kele mwela ie, ingeie oto kei tohungei peine aana Aalahanga a God. 
MAT.18.5	Taꞌena nga iini nge ko tola konie nga kele mwela mala ienini aana sataku, nge ko tola konieu eena.”
MAT.18.6	Oto a Jisas ko heꞌi ere uuri loꞌu, “Oto mala nga iini ko haꞌatataroa nga kele iini aana mo iini ko hiiwalaimoli eeku ienini, e lae otoi diana hunie iini urine pwarolana nga hau peine ke lae mola i luana, oto kulu-aasilana ke lae mola i laona aasi. 
MAT.18.7	Aama-aamasilana mo iinoni aana walumalau ie aena aana mo ola ni haꞌatataro e hunge huni taꞌaasie hiiwalaimolinge ikire. Walu ola urine kei reu-reu tarau taane, taꞌe aama-aamasilana iini nge ko neꞌie hau ni haꞌatataro. 
MAT.18.8	Mala uri nimemu wa aeꞌaemu ko haꞌatataroꞌo huni oorahaꞌaa, o ke lama mousie na o ke aasie mwaaniꞌo. Aana e diana oto liutaa huniꞌo huni sili i laona maurihe huu peꞌie taꞌa-taꞌa ninime wa taꞌa-taꞌa aeꞌae, mwaanie kire aasiꞌo peꞌie ahutana ro nimemu wa ro aeꞌaemu i laona dunge nge kaꞌa sai mwaꞌa loꞌu. 
MAT.18.9	Na mala maamu ko haꞌatataroꞌo huni oorahaꞌaa, o ke kae aasie mwaaniꞌo. Aana kei diana oto liutaa huniꞌo huni sili i laona maurihe huu peꞌie taꞌa-taꞌa poꞌo ni maa, mwaanie kire aasiꞌo peꞌie ahutana ro maamu i laona dunge ni haꞌamotaahinge.”
MAT.18.10	Oto a Jisas ko heꞌi teꞌuri loꞌu, “Omu ke lio talamiu mwaanie omu lio tolingeꞌinie nga kele iini aana mo iini e hiiwalaimoli eeku. Aana no ko unue oto huniꞌomu uri ikire kire toꞌo aana mo ensel huni kakalire, na mo ensel ngeena kire sai ere mola peꞌie Aamaku i Lengi aana taꞌena nga maholo. 
MAT.18.12	“?﻿Mala uri nga mwane e toꞌo aana tangalai sipu, na uri nga taꞌa-taꞌa iini eeni e takalo, a mwane ngeena kei ue? Kei toliꞌaasie oto siwe aawala mwana siwe aana leu kire ko ngeu-ngeu aana i lengine uuwo, na kei lae otoi heitalea iini nge e takalo lai hule aana kei lio oodoie. 
MAT.18.13	Na mala uri kei lio oodoie, no ko unue oto huniꞌomu uri kei tohungei ilenimwaꞌe oto liutaa haahie, mwaanie siwe aawala mwana siwe nge kire kaꞌa takalo ike. 
MAT.18.14	E urine loꞌu aana Aamaku i Lengi, e kaꞌa saetoꞌo aana ike uri nga taꞌa-taꞌa kele iini aana mo iini e hiiwalaimoli eeku ke takalo.”
MAT.18.15	Oto a Jisas ko heꞌi teꞌuri loꞌu, “Mala nga aasimu i laona Kraes ko deu aaelasie nga mei ola aamu, o ke lae mola i saana maraamu hunie more ke haꞌa-oodohie i matolamoreꞌi mola maraamoreꞌi. Mala uri aasimu ko rongo hunie nga taa o kei unue, e urihana o tola aalihoꞌi loꞌu aana aasimu eena hunie more ke iiꞌo diana loꞌu. 
MAT.18.16	Taꞌe mala uri e kaꞌa rongo oto huniꞌo, nge o ke dau mala Uusu-uusu Maaꞌi e unue, na 
MAT.18.17	Na mala uri e kaꞌa rongo oto noꞌone huniꞌomoolu, unue loꞌu mei olana hunie soihaadaꞌinge. Na leu ooreta mola uri, mala e kaꞌa rongo oto hunie soihaadaꞌinge, toliꞌaasie hunie ke iiꞌo oto mola i sinaha mala iinoni ni puꞌo wa mala iini peli-peli.
MAT.18.18	“Oto no ko unue loꞌu huniꞌomu uri, nga moi taa omu ko uure honosiꞌi mei aano, mo ola nge a God i Lengi na e uure honosiꞌi ni otona. Na nga moi taa omu ko toliꞌaasiꞌi mei aano, mo ola nge a God i Lengi na e toliꞌaasiꞌi eena. 
MAT.18.19	Na loꞌu no ko unue huniꞌomu, mala uri nga ro iini hikemiu mei aano i leu ko neꞌisae tararuru huni sukaa nga mei ola aana a God, nge niilana kei lae hunirerue mwaanie Aamaku i Lengi. 
MAT.18.20	Aana nga ro iini wa e oolu eemiu kei ruru aana sataku aana taꞌena nga leu, nge ineu oto noꞌone i matolamiu i leune.”
MAT.18.21	Oto a Pita e lae mai saana a Jisas ko si dolosi aana uuri, “?﻿Aalaha ineu, mala uri aasiku kei lae mola peꞌi deu huꞌisieu tarau, ne kei saeꞌaasi hunie haꞌanite? ?﻿Uri ne kei saeꞌaasi hunie e hiu maholo, na e kohi oto?”
MAT.18.22	Oto a Jisas ko aalamie uuri, “!﻿Haꞌike! Nou kaꞌa unue ike e hiu aata maholo, taꞌe e hiu aawalai maholo haꞌahiu. 
MAT.18.23	Aana Aalahanga a God e urihana nga aalaha e sare saie uri mwala paine aana mwala auꞌesu ingeie kire ko esu uri taa taane aana mo toꞌoha ingeie. 
MAT.18.24	Oto maholo ko aehota dau i suliꞌi, kire ko toolea mai mwane e tekelaꞌinie molani-ola aani toꞌoha aana mo toꞌoha aalaha ingeie. 
MAT.18.25	Na a mwaena e kaꞌa malisine ike loꞌu kei suꞌue mei toꞌoha ngeena. Oto aalaha ingeie e unue mola uri kire ke haꞌaholingeꞌi aasie a mwaena mola peꞌie huꞌe ingeie na mo kalena na oto ahutana toꞌo-toꞌolana, hunie mei toꞌoha ni suꞌue mo toꞌoha nge e waeliꞌi.
MAT.18.26	“Taꞌe oto mola aana maholona, koni-konihe ngeena e tolana lae mai pouruuru i naꞌona aalaha ingeie, na ko ngara aamasie oto uuri, ‘Aalaha ineu, o ke aamasieu na o ke rongo rako kaꞌu eeku hunie ne ke si saro suꞌu mangoꞌi taane.’ 
MAT.18.27	Oto aalaha ingeie ngeena e aamasie oto hiitoꞌo, e si unue mola hunie koni-konihe ngeena uri e saeꞌaasie mo roroꞌanga ingeie oto hunie, na e unue uri e saꞌa suꞌuꞌi loꞌu.
MAT.18.28	“Oto koni-konihe ngeena e iisitaa taꞌau na ko oodoie ngaeta iini oana, mwane loꞌu mala ingeie. A mwaena e toolea mola taꞌa-taꞌa tangalau aani toꞌoha mwaanie. Oto e tapo i luana oana, na ko unue uuri, ‘O ke suꞌue mo toꞌoha ineu oto molana.’
MAT.18.29	“Taꞌe a mwane oana ngeena ko pouruuru i naꞌona, na ko unue uuri, ‘Neꞌewau, o ke kele maaꞌoohi keꞌu. Ne kei saro suꞌu mangoa taane mo toꞌoha iꞌoe.’
MAT.18.30	“Taꞌe a mwaena e kaꞌa sare maaꞌoohi ike loꞌu. Oto e unue mola kire ke toolea mwane oana ngeena, na kire ke lai neꞌie i laona nume ni hoꞌo hunie ke iiꞌo i leune, hule aana kei saro suꞌu mangoa mo toꞌoha ingeie.
MAT.18.31	“Maholo ngaeta mo koni-konihe oana kire rongoa nga taa e raune, kire ko tohungei saewasu. Oto kire lae i saana aalaha ngeena, na kire ko haꞌarongoa aana ahutana mo ola e raune.
MAT.18.32	“Oto aalaha ngeena e heꞌi soie loꞌu mei koni-konihe ingeie ngeena ko si teꞌuri hunie, ‘Iꞌoe oto koni-konihe aaela. Ineu kaꞌu nou aamasiꞌo na nou saeꞌaasie huniꞌo uri o saꞌa suꞌue loꞌu mo toꞌoha paine ineu aana o haꞌatohu eeku. 
MAT.18.33	?﻿Na e ue o kaꞌa aamasie iini oamune oto mala nou aamasiꞌo?’ 
MAT.18.34	Oto aalaha ingeie e saewasu e si uusungeꞌinie koni-konihe ngeena i laona leu ni haꞌamotaahinge, uri ke iiꞌo i leune lai hule aana kei saro suꞌu mangoa ahutana mo toꞌoha nge e waeliꞌine.”
MAT.18.35	Oto a Jisas ko si haꞌamangoa ere-erenga ingeie na ko unue uuri, “Aitana nga taa nge Aamaku i Lengi kei da huniꞌomu eena, aana uri omu kaꞌa saeꞌaasi toꞌohuu hunie mo eesimiu.”
MAT.19.1	Oto i purine a Jisas e saro ere-ere mango i sulie walu ola ienini, e si lae mwaanie i Kalili hunie poꞌo ni henue i Jiudia na loꞌu hunie aapa poꞌo wau aana wai peine i Jodan hatarie sato pwaa. 
MAT.19.2	Mwala hunge kire lae i sulie, na e lai haꞌa-uurire oto taꞌi leune.
MAT.19.3	Oto ngaeta mo Parise kire lae mai saana aana kire ko sare lupweꞌi dolosi pweloa, oto kire ko dolosi aana uuri, “O ke unue kaꞌu oodoiꞌemeelu. ?﻿Uri e diana taane aana mo Haꞌatolanga ikie hunie poro ke sikaa mola huꞌe ingeie i sulie saena?”
MAT.19.4	A Jisas e aalamire oto ko teꞌuri, “?﻿Uri omu kaꞌa saie ike mo Uusu-uusu Maaꞌi e unue uuri, 
MAT.19.5	Oto a God e si unue uuri, 
MAT.19.6	Aena ngeena kirerue kaꞌa neꞌie loꞌu nga ro iinoni hai aaopaꞌi, taꞌe e taꞌa-taꞌa iinoni oto. Na nga mei ola nge a God e hoꞌo rurue oto, mwaanie nga iini e heꞌi oopa-oopaa loꞌu.”
MAT.19.7	Oto mo Parise ko dolosi loꞌu aana uuri, “?﻿Nge ko urine, aana e ue kaꞌu nge a Mosis e unue aana haꞌatolanga uri 
MAT.19.8	A Jisas ko aalamire loꞌu uuri, “A Mosis e maaie mola uri omu ke sikaa mo huꞌe iꞌomu aena aana saemiu e lae otoi heu. Taꞌe aana neꞌisaenga a God i aehotalana haꞌaholanga e kaꞌa urine ike. 
MAT.19.9	Oto no ko unue huniꞌomu uri nga iini ko sikaa mola huꞌe ingeie i tehulaꞌana nga mei ola aaopa, na a huꞌena e kaꞌa masi ike peꞌie nga iini, ingeie ngeena ko mesi oto mala uri kei toꞌo aana loꞌu nga huꞌe aaopa.”
MAT.19.10	Oto mo pwaarongoisuli ingeie ko teꞌuri hunie, “Nge mala o unue uri nga mwane ke suꞌuri sikaa huꞌe ingeie, e diana oto liutaa uri mo mwane ke suꞌuri tola huꞌe.”
MAT.19.11	Oto a Jisas ko heꞌi teꞌuri loꞌu hunire, “E toꞌohuu oto uri tola-huꞌanga e kaꞌa iiꞌo ike hunie ahutana iinoni, taꞌe hunie mola mo iini a God e niie oto hunire. 
MAT.19.12	Ngaeta mo iini kire kaꞌa sai tola huꞌe ike, aena aana kire hute mola na kire kaꞌa sare aapwasu ike aana tola-huꞌanga. Ngaeta mo iini loꞌu kire kaꞌa tola huꞌe ike aana mwala ko haꞌa-haꞌamauꞌora mwaanie. Na nga mo iini loꞌu kire kaꞌa sare tola huꞌe ike, mwaanie kire tolahiꞌe loꞌu aana nga mei ola aaopa mwaanie Aalahanga a God. Taꞌe nga iini nge a God ko niie oto huꞌe nana, ke hele diana aana oto haꞌa-uusulinge ngeena.”
MAT.19.13	Oto mwala ko toolea mai mo mwela i saana a Jisas hunie ke hele i pweude aana nimana, na hunie ke aarengaꞌi talada. Taꞌe mo pwaarongoisuli ko ere aada mola. 
MAT.19.14	Oto a Jisas ko ere aana mo pwaarongoisuli uuri, “Omu ke toliꞌaasie mo mwela hunie kire ke lae mai seeku, na omu ke suꞌuri uure honosire. Aena aana mo iini kire urihana mo mwela ngeena haꞌalaa kire ko sili i laona Aalahanga a God.” 
MAT.19.15	Oto e hele i pweude aana nimana, e haꞌadianaꞌara, e si lae mwaanie i leune.
MAT.19.16	Ngaeta maholo nga mwane e lae mai saana a Jisas, oto ko dolosi aana uuri, “?﻿Haꞌa-uusuli, nga mei taa diana ni ne kei esuie kaꞌu hunie ne ke hele aana maurihe huu?”
MAT.19.17	Oto a Jisas ko teꞌuri hunie, “?﻿E ue ni o ko dolosie diananga aaku? Taꞌa-taꞌa iini mola nge e diana, na mala o ko sare hele aana maurihe huu o ke tola i sulie mo Haꞌatolanga ingeie.”
MAT.19.18	Oto a mwaena ko heꞌi dolosi loꞌu uuri, “?﻿Nga mo haꞌatolanga uri taa eena?”
MAT.19.18	A Jisas ko aalamie ko teꞌuri, “Haꞌatolangana kaꞌu ie. 
MAT.19.20	Oto a saanau ngeena ko teꞌuri hunie a Jisas, “Nou tola i sulie ahutana mo haꞌatolanga ngeena mango. ?﻿Oto nga taa ue hunie ne ke asuie?”
MAT.19.21	A Jisas ko si unue hunie uuri, “Mala uri o ko sare iiꞌo oodotaꞌi oto, o ke lae, na o ke haꞌaholingeꞌinie toꞌo-toꞌolamu. Oto o ko niie mo toꞌoha aani nana mo iinoni meitale, aana ko urine nge o ke si toꞌo-toꞌo loꞌu aana mo ola diana i Lengi. Mango urine, o ke si lae mai lulu i sulieu.”
MAT.19.22	A mwaena e rongo urine, oto ko si lae mwaanie peꞌie saehuunge paine aena aana e tohungei toꞌo-toꞌo oto liutaa.
MAT.19.23	Oto a Jisas ko si unue hunie mo pwaarongoisuli ingeie uuri, “No ko unue oto huniꞌomu uri kei tohungei aasa hunie mwala e toꞌo-toꞌo ke toliꞌaasie a God hunie ke aalaha haahire. 
MAT.19.24	Na no ko heꞌi unue loꞌu uri e mwadaꞌu mola hunie uri nga kamel kei sili i sulie kele waa-waata aana nile tau-teuri, liutaa aana iinoni toꞌo-toꞌo ke sili i laona Aalahanga a God.”
MAT.19.25	Maholo mo pwaarongoisuli kire rongo urine kire tohungei pangataꞌi oto liutaa, na kire ko dolosi uuri, “?﻿Oto a tei keꞌu ke si helesie maurihe huu?”
MAT.19.26	A Jisas e toꞌomaaire, ko si aalamire uuri, “Walu ola ienini kire aasa oto hiitoꞌo hunie iinoni, taꞌe hunie a God kire mwadaꞌu mola.”
MAT.19.27	Oto a Pita ko teꞌuri hunie a Jisas, “Lio kaꞌu. Iꞌemeelu, melu meni toli puri oto aana toꞌo-toꞌolameelu, na melu ko lulu i suliꞌo oto. ?﻿Nga mei taa ni melu kei terie aana leune?”
MAT.19.28	Oto a Jisas ko si unue hunire uuri, “No ko unue oto huniꞌomu uri aana walumalau haalu, maholo ineu a Kale Ni Iinoni ne kei iiꞌo i lengine naunekume ni menikuluꞌanga ineu, iꞌomu mo iini nge omu ko lulu i sulieu, omu kei iiꞌo noꞌone i lengine aawalai neunekume mwana rue huni leie aawalai komu mwana rue mo Israel. 
MAT.19.29	Na kaꞌa taꞌe ike mola iꞌomu, taꞌe taꞌena nga iini ko toli puri aana nume ingeie, wa aasine mwane, wa aasine keni, wa aamana, wa nikana, wa huꞌe ingeie, wa mo kalena, wa mei aano ingeie i tehulaꞌana sataku, nge kei hele haꞌatangalau loꞌu liutaa aana nga taa e toli puri keꞌu aana, na kei hele aana oto tohungei waaite aana maurihe huu. 
MAT.19.30	Aana mo iini hunge kire ko naꞌo kaꞌu oto ie, kire kei saro puri mola. Na mo iini hunge kire ko puri oto ie, kire kei saro naꞌo loꞌu mola.”
MAT.20.1	Oto a Jisas ko heꞌi ere loꞌu uuri, “Aalahanga a God e urihana nga naꞌohai mwane nge e toꞌo aana hohola, na e iisitaa oto i maahuꞌo-huꞌo huni haaraie nga mwala huni holire huni esu nana aana hohola ingeie. 
MAT.20.2	Oto kire mani neꞌisae mouteꞌi peꞌie naꞌohai mwane ngeena uri kei holire aana waaite diana aana taꞌa-taꞌa seleni ni Rom aana hai dinge. Nge e si uusungeꞌinire taꞌau i laona hohola ingeie.
MAT.20.3	“Aana siwana nga maholoi sato aana aapa i hoꞌowa, e tapaliu na ko leesie ngaeta mwala kire uure mola mwaakule aana leu ni uusiꞌe. 
MAT.20.4	Oto ko unue hunire uuri, ‘Omu ke lae noꞌone i esu nekue aana hohola ineu, na ne ke si waaiꞌomu taane adona asunge iꞌomu.’ 
MAT.20.5	Oto kire ko lae oto i esu. Na oto i upui aatowaa na loꞌu i aapai sato ko heꞌi teꞌurine loꞌu.
MAT.20.6	“Oto maholo ko karaꞌinie limana nga maholoi sato i seulehi, e lai liu loꞌu i saana leu ni uusiꞌe na ko leesie ngaeta mwala kire uure mola mwaakule. Oto ko dolosi loꞌu aada uuri, ‘?﻿E ue omu ko talei uure-uure oto mola mwaakule hunie hai dinge laku urine?’
MAT.20.7	“Oto kire ko aalamie uuri, ‘Sulie nga iini huni esu nana haꞌike.’
MAT.20.7	“Oto ko unue hunire uuri, ‘Nge ko urine, omu ke lae noꞌone i hohola ineu huni esu nekue.’
MAT.20.8	“Oto i seulehi, naꞌohai mwane paine ngeena ko unue hunie naꞌohana mwala auꞌesu uuri, ‘Soie mai mwala auꞌesu, na o ke niie mo toꞌoha ikire hunire. O ke talaꞌae aana mo iini kire hule haꞌi puri, o si lai haꞌamango aana mo iini kire hule holaꞌinaꞌo.’
MAT.20.9	“Mo mwane e aehota asu aana limana nga maholoi sato i seulehi, kire lae mai, oto kire ko toolea taꞌa-taꞌa seleni ni Rom nga mwane. 
MAT.20.10	Oto e lae urine, lai hule aana mo iini nge kire aehota asu oto uure i maahuꞌo-huꞌo. Ikire, kire lae loꞌu mei huni toolea waaitada, na kire ko loꞌongaꞌinie uri kire kei tola liutaa aana mo iini nge kire aehota asu haꞌi puri. Taꞌe kire si lio, na kire ko meni tola sada loꞌu mola aana taꞌa-taꞌa seleni nga iini. 
MAT.20.11	Kire tola toꞌoha mango, kire ko si aehota upwesie naꞌohai mwane ngeena. 
MAT.20.12	Kire ko teꞌuri, ‘!﻿Sei! Mwala kire lae poi puri ie kire asu mola hunie taꞌa-taꞌa maholoi sato, oto o ko si holi sada aada loꞌu mola peꞌie mo iini melu esu hunie hai dinge laku i laona sato raramea.’
MAT.20.13	“Oto naꞌohai mwane ngeena e aalamie ngaeta iini aada na ko teꞌuri, ‘Rongo kaꞌu malahuku, nou kaꞌa haꞌamweꞌu-mweꞌuꞌo ike. O haiholotaꞌinie kaꞌu hunieu uri o neꞌisae mouteꞌi huni esu uana taꞌa-taꞌa seleni aani dinge. 
MAT.20.14	Toolea mo toꞌoha iꞌoe na o ke aalihoꞌi mola i nume, aana nou sare niie noꞌone mola hunie iini e lae mai puri ie mala oto nou niie kaꞌu huniꞌo. 
MAT.20.15	?﻿Uri e kaꞌa adona ike ne ke dau mala saeku aana mo toꞌoha ineu maraaku? ?﻿Wa omu ko upwesieu mola aana no ko deu diana aana mo iinine urine?’ ”
MAT.20.16	Oto a Jisas ko si haꞌamangoa ere-erenga ingeie na ko teꞌuri, “Mo iini hunge nge kire ko puri oto ie kire kei lae loꞌu i naꞌo, na mo iini e naꞌo-naꞌo kaꞌu kire kei heꞌi puri loꞌu.”
MAT.20.17	Oto maholo a Jisas e lae hunie i Jerusalem, e si toolea aawalai pwaarongoisuli mwana rue maraada, na ko lae peꞌi ere-ere nada lae-laeꞌi uuri, 
MAT.20.18	“Kolu ko lae oto hunie i Jerusalem eena, na ineu a Kale Ni Iinoni, pwelolaku kei lae oto taꞌau i leune. Kire kei niieu oto i nimana mo naꞌohai pris na mo haꞌa-uusuli aana mo Haꞌatolanga a Mosis huni lei mae aaku. 
MAT.20.19	Oto kire kei heꞌi niieu loꞌu hunie mo Aapoloa Aaopa huni haꞌamwasi eeku, na huni wini-winieu, na huni horo maesieu i lengine poꞌu-poꞌu. Taꞌe aana oolune nga hai dinge, ne kei taꞌelaꞌi eelihoꞌi loꞌu mwaanie maenga.”
MAT.20.20	Oto huꞌe a Sebedi e lae mai saana a Jisas peꞌie e ro kalena mwane, ko pouruuru i naꞌona, na ko sukaa uri ke peꞌie. 
MAT.20.21	Oto a Jisas ko dolosi aana a huꞌena uuri, “?﻿Nga ola taa ni o saetoꞌo aana?”
MAT.20.21	Oto a huꞌena ko aalamie uuri, “Ne kei tohungei ilenimwaꞌe aana o kei neꞌie e ro kaleku ienini ke aalaha peꞌiꞌo aana e ro naꞌohai leu aana aalahanga iꞌoe, nga iini i pwalo-pwalomu na nga iini i meu-meulimu.”
MAT.20.22	Oto a Jisas ko unue hunie e ro mwaasine ngeena uuri, “More kaꞌa saie ike nga taa more ko sukaa ni ngeena. ?﻿Uri more sai hotelaꞌinie taane iiola ne kei hotelaꞌinie?
MAT.20.22	Oto e ro mwaasine ko aalamie uuri, “Mere sai esuie mola.”
MAT.20.23	Oto a Jisas ko unue loꞌu hunirerue uuri, “Toꞌohuu more kei hotelaꞌinie taane iiola ne kei hotelaꞌinie, taꞌe uri hunie iiꞌonga i pwalo-pwaloku na i meu-meuliku, e kaꞌa leu ike i sapeku huni niie hunie nga iini, aana e ro iiꞌo-iiꞌoha ngeena kire iiꞌo oto loosie mo iini Aamaku e lio hilisire.”
MAT.20.24	Maholo ngaeta aawalai pwaarongoisuli loꞌu kire rongoa sukanga ro mwaasine, oto kire ko si saewasulie e ro mwaasinena. 
MAT.20.25	Taꞌe a Jisas e mani soire mai saana, ko si unue hunire uuri, “Omu saie oto uri mo aalaha ni welumalau kire ko sasare haataꞌinie nanamanga ikire haahie mwala ikire, na mo naꞌohai mwane kire sai deu rarahie noꞌone mwala huni lae i sulie mo heri-huninge ikire. 
MAT.20.26	Taꞌe iꞌomu, omu ke suꞌuri teꞌurine i matolamiu. Nga iini hikemiu ko sare aalaha, ke neꞌi iinoni euꞌesu nemiu. 
MAT.20.27	Na nga iini hikemiu ko sare neꞌi naꞌohai mwane haahiꞌomu, nge ke neꞌi koni-konihe nana ahutemiu mango. 
MAT.20.28	Mala oto ineu a Kale Ni Iinoni nou kaꞌa lae ike mai hunie uri mwala ke asu nekue, taꞌe nou lae mai huni neꞌi koni-konihe nana mwala, na huni niie maurihaꞌaku i tehulaꞌana mwala hunge, na huni holi eelihoꞌi aana mwala hunge.”
MAT.20.29	Maholo a Jisas na mo pwaarongoisuli ingeie kire ko lae mwaanie hanue i Jeriko, mwala oto hunge kire ko lae noꞌone i sulire. 
MAT.20.30	E ro mwane e ulu kirerue oꞌoꞌo i reune tala i leune, na kirerue ko rongoa uri a Jisas nge ni ko tapaliu. Oto kirerue ko aehota aawara oto uuri hunie, “!﻿Aalaha paine! !﻿Kalena Deved Inemauri, o ke aamasiꞌemereꞌi!”
MAT.20.31	Oto mwala ko ere aadarue uri kirerue ke rohu. Taꞌe kirerue ko si aawara oto loꞌu liutaa uuri, “!﻿Aalaha paine! !﻿Kalena Deved Inemauri, o ke aamasiꞌemereꞌi!”
MAT.20.32	Oto a Jisas e uure hahuroto, ko dolosi aadarue uuri, “?﻿Nga taa ni more saetoꞌo aana ne ke da huniꞌomoreꞌi?”
MAT.20.33	E ro mwane e ulu ngeena ko aalamie a Jisas uuri, “Aalaha paine, saemereꞌi hunie mere ke lio-lio loꞌu.”
MAT.20.34	A Jisas e aamasirerue, ko si hele wau i maadarue, na maadarue ko tolana lio-lio loꞌu. Oto kirerue ko si lae i sulie.
MAT.21.1	Oto maholo a Jisas na mo pwaarongoisuli ingeie kire lae hunie i Jerusalem, kire ko nanauhie oto wau huilume i Betfeis, karaꞌinie Uuwo Ni Ei Olif. I leune a Jisas ko uusungeꞌinie e ro pwaarongoisuli i naꞌo, 
MAT.21.2	na ko haꞌananaurerue uuri, “More ke lae i naꞌo hunie hanue nge kolu ko leesie taꞌaune, na more kei leesie nga dongki kire pwasue taꞌau i leune, na kalei dongki noꞌone peꞌie. Oto more ko luhesiꞌi, more ke mani tooleꞌi mai hunieu. 
MAT.21.3	Mala uri nga iini ko dolosi aamoreꞌi uuri, ‘?﻿More ko luhesiꞌi huni taa?’ oto more ke unue oodoie uuri, ‘A poro paine e saetoꞌo aani, na kei haꞌatolaꞌi eelihoꞌi taane loꞌu mei lau-leu.’ ”
MAT.21.4	Mo ola ienini ko reu urine huni haꞌa-oaie nga taa propet e unue uuri, 
MAT.21.6	Oto e ro pwaarongoisuli kire lae taꞌau, kire ko deu oto i sulie nga taa a Jisas e unue hunirerue, 
MAT.21.7	na kirerue ko toolea oto mai e ro dongki ngeena i saana. Kire neꞌie mo sala ikirerue i kolune e ro dongki ngeena, nge a Jisas e si taꞌe. 
MAT.21.8	Oto mo iini hunge aana pulitaa oto paine ngeena, kire ko eepasie tala aana mo toꞌoni ikire, kire ko lamasie mo kele sasarai ei na kire holasiꞌi noꞌone i sulie tala. 
MAT.21.9	Oto mwala kire naꞌo na mo iini i purine a Jisas, kire ko si lae peꞌi soi oto paine, na kire ko lahea God uuri, “!﻿Haꞌamanikuluꞌaa Kalena Deved Inemauri! !﻿A God ke haꞌadianaꞌaa iini ko lae mai nunuhaꞌana satana Aalaha! !﻿Haꞌamanikuluꞌaa God i Lengi!”
MAT.21.10	Maholo a Jisas e lai hule taꞌau i Jerusalem, ahutana mwala kire ko si huru heiliu peꞌie mawanga paine, na mwala ko dolosi heiliu uuri, “?﻿A tei ni ko hule ngeena?”
MAT.21.11	Oto mwala nge ko lae peꞌie a Jisas kire ko aalamire uuri, “A Jisas ni oto ie, propet uure i Nasaret aana poꞌo ni henue i Kalili.”
MAT.21.12	Oto a Jisas e lai sili oto i laona lolata aana Nume Maaꞌi Peine, na ko aehota oohea mwala ko holi-holi na mo iini ko haꞌa-haꞌaholingeꞌi ola. Ko keusie oto noꞌone mo taetahe mwala ko ooli-oolisi toꞌoha, na mo leu ni iiꞌo-iiꞌo ikire mo iini ko haꞌaholingeꞌi hiroikuu. 
MAT.21.13	Na ko ere aada uuri, “A God e unue aana mo Uusu-uusu Maaꞌi uuri, 
MAT.21.14	Oto mo ulu na mo rarasi kire lae mai saana hai Nume Maaꞌi Peine, na e haꞌa-uurire. 
MAT.21.15	Taꞌe mo naꞌohai pris na mo haꞌa-uusuli aana haꞌatolanga a Mosis, kire ko saewasu mola aana maholo kire leesie mo ola ni pangataꞌinge ko deuꞌine, na kire ko rongoa mo mwela ko toolea soinge hai Nume Maaꞌi uuri, “!﻿Haꞌamanikuluꞌaa Kalena Deved Inemauri!”
MAT.21.16	Oto kire ko dolosi aana Jisas uuri, “!﻿Hai! ?﻿Uri o ko rorongoa taane nga taa mo mwela ko unu-unuena?”
MAT.21.16	A Jisas ko aalamire uuri, “!﻿Siꞌue! !﻿No ko rorongoa taane! ?﻿Taꞌe e ue iꞌomu, omu kaꞌa rongo saie ike mo Uusu-uusu Maaꞌi nge omu ko saa-saaiꞌi tarau? Aana Uusu-uusu Maaꞌi e unue uuri, 
MAT.21.17	Oto a Jisas e toliꞌaasire na ko iisitaa oto mwaanie huilume paine i Jerusalem, ko si lai maꞌahu oto aana huilume i Betani.
MAT.21.18	Oto e dangi hoꞌowa a Jisas ko eelihoꞌi loꞌu hunie i Jerusalem, na maholona ko hiolo. 
MAT.21.19	Oto e leesie ai fik i reune tala, na ko lae oto i saana. Taꞌe maholo e lae wai hule aana, na ko leesie uri nga taꞌa-taꞌa hue-huei ei haꞌike aana, taꞌe apa-apana mola haliꞌite. Oto ko unue hunie ai ngeena uuri, “O saꞌa roroꞌa ni hungu loꞌu.” Na ai ngeena ko tolana nunulu oto molo aana maholona.
MAT.21.20	Na maholo mo pwaarongoisuli kire leesie urine kire ko si pangataꞌi na kire ko unue uuri, “!﻿Haꞌike eena! ?﻿Ai ngeena e tolana nunulu oto mola lau-leu uri taa?”
MAT.21.21	Oto a Jisas ko aalamire uuri, “No ko unue oto huniꞌomu uri mala omu ko hiiwalaimoli toꞌohuu na omu kaꞌa neꞌisae rue-ruaꞌa, omu sai da mola nga taa mala nou esuie hunie ai ienini. Na kaꞌa taꞌe ike leu ie, taꞌe hule aana omu sai unue noꞌone mola hunie uuwo ie uuri, ‘O ke pola mola i eesi,’ na kei reu oto urine. 
MAT.21.22	Aana mala omu ko hiiwalaimoli toꞌohuu aana a God, taꞌe-taꞌena nga mei ola mala omu ko sukaa aani aarengaꞌinge, a God e sai niie mola huniꞌomu.”
MAT.21.23	A Jisas e aalihoꞌi loꞌu mei i laona Nume Maaꞌi Peine, na maholo ko haꞌa-uusuli, mo naꞌohai pris na mo rato ni mwane kire lae mai saana. Oto kire ko dolosi aana uuri, “?﻿Nga nanamanga uri taa ni o toꞌo aana huni esuie walu ola o ko deuꞌi ngeena? ?﻿Na a tei ni e niie nanamanga ngeena huniꞌo?”
MAT.21.24	Oto a Jisas e aalamire ko teꞌuri, “Ineu noꞌone no ko sare holaꞌi dolosie taꞌa-taꞌa mei dolosinge aamiu. Mala omu ko aalamieu, nge ne ke si unue oodoiꞌomu uri nga nanamanga uri taa nou toꞌo aana huni esuie walu ola ienini. 
MAT.21.25	Oto omu ke unue kaꞌu oodoieu. ?﻿A tei ni e niie nanamanga hunie a Jon huni loto maaꞌi aana mwala? ?﻿A God wa mo iinoni mola?”
MAT.21.25	Oto kire ko aehota ere hailiu i matolada uuri, “?﻿Oto nga taa kolu kei unue? Mala uri kolu kei unue a God ni e niie nanamanga ngeena hunie a Jon, nge kei unue hunikolu uuri, ‘?﻿Nge ko urine, na e ue omu kaꞌa hiiwalaimoli aana?’ 
MAT.21.26	Taꞌe mala kolu kei unue uri iinoni mola ni e niie nanamanga ngeena hunie, nge kolu kei lio talakaelu aana mwala. Aena aana ahutana mwala kire mani neꞌisae oto uri a Jon ingeie nga propet toꞌohuu.”
MAT.21.27	Oto kire ko si aalamie mola a Jisas uuri, “Melu kaꞌa saie ike.”
MAT.21.27	Oto a Jisas ko si teꞌuri hunire, “Ko urine, nge ineu na nou saꞌa unue ike noꞌone oodoiꞌomu uri nga nanamanga uri taa no ko esuie mo ola ienini aana.”
MAT.21.28	Oto a Jisas ko heꞌi unue loꞌu hunire uuri, “Omu ke unue kaꞌu oodoieu uri nga taa ni omu loꞌongaꞌinie. Aana nga mwane e oꞌoꞌo e toꞌo aana e ro mwela mwane kire hute aana. Oto a mwaena e lae i saana naꞌohai mwane, ko teꞌuri hunie, ‘Kaleku, siꞌiri o ke lai esu i lalona hohola ineu.’
MAT.21.29	“Oto a kalena e aalamie, ko teꞌuri, ‘Nou kaꞌa sare lae ike.’ Taꞌe lae-lae e heꞌi oonisae loꞌu, oto e si lae.
MAT.21.30	“A mwaena ko heꞌi lae loꞌu i saana mwane i puri, na ko unue loꞌu hunie uuri, ‘Kaleku, siꞌiri o ke lai esu i lalona hohola ineu.’
MAT.21.30	“Oto a kalena ko aalamie uuri, ‘Iau mamaꞌa, ne kei lae taane.’ Taꞌe e kaꞌa lae ike.
MAT.21.31	“?﻿Oto nga taa ni omu loꞌongaꞌinie? ?﻿Iini uri taa aana e ro kele saanau ngeena nge e sulu i sulie saena aamana?”
MAT.21.31	Mo pris na mo rato ni mwane kire ko aalamie uuri, “Iini i naꞌo.”
MAT.21.31	Oto a Jisas ko unue hunire uuri, “!﻿Iau! Oto no ko unue oto huniꞌomu uri mo iinoni ni oorahaꞌaa mala mo repi na mwala susulu toꞌoha, kire kei holaꞌi sili i laona aalahanga a God i naꞌomiu. 
MAT.21.32	Aana a Jon e lae mai huni haataꞌinie tolahai iiꞌonga diana aamiu, taꞌe omu kaꞌa hiiwalaimoli ike aana. Mwala susulu toꞌoha na mo repi kire hiiwalaimoli aana Jon, taꞌe maꞌalana omu leesie kire oolisie tolahada urine, na omu kaꞌa sare oonisae ike loꞌu wa omu ke hiiwalaimoli aana.”
MAT.21.33	Oto a Jisas ko heꞌi ere ni aalahuunge loꞌu hunie mwala uuri, “Omu ke rongoa loꞌu mei wala ni aalahuunge ie. Ngaeta mwane e oꞌoꞌo oto ko hesie hohola aani grep. Oto e para ahuie, na e asuie leu huni loosie mo grep hunie kei neꞌi waen, na e tohue saohai nume huni kakakali. Oto e haꞌamangoa hahuꞌana hohola ingeie ngeena urine, e si haꞌahaulaa aana ngaeta mo mwane hunie kire ke lio i sulie aana maholo ko lae i suli henue. 
MAT.21.34	Oto e hule aana maholo ni soꞌokoninge, poro paine ngeena ko uusungeꞌinie taꞌau mo koni-konihe ingeie i saana mo mwane ko lio i sulie hohola ngeena, uri huni toolea mai nga taa kire kei niie hunie.
MAT.21.35	“Oto mwalana kire tapolie mola mo koni-konihe ngeena, na kire ko wini-winie ngaeta iini, na kire ko horo maesie oto ngaeta iini, na kire uuꞌi maesie oto ngaeta iini aani heu. 
MAT.21.36	Oto poro painena ko heꞌi uusungeꞌinie loꞌu taꞌau ngaeta mo koni-konihe hunge loꞌu liutaa aana mo iini holaꞌinaꞌo. Na mwala ko lio i sulie hohola ngeena ko heꞌi teꞌurine loꞌu mola aada.
MAT.21.37	“Oto ooretalana, poro painena ko loꞌongaꞌi ni uusungeꞌinie oto a kalena na ko unue uuri, ‘Kaleku haꞌalaa kire kei haꞌamaꞌu aana.’ 
MAT.21.38	Taꞌe maholo mwala auꞌesu ngeena kire leesie a kalena, kire ko si meni ere i sulie mola uuri, ‘Mwane nge kei toꞌo aana hohola ngeena oolisie aamana oto ie. Kolu ke horo maesie mola hunie kolu ke toꞌo aana oto hohola ienini.’ 
MAT.21.39	Oto kire tapolie a mwaena, kire ko toolea i sinaha mwaanie hohola, na kire ko horo maesie oto.”
MAT.21.40	Oto a Jisas ko dolosi loꞌu aana mo pris na mo rato ni mwane uuri, “?﻿Haꞌalaa nga taa nge poro paine haahie hohola ngeena kei esuie aana mwala ngeena?”
MAT.21.41	Oto kire ko aalamie uuri, “Kei tohungei horo suuheꞌinie oto mwala aaela ngeena, na kei haꞌahaulaa loꞌu hohola ngeena aana mo iini nge kire sai niie aapa ingeie hunie aana maholo ni soꞌokoninge.”
MAT.21.42	Oto a Jisas ko unue loꞌu hunire uuri, “Omu saaie kaꞌu oto mo Uusu-uusu Maaꞌi e unue uuri, 
MAT.21.43	Aena ngeena no ko unue huniꞌomu uri, taꞌaasilana aalahanga a God kei lae mwaaniꞌomu, na niilana kei lae oto hunie mo iini ko deu i sulie mo ola a God e saetoꞌo aani. 
MAT.21.44	Nga iini nge kei domu i lengine hau ienini kei maꞌoi oto, na mala uri kei teke haahie nga iini na kei pili memesoa oto.”
MAT.21.45	Maholo mo naꞌohai pris na mo Parise kire rongoa mo aalahuunge ngeena, kire saie mola uri a Jisas ko ere mola i hoorada. 
MAT.21.46	Oto kire ko sare tapolie oto, taꞌe kire ko meꞌuteꞌinie mwala, aena aana mwalana kire hiiwalaimoli aana uri a Jisas ingeie nga propet oto toꞌohuu.
MAT.22.1	Oto a Jisas e heꞌi ere ni aalahuunge loꞌu hunire uuri, 
MAT.22.2	“Aalahanga a God e urihana ngaeta inemauri e dau aaharota i sulie a kalena. 
MAT.22.3	Oto inemauri ngeena ko haꞌarongoa mai ngaeta mwala hunie ngauhe. Maholo e dau aakau mango oto aana ahutana mo ola hunie ngauhe, ko si uusungeꞌinie mo koni-konihe ingeie huni soie mwala ngeena ke lae mai. Taꞌe mwalana kaꞌa sare lae ike mai.
MAT.22.4	“Oto ko heꞌi uusungeꞌinie loꞌu ngaeta mo koni-konihe, ko teꞌuri hunire, ‘Unue hunie mo iini nge haꞌarongolada e lae uri nou deu aakau oto aana walu ola hunie ngauhe. Nou hunu mangoa oto mo puluke diana ineu, na hule aana nou hunue oto noꞌone mo iini nou nii-nii eni hunie kire ke pwiꞌe diana huni ngeuꞌi.’
MAT.22.5	“Taꞌe mwalana kaꞌa sare rongo loꞌu hunie mo koni-konihe ngeena, na kire lae mola i sulie saeda. Nga iini e lae mola i hohola ingeie, na ngaeta iini mola aana uusiꞌe. 
MAT.22.6	Oto ngaeta mo iini kire tapolie mola mo koni-konihe ngeena, kire ko repusire na kire ko horo maesire oto. 
MAT.22.7	Oto inemauri ngeena e tohungei saewasu, ko uusungeꞌinie mo ramo ingeie huni horo aasie mwala e talei horo ngeena, na oto huni uunu aasie huilume ikire aana dunge.
MAT.22.8	“Purine leune e rau, inemauri ngeena ko si unue hunie mwala auꞌesu ingeie uuri, ‘Ngauhe e dau aakau mango oto, taꞌe mo iini nge haꞌarongolada e lae, kire kaꞌa malisine oto laenga mai. 
MAT.22.9	Oto omu ke lae loꞌu i lio aana mo maai tala rue, na taꞌena nga iini omu ko lio oodoie, haꞌarongoa mai hunie ngauhe ineu.’ 
MAT.22.10	Oto mwala auꞌesu ngeena kire ko lae hailiu loꞌu i sulie mo tala paine. Kire ko tarakonie mai ahutana mwala kire ko lio oodoire, mo iini e diana na nga mo iini e aaela, lai hule aana nume ni aaharota e saro honu aana mwala.
MAT.22.11	“Oto a inemauri e lai sili i nume huni leesie mwala e hule, na ko leesie ngaeta mwane e kaꞌa toꞌoni ike aana nga toꞌoni ni aaharota. 
MAT.22.12	Oto ko teꞌuri hunie, ‘?﻿Malahuku, e ue o lae mola mai urine na o kaꞌa toꞌoni aana nga toꞌoni ni aaharota?’ Taꞌe a mwaena e kaꞌa nguuhie ike.
MAT.22.13	“Oto inemauri ngeena ko unue hunie mwala auꞌesu ingeie uuri, ‘Omu ke pwasue e ro nimana na e ro aeꞌaena, oto omu ko aasie i laona rodohono poꞌoi sinaha, leu nge mwala kei iiꞌo ni ngaranga peꞌi saehuunge oto hiitoꞌo aana.’ ”
MAT.22.14	Oto a Jisas ko si haꞌamangoa aalahuunge ngeena uuri, “Iau, aana mwala hunge haꞌarongolada e lae, taꞌe tootaꞌi iini mola lio hilisilada e si lae hunie Aalahanga a God.”
MAT.22.15	Oto mo Parise kire iisitaa, kire ko si lai ere-ere i sulie uri kire kei pweloa a Jisas uri taa aani dolosinge. 
MAT.22.16	Oto kire ere tararuru peꞌie pulitaa a Herod Inemauri, na kire ko uusungeꞌinie taꞌau mo pwaarongoisuli ikire i saana a Jisas peꞌie ngaeta mo mwane aana poꞌo ni mwane a Herod. 
MAT.22.17	Aena ngeena, o ke unue oodoiꞌemeelu nga taa o loꞌongaꞌinie. ?﻿Uri e adona taane huni niie takis hunie aalahanga ni Rom wa haꞌike?”
MAT.22.18	Taꞌe a Jisas e lio saie mone uri kire ko lupweꞌi pwaoa mola, ko si teꞌuri hunire, “!﻿Iꞌomu kira dau hahota! ?﻿Aana e ue ni omu ko sare lupweꞌi pwaoau urine? 
MAT.22.19	Omu ke haataꞌinie kaꞌu seleni hunie takis ngeena aaku.” Oto kire ko haataꞌinie ngaeta seleni ni Rom aana.
MAT.22.20	Oto a Jisas ko dolosi aada uuri, “?﻿A tei ni nunune na satana aana seleni ienini?”
MAT.22.21	Oto kire ko unue uuri, “Inemauri ni Rom ni ngeena.”
MAT.22.21	Oto a Jisas ko teꞌuri hunire, “Ko urine, omu ke nii eelihoꞌi aana hunie inemauri ngeena mo ola ingeie, na hunie a God mo iini a God.”
MAT.22.22	Oto kire ko si tohungei pangataꞌinie hahuꞌana aalaminge ingeie, na kire ko lae oto mwaanie.
MAT.22.23	Oto loꞌu mola aana hai dingena, ngaeta mo Sadiusi kire lae mai saana a Jisas. Ikire mo Sadiusi ngeena kire hiiwalaimoli uri nga iini saꞌa taꞌelaꞌi ike loꞌu mwaanie maenga. 
MAT.22.24	Oto kire ko teꞌuri hunie, “Haꞌa-uusuli, a Mosis e uusue haꞌatolanga ie hunikie. 
MAT.22.25	Oto wau i naꞌo, e hiu mwaasine mwane kire mani hute na kire oꞌoꞌo i leu. A naꞌohada e tola huꞌe, oto e mae mola na e kaꞌa toꞌo mwela. Oto aasine mwane e toꞌo aana loꞌu naona. 
MAT.22.26	Ruana nga mwane ngeena ko heꞌi mae loꞌu urine. Oolune nga mwane ko heꞌi urine loꞌu, na lae-lae ahutana hiu mwaasine ngeena kire mani mae mango oto urine. 
MAT.22.27	Oto a huꞌena e si mae ooreta. 
MAT.22.28	?﻿Haꞌalaa, kei hule aana hai dinge taꞌelaꞌinge, a huꞌe ngeena kei neꞌi huꞌe a tei aana e hiu mwaasine ngeena, aana kire mani toꞌo-toꞌo aana mola urine?”
MAT.22.29	Oto a Jisas ko aalamire uuri, “Neꞌisaenga iꞌomu e tohungei takalo oto hiitoꞌo, aena aana omu kaꞌa saie ike mo Uusu-uusu Maaꞌi wa nanamanga a God. 
MAT.22.30	Maholo mwala kei taꞌelaꞌi mwaanie maenga, nga tola-huꞌanga wa nga toꞌo-poronga haꞌike loꞌu. Taꞌe kire kei iiꞌo oto mola mala mo ensel taꞌau i Lengi. 
MAT.22.31	?﻿Taꞌe hatarie taꞌelaꞌinge mwaanie maenga, aana e ue omu kaꞌa rongo saie nga taa a God e unue huniꞌomu aana mo Uusu-uusu Maaꞌi? 
MAT.22.32	Aana a God e unue uuri, 
MAT.22.33	Oto ahutana mwala e rongo urine, kire ko si meni pangataꞌinie haꞌa-uusulinge diana a Jisas.
MAT.22.34	Maholo mo Parise kire rongoa uri mo Sadiusi kaꞌa sai aalamie oto a Jisas, kire si meni lae mai saana huni haꞌatataroa. 
MAT.22.35	Oto ngaeta haꞌa-uusuli aana mo Haꞌatolanga a Mosis, e dolosi aana uuri, 
MAT.22.36	“?﻿Haꞌa-uusuli, iini uri taa ni naꞌohai haꞌatolanga aana mo Haꞌatolanga a Mosis?”
MAT.22.37	Oto a Jisas ko aalamie uuri, “Naꞌohai haꞌatolanga oto, 
MAT.22.38	Aana naꞌohai haꞌatolanga oto ie na e hiꞌe liutaa. 
MAT.22.39	Na ruana nga haꞌatolanga e urihana loꞌu eetana, 
MAT.22.40	Aana aahuꞌine ahutana mo Haꞌatolanga a Mosis na mo haꞌa-uusulinge mo propet ni oto e ro haꞌatolanga ienini.”
MAT.22.41	Maholo mo Parise kire mani loko, a Jisas e si dolosi aada uuri, 
MAT.22.42	“?﻿Nga taa ni loꞌongaꞌinge iꞌomu aana a Kraes? ?﻿Kalena a tei ni ingeie?”
MAT.22.42	Oto mo Parise e aalamie uuri, “A Kraes kei hute mola mai aana komu a Deved Inemauri.”
MAT.22.43	Oto a Jisas ko teꞌuri hunire, “E toꞌohuu oto. ?﻿Taꞌe e ue ni a Deved e si haaraꞌinie loꞌu aana aalaha? Aena aana a Deved e ere aana nanamanga ni Liꞌoa Maaꞌi uuri, 
MAT.22.45	Oto a Jisas ko teꞌuri loꞌu, “A Deved maraana ni e unue uri a Kraes e neꞌi aalaha ingeie. ?﻿Taꞌe e ue? ?﻿Mwane nge e hute mola aana komu a Deved maraana, kei heꞌi neꞌi aalaha ingeie loꞌu uri taa eena?”
MAT.22.46	Nga iini aana mo Parise hunie ke aalamie mo dolosinge a Jisas na haꞌike loꞌu. Na uure i purine hai dingena, nga taꞌa-taꞌa iini hunie ke sare dolosie loꞌu nga mei ola aana, haꞌike oto ooꞌoo.
MAT.23.1	Oto a Jisas ko si unue hunie mwala na mo pwaarongoisuli ingeie uuri, 
MAT.23.2	“Mo Parise na mo haꞌa-uusuli aana mo Haꞌatolanga, kire toꞌo aana nanamanga huni unue nga taa huniꞌomu aana mo Haꞌatolanga a Mosis. 
MAT.23.3	Aena ngeena omu ke rongo hunire na omu ke dau i sulie nga taa kire ko unue huniꞌomu. Taꞌe mwaanie omu lae-lae i sulie tolahada, aana tolahada e kaꞌa diana ike. Mo haꞌa-uusulinge ikire, ikire maraada, na kire saꞌa dau ike i suliꞌi noꞌone. 
MAT.23.4	Kire ko da ludaa e hiꞌe aana mo haꞌatolanga hunie mwala. Taꞌe hule aana ikire maraada na kire saꞌa nii kiꞌi huni peꞌie mwala huni suluꞌie ludaa ngeena.
MAT.23.5	“Ahutana nga moi taa kire ko euꞌesuiꞌi, mo ola mola uri hunie mwala ke lee-leesire. E toꞌohuu, a God e unue taane uri kie ke hoꞌo-hoꞌosie mo toꞌoni lauleuniꞌe na ngaeta mo ola loꞌu huni aama-aamasitoꞌo aana mo haꞌatolanga ingeie. !﻿Taꞌe lio kaꞌu! Ikire, kire ko esu peine loꞌu aana mo olana, hunie uri mwala ko leesiꞌi na kire ke unue uuri, ‘Ikire ni oto mwala maaꞌi.’ 
MAT.23.6	Mo Parise ngeena na mo haꞌa-uusuli aana mo Haꞌatolanga, saeda noꞌone uri kire ke toꞌo aana mo pweui tolinge aana ngauhe, na mo naꞌohai iiꞌo-iiꞌoha aana mo nume ni palo-palo. 
MAT.23.7	Saeda noꞌone uri mwala ke haꞌamaꞌu aada maholo kire ko walo liu i laona mo leu ni uusiꞌe, na saeda noꞌone uri mwala ke haaraꞌinire aana, ‘Haꞌa-uusuli.’ ”
MAT.23.8	“Taꞌe iꞌomu, omu ke suꞌuri toliꞌaasie mwala ke haaraꞌiniꞌomu aana, ‘Haꞌa-uusuli,’ aena aana omu toꞌo aana mola e taꞌa-taꞌa haꞌa-uusuli, na iꞌomu mo mwaasine haliꞌite. 
MAT.23.9	Na mwaanie omu haaraꞌinie nga iini mei aano uuri, ‘Mamaꞌa,’ aana e taꞌa-taꞌa iini oto Aamamiu, ingeie taꞌau i Lengi. 
MAT.23.10	Na mwaanie mwala e haaraꞌiniꞌomu uri, ‘Aalaha,’ aena aana ineu a Kraes oto taꞌa-taꞌa aalaha iꞌomu. 
MAT.23.11	Na nga iini hikemiu nge ko sare aalaha, ke neꞌi iinoni auꞌesu oto namiu. 
MAT.23.12	Aana taꞌena nga iini ko haꞌapainaꞌaa maraana, nge a God kei haꞌamwai-mweiꞌaa. Na taꞌena nga iini ko haꞌamwai-mweiꞌaa maraana, nge a God kei haꞌapainaꞌaa.”
MAT.23.13	Oto a Jisas ko heꞌi unue loꞌu uuri, “Aama-aamasilemiu mo Parise na mo haꞌa-uusuli aana mo Haꞌatolanga a Mosis. !﻿Iꞌomu oto mwala eero-eero! Aana omu ko lupweꞌi deu-deu mola mala uri omu ko lulu i sulie a God. !﻿Taꞌe haꞌike! Iꞌomu maraamiu omu kaꞌa sare sili ike i laona Aalahanga a God, na omu kaꞌa toliꞌaasie ike nga mo iini ke sili loꞌu.
MAT.23.14	“Aama-aamasilemiu mo Parise na mo haꞌa-uusuli aana mo Haꞌatolanga. !﻿Iꞌomu oto mwala eero-eero! Aana omu ko lupweꞌi deu mala uri iꞌomu oto mwala maaꞌi aani unulana mo aarengaꞌinge tewa i maana mwala. Taꞌe hule aana omu ko haꞌa-haꞌamweꞌu-mweꞌue mola mo nao keni, na omu ko leue mola mo nume ikire peꞌie ahutana toꞌo-toꞌolada. Aena urine, haꞌaloilemiu kei peine liutaa.
MAT.23.15	“Aama-aamasilemiu mo Parise na mo haꞌa-uusuli aana mo Haꞌatolanga. !﻿Iꞌomu oto mwala eero-eero! Omu ko haꞌaweoꞌomu maraamiu aani loꞌohinge i sulie mo mala-malau hunie nga mo iini ke lae i suliꞌomu. Oto maholo omu ko lio oodoie nga mo iini, omu ko si da oto kire ke aaela oto hiitoꞌo loꞌu liutaa aamiu hunie ikire noꞌone kire ke adona laenga i laona dunge ni haꞌamotaahinge mala iꞌomu.
MAT.23.16	“Aama-aamasilemiu aana omu ko naꞌona mwala, taꞌe iꞌomu maraamiu maamiu e ulu. Aana omu ko haꞌa-uusulie mwala uuri, ‘Nga iini ko tohe mola takoie Nume Maaꞌi Peine e kaꞌa roroꞌa ike, taꞌe uri kei tohe takoie mo kol aana Nume Maaꞌi Peine, haꞌalaa ke si roroꞌaie.’ 
MAT.23.17	!﻿Iꞌomu kira pweu na kira ulu! ?﻿Uri omu kaꞌa saie ike uri Nume Maaꞌi e roroꞌa oto liutaa aana kol? Aena aana Nume Maaꞌi mone ko si da kol ngeena ko maaꞌi. 
MAT.23.18	Na omu ko unue hunie mwala uuri, ‘Mala nga iini ko tohe mola takoie ora ni uunu-uunu aana ko heiholotaꞌi, e kaꞌa roroꞌa ike, taꞌe uri nga iini ko tohe takoie uuraaꞌinge i lengine ora ni uunu-uunu haꞌalaa ko roroꞌaie.’ 
MAT.23.19	!﻿Iꞌomu mo ulu! ?﻿Uri omu kaꞌa saie ike uri ora ni uunu-uunu e roroꞌa oto liutaa aana uuraaꞌinge? Aena aana ora ni uunu-uunu mone ko si da uuraaꞌinge ngeena ko maaꞌi. 
MAT.23.20	Oto aana maholo nga iini ko tohe takoie ora ni uunu-uunu, e urihana ko tohe takoie ora ni uunu-uunu na oto ahutana mo uuraaꞌinge i lengine ni ngeena. 
MAT.23.21	Na maholo nga iini ko tohe takoie Nume Maaꞌi Peine, e urihana ko tohe takoie oto Nume Maaꞌi Peine na noꞌone takoie a God, iini nge ko oꞌoꞌo i leune. 
MAT.23.22	Na maholo nga iini ko tohe takoie i Lengi, nge ko tohe oto takoie naunekume ni aalaha a God, na ko tohe noꞌone takoie God nge e iiꞌo i lengine.
MAT.23.23	“Aama-aamasilemiu mo Parise na mo haꞌa-uusuli aana mo Haꞌatolanga. !﻿Iꞌomu oto mwala eero-eero! Omu ko niie taane tangahuluꞌana tari-olanga iꞌomu hunie a God, na lai hule oto aana toꞌo-olanga iꞌomu aani sihola. Taꞌe hule aana omu kaꞌa aapwasu ike aana tohungana haꞌa-uusulinge aana mo Haꞌatolanga, mala leinge toꞌohuu, na aamasinge, na hiiwalaimolinge. Mo naꞌohai ola uri hunie omu ke dau i suliꞌi kaꞌu ienini. Na loꞌu mwaanie omu pulongosie mo haꞌa-uusulinge mwai-mwei mala niilana tangahuluꞌana tari-olanga iꞌomu. 
MAT.23.24	Iꞌomu, omu ko kakalie taane mwala mwaanie kire waelie mo Haꞌatolanga, taꞌe hule aana maamiu e ulu noꞌone mola. Omu urihana mola iinoni e taꞌaasie kele ho nonoasi mwaanie wai ni inu ingeie, taꞌe e si oono haꞌilekune mola painehaꞌana kamel.
MAT.23.25	“Aama-aamasilemiu mo Parise na mo haꞌa-uusuli aana mo Haꞌatolanga. !﻿Iꞌomu oto mwala eero-eero! Aana omu urihana mola mo nime na mo kao-kao kire hoda rereꞌa aana aapa poꞌoi sinaha, taꞌe wau i laona e honu mola aana ngaulaa e kasu. Omu ko sasare lio kohi i maana mwala, taꞌe hule aana saemiu e honu oto mola aana horo-pelinge na taꞌena nga loꞌongaꞌinge aaela. 
MAT.23.26	!﻿Iꞌomu mo Parise oto mwala maamiu e tohungei ulu! Omu ke holaꞌi hoda rereꞌa kaꞌu aana aapa poꞌo i laona nime, nge aapa poꞌoi sinaha kei rereꞌa noꞌone.
MAT.23.27	“Aama-aamasilemiu mo Parise na mo haꞌa-uusuli aana mo Haꞌatolanga. !﻿Iꞌomu oto mwala eero-eero! Omu urihana mola mo kilipweꞌu kire mole rereꞌa aani. Leesileni poꞌoi sinaha kire tohungei lai lio diana, taꞌe wai laloni, kire honu mola aani suisuli haliꞌite na kasuhaꞌana mo rae. 
MAT.23.28	Iꞌomu, omu urine noꞌone. Aana leesilemiu poꞌoi sinaha uri iꞌomu ni oto mo iinoni diana, taꞌe wai lalo aamiu, e honu oto mola aana lupweꞌi-deunge na oorahaꞌaa.
MAT.23.29	“Aama-aamasilemiu mo Parise na mo haꞌa-uusuli aana mo Haꞌatolanga. !﻿Iꞌomu oto mwala eero-eero! Omu ko esu diana aana mo kilipweꞌu mo propet, na omu ko haꞌalaunie mo kilipweꞌu mo iini e oodotaꞌi hunie kire ke lio diana. 
MAT.23.30	Na omu ko unue uuri, ‘!﻿Saehuu oto hiitoꞌo! Mala emi ke iiꞌo aana pongine mo aamamami, haꞌalaa emi saꞌa dau ike mala ikire huni horoꞌie mo propet.’ 
MAT.23.31	Taꞌe omu ko ere urine nge omu tohungei haataꞌi diana aana oto uri iꞌomu, omu uure oto mwaanie mwala nge kire horoꞌie mo propet ni ngeena. 
MAT.23.32	Nge ko urine oto, omu ke lae taraꞌasi mola huni haꞌamangoa oto mei roroꞌanga mo aamamiu e aehotaa kaꞌu. 
MAT.23.33	!﻿Iꞌomu oto mo mwaa toꞌohuu! !﻿Komu ni mwaa ala-ala! ?﻿Uri omu kei tehisie haꞌaletehinge a God uri taa eena? Leilemiu kei lae, na uusungeꞌinilemiu kei lae mola hunie leu ni haꞌamotaahinge. 
MAT.23.34	Oto no ko unue huniꞌomu uri, ne kei uusungeꞌinie huniꞌomu nga mo propet, na mwala saenanau, na nga mo haꞌa-uusuli. Taꞌe omu kei horo maesie ngaeta mo iini aada, nga mo iini omu kei repu taalengasire i lengine mo poꞌu-poꞌu, na nga mo iini omu kei repu lae-laeꞌi aada i laona mo nume ni palo-palo iꞌomu, na omu kei teungeꞌinire hailiu i suli henue. 
MAT.23.35	Oto iꞌomu, omu kei roroꞌa aana maelana ahutana mwala oodotaꞌi nge horo maesilada e lae mai aano. Omu kei aehota roroꞌa aana horoꞌilana ahutana mo mwane oodotaꞌi, uure aana a Ebol lai hule aana horoꞌilana a Sekaraea,
MAT.23.36	No ko unue oto huniꞌomu pwaunge siꞌiri ie, nge leinge haahie horoꞌilana mwala oodotaꞌi ngeena ke si lae huniꞌomu.”
MAT.23.37	Oto a Jisas ko heꞌi ere uuri loꞌu, “!﻿Aaia Jerusalem, Jerusalem! Iꞌomu oto omu ko horo suuheꞌinie mo propet na omu ko uuꞌi maesie mo iini a God e uusungeꞌinire mai huniꞌomu. Mo maholo hunge nou sasare peꞌiꞌomu mala pwa-pwa ni kue ko lokoa mo kalena i hahana apa-apana huni haꞌa-uurire. Taꞌe omu kaꞌa saetoꞌo aaku ike. 
MAT.23.38	Oto omu ke saie, a God kei toliꞌaasie hanue iꞌomu, na kei naꞌonga oto. 
MAT.23.39	Na no ko unue oto huniꞌomu uri omu saꞌa heꞌi leesieu loꞌu lai hule aana omu kei ere i sulieu uuri, 
MAT.24.1	A Jisas ko lae oto mwaanie Nume Maaꞌi Peine na mo pwaarongoisuli ingeie ko lae oto mai saana, kire ko ere peꞌie i sulie manikuluhaꞌana mo heri-herine Nume Maaꞌi Peine ngeena. 
MAT.24.2	Oto ko aalamire uuri, “?﻿Omu leesie mo heri-herine nume ngeena? Taꞌe no ko unue oto huniꞌomu uri aana nga maholo oho-aasileni kei saro lae, na nga taꞌa-taꞌa ho heu e saꞌa oore ike loꞌu aana leu e oꞌoꞌo aana.”
MAT.24.3	Na maholo a Jisas e iiꞌo i aano i lengine Uuwo Ni Ei Olif, mo pwaarongoisuli kire lae mai saana, oto kire ko dolosi aana uuri, “?﻿O ke unue oodoiꞌemeelu uri maholo uri taa ni walu ola ienini kei oa, na nga taa ni kei reu huni haataꞌinie uri e hule oto aana maholo o kei ooli loꞌu mei, na haꞌamangolana walumalau?”
MAT.24.4	Oto a Jisas ko aalamire uuri, “Omu ke lio talamiu mwaanie nga iini e eeroꞌomu. 
MAT.24.5	Aana mo iini hunge kei lae mai aana sataku, na kire kei ere uuri, ‘Ineu oto a Kraes,’ na kire kei haꞌapweue mwala hunge. 
MAT.24.6	Na omu kei rongoa mo oohotaa aana taꞌena nga leu aana walumalau, taꞌe mwaanie saemiu e liki-liki. Aena aana walu ola ngeena kire kei holaꞌi reu i naꞌo, taꞌe haꞌamangolana walumalau haꞌike ue ni ngeena. 
MAT.24.7	Haiseuninge kei lae i matolana mo henue hai aaopaꞌi, na i matolana mo aalahanga hailiu. Hiolonga kei toolea mo iini hunge i laona walumalau, na nunu kei tola ahusie mo henue hunge. 
MAT.24.8	Taꞌe walu ola ienini ko haataꞌinie mola uri mo ola paine kei lae ue mai mala huꞌe ko aehota hiingeꞌinie sapesalunge hunie toꞌo-mwelanga.
MAT.24.9	“Aana maholona mo maelonga iꞌomu kire kei tapoliꞌomu, na kire kei haꞌaloiꞌomu, na kire kei horo maesiꞌomu. Ahutana mo iinoni kei maalelediꞌomu aena aana omu ko lulu i sulieu. 
MAT.24.10	Mo iini hunge aana mo iini nge ko lulu i sulieu kei toliꞌaasie hiiwalaimolinge ikire aana maholona, hule aana kire kei pwelora hailiu mola maraada, na kire kei maaleledire maraada hailiu. 
MAT.24.11	Mo propet eero-eero hunge kei lae mai, na kire kei deu uri hunie mwala hunge ke hiiwalaimoli aana mo eeronga ikire. 
MAT.24.12	Mwala urine nge kire kei da aaelanga ke si peine i laona walumalau, na mwala hunge saꞌa manata diana oto hunie nga iini. 
MAT.24.13	Taꞌe iini nge kei uure aꞌailaꞌa taraꞌasi aani hiiwalaimolinge lai hule aana haꞌamangolana, nge a God ke si haꞌa-uurie. 
MAT.24.14	Laeliwalanga aana Tataroha Diana i sulie Aalahanga a God kei lae kalie ahutana walumalau hunie ahutana iinoni ke mani rongo. Oto purihaꞌana haꞌamangolana ke si lae mai.”
MAT.24.15	Oto a Jisas e heꞌi unue loꞌu uuri, “Omu kei leesie taane 
MAT.24.16	Aana maholona mwala aana poꞌo ni henue i Jiudia kire ke tohungei tehi oto huni mumuni honosie mo toloi henue. 
MAT.24.17	Na mala nga iini e iiꞌo taꞌi koluhana nume ingeie, nge ke tahi oto na ke suꞌuri waelie loꞌu nga maholo huni lai toolea nga mo ola ingeie hai nume. 
MAT.24.18	Na mala nga iini ko euꞌesu i hohola, ke tahi oto na ke suꞌuri waelie loꞌu nga maholo huni lai toolea nga mo toꞌoni ingeie mai nume. 
MAT.24.19	Na aama-aamasilana mo huꞌe ko hiꞌe-hiꞌe aani mwela, na mo iini nge kire ko haꞌa-haꞌasusuhie ue mo wee-wee ikire. 
MAT.24.20	Taꞌe omu ke aarengaꞌi mola hunie walu ola ngeena ke suꞌuri hule aamiu aana maholo e aasa aana mo waro-waro ni wawai, wa aana Dinge Maaꞌi. 
MAT.24.21	Aana siꞌohaꞌanga kei tola aana maholona, kei peine liutaa aana loꞌu taꞌena nga ola ko totola uure oto mai aehotalana walumalau hule mai aana mo dingena. Na e saꞌa heꞌi aaela loꞌu urine aana nga dinge. 
MAT.24.22	Mala uri a God kaꞌa holo oꞌoruꞌe aana maholo ni siꞌohaꞌanga ngeena, nge nga iini saꞌa mauri ike loꞌu. Taꞌe i sulie a God e loꞌongaꞌinie mo iini nge e lio hilisire oto, nge mone kei holo oꞌoruꞌe aana maholona.”
MAT.24.23	“Oto aana maholona mala uri nga iini ko unue huniꞌomu, ‘!﻿Lio kaꞌu! A Kraes oto ie,’ wa ‘!﻿Lio kaꞌu! Ingeie oto waune,’ taꞌe omu ke suꞌuri hiiwalaimoli aana. 
MAT.24.24	Aena aana mo kraes eero-eero na mo propet eero-eero hunge kire kei lae mai. Na mala ko mwadaꞌu, kire kei haꞌatakaloa mo iini nge a God e lio hilisire oto. Kire kei haataꞌinie mo tolimaa na mo huꞌi-huꞌite aana mwala, taꞌe mwaanie omu hiiwalaimoli aada. 
MAT.24.25	Aena urine, nge no ko holaꞌi haꞌapasuliꞌomu oto aana walu olana, hunie omu ke lio diana talamiu. 
MAT.24.26	Oto mala mwala ko unue huniꞌomu uuri, ‘A Kraes taꞌau i laona hanuesala,’ suꞌuri lae taꞌau i leune. Mala kire ko unue uuri, ‘A Kraes mai laona nume ie,’ suꞌuri hiiwalaimoli aada. 
MAT.24.27	Aana maholo ineu a Kale Ni Iinoni ne kei lae mai, e saꞌa lio kolo-kolo ike. Ahutana iinoni kei meni leesieu mola. Ne kei lae mai mala waꞌariri ko eeso i laona salo, nge leesilana e sai lae mola ahusie ahutana mo henue. 
MAT.24.28	Na oolinge mai ineu e saꞌa mumuni ike taꞌe kei urihana noꞌone waieu tola manu. Aana mwala kei leesie mo keule, kire kei meni saie oto uri waieu oto i leune.”
MAT.24.29	Oto a Jisas ko heꞌi unue loꞌu uuri, “Oto loꞌu mola i purine mo dinge ni siꞌohaꞌanga ngeena, 
MAT.24.30	Oto aana maholo urine nga tolimaa leesilana kei lae i laona salo huni haataꞌinie uri ineu a Kale Ni Iinoni no ko lae oto mai. Ahutana mo komu ni iinoni aana walumalau kei ngara aana kire kei leesieu a Kale Ni Iinoni no ko lae mai i laona mei uuru mwaanie salo. Ne kei lae mai peꞌie nanamanga na manikuluꞌanga oto paine. 
MAT.24.31	Oto ne kei uusungeꞌinie mai mo ensel ineu peꞌie aawatai eehuri oto paine, na kire kei lae peꞌi soꞌokonie mo iini nou lio hilisire mwaanie e hai maai dengi aana walumalau, uure aana ngaeta ngongoꞌai welumalau lai hule aana ngaeta ngongoꞌai welumalau.”
MAT.24.32	Oto a Jisas ko heꞌi teꞌuri loꞌu, “Saeku omu ke rongo saie erenga ni aalahuunge ie i sulie ai fik. Maholo mo sasarana ko aehota ure na ure-urana ko maau, nge omu saie oto uri maholo hunie mo waro-waro ni madoro e karaꞌini oto mai eena. 
MAT.24.33	Na e urine noꞌone aana maholo omu kei leesie walu ola ienini ko reu uurini, omu ke si manataꞌinie uri e karaꞌinie oto maholo no ko ere i sulie ni ngeena. 
MAT.24.34	No ko unue oto huniꞌomu uri walu ola ienini kei saro oa mango mola ue oodoie mwala aana pwaunge siꞌiri ie na kire kaꞌa mae ue. 
MAT.24.35	I Lengi na i aano kei suu, taꞌe walaku e saꞌa suu ike oto ooꞌoo.”
MAT.24.36	Oto a Jisas ko heꞌi ere loꞌu uuri, “Nga taꞌa-taꞌa iini e kaꞌa saie ike hai dinge wa maholoi sato uri taa ne kei ooli loꞌu mei. Maꞌalana mo ensel taꞌau i Lengi, wa uri ineu a Kale, na melu kaꞌa saie ike. Taꞌe a Mamaꞌa taꞌau i Lengi haliꞌite nge e saie maholona. 
MAT.24.37	Na nga taa kei reu aana maholo ineu a Kale Ni Iinoni ne kei ooli mei, kei urihana noꞌone nga taa e rau aana pongine a Noa. 
MAT.24.38	Mo dinge i naꞌona lue-lue e tola, mwala kaꞌa saie ike, oto kire ngau-ngeu na kire inu-inu mola. Kire totola keni na kire toꞌo-toꞌo poro mola lai hule aana hai dinge a Noa e taꞌe i laona haka paine. 
MAT.24.39	Kire kaꞌa loꞌo-loꞌongaꞌinie ike loꞌu uri nga mei ola kei hite aada, oto kire auꞌesuie walu olana lae hule aana lue-lue e hane haahire, na kire mani eiꞌaa mango oto. Kei urine noꞌone loꞌu aana maholo ineu a Kale Ni Iinoni ne kei ooli mei. 
MAT.24.40	Aana maholona nga ro iinoni kei euꞌesu i laona hohola, na nga iini a God kei toolea, na ngaeta iini kei oore mola. 
MAT.24.41	Na loꞌu, nga ro keni kei meni haꞌa-haꞌalie ngaulaa, nga iini a God kei toolea, na ngaeta iini kei oore noꞌone mola i puri.
MAT.24.42	“Aena urinena, omu ke iiꞌo aakau mola, aana omu kaꞌa saie ike hai dinge uri taa aalaha iꞌomu kei ooli mei. 
MAT.24.43	Na omu ke aamasitoꞌo aana uri mala iinoni e toꞌo aana nume ke saie uri iinoni peli-peli kei lae mai huni peli, haꞌalaa e saꞌa maꞌahu ike. Taꞌe kei lio-lio mola huni uure honosie iinoni peli-peli ngeena mwaanie e sili i nume. 
MAT.24.44	Oto iꞌomu noꞌone, omu ke iiꞌo aakau, aana ineu a Kale Ni Iinoni ne kei ooli mei aana maholoi sato nge omu kaꞌa loꞌongaꞌi ike huni maaꞌoohieu.”
MAT.24.45	Oto a Jisas ko heꞌi unue loꞌu uuri, “?﻿Aana a tei kaꞌu e saenanau na e neꞌi koni-konihe diana? Ingeie oto iini nge aalaha ingeie e neꞌie hunie ke lio i sulie ngaeta mwala auꞌesu aana maholo ko lae, na hunie ke nii-niie waaitada hunire i suli maholo. 
MAT.24.46	Na kei tohungei diana oto liutaa hunie koni-konihe ngeena, mala uri aalaha ingeie kei lio oodoie ko esu diana urine maholo kei ooli mei. 
MAT.24.47	Mala ko urine, nge no ko unue oto huniꞌomu uri aalaha ngeena ke si neꞌie oto koni-konihe ngeena hunie ke lio i sulie oto ahutana toꞌo-toꞌolana. 
MAT.24.48	Taꞌe mala uri koni-konihe ngeena e aaela na ko loꞌongaꞌinie mola uri aalaha ingeie e saꞌa hule ike lau-leu, 
MAT.24.49	oto ko talei seu-seunie mola ngaeta mwala auꞌesu, na ko talei tara mola aana ngaunge, na ko pweu mola aana inuhilana wai ni mehiri, 
MAT.24.50	oto aalaha ingeie kei hule mola, na e kaꞌa dau aakau ike. Na ko hule noꞌone mola aana maholo koni-konihe ngeena e kaꞌa loꞌongaꞌinie huni maaꞌoohie. 
MAT.24.51	Oto aalaha ngeena kei tohungei haꞌaloi letehie koni-konihe ingeie ngeena, na kei uusungeꞌi aasie oto peꞌie mwala ko lupweꞌi deu-deu. I leune kire kei iiꞌo mola peꞌie ngaranga na saehuunge paine.”
MAT.25.1	Oto a Jisas ko heꞌi unue loꞌu uuri, “Aana maholona aalahanga a God kei urihana aawalai keni haalu nge kire lae huni maaꞌoohie poro haalu aana ko lae mai hunie aaharota ingeie. Kire toolea mo laite ikire peꞌire. 
MAT.25.2	E lime iini aada e pweu, na e lime iini e manata. 
MAT.25.3	E lime iini e pweu kire toolea mola mo laite ikire, taꞌe kire kaꞌa tola rumu ike hiitoꞌo peꞌiꞌi. 
MAT.25.4	E lime iini e manata kire toolea mo laite ikire na mo rumu hiitoꞌo noꞌone peꞌiꞌi laloi ateꞌa. 
MAT.25.5	A poro haalu e kaꞌa hule lau-leu, oto ahutana mo keni kire ko meni mamauruꞌe, kire ko lae otoi maꞌahu.
MAT.25.6	“Oto i upui rodo, ngaeta iinoni e aawara na ko unue uuri, ‘A poro haalu ko lae oto mai. Omu ke lae mai honosie.’
MAT.25.7	“Oto ahutana mo keni kire ko meni lio oto, na kire ko deu aakau oto aana mo laite ikire. 
MAT.25.8	Mo iini e pweu ko unue hunie mo iini e manata uuri, ‘Omu ke nii rumu nameelu, aana mo laite iꞌemeelu ko mwaꞌa oto.’
MAT.25.9	“Mo iini e manata ko aalamire uuri, ‘Haꞌike, e lio mala uri e saꞌa adongakaelu ike. Omu ke lae mola i saana mo iini ko haꞌaholi rumu, na omu ke holi mola namiu.’
MAT.25.10	“Oto maholo e lime keni e pweu ngeena kire ko lai loꞌohi rumu nada, na a poro haalu ko hule oto. E lime keni nge kire dau aakau, kire ko sili oto i nume peꞌie poro haalu hunie aaharota. Maholo kire sili i nume, na maa ko hono oto.
MAT.25.11	“E kaꞌa tewa ike loꞌu mola i purine, na e lime keni nge kire lai loꞌo-loꞌohi rumu, kire ko hule oto. Kire lae mai oto kire ko si soi-soi uuri, ‘Poro paine, poro paine, o ke taha maa talameelu.’
MAT.25.12	“Oto poro haalu ngeena ko si aalamire mola uuri, ‘No ko unue oto huniꞌomu uri nou kaꞌa manataꞌiniꞌomu ike.’ ”
MAT.25.13	Oto a Jisas ko si haꞌamangoa aalahuunge ngeena uuri, “Omu ke dau aakau taraureꞌi suli maholo, aana omu kaꞌa saie ike hai dinge wa maholoi sato ineu a Kale Ni Iinoni ne kei ooli loꞌu mei.”
MAT.25.14	Oto a Jisas ko heꞌi unue loꞌu uuri, “Aana maholona Aalahanga a God kei urihana nga mwane paine e tauleꞌi huni lae aana ngaeta hanue. I naꞌona kei lae, a mwaena e saro ere-ere peꞌie mwala auꞌesu ingeie. Oto ko unue hunire uri kire ke lio i suli diana aana mo ola ingeie maholo ko lae. 
MAT.25.15	Oto ko niie hunie ngaeta mwane auꞌesu e lime mwaꞌii toꞌoha. Na ngaeta mwane auꞌesu ko niie e ro mwaꞌii toꞌoha hunie. Na oolune nga mwane auꞌesu ko niie taꞌa-taꞌa mwaꞌii toꞌoha hunie. E haꞌa-adoa mo mwane auꞌesu ngeena aani mwaꞌii toꞌoha urine i sulie e nite nga iini e sai lio i suliꞌi i sulie saenanaunge ingeie. Oto a porona e si tauleꞌi, e lae. 
MAT.25.16	Mwane auꞌesu nge e hele aana e lime mwaꞌii toꞌoha, e lae oto ko lai deu esunge aana mo toꞌoha ngeena, na ko terie loꞌu ngaeta lime mwaꞌii toꞌoha loꞌu haahie. 
MAT.25.17	Iini e hele aana e ro mwaꞌii toꞌoha, na e urine loꞌu. E lai deu esunge noꞌone, oto ko terie loꞌu ngaeta ro mwaꞌi loꞌu haahie e ro iini e hele aani. 
MAT.25.18	Taꞌe iini nge e hele aana e taꞌa-taꞌa mwaꞌii toꞌoha, e tauleꞌi, oto ko elie mola kalinge, na ko mumunie mola mo toꞌoha aalaha ingeie i laona mwakano.
MAT.25.19	“E haro tewa oto ni nge aalaha mo mwane auꞌesu ngeena e si eelihoꞌi mei. Oto ko dolosi aana mo mwane auꞌesu ingeie uri nga taa kire da aana mo toꞌoha ingeie. 
MAT.25.20	Oto mwane auꞌesu nge e hele aana e lime mwaꞌii toꞌoha, ko toolea mai e lime mwaꞌii toꞌoha loꞌu peꞌie lime iini aalaha ingeie e niiꞌi hunie, na ko teꞌuri, ‘Aalaha ineu, o norutoꞌo aaku huni lio i sulie e lime mwaꞌii toꞌoha iꞌoe. Oto nou deu esunge aani, na nou terie loꞌu ngaeta lime mwaꞌii toꞌoha peꞌiꞌi.’
MAT.25.21	“Oto aalaha ingeie ko aalamie uuri, ‘O tohungei deu diana, na iꞌoe oto mwane auꞌesu diana, iini ni nou-norue. O lio i suli diana aana mo ola kaꞌa hunge, oto ne kei neꞌiꞌo o ke lio i sulie loꞌu mo ola hunge. Lae mai na o ke ilenimwaꞌe peꞌieu.’
MAT.25.22	“Mwane auꞌesu nge e hele aana e ro mwaꞌii toꞌoha, e lae mai oto ko teꞌuri, ‘Aalaha ineu, e ro mwaꞌii toꞌoha mola o niiꞌi hunieu. Taꞌe ie o ke leesie kaꞌu, ngaeta ro mwaꞌii toꞌoha loꞌu nou teriꞌi peꞌiꞌi.’
MAT.25.23	“Oto aalaha ingeie ko aalamie uuri, ‘O tohungei deu diana, na iꞌoe oto mwane auꞌesu diana, iini ni nou-norue. O lio i suli diana aana mo ola kaꞌa hunge, ne kei neꞌiꞌo o ke lio i sulie loꞌu mo ola hunge. Lae mai na o ke ilenimwaꞌe peꞌieu.’
MAT.25.24	“Oto mwane auꞌesu nge e hele aana taꞌa-taꞌa mwaꞌii toꞌoha, e lae loꞌu mei ko teꞌuri, ‘Aalaha ineu, nou saie uri iꞌoe mwane o tohungei raramaa oto hiitoꞌo. O sai soꞌokonie mo ola o kaꞌa hasiꞌi ike. 
MAT.25.25	Oto nou meꞌu, nou lae mola i mumunie mei toꞌoha iꞌoe i laona mwakano. Leesie kaꞌu, mei toꞌoha iꞌoe mola ie.’
MAT.25.26	“Oto aalaha ingeie e aalamie ko teꞌuri, ‘Iꞌoe oto mwane auꞌesu aaela na o tohungei lalawaꞌa. O unue uri nou sai soꞌokonie mo ola nou kaꞌa hasiꞌi. 
MAT.25.27	?﻿Nge ko urine, na e ue o kaꞌa neꞌie mola mei toꞌoha ineu i laona nume ni toꞌoha hunie ne ke tarie nga kele leu loꞌu peꞌie?’
MAT.25.28	“Oto aalaha ngeena ko si unue hunie ngaeta mo mwane auꞌesu ingeie uuri, ‘Omu ke toolea mo toꞌoha ngeena mwaanie, na omu ke niiꞌi hunie iini nge aawalai mweꞌii toꞌoha oto aana. 
MAT.25.29	Aana nga iini nge ko esu diana aana nga taa e toꞌo aana oto, aalaha ingeie kei niie nga mo iini loꞌu hunie sapeiteni. Oto iinoni ngeena ke si toꞌo aana loꞌu mo ola hunge liutaa aana nga taa e toꞌo aana kaꞌu. Taꞌe nga iini nge e kaꞌa asu diana aana nga taa e toꞌo aana oto, nge aalaha ingeie kei taꞌaasie ahutana mo ola mwaanie. 
MAT.25.30	Oto aana ko urine, omu ke aasie mwane auꞌesu aaela ngeena taꞌi sinaha i laona rodohono, leu ngaranga na saehuunge e paine aana.’ ”
MAT.25.31	Oto a Jisas ko heꞌi unue loꞌu uuri, “Ineu, a Kale Ni Iinoni, ne kei ooli loꞌu mei peꞌie manikuluhaꞌaku na ahutana mo ensel ineu noꞌone peꞌieu, na ne kei iiꞌo i lengine naunekume ineu e manikuluꞌe. 
MAT.25.32	Ahutana iinoni ni welumalau kei ruru mei naꞌoku, na ne ke si oopara hunie e ro poꞌo ni iinoni, mala iini kakali sipu ko oopaa mo sipu mwaanie mo nanikot. 
MAT.25.33	Mala iini kakali sipu ko neꞌie mo sipu i pwalo-pwalona na mo nanikot i meu-meuline, nge ne ke neꞌie mo iinoni oodotaꞌi, i pwalo-pwaloku, na mo iinoni aaela ke lae mola i meu-meuliku, hunie ahutana mwala ke iiꞌo aana e ro poꞌo ni iinoni.
MAT.25.34	“Oto ineu, a Inemauri, ne ke si unue hunie mo iini oodotaꞌi nge ikire i pwalo-pwaloku uuri, ‘Omu ke lae mai mo iini nge a Mamaꞌa e niie haꞌadianaꞌanga ingeie oto huniꞌomu. Omu ke hele huu oto namiu aana aalahanga nge a Mamaꞌa e dau aakau aana loosiꞌomu, uure oto aana haꞌaholalana walumalau. 
MAT.25.35	Aana nou hiolo na omu haꞌangaueu. Nou maarou, na omu haꞌa-inuhieu. Maholo nou kaꞌa toꞌo aana nga leu ni iiꞌo ineu, omu tola konieu aana mo nume iꞌomu. 
MAT.25.36	Na maholo nou kaꞌa toꞌo aana nga mei ola huni hoꞌosie, omu nii sala nakue. Nou siꞌohaꞌa aani maelaa, omu lio i sulieu. Nou iiꞌo i nume ni hoꞌo, na omu maatolieu.’
MAT.25.37	“Oto mwala oodotaꞌi ngeena kei aalamieu uuri, ‘?﻿Aalaha paine iꞌemi, maholo uri taa ni o hiolo, na emi haꞌangauꞌo? ?﻿Wa o maarou, nge emi haꞌa-inuhiꞌo? 
MAT.25.38	?﻿Maholo uri taa nge o kaꞌa toꞌo aana nga leu ni iiꞌo iꞌoe, na emi tola koniꞌo aana mo nume iꞌemi? ?﻿Wa o iiꞌo mwaakule na emi niie mo ola huni hoꞌosiꞌi iꞌoe? 
MAT.25.39	?﻿Maholo uri taa nge o siꞌohaꞌa aani maelaa wa o iiꞌo i laona nume ni hoꞌo nge emi maatoliꞌo?’
MAT.25.40	“Oto ineu a Inemauri ne ke si aalamire uuri, ‘No ko unue oto huniꞌomu uri nga taa nge omu da urine hunie nga kele iini aana mo eesiku ienini, omu da hunieu ni otona.’
MAT.25.41	“Oto ne ke si unue loꞌu hunie mo iini i meu-meuliku uuri, ‘Omu ke tahi mwaanieu, mo iini nge omu iiꞌo oto loosie haꞌamotaahinge a God. Omu ke tahi i laona dunge nge ko weru tarau mola, na e saꞌa mwaꞌa loꞌu. Dunge ngeena dau aakaulana e lae oto hunie a Satan na mo liꞌoa aaela ingeie. 
MAT.25.42	Aena aana maholo nou hiolo, omu kaꞌa haꞌangaueu ike. Nou maarou na omu kaꞌa nii wei ike akue. Maholo nou kaꞌa toꞌo aana ike nga leu ni iiꞌo ineu, omu kaꞌa tola konieu ike aana mo nume iꞌomu. 
MAT.25.43	Na maholo nou iiꞌo mwaakule, omu kaꞌa niie ike nga mo ola ni hoꞌosiꞌi ineu. Na maholo nou siꞌohaꞌa aani maelaa na nou iiꞌo i laona nume ni hoꞌo, omu kaꞌa kele maatolieu loꞌu.’
MAT.25.44	“Aana maholona, mwalana kei aalamieu loꞌu uuri, ‘?﻿Aalaha paine iꞌemi, maholo uri taa ni o hiolo, wa o maarou, wa o kaꞌa toꞌo aana nga leu ni iiꞌo iꞌoe, wa o kaꞌa toꞌo sala, wa o siꞌohaꞌa aani maelaa, wa o iiꞌo i nume ni hoꞌo nge emi kaꞌa aapwasu eemu?’
MAT.25.45	“Oto ineu, a Inemauri, ne ke si aalamire uuri, ‘No ko unue oto huniꞌomu uri nga taa nge omu kaꞌa da hunie nga kele iini aana mo eesiku ienini, omu kaꞌa da ike oto hunieu noꞌone eena.’ ”
MAT.25.46	Oto a Jisas ko si ere ooreta uuri, “Mwala ngeena haꞌamotaahilada kei lae taraꞌasi oto. Taꞌe mo iini e oodotaꞌi kire kei lae oto i laona maurihe huu.”
MAT.26.1	Oto i purine a Jisas e saro ere-ere mango aana walu ola ienini, e si unue hunie mo pwaarongoisuli ingeie uuri, 
MAT.26.2	“Omu saie oto uri e ruata hai dinge mola honosie Houlaa Ni Liumwaanie, taꞌe omu ke saie loꞌu uri aana hai dinge ngeena pwelolaku a Kale Ni Iinoni kei lae huni horo maesileku i lengine poꞌu-poꞌu.”
MAT.26.3	Na oto aana maholona mo naꞌohai pris na mo rato ni mwane kire mani ruru i nume a Kaiapas, Naꞌohana Mo Naꞌohai Pris. 
MAT.26.4	Kire ruru ngeena huni oalaꞌinie nga tala mumuni uri taa huni pweloa a Jisas na huni horo maesie. 
MAT.26.5	Taꞌe kire unue uuri, “Kolu saꞌa teꞌurine ike aana mo dinge nge mwala ko loko hunie houlaa ngeena, mwaanie kire maaola-ola i tehulaꞌana.”
MAT.26.6	Oto a Jisas e iiꞌo wau aana huilume i Betani, i nume a Saemon, iini nge maelaa ni osa e hite aana kaꞌu wai naꞌo. 
MAT.26.7	Oto maholo a Jisas ko ngeu i leune, ngaeta keni e lae mai saana. A keine e hele aana ho ateꞌai rumu, ola holitana e tohungei peine na e tohungei wesu mangoni, oto ko lingisie ho rumu ngeena i pweune a Jisas. 
MAT.26.8	Mo pwaarongoisuli a Jisas kire leesie a keine ko teꞌurine, oto kire ko saewasu na kire ko dolosi uuri, “?﻿E ue a keni ngeena ko waetaꞌinie mola ho rumu diana urine? 
MAT.26.9	Uri ke haꞌaholingeꞌinie mola, haꞌalaa e tarie mei toꞌoha paine aana, na niilana mei toꞌoha ngeena e karaꞌi lae mola hunie mo iinoni meitale eena.”
MAT.26.10	Taꞌe a Jisas e saie mone mola nga taa kire ko unuena, oto ko si teꞌuri hunire, “?﻿Omu ko kotahie keitaꞌaa huni taa? Tohungei mei ola diana ni ko esuie hunieu ie. 
MAT.26.11	Aana mo iinoni meitale kire kei iiꞌo peꞌiꞌomu mola tarau, taꞌe ineu nge nou saꞌa iiꞌo ike peꞌiꞌomu taraureꞌi. 
MAT.26.12	Oto e lingisie ho rumu ienini i lengine sapeku, aana ko deu aakau eeku loosie kire kei heitolingeꞌinieu ni ngeena. 
MAT.26.13	No ko unue oto huniꞌomu uri taꞌe-taꞌena nga leu i laona walumalau nge tarohaꞌinilana aana Tataroha Diana kei lae-lae aana, unulana mei ola a keni ie ko esuie ngeena kei lae-lae huni aamasitoꞌonga aana.”
MAT.26.14	Oto ngaeta iini aana aawalai pwaarongoisuli mwana rue, iini nge kire ko sasaie satana aana a Jiudas Iskariot, e lae mai saana mo naꞌohai pris. 
MAT.26.15	Oto ko dolosi aada uuri, “?﻿Mala uri ne kei pweloa a Jisas huniꞌomu, nga taa nge omu kei niie nakue?” Oto kire iidumie e oolu aawalai mei toꞌoha aani siliva, kire ko si niiꞌi hunie.
MAT.26.16	Uure aana maholona, a Jiudas ko si lio hunie uri nga maholo huni pweloa a Jisas hunire.
MAT.26.17	Oto aana eetana nga dinge aana Houlaa Ni Bred Iis Haꞌike Aana, mo pwaarongoisuli e lae mai saana a Jisas, oto kire ko dolosi aana uuri, “?﻿O saetoꞌo aana melu ke dau aakau aana ngaunge aana Liumwaanie huniꞌo i tei?”
MAT.26.18	Oto a Jisas ko teꞌuri hunire, “Omu ke lae wai huilume paine i Jerusalem i saana iini nge nou lio hilisie oto, na omu ke unue hunie uri a Haꞌa-uusuli e unue uuri, ‘Maholoi sato ineu ko karaꞌini oto. Ne kei hele aana ngaunge aana Liumwaanie peꞌie mo pwaarongoisuli ineu i nume iꞌoe.’ ” 
MAT.26.19	Oto mo pwaarongoisuli kire dau i sulie nga taa a Jisas e unue hunire, na kire dau aakau oto aana ngaunge aana Liumwaanie.
MAT.26.20	Oto i seulehi, a Jisas na aawalai pwaarongoisuli mwana rue kire si iiꞌo huni ngeu. 
MAT.26.21	Maholo kire ko ngeu ngeena, a Jisas ko si teꞌuri hunire, “No ko unue oto toꞌohuu huniꞌomu uri nga iini hikemiu oto kei pweloau.”
MAT.26.22	Oto kire ko tohungei hii aaela, na kire ko meni aehota dolosi oto aana uuri, “?﻿Mwaanie ohe ineu, aalaha ineu?”
MAT.26.23	Oto a Jisas ko aalamire uuri, “Ngaeta iini eemiu nge ko toongaꞌinie mei bred tararuru peꞌieu i laona nime siꞌiri, nge oto kei pweloau. 
MAT.26.24	Ineu a Kale Ni Iinoni ne kei mae taane oto mala mo Uusu-uusu Maaꞌi e unue. Taꞌe aama-aamasilana a mwane ngeena nge kei pweloau a Kale Ni Iinoni, aana kei lae otoi diana hunie iinoni ngeena mala uri ke suꞌuri hute.”
MAT.26.25	Oto a Jiudas, iini nge ko pweloa a Jisas ko teꞌuri noꞌone, “?﻿Mwaanie ohe ineu, haꞌa-uusuli ineu?”
MAT.26.25	A Jisas ko aalamie uuri, “!﻿Iau! Iꞌoe oto a mwaena.”
MAT.26.26	Oto maholo kire ko ngeu ngeena, a Jisas e hele aana ho bred, oto ko ere ni paalahenga, ko si nisie, na ko haꞌa-adoa mo pwaarongoisuli aana. Oto ko teꞌuri, “Hele aana. Ngaue. Hasiꞌoku nge ienini.”
MAT.26.27	Oto e hele aana loꞌu kao-kaoi waen, ko ere ni paalahenga, ko niie hunire, na ko teꞌuri, “Omu ke mani inuhie, 
MAT.26.28	aana apuku ni ienini nge ko haꞌa-oaie haiholotaꞌinge haalu a God ko esuie peꞌie mo iinoni ingeie. Apuku haꞌa-aahesilana ko lae i tehulaꞌana mo iini hunge huni saeꞌaasie mo oorahaꞌaa ikire. 
MAT.26.29	No ko unue huniꞌomu uri nou saꞌa inuhie loꞌu nga mei waen lai hule aana hai dinge nge ne kei inu aana waen haalu peꞌiꞌomu i laona Aalahanga Aamaku.”
MAT.26.30	Oto kire kanalie kana maaꞌi, nge kire si lae mwaanie hanuena huni hanetaa hunie Uuwo Ni Ei Olif.
MAT.26.31	Oto a Jisas e heꞌi teꞌuri loꞌu hunire, “Hai rodo siꞌiri oto, ahutemiu, omu kei meni tehi mwaanieu. Aana i laona mo Uusu-uusu Maaꞌi a God e unue uuri, 
MAT.26.32	Taꞌe i purine ne kei taꞌelaꞌi loꞌu mwaanie maenga, ne kei lae i naꞌomiu huni maaꞌoohiꞌomu oto hao aana poꞌo ni henue i Kalili.”
MAT.26.33	Oto a Pita ko aalamie a Jisas, ko teꞌuri, “Ineu nou saꞌa roroꞌa ni toliꞌaasiꞌo ike, maꞌalana ahutana mo mwane ngeena kire ko tehi mwaaniꞌo.”
MAT.26.34	Oto a Jisas ko teꞌuri hunie a Pita, “No ko unue oto huniꞌo uri i naꞌona kue kei ngara i rodo siꞌirini, o kei taateingeꞌinieu haꞌa-oolu uri o kaꞌa manataꞌinieu ike.”
MAT.26.35	Taꞌe a Pita ko tohungei ere aꞌailaꞌa oto uuri, “Ineu nou saꞌa roroꞌa ni ere ike urine, maꞌalana no ko mae peꞌiꞌo.” Na ahutana mo pwaarongoisuli kire ko meni ere oto noꞌone urine.
MAT.26.36	A Jisas na mo pwaarongoisuli ingeie kire lai hule aana leu satana i Ketsemani. Oto a Jisas ko teꞌuri hunire, “Omu ke iiꞌo kaꞌu i leu, maholo no ko lai aarengaꞌi paro i leu.” 
MAT.26.37	Oto e toolea a Pita na e ro kalena Sebedi peꞌie, na ko si aehota tolahiꞌe hiitoꞌo peꞌie saehuunge oto paine. 
MAT.26.38	Oto ko teꞌuri huniraelu, “Saeku ko lae otoi hiꞌe na e malisine oto maenga. Omu ke iiꞌo kaꞌu i leu, na omu ke lio-lio peꞌieu.”
MAT.26.39	Oto a Jisas e kele lae taꞌau mwaaniraelu, ko si pouruuru i aano haahie maana na ko aarea God, ko unue uuri, “Mamaꞌa, iiola o niie mai hunie ne ke hotelaꞌinie ko aasaieu oto.
MAT.26.40	Oto a Jisas e aalihoꞌi loꞌu mei saana e oolu pwaarongoisuli na ko leesie mola kire ko maꞌahu. Oto ko teꞌuri hunie a Pita, “?﻿Ohe omu kaꞌa sai lio-lio ike peꞌieu nga kele maholoi sato? 
MAT.26.41	Omu ke lio na omu ke aarengaꞌi, mwaanie malaahonga e hane haahiꞌomu. Nou saie uri manatamiu e aꞌailaꞌa taane huni esuie mo ola diana, taꞌe sapemiu ni mola ko tataku.”
MAT.26.42	Oto a Jisas ko heꞌi ruana lae loꞌu, na ko aarengaꞌi uuri, “Mamaꞌa, mala e kaꞌa mwadaꞌu oto huni taꞌaasie mei sapesalunge ie mwaanieu, nge no ko eitanaiꞌo ke oa oto urine huniꞌo.”
MAT.26.43	Oto ko heꞌi eelihoꞌi loꞌu mei saana mo pwaarongoisuli, na ko lio oodoie uri kire ko heꞌi maꞌahu loꞌu, aana maadaelu e tohungei hiꞌe oto hiitoꞌo.
MAT.26.44	Oto a Jisas ko heꞌi lae loꞌu mwaanire, ko lae loꞌu i aarengaꞌi. Oolune nga maholo ko aarengaꞌi loꞌu ie, ko unue loꞌu mola taꞌa-taꞌa mei olana.
MAT.26.45	Oto e ooli i saana mo pwaarongoisuli na ko unue, “?﻿Uri omu ko maꞌa-maꞌahu, na omu ko mamamalo ue? E hule oto aana maholo kire kei pweloau a Kale Ni Iinoni i nimana mo iinoni oorahaꞌaala. 
MAT.26.46	!﻿Taꞌelaꞌi! !﻿Kolu ke lae! Leesie kaꞌu, mwane nge ko pweloau ko lae oto mai ngeena.”
MAT.26.47	Oto maholo a Jisas ko ere-ere ue, na a Jiudas Iskariot ko hule oto peꞌie pulitaa paine, mo iini nge mo naꞌohai pris na mo rato ni mwane kire uusungeꞌinire mai peꞌie. Mwala ngeena kire mani hele naihi peꞌi diꞌe, 
MAT.26.48	na a Jiudas e unu aakau oto aana nga tolimaa hunire uuri, “Iini nge ne kei nono peꞌie, a Jisas otona. Ingeie oto omu ke tapolie.”
MAT.26.49	Oto a Jiudas ko oodohie oto a Jisas, na ko unue hunie uuri, “Saulehi diana, Haꞌa-uusuli.” Na ko nono oto peꞌie.
MAT.26.50	Oto a Jisas ko aalamie uuri, “Malahuku, o ke dau leu-leu mola aana mei ola o lae mai huniena.”
MAT.26.50	Oto kire tapolie a Jisas na kire ko hele maꞌutaꞌa oto aana. 
MAT.26.51	Taꞌe ngaeta iini aana mo pwaarongoisuli e darasie naihi ingeie, oto ko lama mousie oto aalingana ngaeta koni-konihe a Naꞌohana Mo Naꞌohai Pris.
MAT.26.52	Oto a Jisas ko teꞌuri hunie pwaarongoisuli ingeie ngeena, “O ke neꞌi eelihoꞌi aana naihi iꞌoe i talana. Aana ahutana mo iini ko heiseuni eeni naihi, horoꞌilada kei lae aani naihi. 
MAT.26.53	Iꞌoe, o saie kaꞌu oto uri mala ne kei sukaa nga mei peꞌinge mwaanie Aamaku, nge e sai uusungeꞌinie mola mai lau-leu mo sinolai ensel huni peꞌieu. 
MAT.26.54	Taꞌe nga taa ko reu ienini ko reu oto huni haꞌa-oaie mei ola nge mo Uusu-uusu Maaꞌi e unue uri kei reu oto urine.”
MAT.26.55	Oto aana maholona, a Jisas e ere hunie mo ramo uuri, “?﻿Uri omu unue ineu nga horopeli nge omu ko lae mai honosieu peꞌi naihi na peꞌi diꞌe urine? Ahutana dinge kaꞌu no ko talei oꞌoꞌo mola peꞌi haꞌa-uusulinge taꞌau i laona Nume Maaꞌi Peine. ?﻿Aana e ue kaꞌu omu kaꞌa tapolieu oto aana maholona? 
MAT.26.56	Taꞌe ahutana mo ola ienini ko reu oto huni haꞌa-oaie nga taa mo propet e uusue i laona mo Uusu-uusu Maaꞌi.”
MAT.26.56	Oto ahutana mo pwaarongoisuli kire si toliꞌaasie a Jisas, na kire ko meni tehi oto mwaanie.
MAT.26.57	Mo iini nge kire tapolie a Jisas, kire ko toolea oto hunie nume a Naꞌohana Mo Naꞌohai Pris, a Kaiapas. Maholona na mo haꞌa-uusuli aana mo Haꞌatolanga a Mosis na mo rato ni mwane aana mo Jiu, kire mani loko aakau oto taꞌau i laona nume ngeena. 
MAT.26.58	A Pita e holo maholoi tala taane mola i sulire. E lae mola wai hule aana lolata aana nume a Naꞌohana Mo Naꞌohai Pris. Oto e iiꞌo i aano peꞌie mwala kakakali i leune huni leesie nga taa kei reu aana a Jisas.
MAT.26.59	Oto mo naꞌohai pris na ahutana oto pulitaa ni lei-lei kire ko meni heitalengaꞌinie nga mo ola huni eerotaꞌinie a Jisas huni horo maesie haahie. 
MAT.26.60	Mwala hunge kire lae mai na kire eerotaꞌinie aana mo ola hunge. Taꞌe pulitaa ni lei-lei kaꞌa lio oodoie ike nga tohungei mei neꞌisaenga huni horo maesie a Jisas. Oto lae-lae, ngaeta ro mwane kire taꞌelaꞌi loꞌu poi, na kirerue ko ere uuri, 
MAT.26.61	“A mwane ie e unue uuri, ‘Nou sai oho aasie mola Nume Maaꞌi Peine a God, na nou sai haꞌa-uuresie loꞌu mola i laona e oolu aata hai dinge.’ ”
MAT.26.62	Oto Naꞌohana Mo Naꞌohai Pris e uure, ko teꞌuri hunie a Jisas, “?﻿E ue? ?﻿Uri o kaꞌa toꞌo aana ike nga mei ola huni aalamie mo ola nge kire ko ere waeliꞌo aani ngeena?” 
MAT.26.63	Taꞌe a Jisas e tolirohu mola.
MAT.26.63	Oto Naꞌohana Mo Naꞌohai Pris ko heꞌi unue loꞌu hunie a Jisas uuri, “No ko unue huniꞌo, uri o ke tohe oodoiꞌemeelu aana satana God Mau-meuriꞌe uri iꞌoe Kalena God toꞌohuu wa haꞌike.”
MAT.26.64	Oto a Jisas ko aalamie uuri, “Nge kaꞌu oto o ko unuena. Na aana nga maholo omu kei meni leesieu a Kale Ni Iinoni ne kei iiꞌo aana naꞌohai iiꞌo-iiꞌoha i pwalo-pwalona God Hahuꞌana Nanama, na kei lae mai i laona mei uuru uure taꞌau i salo.”
MAT.26.65	Maholo Naꞌohana Mo Naꞌohai Pris ngeena ko aꞌarie toꞌoni ingeie, aana ko tohungei saewasu, ko si unue uuri, “A mwane ie ko ere mwakataꞌinie mola a God. !﻿Ngeena kolu kaꞌa saetoꞌo aana loꞌu nga iini ke ere takoie! Omu meni rongoa oto maraamiu uri e ere mwakataꞌinie a God. 
MAT.26.66	?﻿Haꞌalaa nga taa nge omu kei unue aana?”
MAT.26.66	Oto kire ko meni aalamie uuri, “!﻿E malisine oto ke mae!”
MAT.26.67	Oto kire ko ngisuhie maana a Jisas, na kire ko repusie. Kire pwasu haahie maana, na kire ko hidelie aana nimada, 
MAT.26.68	na kire ko teꞌuri, “O unue uri iꞌoe oto a Kraes. Mala ko urine, o ke unue kaꞌu a tei e rapusiꞌo huni haataꞌinie uri iꞌoe oto nga propet toꞌohuu.”
MAT.26.69	Aana maholona na a Pita e iiꞌo ue i laona lolata poꞌoi sinaha. Oto ngaeta keni euꞌesu e tapaliu, na ko leesie a Pita. Oto ko teꞌuri hunie, “Iꞌoe noꞌone peꞌie a Jisas ni Kalili.”
MAT.26.70	Oto a Pita ko taateingeꞌinie i naꞌona ahutada ko teꞌuri, “Nou kaꞌa saie ike nga taa o ko ere i sulie.”
MAT.26.71	Oto ko lae taꞌau takoie maana para, na ngaeta keni euꞌesu ko leesie loꞌu. Oto a keine ko teꞌuri hunie mwala kire uure i leune, “A mwane ie e oꞌoꞌo noꞌone peꞌie a Jisas ni Nasaret.”
MAT.26.72	Oto a Pita ko heꞌi taateingeꞌinie loꞌu, na ko tohe oto uuri, “!﻿Nou kaꞌa kele saie ike a mwane ngeena!”
MAT.26.73	E kaꞌa tewa loꞌu na ngaeta mwala e uure-uure i leune, kire ko lae mai saana a Pita. Oto kire ko teꞌuri hunie, “Saꞌa mola iꞌoe ngaeta mwane aada ni ngeena, i sulie melu rongo saie mola aana erenga iꞌoe, aana o ko aapani mala mo Kalili.”
MAT.26.74	Oto a Pita e ere ni hoꞌasinge ko teꞌuri, “!﻿Toꞌohuu oto mala God taꞌau i Lengi! !﻿Nou kaꞌa saie ike a mwaena!”
MAT.26.74	Oto kue ko tolana ngara oto. 
MAT.26.75	Aana maholona nge a Pita ko si aamasitoꞌo aana mo wala a Jisas e unu-unuꞌi hunie uuri, “I naꞌona kue kei ngara i rodo siꞌirini, o kei taateingeꞌinieu haꞌa-oolu uri o kaꞌa manataꞌinieu ike.” Oto a Pita e iisitaa i sinaha, ko si ngara uulo-uulo.
MAT.27.1	Oto e dangi maahuꞌo-huꞌo, na ahutana mo naꞌohai pris na mo rato ni mwane kire mani loko na kire oalaꞌinie oto horoꞌilana a Jisas kei lae uri taa.
MAT.27.2	Oto kire pwasue, kire ko si toolea, na kire ko toliꞌaasie i nimana Paelat, mwane ni Rom nge ko aalaha haahie mo Jiu aana maholona.
MAT.27.3	A Jiudas iini nge e pweloa, maholo e saie uri kire ko lei mae oto aana a Jisas, ko si oonisae. Oto ko tola aalihoꞌi aana oolu aawalai mei toꞌoha nge e hele-hele aani ngeena hunie mo naꞌohai pris na mo rato ni mwane. 
MAT.27.4	Oto ko teꞌuri hunire, “Nou deu oorahaꞌaa oto aana nou talei pwelo tototala mola aana iini e kaꞌa dau huꞌisie ike nga mei ola.”
MAT.27.4	Oto mo rato ni mwane kire ko aalamie uuri, “Leu ngeena kaꞌa roroꞌanga ike iꞌemeelu ni ngeena. Roroꞌanga oto iꞌoe maraamu.”
MAT.27.5	Oto a Jiudas e si aasie mo toꞌoha ngeena i aano wai Nume Maaꞌi, na ko iisitaa oto, ko si lae liꞌo maraana.
MAT.27.6	Mo naꞌohai pris kire soꞌohie mo toꞌoha ngeena, na kire ko unue uuri, “Mei toꞌoha aani siwe ni ienini. Kolu saꞌa neꞌie ike peꞌie mo toꞌoha aana Nume Maaꞌi aana haꞌatolanga ikolu e uure honosie mei toꞌoha aani epu.” 
MAT.27.7	Oto kire ere-ere i sulie, kire ko si loꞌongaꞌi huni holie mola mei aano huni heitolingeꞌinie mo awataa aana. Oto kire lae, kire ko si holie mei aano mwaanie ngaeta mwane ko euꞌesu nime aani mwakano. 
MAT.27.8	Aena urine nge kire si haaraꞌinie mei aano ngeena aana Aano Ni Epu hule oto mai aana mo dinge ienini.
MAT.27.9	I leune nge nga taa a Propet Jeremaea e unue oto mai waite e si toꞌohuu, aana e unue uuri, 
MAT.27.11	Oto kire toolea mai a Jisas i naꞌona a Paelat, na a Paelat ko si dolosi aana uuri, “?﻿Uri iꞌoe ni oto inemauri mo Jiu?”
MAT.27.11	Oto a Jisas ko aalamie uuri, “Nge kaꞌu oto o ko unuena.” 
MAT.27.12	Taꞌe maholo mo naꞌohai pris na mo rato ni mwane kire ere-ere aana, e kaꞌa aalamire ike oto ooꞌoo.
MAT.27.13	Oto a Paelat ko si teꞌuri hunie, “?﻿Uri o kaꞌa rorongoa ike mo ola hunge oto kire ko unuꞌi eemune?” 
MAT.27.14	Taꞌe a Jisas e kaꞌa aalamie loꞌu nga taꞌa-taꞌa kele mei wala, oto hule aana a Paelat na ko si tohungei pangataꞌinie loꞌu mola.
MAT.27.15	Suli helisi aana maholo Houlaa Ni Liumwaanie, aalaha ni Rom ngeena e sai luhesie taꞌena nga iini mwala ko haꞌatohue mwaanie nume ni hoꞌo. 
MAT.27.16	Oto aana maholona, ngaeta mwane satana a Jisas Barabas, ingeie i laona nume ni hoꞌo.
MAT.27.17	Oto maholo ahutana mwala kire mani loko, a Paelat ko si dolosi aada uuri, “?﻿Iini uri taa aana e ro mwane ie nge omu saetoꞌo aana ne ke luhesie huniꞌomu? ?﻿A Jisas Barabas, wa a Jisas iini sailana uri a Kraes?” 
MAT.27.18	A Paelat e dolosi aada urine aana e saie mone uri mwala paine aana mo Jiu kire toolea mai a Jisas i saana aena aana kire ko upwesie.
MAT.27.19	Oto maholo a Paelat e iiꞌo i aano i lengine naunekume ni leinge, huꞌe ingeie e uusungeꞌinie mai mei wala hunie na ko unue uuri, “Mwaanie o euꞌesuie nga mei ola aana mwane oodotaꞌi ngeena, aena aana nou tohungei hii aaela i rodo aana nou maꞌahu polea.”
MAT.27.20	Na aana maholo a Paelat ko pwaarongo i sulie mei wala huꞌe ingeie ko unue ngeena, mo naꞌohai pris na mo rato ni mwane kire ko unue oto uri mwala ke haꞌatohu aana a Paelat hunie ke luhesie a Barabas, na ke horo maesie a Jisas.
MAT.27.21	Oto a Paelat ko dolosi loꞌu aada uuri, “?﻿A tei hikana e ro mwane ienini omu saetoꞌo aana uri ne ke luhesie huniꞌomu?”
MAT.27.21	Oto kire ko meni unue uuri, “!﻿A Barabas!”
MAT.27.22	Oto a Paelat ko heꞌi teꞌuri loꞌu hunire, “?﻿Ko urine, nga taa nge ne kei da aana a Jisas iini nge sailana uri a Kraes?”
MAT.27.22	Oto kire ko meni aalamie uuri, “!﻿Horo maesie i lengine poꞌu-poꞌu!”
MAT.27.23	Oto a Paelat ko heꞌi dolosi loꞌu aada uuri, “?﻿Aana e ue? ?﻿Haꞌalaa nga mei taa nge e dau aaelasie?”
MAT.27.23	Taꞌe kire ko si meni tea paine mola liutaa uuri, “!﻿Horo maesie i lengine poꞌu-poꞌu!”
MAT.27.24	A Paelat e lio-lio na ko lio aasaie oto uri kei uure honosire uri taa, na maaola-olanga ko karaꞌi reu oto. Oto e si da nimei wei, ko hodalie nimana i maadaelu na ko unue uuri, “!﻿Lio kaꞌu! No ko hodalie nimeku mwaanie nou roroꞌa aana horo-maesilana a mwane ie. Nga roroꞌanga ineu haꞌike, taꞌe roroꞌanga oto iꞌomu maraamiu.”
MAT.27.25	Oto ahutana mwalana ko aalamie a Paelat uuri, “!﻿E diana mola! !﻿Neꞌewau! !﻿Roroꞌanga oto iꞌemi maraamami! !﻿Maꞌalana nga mei haꞌaloinge ko si hite aana mo kalemami haahie maelana, taꞌe i sulie mei ola emi saetoꞌo aana mone oto!”
MAT.27.26	Oto a Paelat e si luhesie a Barabas hunire. Na e unue hunie mo ramo uri kire ke holaꞌi wini-winie a Jisas, nge kire ke si horo maesie i lengine poꞌu-poꞌu.
MAT.27.27	Oto mo ramo kire toolea a Jisas i laona lolata ahuie toohi peine a Paelat. Kire si soie mai ahutana mo ramo aana pulitaa ikire, na kire mani ruru i saana a Jisas huni haꞌamwasi aana. 
MAT.27.28	Oto kire taꞌaasie mo toꞌoni ingeie mwaanie, na kire ko haꞌatoꞌonie mala inemauri aana toꞌoni tetewa nonoroꞌa mala mo aalaha ko hoꞌo-hoꞌosiꞌi. 
MAT.27.29	Oto mo ramo ngeena kire asuie rorodara aani walo kau-keu, kire ko neꞌie i pweune a Jisas. Na kire neꞌie mai rade i laona nime i pwalo-pwalona oto mala mo inemauri ko hele-hele aani. Oto kire pouruuru haahie, kire ko si haꞌa-haꞌamwasi aana, kire ko teꞌuri, “!﻿Lahea inemauri mo Jiu!” 
MAT.27.30	Oto kire ngisuhie na kire da mai rade mwaanie, kire ko si reu-repusie pwaune. 
MAT.27.31	Maholo kire haꞌa-haꞌamwasi mango aana a Jisas urine, oto kire ko si taꞌaasie toꞌoni nonoroꞌa mwaanie, na kire ko haꞌatoꞌonie loꞌu aana mo toꞌoni ingeie. Oto kire ko si toolea i sinaha huni lai horo maesie i lengine poꞌu-poꞌu.
MAT.27.32	Maholo kire ko iisitaa taꞌau mwaanie huilume peꞌie a Jisas, na kire ko oodoie ngaeta mwane uure mwaanie huilume paine i Saerin, satana a Saemon. Oto mo ramo ngeena kire ko deu rarahie oto uri ke aangaꞌinie poꞌu-poꞌu mwaanie a Jisas. 
MAT.27.33	Oto kire lae taꞌi hule aana leu kire haaraꞌinie aana i Kolkota, loꞌongaꞌinge aana uuri, “Leu ni rarata.” 
MAT.27.34	I leune i Kolkota, mo ramo ko niie waen hunie a Jisas uri ke inu. Waen ngeena kire aaropwaie peꞌie ai ahaꞌi huni uure honosie sapesalunge, taꞌe maholo a Jisas e mami aahongana, oto kaꞌa sare inuhie ike.
MAT.27.35	Oto mo ramo kire si uie a Jisas i lengine poꞌu-poꞌu. Mango urine, kire ko si ado aana mo toꞌoni ingeie na kire ko inie daes huniꞌi. 
MAT.27.36	Oto kire si iiꞌo i aano i leune, kire ko kakalie. 
MAT.27.37	Oto kire neꞌie i hahona pwaune a Jisas mo wala huni haataꞌinie uri nga taa e dau aaelasie. Kire ko uusue uuri, 
MAT.27.38	Na kire uie e ro mwane horopeli noꞌone peꞌie a Jisas i lengine ngaeta ro poꞌu-poꞌu. Nga iini i pwalo-pwalona na nga iini i meu-meuline.
MAT.27.39	Oto mwala ko liu i leune, kire ko ere maaleledie, na kire ko teileꞌinie pwaude, 
MAT.27.40	na kire ko haꞌa-eetaa uuri, “Mwane nge o unue uri o kei oho aasie Nume Maaꞌi Peine na uri o kei taꞌe aalihoꞌi aana loꞌu mola i laona e oolu aata hai dinge eena. Mala o ko neꞌie Kalena a God toꞌohuu, o ke haꞌa-uuriꞌo kaꞌu maraamu. !﻿O ke siho mai i aano mwaanie poꞌu-poꞌu!”
MAT.27.41	E urine noꞌone mola aana mo naꞌohai pris, na mo haꞌa-uusuli aana haꞌatolanga, na mo rato ni mwane. Ikire na kire ko haꞌamwasi aana a Jisas noꞌone urine, na kire ko unue uuri, 
MAT.27.42	“E roroꞌa haꞌa-haꞌa-uurie kaꞌu mwala aaopa, taꞌe e saꞌa haꞌa-uurie ike maraana. Mala ke siho oto mai i aano mwaanie poꞌu-poꞌu aana maholo ienini, haꞌalaa kolu ko hiiwalaimoli uri ingeie oto Inemauri ikie mo Jiu. 
MAT.27.43	!﻿Iiei! E nou-norutoꞌo aana a God, na e unue oto maraana uri ingeie Kalena God. Kolu ke lio-lio kaꞌu, ohe a God ko haꞌa-uurie oto molana.”
MAT.27.44	E ro horopeli, nge kire uirerue peꞌie a Jisas, na kirerue ko ere aaelasie oto noꞌone mola urine.
MAT.27.45	Oto i upui aatowaa, rodohono e dau haahie ahutana hanue hunie e oolu maholoi sato. 
MAT.27.46	Na ola mala oolune nga maholoi sato i aapau, a Jisas e si soi oto paine aana erenga ni Jiu uuri, “?﻿Eloi, Eloi, lama sabaktani?” nge neꞌisaenga aana uuri, “?﻿God ineu, God ineu, e ue oto o aatopuri eeku?”
MAT.27.47	Oto ngaeta mo iini aana mwala e uure-uure i leune kire rongo, kire ko teꞌuri, “!﻿Rongo kaꞌu! Ko soie a Elaeja.” 
MAT.27.48	Oto ngaeta iini aada e huru peꞌie mei loi-losi, e haꞌahonue aana waen ahaꞌi, ko susuꞌie aana mai ei, oto ko susueꞌinie taꞌau hunie ngidune a Jisas hunie ke inu. 
MAT.27.49	Taꞌe ngaeta mo iini ko teꞌuri, “Oto kolu ke maaꞌoohi keꞌu. Ohe kolu ko leesie a Elaeja ko lae mai haꞌa-uurie.”
MAT.27.50	Na a Jisas ko heꞌi soi loꞌu aana mei wala paine, na ko mae oto.
MAT.27.51	Oto mola aana maholoi satona, sala kire lohea honosie Hahuꞌana Leu Maaꞌi i laona Nume Maaꞌi Peine e aꞌari hunie e ro aapa, uure oto taꞌi lengi lai hule oto hai aano. 
MAT.27.52	Mo kilipweꞌu kire taha, na mo iini hunge aana mwala a God nge kire mae oto waite, kire taꞌelaꞌi oto loꞌu mwaanie maenga. 
MAT.27.53	Kire iisitaa mwaanie mo kilipweꞌu, na i purine a Jisas e taꞌelaꞌi mwaanie maenga, kire si laehie huilume maaꞌi i Jerusalem na mwala hunge kire leesire.
MAT.27.54	Oto naꞌohana mo ramo ni Rom na mo ramo peꞌie nge ko kakalie a Jisas, kire leesie nunu na ngaeta mo ola loꞌu e raune, kire ko si tohungei meꞌu oto hiitoꞌo na kire ko unue uuri, “A mwane ie Kalena God oto toꞌohuu.”
MAT.27.55	Mo keni hunge kire uure noꞌone wau haꞌatau mwaanie poꞌu-poꞌu, kire ko haꞌa-haꞌamaesie nga taa ko reu. Mo keni ngeena kire lae oto mai peꞌie a Jisas uure i Kalili huni peꞌi-peꞌie i sulie tala. 
MAT.27.56	Ngaeta mo keni aada nge kira Meri ni Makdala, na a Meri nikana Jemes na Josep, na nikana e ro kalena Sebedi.
MAT.27.57	Aana maholona nga mwane toꞌo-toꞌo ni Arimetia, satana a Josep, ko lae oto mai. A mwane ngeena e hiiwalaimoli noꞌone aana a Jisas. Na maholo ko lae oto hunie i seulehi aana dingena, 
MAT.27.58	a Josep e lae mai saana Paelat. Oto ko haꞌatohue rae aana Jisas aana a Paelat. Oto a Paelat e unue kire ke toliꞌaasie hunie. 
MAT.27.59	Oto a Josep e lae i oohosie rae aana Jisas, ko si uloa aani sala rereꞌa diana, 
MAT.27.60	na ko neꞌie i laona kilipweꞌu haalu ingeie, ola kire si didie mola mwaanie hau oto paine. Oto e honoa maana kilipweꞌu ngeena aana ho heu oto paine, ko si lae mwaanie. 
MAT.27.61	A Meri ni Makdala na ngaeta Meri loꞌu, kirerue iiꞌo taane i leune kire ko lee-leesie nga taa ko reu.
MAT.27.62	Oto aana hai dinge i purine dinge ni talamaꞌinge hunie Dinge Maaꞌi Mo Jiu, mo naꞌohai pris na mo Parise kire ruru i saana a Paelat. 
MAT.27.63	Oto kire ko teꞌuri hunie, “Mwane Ouꞌou, melu ko si aamasitoꞌo aana nga taa mwane eero-eero ngeena e unue na e mauri ue aana e teꞌuri, ‘I purine oolu hei dinge ne kei taꞌelaꞌi loꞌu.’ 
MAT.27.64	Oto o ke unue hunie mo ramo iꞌoe, hunie kire ke kakali diana aana kilipweꞌu ingeie lai hule aana oolune nga hai dinge, mwaanie mo pwaarongoisuli ingeie kire lae mola mai pelie rae aana i rodo. Oto kire ke si unue hunie mwala uuri, ‘E taꞌelaꞌi oto mwaanie maenga,’ na eeronga ngeena kei tohungei aaela oto hiitoꞌo loꞌu liutaa aana iini holaꞌinaꞌo nge e unue uri ingeie a Kraes, Kalena God.”
MAT.27.65	Oto a Paelat ko si unue hunire uuri, “Kohi taane. Omu ke toolea ngaeta mo ramo ineu, hunie kire ke kakali diana aana kilipweꞌu mala loꞌongaꞌinge iꞌomu.”
MAT.27.66	Oto kire lae taꞌau, kire puluie haꞌa-ara ikire i reutana hau peine ngeena mwaanie nga iini e tahanie kilipweꞌu, na kire ko toliꞌaasie mo ramo i saana huni kakalie.
MAT.28.1	Oto i purine Dinge Maaꞌi Mo Jiu, na ko si mwaasisine aana eetana nga dinge aana wiki haalu, a Meri ni Makdala na ngaeta Meri loꞌu, kirerue lae mai huni leesie kilipweꞌu. 
MAT.28.2	Aana maholona painehaꞌana nunu ko hite oto, aana ensel a God e siho mai uure i Lengi. E lae mai taꞌaasie hau mwaanie maana kilipweꞌu, oto e si iiꞌo i lengine. 
MAT.28.3	Sapena ensel ngeena e raa oto mala waꞌariri, na mo toꞌoni ingeie kire rereꞌa oto liutaa aana taꞌena nga ola e rereꞌa. 
MAT.28.4	Oto mo ramo nge kire ko kakalie kilipweꞌu ngeena, kire aparaꞌi peꞌie maꞌunge. Kire ko eriri oto, na kire raputeꞌi i aano urihana oto mwala e mae.
MAT.28.5	Oto ensel ko ere hunie e ro keni na ko teꞌuri, “!﻿Mwaanie more maꞌu-meꞌu! Nou saie taane uri more ko heitalea a Jisas, iini kire horo maesie i lengine poꞌu-poꞌu. 
MAT.28.6	Ingeie haꞌike oto i leu. E taꞌelaꞌi eelihoꞌi oto loꞌu mala e unue kaꞌu oto huniꞌomu waite. More ke lae kaꞌu mei leesie leu e eno-eno aana. 
MAT.28.7	Oto more ke lae oto lau-leu, na more ke haꞌarongoa mo pwaarongoisuli ingeie uri e taꞌelaꞌi oto mwaanie maenga. Ko lae oto i naꞌo huni maaꞌoohiꞌomu hai Kalili, na omu ke si leesie oto hai leune. Nga taa nou sare unue huniꞌomu ni otona.”
MAT.28.8	Oto e ro keni ngeena kirerue ko tolana lae oto mwaanie kilipweꞌu peꞌie maꞌunge na saemangonga oto liutaa noꞌone. Oto kirerue ko si huru huni lai haꞌarongoa mo pwaarongoisuli ingeie.
MAT.28.9	Oto a Jisas ko tolana oodoirerue loꞌu na ko unue uuri, “Hoꞌowa diana.” Oto kirerue lae mai saana, kirerue ko hele aana aeꞌaena peꞌi haꞌamaꞌunge aana. 
MAT.28.10	Oto a Jisas ko teꞌuri hunirerue, “Mwaanie more maꞌu-meꞌu, taꞌe more ke lae taꞌi unue hunie maeni eesiku uri kire ke lae hai Kalili, na kire ke si leesieu oto hai leune.”
MAT.28.11	Maholo na e ro keni ko lae-lae ue i sulie tala, ngaeta mo iini aana mo ramo nge kire kakakalie kilipweꞌu, kire lae oto taꞌau i henue i Jerusalem na kire ko haꞌarongoa oto mo naꞌohai pris aana nga moi taa e rau. 
MAT.28.12	Oto mo naꞌohai pris kire loko peꞌie mo rato ni mwane, kire ko si meni wala. Oto kire ko niie mei toꞌoha oto paine hunie mo ramo ngeena, 
MAT.28.13	na kire ko teꞌuri, “Omu ke hahuꞌei unue oto oodoie mwala uri mo pwaarongoisuli ingeie kire lae mai pelie rae aana i rodo maholo na omu ko maꞌahu. 
MAT.28.14	Mala uri a Paelat ko peleꞌi rongoa leune, iꞌemeelu melu ke si ere-ere taane peꞌie aana, mwaanie omu roroꞌa loꞌu aana.”
MAT.28.15	Oto kire toolea mei toꞌoha ngeena, na kire ko deu oto i sulie nga taa mo rato ni mwane kire hatongaꞌinie hunire. Oto tataroha ngeena ko taro hailiu i matolana mo Jiu hule oto mai aana mo dinge ienini.
MAT.28.16	Oto aawalai pwaarongoisuli mwana eeta kire lae oto hunie uuwo i Kalili, leu nge a Jisas e unue kire ke lae aana. 
MAT.28.17	Na maholo kire leesie a Jisas, oto kire ko si pouruuru ni haꞌamaꞌunge aana, taꞌe aana e urine na ngaeta mo iini aada kire neꞌisae rue-ruaꞌa mola ue. 
MAT.28.18	Oto a Jisas ko lae mai saada, na ko ere hunire uuri, “A God e niie oto ahutana nanamanga hunieu, haahie ahutana mo ola i Lengi na mai aano i leu. 
MAT.28.19	Aena urine, omu ke lae, na omu ke da hunie taꞌena nga iinoni ni welumalau ke neꞌi pwaarongoisuli oto ineu. Omu ke loto maaꞌi aada aana satana a Mamaꞌa na a Kale na Liꞌoa Maaꞌi. 
MAT.28.20	Omu ke haꞌa-uusulire hunie kire ke tola i sulie oto taꞌena nga ola nou hatongaꞌinie huniꞌomu. Na omu sai norutoꞌo aana uri ne ke iiꞌo peꞌiꞌomu oto tarau, lai hule aana haꞌamangolana walumalau.”
MRK.1.1	Tataroha Diana i sulie a Jisas Kraes, Kalena a God e aehota oto mala 
MRK.1.2	uusulana e lae i laona uusu-uusu a Propet Aesaea, aana e unue uuri, 
MRK.1.4	Oto a Jon Loto Maaꞌi e iiꞌo i henuesala, na ko tarohaꞌinie hunie mwala uri kire ke aaliꞌu toꞌohuu mwaanie oorahaꞌaa, nge kire ke si loto maaꞌi hunie a God ke saeꞌaasie mo oorahaꞌaa ikire. 
MRK.1.5	Na mwala hunge kire lae mai saana uure mwaanie i Jerusalem na taꞌena nga leu loꞌu aana poꞌo ni henue i Jiudia. Kire ko haꞌahoue oto mo oorahaꞌaa ikire, oto a Jon ko si loto maaꞌi aada i laona wai peine i Jodan.
MRK.1.6	A Jon e hoꞌo-hoꞌosie mola toꞌoni aaela kire asuie aana iihune kamel, na e hoꞌosie haahie danumana rorotoꞌoni aani teꞌe-teꞌei puluke.
MRK.1.7	Na e tarohaꞌinie i naꞌona mwala uuri, “Ngaeta iini kei lae mai puriku, ingeie e paine loꞌu liutaa aaku, hule aana ineu na nou kaꞌa diana ike malisine ne ke asu mala koni-konihe huni luhesie hoꞌohaahiꞌae ingeie. 
MRK.1.8	Ineu no ko loto maaꞌi eemiu mola aani wei, taꞌe ingeie kei loto maaꞌi eemiu aana Liꞌoa Maaꞌi.”
MRK.1.9	Oto aana maholona a Jisas e lae mai mwaanie i Nasaret aana poꞌo ni henue i Kalili, na a Jon e loto maaꞌi aana i laona wai i Jodan. 
MRK.1.10	Aana maholo a Jisas e taꞌelaꞌi poi mwaanie wai, e lio na ko leesie taꞌau i Lengi e taha, na Liꞌoa Maaꞌi ko siho oto i lengine mala hiroikuu. 
MRK.1.11	Na mei wala uure taꞌau i Lengi ko teꞌuri, “Iꞌoe oto hahuꞌana kaleku, na nou tohungei manata diana huniꞌo, na no ko ilenimwaꞌe oto liutaa haahiꞌo.”
MRK.1.12	Na oto lau-leu Liꞌoa Maaꞌi e toolea i laona hanuesala 
MRK.1.13	aana leu nga mwala haꞌike aana, taꞌe mo ola mauri ni meꞌesu haliꞌite kire iiꞌo wau i leune. Oto a Satan e malaahongana hunie hai aawalai hei dinge wau i leune, oto mo ensel kire si lio i sulie.
MRK.1.14	Oto i purine kire neꞌie a Jon i nume ni hoꞌo, a Jisas e lae hunie poꞌo ni henue i Kalili na ko tarohaꞌinie Tataroha Diana a God. 
MRK.1.15	Na e ere uurini, “E hule oto aana pongi nge holosilana e lae, uri Aalahanga a God e karaꞌini oto. Omu ke aaliꞌu mwaanie mo oorahaꞌaanga iꞌomu, na omu ke hiiwalaimoli aana Tataroha Diana.”
MRK.1.16	Maholo a Jisas e lae-lae i reune Aasi I Kalili, na ko leesie ro mwane wee-weesi, a Saemon na a Andru aasine. Kirerue ko weesi aani huꞌo. 
MRK.1.17	Oto a Jisas ko teꞌuri hunirerue, “More ke lae mai i sulieu, na more ke lulu i sulieu hunie ne ke haꞌasaiꞌomoreꞌi aana tolahai weesinganga hunie mo iinoni.” 
MRK.1.18	Oto e ro mwaasine ngeena ko tolana toliꞌaasie oto mo huꞌo ikirerue, na kirerue ko lulu i sulie oto a Jisas.
MRK.1.19	Oto maholo ko ada loꞌu hao, na ko heꞌi leesie loꞌu ngaeta ro mwaasine, a Jemes na Jon peꞌie aamadarue a Sebedi. Ikire i laona iiola, na kire ko seumaa aana mo huꞌo ikire. 
MRK.1.20	Oto a Jisas e soirerue, na kire ko toliꞌaasie oto aamada a Sebedi na mo koni-konihe i laona iiola, kirerue ko lulu i sulie oto.
MRK.1.21	Oto kire ko lae oto hunie huilume i Kapaneam, na aana Dinge Maaꞌi Mo Jiu, a Jisas e lae huni haꞌa-uusuli taꞌau i laona nume ni palo-palo ikire. 
MRK.1.22	Na ahutana mwala ko meni pangataꞌinie haꞌa-uusulinge ingeie, aana haꞌa-uusulinge ingeie e kaꞌa urihana ike mo haꞌa-uusuli aana mo Haꞌatolanga a Mosis, aana ko haꞌa-uusuli aana nanamanga.
MRK.1.23	Na nga mwane liꞌoa aaela aana ingeie noꞌone wau i laona nume ni palo-palo aana maholona. A mwaena ko toolea oto aawaranga paine na ko unue uuri, 
MRK.1.24	“!﻿Aaia! !﻿Jisas ni Nasaret! ?﻿O kei ue emeelu loꞌu eena? ?﻿Ohe o lae oto mai huni waeliꞌemeelu ni ngeena? Ineu nou saiꞌo mola. Iꞌoe iini maaꞌi a God.”
MRK.1.25	Oto a Jisas ko si ere aana liꞌoa aaela ngeena ko teꞌuri, “O ke rohu oto, na o ke lae mwaanie a mwane ngeena.”
MRK.1.26	Oto liꞌoa aaela ngeena e papataꞌinie a mwaena hailiu, e si aawara, na ko iisitaa oto mwaanie.
MRK.1.27	Na ahutana mwala ko meni pangataꞌi, na kire ko dolosi heiliu oto i matolada uuri, “?﻿Haꞌa-uusulinge haalu uri taa ni ie? Mwane ngeena ko ere aana nanamanga. E ere hunie mo liꞌoa aaela, oto kire tola oto i sulie.” 
MRK.1.28	Na oto lau-leu tataroha aana e taro oto ahusie ahutana mo henue kali-kelie i Kalili.
MRK.1.29	Oto a Jisas na e hai mwane peꞌie, kire iisitaa mwaanie nume ni palo-palo, kire ko si oodohie nume a Saemon na Andru. 
MRK.1.30	Na keni hungaona a Saemon e eno taane i nume aana ko tohungei mataꞌi oto hiitoꞌo. Oto kire haꞌarongoa a Jisas aana. 
MRK.1.31	Na e lae mai saana, oto e hele i kiꞌine na ko taꞌea. Oto mataꞌi e tolana mango oto mwaanie, ko si raretaꞌinire.
MRK.1.32	Oto aana maholo ko seulehi oto,
MRK.1.33	Ahutana mwala ni Kapaneam kire loko tarakoni i maana nume. 
MRK.1.34	A Jisas e haꞌa-uurie mwala hunge aana mo maelaa hai aaopaꞌi e hite aada, na e oohe aasie noꞌone mo liꞌoa aaela mwaanie mwala hunge. E kaꞌa toliꞌaasie ike mo liꞌoa aaela ngeena kire ke ere, aena aana kire manataꞌinie oto.
MRK.1.35	Oto i maahuꞌo-huꞌo na e kaꞌa dangi ue, a Jisas e taꞌelaꞌi na e lae maraana takoie leu nga mwala haꞌike aana, nge e si aarengaꞌi. 
MRK.1.36	Lae-lae a Saemon na ngaeta mo iini loꞌu peꞌie, kire lae huni heitalea. 
MRK.1.37	Oto maholo kire lio oodoie, kire ko teꞌuri hunie, “Ahutana mwala ko loꞌohiꞌo.”
MRK.1.38	Taꞌe a Jisas e aalamire uuri, “Haꞌike, taꞌe kolu ke lae aana ngaeta mo huilume loꞌu, hunie ne ke laeliwala noꞌone nada, i sulie nou lae mai huni esu oto urine.” 
MRK.1.39	Oto e si lae kalie ahutana mo huilume i Kalili peꞌi laeliwalanga i laona mo nume ni palo-palo mo Jiu, na peꞌi oohe aasie mo liꞌoa aaela loꞌu noꞌone.
MRK.1.40	Na ngaeta mwane e toꞌo aana maelaa ni osa, e lae mai pouruuru i naꞌona a Jisas, na ko haꞌatohu aana uuri, “Mala o ko mwaꞌe-mwaꞌe, o ke kuraa sapeku hunie ne ke rereꞌa adona iiꞌonga loꞌu peꞌie mwala a God.”
MRK.1.41	A Jisas e aamasie oto liutaa, oto e si susueꞌinie wau nimana huni hele i sapena mwaena, na ko teꞌuri, “Iau, nou mwaꞌe-mwaꞌe taane. Sapemu ke mola oto.” 
MRK.1.42	Oto mola lau-leu aana maholo e ere urine, maelaa ni osa ngeena e tolana mango oto mwaanie, na sapena e mola oto. 
MRK.1.43+MRK.1.44	Oto a Jisas ko si ere aana a mwaena uuri, “!﻿O ke rongo! Mwaanie o haꞌa-haꞌarongoa nga iini aana nga taa e rau. Taꞌe o ke oodo mola i saana mo pris hunie kire ke saie uri sapemu e mola oto. Na o ke niie uuraaꞌinge hunie a God mala mo Haꞌatolanga a Mosis e unue. Urine ahutana mwala kire ke si meni saie uri sapemu e mola oto.”
MRK.1.45	Taꞌe a mwaena e lae taꞌau ngeena na ko aehota tarohaꞌinie oto hailiu. Na aena ko tohungei ere hiitoꞌo i sulie leune, oto hule aana a Jisas e kaꞌa sai lae haadaꞌi ike loꞌu takoie nga huilume. A Jisas e lae mola aana mo henuesala nge nga mwala haꞌike aani, na mwala kire ko si lae mola mai saana uure mwaanie taꞌena nga leu.
MRK.2.1	Oto ngaeta mo hei dinge loꞌu i puri, a Jisas e aalihoꞌi loꞌu hunie huilume i Kapaneam. Aana maholo e hule wau, oto tataroha aana e taro hailiu uri e hule loꞌu weu i nume. 
MRK.2.2	Na mwala hunge kire loko mai saana, oto hule aana nga leu ni uure aana haꞌike loꞌu, maꞌalana poꞌoi sinaha. Oto a Jisas ko si lalado nada aana mei wala diana. 
MRK.2.3	Na maholona e hai mwane kire aangaꞌinie mwane e rarasi, kire ko hule oto peꞌie i nume. 
MRK.2.4	Taꞌe kire dau puꞌotaꞌinie uri kire kei lae wau peꞌie i saana Jisas uri taa, i sulie mwala kire hunge. Oto kire hane peꞌie taꞌi koluhana nume, na kire hoka talana taꞌi lengi, kire si uukue peꞌie hulite ingeie hai saana a Jisas. 
MRK.2.5	Na a Jisas mone e saie mola kire hiiwalaimoli aana, oto ko teꞌuri hunie mwane nge e rarasi ngeena, “Kaleku, mo oorahaꞌaa iꞌoe saeꞌaasileni e lae oto mwaaniꞌo.”
MRK.2.6	Taꞌe aana maholona ngaeta mo haꞌa-uusuli aana mo Haꞌatolanga a Mosis kire iiꞌo noꞌone peꞌire. Oto kire ko tohungei neꞌisae hiitoꞌo i manatada uuri, 
MRK.2.7	“!﻿Haꞌike eena! ?﻿A tei mwane ni ko ere toohaꞌinie uri ingeie e paine mala God ie? I sulie nga iini loꞌu huni saeꞌaasie roroꞌanga haꞌike, taꞌe a God mola haꞌalaa.”
MRK.2.8	Na lau-leu a Jisas ko saie oto maraana mo neꞌisaenga ikire, oto ko si teꞌuri hunire, “?﻿E ue nge omu ko loꞌo-loꞌongaꞌi oto hiitoꞌo urine? 
MRK.2.9	Omu saie kaꞌu uri erenga ni mola e mwadaꞌu na taꞌena nga iini e sai ere mola hunie mwane e rarasi ienini uuri, ‘Mo oorahaꞌaa iꞌoe saeꞌaasileni e lae oto.’ Na loꞌu uuri, ‘!﻿Taꞌelaꞌi! O ke toolea hulite iꞌoe, na o ke lae-lae oto.’ Taꞌe huni esuie e ro mei neꞌisaenga ngeena kire aasa oto hiitoꞌo hunie iinoni. 
MRK.2.10	Taꞌe ineu, a Kale Ni Iinoni, ne kei esuie mola mei ola hunie omu ke lio saie uri ineu, nou toꞌo aana noꞌone nanamanga huni saeꞌaasi oorahaꞌaa mai aano i leu.” Oto a Jisas ko unue hunie mwane e rarasi ngeena uuri, 
MRK.2.11	“!﻿Taꞌelaꞌi! O ke toolea hulite iꞌoe na o ke lae-lae oto i nume iꞌoe.”
MRK.2.12	Na oto lau-leu maholo kire ko toꞌo-toꞌomaaie ue, e taꞌelaꞌi na e toolea hulite ingeie, na ko iisitaa oto mwaanie leune. Oto kire ko tohungei pangataꞌi, na kire ko soi haꞌamanikuluꞌaa God, na kire ko teꞌuri, “!﻿Emi kaꞌa leesie ike ue nga mei ola urine ke rau i naꞌo!”
MRK.2.13	Oto a Jisas e heꞌi eelihoꞌi loꞌu weu i reune Aasi I Kalili, na mwala hunge kire hule loꞌu i saana, na ko aehota ere ni haꞌananaunge loꞌu hunire. 
MRK.2.14	Na maholo e lae-lae ue, na ko leesie a Livae, kalena Alpeas, e iiꞌo aana leu ingeie huni susulu toꞌoha aana takis hunie aalahanga ni Rom. Oto a Jisas ko teꞌuri hunie, “O ke lulu i sulieu.” Oto a Livae e taꞌelaꞌi, na ko lulu i sulie oto a Jisas.
MRK.2.15	Na mwala hunge aana mo iini kire unue ikire mwala oorahaꞌaa, na mo mwane susulu toꞌoha aana takis, kire ko lae i sulie a Jisas. Oto maholo a Jisas e lai iiꞌo i nume a Livae huni ngeu peꞌie, mwala hunge noꞌone urine kire loko wau, na kire ko ngeu peꞌie a Jisas na mo pwaarongoisuli ingeie. 
MRK.2.16	Oto ngaeta mo haꞌa-uusuli aana mo Haꞌatolanga a Mosis kire leesie a Jisas ko ngeu peꞌie mwalana, oto kire ko upwesie mo pwaarongoisuli ingeie uuri, “?﻿E ue nge a Jisas ko ngeu na ko inu peꞌie mo iinoni oorahaꞌaala mala mo mwane susulu toꞌoha ngeena?”
MRK.2.17	Maholo a Jisas e rongo, oto ko teꞌuri hunire, “Iinoni nge e awaa mola saꞌa saetoꞌo aana ike mwane kure-kure, taꞌe iini nge ko maelaaꞌa haꞌalaa. Aana nou lae mai huni haaraie mo iinoni oorahaꞌaa ke lulu i sulieu, na nou kaꞌa lae ike mai huni haaraie mo iini kire unue kire diana oto.”
MRK.2.18	Maholona mo pwaarongoisuli a Jon na mo Parise kire ko oolongau. Oto ngaeta mwala kire lae mai saana a Jisas na kire ko dolosi aana uuri, “?﻿E ue kaꞌu nge mo pwaarongoisuli a Jon na mo iini aana mo Parise kire ko oolongau, taꞌe mo pwaarongoisuli iꞌoe haꞌike?”
MRK.2.19	Oto a Jisas e aalamire ko teꞌuri, “?﻿Mo malahune a poro haalu kire kei saehuu uri taa na kire ko ngeu-ngeu ue aana ngauhe ni haꞌarurunge na a poro haalu e iiꞌo ue peꞌire? !﻿E aasa! Maholo poro haalu ko iiꞌo peꞌire, kire saꞌa oolongau ike. 
MRK.2.20	Taꞌe kei hule aana hai dinge nge kire kei toolea poro haalu mwaanire, nge kire ke si oolongau taane.”
MRK.2.21	Oto a Jisas ko heꞌi unue loꞌu mei wala ni aalahuunge ie i sulie haꞌa-uusulinge haalu ingeie hunire uuri, “Nga iini e saꞌa loꞌamenaa ike nga toꞌoni lalahuꞌe aana nga mei loꞌamena haalu. Aana maholo ko hodalie, nge mei loꞌamena haalu ngeena kei mwai-mwei na kei hakasie mola toꞌoni lalahuꞌe, oto ke si haka aaela loꞌu mwaanie holaꞌinaꞌo. 
MRK.2.22	Na nga iini e saꞌa neꞌie ike waen haalu i laona ho ateꞌa lalahuꞌe nge kire asuie aana teꞌe-teꞌei nanikot. Aena aana mala kei esu urine aana, nge maholo waen haalu ngeena kei poꞌo, ateꞌa lalahuꞌe ngeena e sai aꞌari na waen kei waetaꞌi oto. Taꞌe waen haalu ke lae oto mola i laona ho ateꞌa haalu.”
MRK.2.23	Oto aana ngaeta hai Dinge Maaꞌi Mo Jiu, a Jisas e liu i laona hohola aana ola mala kooni. Oto aana maholo kire ko lae ngeena, mo pwaarongoisuli ingeie kire ko aroa hue-huana mola huni ngeuꞌi. 
MRK.2.24	Oto mo Parise ko teꞌuri hunie, “!﻿Ei, leesie kaꞌu! Mo pwaarongoisuli iꞌoe ko deu esunge mola aana Dinge Maaꞌi ikie, mei ola e aapu aana Haꞌatolanga a Mosis.”
MRK.2.25	Oto a Jisas ko aalamire ko teꞌuri, “Omu saie taane nga taa nge a Deved Inemauri e asuie, aana maholo ingeie na ngaeta mo iini loꞌu peꞌie kire hiolo. ?﻿Taꞌe e ue ni omu kaꞌa rongo saie ike neꞌisaenga aana? 
MRK.2.26	Aana maholo a Abaeata ingeie Naꞌohana Mo Naꞌohai Pris, a Deved e lae sili i laona nume maaꞌi a God, na e ngaue ho bred maaꞌi, ola niilana e lae hunie a God. Taꞌe mo Haꞌatolanga a Mosis e unue e kaꞌa malisine ike ke ngaue, aana taꞌe mo pris haliꞌite kire sai ngaue taungei bred maaꞌi urine. Na a Deved e nii noꞌone ana mo iini kire lae peꞌie. Taꞌe maꞌalana e urine, a God e kaꞌa leie ike haahie.”
MRK.2.27	Oto a Jisas e teꞌuri loꞌu hunire, “A God e asuie Dinge Maaꞌi huni peꞌie mola iinoni, na iinoni haꞌike hunie Dinge Maaꞌi. 
MRK.2.28	Aena ngeena ineu a Kale Ni Iinoni oto nou aalaha haahie Dinge Maaꞌi.”
MRK.3.1	Oto a Jisas e lae loꞌu i laona nume ni palo-palo mo Jiu, na ngaeta mwane ingeie i leune kiꞌine e heko. 
MRK.3.2	Oto ngaeta mo iini kire ko lio hunie ohe kei haꞌa-uurie a mwaena aana Dinge Maaꞌi ikire, hunie kire ke ere aaelasie i laona leinge. 
MRK.3.3	Oto a Jisas ko teꞌuri hunie mwane kiꞌine e heko ngeena, “O ke uure kaꞌu i naꞌona mwala.” 
MRK.3.4	Oto e teꞌuri hunie mo iini kire ko upwesie ngeena, “?﻿Nga taa ni Haꞌatolanga ikolu e toliꞌaasie huni esuie aana Dinge Maaꞌi? ?﻿Huni peꞌie iinoni wa huni waelie mola? ?﻿Huni haꞌa-uurie iinoni wa huni horoꞌie?” Taꞌe kire rohu mola, na nga iini kaꞌa ere ike. 
MRK.3.5	A Jisas e saehuu i sulie saeda e hau, oto e toꞌomaaire mola peꞌi saewasunge.
MRK.3.6	Oto lau-leu mo Parise kire iisitaa, na kire lae oto i meni wala peꞌie ngaeta mwala aana pulitaa a Herod huni horo maesie a Jisas.
MRK.3.7	Taꞌe a Jisas na mo pwaarongoisuli ingeie kire lae wau hunie poꞌo ni eesi i Kalili. Na mwala hunge kire lae i sulie, uure oto mwaanie mo poꞌo ni henue i Kalili na i Jiudia 
MRK.3.8	na i Idumea, na uure mwaanie i Jerusalem, na mwaanie poꞌo hao aana wai peine i Jodan, na uure noꞌone mwaanie mo huilume mo Aapoloa Aaopa i Taea na i Saedon. Na mwala hunge kire hule i saana Jisas i sulie kire rongoa tataroha aana mo ola ko esuiꞌi. 
MRK.3.9	Na lokotaa e paine hiitoꞌo mone, oto a Jisas e unue hunie mo pwaarongoisuli ingeie uri kire ke dau aakau aana nga iiola hunie, mwaanie mwala kire loko haahie. 
MRK.3.10	I sulie a Jisas e haꞌa-uurie mango mwala hunge, oto mo mae-maeaꞌa hunge kire ko eriꞌapasie loꞌu uri kire ke kopi mola aana. 
MRK.3.11	Na maholo mwala nge mo liꞌoa aaela nge aada kire leesie a Jisas, oto kire ko raputeꞌi oto i naꞌona peꞌi ngaranga uuri, “!﻿Iꞌoe oto Kalena God!” 
MRK.3.12	Taꞌe a Jisas e ere honosire mwaanie kire haꞌarongoa nga iini uri ingeie a tei.
MRK.3.13	Oto a Jisas e soie ngaeta mo iini mai saana, na ko hanetaa loꞌu taꞌau i lengine toloi henue. 
MRK.3.14	Oto e lio hilisie aawala mwana rue mwaanie pulitaa ngeena hunie kire ke neꞌie mo hurulaꞌaa ingeie. Oto e si haꞌatolara hunie kire ke lai tarohaꞌi, 
MRK.3.15	na e niie hunire nanamanga huni oohe aasie mo liꞌoa aaela. 
MRK.3.16	Oto ie satana aawala mwana rue nge a Jisas e lio hilisire:
MRK.3.16	A Saemon nge a Jisas e haaraꞌinie loꞌu aana a Pita,
MRK.3.17	Na Jemes kalena Sebedi,
MRK.3.17	na Jon aasine a Jemes, nge a Jisas e haaraꞌinirerue mo Kalena Lou-lou i sulie kirerue sai saewasu lau-leu.
MRK.3.18	Na Andru,
MRK.3.18	na Pilip,
MRK.3.18	na Batolomiu,
MRK.3.18	na Matiu,
MRK.3.18	na Tomas,
MRK.3.18	na Jemes kalena Alpeas,
MRK.3.18	na Tadeas,
MRK.3.18	na Saemon ngaeta iini aana pulitaa nge ko sare haiseuni huni taꞌaasie aalahanga ni Rom mwaanie hanue i Israel,
MRK.3.19	na Jiudas Iskariot nge e pweloa Jisas hunie mo maelonga ingeie.
MRK.3.20	Mango urine, oto a Jisas e aalihoꞌi loꞌu hai nume, na pulitaa paine e hule loꞌu i saana. Oto a Jisas na mo pwaarongoisuli ingeie, nga maholo huni ngeunge na haꞌike loꞌu. 
MRK.3.21	Oto aana maholo uluhe iinoni a Jisas kire rongoa urine, kire unue uuri, “Ko pweu oto toꞌohuu.” Oto kire ko teuleꞌi huni lae mai toolea loꞌu i henue hunie kire ke lio i sulie oto wau.
MRK.3.22	Maholo kire kaꞌa hule ue, na mo haꞌa-uusuli aana mo Haꞌatolanga a Mosis nge kire lae mai uure taꞌau i Jerusalem, kire ko teꞌuri, “Aakalo paine haahie mo liꞌoa aaela, a Bielsebul, ingeie oto aana. A Bielsebul ni ko niie nanamanga hunie huni oohe aasie mo liꞌoa aaela urine.”
MRK.3.23	Oto a Jisas ko soire wau takoie, na ko ere ni aalahuunge uuri, “?﻿Ohe a Satan kei taꞌaasie loꞌu a Satan? !﻿E aasa! 
MRK.3.24	Taꞌena nga aalahanga kei oopa aani heiseuninge honosie maraana, nge kei naꞌonga oto. 
MRK.3.25	Na e urine loꞌu mala nga uluhe ni iinoni kei oopara loꞌu maraada, uluhe iinoni ngeena nge kei eiꞌaa oto. 
MRK.3.26	Na mala mo iini a Satan kire taꞌelaꞌi honosire maraada, nge kire saꞌa uure aꞌailaꞌa ike loꞌu, taꞌe kire kei eiꞌaa oto.”
MRK.3.27	Na a Jisas ko heꞌi ere ni aalahuunge loꞌu i sulie nanamanga ingeie e saka liutaa aana Satan, oto ko teꞌuri, “Nga mwane saꞌa sili ike i laona nume ngaeta ramo hunie ke pelie toꞌo-toꞌolana, taꞌe kei holaꞌi tapolie na kei pwesue, nge purine ke si toolea ahutana mo ola ingeie.
MRK.3.28	“Toꞌohuu no ko unue huniꞌomu, a God e sai saeꞌaasie taꞌena nga oorahaꞌaa mo iinoni ko esuiꞌi, hule aana e sai saeꞌaasie mo iini ko ere mwakataꞌinie. 
MRK.3.29	Taꞌe iini ko ere mwakataꞌinie Liꞌoa Maaꞌi, nge saeꞌaasilana e saꞌa lae ike oto ooꞌoo, aana e asuie mei oorahaꞌaa e iiꞌo huu.”
MRK.3.30	A Jisas e ere urine i sulie kire unue uuri, “Liꞌoa aaela nge aana.”
MRK.3.31	Oto nikana peꞌie mo eesine mwane kire mani hute, kire hule na kire uure mola taꞌi sinaha i sulie mwala hunge kire loko kali-kelie a Jisas. Oto kire ko haꞌatolaa mei wala hunie, 
MRK.3.32	kire ko teꞌuri, “!﻿Lio kaꞌu! A nikemu na mo eesimu kire uure mola taꞌi sinaha, na kire ko sare leesiꞌo.”
MRK.3.33	Oto a Jisas ko aalamire uuri, “?﻿A tei ni a nikeku, na kire a tei ni mo eesiku?” 
MRK.3.34	Oto ko lio wau hunie ahutana mwala kire iiꞌo kali-kelie, na ko teꞌuri, “Iꞌomu oto mo nikeku na iꞌomu oto mo eesiku. 
MRK.3.35	Aena aana iini nge ko esuie nga taa e toꞌohie saena God, ingeie oto aasiku na a nikeku.”
MRK.4.1	Oto a Jisas ko aehota haꞌa-uusuli loꞌu i reune Aasi I Kalili, na aena aana mwala hunge kire loko, oto e taꞌe i laona iiola wau i eesi. Oto ko ere ni haꞌa-uusulinge hunie lokotaa paine wau i oone. 
MRK.4.2	E ere ni haꞌa-uusulinge hunire aana mo aalahuunge oto hunge i sulie maurihe, na ko teꞌuri hunire,
MRK.4.3	“Omu ke rongo kaꞌu. Ngaeta mwane auꞌesu hohola e oꞌoꞌo, oto ko lai hesie mo litei ola ingeie mala mo kooni. Hasinge ngeena ko lae mola aana tataaꞌinilana mo lite, 
MRK.4.4	na maholo ko tatataaꞌinie mo litei ola hailiu i laona hohola ingeie, ngaeta mo litei iini eeni kire ko teke i reune tala. Oto mo menu kire loho mai, kire ko ngeuꞌi mola. 
MRK.4.5	Ngaeta mo litei iini kire ko teke i lengine mei heu-heue. Oto mo lite ngeena kire ko tolana pwito poi aena aana mei mwakano ngeena e kaꞌa piꞌola ike. 
MRK.4.6	Taꞌe e hule aana maholo sato ko peine, oto sato ko madorohiꞌi oto hiitoꞌo, na kire ko nunulu mola aena aana kire kaꞌa susuꞌimi ike hiitoꞌo i aano. 
MRK.4.7	Ngaeta mo litei ola kire ko teke i matolana mo walo kau-keu. Oto kire ko pwito tararuru peꞌie mo walo kau-keu, taꞌe mo walo kau-keu kire paine haahiꞌi nge kire ko si melusiꞌi mola. Oto kire kaꞌa hungu ike. 
MRK.4.8	Taꞌe ngaeta mo litei ola kire teke i lengine mei mwakano diana. Kire lai pwito diana na kire hungu, nga mo iini kire hungu oolu aawala, na nga mo iini e oono aawala, na nga mo iini tangalau.”
MRK.4.9	Oto a Jisas e si ere ooreta hunire uuri, “Mwaanie omu rorongo aasie mola mo wala ienini, taꞌe omu ke loꞌo-loꞌongaꞌi diana i suliꞌi.”
MRK.4.10	Na maholo a Jisas e iiꞌo maraana, oto aawalai pwaarongoisuli mwana rue ingeie peꞌie nga mo iini loꞌu nge kire ko lulu i sulie, kire lae mai saana, na kire ko unue hunie uuri, “Melu saetoꞌo aana o ke ere luhesie mo aalahuunge iꞌoe ngeena.”
MRK.4.11	Oto a Jisas ko teꞌuri hunire, “A God e lio hilisiꞌomu hunie omu ke saenanau aana walaimolinge mumuni aana Aalahanga a God, taꞌe mo iini poꞌoi sinaha aana Aalahanga ingeie, nge mo ere-erenga ko lae mola hunire aani aalahuunge. 
MRK.4.12	Oto 
MRK.4.13	Oto a Jisas ko dolosi aada uuri, “?﻿Uri omu kaꞌa saie ike aalahuunge ie? ?﻿Mala uri omu kaꞌa saie ike aalahuunge ie, haꞌalaa omu ke si saie ngaeta mo aalahuunge loꞌu uri taa eena? 
MRK.4.14	Mwane hai-hesi e hasie walana a God. 
MRK.4.15	Tala nge mo lite ngeena kire teke i sulie e urihana mo iini nge kire rongoa taane mo wala. Taꞌe e kaꞌa tewa na a Satan e lae mai, ko taꞌaasie oto mo wala diana ngeena mwaanie manatada. 
MRK.4.16	Na mo iini nge manatada e urihana mei mwakano hau-heue ngeena, kire rongoa walana God, na oto lau-leu kire ilenimwaꞌe haahie. 
MRK.4.17	Taꞌe e kaꞌa susuꞌimi diana ike mone i manatada, oto e saꞌa iiꞌo tewa ike. Maholo siꞌohaꞌanga kei toolera wa taungeꞌinilada kei lae i tehulaꞌana mei wala ngeena, oto kire ko tolana mamalo oto mwaanie. 
MRK.4.18	Nga mo iini loꞌu manatada e urihana mei mwakano e honu aana walo kau-keu ngeena, kire rongoa noꞌone walana God, 
MRK.4.19	taꞌe kire neꞌisae painesie mola mau-meuringe aana walumalau. Kire tolahiꞌe, na kire saetoꞌo aana mola toꞌo-toꞌonga, na kire ko saehanalie taꞌena nga ola. Oto mo wala diana ngeena kire kaꞌa pwito kohi, na kire kaꞌa hungu ike loꞌu. 
MRK.4.20	Taꞌe mo iini loꞌu, mo iini urihana mei mwakano diana ngeena, kire rongoa mo wala ngeena, oto kire lulu i suliꞌi. Oto kire hungu diana oto eena, mo iini oolu aawala, na nga mo iini oono aawala, na nga mo iini tangalau.”
MRK.4.21	Oto a Jisas ko heꞌi teꞌuri loꞌu hunire, “?﻿Uri nga iini kei toolea mai laite oto ko mumunie mola i hahana hulite wa ke pwaohaꞌinie nga nime haahie? !﻿Haꞌike! Taꞌe kei neꞌi haadaꞌi mola aana taꞌau i lengi. 
MRK.4.22	Na taꞌena nga mei ola mumunilana ko lae-lae, haataꞌinilana kei saronai lae taane mai haadaꞌi aana leu matapwa. Na nga taa nge aaluhilana ko lae-lae, aelilana kei saronai lae taane mai haadaꞌi huni leesie. 
MRK.4.23	Mwaanie omu rorongo aasie mola mo wala ienini, taꞌe omu ke loꞌo-loꞌongaꞌi diana i suliꞌi.”
MRK.4.24	Oto a Jisas ko heꞌi teꞌuri loꞌu hunire, “Hele maꞌutaꞌa aana nga taa o ko rongoa, i sulie taꞌa-taꞌa totoho nge o ko totohoa nga iini aana, ingeie nge a God kei heꞌi totohoꞌo loꞌu aana, taꞌe kei totohoꞌo oto loꞌu liutaa. 
MRK.4.25	Aana taꞌena nga iini e mwaꞌe-mwaꞌe huni rongo i sulie mo haꞌa-uusulinge ineu, nge sapeilana saenanaunge ni Lengi kei lae loꞌu hunie. Taꞌe a tei nge e kaꞌa mwaꞌe-mwaꞌe huni rongo i sulie mo haꞌa-uusulinge ineu, nge maꞌalana uri nga kele mei saenanaunge ni Lengi e toꞌo aana, taꞌe taꞌaasilana kei lae mola mwaanie.”
MRK.4.26	Oto a Jisas ko heꞌi unue loꞌu uuri, “Aalahanga a God e urihana maholo mwane e hasie mo lite i laona hohola ingeie. 
MRK.4.27	Oto maꞌalana e kaꞌa da loꞌu nga mei ola taꞌe ko maꞌahu mola aana rodo, wa e taꞌelaꞌi i aatowaa, taꞌe mo lite nge e hasiꞌi ngeena kire ko pwito mola maraani. A mwaena kaꞌa saie ike noꞌone e ue nge mo lite ngeena kire sai pwito urine. 
MRK.4.28	Mei ola ngeena, mwakano ni mola ko da mo lite ngeena ko pwito urine na kire ke hungu. Kire kei holaꞌi ure, oto ko heꞌi taka loꞌu, na purine e taka mango kolu ko leesie oto ko toꞌo hue-huana eena. 
MRK.4.29	Oto maholo hue-huana ko repo oto, nge a mwaena ko si aehota tapaliꞌi oto aana naihi ingeie eena, aana kire repo oto na e hule oto aana maholo huniꞌi.”
MRK.4.30	Oto a Jisas ko dolosi uuri, “?﻿Nga taa ni kolu kei unu haꞌamalaa Aalahanga God aana? ?﻿Wa nga mei aalahuunge uri taa ni kolu kei unue huni ere luhesie? 
MRK.4.31	E urihana kele litei ola oto mwai-mwei aana ai mastad. Maꞌalana e mwai-mwei liutaa aana ahutana mo lite kolu ko hei-hesiꞌi, 
MRK.4.32	taꞌe maholo hasilana ko lae, oto ko pwito poi na ko peine oto liutaa aana taꞌena nga ola i laona hohola. Ko peine ngeena, oto ko aatosara hailiu, nge ahutana manu kire ko meni lae mai tola niuꞌi aana.”
MRK.4.33	A Jisas e asuie mo laladonga hunge uurini huni haꞌa-uusulie mwala aani i sulie walana a God. E asuie mo laladonga maliside hunie kire ke saenanau aana ahutana mo neꞌisaenga nge kire sai rongo saiꞌi. 
MRK.4.34	E ere-ere ngeena aani aalahuunge haliꞌite, taꞌe maholo mo pwaarongoisuli kire ko iiꞌo maraada peꞌie a Jisas, nge e sai ere luhesie ahutana mo aalahuunge hunire.
MRK.4.35	Oto i seulehi aana hai dingena, a Jisas ko teꞌuri hunie mo pwaarongoisuli ingeie, “Kolu ke aatoholo kaꞌu loꞌu hunie raune aasi poꞌo taꞌau.” 
MRK.4.36	Oto kire lae mwaanie ruruhaa, na kire lai taꞌe i laona iiola nge a Jisas e iiꞌo aana. Oto kire mani lae, na ngaeta mo iiola ko lae noꞌone peꞌire. 
MRK.4.37	E kaꞌa tewa ike loꞌu na painehaꞌana mawasidengi ko hite aada oto. Na aahe ko aehota aaꞌaro oto i laona iiola, hule aana ko karaꞌi honu oto aana aasi. 
MRK.4.38	Taꞌe a Jisas e eno mola hai puri aana iiola, e pwaulunge aana ho uulunge aana ko maꞌahu. Oto mo pwaarongoisuli ingeie kire ko haꞌalioa na kire ko teꞌuri, “?﻿Haꞌa-uusuli, ohe o kaꞌa aapwasu ike loꞌu aana kolu ko karaꞌi mae oto ie?”
MRK.4.39	Oto a Jisas e taꞌe, ko ere aana ooru na aahe uuri, “!﻿O ke rohu, na o ke hahuroto!” Oto ooru e rohu oto, na ko tolana hoolaa oto. 
MRK.4.40	Oto a Jisas ko teꞌuri hunie mo pwaarongoisuli ingeie, “?﻿E ue ni oto omu ko meꞌu urine? ?﻿Ohe omu kaꞌa toꞌo aana ike loꞌu nga mei hiiwalaimolinge?”
MRK.4.41	Taꞌe kire ko tohungei meꞌu, na kire ko ere hunire hailiu uuri, “?﻿A tei mwane ni ie? ?﻿Oto hule aana e ere aana ooru na aahe, na kire ko rongo oto hunie?”
MRK.5.1	A Jisas na mo pwaarongoisuli ingeie kire lai aarapuu aana poꞌo ni eesi i Kalili poꞌo taꞌau aana poꞌo ni henue mo Kerasa. 
MRK.5.2	Na maholo a Jisas e siho mai mwaanie iiola, na ngaeta mwane ko maau oto mai mwaanie mo kilipweꞌu. Mwane ngeena liꞌoa aaela aana, 
MRK.5.3	na iiꞌonga ingeie oto mola i saana mo kilipweꞌu. 
MRK.5.4	Mo maholo hunge pwasulana aeꞌaena na kiꞌine ko lae oto, taꞌe ko mousiꞌi mola. Na nga iini ke aꞌailaꞌa hunie ke haꞌamanataꞌaa, na haꞌike loꞌu. 
MRK.5.5	Na oto tarau suli rodo na aatowaa, ingeie mola i sulie mo uuwo na mo kilipweꞌu peꞌi aawaranga na hunulana sapena mola aani ngedi.
MRK.5.6	Na maholo e leesie a Jisas ue wau haꞌatau, e huru mei i saana, na ko pouruuru oto i naꞌona. 
MRK.5.7+MRK.5.8	Oto a Jisas ko teꞌuri hunie, “!﻿Iꞌoe, liꞌoa aaela, o ke iisitaa mai mwaanie mwane ngeena!”
MRK.5.7+MRK.5.8	Oto a mwaena ko soi oto paine uuri, “!﻿Ai Jisas, Kalena a God, iini e paine liutaa! ?﻿Nga taa oto o kei esuie aaku? No ko eitanaiꞌo aana satana God, o ke suꞌuri haꞌaletehieu.”
MRK.5.9	Oto a Jisas ko dolosi aana uuri, “?﻿Satamu a tei?”
MRK.5.9	A mwaena e aalamie oto ko teꞌuri, “Sataku a Hunge, aena aana emi hunge oto hiitoꞌo i laona mwane ie.” 
MRK.5.10	Na ko eitanaie oto a Jisas uri ke suꞌuri uusungeꞌinire mwaanie hanuena. 
MRK.5.11	Na ola mala e ro sinolai poo kire ko susude i lengine uuwo oto poꞌo wau. 
MRK.5.12	Oto mo liꞌoa aaela ngeena ko eitanaie a Jisas uuri, “O ke toliꞌaasiꞌemi ke lae i laona amaa ni poo taꞌaune hunie emi ke iiꞌo aani.”
MRK.5.13	Maholo e toliꞌaasire, kire si iisitaa huni lai sili i laona mo poo. Oto amaa ni poo paine ngeena, kire mani loutaa pwau i aano i sulie uuwo, na kire ko lai pola tala oto aana maoꞌi hunie i eesi, na kire ko meni inu oto.
MRK.5.14	Oto mwala nge kire lio-lio i sulie mo poo ngeena kire tahi, na kire lai tarohaꞌinie tataroha oto wau i laona huilume ikire na aana mo henue kali-kelie. Oto mwala kire huru hunie kire ke lai leesie nga taa e rau. 
MRK.5.15	Maholo kire lae mai i saana Jisas, kire ko meni meꞌu aana kire ko leesie mwane nge mo liꞌoa aaela e hite-hite aana, e iiꞌo i aano, na e hoꞌo sala, na manatana e taha oto. 
MRK.5.16	Na mo iini nge kire leesie nga taa e rau ngeena, kire unue oodoie mwala uri nga taa e rau aana mwane nge mo liꞌoa aaela e oꞌoꞌo aana, na aana mo poo. 
MRK.5.17	Oto kire ko eitanaie mola a Jisas hunie ke lae oto mwaanie poꞌo ni henue ikire.
MRK.5.18	Oto maholo a Jisas ko taꞌe i laona iiola, na mwane nge mo liꞌoa aaela e iisitaa mwaanie ngeena ko eitanaie a Jisas uri ke hakusie.
MRK.5.19	Taꞌe a Jisas e kaꞌa toliꞌaasie ike. E unue mola hunie uuri, “O ke aalihoꞌi mola i saana uluhe iꞌoe na o ke haꞌarongora aana walu ola diana nge a God e asuiꞌi huniꞌo aana e tohungei aamasiꞌo.”
MRK.5.20	Oto a mwaena e aalihoꞌi mola, na e laehie ahutana mo huilume aana poꞌo ni henue i Dekapolis peꞌi tarohaꞌinie mei ola paine ngeena a Jisas e asuie hunie. Na ahutana mwala kire ko si meni pangataꞌinie oto hiitoꞌo.
MRK.5.21	Oto a Jisas e aatoholo aalihoꞌi loꞌu aana iiola hunie poꞌo ni eesi taꞌau. E si siho mola i reune aasi i leune, na mwala oto hunge kire loko oto mai kali-kelie. 
MRK.5.22	Na aana maholona, ngaeta naꞌohai mwane paine aana nume ni palo-palo, satana a Jaeras, e hule noꞌone. Maholo e leesie a Jisas, e pouruuru oto i naꞌona, 
MRK.5.23	na ko eitanaie uuri, “Kele pule kaleku e eno oto hunie maenga. No ko eitanaiꞌo hunie o ke lae mai hele aana hunie ke awaa na ke mauri.” 
MRK.5.24	Oto a Jisas e lae oto peꞌie, na mwala hunge kire ko lae i sulie oto peꞌi uusuleꞌinire hailiu.
MRK.5.25	Na ngaeta keni i leune, apu raha-raha ko seunie oto hunie aawalai helisi mwana rue.
MRK.5.26	A keine ko lae oto i saana mwala kure-kure hunge, taꞌe hunie uri ke awaa mola haꞌike. Na e waiahea tari-olanga ingeie aana e holi-holi talana, taꞌe nga mei ola hunie ke toꞌo hoorana haꞌike, ko si peine mola. 
MRK.5.27	Maholo a keine e rongo tarohana a Jisas, oto e lae liu i purine mola i matolana mwala, na e kopi aana toꞌoni a Jisas. 
MRK.5.28	Aana e loꞌongaꞌinie uuri, “Mala ne ke kopi mola aana toꞌoni ingeie, na ne kei awaa oto.” 
MRK.5.29	Na maholo a keine e kopi aana toꞌoni a Jisas, oto apu raha-raha ngeena e mango oto mwaanie aana maholona, na e hiingeꞌinie uri e awaa oto taꞌingelu.
MRK.5.30	Na a Jisas, oto lau-leu e hiingeꞌinie maraana uri nanamanga ingeie e haꞌa-uurie nga iini, oto e aaliꞌu ko teꞌuri, “?﻿A tei e kopi aana toꞌoni ineu?”
MRK.5.31	Oto mo pwaarongoisuli ingeie ko teꞌuri hunie, “!﻿Lio kaꞌu! Ahutana mwala ko meni uusuleꞌiniꞌo. ?﻿Aana e ue nge o ko dolosie uri a tei e kopi aana toꞌoni iꞌoe?”
MRK.5.32	Taꞌe a Jisas ko lio hailiu mola huni leesie uri a tei nge e kopi aana toꞌoni ingeie. 
MRK.5.33	A keitaꞌaa ko si tohungei meꞌu oto na ko eriri i sulie e saie uri ingeie oto mei olana e rau aana. Oto e lae mai, ko pouruuru i naꞌona a Jisas, na ko unue oodoie nga taa nge e rau aana. 
MRK.5.34	Oto a Jisas ko teꞌuri hunie, “Kaleku, hiiwalaimolinge iꞌoe e haꞌa-uuriꞌo oto. O awaa oto mwaanie mei maelaa ngeena. Lae mola aani henuelamanga.”
MRK.5.35	Na maholo a Jisas ko ere-ere ue urine, ngaeta mo iini kire lae mai uure mwaanie nume a Jaeras, kire ko teꞌuri hunie a Jaeras, “Kele pule iꞌoe e mae oto. O ke suꞌuri haꞌaweoa loꞌu a Haꞌa-uusuli.”
MRK.5.36	A Jisas e rongoa mola nga taa kire ko unue, taꞌe e unue mola hunie a Jaeras uuri, “O ke suꞌuri tolahiꞌe, taꞌe o ke hiiwalaimoli mola aaku.” 
MRK.5.37	Oto a Jisas e kaꞌa toliꞌaasie ike loꞌu nga iini aaopa hunie ke lae peꞌie, taꞌe a Pita mola haliꞌite, na a Jemes, na a Jon aasine a Jemes. 
MRK.5.38	Na maholo kire hule oto aana nume a Jaeras, na a Jisas ko leesie mwala hunge kire ko eꞌengo i leune na nga mo iini ko ngara-ngara na uulo-uulo oto paine. 
MRK.5.39	Oto maholo a Jisas e sili hao i laona nume, ko teꞌuri hunire, “?﻿E ue ni omu ko eꞌengo na omu ko ngara-ngara urine? Kele pule ie kaꞌa mae ike, taꞌe ko maꞌahu mola.”
MRK.5.40	Taꞌe kire ko mwesi mola mwaanie, na kire ko haꞌa-eero mola aana. Oto a Jisas e oohe aasire i sinaha, e si toolea aamana pulena na nikana, na oolu pwaarongoisuli ingeie, kire ko si lae i laona duru nge a pulena e iiꞌo aana. 
MRK.5.41+MRK.5.42	A pulena e hule oto aana aawalai helisi mwana rue, na a Jisas e hele i nimana, ko si teꞌuri hunie aana erenga ni Jiu, “Talitha, koum.” Loꞌongaꞌinge aana uuri, “Kele pule, no ko unue huniꞌo o ke taꞌelaꞌi oto.” Na oto lau-leu a pulena e taꞌelaꞌi, ko lae hailiu oto. Oto maholo kire leesie urine, kire ko si tohungei pangataꞌi oto hiitoꞌo. 
MRK.5.43	Taꞌe a Jisas e si ere honosire uuri, “Omu ke suꞌuri haꞌarongoa loꞌu nga iini aana leune.” Na ko heꞌi unue loꞌu uuri, “Omu ke nii ngeulaa mola ana.”
MRK.6.1	Oto a Jisas e uure mwaanie i leune, e si eelihoꞌi hunie huilume nge e paine taꞌe aana, na mo pwaarongoisuli ingeie kire lae noꞌone peꞌie. 
MRK.6.2	Na maholo e hule aana Dinge Maaꞌi Mo Jiu, oto a Jisas ko aehota haꞌa-uusuli loꞌu i laona nume ni palo-palo. Na mwala hunge kire loko hunie kire ke pwaarongo i sulie mo haꞌa-uusulinge ingeie. Oto maholo kire rongoa mo haꞌa-uusulinge a Jisas, kire ko tohungei pangataꞌi na kire ko teꞌuri, “!﻿Haꞌike eena! ?﻿Uri a mwane ngeena e saie kaꞌu walu ola ngeena uri taa? ?﻿Na a tei ni e niie saenanaunge ngeena hunie? ?﻿Na e toꞌo aana nanamanga huni esuie mo huꞌi-huꞌite paine ngeena uri taa?” 
MRK.6.3	Na lau-leu kire ko upwesie loꞌu mola uuri, “Kolu meni saie mola uri ingeie mwane aadu-eedu mola ni ngeena. Nikana kaꞌu mola a Meri, na mo eesine kire mani hute kaꞌu mola a Jemes, na a Josep, na a Jiudas, na a Saemon. Mo eesine keni kaꞌu noꞌone mola i leu peꞌikolu.” Oto kire ko si mola.
MRK.6.4+MRK.6.5+MRK.6.6	Oto a Jisas e pangataꞌi aena aana kire kaꞌa hiiwalaimoli ike aana, na ko teꞌuri hunire, “Ahutana mwala kire sai haꞌamaꞌu taane aana nga propet. Taꞌe mwala oto aana hanue ingeie na mo tekihana na mo iini aana nume ingeie maraana haꞌalaa kire saꞌa haꞌamaꞌu ike aana.” Oto i leune e kaꞌa asuie ike nga mo huꞌi-huꞌite hiitoꞌo, taꞌe e haꞌa-uurie mola tootaꞌi iini i leune aana mo iini ko mweri.
MRK.6.4+MRK.6.5+MRK.6.6	Oto a Jisas e laehie loꞌu mo huilume hailiu, peꞌi haꞌa-uusulie mo iinoni. 
MRK.6.7	E soie mai aawalai pwaarongoisuli mwana rue ingeie, oto e uusungeꞌinire hailiu, toꞌo ro mwane aani henue. Na e niie nanamanga e saka hunire hunie kire ke oohe aasie ahutana mo liꞌoa aaela.
MRK.6.8+MRK.6.9	Na ko hatongaꞌi hunire uuri, “Omu ke suꞌuri toolea nga mo ola peꞌiꞌomu aana laenga iꞌomu ienini, maꞌalana nga mei ngeulaa, wa nga mwaꞌi, wa nga mei toꞌoha, wa ruana nga toꞌoni, na suꞌuri loꞌu. Taꞌe apaꞌa na hoꞌohaahiꞌae nge omu ko lae-lae aani mola haliꞌite.
MRK.6.10	“Oto taꞌena nga nume omu ko lai sili aana, aana taꞌena nga hanue, omu ke iiꞌo kaꞌu i leune lai hule aana omu kei lae mwaanie hanuena. 
MRK.6.11	Mala uri nga hanue omu ko lai aarapuu aana na mwala kaꞌa soi koniꞌomu, wa kire ke sare rongo huniꞌomu, nge omu ke lae mwaanie hanuena, na omu ke tataaꞌinie mo wasa-wasa mwaanie aeꞌaemiu, domana uri nga haꞌapasunge hunire uri a God kei haꞌaloire.”
MRK.6.12	Oto mo pwaarongoisuli kire ko lae oto i tarohaꞌinie oodoie mwala uri kire ke oonisae na aaliꞌu oto mwaanie mo oorahaꞌaa ikire. 
MRK.6.13	Na kire oohe aasie mo liꞌoa aaela hunge, na kire suuhie mo mae-maeaꞌa aani rumu na kire haꞌa-uurire oto.
MRK.6.14	Oto a Herod Antipas Inemauri e rongoa tataroha aana a Jisas aena aana tataroha aana ko taro hailiu. Ngaeta mwala ko unue uuri, “A Jon Loto Maaꞌi ni oto e mauri loꞌu ie, kaꞌu e toꞌo aana nanamanga huni esuie mo huꞌi-huꞌite urine.”
MRK.6.15	Ngaeta mo iini ko unue loꞌu uuri, “A Elaeja oto ni ngeena.”
MRK.6.15	Ngaeta mo iini loꞌu kire ko unue uuri, “Ingeie ngaeta propet mala mo iini oto i naꞌo ni ngeena.”
MRK.6.16	Oto a Herod e rongoa tataroha aana, ko si teꞌuri, “A Jon Loto Maaꞌi nge nou lama mousie kaꞌu pwaune ni ngeena, taꞌe e mauri loꞌu.”
MRK.6.17	A Herod oto maraana nge e unue hunie mo ramo ingeie uri kire ke pwasue a Jon Loto Maaꞌi na kire ke neꞌie i laona nume ni hoꞌo. E teꞌurine aena aana a Jon e ere aana Herod haahie e toꞌo aana a Herodias, huꞌe a Pilip mwane aasine, 
MRK.6.18	aana a Jon e ere uuri hunie, “O waelie oto haꞌatolanga aana o toꞌo aana huꞌe mwane aasimu.” 
MRK.6.19	Oto aena ngeena a Herodias e saewasulie a Jon, na e sare horo maesie oto. Taꞌe e aasa 
MRK.6.20	i sulie a Herod e maꞌuteꞌinie a Jon, aena aana e saie uri a Jon mwane oodotaꞌi na mwane maaꞌi. Oto a Herod e kinetaꞌinie a Jon i laona nume ni hoꞌo, na e rorongo hunie. Maholo ko rongoa walana a Jon, manatana e rodohono mola taꞌe maꞌalana e urine ko sare rongo mola hunie.
MRK.6.21	Oto lae-lae a Herodias e si lio oodoie tala huni horoꞌie a Jon Loto Maaꞌi, na e lae oto uuri. E hule aana maholo ni aamasitoꞌo aana dinge a Herod e hute, oto e asuie ngauhe paine huni ngeu peꞌie mo mwane paine aana aalahanga, na mo naꞌohai ramo aana mae ingeie, na ahutana oto mo aalaha haahie poꞌo ni henue i Kalili. 
MRK.6.22	Oto keni haalu kalena Herodias e lae mai mao nada, na e tohungei toꞌohie manatana a Herod na mo mwane paine. Oto a Herod Inemauri ko teꞌuri hunie a keine, “?﻿Nga taa o ko saetoꞌo aana? Sukaa mola aaku na nou sai niie mola huniꞌo.” 
MRK.6.23	Na ko heꞌi heiholotaꞌi loꞌu hunie uuri, “Nou sai niie mola nga taa o kei sukaa maꞌalana nga mei ola oto paine mala nga aapa aana aalahanga ineu.”
MRK.6.24	Oto a keine e iisitaa i sinaha, ko si dolosi aana a nikana uuri, “?﻿Nga taa nge ne kei sukaa?”
MRK.6.24	Oto a nikana ko teꞌuri hunie, “O ke sukaa pwaune a Jon Loto Maaꞌi.”
MRK.6.25	Oto a keine ko huru oto lau-leu i saana inemauri, na ko teꞌuri hunie, “Nou saetoꞌo aana o ke niie oto mai pwaune a Jon Loto Maaꞌi hunieu i laona nga nime.”
MRK.6.26	A inemauri ko tohungei saehuu oto hiitoꞌo. Taꞌe aana e haiholotaꞌi i naꞌona mo mwane paine nge ko ngeu peꞌie, oto e kaꞌa sare unue haꞌike aana nga taa a keine e sukaa. 
MRK.6.27	Oto a inemauri e uusungeꞌinie mola lau-leu ngaeta ramo hunie ke lai toolea pwaune a Jon. Oto ramo ngeena e lae i laona nume ni hoꞌo, na e lama mousie oto pwaune a Jon. 
MRK.6.28	Oto e neꞌie i laona nime, e si toolea, ko lai niie hunie a keine. Oto a keine e toolea, ko lai niie hunie a nikana.
MRK.6.29	Oto maholo mo pwaarongoisuli a Jon kire rongoa nga taa e raune, oto kire lai toolea rae aana a Jon, kire si lai heitolingeꞌinie.
MRK.6.30	Oto mo hurulaꞌaa kire mani ooli mei saana Jisas, na kire ko haꞌarongoa aana walu ola kire asuiꞌi, na haꞌa-uusulinge kire asuie hunie mwala e lae uri taa. 
MRK.6.31	Taꞌe mwala hunge kire ko talei lae hailiu mola wau na mai, oto hule aana nga maholo huni ngeu ikire na haꞌike loꞌu. Oto a Jisas ko teꞌuri hunire, “Kolu ke lae kaꞌu aana nga leu mwala haꞌike aana hunie kolu ke mamalo nga kele maholo oꞌoruꞌe.”
MRK.6.32	Oto kire si lae maraada aana iiola takoie leu nga mo iinoni haꞌike aana. 
MRK.6.33	Taꞌe mwala hunge kire leesie mola kire ko lae ngeena, na kire saire mola. Oto mwala ngeena kire uure mola mwaanie mo huilume ikire, na kire huru i sulie tala takoie leu a Jisas ko lae hunie. Na kire ko holaꞌi hule mola taꞌau i naꞌona a Jisas na mo pwaarongoisuli ingeie. 
MRK.6.34	Oto maholo a Jisas e siho mai oone mwaanie iiola, na ko leesie mwala hunge e loko, ko si aamasire aana kire lio siꞌohaꞌa mala amaa ni sipu nge nga iini huni lio i suliꞌi haꞌike. Oto e aehota huni haꞌa-uusulire aana mo neꞌisaenga hunge.
MRK.6.35	Oto maholo karaꞌinie sato kei suu, mo pwaarongoisuli ingeie kire lae mai saana, oto kire ko teꞌuri hunie, “Ko seulehi oto na ikolu i laona hanuesala ni ie. 
MRK.6.36	Oto o ke uusungeꞌinie mwala ngeena hunie kire ke lae aana mo henue hailiu huni holi ngeulaa ada.”
MRK.6.37	Oto a Jisas ko aalamire uuri, “Iꞌomu, omu ke nii ngeulaa mola ada.”
MRK.6.37	Oto kire ko heꞌi teꞌuri loꞌu hunie, “!﻿Haꞌike eena! Holitana nga mwane hunie walu waro-waro kaꞌa adona ike lokotaa paine ngeena kire kei oa ho ngeulaa nga iini. ?﻿Uri o saetoꞌo aana emi ke waetaꞌinie mei toꞌoha oto paine urine aani ngeulaa hunire?”
MRK.6.38	Oto a Jisas ko heꞌi dolosi loꞌu aada uuri, “?﻿E nite ho bred omu toꞌo aani? Omu lae kaꞌu i leesiꞌi.”
MRK.6.38	Oto kire lae, na maholo kire lio oodoiꞌi, oto kire ko lae mai unue uuri, “Melu toꞌo aana mola e lime aata ho bred na e ro kele ho iiꞌe.”
MRK.6.39	Oto a Jisas ko unue hunie mo pwaarongoisuli ingeie uri kire ke oopaa mwala hunie kire ke iiꞌo aani pulitaa i laona hahalisi. 
MRK.6.40	Oto mwalana kire iiꞌo tatalaaꞌi i aano aani pulitaa. Ngaeta mo pulitaa kire hule aana tangalau na ngaeta mo iini kire hule aana e lime aawala. 
MRK.6.41	Oto a Jisas e hele aana lime ho bred ngeena na e ro ho iiꞌe, oto ko si lio i lengi, na ko paalahea a God. Oto e nisie mo ho bred ngeena, ko si niiꞌi hunie mo pwaarongoisuli ingeie hunie kire ke haꞌa-adoa mwala aani. Na e teꞌurine noꞌone aana e ro ho iiꞌe hunie ahutada mango. 
MRK.6.42	Oto ahutana mwala kire mani ngeu pote, 
MRK.6.43	na i purine kire ngau mango, mo pwaarongoisuli ko si haꞌahonue aawalai luꞌe mwana rue aana mo ooretai ngeulaa.
MRK.6.44	Oto iidumilana mo mwane haliꞌite nge haꞌangaulada e lae, e hule aana e lime sinolai mwane.
MRK.6.45	Na oto mola lau-leu noꞌone aana maholona, a Jisas e unue hunie mo pwaarongoisuli ingeie uri kire ke taꞌe i laona iiola na kire ke holaꞌi lae i naꞌo loosie aana poꞌo ni eesi poꞌo taꞌau hatarie huilume i Betsaeda. Oto ingeie maraana ko oore ue i puri huni uusungeꞌinie mwala aalihoꞌi takoie mo henue ikire. 
MRK.6.46	I purine e uusungeꞌinie mwala takoie mo henue ikire, nge e si hanetaa maraana taꞌau i lengine uuwo huni aarengaꞌi. 
MRK.6.47	Maholo na ko seulehi rorodoꞌa oto, mo pwaarongoisuli ikire mola ue wau i denumana aasi aana iiola, na a Jisas mola maraana taꞌau i lengine uuwo. 
MRK.6.48	Na e leesie mo pwaarongoisuli ingeie kire ko tohungei haꞌaweora oto hiitoꞌo huni hotelaꞌinie iiola suehie ooru. Oto maholo na ko hatari dengi oto, a Jisas ko lae oto mai saada, na ko lae mola mai kolune aasi, ko neꞌisae huni liu mola mai karaꞌinire. 
MRK.6.49	Taꞌe maholo kire leesie ko lae mai kolune aasi, oto kire ko loꞌongaꞌi uri nga aakalo, na kire ko meni aawara oto paine. 
MRK.6.50	Kire ko tohungei meꞌu oto hiitoꞌo aana maholo kire leesie. Taꞌe a Jisas ko tolana ere oto wau peꞌire uuri, “Saemiu ke hahuroto. Ineu taane mola ni ie. Mwaanie omu meꞌu-meꞌu.” 
MRK.6.51	Na ko lai hane oto wau i laona iiola. Oto maholona ooru ko tolana aapwanaꞌi oto. Oto mo pwaarongoisuli ko tohungei pangataꞌi oto hiitoꞌo, 
MRK.6.52	aena aana kire kaꞌa lio saie ike neꞌisaenga aana huꞌi-huꞌite nge a Jisas e si esuie aana mo ngeulaa ngeena, aana manatada e kaꞌa taha ue.
MRK.6.53	Maholo kire aatoholo hunie poꞌo ni eesi poꞌo wau, oto kire aarapuu aana poꞌo ni henue i Kenesaret, na kire pwasue iiola ikire oto i leune. 
MRK.6.54	Maholo kire siho mola mai mwaanie iiola, na ahutana mwala ko meni lio saie oto a Jisas. 
MRK.6.55	Oto kire ko huru heiliu oto i laona mo huilume aana poꞌo ni henuena, na kire ko toolea oto mai mo mae-maeaꞌa aana mo hulite ikire takoie mo leu nge kire ko rongoa a Jisas e iiꞌo aani. 
MRK.6.56	Na ahutana mo leu nge a Jisas ko lae aani mala mo henue paine wa mo huilume wa ngaeta mo leu loꞌu, mwala kire ko haꞌa-enohie mo mae-maeaꞌa i laona mo amaa aana mo henue huni maaꞌoohie. Oto kire ko eitanaie uri hunie kire ke kopi mola aana taꞌena nga leu aana toꞌoni ingeie. Na ahutana mo iini kire kopi aana, kire awaa oto.
MRK.7.1	Oto ngaeta mo Parise na mo haꞌa-uusuli aana mo Haꞌatolanga a Mosis kire uure mwaanie i Jerusalem huni lae mai saana a Jisas. 
MRK.7.2	Na aana maholona kire ko leesie uri mo pwaarongoisuli a Jisas kire kaꞌa hodalie kiꞌide i sulie taungei hoda-kiꞌinge nge mo Parise kire saetoꞌo aana mo iinoni ke hele i sulie i naꞌona ngaunge. 
MRK.7.3	Mo Parise na ahutana oto mo Jiu, kire ko lulu i sulie haꞌatolanga ngeena uure oto wau aana mo weuwada, nge kire saꞌa ngau na kire kaꞌa asuie taungei hoda-kiꞌinge kire unue e diana. 
MRK.7.4	Aana maholo kire ko lae mai uure mwaanie uusiꞌe, kire saꞌa sare ngau ike ue na kire kaꞌa hodalie kiꞌide. Na mo haꞌatolanga hunge kire ko lulu i suliꞌi uure oto wau aana mo weuwada i sulie hoda-olanga aana mo kuki, na mo nime, na mo iini huni hoda-hoda ola, na mo taetahe huni ngeu-ngeu i lengini.
MRK.7.5	Oto mo Parise na mo haꞌa-uusuli aana mo Haꞌatolanga kire ko dolosi aana a Jisas uuri, “?﻿Aana e ue ni mo pwaarongoisuli iꞌoe kire kaꞌa lulu i sulie ike haꞌatolanga mo weuwaka kire haꞌa-uuresie? Lio kaꞌu, kire ko ngeu mola na kire kaꞌa holaꞌi hodalie kiꞌide, na urine kire madaꞌa i maana God.”
MRK.7.6	Oto a Jisas ko aalamire uuri, “Walana a God nge a Aesaea e uusue i suliꞌomu e toꞌohuu oto. Iꞌomu mwala omu ko lupweꞌi deu-deu mola oto mala e uusue. Aana a God e unue uuri, 
MRK.7.8	Oto a Jisas ko heꞌi teꞌuri loꞌu hunire, “Omu toliꞌaasie mo Haꞌatolanga a God, oto omu ko si lulu i sulie mola mo haꞌa-uusulinge ni iinoni. 
MRK.7.9	Omu tohungei saenanau liutaa mola huni lae mwaanie mo Haꞌatolanga a God, hunie omu ke lulu i sulie mo haꞌatolanga iꞌomu maraamiu. 
MRK.7.10	Omu saie kaꞌu a Mosis e unue uuri, 
MRK.7.11	Taꞌe iꞌomu, omu ko haꞌa-uusuli mola uri mala nga iini ko toꞌo aana nga mei ola diana nge e sai niie huni peꞌie aamana na nikana, taꞌe ko unue uuri, ‘Mei ola ngeena nou niie oto hunie a God,’ 
MRK.7.12	urine ke suꞌuri haꞌamaꞌu loꞌu aana aamana na nikana peꞌie niilana mei olana hunire. 
MRK.7.13	Oto aana omu ko lae mola i sulie mo haꞌa-uusulinge mo weuwemiu, nge e haataꞌinie uri omu ko mwakataꞌinie mola walana a God. Na mo ola oto hunge urine omu ko esuiꞌi oto.”
MRK.7.14	Oto a Jisas e heꞌi soie loꞌu mwala i saana na ko teꞌuri hunire, “Omu ke pwaarongo diana aana nga taa ne kei unue hunie omu ke sai diana aana. 
MRK.7.15	Mo ngeulaa nge iinoni ko ngeuꞌi kire kaꞌa haꞌamadaꞌaa ike iinonine i maana God, taꞌe mo wala nge ko iisitaa mwaanie ngidune ni ko haꞌamadaꞌaa.” 
MRK.7.17	Oto maholo e lae mwaanie mwala na ko lai sili oto i nume, nge mo pwaarongoisuli ingeie kire ko si dolosie aalahuunge ngeena aana. 
MRK.7.18	Oto a Jisas ko teꞌuri hunire, “!﻿Iꞌomu na pwaumiu e aaela noꞌone mola mala mwala ngeena! ?﻿Uri omu kaꞌa lio saie ike noꞌone? Mei ngeulaa nge ko lai sili i laona ngidune iinoni, mo ola ngeena kaꞌa haꞌamadaꞌaa ike iinoni, 
MRK.7.19	i sulie kire kaꞌa lae ike i laona manatana, taꞌe kire lae taraꞌasi mola hao i laona oopwana. Oto ko si iisitaa loꞌu mola mwaanie sapena.” (Maholo a Jisas e ere urine e haataꞌinie uri ahutana mo ola ngau-ngeu kire mani rereꞌa mola i maana God.)
MRK.7.20	Oto ko heꞌi teꞌuri loꞌu, “Taꞌe neꞌisaenga aaela iinoni haꞌalaa e sai haꞌamadaꞌaa iinoni i maana God. 
MRK.7.21	Aena aana mo neꞌisaenga aaela ko meni uure oto mai mwaanie saena iinoni. Mo neꞌisaenga mala masinge, pelinge, horonga, aeni-olanga, 
MRK.7.22	saehanalinge, tataꞌalanga, eeronga, dau-olanga taꞌewau, heotaꞌinge, ere-aaelasilana ngaeta iinoni, toohaꞌinge, na puꞌonga. 
MRK.7.23	Ahutana walu ola ienini, ikire i saena iinoni. Kire ko iisitaa, nge kire sai haꞌamadaꞌaa iinoni.”
MRK.7.24	Oto a Jisas na mo pwaarongoisuli kire uure i leune, kire ko lae loꞌu weu hunie hanue ni puꞌo i Taea, na ngaeta mwala i leune kire tolakonire i nume ikire. A Jisas e sereꞌinie uri mwala aaopa ke saie ingeie i leune, taꞌe e aasa oto huni mumuni. 
MRK.7.25	Na ngaeta huꞌe, liꞌoa aaela e hite aana kele pule ingeie, ingeie noꞌone i leune. Oto maholo e rongoa uri a Jisas e hule, oto ko tolana lae oto mai pouruuru i naꞌona. 
MRK.7.26	A huꞌena, ingeie nga huꞌe ni Jiu haꞌike, taꞌe e hute aana poꞌo ni henue i Ponisia i laona aalahanga i Siria. Na e lae mai ngarasie a Jisas hunie ke taꞌaasie liꞌoa aaela mwaanie kele pule ingeie. 
MRK.7.27	Taꞌe a Jisas ko ere ni aalahuunge mola i sulie mo Jiu na mo puꞌo hunie uuri, “Toliꞌaasie kaꞌu mo mwela kire ke holaꞌi ngeu, hunie kire ke pote. Aana e kaꞌa diana ike huni aasie mola mo ngeulaa mo mwela ana mo usu.”
MRK.7.28	Oto a huꞌena ko aalamie loꞌu a Jisas, ko teꞌuri, “E toꞌohuu oto aalaha ineu. Taꞌe maꞌalana mo usu na kire sai ngaa mola mo eehuhuꞌei ngeulaa nge ko teke mwaanie taetahe mo mwela.”
MRK.7.29	Oto a Jisas ko teꞌuri hunie, “Aena aana o ko ere kohi urine, taꞌelaꞌi na o ke lae oto taꞌi nume iꞌoe. Liꞌoa aaela ngeena e lae oto mwaanie pule iꞌoe.”
MRK.7.30	Na maholo a huꞌena e ooli weu i nume ingeie, na ko leesie a kalena e eno i lengine hulite ingeie, na liꞌoa aaela ngeena e tahi toꞌohuu oto mwaanie.
MRK.7.31	Oto a Jisas na mo pwaarongoisuli ingeie kire uure mwaanie poꞌo ni henue i Taea, kire si lae i liu i Saedon, oto kire si lai hule aana aasi weu i Kalili hatarie poꞌo ni henue i Dekapolis. 
MRK.7.32	Oto ngaeta mwala kire toolea mai nga mwane e pungu na e kaꞌa sai ere kohi ike noꞌone i saana a Jisas. Na kire ko eitanaie uri ke haꞌa-uurie. 
MRK.7.33	Oto a Jisas e toolea a mwaena mwaanie mwala, e si neꞌie riꞌi-riꞌine i laona e ro aalingana mwaena. Na e ngisuhie riꞌi-riꞌine, oto ko toongaꞌinie aana meana a mwaena. 
MRK.7.34	Oto e lio taꞌi lengi, na ko mango paine mala iinoni ko saehuu, na ko teꞌuri hunie a mwaena aana erenga ni Jiu, “!﻿Epata!” Loꞌongaꞌinge aana uuri, “O ke taha oto.”
MRK.7.35	Na oto mola aana maholona, aalingana a mwaena ko tolana taha oto, na meana e kohi oto noꞌone, na ko ere kohi oto loꞌu. 
MRK.7.36	Oto a Jisas e ere honosire mwaanie kire haꞌarongoa nga iini. Taꞌe maꞌalana e uure honosire kaꞌu urine, kire ko si laengaꞌinie mola hailiu. 
MRK.7.37	Na ahutana mwala nge kire rongoa tataroha ngeena, kire ko tohungei pangataꞌi oto hiitoꞌo, na kire ko ere uuri, “!﻿Haꞌike eena! !﻿Ahutana mo ola a mwane ngeena ko esuiꞌi kire tohungei kohi oto liutaa! E asuie mo pungu kire ko rorongo oto, na mo pweu kire manata loꞌu.”
MRK.8.1	Oto aana ngaeta mo dinge loꞌu, na mwala hunge ko heꞌi loko loꞌu mei saana Jisas. Na lae-lae kire ngau mangoa oto mo ngeulaa ikire. Oto a Jisas ko soie mai mo pwaarongoisuli ingeie i saana, ko ere uuri hunire, 
MRK.8.2	“No ko tohungei aamasie mwala ienini, aena aana kire ko iiꞌo oto peꞌikolu hunie e oolu hei dinge na kire kaꞌa toꞌo aana oto nga mei ngeulaa. 
MRK.8.3	Nou kaꞌa sare uusungeꞌi eelihoꞌi ike aada mwaakule mwaanie kire maehunu mola i sulie tala, aena aana ngaeta mo iini aada kire uure haꞌatau.”
MRK.8.4	Oto mo pwaarongoisuli ko dolosi aana uuri, “?﻿Oto kolu kei deu oodoie kaꞌu mei ngeulaa malisine mwala hunge uurini i tei, na ikolu i laona hanuesala?”
MRK.8.5	Oto a Jisas ko dolosi loꞌu aada uuri, “?﻿E nite ho bred ni omu toꞌo aani?”
MRK.8.5	Oto kire ko unue, “E hiu mola.”
MRK.8.6	Oto a Jisas ko unue hunie mwala uri kire ke iiꞌo i aano. Na e hele aana e hiu ho bred ngeena, oto ko paalahea God, na ko nisiꞌi. Oto ko niiꞌi hunie mo pwaarongoisuli ingeie hunie kire ke haꞌa-adoa mwala aani. 
MRK.8.7	Na kire toꞌo aana nga mo kele ho iiꞌe noꞌone. Oto a Jisas e paalahea God haahiꞌi loꞌu, ko si niiꞌi hunie mo pwaarongoisuli hunie kire ke haꞌa-adoa mwala loꞌu eeni. 
MRK.8.8	Oto ahutana mwala kire mani ngeu pote, na i purine kire ngau mango, mo pwaarongoisuli ko si haꞌahonue e hiu luꞌe aana mo ooretai ngeulaa. 
MRK.8.9	Na iidumilana mo mwane nge kire ngau aana maholona e hule aana e hai sinolai mwane. Oto a Jisas e uusungeꞌi eelihoꞌi aada, 
MRK.8.10	e si lae taꞌe peꞌie mo pwaarongoisuli ingeie i laona iiola, na kire ko lae oto hunie poꞌo ni henue i Dalmanuta.
MRK.8.11	Ngaeta mo Parise kire lae mai saana a Jisas, oto kire ko aehota dodolosi ola oto aana, aena aana kire ko sare lupweꞌi oohongie mola a Jisas aana kire loꞌongaꞌinie uri e kaꞌa uure ike mwaanie a God. Oto kire ko unue uri ke asuie nga huꞌi-huꞌite hunie kire ke leesie. 
MRK.8.12	Taꞌe a Jisas ko si aawasirahe mola na ko teꞌuri, “!﻿Haꞌike eena! ?﻿E ue ni iꞌomu mwala aana maholo ienini, oto tarau omu ko sare leesie nga huꞌi-huꞌite? !﻿No ko unue oto huniꞌomu uri nga taꞌa-taꞌa mei ola urine haataꞌinilana e saꞌa lae ike huniꞌomu!”
MRK.8.13	Oto a Jisas e lae mola mwaanire, ko si lae wau i taꞌe i laona iiola, na ko aatoholo oto loꞌu peꞌie mo pwaarongoisuli takoie poꞌo ni eesi poꞌo taꞌau.
MRK.8.14	Na aana maholona, mo pwaarongoisuli kire si saie uri kire pulongo huni tola bred ada, na taꞌa-taꞌa ho bred mola kire toꞌo aana i laona iiola. 
MRK.8.15	Na a Jisas ko haꞌapasulire uuri, “Omu ke lio talamiu mwaanie iis mo Parise, na iis a Herod Inemauri.”
MRK.8.16	Oto mo pwaarongoisuli ko lae peꞌi ere hailiu i matolada maraada uuri, “Ohe ko ere urine i sulie kolu kaꞌa tola bred ike peꞌikolu.”
MRK.8.17	A Jisas e saie mone neꞌisaenga ikire, oto ko dolosi aada uuri, “?﻿E ue ni omu ko tolahiꞌe hiitoꞌo aana uri omu kaꞌa tola bred ike peꞌiꞌomu? ?﻿Ohe omu kaꞌa loꞌongaꞌi saie ike ue, wa omu ke lio saie? ?﻿E ue ni saemiu e rorodoꞌa urine? 
MRK.8.18	?﻿Omu toꞌo maamiu kaꞌu taane, na e ue omu kaꞌa sai lio sai ola? ?﻿Omu toꞌo aalingemiu noꞌone, na e ue omu kaꞌa sai rongo sai ola? ?﻿Ohe omu pulongosie oto, 
MRK.8.19	maholo nou nisie e lime kele ho bred hunie e lime sinolai mwane? ?﻿E nite luꞌe nge omu onimeꞌiniꞌi kire honu aana mo ooretai ngeulaa?”
MRK.8.19	Oto kire ko unue uuri, “Aawala mwana rue.”
MRK.8.20	Oto a Jisas ko dolosi loꞌu aada uuri, “?﻿Na maholo nou nisie e hiu kele ho bred hunie e hai sinolai mwane, e nite luꞌe nge omu haꞌahonuꞌi aana mo ooretai ngeulaa?”
MRK.8.20	Oto kire ko aalamie uuri, “E hiu.”
MRK.8.21	Oto a Jisas ko teꞌuri loꞌu hunire, “?﻿Na e ue omu kaꞌa sai lio saiꞌi?”
MRK.8.22	Oto maholo kire lae mai hule aana huilume i Betsaeda, ngaeta mwala kire toolea mai saana a Jisas nga mwane maana e ulu, na kire ko eitanaie uri ke hele i sapena. 
MRK.8.23	A Jisas e hele i kiꞌine mwane e ulu ngeena, oto ko toolea taꞌau mwaanie huilume. Oto e ngisuhie maana a mwaena, na e hele i pweune aana nimana, ko si dolosi aana uuri, “?﻿E ue? ?﻿O sai leesie taane oto nga mei ola?”
MRK.8.24	Oto a mwaena e lio i lengi na ko teꞌuri, “Iau, no ko leesie oto mwala, taꞌe kire lio mala mo ei ko wale hailiu.”
MRK.8.25	Oto a Jisas ko heꞌi hele loꞌu weu i maana mwaena. Oto a mwaena ko si lio hahuroto, na maana e kohi oto, na ko lio diana aana ahutana walu ola. 
MRK.8.26	Oto a Jisas ko si unue mola hunie uuri, “O ke suꞌuri lae loꞌu i laona huilume waune, taꞌe o ke oodo mola hunie nume iꞌoe.”
MRK.8.27	Oto a Jisas na mo pwaarongoisuli ingeie kire ko lae loꞌu hunie mo henue kali-kelie huilume paine i Sisaria Pilipae. Na maholo kire ko lae ngeena, a Jisas ko dolosi aada uuri, “?﻿Haꞌalaa mwala ko unu-unue uri ineu a tei?”
MRK.8.28	Oto kire ko aalamie uuri, “Ngaeta mo iini ko unu-unue uri iꞌoe a Jon Loto Maaꞌi e mauri eelihoꞌi. Na nga mo iini ko unu-unue uri iꞌoe a Propet Elaeja. Na ngaeta mo iini loꞌu ko unu-unue uri iꞌoe nga iini hikana mo propet oto i naꞌo.”
MRK.8.29	Oto a Jisas ko heꞌi dolosi aada uuri, “?﻿Oto e ue aana iꞌomu? ?﻿Haꞌalaa omu ko unu-unue uri ineu a tei?”
MRK.8.29	Oto a Pita ko aalamie uuri, “Iꞌoe oto a Kraes, a Haꞌa-uuri nge a God e haiholotaꞌinie kei lae mai.”
MRK.8.30	Oto a Jisas ko ere honosire mwaanie kire haꞌarongoa loꞌu nga iini aana uri ingeie a tei. 
MRK.8.31	Na e aehota oto huni haꞌa-uusulire uuri, “Ineu, a Kale Ni Iinoni, mo ola hunge ne kei sapesalu eeni. Mo rato ni mwane, na mo naꞌohai pris, na mo haꞌa-uusuli aana mo Haꞌatolanga a Mosis, kire kei leledieu, na hule aana kire kei horo maesieu oto. Taꞌe aana oolune nga hai dinge, ne kei taꞌelaꞌi eelihoꞌi loꞌu.” 
MRK.8.32	E tohungei unu haadaꞌi aana leune oto urine hunire. Oto a Pita e kele toolea wau mwaanire, na ko ere honosie leune mwaanie.
MRK.8.33	Taꞌe a Jisas e toꞌomaaie ngaeta mo pwaarongoisuli, ko si ere aana a Pita, ko teꞌuri, “!﻿Tahi mwaanieu, Satan! O kaꞌa saie ike neꞌisaenga a God, taꞌe o ko ere mola i sulie lio-lionga mo iinoni.”
MRK.8.34	Oto a Jisas e soie mai mwala hunge na mo pwaarongoisuli ingeie i saana, ko si teꞌuri hunire, “Mala uri nga iini ko sare lulu i sulieu, nge ke pulongosie walu ola e sae haahiꞌi, na ke lulu i sulieu, maꞌalana ke sapesalu i tehulaꞌaku, hule aana maenga i lengine poꞌu-poꞌu. Iini nge ko aangaꞌinie poꞌu-poꞌu ingeie urine, haꞌalaa e sai lulu i sulieu. 
MRK.8.35	Aana taꞌena nga iini nge ko sare kinetaꞌinie mola maurihaꞌana, nge kei deu tekelaꞌinie oto. Taꞌe iini nge ko deu tekelaꞌinie maurihaꞌana i tehulaꞌaku na haahie Tataroha Diana ineu, nge kei haꞌa-uurie. 
MRK.8.36	?﻿Haꞌalaa nga mei taa diana nge iinoni kei terie aana kei toꞌo aana oto ahutana mo toꞌo-toꞌonga aana walumalau ie, na ko deu tekelaꞌinie mola maurihaꞌana oto i tehulaꞌani? 
MRK.8.37	?﻿Oto uri toꞌo-toꞌolana kei peꞌie aana maholona? !﻿Haꞌike oto ooꞌoo! Nga mei ola hunie ke niie huni tola aalihoꞌi aana maurihaꞌana, haꞌike loꞌu. 
MRK.8.38	Mwala aana maholo ienini kire ko talei deu taꞌe wau oto mola, aana kire kaꞌa kinetaꞌinire ike loꞌu mala mo iinoni a God. Oto mala uri nga iini ko masa huni unu tahangaꞌinieu na mo haꞌa-uusulinge ineu i matolana mwala ni oorahaꞌaa ienini, nge ineu noꞌone ne kei masa huni unu tahangaꞌinie aana maholo ne kei lae mai peꞌie mo ensel maaꞌi aana manikuluhaꞌana a Mamaꞌa.”
MRK.9.1	Na a Jisas e heꞌi teꞌuri loꞌu hunire, “Toꞌohuu no ko unue oto huniꞌomu uri ngaeta mo iini hikemiu mwala nge omu uure ngeena, omu kei saronai leesie Aalahanga a God kei lae mai, omu ke si mae.”
MRK.9.2	Purine oono hai dinge e mango, a Jisas e toolea a Pita na Jemes na Jon peꞌie, na e naꞌoda taꞌau takoie toloi henue paine hunie kire ke iiꞌo maraada. Taꞌi lengi i leune, oto sapena Jisas ko hei-oolisi oto mola i naꞌoda, 
MRK.9.3	na mo toꞌoni ingeie ko wana-wana, na kire ko rereꞌa oto hiitoꞌo, liutaa aana taꞌena nga iini mei aano e sai hoda rereꞌa aani. 
MRK.9.4	Oto mola aana maholona a Mosis na Elaeja ko tolana maau na kirerue ko ere oto peꞌie a Jisas.
MRK.9.5	Oto a Pita ko teꞌuri hunie a Jisas, “Haꞌa-uusuli e tohungei diana aana iꞌemeelu oto i leu. Melu kei esuie oto nga oolu aapa-aapa—nga iini nemue, nga iini nana Mosis, na nga iini nana Elaeja.” 
MRK.9.6	A Pita ko ere tatakalo urine, aena aana kiraelu ko tohungei meꞌu oto, hule aana e kaꞌa saie nga taa ko unue.
MRK.9.7	Oto mola aana maholona, mei uuru e lae oto mai haahire, na mei wala e uure mai mwaanie mei uuru ngeena ko teꞌuri, “Tohungei kaleku oto ienini. Omu ke rongo hunie.” 
MRK.9.8	Oto kire ko tolana lio hailiu taꞌe kire kaꞌa leesie ike nga iini loꞌu peꞌire, taꞌe a Jisas haliꞌite mola peꞌire.
MRK.9.9	Oto maholo kire ko siho toli oto mai mwaanie toloi henue ngeena, a Jisas ko si unue hunire uuri, “Mwaanie omu unu-unue nga taa omu leesie oodoie nga iini, lai hule aana maholo ineu a Kale Ni Iinoni ne kei taꞌelaꞌi mwaanie maenga.” 
MRK.9.10	Oto kiraelu ko tola i sulie oto nga taa e unue, taꞌe kiraelu ko heitalengaꞌinie taane i matoladaelu uuri, “?﻿Nga taa ni loꞌongaꞌinge aana taꞌelaꞌinge mwaanie maenga ienini?”
MRK.9.11	Na kire ko dolosi aana Jisas uuri, “?﻿E ue kaꞌu mo haꞌa-uusuli aana mo Haꞌatolanga a Mosis kire unue uri a Elaeja kei holaꞌi lae mai i naꞌona a Kraes?”
MRK.9.12	Oto a Jisas ko teꞌuri, “E toꞌohuu oto, na e malisine uri a Elaeja ni ke holaꞌi lae mai huni deu aakau aana ahutana walu ola loosie a Kraes. ?﻿Taꞌe aana e urine, na e ue kaꞌu mo Uusu-uusu Maaꞌi e unue uri kire kei maaleledie a Kale Ni Iinoni na kei sapesalu oto hiitoꞌo? 
MRK.9.13	Taꞌe no ko unue oto huniꞌomu uri a Elaeja e pwani lae taane oto mai, na mwala kire talei deu mala saeda mola aana, mala mo Uusu-uusu Maaꞌi e ere lalai kaꞌu aana.”
MRK.9.14	Maholo a Jisas na Pita na Jemes na Jon kire ooli mei saana ngaeta mo pwaarongoisuli ingeie, na kire ko leesie mwala hunge kire loko ahuire. Na ngaeta mo haꞌa-uusuli aana mo Haꞌatolanga a Mosis, kire ko ere-ere haitapali peꞌire. 
MRK.9.15	Oto maholo mwala kire leesie a Jisas, kire ko tohungei pangataꞌi, na kire ko huru oto mai honosie.
MRK.9.16	Oto a Jisas ko dolosi aana mo pwaarongoisuli ingeie uuri, “?﻿Nga taa ni omu ko ere haitapali peꞌire haahie?”
MRK.9.17	Oto ngaeta mwane aana mwala hunge ngeena ko aalamie a Jisas uuri, “Haꞌa-uusuli, nou toolea mai kaleku i seemu, aena aana liꞌoa aaela e hite aana, oto e kaꞌa sai ere ike. 
MRK.9.18	Maholo liꞌoa aaela ngeena kei hulesie, oto ko reputeꞌinie oto i aano, na huto-huto ko tahe oto aana wawana, na ko ngangadie oto nihona, na ahutana sapena ko rarasi mango oto. Nou unue kaꞌu oodoie mo pwaarongoisuli iꞌoe hunie kire ke taꞌaasie liꞌoa aaela ngeena mwaanie, taꞌe kire dau kasoa mola.”
MRK.9.19	Oto a Jisas ko teꞌuri hunire, “Iꞌomu pwaunge siꞌiri ie, iꞌomu mo iinoni aaela, suata mone hule aana omu kaꞌa hiiwalaimoli ike aana a God. !﻿No ko talei haꞌaweoau oto mola peꞌiꞌomu! ?﻿Uri ne kei iiꞌo tewa kaꞌu loꞌu uri taa peꞌiꞌomu, omu ke si hiiwalaimoli? Toolea kaꞌu mei a mwaꞌune i seeku.”
MRK.9.20	Oto kire toolea mai a mwaꞌune i saana Jisas. Na maholo liꞌoa aaela ngeena e leesie mola a Jisas, oto ko hulesie oto a mwaꞌune na ko reputeꞌinie oto i aano, na a mwaꞌune ko tesilepa oto hailiu, na huto-huto ko tahe oto aana wawana.
MRK.9.21	Oto a Jisas ko dolosi aana aamana mwaꞌune uuri, “?﻿Maholo uri taa ni mei ola ngeena e aehota hite aana?”
MRK.9.21	Oto aamana ko aalamie uuri, “Uure oto aana maholo e mwai-mwei. 
MRK.9.22	Mo maholo hunge liꞌoa aaela ngeena ko horoꞌie oto aani aasilana i laona dunge na i laona wai. Oto mala uri nanamanga iꞌoe e sai peꞌie, nge o ke aamasiꞌemeelu na o ke peꞌiꞌemeelu oto.”
MRK.9.23	Oto a Jisas ko ere uuri hunie, “?﻿E ue o ko unue uuri, ‘Mala uri nanamanga iꞌoe e sai peꞌie’? Taꞌena nga iini ko hiiwalaimoli aana God e sai esuie ahutana walu ola.”
MRK.9.24	Oto aamana mwaꞌune ko tolana soi oto paine uuri, “Nou hiiwalaimoli taane, taꞌe hiiwalaimolinge ineu e oꞌoruꞌe. !﻿Oto o ke peꞌieu hunie hiiwalaimolinge ineu ke aꞌailaꞌa na mwaanie nou neꞌisae rue-ruaꞌa loꞌu!”
MRK.9.25	Oto a Jisas e leesie mwala hunge kire ko lae mai karaꞌinie, ko si ere aana liꞌoa aaela ngeena uuri, “Iꞌoe liꞌoa aaela nge o ko haꞌapungue aalingana kele mwaꞌu ngeena na o ko haꞌapweue mwaanie e ere-ere, no ko unue oto huniꞌo uri o ke iisitaa mai mwaanie a mwaꞌu ngeena. Na o ke suꞌuri sili eelihoꞌi loꞌu i laona mwaꞌu ngeena aana nga maholo.”
MRK.9.26	Oto liꞌoa aaela ngeena ko aawara oto paine, ko haꞌa-aririe, ko si iisitaa oto mwaanie a mwaꞌune. Na a mwaꞌune e lio mala e mae oto, na ahutana mwala ko meni teꞌuri, “E mae oto ni ngeena.” 
MRK.9.27	Taꞌe a Jisas e hele i nimana, oto ko taꞌea, na a mwaꞌune ko uure oto i lengi.
MRK.9.28	Oto maholo a Jisas e hule aalihoꞌi i nume, mo pwaarongoisuli ingeie ko lae mai maraada, kire ko si dolosi aana uuri, “?﻿E ue kaꞌu nge iꞌemeelu, melu kaꞌa sai oohe aasie liꞌoa aaela ngeena mwaanie a mwaꞌune?”
MRK.9.29	Oto a Jisas ko aalamire uuri, “Omu sai oohe aasie taungei liꞌoa aaela urine mola aani aarengaꞌinge haꞌalaa.”
MRK.9.30	Oto a Jisas na mo pwaarongoisuli ingeie, kire uure i leune, kire si lae loꞌu i liu aana poꞌo ni henue wau i Kalili. A Jisas e kaꞌa saetoꞌo aana ike nga taꞌa-taꞌa iini ke saie leu e iiꞌo aana, 
MRK.9.31	aena aana ko haꞌa-uusulie mo pwaarongoisuli ingeie, na ko teꞌuri hunire, “Pwelolaku a Kale Ni Iinoni kei lae i nimana mo iinoni hunie kire ke horo maesieu, taꞌe i purine e oolu hei dinge ne kei taꞌelaꞌi loꞌu hunie mauringe.” 
MRK.9.32	Mo pwaarongoisuli kire kaꞌa sai diana aana ike nga taa loꞌongaꞌinge aana haꞌa-uusulinge ingeie, taꞌe kire ko meꞌu mola huni dolosi loꞌu aana.
MRK.9.33	Maholo a Jisas na mo pwaarongoisuli ingeie kire hule hai Kapaneam, oto kire lae i laona ngaeta nume. Oto a Jisas ko dolosi aada uuri, “?﻿Nga mei taa ni omu ere-ere i sulie maholo kolu lae poi sulie tala?”
MRK.9.34	Taꞌe kire kaꞌa aalamie ike aena aana kire lae peꞌi ere haitelili haahie uri a tei hikada ni e paine liutaa.
MRK.9.35	Oto a Jisas e iiꞌo i aano, na ko soie aawalai pwaarongoisuli mwana rue ingeie, ko si teꞌuri hunire, “Mala uri taꞌena nga iini ko sare aalaha, nge ke haꞌamwai-mweiꞌaa maraana, na ke asu mala koni-konihe nana ahutana mwala.”
MRK.9.36	Oto e toolea kele mwela, ko si haꞌa-uuresie i matolada. E ako haahie, na ko teꞌuri hunire, 
MRK.9.37	“Taꞌena nga iini nge ko tola konie nga kele mwela mala ienini aana sataku, nge ko tola konieu eena. Na taꞌena nga iini nge ko tola konieu, ko tola konie noꞌone iini e uusungeꞌinieu mei eena.”
MRK.9.38	Oto a Jon ko ere uuri hunie, “Haꞌa-uusuli, emi leesie ngaeta mwane ko oohe aasie mo liꞌoa aaela mwaanie mwala aana satamu, oto melu ere aana, aena aana ingeie haꞌike aana pulitaa ikolu.”
MRK.9.39	Taꞌe a Jisas e unue hunire uuri, “Suꞌuri uure honosie, aena aana nga iini e saꞌa asuie ike nga huꞌi-huꞌite mola aana sataku, na uri ke ere aaelasieu loꞌu i puri. 
MRK.9.40	Aana taꞌena nga iini nge kaꞌa uure honosikolu, nge ingeie iini peꞌikolu eena. 
MRK.9.41	No ko unue oto huniꞌomu uri, mala nga iini ko niie nga mei wei emiu aena aana omu ko lulu i sulieu, nge a God kei waaie taane iinoni ngeena.”
MRK.9.42	Oto a Jisas ko heꞌi ere uuri loꞌu, “Oto mala nga iini ko haꞌatataroa nga kele iini aana mo iini ko hiiwalaimoli eeku ienini, e lae otoi diana hunie iini urine pwarolana nga hau peine ke lae mola i luana, oto kulu-aasilana ke lae mola i laona aasi.
MRK.9.43	“Na mala uri kiꞌimu maraamu ko haꞌatataroꞌo hunie oorahaꞌaa, nge o ke lama mousie mola. Aana e diana liutaa huni lai sili i laona maurihe huu mola peꞌie taꞌa-taꞌa kiꞌi-kiꞌi, mwaanie uri laenga peꞌie e ro kiꞌimu i laona dunge ni haꞌamotaahinge. Leu ngeena, leu dunge paine aana, na nga mei ola huni mwaꞌasie haꞌike loꞌu. 
MRK.9.45+MRK.9.46	Na mala aeꞌaemu ko haꞌatataroꞌo hunie oorahaꞌaa, nge o ke lama mousie mola. Aana e diana liutaa huni lai sili i laona maurihe huu peꞌie taꞌa-taꞌa aeꞌae, mwaanie uri laenga peꞌie e ro aeꞌaemu i laona dunge ni haꞌamotaahinge. 
MRK.9.47	Na mala uri maamu ko haꞌatataroꞌo hunie oorahaꞌaa, nge o ke kae aasie mola. Aana e diana liutaa huni lae i laona Aalahanga a God mola peꞌie taꞌa-taꞌa maa, mwaanie laenga peꞌie e ro maamu i laona dunge ni haꞌamotaahinge. 
MRK.9.48	Aana leune, mo mwaa-mwaa huni ngaa mwala urine, kire kaꞌa sai mae ike, na dunge i leune noꞌone saꞌa roroꞌa ni mwaꞌa oto ooꞌoo aana taꞌena nga maholo. 
MRK.9.49	Na i leune dunge kei weruhie ahutada taraꞌasi.
MRK.9.50	“Ahaa mei ola diana, taꞌe mala uri ahaanga aana kei lae mwaanie, kei neꞌi ola aaela oto aana e saꞌa ahaala ike loꞌu. Oto urine, e malisine tolahamiu ke ahaala taraꞌasi, na omu ke iiꞌo ni henuelama i matolamiu heiliu.”
MRK.10.1	Oto a Jisas e lae mwaanie i leune, e si lae mwaanie i Kalili hunie poꞌo ni henue i Jiudia na loꞌu hunie aapa poꞌo wau aana wai peine i Jodan hatarie sato pwaa. Na mwala hunge kire loko loꞌu mei i saana, ko si haꞌa-uusulire oto mala ko euꞌesuie tarau hunire. 
MRK.10.2	Ngaeta mo Parise kire lae mai saana huni lupweꞌi dolosi pweloa, na kire ko dolosi aana uuri, “O ke unue kaꞌu oodoiꞌemeelu. ?﻿Uri e diana taane aana mo Haꞌatolanga ikie hunie poro ke sikaa mola huꞌe ingeie?”
MRK.10.3	Oto a Jisas ko aalamire peꞌie mei wala ni dolosinge uuri, “?﻿Nga Haꞌatolanga uri taa a Mosis e niie huniꞌomu oto uure mai naꞌo?”
MRK.10.4	Oto kire ko teꞌuri, “A Mosis e toliꞌaasie taane mola uri 
MRK.10.5	Oto a Jisas ko teꞌuri hunire, “A Mosis e uusue haꞌatolanga ngeena huniꞌomu, aena aana saemiu e lae otoi heu. 
MRK.10.6	Taꞌe aana aehotalana walumalau, 
MRK.10.7	Na aena urine, nga mwane kei oopa mwaanie aamana na nikana, kei iiꞌo ruru oto peꞌie huꞌe ingeie. 
MRK.10.8	Na kirerue kei neꞌie oto taꞌa-taꞌa iinoni, na e ro iinoni ngeena nga ro iinoni hai aaopaꞌi haꞌike loꞌu, taꞌe taꞌa-taꞌa iinoni oto. 
MRK.10.9	Aena urine, mei ola nge a God e hoꞌo rurue oto, mwaanie nga iini e heꞌi oopa-oopaa loꞌu.”
MRK.10.10	Oto maholo kire aalihoꞌi weu i nume, mo pwaarongoisuli ingeie kire ko heꞌi dolosie loꞌu mei neꞌisaenga ngeena aana a Jisas. 
MRK.10.11	Oto a Jisas ko teꞌuri hunire, “Mala uri nga mwane ko sikaa huꞌe ingeie na ko toꞌo aana loꞌu ngaeta huꞌe aaopa, a mwane ngeena ko mesi oto eena aana ko hele roroꞌanga haahie huꞌe ingeie. 
MRK.10.12	Na e urine loꞌu aana huꞌe nge ko sikaa poro ingeie na ko toꞌo aana loꞌu ngaeta poro aaopa. A huꞌe ngeena ko mesi noꞌone, aana ko hele roroꞌanga haahie poro ingeie.”
MRK.10.13	Ngaeta mwala kire toolea mai mo mwela i saana Jisas hunie ke hele i pweude aana nimana, taꞌe mo pwaarongoisuli ingeie kire ko ere aada. 
MRK.10.14	Na maholo a Jisas e manataꞌinie urine, ko saewasulire, na ko ere aana mo pwaarongoisuli ingeie uuri, “Omu ke toliꞌaasie mo mwela hunie kire ke lae mai seeku, na omu ke suꞌuri uure honosire. Aena aana mo iini kire urihana mo mwela ngeena haꞌalaa kire ko sili i laona Aalahanga a God. 
MRK.10.15	Toꞌohuu no ko unue huniꞌomu uri mala nga iini e kaꞌa haꞌamwai-mweiꞌaa mala mo mwela mwai-mwei, nge e saꞌa roroꞌa sili ike i laona Aalahanga a God.” 
MRK.10.16	Oto a Jisas e akoire, na e hele i pweude aana nimana, e si haꞌadianaꞌara.
MRK.10.17	Maholo a Jisas ko aehota oto hunie kei lae loꞌu, na ngaeta mwane e huru mei i saana, ko pouruuru oto i naꞌona, na ko dolosi aana uuri, “?﻿Haꞌa-uusuli diana, nga taa ne kei esuie kaꞌu hunie ne ke hele aana maurihe huu?”
MRK.10.18	Oto a Jisas ko aalamie uuri, “?﻿E ue o ko unue uri ineu nou diana? Nga taꞌa-taꞌa iini kaꞌa diana ike taꞌe a God haliꞌite. 
MRK.10.19	Taꞌe aana dolosinge iꞌoe, o saie kaꞌu oto mo Haꞌatolanga a Mosis. 
MRK.10.20	Oto a mwaena ko teꞌuri hunie, “Haꞌa-uusuli, ahutana mo haꞌatolanga ngeena nou hele i suliꞌi uure oto aana maholo nou mwei-mwei hule mai siꞌirini.”
MRK.10.21	Oto a Jisas ko toꞌomaaie peꞌi manata-diananga hunie, na ko teꞌuri hunie, “Taꞌa-taꞌa mei ola loꞌu mola nge o kei esuie. O ke lai haꞌaholingeꞌinie toꞌo-toꞌolamu, na o ke niie mei toꞌoha aani nana kira maitale. Aana ko urine nge o ke si toꞌo-toꞌo loꞌu aana mo ola diana i Lengi. Mango urine, o ke si lae mai lulu i sulieu.”
MRK.10.22	Oto maholo a mwaena e rongo urine, ko si lae mwaanie peꞌi saehuunge paine aena aana e tohungei toꞌo-toꞌo oto liutaa.
MRK.10.23	Oto a Jisas e toꞌomaaie mo pwaarongoisuli ingeie, ko si teꞌuri hunire, “Kei tohungei aasa oto hiitoꞌo hunie mwala e toꞌo-toꞌo huni sili i laona Aalahanga a God.”
MRK.10.24	Oto mo pwaarongoisuli ingeie kire ko tohungei aparaꞌi peꞌi pangataꞌinge aana e ere urine, taꞌe a Jisas ko teꞌuri loꞌu hunire, “Maeni mwela ineu, e tohungei aasa huni lai sili i laona Aalahanga a God. 
MRK.10.25	E mwadaꞌu mola hunie uri nga kamel kei sili i sulie kele waa-waata aana nile tau-teuri, liutaa aana iinoni toꞌo-toꞌo ke sili i laona Aalahanga a God.”
MRK.10.26	Maholo mo pwaarongoisuli e rongo urine, oto kire ko tohungei pangataꞌi liutaa, na kire ko dolosi heiliu i matolada uuri, “?﻿Oto a tei keꞌu ke si helesie maurihe huu?”
MRK.10.27	A Jisas e toꞌomaaire, na ko teꞌuri, “Walu ola ienini kire aasa oto hiitoꞌo hunie iinoni, taꞌe hunie a God kire mwadaꞌu mola.”
MRK.10.28	Oto a Pita ko dolosi aana Jisas uuri, “Oto, o ke lio kaꞌu. ?﻿E ue aana iꞌemeelu? Melu toliꞌaasie oto ahutana walu ola iꞌemeelu mango oto huni lulu i suliꞌo.”
MRK.10.29	Oto a Jisas ko teꞌuri hunire, “Toꞌohuu no ko unue huniꞌomu uri nga iini nge ko toliꞌaasie nume ingeie, wa mo eesine mwane, wa mo eesine keni, wa nikana, wa aamana, wa mo mwela ingeie, wa mo aano ingeie, i tehulaꞌaku na i tehulaꞌana Tataroha Diana, 
MRK.10.30	nge kei toꞌo-toꞌo loꞌu liutaa aana nga moi taa ko toliꞌaasiꞌi ngeena. I laona walumalau ie kei hele haꞌatangalau aani nume, na aani eesine mwane, na aani eesine keni, na aani nikana, na aani mwela, na aani mei aano. Taꞌe taungeꞌinilana kei lae oto noꞌone. Na aana walumalau haalu ko lae maine, nge ke si hele aana maurihe huu. 
MRK.10.31	Aana mo iini hunge kire ko naꞌo kaꞌu oto ie, kire kei saro puri mola. Na mo iini hunge kire ko puri oto ie, kire kei saro naꞌo loꞌu mola.”
MRK.10.32	Oto maholo a Jisas na mo pwaarongoisuli ingeie kire ko lae taꞌau i sulie tala hunie i Jerusalem, a Jisas ko lae oto i naꞌo aana mo pwaarongoisuli. Mo pwaarongoisuli kire ko tohungei pangataꞌi oto hiitoꞌo, na mwala ko lae peꞌire ngeena kire ko meꞌu. Oto a Jisas e heꞌi toolea loꞌu aawalai pwaarongoisuli mwana rue wau maraada, ko si haꞌarongora aana nga moi taa kei reu aana. 
MRK.10.33	Oto ko teꞌuri hunire, “Omu ke rongo kaꞌu. Kolu ko lae oto hunie i Jerusalem ie, leu nge ineu a Kale Ni Iinoni pwelolaku kei lae aana i nimana mo naꞌohai pris na mo haꞌa-uusuli aana mo Haꞌatolanga a Mosis. Kire kei leieu oto hunie maenga, na kire kei niieu loꞌu hunie mo Aapoloa Aaopa. 
MRK.10.34	Oto kire kei haꞌamwasi eeku, na kire kei ngisuhieu, na kire kei repusieu, na kire kei horo maesieu oto. Taꞌe aana oolune nga hai dinge, ne kei taꞌelaꞌi eelihoꞌi loꞌu mwaanie maenga.”
MRK.10.35	Oto a Jemes na Jon, e ro kalena Sebedi, kire lae mai i saana Jisas, oto kire ko teꞌuri hunie, “Haꞌa-uusuli, taꞌa-taꞌa mei ola mere saetoꞌo aana uri o ke da huniꞌemereꞌi.”
MRK.10.36	Oto a Jisas ko dolosi aadarue uuri, “?﻿Nga mei taa ni ngeena?”
MRK.10.37	Oto kire ko aalamie uuri, “Mere saetoꞌo aana o ke toliꞌaasie mere ke aalaha peꞌiꞌo aana e ro naꞌohai leu aana aalahanga manikuluꞌe iꞌoe, nga iini i pwalo-pwalomu na nga iini i meu-meulimu.”
MRK.10.38	Oto a Jisas ko teꞌuri hunirerue, “More kaꞌa saie ike nga taa more ko sukaa ni ngeena. ?﻿Uri more sai hotelaꞌinie taane iiola ne kei hotelaꞌinie?
MRK.10.39	Oto kirerue ko aalamie uuri, “Mere sai esuie mola.”
MRK.10.39	Oto a Jisas ko teꞌuri loꞌu hunirerue, “Toꞌohuu, more kei hotelaꞌinie taane iiola ne kei hotelaꞌinie. 
MRK.10.40	Taꞌe uri hunie iiꞌonga i pwalo-pwaloku na i meu-meuliku, e kaꞌa leu ike i sapeku huni niie hunie nga iini, aana e ro iiꞌo-iiꞌoha ngeena kire iiꞌo oto loosie mo iini a God e lio hilisire.”
MRK.10.41	Maholo ngaeta aawalai pwaarongoisuli kire rongoa sukanga a Jemes na Jon oto kire ko si saewasulirerue. 
MRK.10.42	Oto a Jisas e soie ahutada mai i saana, ko si teꞌuri hunire, “Omu saie oto uri mo aalaha ni welumalau kire ko sasare haataꞌinie nanamanga ikire haahie mwala ikire, na mo naꞌohai mwane kire sai deu rarahie noꞌone mwala huni lae i sulie mo heri-huninge ikire. 
MRK.10.43	Taꞌe iꞌomu, omu ke suꞌuri teꞌurine i matolamiu. Nga iini hikemiu ko sare aalaha, nge ke neꞌi iinoni euꞌesu nemiu. 
MRK.10.44	Na nga iini hikemiu ko sare neꞌi naꞌohai mwane haahiꞌomu, nge ke neꞌi koni-konihe nana ahutemiu mango. 
MRK.10.45	Aana maꞌalana ineu a Kale Ni Iinoni, nou kaꞌa lae ike mai hunie uri mwala ke asu nekue, taꞌe nou lae mai huni neꞌi koni-konihe nana mwala, na huni niie maurihaꞌaku i tehulaꞌana mwala hunge, na huni holi eelihoꞌi aana mwala hunge.”
MRK.10.46	Oto a Jisas na mo pwaarongoisuli ingeie, kire lae mai hunie huilume i Jeriko. Maholo kire iisitaa loꞌu mwaanie i Jeriko, na mwala hunge e lae noꞌone peꞌire. Na a Batimeas, kalena Timeas, ko oꞌoꞌo suli maholo i reune tala mola huni susuke ola nana aana mwala ko liu-liu, aena aana maana e ulu. 
MRK.10.47	Maholo e rongoa a Jisas ni Nasaret ko liu, oto ko soi uuri, “!﻿Jisas, Kalena Deved Inemauri, o ke aamasieu!”
MRK.10.48	Oto mwala hunge ko ere aana hunie ke rohu, taꞌe ko si soi mola oto i lengi mola uuri, “!﻿Kalena Deved Inemauri, o ke aamasieu!”
MRK.10.49	Oto a Jisas e uure hahuroto, na ko teꞌuri hunire, “Omu ke soie mai.”
MRK.10.49	Oto kire soie mwane e ulu ngeena na kire ko unue uuri, “O ke ilenimwaꞌe mola. !﻿Taꞌelaꞌi! A Jisas ni ko soiꞌo ngeena.” 
MRK.10.50	Oto e aasie toꞌoni tetewa ingeie mwaanie na ko pola oto i lengi na ko lae oto i saana Jisas.
MRK.10.51	Oto a Jisas ko dolosi aana uuri, “?﻿Nga taa o saetoꞌo aana ne ke asuie huniꞌo?”
MRK.10.51	Oto a mwane e ulu ngeena ko teꞌuri, “Haꞌa-uusuli, saeku hunie ne ke lio-lio loꞌu.”
MRK.10.52	Oto a Jisas ko teꞌuri hunie, “O ke lae. Hiiwalaimolinge iꞌoe aaku e haꞌa-uuriꞌo oto.” Oto maana e tolana lio-lio loꞌu, na a mwaena ko lae oto i sulie a Jisas.
MRK.11.1	Maholo a Jisas na mo pwaarongoisuli ingeie kire lae hunie i Jerusalem, kire ko nanauhie mo huilume i Betfeis na i Betani, karaꞌinie Uuwo Ni Ei Olif. Oto a Jisas ko uusungeꞌinie e ro pwaarongoisuli ingeie oto i naꞌo, 
MRK.11.2	na ko teꞌuri hunirerue, “More ke lae i naꞌo aana huilume nge kolu ko leesie taꞌaune. Na maholo more kei hule taꞌau, more kei leesie kele dongki haalu kire pwasue taꞌau i leune. Dongki ngeena, nga iinoni kaꞌa taꞌe ike ue aana. Oto more ko luhesie, more ko toolea mai hunieu. 
MRK.11.3	Mala uri nga iini ko dolosi aamoreꞌi uuri, ‘?﻿More ko luhesie huni taa?’ oto more ke unue oodoie uuri, ‘A poro paine e saetoꞌo aana, na kei haꞌatola aalihoꞌi taane loꞌu mei aana lau-leu.’ ”
MRK.11.4	Oto kirerue lae taꞌau, na kire ko lio oodoie oto kalei dongki i sulie tala nge ngaeta mwala kire pwasue oto i maana nume. Na maholo kirerue ko luhesie, 
MRK.11.5	ngaeta mwala kire uure i leune, kire ko dolosi aadarue uuri, “!﻿Ei! ?﻿More ko luhesie dongki ngeena huni taa?”
MRK.11.6	Oto kirerue ko aalamire oto mala a Jisas e hatongaꞌi hunirerue, na mo mwaena ko toliꞌaasie oto hunirerue. 
MRK.11.7	Oto kirerue toolea mai kalei dongki ngeena i saana a Jisas, na kirerue ko aasie mo toꞌoni ikirerue i kolune dongki, oto a Jisas e si taꞌe i lengine.
MRK.11.8	Na aana maholona mwala hunge kire eepasie tala aana mo toꞌoni ikire, na ngaeta mo iini kire ko lamasie mo kele sasarai ei i laona maꞌusu na kire holasiꞌi noꞌone i sulie tala. 
MRK.11.9	Oto mwala kire naꞌo na mo iini i purine a Jisas, kire ko si lae peꞌi soi oto paine, na kire ko lahea God uuri, “!﻿Lahea God! A God ke haꞌadianaꞌaa iini ko lae mai nunuhaꞌana satana. 
MRK.11.10	A God ke haꞌadianaꞌaa mwane ie, aana ko lae oto mai huni neꞌi inemauri naka mala a Deved Inemauri weuwaka. !﻿Lahea God taꞌau i Lengi!”
MRK.11.11	A Jisas e lae hule taꞌau i Jerusalem, oto e lae sili taꞌau i laona Nume Maaꞌi Peine, ko lio hailiu hunie leesie ahutana mo ola. Taꞌe aena aana maholona ko seulehi mone oto, e lae mola hunie i Betani peꞌie aawalai pwaarongoisuli mwana rue ingeie.
MRK.11.12	Oto e dangi hoꞌowa kire ko eelihoꞌi mei mwaanie i Betani, na maholona a Jisas ko hiolo. 
MRK.11.13	Oto e leesie ai fik uure mai haꞌatau, na apana e ure diana. Oto ko lae oto i saana huni leesie ohe nga hue-huei ei aana. Taꞌe maholo e lae mai hule aana, na ko leesie mola taꞌe apa-apana haliꞌite, i sulie e kaꞌa hule ue aana maholo hunie mo fik kei hungu. 
MRK.11.14	Oto a Jisas ko teꞌuri hunie ai ngeena, “Nga iini saꞌa roroꞌa ni ngaue loꞌu nga hue-huei ei loꞌu eemu uure siꞌiri pwau weu.” Na mo pwaarongoisuli ingeie kire rongoa oto nga taa e unue.
MRK.11.15	Maholo kire lai aarapuu taꞌau i Jerusalem, oto a Jisas ko lae i laona lolata aana Nume Maaꞌi Peine, na ko aehota oohea mwala ko holi-holi na mo iini ko haꞌa-haꞌaholingeꞌi ola. Ko keusie oto mo taetahe mwala ko ooli-oolisi toꞌoha na mo leu ni iiꞌo-iiꞌo ikire mo iini ko haꞌaholingeꞌi hiroikuu. 
MRK.11.16	Na ko uure honosie oto mwaanie nga iini e toolea loꞌu mei nga mei ola huni haꞌaholi i laona lolata aana Nume Maaꞌi Peine. 
MRK.11.17	Oto ko si ere aada uuri, “A God e unue aana mo Uusu-uusu Maaꞌi uuri, 
MRK.11.18	Oto mo naꞌohai pris na mo haꞌa-uusuli aana mo Haꞌatolanga a Mosis kire rongo urine, kire ko aehota loꞌongaꞌi oto i sulie nga tala uuri taa kire kei horo maesie a Jisas aana. Taꞌe kire ko meꞌuteꞌinie, aena aana ahutana mwala ko tohungei pangataꞌinie haꞌa-uusulinge ingeie. 
MRK.11.19	Oto e hule i seulehi, a Jisas na mo pwaarongoisuli ingeie kire lae oto loꞌu mwaanie i Jerusalem.
MRK.11.20	Oto i maahuꞌo-huꞌo aana hai dinge loꞌu i puri, kire ko eelihoꞌi loꞌu mei sulie tala, na kire ko leesie ai nge a Jisas e uesie, e mae uure i toꞌelena lai hule oto aana imi-imine. 
MRK.11.21	Oto a Pita ko aamasitoꞌo aana nga taa nge a Jisas e unue, oto ko teꞌuri hunie, “Haꞌa-uusuli, o ke lio kaꞌu. Ai nge o uesie e mae oto.”
MRK.11.22	Oto a Jisas ko unue hunire uuri, “Omu ke hiiwalaimoli mola aana a God. 
MRK.11.23	Toꞌohuu no ko unue huniꞌomu uri mala taꞌena nga iini eemiu ko unue hunie toloi henue ie uuri, ‘O ke pola mola i eesi,’ na e kaꞌa neꞌisae rue-ruaꞌa, nge nga taa e sukaa kei reu mola hunie. 
MRK.11.24	Oto aena ngeena no ko unue huniꞌomu uri aana maholo omu ko aarengaꞌi na omu ko sukaa nga mei ola aana a God, omu ke norutoꞌo oto uri omu hele aana oto, na niilana nga taa omu sukaa kei lae oto huniꞌomu. 
MRK.11.25	Na maholo omu ko aarengaꞌi, omu ke holaꞌi saeꞌaasie kaꞌu nga mei ola omu ko toꞌo aana honosie nga iinoni, hunie Aamamiu i Lengi ke si saeꞌaasie mo oorahaꞌaanga iꞌomu mala omu esuiena.” 
MRK.11.27	Oto kire ko heꞌi hule loꞌu taꞌau i Jerusalem, na maholo a Jisas e lae i laona Nume Maaꞌi Peine, mo naꞌohai pris, na mo haꞌa-uusuli aana mo Haꞌatolanga a Mosis, na mo rato ni mwane, kire lae mai saana. 
MRK.11.28	Oto kire ko dolosi aana uuri, “?﻿Nga nanamanga uri taa ni o toꞌo aana huni esuie walu ola o ko deuꞌi ngeena? ?﻿Na a tei ni e niie nanamanga ngeena huniꞌo?”
MRK.11.29	Oto a Jisas e aalamire ko teꞌuri, “Ineu noꞌone no ko sare holaꞌi dolosie taꞌa-taꞌa mei dolosinge aamiu. Mala omu ko aalamieu, nge ne ke si unue oodoiꞌomu uri nanamanga uri taa nou toꞌo aana huni esuie walu ola ienini. 
MRK.11.30	Oto omu ke unue kaꞌu oodoieu. ?﻿A tei ni e niie nanamanga hunie a Jon huni loto maaꞌi aana mwala? ?﻿A God wa mo iinoni mola?”
MRK.11.31	Oto kire ko aehota ere hailiu i matolada uuri, “?﻿Oto nga taa kolu kei unue? Mala uri kolu kei unue a God ni e niie nanamanga ngeena hunie a Jon, nge kei unue hunikolu uuri, ‘?﻿Nge ko urine, na e ue omu kaꞌa hiiwalaimoli aana?’ 
MRK.11.32	Taꞌe mala kolu kei unue uri iinoni mola ni e niie nanamanga ngeena hunie a Jon, nge kolu kei lio talakaelu aana mwala. Aena aana ahutana mwala kire mani neꞌisae oto uri a Jon ingeie nga propet toꞌohuu.”
MRK.11.33	Oto kire ko si aalamie mola a Jisas uuri, “Melu kaꞌa saie ike.”
MRK.11.33	Oto a Jisas ko si teꞌuri hunire, “Ko urine, nge ineu na nou saꞌa unue ike noꞌone oodoiꞌomu uri nga nanamanga uri taa no ko esuie mo ola ienini aana.”
MRK.12.1	Oto a Jisas ko aehota ere ni aalahuunge hunire uuri, “Ngaeta mwane e oꞌoꞌo oto ko hesie hohola aani grep. Oto e para ahuie, na e asuie leu huni losie mo grep hunie kei neꞌi waen, na e tohue saohai nume huni kakakali. Oto e haꞌamangoa hahuꞌana hohola ingeie ngeena urine, e si haꞌahaulaa aana ngaeta mo mwane hunie kire ke lio i sulie aana maholo ko lae i suli henue. 
MRK.12.2	Oto e hule aana maholo ni soꞌokoninge, a mwaena ko uusungeꞌinie ngaeta koni-konihe ingeie huni toolea mai nga taa mo mwane ko lio i sulie hohola ingeie kei niie hunie. 
MRK.12.3	Taꞌe mo mwane ngeena kire wini-winie mola koni-konihe ngeena, na kire uusungeꞌi eelihoꞌi aana mola mwaakule. 
MRK.12.4	Oto poro painena ko heꞌi uusungeꞌinie loꞌu ngaeta koni-konihe ingeie wau i saada. Oto kire ko heꞌi seunie loꞌu, na kire rapu i pweune, na kire ko horo waelie oto hiitoꞌo. 
MRK.12.5	Oto a mwaena ko heꞌi uusungeꞌinie loꞌu ngaeta koni-konihe ingeie, taꞌe kire horo maesie loꞌu mola. Na mo iini hunge aana mwala auꞌesu ingeie, taꞌa-taꞌa taungei mei olana e rau noꞌone aada urine, aana kire rapusie ngaeta mo iini aada, na kire horo maesie ngaeta mo iini aada noꞌone. 
MRK.12.6	Oto lae-lae a mwaena e toꞌo aana mola taꞌa-taꞌa iinoni e oore loꞌu huni haꞌatolaa, taꞌe taꞌa-taꞌa mwela mouteꞌi ingeie ni otona. Oto a porona ko si uusungeꞌinie oto a kalena, aana e loꞌongaꞌi uuri, ‘A kaleku haꞌalaa kire kei haꞌamaꞌu aana.’ 
MRK.12.7	Taꞌe mwala auꞌesu ngeena kire ko si meni ere i sulie mola uuri, ‘Mwane nge kei toꞌo aana hohola ngeena oolisie aamana oto ie. Kolu ke horo maesie mola hunie kolu ke toꞌo aana oto hohola ienini.’ 
MRK.12.8	Oto kire tapolie na kire ko horo maesie oto. Na kire ko aasie oto wau i purine para aana hohola.”
MRK.12.9	Oto a Jisas ko dolosi aada uuri, “?﻿Haꞌalaa nga taa nge poro paine haahie hohola ngeena kei esuie aana mwala ngeena? Maholo kei lae mai, nge kei tohungei horo suuheꞌinie oto mwala aaela ngeena, na kei haꞌahaulaa loꞌu hohola ngeena aana ngaeta mwala aaopa. 
MRK.12.10	Omu saie kaꞌu oto Uusu-uusu Maaꞌi e unue uuri, 
MRK.12.12	Oto mo naꞌohai mwane aana mo Jiu kire ko sare tapolie mola a Jisas, aana kire rongo saie mola uri aalahuunge a Jisas aana mo mwane aaela ngeena ko ere mola i sulire. Taꞌe kire maꞌuteꞌinie mola mwala e hunge, oto kire toliꞌaasie, kire si lae mola mwaanie.
MRK.12.13	Oto mo naꞌohai mwane aana mo Jiu kire ko uusungeꞌinie ngaeta mo Parise na ngaeta mo iini aana pulitaa a Herod huni lai pweloa a Jisas aani dolosinge. 
MRK.12.14	Kire lae mai saana a Jisas, oto kire ko teꞌuri, “Haꞌa-uusuli melu saie uri walaimolinge ni oto o ko unu-unuena. Oto o kaꞌa aapwasu ike aana nga taa mwala aaopa ko loꞌo-loꞌongaꞌinie aena aana o kaꞌa lio ike hunie maana mo iinoni, taꞌe o ko haꞌa-uusuli mola i sulie hari-huninge a God hunie mo iinoni. Oto o ke unue oodoiꞌemeelu. ?﻿Uri e adona taane huni niie takis hunie aalahanga ni Rom wa haꞌike?”
MRK.12.15	Taꞌe a Jisas e lio saie mola mo pwelonga ikire, oto ko aalamire uuri, “?﻿E ue omu ko sare lupweꞌi pwaoau? Omu ke haataꞌinie kaꞌu seleni hunie takis ngeena aaku.”
MRK.12.16	Oto kire toolea mai ngaeta seleni ni Rom hunie, oto ko dolosi aada uuri, “?﻿A tei ni nunune na satana aana seleni ienini?”
MRK.12.16	Oto kire ko aalamie uuri, “Inemauri ni Rom ni ngeena.”
MRK.12.17	Oto a Jisas ko teꞌuri hunire, “Ko urine, omu ke nii eelihoꞌi aana hunie inemauri ngeena mo ola ingeie, na hunie a God mo iini a God.” Na maholo kire rongo urine, oto kire ko si tohungei pangataꞌinie a Jisas.
MRK.12.18	Oto i puri, ngaeta mo Sadiusi kire lae mai saana a Jisas. Ikire mo Sadiusi ngeena kire hiiwalaimoli uri nga iini saꞌa taꞌelaꞌi ike loꞌu mwaanie maenga. Oto kire ko teꞌuri hunie a Jisas, 
MRK.12.19	“Haꞌa-uusuli, a Mosis e uusue haꞌatolanga ie hunikie. 
MRK.12.20	Oto wau i naꞌo, e hiu mwaasine mwane kire mani hute na kire oꞌoꞌo i leu. A naꞌohada e tola huꞌe, oto e mae mola na e kaꞌa toꞌo mwela. 
MRK.12.21	Oto ruana nga mwane ko heꞌi toꞌo aana loꞌu a keine, na ko heꞌi mae loꞌu mola, na e kaꞌa toꞌo mwela ike noꞌone. Na ko reu oto loꞌu urine hunie oolune nga aasine. 
MRK.12.22	Na lae-lae ko reu oto urine hunie ahutana e hiu mwaasine mwane ngeena. Ahutada kire mani toꞌo aana a huꞌena, taꞌe lae-lae kire mae na a huꞌena kaꞌa toꞌo mwela. Oto a huꞌena e si mae ooreta. 
MRK.12.23	?﻿Haꞌalaa, kei hule aana hai dinge taꞌelaꞌinge, a huꞌe ngeena kei neꞌi huꞌe a tei aana e hiu mwaasine ngeena, aana kire mani toꞌo aana mola urine?”
MRK.12.24	Oto a Jisas ko aalamire uuri, “Neꞌisaenga iꞌomu e tohungei takalo oto hiitoꞌo, aena aana omu kaꞌa saie ike mo Uusu-uusu Maaꞌi wa nanamanga a God. 
MRK.12.25	Maholo mwala kei taꞌelaꞌi mwaanie maenga, nga tola-huꞌanga wa nga toꞌo-poronga haꞌike loꞌu. Taꞌe kire kei iiꞌo oto mola mala mo ensel taꞌau i Lengi. 
MRK.12.26	?﻿Taꞌe hatarie taꞌelaꞌinge mwaanie maenga, aana e ue omu kaꞌa rongo saie nga taa a Mosis e uusue? Maholo a God e ere peꞌie a Mosis i saana kele ai nge e kaꞌa waru aana dunge, e unue hunie a Mosis uuri, 
MRK.12.27	Kie mani saie oto uri mo iini e mauri mola kire ko palo-paloa God. Oto uusu-uusu ie ko haataꞌinie uri maꞌalana Ebraham, na Aesak na Jekob kire mani mae oto, taꞌe kire mauri mola ue taꞌau i Lengi. !﻿Neꞌisaenga iꞌomu mo Sadiusi ko lae takalo oto hiitoꞌo!”
MRK.12.28	Ngaeta haꞌa-uusuli aana mo Haꞌatolanga a Mosis e iiꞌo noꞌone i leune, ko pwaa-pwaarongo i sulie kire ko ere-ere haitelili peꞌie a Jisas. E rongo saie uri a Jisas ko niie mei wala ni aalaminge diana hunie mo Sadiusi, oto ko dolosi aana uuri, “?﻿Nga haꞌatolanga uri taa ni oto e roroꞌa liutaa?”
MRK.12.29	Oto a Jisas ko aalamie uuri, “Naꞌohai haꞌatolanga oto ienini, 
MRK.12.31	“Oto ruana nga naꞌohai haꞌatolanga loꞌu ienini, 
MRK.12.32	Oto a haꞌa-uusuli ngeena ko teꞌuri hunie a Jisas, “E toꞌohuu oto, Haꞌa-uusuli. E toꞌohuu oto mala o unue uri taꞌa-taꞌa God mola e neꞌi aalaha, na nga God aaopa loꞌu mwaanie haꞌike. 
MRK.12.33	Oto ikie iinoni kie ke manata diana hunie a God oto aana ahutana saeka, na aana ahutana mo neꞌisaenga ikie, na aana ahutana aꞌailaꞌanga ikie, na kie ke manata diana noꞌone hunie mo iinoni, mala kie manata diana hunikie maraaka. Na e tohungei roroꞌa oto liutaa hunie kie ke lulu i sulie e ro haꞌatolanga ie, liutaa aana kie ke uunu ola hunie a God.”
MRK.12.34	Oto a Jisas e saie uri aalaminge a haꞌa-uusuli ngeena e lae aani saenanaunge, ko si teꞌuri hunie, “Iꞌoe, o karaꞌinie oto Aalahanga a God.” Oto i puri, mwala ko si meꞌu mola huni dolosie loꞌu nga mei ola aana a Jisas.
MRK.12.35	Oto maholo a Jisas e haꞌa-uusulie mwala i laona Nume Maaꞌi Peine, e dolosie mei dolosinge uuri, “?﻿E ue nge mo haꞌa-uusuli aana mo Haꞌatolanga a Mosis ko unue uri a Kraes kei hute mola mai aana komu a Deved Inemauri? 
MRK.12.36	Taꞌe a Liꞌoa Maaꞌi e unue hunie a Deved ke uusue i sulie a Kraes uuri, 
MRK.12.37	A Deved maraana ni e unue uri a Kraes e neꞌi aalaha ingeie. ?﻿Taꞌe e ue? ?﻿Mwane nge e hute mola aana komu a Deved maraana, kei heꞌi neꞌi aalaha ingeie loꞌu uri taa eena?” Na mwala hunge kire rongoa peꞌi ilenimwaꞌenga.
MRK.12.38	Oto a Jisas ko heꞌi haꞌa-uusulie loꞌu mwala na ko teꞌuri, “Omu ke lio talamiu mwaanie mo haꞌa-uusuli aana mo Haꞌatolanga a Mosis nge kire ko walo liu peꞌi toꞌoni tetewa lauleuniꞌe ngeena. Aena kire saetoꞌo aana uri mwala ke haꞌapainaꞌara maholo kire ko walo liu i laona mo leu ni uusiꞌe. 
MRK.12.39	Na kire ko lio hilisie mo naꞌohai iiꞌo-iiꞌoha i laona mo nume ni palo-palo, na mo naꞌohai tolinge aani ngeuhe. 
MRK.12.40	Taꞌe kire ko haꞌamweꞌu-mweꞌue mola mo nao keni, hule aana kire ko pelie loꞌu mo nume ikire mwaanire. Oto kire ko si aarengaꞌi tewa loꞌu i maana mwala hunie mwala ke neꞌisae uri ikire mwala maaꞌi. !﻿Ikire ngeena haꞌaloilada kei lae loꞌu liutaa!”
MRK.12.41	A Jisas e iiꞌo i hoorana leu ni nii-nii toꞌoha i laona Nume Maaꞌi Peine, oto ko haꞌa-haꞌamaesie mwala kire ko niie mo niinge ikire. Mwala hunge kire toꞌo-toꞌo kire ko niie mei toꞌoha oto paine. 
MRK.12.42	Na lae-lae mei nao keni meitale e lae loꞌu mei, oto ko niie mola e ro kele peni pulu. 
MRK.12.43	Oto a Jisas e soie mai mo pwaarongoisuli ingeie, oto ko teꞌuri hunire, “No ko unue oto huniꞌomu uri nao keni meitale ienini e nii peine liutaa aana ahutana mwala ko nii ie. 
MRK.12.44	Aana ahutana mwala ngeena, kire ko niie mola kele ngangaꞌai ola aana toꞌo-toꞌonga ikire. Taꞌe mei nao keni meitale ie, kele mei toꞌoha uri huni meu-meuri aana ingeie oto ko nii mangoa ienini.”
MRK.13.1	Aana maholo a Jisas ko iisitaa mwaanie Nume Maaꞌi Peine, oto ngaeta iini aana mo pwaarongoisuli ingeie ko teꞌuri hunie, “Haꞌa-uusuli, o ke lio kaꞌu. Mo heri-herine Nume Maaꞌi Peine ngeena kire tohungei lio diana. Mo heu kire asuiꞌi eeni na kire tohungei peine oto hiitoꞌo.”
MRK.13.2	Oto a Jisas ko aalamie uuri, “?﻿O leesie mo heri-herine nume ngeena? Aana nga maholo oho-aasileni kei saro lae, na nga taꞌa-taꞌa ho heu e saꞌa oore ike loꞌu aana leu e oꞌoꞌo aana.”
MRK.13.3	Oto loꞌu mola i puri a Jisas e iiꞌo taꞌau i lengine Uuwo Ni Ei Olif aana leu kire sai lio haꞌaholo wau hunie Nume Maaꞌi Peine. Oto a Pita na a Jemes na a Jon na a Andru, kire lae mai maraada i saana. 
MRK.13.4	Oto kire ko teꞌuri hunie, “O ke unue oodoiꞌemeelu maholo uri taa ni walu ola ngeena kei reu, na nga tolimaa uri taa huni haataꞌinie uri maholo e karaꞌini oto hunie walu olana kei reu.”
MRK.13.5	Oto a Jisas ko aalamire uuri, “Omu ke lio talamiu mwaanie nga iini e eeroꞌomu. 
MRK.13.6	Aena aana mo iini hunge kire kei lae mai aana sataku, na kire kei teꞌuri, ‘Ineu oto a Kraes,’ na kire kei haꞌapweue mwala hunge. 
MRK.13.7	Na omu kei rongoa mo oohotaa aana taꞌena nga leu aana walumalau, taꞌe mwaanie saemiu e liki-liki. Aena aana walu ola ngeena kire kei holaꞌi reu i naꞌo, taꞌe haꞌamangolana walumalau haꞌike ue ni ngeena. 
MRK.13.8	Haiseuninge kei lae i matolana mo henue hai aaopaꞌi, na i matolana mo aalahanga hailiu. Hiolonga kei toolea mo iini hunge i laona walumalau, na nunu kei tola ahusie mo henue hunge. Taꞌe walu ola ienini ko haataꞌinie mola uri mo ola paine kei lae ue mai mala huꞌe ko aehota hiingeꞌinie sapesalunge hunie toꞌo-mwelanga.
MRK.13.9	“Oto omu ke lio talamiu aena aana mwala kei tooleꞌomu i laona leinge, na kire kei repusiꞌomu noꞌone i laona mo nume ni palo-palo, aena aana omu ko lulu i sulieu. Na kire kei tooleꞌomu i naꞌona mwala paine na mo inemauri haahie asunge ineu, hunie kire kei leiꞌomu. Aana maholo walu olana kei reu uurini, maholo iꞌomu otona huni unu diana aana Tataroha Diana hunire. 
MRK.13.10	Aana tarohaꞌinilana Tataroha Diana kei holaꞌi lae hunie ahutana mwala aana walumalau, hai dinge ooreta ke si lae mai. 
MRK.13.11	Na maholo mo ramo kei tapoliꞌomu huni tooleꞌomu i laona leinge, omu ke suꞌuri tolahiꞌe oto hiitoꞌo aana nga taa omu kei unue. Aana maholona, omu ke unu tahangaꞌinie mo neꞌisaenga i laona manatamiu, aena aana omu saꞌa ere tohumiu ike, taꞌe Liꞌoa Maaꞌi ni kei hatongaꞌi huniꞌomu ngeena. 
MRK.13.12	Aana maholona kei tohungei aaela huniꞌomu toꞌohuu, aana mwala kei niie mo eeside maraada hunie horoꞌilada, na mo mamaꞌa kire kei deu urine noꞌone aana mo mwela ikire, na mo mwela noꞌone kire kei taꞌelaꞌi honosie mo meuꞌana ikire huni horo maesire. 
MRK.13.13	Na ahutana mwala kei teungeꞌiniꞌomu aena aana omu ko lulu i sulieu. Taꞌe iini nge kei uure aꞌailaꞌa taraꞌasi aani hiiwalaimolinge lai hule aana haꞌamangolana, nge a God ke si haꞌa-uurie.”
MRK.13.14	(Mo iini nge kire saaie walana a Jisas i sulie tataꞌalanga ie, kire ke loꞌongaꞌi diana i sulie hunie kire ke rongo saie loꞌongaꞌinge aana.)
MRK.13.14	Oto a Jisas ko heꞌi teꞌuri loꞌu, “Omu kei leesie 
MRK.13.15	Na mala nga iini e iiꞌo taꞌi koluhana nume ingeie, nge ke tahi oto na ke suꞌuri waelie loꞌu nga maholo huni lai toolea nga mo ola ingeie hai nume. 
MRK.13.16	Na mala nga iini ko euꞌesu i hohola, ke tahi oto na ke suꞌuri waelie loꞌu nga maholo huni lai toolea nga mo toꞌoni ingeie mai nume. 
MRK.13.17	Na aama-aamasilana mo huꞌe ko hiꞌe-hiꞌe aani mwela, na mo iini nge kire ko haꞌa-haꞌasusuhie ue mo wee-wee ikire. 
MRK.13.18	Taꞌe omu ke aarengaꞌi mola hunie walu ola ngeena ke suꞌuri hule aamiu aana maholo e aasa aana mo waro-waro ni wawai. 
MRK.13.19	Aana siꞌohaꞌanga kei tola aana maholona, kei peine liutaa aana loꞌu taꞌena nga ola ko totola uure oto mai aehotalana walumalau hule mai aana mo dingena. Na e saꞌa heꞌi aaela loꞌu urine aana nga dinge. 
MRK.13.20	Mala uri a God kaꞌa holo oꞌoruꞌe aana maholo ni siꞌohaꞌanga ngeena, nge nga iini saꞌa mauri ike loꞌu. Taꞌe i sulie a God e loꞌongaꞌinie mo iini nge e lio hilisire oto, nge mone kei holo oꞌoruꞌe aana maholona.
MRK.13.21	“Oto aana maholona mala uri nga iini ko unue huniꞌomu, ‘!﻿Lio kaꞌu! A Kraes oto ie,’ wa ‘!﻿Lio kaꞌu! Ingeie oto waune,’ taꞌe omu ke suꞌuri hiiwalaimoli aana. 
MRK.13.22	Aena aana mo kraes eero-eero na mo propet eero-eero hunge kire kei lae mai. Na mala ko mwadaꞌu, kire kei haꞌatakaloa mo iini nge a God e lio hilisire oto. Kire kei haataꞌinie mo tolimaa na mo huꞌi-huꞌite aana mwala, taꞌe mwaanie omu hiiwalaimoli aada. 
MRK.13.23	Aena urine, nge no ko holaꞌinaꞌo haꞌapasuliꞌomu oto aana walu olana, hunie omu ke lio diana talamiu.”
MRK.13.24	Oto a Jisas ko heꞌi teꞌuri loꞌu, “Oto loꞌu mola i purine mo dinge ni siꞌohaꞌanga ngeena, 
MRK.13.26	Oto purihaꞌana, mwala kei leesieu oto a Kale Ni Iinoni, ne kei lae oto mai i laona mei uuru peꞌie nanamanga paine na manikuluꞌanga. 
MRK.13.27	Na aana maholona, ne kei uusungeꞌinie mo ensel hunie kire ke lae aana e hai suꞌu-suꞌue aana walumalau, huni soꞌokonie mo iini nou lio hilisire mwaanie e hai maai dengi aana walumalau, uure aana ngaeta ngongoꞌai welumalau lai hule aana ngaeta ngongoꞌai welumalau.”
MRK.13.28	Oto a Jisas ko heꞌi teꞌuri loꞌu, “Saeku omu ke rongo saie erenga ni aalahuunge ie i sulie ai fik. Maholo mo sasarana ko aehota ure na ure-urana ko maau, nge omu saie oto uri maholo hunie mo waro-waro ni madoro e karaꞌini oto mai eena. 
MRK.13.29	Na e urine noꞌone aana maholo omu kei leesie walu ola ienini ko reu uurini, omu ke si manataꞌinie uri e karaꞌinie oto maholo no ko ere i sulie ni ngeena. 
MRK.13.30	No ko unue oto huniꞌomu uri walu ola ienini kei saro oa mango mola ue oodoie mwala aana pwaunge siꞌiri ie na kire kaꞌa mae ue.
MRK.13.31	I Lengi na i aano kei suu, taꞌe walaku e saꞌa suu ike oto ooꞌoo.”
MRK.13.32	A Jisas e unue noꞌone uuri, “Nga taꞌa-taꞌa iini e kaꞌa saie ike hai dinge wa maholoi sato uri taa ne kei ooli loꞌu mei. Maꞌalana mo ensel taꞌau i Lengi, wa uri ineu a Kale, na melu kaꞌa saie ike. Taꞌe a Mamaꞌa taꞌau i Lengi haliꞌite nge e saie maholona. 
MRK.13.33	Aena urine, omu ke lio talamiu na omu ke dau aakau taraureꞌi suli maholo, aena aana omu kaꞌa saie ike maholo ne kei ooli loꞌu mei. 
MRK.13.34	Aena aana kei urihana, mwane e lae mwaanie nume ingeie hunie ngaeta hanue. Oto e neꞌie mo mwane auꞌesu ingeie hunie kire ke lio i sulie nume, na e niie mo esunge hai aaopaꞌi hunie mwala auꞌesu ingeie, oto e si unue hunie kakalihe hunie ke kakali diana. 
MRK.13.35	Na e urine loꞌu mola huniꞌomu, omu ke lio-lio na omu ke dau-deu aakau diana. Aena aana omu kaꞌa saie ike maholo nge mwane e toꞌo aana nume kei hule, mwaanie ohe i seulehi, wa i upui rodo, wa i waꞌalie, wa i maahuꞌo-huꞌo. 
MRK.13.36	Mwaanie da na e tolana hule mola lau-leu, na e lae mola mai leesie omu ko maꞌahu liu. 
MRK.13.37	Oto nga taa no ko unue huniꞌomu ienini, no ko unue noꞌone hunie ahutana mwala. Dau aakau suli maholo.”
MRK.14.1	Oto Houlaa Ni Liumwaanie e karaꞌini oto. (Houlaa ngeena kire haaraꞌinie noꞌone uri Houlaa Ni Bred Iis Haꞌike Aana.) Oto e ro hai dinge mola i naꞌona houlaa ngeena, na mo naꞌohai pris na mo haꞌa-uusuli aana mo Haꞌatolanga a Mosis kire mani loko, oto kire ko heitalea nga tala mumuni huni pweloa a Jisas huni horo maesie. 
MRK.14.2	Taꞌe kire unue uuri, “Kolu saꞌa tapolie ike aana maholo mwala kei loko hunie houlaa, mwaanie kire maaola-ola i tehulaꞌana.”
MRK.14.3	Maholona na a Jisas e iiꞌo wau aana huilume i Betani i nume a Saemon, iini nge maelaa ni osa e hite aana kaꞌu wai naꞌo. Oto maholo a Jisas ko ngeu i leune, ngaeta keni e lae mai saana. A keine e toolea mai ho ateꞌa diana e honu aana rumu e wasu mangoni, na holitana e paine. Oto e tahanie na ko lingisie oto i pweune a Jisas.
MRK.14.4	Maholo ngaeta mwala i leune kire leesie, oto kire ko saewasu na kire ko ere hailiu i matolada uuri, “?﻿E ue a keni ngeena ko si waetaꞌinie mola ho rumu diana urine? 
MRK.14.5	Mala uri ke haꞌaholingeꞌinie, haꞌalaa e sai terie mei toꞌoha e sada aana waaitana nga mwane auꞌesu hunie halisi leku. Na e malisine mei toꞌoha aana ke niie hunie kira maitale.” Na kire ko tohungei ere aaelasie a keine oto hiitoꞌo.
MRK.14.6	Taꞌe a Jisas e teꞌuri hunire, “!﻿Ei! ?﻿Omu ko kotahie huni taa? !﻿Toliꞌaasie mola! Tohungei mei ola diana ni ko esuie hunieu ie. 
MRK.14.7	Kira maitale kire ko oꞌoꞌo peꞌiꞌomu oto tarau, na omu sai peꞌire mola aana taꞌena nga maholo. Taꞌe ineu nou saꞌa iiꞌo tewa ike loꞌu peꞌiꞌomu. 
MRK.14.8	A keni ngeena e asuie tohungei mei ola diana hunieu, aana e huie rumu wau-wesu haahie sapeku oto lalai loosie maholo kire kei heitolingeꞌinieu ni ngeena. 
MRK.14.9	No ko unue oto huniꞌomu uri taꞌe-taꞌena nga leu i laona walumalau nge laeliwalanga aana Tataroha Diana kei lae-lae aana, unulana mei ola a keni ie ko esuie ngeena kei lae-lae huni aamasitoꞌonga aana.”
MRK.14.10	Oto a Jiudas Iskariot, ngaeta iini aana aawalai pwaarongoisuli mwana rue, e iisitaa, ko si lae i saana mo naꞌohai pris huni pweloa Jisas hunire. 
MRK.14.11	Mwala paine ngeena kire ko tohungei saemango huni rongoa nga taa e unue, na kire ko heiholotaꞌi oto huni nii toꞌoha nana. Oto uure aana maholona a Jiudas ko aehota lio hunie nga maholo huni pweloa a Jisas hunire.
MRK.14.12	Oto e hule aana eetana nga hai dinge aana Houlaa Ni Bred Iis Haꞌike Aana, na dinge ngeena oto dinge huni horoꞌie mo kalei sipu hunie ngaunge aana Liumwaanie. Oto mo pwaarongoisuli a Jisas kire ko dolosi aana uuri, “?﻿O saetoꞌo aana uri melu ke dau aakau aana ngaunge aana Liumwaanie huniꞌo i tei?”
MRK.14.13	Oto a Jisas ko uusungeꞌinie ngaeta ro iini hikada, na ko teꞌuri hunirerue, “More ke lae i laona huilume paine i Jerusalem ngeena, na nga mwane e aangaꞌinie ho ateꞌa aani wei kei oodoiꞌomoreꞌi. Oto more ke lae oto i sulie 
MRK.14.14	taꞌi nume nge kei lai sili aana. Oto more ko teꞌuri hunie mwane nge e toꞌo aana numena, ‘A Haꞌa-uusuli e unue uri o ke haataꞌinie aamereꞌi duru nge kei hele aana ngaunge aana Liumwaanie peꞌie mo pwaarongoisuli ingeie.’ 
MRK.14.15	A mwane ngeena ke si haataꞌinie duru peine ingeie taꞌau i lengi aamoreꞌi, iini kire dau aakau oto aana. Nge more kei deu aakau aana mo ola hunikolu i leune.”
MRK.14.16	Oto e ro pwaarongoisuli kire tauleꞌi, kire ko lae oto wau i Jerusalem, na kire ko lae oodoie oto ahutana walu ola, mala a Jisas e unuꞌi hunire. Oto kirerue ko deu aakau oto aana mo ola hunie ngaunge aana Liumwaanie.
MRK.14.17	Oto i seulehi, a Jisas e lae mai hule i nume peꞌie aawalai pwaarongoisuli mwana rue. 
MRK.14.18	Na maholo kire ko ngeu oto, a Jisas ko si teꞌuri, “No ko unue oto toꞌohuu huniꞌomu uri nga iini hikemiu nge ko ngeu peꞌieu oto molana kei pweloau.”
MRK.14.19	Oto kire ko tohungei hii aaela, na kire ko meni aehota dolosi oto aana uuri, “?﻿Mwaanie ohe ineu?”
MRK.14.20	Oto a Jisas ko teꞌuri hunire, “Ingeie oto ngaeta iini eemiu aawala mwana rue nge ko toongaꞌinie mei bred tararuru peꞌieu i laona nime siꞌiri. 
MRK.14.21	Ineu a Kale Ni Iinoni ne kei mae taane oto mala mo Uusu-uusu Maaꞌi e unue. Taꞌe aama-aamasilana a mwane ngeena nge kei pweloau a Kale Ni Iinoni, aana kei lae otoi diana hunie iinoni ngeena mala uri ke suꞌuri hute.”
MRK.14.22	Oto maholo kire ko ngeu ngeena, a Jisas e hele aana ho bred, oto ko ere ni paalahenga, ko si nisie, na ko haꞌa-adoa mo pwaarongoisuli aana. Oto ko teꞌuri, “Hele aana. Ngaue. Hasiꞌoku nge ienini.”
MRK.14.23	Oto e hele aana loꞌu kao-kaoi waen, na ko ere ni paalahenga, oto e niie hunire, na ahutada kire mani inu aana. 
MRK.14.24	Oto a Jisas ko teꞌuri, “Apuku oto ienini nge e aahe i tehulaꞌana mwala hunge, na mei epu nge ko haꞌa-oaie haiholotaꞌinge haalu a God ko esuie peꞌie mo iinoni ingeie. 
MRK.14.25	No ko unue oto huniꞌomu uri nou saꞌa inuhie loꞌu nga mei waen lai hule aana ne kei inuhie waen haalu i laona Aalahanga a God.”
MRK.14.26	Oto kire kanalie kana maaꞌi, nge kire si lae mwaanie hanuena huni hanetaa hunie Uuwo Ni Ei Olif.
MRK.14.27	Oto a Jisas ko teꞌuri hunire, “Ahutemiu, omu kei meni tehi mwaanieu. Aana i laona mo Uusu-uusu Maaꞌi a God e unue uuri, 
MRK.14.28	Taꞌe i purine ne kei taꞌelaꞌi loꞌu mwaanie maenga, ne kei lae i naꞌomiu huni maaꞌoohiꞌomu oto hao aana poꞌo ni henue i Kalili.”
MRK.14.29	Oto a Pita ko aalamie uuri, “Ineu nou saꞌa roroꞌa ni toliꞌaasiꞌo ike, maꞌalana ahutana mo mwane ngeena kire ko tehi mwaaniꞌo.”
MRK.14.30	Oto a Jisas ko teꞌuri hunie a Pita, “No ko unue oto huniꞌo uri i naꞌona kue kei ngara haꞌarue i rodo siꞌirini, o kei taateingeꞌinieu haꞌa-oolu uri o kaꞌa manataꞌinieu ike.”
MRK.14.31	Taꞌe a Pita ko tohungei ere aꞌailaꞌa oto uuri, “Ineu nou saꞌa roroꞌa ni ere ike urine, maꞌalana no ko mae peꞌiꞌo.” Na ahutana mo pwaarongoisuli kire ko meni ere oto noꞌone urine.
MRK.14.32	A Jisas na mo pwaarongoisuli ingeie kire lai hule aana leu satana i Ketsemani. Oto a Jisas ko teꞌuri hunire, “Omu ke iiꞌo kaꞌu i leu, maholo no ko lai aarengaꞌi.” 
MRK.14.33	Oto e toolea a Pita na Jemes na Jon peꞌie, na ko si aehota tolahiꞌe hiitoꞌo peꞌie saehuunge oto paine.
MRK.14.34	Oto a Jisas ko teꞌuri huniraelu, “Saeku ko lae otoi hiꞌe na e malisine oto maenga. Omu ke iiꞌo kaꞌu i leu na omu ke lio-lio.”
MRK.14.35	Oto a Jisas ko kele lae loꞌu taꞌau mwaanire, na ko lae pouruuru i aano haahie maana, na ko aehota aarengaꞌi uri mala ko mwadaꞌu sapesalunge ngeena ke suꞌuri hite aana. 
MRK.14.36	Oto ko eitanaie a God uuri, “Mamaꞌa, iiola o niie mai hunie ne ke hotelaꞌinie ko aasaieu oto. Mala ko mwadaꞌu, aana nou saie walu ola e mwadaꞌu mola huniꞌo, oto saeku o ke oolisie aana nga iini mwa-mwate.
MRK.14.37	Oto a Jisas e aalihoꞌi loꞌu mei saana oolu pwaarongoisuli, na ko leesie kire ko maꞌahu mola. Oto ko teꞌuri hunie a Pita, “?﻿E Saemon, uri o ko maꞌahu mola? ?﻿Ohe o kaꞌa sai lio-lio ike peꞌieu nga kele maholoi sato?” 
MRK.14.38	Oto a Jisas ko heꞌi teꞌuri loꞌu hunire, “Omu ke lio-lio peꞌi aarengaꞌinge, mwaanie malaahonga e hane haahiꞌomu. Nou saie uri manatamiu e aꞌailaꞌa taane huni esuie mo ola diana, taꞌe sapemiu ni mola ko tataku.”
MRK.14.39	Oto a Jisas ko heꞌi eelihoꞌi loꞌu huni aarengaꞌi, na ko ooni aana loꞌu mola taꞌa-taꞌa taungei aarengaꞌinge. 
MRK.14.40	Oto ko heꞌi ooli loꞌu mei i saana mo pwaarongoisuli ingeie, na ko leesie kire ko maꞌahu loꞌu mola, i sulie maada e hiꞌe oto hiitoꞌo. Na maholo kire lio loꞌu, kire kaꞌa saie ike loꞌu nga taa kire kei unue hunie.
MRK.14.41	Oto i purine oolune nga maai aarengaꞌinge, e aalihoꞌi loꞌu mei saada, oto ko teꞌuri hunire, “?﻿Uri omu ko maꞌa-maꞌahu, na omu ko mamamalo ue? !﻿E ado oto! E hule oto aana maholo kire kei pweloau a Kale Ni Iinoni i nimana mo iinoni oorahaꞌaala. 
MRK.14.42	!﻿Omu taꞌelaꞌi! !﻿Kolu ke lae! !﻿Lio kaꞌu! Iini nge ko pweloau ko hule oto.”
MRK.14.43	Oto maholo a Jisas ko ere-ere ue, na a Jiudas Iskariot ko hule oto peꞌie pulitaa paine, mo iini nge mo naꞌohai pris na mo haꞌa-uusulie aana mo Haꞌatolanga na mo rato ni mwane kire uusungeꞌinire mai peꞌie. Mwala ngeena kire mani hele naihi peꞌi diꞌe, 
MRK.14.44	na a Jiudas e unu aakau oto aana nga tolimaa hunire uuri, “Iini nge ne kei nono peꞌie, a Jisas otona. Ingeie oto omu ke tapolie na omu ke toolea.”
MRK.14.45	Oto a Jiudas ko oodohie oto a Jisas, na ko unue hunie uuri, “Haꞌa-uusuli.” Na ko nono oto peꞌie. 
MRK.14.46	Oto kire tapolie a Jisas na kire ko hele maꞌutaꞌa oto aana. 
MRK.14.47	Taꞌe ngaeta iini e uure i leune e darasie naihi ingeie, oto ko lama mousie oto aalingana ngaeta koni-konihe a Naꞌohana Mo Naꞌohai Pris.
MRK.14.48	Taꞌe a Jisas ko teꞌuri hunire, “?﻿Uri omu unue ineu nga horopeli nge omu ko lae mai honosieu peꞌi naihi na peꞌi diꞌe urine? 
MRK.14.49	Ahutana dinge kaꞌu no ko talei oꞌoꞌo mola peꞌi haꞌa-uusulinge taꞌau i laona Nume Maaꞌi Peine. ?﻿Aana e ue kaꞌu omu kaꞌa tapolieu oto aana maholona? Taꞌe ahutana mo ola ienini ko reu oto huni haꞌa-oaie nga taa mo propet e uusue i laona mo Uusu-uusu Maaꞌi.” 
MRK.14.50	Oto ahutana mo pwaarongoisuli kire si toliꞌaasie a Jisas, na kire ko meni tehi oto mwaanie.
MRK.14.51	Ngaeta iini nge e lae i sulie a Jisas aana maholona nga saanau nge e hoꞌosie mola mei sala mwaakule. Mo ramo ko sare tapolie noꞌone, 
MRK.14.52	taꞌe e toliꞌaasie mola mei sala ingeie, oto e si tehi mola mwaakule mwaanire.
MRK.14.53	Oto kire toolea a Jisas taꞌau i nume a Naꞌohana Mo Naꞌohai Pris. Maholona mo naꞌohai pris, na mo rato ni mwane, na mo haꞌa-uusuli aana mo Haꞌatolanga a Mosis, kire mani loko aakau oto taꞌau i laona nume ngeena. 
MRK.14.54	Oto a Pita ko holo maholoi tala taane mola i sulire. E lae taꞌi sili i laona lolata aana nume a Naꞌohana Mo Naꞌohai Pris, oto e iiꞌo i aano peꞌie mo mwane ko kakakali, ko si rakani aana dunge.
MRK.14.55	Oto mo naꞌohai pris na ahutana oto pulitaa ni lei-lei kire ko meni heitalengaꞌinie nga mo ola huni eerotaꞌinie a Jisas huni horo maesie haahie. Taꞌe kire kaꞌa dau oodoie ike nga mei ola. 
MRK.14.56	Mwala hunge kire ere aaelasie a Jisas aani eeronga, taꞌe kire ko meni ere hai aaopaꞌi mola, na mo laladonga ikire kaꞌa sada.
MRK.14.57	Oto lae-lae ngaeta mo mwane kire uure, kire ko eerotaꞌinie a Jisas uuri, 
MRK.14.58	“Melu rongoa e unue uuri, ‘Ne kei ohoie Nume Maaꞌi Peine nge mwala kire asuie ie, na i laona oolu aata hai dinge ne kei esuie loꞌu nga iini haalu nge nga iinoni saꞌa asuie ike.’ ” 
MRK.14.59	Taꞌe maꞌalana kire ko ere urine, taꞌe mo ere-erenga ikire kaꞌa mani sada ike.
MRK.14.60	Oto Naꞌohana Mo Naꞌohai Pris e uure i naꞌoda, ko si dolosi aana a Jisas uuri, “?﻿E ue? ?﻿Uri o kaꞌa toꞌo aana ike nga mei ola huni aalamie mo ola nge kire ko ere waeliꞌo aani ngeena?” 
MRK.14.61	Taꞌe a Jisas e tolirohu mola. Oto Naꞌohana Mo Naꞌohai Pris ko dolosi loꞌu aana a Jisas uuri, “?﻿Ohe iꞌoe ni oto a Kraes, Kalena God, iini e diana liutaa?”
MRK.14.62	Oto a Jisas ko aalamie uuri, “Ineu kaꞌu otona. Na aana nga maholo omu kei meni leesieu a Kale Ni Iinoni ne kei iiꞌo aana naꞌohai iiꞌo-iiꞌoha i pwalo-pwalona God Hahuꞌana Nanama, na kei lae mai i laona mei uuru uure taꞌau i salo.”
MRK.14.63	Oto Naꞌohana Mo Naꞌohai Pris ngeena ko aꞌarie toꞌoni ingeie, aana ko tohungei saewasu, na ko teꞌuri, “!﻿Ngeena kolu kaꞌa saetoꞌo aana ike loꞌu nga iini ke ere takoie! 
MRK.14.64	Omu meni rongoa oto maraamiu uri e ere mwakataꞌinie a God. ?﻿Haꞌalaa nga taa nge omu kei unue aana?”
MRK.14.64	Oto kire ko meni aalamie uuri, “!﻿E malisine oto ke mae!”
MRK.14.65	Oto ngaeta mwala ko aehota ngisuhie oto a Jisas. Na ngaeta mo iini kire ko pwesu honosie maana, oto kire ko si hidelie, na kire ko teꞌuri, “O ke unue kaꞌu uri a tei e hideliꞌo huni haataꞌinie uri iꞌoe propet toꞌohuu.” Oto mwala kakakali kire toolea a Jisas, na kire ko hidelie noꞌone.
MRK.14.66	A Pita e iiꞌo mola i laona lolata aana nume nge kire ko leie a Jisas aana, na ngaeta keni auꞌesu a Naꞌohana Mo Naꞌohai Pris ngeena e lae poi tapaliu. 
MRK.14.67	Maholo a keine e leesie a Pita ko rakani aana dunge, oto ko lio hahuroto aana, na ko teꞌuri hunie, “Iꞌoe o lae-lae noꞌone peꞌie a Jisas mwane ni Nasaret.”
MRK.14.68	Taꞌe a Pita ko taateingeꞌinie, na ko teꞌuri, “Nou kaꞌa saie ike nga taa o ko ere i sulie.” Oto e taꞌelaꞌi, ko lai uure wau i aena maa aana para ahuie lolata ngeena. Na maholona kue ko ngara oto.
MRK.14.69	Oto keni auꞌesu ngeena, ko leesie loꞌu weu a Pita na ko ooni aana mei walana loꞌu hunie mwala nge kire uure ngeena, ko teꞌuri, “Ingeie ngaeta iini oto aada ni ngeena.” 
MRK.14.70	Taꞌe a Pita ko heꞌi taateingeꞌinie loꞌu.
MRK.14.70	E kaꞌa tewa loꞌu na ngaeta mwala nge kire uure ngeena, kire ko teꞌuri hunie a Pita, “Saꞌa mola iꞌoe ngaeta iini oto aada, i sulie iꞌoe noꞌone mwane ni Kalili.”
MRK.14.71	Oto a Pita e ere ni hoꞌasinge ko teꞌuri, “!﻿Toꞌohuu oto mala God taꞌau i Lengi! !﻿Nou kaꞌa manataꞌinie ike mwane nge omu ko unue ngeena!”
MRK.14.72	Oto mola aana maholona, kue ko heꞌi ngara loꞌu ruana nga ngaranga. Hoe, a Pita ko aamasitoꞌo aana mei wala nge a Jisas e unue uuri, “I naꞌona kue kei ngara haꞌarue i rodo siꞌirini, o kei taateingeꞌinieu haꞌa-oolu uri o kaꞌa manataꞌinieu ike.” Oto a Pita e si saie mola uri mei walana e oa oto, ko si ngara oto paine.
MRK.15.1	Oto i maahuꞌo-huꞌo na e kaꞌa dangi kohi ue, mo naꞌohai pris peꞌie mo rato ni mwane na mo haꞌa-uusuli aana haꞌatolanga na ahutana pulitaa ni lei-lei, kire oalaꞌinie oto nga taa kire kei esuie aana a Jisas. Oto kire pwasue a Jisas, kire si toolea, na kire ko lai toliꞌaasie oto i nimana a Paelat. 
MRK.15.2	Oto a Paelat ko dolosi aana Jisas uuri, “?﻿Uri iꞌoe ni oto Inemauri mo Jiu?”
MRK.15.2	Oto a Jisas ko aalamie uuri, “Nge kaꞌu oto o ko unuena.”
MRK.15.3	Na mo naꞌohai pris kire ko ere waelie a Jisas oto aana mo ola hunge. 
MRK.15.4	Oto a Paelat ko heꞌi dolosi loꞌu aana Jisas uuri, “?﻿E ue ni o kaꞌa aalamire? O saie kaꞌu mola kire ko tohungei ere waeliꞌo ngeena.” 
MRK.15.5	Taꞌe a Jisas e kaꞌa ere ike loꞌu. Oto a Paelat ko tohungei pangataꞌi oto hiitoꞌo.
MRK.15.6	Suli helisi aana maholo Houlaa Ni Liumwaanie, a aalaha ni Rom ngeena e sai luhesie taꞌena nga iini mwala ko haꞌatohue mwaanie nume ni hoꞌo. 
MRK.15.7	Aana maholona, ngaeta mwane satana a Barabas kire neꞌie i nume ni hoꞌo i sulie ingeie nga iini aana mo iini nge kire horo maesie ngaeta mwala aana maholo kire haiseuni huni taꞌaasie aalahanga ni Rom mwaanie i Israel.
MRK.15.8	Oto mwala kire ruru mei saana a Paelat na kire ko aehota haꞌatohu aana uri ke luhesie nga iini mwaanie nume ni hoꞌo oto mala ko euꞌesuie suli helisi. 
MRK.15.9	Oto a Paelat ko dolosi aada uuri, “?﻿Ohe omu saetoꞌo aana Inemauri mo Jiu nge ne ke luhesie huniꞌomu?” 
MRK.15.10	E ere mola urine aena aana e saie uri mo naꞌohai pris kire niie mola a Jisas hunie aena aana kire ko upwesie.
MRK.15.11	Taꞌe mo naꞌohai pris kire ko unue hunie mwala hunie kire ke unue hunie a Paelat uri ke luhesie mola a Barabas.
MRK.15.12	Oto a Paelat ko dolosi loꞌu aana mwala uuri, “?﻿Ko urine, nga taa kaꞌu ne ke si da aana mwane nge omu haaraꞌinie Inemauri mo Jiu?”
MRK.15.13	Oto kire ko si meni tea paine mola uuri, “!﻿Horo maesie i lengine poꞌu-poꞌu!”
MRK.15.14	Oto a Paelat ko heꞌi dolosi loꞌu aada uuri, “?﻿Aana e ue? ?﻿Haꞌalaa nga mei taa nge e dau aaelasie?”
MRK.15.14	Taꞌe kire ko si tea paine mola uuri, “!﻿Horo maesie i lengine poꞌu-poꞌu!”
MRK.15.15	A Paelat e sare haꞌasaedianaꞌaa mola mwala, oto e luhesie mola a Barabas hunire. Na e unue hunie mo ramo uri kire ke holaꞌi wini-winie a Jisas, nge kire ke si horo maesie i lengine poꞌu-poꞌu.
MRK.15.16	Oto mo ramo kire toolea a Jisas i laona lolata ahuie toohi peine a Paelat. Kire si soie mai ahutana mo ramo aana pulitaa ikire, na kire mani ruru i saana a Jisas huni haꞌamwasi aana. 
MRK.15.17	Oto kire haꞌatoꞌonie a Jisas aana toꞌoni tetewa nonoroꞌa mala mo aalaha ko hoꞌo-hoꞌosiꞌi, na kire asuie rorodara aani walo kau-keu, kire si neꞌie i pweune. 
MRK.15.18	Oto kire ko si haꞌa-haꞌamwasi aana, kire ko teꞌuri, “Lahea inemauri mo Jiu.” 
MRK.15.19	Na kire ko pou-pouruuru honosie peꞌi aala pwaunge hunie, na kire ko reu-repusie pwaune aana mai rade, na kire ko ngi-ngisuhie. 
MRK.15.20	Maholo kire haꞌa-haꞌamwasi mango aana a Jisas urine, oto kire ko si taꞌaasie toꞌoni nonoroꞌa mwaanie, na kire ko haꞌatoꞌonie loꞌu aana mo toꞌoni ingeie. Oto kire ko si toolea i sinaha huni lai horo maesie i lengine poꞌu-poꞌu.
MRK.15.21	Maholo kire ko toolea taꞌau a Jisas i sulie tala mwaanie i Jerusalem, na kire ko oodoie mwane satana a Saemon, ko si hule mola uure i meꞌesu. (A Saemon mwane ni Saerin, na ingeie aamana Aleksanda na Rufas.) Oto mo ramo kire ko deu rarahie hunie ke aangaꞌinie poꞌu-poꞌu a Jisas. 
MRK.15.22	Kire toolea a Jisas takoie leu satana Kolkota, nge sailana uuri, “Leu ni rarata.”
MRK.15.23	Na i leune kire ko niie waen hunie, ola kire pwaie peꞌie ai satana mur, ola huni taꞌaasie salunge. Taꞌe a Jisas kaꞌa inuhie ike. 
MRK.15.24+MRK.15.25	Oto mo ramo kire ko uie oto a Jisas i lengine poꞌu-poꞌu aana siwana nga maholoi sato i hoꞌowa. Na kire ko oopaa mo toꞌoni ingeie i matolada hailiu, na kire ko inie daes huni leesie uri a tei kei toolea nga mei sala aana toꞌoni ingeie. 
MRK.15.26	Na mei wala kire uusue i pweune poꞌu-poꞌu huni haataꞌinie nga taa kire unue e dau aaelasie. Kire uusue uuri, 
MRK.15.27	Na kire uie ngaeta ro mwane horopeli noꞌone peꞌie a Jisas, nga iini i pwalo-pwalona na ngaeta iini i meu-meuline. 
MRK.15.28	Na Uusu-uusu Maaꞌi ko oa oto aana e ere uuri, 
MRK.15.29	Na mwala kire ko liu i sulie tala, kire ko teileꞌi pweu mwaanie a Jisas peꞌi haꞌamwasinge aana uuri, “!﻿Nge kaꞌune! Iꞌoe, ni o unue uri o kei ohoie Nume Maaꞌi Peine, na uri o kei esu eelihoꞌi loꞌu mola aana i laona oolu hei dinge. 
MRK.15.30	!﻿Hoe! O ke siho kaꞌu mei mwaanie poꞌu-poꞌu na o ke haꞌa-uuriꞌo maraamu.”
MRK.15.31	Mo naꞌohai pris na mo haꞌa-uusuli aana mo Haꞌatolanga a Mosis, kire ko haꞌamwasi aana a Jisas noꞌone mala ahutana mwala. Na hule aana kire ko teꞌuri hunire maraada, “E roroꞌa haꞌa-haꞌa-uurie kaꞌu mwala aaopa, taꞌe e saꞌa haꞌa-uurie ike maraana. 
MRK.15.32	Kolu ke lio-lio kaꞌu ohe kolu ko leesie inemauri mo Jiu ie ko siho mai mwaanie poꞌu-poꞌu. Nge kei urine haꞌalaa kolu ke si hiiwalaimoli aana uri ingeie a Kraes.” E ro mwane nge kire uirerue noꞌone peꞌie a Jisas, kire ko tohungei ere aaelasie noꞌone.
MRK.15.33	Oto i upui aatowaa, rodohono e dau haahie ahutana hanue hunie e oolu maholoi sato. 
MRK.15.34	Na aana oolune nga maholoi sato i aapau, a Jisas e si soi oto paine aana erenga ni Jiu uuri, “?﻿Eloi, Eloi, lama sabaktani?” nge neꞌisaenga aana uuri, “?﻿God ineu, God ineu, e ue oto o aatopuri eeku?”
MRK.15.35	Oto ngaeta mo iini aana mwala e uure-uure i leune kire rongo, kire ko teꞌuri, “!﻿Rongo kaꞌu! Ko soie a Elaeja.” 
MRK.15.36	Oto ngaeta iini aada e huru peꞌie mei loi-losi, e haꞌahonue aana waen ahaꞌi, ko susuꞌie aana mai ei, oto ko susueꞌinie taꞌau hunie ngidune a Jisas hunie ke inu, na ko teꞌuri, “Oto kolu ke maaꞌoohi keꞌu. Ohe kolu ko leesie a Elaeja ko lae mai oohosie mwaanie poꞌu-poꞌu.”
MRK.15.37	Oto a Jisas e si soi oto paine, na ko mae oto. 
MRK.15.38	Oto mola aana maholoi satona, sala kire lohea honosie Hahuꞌana Leu Maaꞌi i laona Nume Maaꞌi Peine e aꞌari hunie e ro aapa, uure oto taꞌi lengi lai hule oto hai aano. 
MRK.15.39	Naꞌohana mo ramo ni Rom e uure-uure i saana poꞌu-poꞌu, na e leesie ahutana walu ola e rau aana maholo a Jisas e mae, oto ko teꞌuri, “A mwane ie Kalena God oto toꞌohuu.”
MRK.15.40	Ngaeta mo keni kire uure noꞌone wau haꞌatau mwaanie poꞌu-poꞌu, kire ko haꞌa-haꞌamaesie nga taa ko reu. Ngaeta mo iini aada nge kira Meri ni Makdala, na a Salome, na a Meri (nikana a Jemes Saanau na a Josep). 
MRK.15.41	Mo keni ngeena kire lae-lae peꞌie a Jisas aana maholo e oꞌoꞌo wau i Kalili, na kire peꞌi-peꞌie. Mo keni hunge kire lae noꞌone mai peꞌie hunie i Jerusalem, ikire noꞌone i leune aana maholona.
MRK.15.42	Walu ola ienini e rau aana hai dinge ni deu-aakaunge loosie Dinge Maaꞌi Mo Jiu. Oto i sulie ko lae oto hunie i seulehi, maholo Dinge Maaꞌi ikire ko aehota, 
MRK.15.43	nge a Josep ni Arimetia, e toliꞌaasie maꞌunge, ko lae oto i saana Paelat huni haꞌatohue rae aana a Jisas. A Josep ngaeta naꞌohai mwane aana pulitaa ni lei-lei na ngaeta iini aana mwala ko maa-maaꞌoohie Aalahanga a God kei lae mai.
MRK.15.44	A Paelat e tohungei pangataꞌi aana e rongoa uri a Jisas e mae oto. Oto e soie mwane paine aana mo ramo, na ko dolosi aana uuri, “?﻿Ohe a Jisas e mae oto toꞌohuu?”
MRK.15.45	A mwaena e teꞌuri, “Iau, e mae oto.” A Paelat e rongo urine, ko si maaie rae aana Jisas hunie a Josep ke toolea. 
MRK.15.46	A Josep e holie mei sala diana, na e lai oohosie rae aana Jisas mwaanie poꞌu-poꞌu, ko si uloa aana mei sala ngeena, na ko lai neꞌie i laona kilipweꞌu kire didie aana hau. Oto e honoa maana kilipweꞌu ngeena aana ho heu oto paine. 
MRK.15.47	Na a Meri ni Makdala na a Meri nikana Josep kirerue leesie leu nge kire neꞌie sapena a Jisas aana.
MRK.16.1	Oto i seulehi, aana maholo Dinge Maaꞌi Mo Jiu e si mango, a Meri ni Makdala, na a Salome, na a Meri nikana Jemes, kire holie ngaeta mo ola wasu mangoni uri hunie kire ke lai huiꞌi haahie sapena a Jisas. 
MRK.16.2	Na oto mola i maahuꞌo-huꞌo aana eetana nga hai dinge aana wiki, mo keine ko lai hule aana kilipweꞌu na sato ko si pwaa. 
MRK.16.3	Na maholo kire ko lae ngeena kire ko lae peꞌi unu-unue uuri, “?﻿Taꞌe hau oto paine nge kire honoa maana kilipweꞌu aana, a tei nge kei taꞌaasie hunikolu?”
MRK.16.4	Kire ko ere urine aana hau ngeena e lae wai peine oto hiitoꞌo. Taꞌe maholo kire hule taꞌau, na kire ko leesie oto hau ngeena, taꞌaasilana e lae oto. 
MRK.16.5	Oto maholo mo keni ngeena kire lae sili hao i laona kilipweꞌu, na kire ko leesie mwane saanau e toꞌoni aani toꞌoni rereꞌa, e iiꞌo aana aapa i pwalo-pwalona kilipweꞌu. Oto mo keine kire ko tohungei meꞌu.
MRK.16.6	Taꞌe a mwaena ko teꞌuri hunire, “Omu ke suꞌuri meꞌu. Nou saie uri omu ko heitalea a Jisas ni Nasaret nge kire horo maesie i lengine poꞌu-poꞌu. Taꞌe ingeie haꞌike oto i leu. E taꞌelaꞌi oto mwaanie maenga. !﻿Lio kaꞌu! Leu nge kire neꞌi-neꞌie aana kaꞌu ie. 
MRK.16.7	Omu ke lai haꞌarongoa mo pwaarongoisuli ingeie na a Pita uuri, ‘A Jisas ko lae oto i naꞌo loosiꞌomu hai Kalili. Na omu ke si leesie oto hai leune, mala e unue oto huniꞌomu.’ ”
MRK.16.8	Oto mo keine kire kaꞌa unue loꞌu nga mei ola, taꞌe kire si tehi mola mwaanie kilipweꞌu peꞌi meꞌunge na ariringe.
MRK.16.9	I purine a Jisas e taꞌelaꞌi mwaanie maenga i maahuꞌo-huꞌo aana eetana nga hai dinge aana wiki, e holaꞌi haataꞌi aana a Meri ni Makdala, iini nge e oohe aasie kaꞌu e hiu liꞌoa aaela mwaanie.
MRK.16.10	Oto a Meri e lae, ko lai haꞌarongoa mo pwaarongoisuli ingeie. Kire iiꞌo ni saehuu oto mola peꞌi ngaranga, 
MRK.16.11	na maholo kire rongoa uri a Jisas e mauri eelihoꞌi oto, na uri a Meri e leesie, kire kaꞌa hiiwalaimoli ike aana.
MRK.16.12	Oto loꞌu i puri, a Jisas ko heꞌi haataꞌi loꞌu, aana ngaeta ro iini aana maholo kirerue ko lae i sulie tala takoie ngaeta hanue, taꞌe e kaꞌa lio ike loꞌu mala holaꞌinaꞌo. 
MRK.16.13	Kirerue aalihoꞌi taꞌau i Jerusalem, oto kire ko lai haꞌarongoa mo pwaarongoisuli, taꞌe kire kaꞌa hiiwalaimoli ike noꞌone aadarue.
MRK.16.14	Oto loꞌu i puri a Jisas ko heꞌi haataꞌi loꞌu aana aawalai pwaarongoisuli mwana eeta aana maholo kire ko ngeu. E ere aada aena kire kaꞌa hiiwalaimoli ike aana, na i sulie saeda e hau hule aana kire kaꞌa hiiwalaimoli ike aana mo iini nge kire leesie a Jisas e taꞌelaꞌi. 
MRK.16.15	Oto a Jisas ko teꞌuri hunire, “Omu ke lae i sulie ahutana mo henue i laona walumalau, na omu ke tarohaꞌinie Tataroha Diana hunie ahutana mo iinoni. 
MRK.16.16	Taꞌena nga iini nge ko hiiwalaimoli eeku na loto-maaꞌilana e lae, nge a God kei haꞌa-uurie. Taꞌe a God kei lei mae aana iini nge e kaꞌa hiiwalaimoli ike aaku. 
MRK.16.17	Na mo iini ko hiiwalaimoli eeku, nge a God kei niie nanamanga hunire, huni esuie mo huꞌi-huꞌite. Kire kei sikeraꞌinie mo liꞌoa aaela mwaanie mo iinoni aana sataku, na kire kei ere aana mo erenga hai aaopaꞌi. 
MRK.16.18	Na maꞌalana kire ko hele aana mo mwaa ala-ala, wa kire ko inuhie nga mo ola ni maesiꞌi, taꞌe kire saꞌa roroꞌa ni maesiꞌi ike. Na kire kei hele i sapena mo mae-maeaꞌa aana nimada, kire kei awaa oto.”
MRK.16.19	Oto i purine Aalaha ikie a Jisas e ere mango urine peꞌire, a God e tahelaꞌinie oto taꞌau i Lengi na e lai iiꞌo oto aana iiꞌo-iiꞌoha paine i pwalo-pwalona God. 
MRK.16.20	Oto purihaꞌana, mo pwaarongoisuli ingeie kire si lai tarohaꞌinie Tataroha Diana hailiu i laona walumalau. Na a God e iiꞌo peꞌire, na e haꞌawalaimoliꞌaa laeliwalanga ikire aana e niie nanamanga hunire huni esuie mo huꞌi-huꞌite.
LUK.1.1	Mwala hunge kire dau-deu aahonga huni uusu-uusu i sulie nga moi taa nge kire oa i saakaelu. 
LUK.1.2	Kire uusue mo ola kire rongoꞌi mwaanie mo iini e lae-laeliwala nameelu aana nga taa kire leesie oto aana maada, uure mai aehotalana laladonga i sulie a Jisas. 
LUK.1.3	Oto ineu maraaku noꞌone, poro paine Tiopilas, aena aana nou heitalengaꞌinie na nou sai diana aana walu olana uure oto mai aehotalana, nou loꞌongaꞌinie uri ne ke uusu samangaꞌiniꞌi oto namue. 
LUK.1.4	No ko uusuꞌi urine hunie o ke sai diana aana uri nga moi taa nge haꞌa-uusulilemu e lae aani mo ola toꞌohuu.
LUK.1.5	A Sekaraea ingeie ngaeta pris aana maholo nge a Herod e aalaha haahie i Israel. Ingeie aana poꞌo ni iinoni a Abaeja aana komu ni pris. Na satana huꞌe ingeie a Elisabet. Ingeie noꞌone e uure mwaanie komu a Eron, ikire mo pris. 
LUK.1.6	Tolahadarue e tohungei oodotaꞌi na kirerue hele i sulie ahutana mo haꞌatolanga God. 
LUK.1.7	E ro mauꞌana ngeena kirerue kaꞌa toꞌo mwela ike, aena aana a Elisabet e amara. Na kirerue ko meni repo oto hiitoꞌo.
LUK.1.8	Oto aana ngaeta maholo e hule oto loꞌu hunie poꞌo ni iinoni a Sekaraea huni esu mala pris i laona Nume Maaꞌi Peine a God i Jerusalem. 
LUK.1.9	Oto mala tolahana mo pris, kire inie daes huni leesie iini uri taa aada nge a God e lio hilisie huni uunue dango wau-wesu i lengine ora ni uunu-uunu aana Hahuꞌana Leu Maaꞌi i laona Nume Maaꞌi a God. Oto aana hai dingena, lio-hilisilana a Sekaraea e lae. 
LUK.1.10	Na aana maholo a Sekaraea ko uunue dango wau-wesu, ahutana mwala mola poꞌoi sinaha peꞌi aarengaꞌinge.
LUK.1.11	Oto ensel a God e haataꞌi aana a Sekaraea, e uure karaꞌinie pwalo-pwalona ora ni uunu-uunue dango wau-wesu. 
LUK.1.12	Maholo a Sekaraea e leesie ensel ngeena, ko si teipuꞌo-puꞌo na ko tohungei meꞌu oto hiitoꞌo. 
LUK.1.13	Taꞌe ensel e teꞌuri hunie, “!Mwaanie o meꞌu-meꞌu Sekaraea! A God e rongoa oto aarengaꞌinge iꞌoe, na huꞌe iꞌoe a Elisabet kei haꞌahutaa oto kele mwela mwane, na o ke haaraꞌinie satana aana a Jon. 
LUK.1.14	O kei ile-ilenimwaꞌe na o kei sae-saediana oto liutaa haahie. Mwala hunge noꞌone kire kei ilenimwaꞌe haahie aana kei hute. 
LUK.1.15	A Jon kei neꞌie tohungei iinoni peine a God. Niilana kei lae hunie a God, na huni haataꞌinie urine aana mwala, e saꞌa roroꞌa ni inu waen ike wa nga mei wei ni mehiri. Kei honu oto aana Liꞌoa Maaꞌi uure i iiana nikana. 
LUK.1.16	Kei peꞌie mo iini hunge aana mwala ni Israel huni haꞌa-aaliꞌure takoie a God, Aalaha ikire. 
LUK.1.17	Ingeie maraana kei lae i naꞌona a Aalaha huni deu aakau aana mwala loosie laenga ingeie mai. A Jon kei tohungei aꞌailaꞌa na kei nanama aani Liꞌoa mala a Propet Elaeja. Ingeie kei da hanuelamanga i matolana mo heꞌi aamana, na kei haꞌa-aaliꞌue kira haitohe takoie tala ni loꞌongaꞌinilana oodotaꞌinge.”
LUK.1.18	Oto a Sekaraea ko teꞌuri hunie ensel, “?Uri ne kei manataꞌinie leu o ko unuena uri e toꞌohuu uri taa? Aana ineu nou repo oto, na huꞌe ineu e repo oto noꞌone.”
LUK.1.19	Ensel ko aalamie uuri, “Ineu a Gebrel, na nou uure i naꞌona God. Na ingeie oto ni e uusungeꞌinieu mei huni ere peꞌiꞌo, na ni haꞌarongoꞌo aana tataroha diana ie. 
LUK.1.20	Na nga taa no ko unue ie kei saro lae taane mai oa, aana maholo hunie. Taꞌe iꞌoe aena aana o kaꞌa hiiwalaimoli ike aana walaku, o saꞌa ere-ere ike, lai hule aana hai dinge walu ola ienini kei oa.”
LUK.1.21	Aana maholona na mwala ko maa-maaꞌoohie ue a Sekaraea taꞌi sinaha. Kire ko papangataꞌi oto aana ko iiꞌo tewa oto wau i Nume Maaꞌi. 
LUK.1.22	Maholo a Sekaraea e iisitaa poi sinaha, na e kaꞌa sai ere oto peꞌire, taꞌe ko haꞌa-haꞌamalaa ola mola aana nimana. Oto kire si saie uri e leesie oto nga aanoa wau i Nume Maaꞌi. 
LUK.1.23	Maholo mo dinge ingeie huni deu esunge i Nume Maaꞌi mala pris e haro mango, nge e si eelihoꞌi taꞌau i nume ingeie. 
LUK.1.24	E kaꞌa tewa ike loꞌu i purine leune e rau, na huꞌe ingeie a Elisabet ko hiꞌe-hiꞌe oto. Na e iiꞌo hahuroto mola i nume ikirerue hunie e lime waro-waro. Oto a Elisabet ko teꞌuri, 
LUK.1.25	“Leesie kaꞌu nga taa a Aalaha e da hunieu. Mwala ineu kire maa-masa kaꞌu i tehulaꞌaku aana nou amara, taꞌe ie a Aalaha e aamasieu na e taꞌaasie oto mei masanga ngeena mwaanieu.”
LUK.1.26	Aana oonona nga waro-waro i purine a Elisabet ko hiꞌe-hiꞌe oto, a God e uusungeꞌinie ensel Gebrel hunie huilume i Nasaret aana poꞌo ni henue i Kalili. 
LUK.1.27	Ensel ngeena e toolea mai tataroha hunie nga keni raoriꞌi, na a keine e ere ruru oto huni toꞌo aana mwane satana a Josep aana komu a Deved Inemauri. Satana a keine a Meri.
LUK.1.28	Oto ensel e sili mei saana ko teꞌuri, “Saediananga a God huniꞌo. A Aalaha e iiꞌo oto peꞌiꞌo.” 
LUK.1.29	Oto a Meri saena ko si liki i tehulaꞌana walana ensel ngeena, na ko loꞌongaꞌi hiitoꞌo i sulie uri nga taa ni loꞌongaꞌinge aana mo wala ngeena.
LUK.1.30	Oto ensel ko teꞌuri hunie, “Mwaanie o maꞌu-meꞌu Meri. A God ko tohungei ilenimwaꞌe oto hiitoꞌo haahiꞌo. 
LUK.1.31	Na o kei hiꞌe-hiꞌe aani mwela, oto o kei haꞌahutaa kele mwane, na o ke haaraꞌinie satana aana a Jisas. 
LUK.1.32	Ingeie kei neꞌi mwane paine, na mwala kei haaraꞌinie uri ingeie Kalena iini e Paine Liutaa. Na a God Aalaha ikie kei haꞌa-aalahaa noꞌone mala weuwana, a Deved Inemauri. 
LUK.1.33	Oto ingeie kei aalaha taraꞌasi oto haahie mwala ni Israel, na aalahanga ingeie e saꞌa mango oto ooꞌoo.”
LUK.1.34	Oto a Meri ko unue hunie ensel uuri, “?Mo ola ienini ke si reu uri taa eena, na nou kaꞌa saie ike nga mwane?”
LUK.1.35	Oto ensel ko aalamie uuri, “Liꞌoa Maaꞌi kei siho i lengimu, na nanamanga iini e Paine Liutaa kei melusiꞌo. Na aena ngeena kele wee-wee iꞌoe kei maaꞌi na sailana kei lae uri ingeie Kalena a God. 
LUK.1.36	O ke leesie kaꞌu keni tekihemu a Elisabet, e tohungei repo aaela oto. Taꞌe ingeie noꞌone ko hiꞌe-hiꞌe aani mwela. Ahutana mwala kire mani loꞌongaꞌi uri e saꞌa toꞌo mwela loꞌu, taꞌe ko hiꞌe-hiꞌe oto na e oono waro-waro e mango oto aana. 
LUK.1.37	Aana taꞌe-taꞌena nga mei ola e saꞌa aasaie ike a God huni esuie.”
LUK.1.38	Oto a Meri ko si unue hunie ensel uuri, “Ineu oto koni-konihe a Aalaha. Leune ke oa oto hunieu mala o ko unuena.” Oto ensel e si lae mwaanie.
LUK.1.39	Oto loꞌu mola i purine, a Meri e tauleꞌi, oto ko tolana lae oto hunie ngaeta huilume taꞌau i lengine mo uuwo i Jiudia. 
LUK.1.40	E lae taꞌau i sili i nume a Sekaraea, oto ko ere ni saediananga hunie a Elisabet. 
LUK.1.41	Maholo a Elisabet e rongoa mola mei wala ni saediananga a Meri, oto kele mwela i iiana ko esuleꞌi na ko lalaaꞌi sape oto. Na maholona Liꞌoa Maaꞌi ko siho oto i lengine a Elisabet, 
LUK.1.42	na ko unue oto uuri, “A God ke haꞌadianaꞌaꞌo liutaa aana ahutana mo keni, na ke haꞌadianaꞌaa kele wee-wee o ko hiꞌe-hiꞌe aana ngeena. 
LUK.1.43	Iꞌoe oto nikana a Aalaha ineu, na o lae mai seeku. ?Aana e ue kaꞌu mei ola diana urini ko reu eeku? 
LUK.1.44	Maholo nou rongoa walamu, oto kele wee-wee e si lalaaꞌi sape oto peꞌie ilenimwaꞌenga i iieku. 
LUK.1.45	Deidehiꞌo keine, aana o hiiwalaimoli uri nga taa a Aalaha e unue huniꞌo kei oa oto.”
LUK.1.46	Oto a Meri ko teꞌuri,
LUK.1.46	“Saeku ko soi haꞌamanikuluꞌaa Aalaha,
LUK.1.47	Na maurihaꞌaku ko ilenimwaꞌe aana God, a Haꞌa-uurileku,
LUK.1.48	aana a God e loꞌongaꞌinieu mei iinoni reu ingeie.
LUK.1.48	Uure siꞌiri pwau weu ahutana mwala kei saieu uri keni deidehie,
LUK.1.49	aana a God, iini e nanama na e maaꞌi, e da mo ola e hiꞌe hunieu.
LUK.1.50	A God e aamasie mo iini kire haꞌamaꞌu aana,
LUK.1.50	uure oto aana mo pweunge i naꞌo lae mai hule siꞌiri na mo pweunge ue mai.
LUK.1.51	E haataꞌinie ramolana aana nimana,
LUK.1.51	aana e tatangaꞌinire mwala e sai toohaꞌinire aani loꞌongaꞌinilada maraada.
LUK.1.52	E haꞌasihoa mo aalaha mwaanie mo neunekume ikire,
LUK.1.52	na e sulu alaꞌa aana mo mei iinoni reu.
LUK.1.53	E niie mo ola diana hunie mo iini kire hiolo,
LUK.1.53	taꞌe mo iini e toꞌo-toꞌo e uusungeꞌi mwaakule mola aada.
LUK.1.54	E hule oto mai huni peꞌie mwala ingeie mo Israel, mo koni-konihe ingeie.
LUK.1.54	E kaꞌa pulongosie ike haiholotaꞌinge ingeie huni aamasie mwala ingeie,
LUK.1.55	aana e da oto nga taa e haiholotaꞌinie hunie mo weuwaka,
LUK.1.55	hunie a Ebraham na hunie mo kalena, uri kei aamasire oto tarau.”
LUK.1.56	A Meri e iiꞌo peꞌie a Elisabet hunie ola mala e oolu waro-waro, oto e si eelihoꞌi loꞌu i henue ingeie.
LUK.1.57	Oto e hule aana pongine a Elisabet, ko si haꞌahutaa kele mwela mwane. 
LUK.1.58	Mo euhenue ingeie na mo tekihana kire rongoa uri a Aalaha e haꞌa-oaie aamasinge ingeie hunie a Elisabet urine, kire si meni ilenimwaꞌe peꞌie. 
LUK.1.59	Oto wiki e ahu i purine kele wee-wee e hute,
LUK.1.60	Taꞌe a nikana e unue uuri, “Haꞌike, omu ke haaraꞌinie satana aana a Jon.”
LUK.1.61	Oto mwala a nikana ko teꞌuri hunie, “Taꞌe more kaꞌa toꞌo aana ike nga satai ola urine aana komu iꞌomoreꞌi.”
LUK.1.62	Oto kire ko si haꞌamalaa hunie aamana uri e sare haaraꞌinie satana aana a tei. 
LUK.1.63	Oto a Sekaraea e sukaa ola ni uusu-uusu, ko si uusue uuri, “Satana a Jon.” I leune kire ko si meni pangataꞌinie oto hiitoꞌo. 
LUK.1.64	Oto mola aana maholoi satona, a Sekaraea ko si aehota ere-ere oto loꞌu, na ko paalahea God. 
LUK.1.65	Oto mo euhenue ikirerue kire ko si meꞌu oto hiitoꞌo, na tataroha aana mo olana e si tarohie ahutana mo henue taꞌau i lengine mo uuwo i Jiudia. 
LUK.1.66	Na ahutana mo iini e rongoa mo olana, kire ko si loꞌo-loꞌongaꞌi i suliꞌi na kire ko unue uuri, “?A mwaꞌu ie kei ue taane? Aana e lio mala uri nanamanga a Aalaha oto aana.”
LUK.1.67	Oto a Sekaraea, aamana a Jon, e honu aana Liꞌoa Maaꞌi, e si ere rarangana walana God uuri,
LUK.1.68	“Kolu ke paalahea God, Aalaha ikie mo Israel,
LUK.1.68	aana e lae mai huni peꞌikie mo iinoni ingeie, na e tapa-oolisikie.
LUK.1.69	Na uure mwaanie komu a Deved koni-konihe ingeie,
LUK.1.69	e niie iini nanama huni haꞌa-uurikie.
LUK.1.70	Uure oto mai naꞌo, e unue kaꞌu aana mo propet maaꞌi ingeie
LUK.1.71	uri kei haꞌa-uurikie mwaanie mo maelonga ikie,
LUK.1.71	na mwaanie nimada kira ngiduupu hunikie.
LUK.1.72	E unue kei haataꞌinie aamasinge hunie mo weuwaka,
LUK.1.72	huni aamasitoꞌo aana haiholotaꞌinge maaꞌi ingeie,
LUK.1.73	nge e haiholotaꞌinie hunie a Ebraham aamaka.
LUK.1.74	Aana e haiholotaꞌi uri kei haꞌa-uurikie mwaanie mo maelonga ikie, mwaanie kie maꞌuteꞌinire.
LUK.1.74	Taꞌe kie ke asu mamanutoꞌo mola nana,
LUK.1.75	uri hunie kie ke iiꞌo maaꞌi na iiꞌo oodotaꞌi i naꞌona, i suli hei dinge aana maurihaꞌaka.
LUK.1.76	“Na iꞌoe wee-wee ineu, sailemu kei lae uri nga propet nana iini e Paine Liutaa, aana o kei lae i naꞌona Aalaha huni salea tala ingeie loosie. 
LUK.1.77	Na huni haꞌarongoa mwala ingeie uri ingeie kei haꞌa-uurire aani saeꞌaasilana mo roroꞌanga ikire. 
LUK.1.78	Aena aana aamasinge a God ikie mone, ingeie kei siho mai uure taꞌau i Lengi mala sato ko pwaa, 
LUK.1.79	huni raangie mo iini kire iiꞌo i laona rodohono na i mamalutana maenga, na huni haꞌa-oodohie aeꞌaeka i sulie tala ni henuelama.”
LUK.1.80	Oto kele mwelana e paine taꞌe, na ko manata peꞌi loꞌongaꞌinge diana. E talei oꞌoꞌo mola i laona hanuesala, lai hule aana hai dinge e aehotaa asunge ingeie i matolana mwala ni Israel.
LUK.2.1	Aana maholona, inemauri peine ni Rom, a Ogastas, e neꞌie haꞌatolanga hunie ahutana mwala aana mo henue i mamalutana. Haꞌatolanga ngeena e unue uri ahutana iinoni ke mani uusu sata huni toolea wilinge mwaanire. 
LUK.2.2	Uusu-satanga ie nge eetana nga iini e rau aana maholo a Kuaerinias e aalaha aana poꞌo ni henue i Siria. 
LUK.2.3	Oto ahutana mwala ko meni lae oto huni uusu sata aana mo henue ikire, nga iini ni oto aana hanue ingeie.
LUK.2.4	Oto a Josep e uure i Nasaret, ngaeta huilume wau aana poꞌo ni henue i Kalili, ko lae oto hunie huilume i Betlehem wau aana poꞌo ni henue i Jiudia, huilume nge a Deved Inemauri e hute aana. E lae wau i leune aena aana ingeie e uure aana komu a Deved Inemauri. 
LUK.2.5	A Josep e lae huni uusu sata peꞌie a Meri, keni nge e ere ruru peꞌie huni toꞌo aana. Maholona na a Meri ko hiꞌe-hiꞌe oto. 
LUK.2.6	Maholo ikirerue ue i Betlehem na ko hule oto aana pongine a Meri huni meuri eeni mwela. 
LUK.2.7	Oto ko haꞌahutaa oto naꞌohai mwela ingeie, ko uloa aani sala na ko haꞌa-enohie aana leu ni haꞌangau puluke, aana nga leu haꞌike talada i nume ni awataa.
LUK.2.8	Oto aana hai rodona ngaeta mo mwane kire iiꞌo poꞌoi sinaha kaꞌa haꞌatau loꞌu mwaanie huilume aana kire ko kakalie mo sipu ikire. 
LUK.2.9	Oto ensel a God e lae mai saada na manikuluhaꞌana a God ko raa kali-kelire. Oto kire ko si tohungei meꞌu oto liutaa. 
LUK.2.10	Oto ensel ngeena ko teꞌuri hunire, “!﻿Mwaanie omu meꞌu-meꞌu! Nou toolea mai tataroha diana namiu na ilenimwaꞌenga oto liutaa hunie ahutana mo iinoni. 
LUK.2.11	Iini nge kei haꞌa-uuriꞌomu e si kele hute oto molana aana hanue a Deved. Ingeie oto a Kraes, Aalaha ikie. 
LUK.2.12	Na tolimaa nge kei haꞌawalaimoliꞌaa walaku huniꞌomu nge uri, omu kei lio oodoie kele wee-wee kire uloa aani sala i laona leu ni haꞌangau puluke.”
LUK.2.13	Na oto mola lau-leu, pulitaa ni ensel uure taꞌau i Lengi oto peꞌie iini nge ko ere-ere ngeena, kire ko meni paalahea God, kire ko teꞌuri, 
LUK.2.14	“Manikuluꞌanga hunie a God i Lengi, na hanuelamanga mai aano hunie mo iini e ilenimwaꞌe haahire.”
LUK.2.15	Oto maholo mo ensel kire aalihoꞌi i Lengi mwaanire, mo kakali sipu ko si ere hailiu hunire uuri, “Kolu ke lae kaꞌu i Betlehem huni leesie nga taa nge a Aalaha e unue hunikolu ie.”
LUK.2.16	Oto kire ko tolana lae lau-leu oto wau, na kire ko leesie a Meri na a Josep peꞌie kele wee-wee, na e eno mola aana leu ni haꞌangau puluke. 
LUK.2.17	Maholo mo kakali sipu kire lae wau i leesie kele wee-wee na e eno aana leu ni haꞌangau puluke, oto kire ko si ladoa nga taa ensel e unue hunire i sulie kele wee-wee ngeena. 
LUK.2.18	Ahutana mwala ko si pangataꞌi aana kire ko rongoa nga taa mo kakali sipu kire ko ladoa. 
LUK.2.19	Taꞌe a Meri e neꞌie walu ola ienini mola i saena, na ko si talei loꞌo-loꞌongaꞌi mwa-mwanoto mola i suliꞌi maraana. 
LUK.2.20	Oto mo kakali sipu kire si eelihoꞌi takoie mo sipu ikire peꞌi soi haꞌamanikuluꞌaa God na peꞌi paalahenga aena aana walu ola ensel e unuꞌi hunire, kire leesiꞌi uri kire toꞌohuu oto.
LUK.2.21	Oto wiki e ahu i purine kele wee-wee e hute,
LUK.2.22	Na lae-lae, e haro hule oto aana maholo huni haꞌarereꞌanga a Meri i purine haꞌahutanga i sulie mo Haꞌatolanga a Mosis. Oto a Josep na a Meri kirerue si toolea taꞌau kele wee-wee i Jerusalem, huni niie hunie a Aalaha, 
LUK.2.23	oto mala uusulana e lae i laona Haꞌatolanga a God uuri, 
LUK.2.24	Oto a Josep na Meri kire lae huni esuie uunu-olanga mala Haꞌatolanga a God e unue, aana e ere uuri, 
LUK.2.25	Aana maholona, ngaeta mwane satana a Simeon e oꞌoꞌo noꞌone i Jerusalem. A mwane ngeena ingeie nga mwane oodotaꞌi, na e iiꞌo mola peꞌi palolana a God, na Liꞌoa Maaꞌi noꞌone peꞌie. A Simeon e maa-maaꞌoohie a Kraes nge a God e haiholotaꞌi huni uusungeꞌinie mai huni haꞌa-uurie mwala ni Israel. 
LUK.2.26	Aana Liꞌoa Maaꞌi e unue hunie uri e saꞌa mae ue na e kaꞌa haro leesie a Haꞌa-uuri. 
LUK.2.27	Oto Liꞌoa Maaꞌi e naꞌona a Simeon hunie Nume Maaꞌi Peine, na maholona a Josep na Meri ko toolea noꞌone mai a Jisas huni deu i sulie Haꞌatolanga a Mosis.
LUK.2.28	Oto a Simeon e aapalaa kele wee-wee, e si paalahea God, ko teꞌuri,
LUK.2.29	“Hahuꞌana Aalaha, ineu oto koni-konihe iꞌoe,
LUK.2.29	na oto ie ne kei mae ni henuelama.
LUK.2.29	Aana o deu oto
LUK.2.29	i sulie haiholotaꞌinge iꞌoe hunieu.
LUK.2.30	Aana nou leesie oto aana maaku
LUK.2.30	a Haꞌa-uuri nge o uusungeꞌinie mai.
LUK.2.31	Ingeie oto kei haꞌa-uurie mwala iꞌoe.
LUK.2.32	Ingeie oto raa-raa hunie mo Aapoloa Aaopa,
LUK.2.32	na kei toolea mai manikuluꞌanga hunie mo iinoni iꞌoe mo Israel.”
LUK.2.33	Aamana a Jisas na nikana, kirerue ko tohungei pangataꞌinie mo ola nge a Simeon ko unuꞌi i sulie kele wee-wee. 
LUK.2.34	Oto a Simeon e si haꞌadianaꞌaraelu, na ko teꞌuri hunie a Meri, “Kele wee-wee ienini a God e lio hilisie huni haꞌa-uurie mo iini hunge ni Israel. Taꞌe ingeie kei haꞌatekehie noꞌone mo iini hunge loꞌu, aena aana ingeie kei neꞌie tolimaa a God nge kire sereꞌi lae i sulie. 
LUK.2.35	Na mo loꞌongaꞌinge mumuni mwala ngeena ke si haataꞌi i leune. Oto iꞌoe, o kei saehuu na o kei hii aaela oto mala kire otomie saemu aana naihi.”
LUK.2.36	Na ngaeta mei nao keni satana a Anna ingeie noꞌone aana maholona. A huꞌena ingeie nga propet noꞌone na ingeie kalena a Panueli, mwane aana komu a Asa. E toꞌo-toꞌo poro taane, taꞌe e iiꞌo mola peꞌie poro ingeie hunie e hiu aata halisi, 
LUK.2.37	na poro ingeie ko mae oto mwaanie, oto e si iiꞌo mola maraana. A keine e walu-aawalai helisi mwana hai e mango oto aana, na e talei oꞌoꞌo mola i Nume Maaꞌi na e palo-paloa mola a God susue aatowaa na rodo aani oolongaunge na aani aarengaꞌinge. 
LUK.2.38	Oto mola aana taꞌa-taꞌa maholoi satona, nge a huꞌena e lae mai saada na ko talaꞌai paalahea God. Oto aana mo dinge loꞌu i puri, a huꞌena ko si haꞌa-haꞌarongoa mwala uri a Jisas ingeie oto a Haꞌa-uuri. E ere urine hunie ahutana mo iini nge kire ko maaꞌoohie uri a God kei tapa oolisie mwala ni Israel.
LUK.2.39	A Josep na Meri kirerue haro asu mangoa mo ola i sulie haꞌatolanga a Aalaha, nge kire si ooli takoie huilume ikire i Nasaret hao i Kalili. 
LUK.2.40	Oto kele wee-wee ko peine taꞌe oto hao. E paine aꞌailaꞌa, na e honu aani saenanaunge, na haꞌadianaꞌanga a God e iiꞌo oto aana.
LUK.2.41	E ro mauꞌana a Jisas kirerue ko lae-lae i Jerusalem i suli helisi hunie Houlaa Ni Liumwaanie. 
LUK.2.42	Oto maholo a Jisas e hule aana aawalai helisi mwana rue, kiraelu ko lae oto loꞌu mala kirerue ko lae-lae i suli helisi. 
LUK.2.43	Maholo mo dinge paine ngeena kire mango oto, nge mwala ko si ooli takoie mo henue ikire. Taꞌe a Jisas e oore mola ue i puri taꞌau i Jerusalem, na aamana na nikana kaꞌa saie. 
LUK.2.44	Kirerue ko loꞌo-loꞌongaꞌi uri ingeie taane peꞌire i laona laeha. Kire ko lae oto hunie hai dinge laku, oto i seulehi kirerue ko si aehota loꞌohie i saana mwala ikire na mo malahude. 
LUK.2.45	Kirerue loꞌo-loꞌohie na kirerue kaꞌa lio oodoie, oto kirerue ko eelihoꞌi loꞌu hunie i Jerusalem. 
LUK.2.46	Oto i purine e oolu hei dinge e saro mango oto, nge kirerue ko si lai lio oodoie i matolana mo haꞌa-uusuli ni Jiu taꞌau i laona Nume Maaꞌi Peine, na ko rorongo i sulire peꞌi dodolosi ola aada. 
LUK.2.47	Na ahutana mwala nge kire rorongoa ere-erenga ingeie, kire ko tohungei pangataꞌinie saenanaunge ingeie oto hiitoꞌo na mo aalaminge e dauꞌine.
LUK.2.48	Aamana na nikana kirerue lae taꞌau i lio oodoie, kirerue ko tohungei pangataꞌi oto hiitoꞌo. Oto a nikana ko teꞌuri hunie, “?﻿Kaleku, e ue ni o ko teꞌurine aamereꞌi? Ineu na aamamu, mere ko tohungei heitaleꞌo peꞌi saehuunge oto hiitoꞌo.”
LUK.2.49	Oto a Jisas ko aalamirerue uuri, “?﻿E ue nge more ko heitaleau urine? ?﻿Uri more kaꞌa saie ike leu i sapeku hunie ne ke iiꞌo i nume Aamaku?” 
LUK.2.50	Taꞌe kirerue kaꞌa rongo saie ike nga taa e unue.
LUK.2.51	Oto a Jisas e si eelihoꞌi peꞌirerue hunie i Nasaret, aana e tola i sulirerue. A nikana ko talei loꞌo-loꞌongaꞌi mola i sulie mo ola e rau ngeena i saena. 
LUK.2.52	Oto a Jisas ko si peine taꞌe peꞌi saenanaunge oto loꞌu liutaa. Na a God ko tohungei saemango oto hiitoꞌo haahie, na mwala ko meni ilenimwaꞌe oto noꞌone haahie.
LUK.3.1	Oto e hule aana aawalai helisi mwana lime aana mo helisi nge a Taebirias e inemauri haahie aalahanga mo Rom. Aana maholona a Pontias Paelat ko aalaha haahie poꞌo ni henue i Jiudia, na a Herod Antipas ko aalaha haahie poꞌo ni henue i Kalili. A Pilip, aasine a Herod, ko aalaha haahie e ro poꞌo ni henue i Iturea na i Trakonaetis, na a Lisanias ko aalaha haahie poꞌo ni henue i Abilin. 
LUK.3.2	E ro naꞌohai pris mo Jiu aana maholona oto a Anas na a Kaiapas. Aana maholona, nge mei wala e si uure mwaanie a God hunie a Jon kalena Sekaraea, na ingeie i laona hanuesala.
LUK.3.3	Oto a Jon ko lae oto i sulie ahutana mo henue kali-kelie wai peine i Jodan na ko tarohaꞌinie hunie mwala uri kire ke aaliꞌu toꞌohuu mwaanie oorahaꞌaa, nge kire ke si loto maaꞌi hunie a God ke saeꞌaasie mo oorahaꞌaa ikire. 
LUK.3.4	E asuie oto urine mala uusulana e lae i laona uusu-uusu a Propet Aesaea aana e unue uuri, 
LUK.3.7	Mwala oto hunge kire lae mai saana a Jon hunie ke loto maaꞌi aada. Oto e si teꞌuri mola hunire, “!﻿Iꞌomu oto mo mwaa ala-ala! ?﻿Omu ko loꞌo-loꞌongaꞌi uri mala omu ko loto maaꞌi haꞌalaa, omu ko tehisie saewasunge a God nge kei lae maine? 
LUK.3.8	!﻿E aasa! Taꞌe omu ke hungu eeni hue-huei ola diana i laona mau-meuringe iꞌomu huni haataꞌinie uri omu oonisae toꞌohuu oto mwaanie ahutana mo oorahaꞌaanga iꞌomu. Na mwaanie omu loꞌo-loꞌongaꞌinie uri omu kei tehisie saewasunge a God aena aana omu hute aana komu a Ebraham. Leune e saꞌa peꞌiꞌomu ike aana no ko unue huniꞌomu uri a God e sai huꞌisie mola mo heu ienini hunie kire ke neꞌi iinoni haalu hunie komu a Ebraham. 
LUK.3.9	Aana a God e urihana mwane e neꞌi aakau oto aana hau tou-tohu i aeꞌaena mo ei, na mo ei nge kire kaꞌa hungu ike aani hue-huei ei diana, kei tohu aasiꞌi na aasileni kei lae i laona dunge.”
LUK.3.10	Oto mwala ko dolosi aana uuri, “?﻿Nge ko urine, nga taa kaꞌu melu ke si esuie?”
LUK.3.11	Oto a Jon ko aalamire ko teꞌuri, “A tei ko toꞌo aana nga ro toꞌoni, ke niie nga iini nana iinoni nge e kaꞌa toꞌo aana ike nga iini. Na a tei ko toꞌo ngaulaa, ke nii-niiꞌi noꞌone urine.”
LUK.3.12	Ngaeta mwala susulu toꞌoha hunie aalahanga ni Rom kire lae noꞌone mai uri hunie a Jon ke loto maaꞌi aada. Oto kire ko dolosi aana uuri, “?﻿Haꞌa-uusuli, oto iꞌemeelu, melu kei ue?”
LUK.3.13	Oto a Jon ko teꞌuri hunire, “Omu ke suꞌuri tola toꞌoha liutaa aana loꞌu nga taa kire hatongaꞌinie huniꞌomu mwaanie mwala.”
LUK.3.14	Ngaeta mo ramo ko dolosi noꞌone aana a Jon uri, “?﻿Nge iꞌemeelu? ?﻿Melu kei ue?”
LUK.3.14	Oto ko teꞌuri hunire, “Mwaanie omu deu-deu rarahie nga iini hunie mo toꞌoha ingeie, wa omu ke ere-ere aana mola tototala. Taꞌe omu ke ilenimwaꞌe mola haahie holitemiu.”
LUK.3.15	Mwala ko meni maaꞌoohie mone a Kraes, oto kire ko loꞌongaꞌi heiliu oto i sulie a Jon. Kire ko loꞌongaꞌi oto uuri, “Ohe ingeie ni oto a Kraes.”
LUK.3.16	Oto a Jon ko si aalamire ko teꞌuri, “Ineu a Kraes haꞌike. Ineu no ko loto maaꞌi eemiu mola aani wei, taꞌe iini nge ko lae mai i puriku, e paine loꞌu liutaa aaku, hule aana ineu na nou kaꞌa diana ike malisine ne ke asu mala koni-konihe huni luhesie hoꞌohaahiꞌae ingeie. Ingeie ke si loto maaꞌi aana ngaeta mwala aana Liꞌoa Maaꞌi, na ngaeta mwala kei lotohire aana dunge ni haꞌamotaahinge. 
LUK.3.17	Ingeie ni e toꞌo aana nanamanga huni leie ahutana iinoni. Aana e urihana iinoni nge ko taꞌaasie mo hule-hulei kooni mwaanie mo tohungei ola. Oto ko si neꞌi konie mo tohungei ola i lengine haa i laona nume ni duru ingeie. Taꞌe mo hule-hulei ola aaela ngeena, nge kei uunuꞌi aana dunge nge e saꞌa mwaꞌa ike loꞌu.”
LUK.3.18	Mo tala hunge a Jon Loto Maaꞌi e lae peꞌi laeliwala aana Tataroha Diana hunie mwala aani, na huni ere haꞌasusue mwala. 
LUK.3.19	Na e tohungei ere aana a Herod Antipas hiitoꞌo haahie e toꞌo aana loꞌu mola a Herodias, huꞌe a mwane aasine. Na e ere aana noꞌone a Herod haahie ahutana mo ola aaela e dau huꞌisiꞌi. 
LUK.3.20	Oto a Herod e si sapeie loꞌu mo aaelanga ngeena aana e neꞌie a Jon i laona nume ni hoꞌo.
LUK.3.21	Maholo kire kaꞌa neꞌie ue a Jon i laona nume ni hoꞌo, ngaeta hai dinge e loto maaꞌi aana mwala, na e loto maaꞌi loꞌu aana a Jisas. Na aana maholo a Jisas ko aarea a God, nge i Lengi e si taha, 
LUK.3.22	na Liꞌoa Maaꞌi e siho mai i lengine mala hiroikuu. Oto mei wala e uure mai Lengi, na ko teꞌuri, “Iꞌoe oto hahuꞌana kaleku, na nou tohungei manata diana huniꞌo, na no ko ilenimwaꞌe oto liutaa haahiꞌo.”
LUK.3.23	Maholo a Jisas e aehotaa asunge ingeie, na ola mala e oolu aawalai helisi mola ue e mango aana, na mwala e loꞌongaꞌi uri ingeie kalena Josep.
LUK.3.23	A Josep e uure mwaanie a Hilae.
LUK.3.24	A Hilae e uure mwaanie a Matat.
LUK.3.24	A Matat e uure mwaanie a Livae.
LUK.3.24	A Livae e uure mwaanie a Melkae.
LUK.3.24	A Melkae e uure mwaanie a Janae.
LUK.3.24	A Janae e uure mwaanie a Josep.
LUK.3.25	A Josep e uure mwaanie a Matataeas.
LUK.3.25	A Matataeas e uure mwaanie a Emos.
LUK.3.25	A Emos e uure mwaanie a Neham.
LUK.3.25	A Neham e uure mwaanie a Eslae.
LUK.3.25	A Eslae e uure mwaanie a Nagae.
LUK.3.26	A Nagae e uure mwaanie a Meata.
LUK.3.26	A Meata e uure mwaanie a Matataeas.
LUK.3.26	A Matataeas e uure mwaanie a Semein.
LUK.3.26	A Semein e uure mwaanie a Josek.
LUK.3.26	A Josek e uure mwaanie a Joda.
LUK.3.27	A Joda e uure mwaanie a Joanan.
LUK.3.27	A Joanan e uure mwaanie a Risa.
LUK.3.27	A Risa e uure mwaanie a Serababel.
LUK.3.27	A Serababel e uure mwaanie a Sialtiel.
LUK.3.27	A Sialtiel e uure mwaanie a Nirae.
LUK.3.28	A Nirae e uure mwaanie a Melkae.
LUK.3.28	A Melkae e uure mwaanie a Adae.
LUK.3.28	A Adae e uure mwaanie a Kosam.
LUK.3.28	A Kosam e uure mwaanie a Elmadam.
LUK.3.28	A Elmadam e uure mwaanie a Ere.
LUK.3.29	A Ere e uure mwaanie a Josua.
LUK.3.29	A Josua e uure mwaanie a Eliesa.
LUK.3.29	A Eliesa e uure mwaanie a Jorim.
LUK.3.29	A Jorim e uure mwaanie a Matat.
LUK.3.29	A Matat e uure mwaanie a Livae.
LUK.3.30	A Livae e uure mwaanie a Simeon.
LUK.3.30	A Simeon e uure mwaanie a Jiuda.
LUK.3.30	A Jiuda e uure mwaanie a Josep.
LUK.3.30	A Josep e uure mwaanie a Jonam.
LUK.3.30	A Jonam e uure mwaanie a Elaeakim.
LUK.3.31	A Elaeakim e uure mwaanie a Milia.
LUK.3.31	A Milia e uure mwaanie a Mena.
LUK.3.31	A Mena e uure mwaanie a Matata.
LUK.3.31	A Matata e uure mwaanie a Netan.
LUK.3.31	A Netan e uure mwaanie a Deved Inemauri.
LUK.3.32	A Deved Inemauri e uure mwaanie a Jesi.
LUK.3.32	A Jesi e uure mwaanie a Obed.
LUK.3.32	A Obed e uure mwaanie a Boas.
LUK.3.32	A Boas e uure mwaanie a Salmon.
LUK.3.32	A Salmon e uure mwaanie a Nason.
LUK.3.33	A Nason e uure mwaanie a Aminadab.
LUK.3.33	A Aminadab e uure mwaanie a Admin.
LUK.3.33	A Admin e uure mwaanie a Anae.
LUK.3.33	A Anae e uure mwaanie a Hesron.
LUK.3.33	A Hesron e uure mwaanie a Pires.
LUK.3.33	A Pires e uure mwaanie a Jiuda.
LUK.3.34	A Jiuda e uure mwaanie a Jekob.
LUK.3.34	A Jekob e uure mwaanie a Aesak.
LUK.3.34	A Aesak e uure mwaanie a Ebraham.
LUK.3.34	A Ebraham e uure mwaanie a Tera.
LUK.3.34	A Tera e uure mwaanie a Neho.
LUK.3.35	A Neho e uure mwaanie a Sirag.
LUK.3.35	A Sirag e uure mwaanie a Riu.
LUK.3.35	A Riu e uure mwaanie a Pileg.
LUK.3.35	A Pileg e uure mwaanie a Eba.
LUK.3.35	A Eba e uure mwaanie a Sila.
LUK.3.36	A Sila e uure mwaanie a Keinan.
LUK.3.36	A Keinan e uure mwaanie a Afaksad.
LUK.3.36	A Afaksad e uure mwaanie a Siem.
LUK.3.36	A Siem e uure mwaanie a Noa.
LUK.3.36	A Noa e uure mwaanie a Lamek.
LUK.3.37	A Lamek e uure mwaanie a Metusala.
LUK.3.37	A Metusala e uure mwaanie a Inok.
LUK.3.37	A Inok e uure mwaanie a Jered.
LUK.3.37	A Jered e uure mwaanie a Mahelalel.
LUK.3.37	A Mahelalel e uure mwaanie a Kenan.
LUK.3.38	A Kenan e uure mwaanie a Enos.
LUK.3.38	A Enos e uure mwaanie a Set.
LUK.3.38	A Set e uure mwaanie a Adam.
LUK.3.38	A Adam e uure mwaanie a God.
LUK.4.1	Oto a Jisas e aalihoꞌi mwaanie wai i Jodan, na Liꞌoa Maaꞌi e iiꞌo oto peꞌie, e si toolea taꞌau i henuesala. 
LUK.4.2	Na a Satan e malaahongana hunie hai aawalai hei dinge, na e kaꞌa hikana nga mei ngeulaa aana maholona, oto ko hiolo.
LUK.4.3	Oto a Satan ko teꞌuri hunie, “Mala o ko neꞌie Kalena God toꞌohuu, o ke unue ho heu ie ke neꞌi bred.”
LUK.4.4	Taꞌe a Jisas e aalamie mola uuri, “Mo Uusu-uusu Maaꞌi e unue uuri, 
LUK.4.5	Oto a Satan ko heꞌi toolea loꞌu taꞌau, na ko tolana haataꞌi lau-leu oto aana ahutana mo aalahanga aana walumalau hunie. 
LUK.4.6	Oto a Satan ko heꞌi teꞌuri loꞌu hunie, “Nou sai niie ahutana mo aalahanga ie namue peꞌie manikuluhaꞌani hunie o ke paine haahiꞌi, aana niilana e lae oto hunieu uri ineu ne ke si niiꞌi hunie taꞌena nga iini i sulie saeku. 
LUK.4.7	Oto mala uri o kei pouruuru ni haꞌamaꞌunge aaku na o kei palo-paloau, nge ne kei niie ahutana mo ola ienini namue.”
LUK.4.8	Oto a Jisas ko aalamie loꞌu uuri, “Mo Uusu-uusu Maaꞌi e unue uuri, 
LUK.4.9	Oto a Satan ko heꞌi toolea loꞌu a Jisas taꞌau i Jerusalem, na ko lai haꞌa-uuresie oto taꞌau i lengine ho susumaa aana Nume Maaꞌi Peine, ko si teꞌuri loꞌu hunie, “Mala o ko neꞌie Kalena God toꞌohuu, o ke toliꞌaasiꞌo uure i lengi i leu hunie o ke teke hao i aano. 
LUK.4.10	Aana mo Uusu-uusu Maaꞌi e unue uuri, 
LUK.4.12	Oto a Jisas ko aalamie loꞌu a Satan ko teꞌuri, “Taꞌe mo Uusu-uusu Maaꞌi e unue noꞌone uuri, 
LUK.4.13	Oto maholo a Satan e malaahongana a Jisas aana mo tala ngeena mango, nge e si lae mwaanie a Jisas, ko lai maaꞌoohie nga maholo aaopa huni malaahongana loꞌu.
LUK.4.14	A Jisas e aalihoꞌi loꞌu hunie poꞌo ni henue i Kalili, na e honu oto aana nanamanga aana Liꞌoa Maaꞌi. Oto tarohaꞌana e si taro i sulie ahutana mo henue aana poꞌo ni henuena. 
LUK.4.15	Na a Jisas e aehota haꞌa-haꞌa-uusuli i laona mo nume ni palo-palo na ahutana mwala kire ko meni lahea.
LUK.4.16	Oto a Jisas e aalihoꞌi loꞌu i Nasaret, huilume nge e paine taꞌe aana. Oto aana Dinge Maaꞌi Mo Jiu, e lai sili weu i nume ni palo-palo ikire oto mala ko lae-lae tarau, na e uure i lengi huni saaie mo Uusu-uusu Maaꞌi. 
LUK.4.17	Oto kire ko niie uusu-uusu hio-hio a Propet Aesaea hunie, na ko tahanie oto aana leu nge e uusue uuri, 
LUK.4.20	Oto a Jisas e si lulungie uusu-uusu hio-hio, ko niie hunie iini ko hei raretaꞌi aana nume ni palo-palo ngeena, na ko iiꞌo oto i aano huni haꞌa-uusuli. Maholona oto ahutana mwala i laona nume ni palo-palo ngeena kire ko si meni lio hahuroto oto aana.
LUK.4.21	Oto a Jisas ko aehota ere-ere hunie mwala e loko ngeena na ko teꞌuri, “Mei wala aana mo Uusu-uusu Maaꞌi nge omu si kele rongoa saailana e lae namiu ngeena, ko oa oto huniꞌomu siꞌiri.”
LUK.4.22	Oto ahutana mwala ngeena kire ko si meni lahea oto peꞌi pangataꞌinilana mo eehuꞌi wala nge ko unuꞌine, taꞌe kire ko unue loꞌu uuri, “A mwane ngeena, ingeie kalena Josep mola ni ngeena.”
LUK.4.23	Oto a Jisas ko teꞌuri hunire, “Nou saie mola karaꞌinie omu kei unue mei wala ni aalahuunge ngeena hunieu uuri, ‘Mwane kure-kure, o ke haꞌa-uuriꞌo kaꞌu.’ Aana omu ko loꞌongaꞌinie mola uri, e lae otoi diana uri mo huꞌi-huꞌite nge omu rongoa nou esuiꞌi keꞌu hai Kapaneam, ne ke asuiꞌi loꞌu mei leu. 
LUK.4.24	Taꞌe no ko unue oto huniꞌomu uri mwala aana tohungei henue nga propet, e aasa oto hunie kire ke haꞌamaꞌu aana wa kire ke rongo hunie. 
LUK.4.25	Nga taa no ko unue ie e toꞌohuu. Aana maholo pongine a Propet Elaeja, mo nao keni hunge kire oꞌoꞌo i Israel. Aana maholona e kaꞌa nemo ike hunie e oolu helisi peꞌie e oono waro-waro, na hiolonga paine e toolea ahutana hanue. 
LUK.4.26	Taꞌe hule aana uusungeꞌinilana Elaeja e kaꞌa lae ike i saana nga taꞌa-taꞌa iini aada. Uusungeꞌinilana e lae mola huni peꞌie mei nao keni aana huilume mo puꞌo wau i Serepat aana poꞌo ni henue i Saedon. 
LUK.4.27	Na aana maholo pongine a Propet Elaesa mwala hunge ni Israel kire toꞌo aana maelaa ni osa, taꞌe e kaꞌa haꞌa-uurie ike nga iini aada. Taꞌa-taꞌa iini e haꞌa-uurie oto a Neman, mwane aana aalahanga mo puꞌo i Siria.”
LUK.4.28	Oto maholo mwala i laona nume ni palo-palo ngeena kire rongoa walu ola ienini, kire ko si tohungei saewasu. 
LUK.4.29	Oto kire tauleꞌi, kire ko oohea oto taꞌau i lengine tolana uuwo nge hanue ikire e iiꞌo aana, aena aana kire sasare pwelusie i kere-kerena maoꞌi aana leu e aasa. 
LUK.4.30	Taꞌe maholo kire hule aana leune, a Jisas e liu mola i matolada, e si lae mwaanire.
LUK.4.31	Oto a Jisas e si lae hunie huilume i Kapaneam aana poꞌo ni henue i Kalili. Na aana Dinge Maaꞌi Mo Jiu e si haꞌa-uusulie mwala. 
LUK.4.32	Ahutana mwala ko tohungei pangataꞌinie haꞌa-uusulinge ingeie, aana ko haꞌa-uusuli aana nanamanga.
LUK.4.33	Na nga mwane liꞌoa aaela aana ingeie noꞌone wau i laona nume ni palo-palo aana maholona. A mwaena ko toolea oto aawaranga paine na ko unue uuri, 
LUK.4.34	“!﻿Aaia! !﻿Jisas ni Nasaret! ?﻿O kei ue emeelu loꞌu eena? ?﻿Ohe o lae oto mai huni waeliꞌemeelu ni ngeena? Ineu nou saiꞌo mola. Iꞌoe iini maaꞌi a God.”
LUK.4.35	Oto a Jisas ko si ere aana liꞌoa aaela ngeena ko teꞌuri, “O ke rohu oto, na o ke lae mwaanie a mwane ngeena.” Oto liꞌoa aaela ngeena e kaꞌa waelie loꞌu a mwaena, taꞌe e si reputeꞌinie mola hai aano i matolana mwala na ko iisitaa oto mwaanie.
LUK.4.36	Ahutana mwala ko si meni pangataꞌi na kire ko ere hailiu oto i matolada uuri, “?﻿Nga mei haꞌa-uusulinge uri taa ni ienini? Aana a mwane ie e toꞌo aana nanamanga huni ere aana mo liꞌoa aaela peꞌie mei wala e saka, oto kire iisitaa oto.” 
LUK.4.37	Oto tataroha aana Jisas ko si tatangasie oto ahutana poꞌo ni henuena.
LUK.4.38	Oto a Jisas e uure mwaanie nume ni palo-palo mo Jiu ko si lai sili i nume a Saemon. Keni hungaona Saemon ko tohungei mataꞌi oto hiitoꞌo, oto mwala ko aitanaie Jisas uri ke peꞌie. 
LUK.4.39	Oto e lae wau i uure i sulie tahe a huꞌena, ko si ere aana mataꞌi ngeena uri ke lae mwaanie. Mataꞌi ngeena e lae oto mwaanie a huꞌena, na e tolana taꞌelaꞌi, na ko raretaꞌinire oto.
LUK.4.40	Oto aana maholo ko seulehi oto, mwala e toꞌo aana mo iini ko mweri aani maelaa hai aaopaꞌi kire ko toolera oto mai saana a Jisas. Na e hele i sapeda aana nimana, na ko haꞌa-uurire oto. 
LUK.4.41	Mo iini hunge mo liꞌoa aaela e iisitaa noꞌone mwaanire, na kire ko aawara uuri, “!﻿Iꞌoe oto Kalena God!” Taꞌe a Jisas e ere aada mwaanie uri kire heꞌi unue loꞌu nga mei wala, aana kire saie uri ingeie ni oto a Kraes.
LUK.4.42	Oto e dangi hoꞌowa, a Jisas e uure mwaanie huilumena ko si lae huni iiꞌo maraana aana nga leu, taꞌe mwala ko loꞌohie loꞌu mola. Maholo kire lio oodoie, oto kire ko sare uure honosie uri mwaanie e heꞌi lae loꞌu mwaanire. 
LUK.4.43	Taꞌe a Jisas e teꞌuri hunire, “Ne kei lae peꞌi laeliwala noꞌone aana Tataroha Diana aana Aalahanga God nana ngaeta mo henue, aena aana leune mone a God e uusungeꞌinieu mei.” 
LUK.4.44	Oto a Jisas e si lae peꞌi laeliwala i laona ahutana mo nume ni palo-palo mo Jiu ahusie oto ahutana hanue i Jiudia.
LUK.5.1	Ngaeta hai dinge a Jisas e uure i reune Aasi I Kalili na mwala hunge kire loko noꞌone mai saana. Oto mwala ngeena kire ko uure suꞌu-suꞌuie, aena aana kire ko sare rongoa walana God. 
LUK.5.2	Oto a Jisas e leesie e ro iiola kire ooke puri eeni hai oone, na mwala wee-weesi e lae oto mwaaniꞌi aana kire ko hodalie mo huꞌo ikire. 
LUK.5.3	A Jisas e hane i laona ngaeta iiola, iini a Saemon, na ko unue hunie uri ke kele uusue wau mwaanie oone. Oto e iiꞌo i laona iiola, ko si haꞌa-uusulie mwala.
LUK.5.4	Maholo e ere-ere mango nana mwala, e si unue hunie a Saemon uuri, “O ke dau suꞌuweu aana leu kokoro, na omu ke aatongie huꞌo i eesi hunie nga mo iiꞌe.”
LUK.5.5	Oto a Saemon ko aalamie na ko teꞌuri, “Poro paine, melu haꞌaweoꞌemeelu kaꞌu aani lionga haidengieꞌi, na melu kaꞌa kele saunie ike nga mei ola. Taꞌe i sulie walamu, nge ne kei heꞌi aatongie loꞌu huꞌo.”
LUK.5.6	Oto kire ko aatongie loꞌu huꞌo, na kire ko si weꞌi haahie mo iiꞌe oto hunge, hule aana huꞌo na ko karaꞌi haka oto loꞌu. 
LUK.5.7	Oto kire soie mo oada aana ngaeta iiola huni lae mai peꞌire. Mo oada kire lae mai saada, kire ko si haꞌahonue ahutana e ro iiola aani iiꞌe, hule aana kire ko karaꞌi dodo oto.
LUK.5.8	Maholo a Saemon Pita e leesie nga taa e rau ngeena, oto ko si pouruuru i naꞌona Jisas na ko teꞌuri, “O ke lae mwaanieu Aalaha, aana ineu iinoni ni oorahaꞌaa.” 
LUK.5.9	Aana a Pita na mo iini loꞌu peꞌie kire ko si meni pangataꞌinie mo iiꞌe oto hunge nge kire waꞌi haahiꞌine. 
LUK.5.10	A Jemes na a Jon, e ro kalena Sebedi, e ro oana a Saemon na kirerue ko tohungei pangataꞌi noꞌone.
LUK.5.10	Oto a Jisas ko teꞌuri hunie a Saemon, “Mwaanie o maꞌu-meꞌu. Uure siꞌiri pwau weu, o kei neꞌi iinoni wee-weesi oto hunie mo iinoni.” 
LUK.5.11	Oto kire ookea mo iiola i oone, na kire toli puri aana toꞌo-toꞌolada, kire si lulu i sulie a Jisas.
LUK.5.12	Ngaeta maholo a Jisas e iiꞌo aana ngaeta huilume na mwane ko sapesalu aana maelaa ni osa, ingeie noꞌone i leune. Oto maholo a mwaena e leesie a Jisas, ko si lai pouruuru honosie na ko haꞌatohu aana uuri, “Aalaha ineu, mala o ko mwaꞌe-mwaꞌe, o ke kuraa sapeku hunie ne ke rereꞌa adona iiꞌonga loꞌu peꞌie mwala a God.”
LUK.5.13	Oto a Jisas e si susueꞌinie wau nimana huni hele i sapena mwaena, na ko aalamie uuri, “Iau, nou mwaꞌe-mwaꞌe taane. Sapemu ke mola oto.” Oto maelaa ni osa ngeena e tolana mango oto mwaanie.
LUK.5.14	Oto a Jisas ko si teꞌuri hunie, “Mwaanie o haꞌa-haꞌarongoa nga iini aana nga taa e rau. Taꞌe o ke oodo mola i saana mo pris hunie kire ke saie uri sapemu e mola oto. Na o ke niie uuraaꞌinge hunie a God mala mo Haꞌatolanga a Mosis e unue. Urine ahutana mwala kire ke si meni saie uri sapemu e mola oto.”
LUK.5.15	Taꞌe tataroha aana Jisas e si taro hiitoꞌo loꞌu mola, nge mwala hunge e si lae mai huni rongoa Jisas, na hunie ke haꞌa-uurire mwaanie taꞌena nga maelaa. 
LUK.5.16	Taꞌe ingeie e heꞌi lae loꞌu mola mwaanire huni iiꞌo maraana huni aarengaꞌi.
LUK.5.17	Aana ngaeta hai dinge a Jisas e haꞌa-uusulie mwala, na ngaeta mo Parise na mo haꞌa-uusuli aana mo Haꞌatolanga a Mosis, ikire noꞌone i leune. Kire uure noꞌone mai mwaanie i Jerusalem na ahutana mo huilume aana mo poꞌo ni henue i Kalili na i Jiudia. Na a Jisas e toꞌo aana nanamanga a God e waꞌu huni haꞌa-uurie mo iini ko mweri. 
LUK.5.18	Ngaeta mo mwane kire lae mai na kire aangaꞌinie mwane e rarasi aana hulite. Oto mo mwaena ko sare toolea i nume hunie kire ke neꞌie i naꞌona Jisas. 
LUK.5.19	Taꞌe aena aana mwala e hunge, oto kire kaꞌa saie ike uri kire kei liu peꞌie uri taa i nume. Oto kire aangaꞌinie, kire ko si hane peꞌie mola taꞌau i koluhana nume. Oto kire si hokaꞌie koluhana nume talana mwane rarasi ngeena. Oto kire uukue mola i aano i matolana mwala i naꞌona Jisas. 
LUK.5.20	A Jisas e leesie hiiwalaimolinge mo mwane ngeena e paine, e si teꞌuri hunie mwane e rarasi ngeena, “Kaleku, mo oorahaꞌaa iꞌoe saeꞌaasileni e lae oto.”
LUK.5.21	Oto mo Parise na mo haꞌa-uusuli aana mo Haꞌatolanga a Mosis, kire ko aehota papanguru-nguru oto hunire maraadaelu uuri, “?﻿A tei mwane ni ko ere toohaꞌinie uri ingeie e paine mala God ie? Taꞌa-taꞌa iini e sai saeꞌaasi oorahaꞌaa oto mola nge a God.”
LUK.5.22	Oto a Jisas mone e saie mola mo loꞌongaꞌinge ikire, ko si teꞌuri hunire, “?﻿E ue nge omu ko loꞌo-loꞌongaꞌi oto hiitoꞌo urine? 
LUK.5.23	Omu saie kaꞌu uri erenga ni mola e mwadaꞌu, na taꞌena nga iini e sai unue mola uuri, ‘Mo oorahaꞌaa iꞌoe saeꞌaasileni e lae oto,’ na loꞌu uuri, ‘!﻿Taꞌelaꞌi! !﻿O ke lae-lae oto!’ Taꞌe huni esuie e ro mei neꞌisaenga ngeena, kire tohungei aasa oto hiitoꞌo hunie iinoni. 
LUK.5.24	Taꞌe ineu, a Kale Ni Iinoni, ne kei esuie mola mei ola hunie omu ke lio saie uri ineu, nou toꞌo aana noꞌone nanamanga huni saeꞌaasi oorahaꞌaa mai aano i leu.”
LUK.5.24	Oto a Jisas e si unue hunie mwane e rarasi ngeena uuri, “!﻿Taꞌelaꞌi! O ke toolea hulite iꞌoe na o ke lae-lae oto i nume iꞌoe.”
LUK.5.25	Oto a mwaena e tolana taꞌelaꞌi oto i naꞌona ahutada, e toolea hulite nge e eno-enohie, na ko lae oto peꞌi paalahea God i nume ingeie. 
LUK.5.26	Oto ahutana mwala ko si meni pangataꞌi, na kire ko soi haꞌamanikuluꞌaa God. Taꞌe kire ko meꞌu noꞌone, oto kire ko unue uuri, “!﻿Haꞌike eena! Mo ola e si lai lio aaopa kaꞌu kolu ko leesiꞌi siꞌiri ie.”
LUK.5.27	Oto i purine, a Jisas e si lae mwaanie huilume na ko leesie nga mwane satana a Livae e iiꞌo aana leu ingeie huni totola toꞌoha aana takis hunie aalahanga ni Rom. Oto a Jisas ko teꞌuri hunie, “O ke lulu i sulieu.” 
LUK.5.28	Oto a Livae e taꞌelaꞌi, ko toli puri oto aana toꞌo-toꞌolana na ko lulu i sulie oto.
LUK.5.29	Oto a Livae ko esuie ngaunge paine hunie a Jisas i nume ingeie, na mwala hunge kire loko aana ngaunge ngeena. Hungelana mwala e loko ngeena, ikire mwala susulu toꞌoha noꞌone. 
LUK.5.30	Aena leune, ngaeta mo iini aana mo Parise na mo haꞌa-uusuli aana mo Haꞌatolanga a Mosis kire ko upwesie mo pwaarongoisuli a Jisas uuri, “?﻿E ue nge omu ko ngeu na omu ko inu peꞌie mo iinoni oorahaꞌaala mala mo mwane susulu toꞌoha ngeena?”
LUK.5.31	Taꞌe a Jisas ko aalamire uuri, “Iinoni nge e awaa mola saꞌa saetoꞌo aana ike mwane kure-kure, taꞌe iini nge ko maelaaꞌa haꞌalaa. 
LUK.5.32	Nou lae mai huni haaraie mo iinoni oorahaꞌaa ke oonisae, na nou kaꞌa lae ike mai huni haaraie mo iini kire unue kire diana oto.”
LUK.5.33	Oto ngaeta mo iini ko unue hunie a Jisas uuri, “Mo pwaarongoisuli a Jon nge kire ko oolo-oolongau tarau, hunie aarengaꞌinge. Mo iini ikire mo Parise na kire ko teteꞌurine noꞌone. ?﻿Taꞌe e ue nge mo pwaarongoisuli iꞌoe kire ko talei ngeu-ngeu na inu-inu mola?”
LUK.5.34	Oto a Jisas ko aalamire uuri, “?﻿Mo malahune a poro haalu kire kei saehuu uri taa na kire ko ngeu-ngeu ue aana ngauhe ni haꞌarurunge na a poro haalu e iiꞌo ue peꞌire? 
LUK.5.35	Taꞌe kei hule aana hai dinge nge kire kei toolea poro haalu mwaanire, nge kire ke si oolongau taane.”
LUK.5.36	Oto a Jisas ko heꞌi unue loꞌu mei wala ni aalahuunge ie i sulie haꞌa-uusulinge haalu ingeie hunire uuri, “Nga iini e saꞌa aꞌarie ike nga leu aana toꞌoni haalu huni loꞌamenaa nga toꞌoni lalahuꞌe. Mala uri kei teꞌurine, ko waelie mola toꞌoni haalu ni ngeena, aena aana mei loꞌamena haalu e saꞌa sada ike peꞌie toꞌoni lalahuꞌe. 
LUK.5.37	Wa uri nga iini saꞌa huie ike waen haalu i laona mo ateꞌa lalahuꞌe nge kire asuiꞌi eeni teꞌe-teꞌei nanikot. Mala kei teꞌurine, ahutana e ro mei ola ngeena kei meni aaela, aana waen haalu kei hokaꞌie mola mo teꞌe-teꞌei olana, oto waen ko si aahe aasie mola. 
LUK.5.38	!﻿Haꞌike! Taꞌe neꞌi-neꞌie oto waen haalu i laona mo ateꞌa aani teꞌe-teꞌei nanikot haalu haliꞌite. 
LUK.5.39	Taꞌe omu saie mone tolahana mo iinoni. Kire kei sereꞌinie haꞌa-uusulinge haalu ineu mala mwala kaꞌa saetoꞌo aana ike waen haalu i purine inuhilana waen lalahuꞌe.”
LUK.6.1	Ngaeta Dinge Maaꞌi Mo Jiu a Jisas e lai liu i laona mo hohola aani ola mala kooni. Oto mo pwaarongoisuli ingeie kire ko aroa mo hue-huei ola, kire taꞌaasie hule-huleni, oto kire ko ngeuꞌi. 
LUK.6.2	Oto ngaeta mo Parise kire ko dolosi uuri, “?﻿E ue nge omu ko deu esunge mola aana Dinge Maaꞌi ikie, mei ola e aapu aana Haꞌatolanga a Mosis?”
LUK.6.3	Oto a Jisas e aalamire ko teꞌuri, “Omu saie taane nga taa nge a Deved Inemauri e asuie, aana maholo ingeie na ngaeta mo iini loꞌu peꞌie kire hiolo. ?﻿Taꞌe e ue ni omu kaꞌa rongo saie ike neꞌisaenga aana? 
LUK.6.4	A Deved e lae sili i laona nume maaꞌi a God, na e ngaue ho bred maaꞌi, ola niilana e lae hunie a God. Taꞌe mo Haꞌatolanga a Mosis e unue e kaꞌa malisine ike ke ngaue, aana taꞌe mo pris haliꞌite kire sai ngaue taungei bred maaꞌi urine. Na a Deved e nii noꞌone ana mo iini kire lae peꞌie. Taꞌe maꞌalana e urine, a God kaꞌa leie ike haahie.” 
LUK.6.5	Oto a Jisas ko heꞌi teꞌuri loꞌu hunire, “Ineu a Kale Ni Iinoni oto nou aalaha haahie Dinge Maaꞌi.”
LUK.6.6	Oto aana ngaeta Dinge Maaꞌi Mo Jiu loꞌu, a Jisas e lai sili i nume ni palo-palo huni haꞌa-uusulie mwala. Na ngaeta mwane i leune kiꞌine i pwalo-pwalona e heko. 
LUK.6.7	Oto mo Parise na mo haꞌa-uusuli aana mo Haꞌatolanga a Mosis, kire ko talei toꞌo-toꞌomaaie ohe kei haꞌa-uurie a mwaena aana Dinge Maaꞌi, aana kire sare leesie uri a Jisas ke dau aaelasie nga mei ola hunie kire ke ere aana na kire ke toolea huni leie haahie.
LUK.6.8	Taꞌe a Jisas e saie mone mola loꞌongaꞌinge ikire, ko si teꞌuri hunie mwane kiꞌine e heko ngeena, “O ke uure kaꞌu i naꞌona mwala.” Oto a mwaena e taꞌelaꞌi, e si uure haadaꞌi i naꞌona mwala. 
LUK.6.9	Oto a Jisas ko teꞌuri hunie mo iini kire ko upwesie ngeena, “Taꞌa-taꞌa mei ola nou sare dolosie aamiu. ?﻿Nga taa ni Haꞌatolanga ikolu e toliꞌaasie huni esuie aana Dinge Maaꞌi? ?﻿Huni peꞌie iinoni wa huni waelie mola? ?﻿Huni haꞌa-uurie iinoni wa huni horoꞌie?” 
LUK.6.10	E ere mango urine, ko si toꞌomaaie nga iini, na e toꞌomaaie loꞌu nga iini. E toꞌomaaire mango, oto ko unue hunie mwane kiꞌine e heko ngeena uuri, “O ke lalaaꞌinie kiꞌimu.” Oto a mwaena ko lalaaꞌinie kiꞌine, na e diana oto loꞌu.
LUK.6.11	Oto mo Parise na mo haꞌa-uusuli aana mo Haꞌatolanga a Mosis kire ko tohungei saewasu, na kire ko aehota ere oto i matolada maraada uuri, “?﻿Ohe kolu kei uaa kaꞌu a mwane ngeena?”
LUK.6.12	Aana maholona a Jisas e hanetaa taꞌau i lengine ngaeta uuwo huni aarengaꞌi. E iiꞌo taꞌau i leune hai rodo laku aani aarengaꞌinge hunie a God. 
LUK.6.13	Oto e dangi hoꞌowa e soie mo iini ko lulu i sulie mai i saana, ko si lio hilisie aawalai mwane mwana rue mwaanire, na ko haaraꞌinire aana mo hurulaꞌaa. 
LUK.6.14	Na satana aawalai mwane mwana rue ngeena e uuri,
LUK.6.14	a Saemon nge a Jisas e heꞌi haaraꞌinie loꞌu aana a Pita,
LUK.6.14	na a Andru aasine,
LUK.6.14	na a Jemes,
LUK.6.14	na a Jon,
LUK.6.14	na a Pilip,
LUK.6.14	na a Batolomiu,
LUK.6.15	na a Matiu,
LUK.6.15	na a Tomas,
LUK.6.15	na a Jemes kalena Alpeas
LUK.6.15	na a Saemon, ngaeta iini aana pulitaa nge ko sare haiseuni huni taꞌaasie aalahanga ni Rom mwaanie hanue i Israel,
LUK.6.16	na a Jiudas kalena Jemes,
LUK.6.16	na a Jiudas Iskariot iini oto e pweloa Jisas.
LUK.6.17	Oto a Jisas na mo hurulaꞌaa ingeie kire siho mai mwaanie uuwo, kire si lae mai uure i laona mei oote. Aana maholona nge mwala hunge aana mo iini ko lulu i sulie a Jisas kire si loko mai i saana. Mwala hunge kire loko noꞌone uure mai mwaanie i Jerusalem na mwaanie ahutana oto poꞌo ni henue i Jiudia na mwaanie mo henue i sulie hatalea i Taea na i Saedon. 
LUK.6.18	Mwala ngeena kire lae mai huni rongoa a Jisas ko haꞌa-uusuli, na uri hunie haꞌa-uurilada ke lae mwaanie mo maelaa ikire. Mo iini ko siꞌohaꞌa aana mo liꞌoa aaela e hite aada na kire hule noꞌone, oto a Jisas e haꞌa-uurire. 
LUK.6.19	Ahutana mwala kire mani deu-deu uri kire ke kopi mola aana a Jisas, aena aana nanamanga ingeie ko haꞌa-uurie ahutana mo maelaa ikire.
LUK.6.20	Na a Jisas e toꞌo-toꞌomaaie mo pwaarongoisuli ingeie, ko si unue hunire uuri,
LUK.6.20	“Deidehiꞌomu mo iini nge omu meitale,
LUK.6.20	aena aana Aalahanga a God oto toꞌolamiu.
LUK.6.21	Deidehiꞌomu mo iini nge omu ko hiolo oto ie,
LUK.6.21	aena aana omu kei pote taane.
LUK.6.21	Deidehiꞌomu mo iini nge omu ko ngara-ngara oto ie,
LUK.6.21	aena aana omu kei mwesi taane.
LUK.6.22	Deidehiꞌomu mo iini nge mwala ko maalelediꞌomu, na kire ko teungeꞌiniꞌomu, na kire ko ere aaelasiꞌomu uri iꞌomu mo iinoni aaela aana omu ko lulu i sulieu a Kale Ni Iinoni.
LUK.6.23	Omu ke tohungei ilenimwaꞌe aana maholona na omu ke mao-mao peꞌi saediananga,
LUK.6.23	aena aana waaitemiu e paine oto taꞌau i Lengi.
LUK.6.23	Na urine e haataꞌi diana aana uri omu urihana mo propet a God oto i naꞌo,
LUK.6.23	aana mo weuwada i naꞌo kire taungeꞌinire noꞌone urine.
LUK.6.24	Taꞌe aama-aamasilemiu mo iini omu toꞌo-toꞌo oto,
LUK.6.24	aana ahutana walu ola e mani mwadaꞌusiꞌomu mango oto, taꞌe aasanga paine kei reꞌusiꞌomu taane.
LUK.6.25	Aama-aamasilemiu mo iini omu ko pote oto ie,
LUK.6.25	aana omu kei saronai hiolo taane.
LUK.6.25	Aama-aamasilemiu mo iini omu ko mwesi peꞌi saediananga aana maholo ienini,
LUK.6.25	aana omu kei saronai saehuu peꞌi ngara aamasiꞌomu taane.
LUK.6.26	Aama-aamasilemiu maholo mwala ko ere haꞌadianaꞌaꞌomu,
LUK.6.26	aana leune e haataꞌi diana aana uri omu meni sada oto peꞌie mo propet eero-eero i naꞌo, i sulie taꞌa-taꞌa taungei olana e rau keꞌu noꞌone aada.”
LUK.6.27	Oto a Jisas e heꞌi unue loꞌu uuri, “Taꞌe ineu no ko unue huniꞌomu, mo iini omu ko pwaarongoa ere-erenga ineu, uri omu ke manata diana noꞌone hunie mo maelonga iꞌomu. Omu ke dau diana hunie mo iini ko maalelediꞌomu. 
LUK.6.28	Omu ke aitanaie a God hunie ke haꞌadianaꞌaa mo iini ko ere aaelasiꞌomu, na omu ke aarengaꞌi talana mo iini ko teungeꞌiniꞌomu. 
LUK.6.29	Mala nga iini ko mwakataꞌiniꞌo aani hidelilana papalimu, nge o ke toliꞌaasie ngaeta poꞌo ni papali loꞌu hunie. Mala nga iini ko toolea toꞌoni ni eeluhi iꞌoe, toliꞌaasie noꞌone toꞌoni ni lengi iꞌoe hunie. 
LUK.6.30	Omu ke nii-nii hunie taꞌena nga iini ko suke aamiu. Mala uri nga iinoni ko toolea nga mei ola iꞌoe, suꞌuri suke aalihoꞌi loꞌu aana. 
LUK.6.31	Mo ola nge saemiu mwala ke dauꞌi huniꞌomu, nge iꞌomu noꞌone omu ke dauꞌi hunie mwala. 
LUK.6.32	?﻿Aana mala uri omu kei manata diana mola hunie mo iini e manata diana huniꞌomu, omu unue uri a God kei haꞌadianaꞌaꞌomu haahie leune? !﻿Haꞌike oto ooꞌoo! Aena aana mo iinoni oorahaꞌaa na kire ko maa-manata diana noꞌone mola urine hunie mo iini e manata diana hunire. 
LUK.6.33	?﻿Na mala uri omu kei deu diana mola hunie mo iini ko deu-deu diana huniꞌomu, omu ko loꞌo-loꞌongaꞌi uri a God kei haꞌadianaꞌaꞌomu haahie leune? !﻿Haꞌike oto ooꞌoo! Aena aana mo iinoni oorahaꞌaa na kire ko teteꞌurine noꞌone mola. 
LUK.6.34	?﻿Na mala uri omu ko sai nii ola mola hunie mo iini nge omu saie uri kire kei heꞌi suꞌuꞌi loꞌu huniꞌomu, omu ko loꞌo-loꞌongaꞌi uri a God kei haꞌadianaꞌaꞌomu haahie leune? !﻿Haꞌike oto ooꞌoo! Aena aana mo iinoni oorahaꞌaa kire sai nii urine noꞌone hunie ngaeta mo iinoni oorahaꞌaa uri hunie kire ke suꞌu sada aani loꞌu hunire. 
LUK.6.35	!﻿Taꞌe haꞌike! Omu ke manata diana hunie mo maelonga iꞌomu na omu ke dau diana hunire. Omu ke nii-nii na omu ke suꞌuri loꞌongaꞌinie loꞌu suꞌuleni eelihoꞌi huniꞌomu. Mala uri omu kei teꞌurine nge waaitemiu ke si peine loꞌu liutaa, na omu ke si neꞌi kalena God, iini e paine liutaa. Aana ingeie noꞌone hule aana e diana hunie mo iini e oorahaꞌaala na mo iini kaꞌa sai paalahea. 
LUK.6.36	Omu ke hai-hei aamasi oto mala Aamamiu i Lengi ko hei-hei aamasi hunie taꞌena nga iinoni.”
LUK.6.37	Oto a Jisas ko heꞌi teꞌuri loꞌu, “Mwaanie omu talei lei-leie taꞌena nga iinoni, mwaanie a God e leiꞌomu noꞌone urine. Mwaanie omu talei lei-lei maesie nga mwala, hunie a God ke suꞌuri lei maesiꞌomu noꞌone. Na omu ke sae-sae aasi hunie mo iinoni, hunie a God ke si saeꞌaasi noꞌone huniꞌomu. 
LUK.6.38	Omu ke nii-nii hunie taꞌena nga iinoni, nge a God ke si nii loꞌu liutaa huniꞌomu. Aana toꞌohuu niilana kei lae huniꞌomu, hule aana omu kaꞌa saie omu kei hele uri taa aani aana nimemiu, oto kire ko maalingi mola. Aana nga tolahai niinge uri taa nge omu ko nii-nii hunie mwala aana, nge a God kei nii noꞌone huniꞌomu aana.”
LUK.6.39	Oto a Jisas ko ere ni aalahuunge loꞌu uuri, “Nga iinoni e ulu e saꞌa naꞌona ike loꞌu ngaeta ulu, mwaanie kirerue mani domu mola i laona kalinge. 
LUK.6.40	Iinoni haꞌa-uusulilana ko lae-lae ue, e kaꞌa paine ike liutaa aana haꞌa-uusuli ingeie. Taꞌe mala kei esu waaꞌiniꞌini nge ke si urihana mola haꞌa-uusuli ingeie. 
LUK.6.41	?﻿E ue kaꞌu o ko ili lio susulie kele ngangaꞌai ola oto mola mwai-mwei i maana aasimu? Taꞌe hule aana iꞌoe, rotoi ei leku e eno honosie maamu na o kaꞌa sai hiingeꞌinie. 
LUK.6.42	Na e kaꞌa diana ike noꞌone uri hunie o ke unue hunie aasimu uuri, ‘Kaꞌu, ne ke taꞌaasie kele ngangaꞌai ola ngeena mwaanie maamu,’ na hule aana iꞌoe maraamu rotoi ei laku noꞌone mola e eno honosie maamu. !﻿Nga hero-heronga kaꞌa urine ike! Mala uri o ko teꞌurine, nge o ko lupweꞌi deu-deu mola ni ngeena. Taꞌe o ke holaꞌi taꞌaasie kaꞌu rotoi ei laku ngeena mwaanie maamu hunie maamu ke manola. Oto o ke si lio susulie kele ngangaꞌai ola i maana aasimu hunie o ke kae aasie.”
LUK.6.43	Oto a Jisas ko heꞌi teꞌuri loꞌu, “Ai diana e saꞌa roroꞌa hungu ike aani hue-huei ei aaela, wa ai aaela ke hungu eeni hue-huei ei diana. 
LUK.6.44	Taꞌena nga ai, lio sailana ko lae-lae oto aana hue-huana, aana mwala e saꞌa hisue ike nga hue-huei fik mwaanie nga puli-pulisi poo, wa kire ke hisue nga hue-huei grep mwaanie nga walo kau-keu. 
LUK.6.45	Iinoni diana e toꞌo aana mo loꞌongaꞌinge diana i laona saena, na kei haataꞌiniꞌi aana mo ola diana kei esuiꞌi. Taꞌe iinoni aaela e toꞌo aana mo loꞌongaꞌinge aaela i laona saena, na kei haataꞌiniꞌi aana mo ola aaela kei esuiꞌi. Aana iinoni ko ere-ere i sulie nga taa nge saena e honu aana.”
LUK.6.46	Oto a Jisas e heꞌi teꞌuri loꞌu, “?﻿E ue ni omu ko soieu na ni omu unue oto, ‘!﻿Aalaha ineu!’ taꞌe hule aana omu saꞌa dau i sulie nga taa no ko unue? 
LUK.6.47	Taꞌe-taꞌena nga iini ko lae mai seeku na ko rongoa walaku peꞌi sulu i suliꞌi, 
LUK.6.48	e urihana iinoni saenanau e tohue nume ingeie aana e eli kokoro talana mo hunu, na e neꞌie mo heu i poo-pootana mo hunu aana nume ngeena. Oto lae-lae maholo wai kei kone na kei halolo aana nume ngeena, taꞌe hule aana e saꞌa asuleꞌi ike, aena aana e tohu diana aana. 
LUK.6.49	Taꞌe nga iini nge ko rongoa walaku na e kaꞌa sulu ike i sulie, ingeie e urihana iinoni e tohue nume ingeie mola i lengine oone mwaakule. E kaꞌa eli kokoro ike wa ke neꞌie mo heu ehuie mo hunu. Oto lae-lae maholo kone kei halolo aana numena, na kei tolana aaꞌoho taꞌingelu oto.”
LUK.7.1	I purine a Jisas e saro ere-ere mango aana walu ola ienini hunie mwala, e si lae hunie i Kapaneam. 
LUK.7.2	Na koni-konihe ngaeta naꞌohai mwane aana mae ni Rom ko tohungei mweri oto hiitoꞌo wau i leune. Koni-konihe ngeena ko karaꞌi mae oto, na poro paine ingeie e tohungei neꞌisae paine haahie.
LUK.7.3	Oto maholo naꞌohana mae ngeena e rongo tarohana a Jisas, oto ko uusungeꞌinie ngaeta mo rato aana mo Jiu, uri kire ke lai eitanaie a Jisas hunie ke lae mai haꞌa-uurie koni-konihe ingeie nge ko mweri ngeena. 
LUK.7.4	Mo rato ni mwane ngeena kire lae mai saana a Jisas, oto kire ko eitanaie uuri, “E tohungei adona oto uri o ke peꞌie a poro paine aana mae ie, 
LUK.7.5	aena aana e manata diana hunikie mo Jiu, hule aana ingeie maraana e tohue nume ni palo-palo hunie huilume iꞌemeelu.”
LUK.7.6	Oto a Jisas e lae oto peꞌie mo mwaena. Maholo ko lae oto mai karaꞌinie nume a poro painena, na a porona ko uusungeꞌinie oto taꞌau ngaeta mo malahune honosie huni haꞌarongoa uuri, “Aalaha ineu, o ke suꞌuri haꞌaweoꞌo loꞌu huni lae mai, aana nou kaꞌa malisine ike uri o ke lai sili i nume ineu. 
LUK.7.7	Aena leune noꞌone nge nou loꞌongaꞌinie uri nou kaꞌa malisine ike laenga mai honosiꞌo. Taꞌe nou hiiwalaimoli uri aana o ke unue mola nga mei wala, na koni-konihe ineu kei awaa oto. 
LUK.7.8	Aana ineu na nou iiꞌo noꞌone i mamalutana nanamanga ngaeta mo poro paine, na nou toꞌo aana noꞌone mo ramo i meluteku. Na mala no ko unue hunie nga ramo uuri, ‘Lae wau,’ na ko lae oto wau. Na mala no ko unue hunie ngaeta ramo uuri, ‘Lae mai,’ na ko lae oto mai. Na mala no ko unue hunie koni-konihe ineu uuri, ‘O ke asuie mei esunge waune,’ na ko esuie oto.”
LUK.7.9	Maholo a Jisas e rongo urine, e si pangataꞌinie na ko teꞌuri hunie mo iini ko lae i sulie, “Toꞌohuu no ko unue huniꞌomu uri nou kaꞌa lio oodoie ike ue nga mwane ni Israel ke hiiwalaimoli eeku mala mwane ni Rom ie.”
LUK.7.10	Oto mo malahune a poro paine ngeena kire aalihoꞌi taꞌau i nume ingeie, na kire ko leesie oto koni-konihe ingeie e awaa oto loꞌu.
LUK.7.11	Oto loꞌu mola i purine leune e rau, a Jisas na mo pwaarongoisuli ingeie kire ko heꞌi lae loꞌu hunie huilume i Nein. Na mwala hunge kire hakusire noꞌone aana maholona. 
LUK.7.12	Maholo ko nanauhie mai maana para aana huilume, na ko leesie mwala ko lai heitoli. Kire aangaꞌinie rae aana taꞌa-taꞌa kele mwela mouteꞌi, kalena mei nao keni, na mwala hunge aana hanuena noꞌone peꞌie.
LUK.7.13	Oto maholo a Aalaha e leesie ko si aamasie, na ko teꞌuri hunie, “Suꞌuri ngara-ngara.” 
LUK.7.14	Oto a Jisas e lae wau karaꞌinie, ko hele aana taetahe, na mwala e aangaꞌi kire uure hahuroto oto. Oto ko teꞌuri, “!Saanau, no ko unue huniꞌo, o ke taꞌelaꞌi!” 
LUK.7.15	Oto saanau ngeena e taꞌelaꞌi, na ko aehota ere-ere oto. Oto a Jisas e si toliꞌaasie hunie a nikana.
LUK.7.16	Oto ahutana mwala ko meni pangataꞌi na kire ko soi haꞌamanikuluꞌaa God uuri, “!Nga propet paine liutaa kaꞌu e taꞌelaꞌi i matolakaelu ie! !A God e lae oto mai huni haꞌa-uurie mo iinoni ingeie!”
LUK.7.17	Oto tataroha aana a Jisas e si taro i sulie ahutana poꞌo ni henue i Jiudia na ahutana mo henue kali-kelie.
LUK.7.18	Maholo mo pwaarongoisuli a Jon kire haꞌarongoa aana walu ola nge a Jisas e asuiꞌine, oto a Jon ko haaraie ngaeta ro iini aada i saana. 
LUK.7.19	Oto ko uusungeꞌinire i saana a Jisas hunie uri kire ke lai dolosi aana uri ohe ingeie ni oto a Haꞌa-uuri nge kire hiiwalaimoli aana uri kei lae mai, wa ohe kire kei maaꞌoohie ue nga iini aaopa.
LUK.7.20	Oto maholo e ro mwane ngeena kire hule i saana Jisas, kire ko teꞌuri hunie, “A Jon Loto maaꞌi e uusungeꞌiniꞌemereꞌi huni dolosi eemu uuri, ‘?Uri iꞌoe ni oto a Haꞌa-uuri kei lae mai, wa melu kei maaꞌoohie ue nga iini aaopa?’ ”
LUK.7.21	Aana maholona noꞌone a Jisas ko haꞌa-uurie mwala hunge peꞌie mo maelaa hai aaopaꞌi. E haꞌa-uurie mo mae-maeaꞌa na mo iini hunge mo liꞌoa aaela e hite aada, na e tahanie maana mo iini hunge maada e ulu. 
LUK.7.22	Oto a Jisas ko aalamie e ro mwane ngeena uuri, “More ke aalihoꞌi na more ke haꞌarongoa a Jon aana nga moi taa more ko leesiꞌi na more ko rongoꞌi ienini. Aana mo ulu ko lio-lio oto, mo rarasi ko lae-lae diana oto loꞌu, mo iini ko sapesalu aana maelaa ni osa kire mola oto, mo iini e pungu ko rorongo oto loꞌu, na mo iini e mae kire ko meuri eelihoꞌi oto loꞌu. Na laeliwalanga aana Tataroha Diana ko lae oto hunie mo meitale. 
LUK.7.23	Na more ke haꞌarongoa noꞌone a Jon uri ilenimwaꞌenga paine kei lae hunie mo iini hiiwalaimolinge ikire e susu, na kire kaꞌa neꞌisae rue-ruaꞌa aaku.”
LUK.7.24	Maholo e ro pwaarongoisuli a Jon kirerue aalihoꞌi oto, a Jisas ko si aehota ere-ere nana mwala i sulie a Jon uuri, “?Maholo omu lae taꞌau i saana Jon i henuesala, nga taa ni omu lae taꞌau huni leesie? ?Ohe omu loꞌongaꞌinie uri a Jon nga iinoni saena e rue-ruaꞌa mala apai rade ko euꞌesuleꞌi aana iiru? !Haꞌike! 
LUK.7.25	?Wa nga ola uri taa ni omu lae-lae taꞌau huni leesie? ?Ohe iinoni e toꞌoni eeni toꞌoni lio manikuluꞌe? !Haꞌike loꞌu! Aana mwala nge kire toꞌo aana walu ola manikuluꞌe na kire hoꞌo toꞌoni diana urine, kire ko oꞌoꞌo mola aana mo nume mo inemauri. 
LUK.7.26	?Taꞌe nga taa ni omu lae taꞌau huni leesie? ?Huni leesie nga propet? !Iau! !E toꞌohuu oto! Na a Jon nge omu leesie e paine loꞌu liutaa aana mo propet oto i naꞌo. 
LUK.7.27	Aana ingeie oto iini nge a God e ere rarangana i laona mo Uusu-uusu Maaꞌi uuri, 
LUK.7.28	Oto a Jisas ko heꞌi unue loꞌu uuri, “No ko unue oto huniꞌomu uri a Jon Loto Maaꞌi e paine liutaa aana taꞌena nga iini e hute mai welumalau. Taꞌe iini nge e mwai-mwei oto liutaa aana Aalahanga a God e paine loꞌu liutaa aana a Jon.”
LUK.7.29	Maholo kire rongo urine, oto ahutana mo iini nge a Jon e loto maaꞌi aada, na oto mo iini e aaela oto hiitoꞌo mala mwala susulu toꞌoha, kire mani unue uri leinge a God e oodotaꞌi. 
LUK.7.30	Taꞌe mo iini nge kire sereꞌinie uri a Jon ke loto maaꞌi aada mala mo Parise na mo haꞌa-uusuli aana mo Haꞌatolanga a Mosis, ikire maraada kire waelie mola neꞌisaenga diana a God hunire.
LUK.7.31	Oto a Jisas ko heꞌi unue loꞌu uuri, “?Ne kei unu haꞌamalaa pwaunge aana maholo ienini aana nga taa? ?Na uri kire urihana nga taa? 
LUK.7.32	Kire urihana mola pulitaa ni mwela nge ko pwarero i laona amaa, oto ruana nga pulitaa ko ere uuri hunire,
LUK.7.32	Iꞌomu, omu sereꞌinie mola ahutana mo pwareronga,
LUK.7.32	Maholo melu ko kanalie mo kana ni haꞌarurunge namiu,
LUK.7.32	omu saꞌa ilenimwaꞌe wa omu ke mao.
LUK.7.32	Na maholo melu ko kanalie mo kana ni heitolinge namiu,
LUK.7.32	omu saꞌa saehuu wa omu ke ngara.
LUK.7.33	“Iꞌomu, omu urihana mola mo mwela ngeena aena aana maholo a Jon e lae mai, e oolongau na e kaꞌa inu waen ike. Oto ahutana iinoni ko unue uuri, ‘A mwane ngeena nga liꞌoa aaela nge aana.’ 
LUK.7.34	Oto ineu a Kale Ni Iinoni, nou lae mai na no ko ngeu na no ko inu waen mola, oto mwala ko unue loꞌu mola uuri, ‘A mwane ngeena ngauhana e paine na e tohungei sai inu hiitoꞌo. Na mo malahune oto mola mwala susulu toꞌoha na mo iinoni oorahaꞌaa.’ ”
LUK.7.35	Oto a Jisas e haꞌamangoa erenga ingeie uuri, “Taꞌe tolahana mo iini kire toꞌo aana saenanaunge a God kei haataꞌinie uri ikire oto mo iinoni toꞌohuu.”
LUK.7.36	Ngaeta maholo a Saemon, ngaeta iini aana mo Parise, e haaraie a Jisas hunie ke ngau peꞌie i nume ingeie. Oto a Jisas e lai sili i nume a mwaena, kire ko eno i aano oto i sulie tolahada hunie ngaunge. 
LUK.7.37	Na ngaeta keni aana hanuena e tohungei oorahaꞌaala oto hiitoꞌo. Maholo a keine e rongoa uri a Jisas ko ngeu i nume Parise ngeena, oto e toolea mai ho ateꞌa diana e honu eeni rumu, ola e wasu mangoni oto hiitoꞌo. 
LUK.7.38	Oto a keine e lae mai i saana a Jisas ko pouruuru i saana e ro aeꞌaena, ko si ngara peꞌi oonisaenga na ko haꞌamedoa e ro aeꞌaena a Jisas aana mo wei ni aakalo ko aahe mwaanie maana. Na ko hulo aꞌate aana e ro aeꞌaena aana iihune pwaune. Oto ko nonoꞌie e ro aeꞌaena, na ko huie ho rumu e wasu mangoni ngeena i lengini.
LUK.7.39	Maholo Parise nge e haaraie mai a Jisas e leesie urine, ko si loꞌongaꞌi mola i saena maraana uuri, “Mala uri a mwane ie ke neꞌie nga propet toꞌohuu, haꞌalaa e lio saie mola taungei keni ie na e kaꞌa toliꞌaasie ike uri ke hele i sapena, aena aana keni ienini e oorahaꞌaala.”
LUK.7.40	Oto a Jisas ko teꞌuri hunie, “Saemon, nou toꞌo aana nga mei ola huni unue huniꞌo.”
LUK.7.40	Oto a Saemon ko aalamie uuri, “!Iau, Haꞌa-uusuli! O ke unue kaꞌu.”
LUK.7.41	Oto a Jisas ko unue uuri, “Ngaeta ro mwane kire oꞌoꞌo, kirerue mani tola kaoni aani toꞌoha mwaanie nga taꞌa-taꞌa aalaha huni suꞌue loꞌu mei puri. Nga iini e toolea e lime tangalai mei toꞌoha huni suꞌue, na ngaeta iini e toolea mola e lime aata aawala. 
LUK.7.42	Taꞌe lae-lae e ro mwane ngeena kaꞌa toꞌo aana ike nga mei toꞌoha huni suꞌue loꞌu nga taa kirerue tola kaoni aana. Oto aalaha ngeena, e unue mola uri kirerue saꞌa suꞌue loꞌu nga taa kirerue tola kaoni aana ngeena. Oto ne ke dolosi mola uuri aamu, Saemon. ?Haꞌalaa iini uri taa aadarue nge kei manata diana liutaa hunie aalaha ngeena?”
LUK.7.43	Oto a Saemon ko aalamie uuri, “Nou loꞌongaꞌinie uri saꞌa mola iini nge e tola toꞌoha hiitoꞌo mwaanie.”
LUK.7.43	Oto a Jisas ko teꞌuri hunie a Saemon, “Ingeie otona. O ko ere toꞌohuu oto.”
LUK.7.44	Oto a Jisas e aaliꞌu takoie a keine na ko teꞌuri hunie a Saemon, “?O leesie taane a keni ie? Maholo nou lae mai sili i nume iꞌoe, o kaꞌa kele niie ike nga mei wei huni hodalie e ro aeꞌaeku i sulie tolahaka. Taꞌe keitaꞌaa ie nge e hodalie e ro aeꞌaeku aana mo wei ni aakalo e aahe mwaanie maana, na e hulo aꞌate aani aana iihune pwaune. 
LUK.7.45	Iꞌoe o kaꞌa tolakonieu ike aani nononga i sulie tolahaka, taꞌe ingeie e uure ni nonoꞌie e ro aeꞌaeku aana nou lae mai ue ie. 
LUK.7.46	Iꞌoe, o kaꞌa kele suuhie ike pwauku aana nga mei rumu i sulie tolahaka, taꞌe keitaꞌaa ie hule aana ko aalohie oto e ro aeꞌaeku aani rumu nge e tohungei wesu mangoni. 
LUK.7.47	No ko unue oto huniꞌo uri mo oorahaꞌaa ingeie e talei hunge taane, taꞌe a God e saeꞌaasiꞌi mango oto i tehulaꞌana manata-diananga ingeie e paine. Aana iinoni nge saeꞌaasilana kele mei ola mola mwai-mwei ko lae hunie, manata-diananga ingeie kei mwei-mwei noꞌone mola.”
LUK.7.48	Oto a Jisas e si teꞌuri hunie a keine, “Mo oorahaꞌaa iꞌoe, saeꞌaasileni e lae oto huniꞌo.”
LUK.7.49	Ngaeta mo iini kire iiꞌo noꞌone peꞌire aana maholona, kire ko si loꞌongaꞌi maraada uuri, “?A tei mwane ni ie, na uri kei saeꞌaasi oorahaꞌaa uri taa?”
LUK.7.50	Taꞌe a Jisas ko heꞌi unue loꞌu mola hunie a keine uuri, “Hiiwalaimolinge iꞌoe e haꞌa-uuriꞌo oto. O ke lae ni henuelama.”
LUK.8.1	Oto purihaꞌana walu olana e saro mango, a Jisas e si lae i sulie ahutana mo henue paine na mo kele huilume mwai-mwei aana poꞌo ni henuena, aana ko laengaꞌinie Tataroha Diana aana Aalahanga a God. Aawalai pwaarongoisuli mwana rue ingeie kire lae noꞌone peꞌie. 
LUK.8.2	Na ngaeta mo keni noꞌone peꞌire, mo iini nge haꞌa-uurilada e lae mwaanie mo liꞌoa aaela na mo maelaa. Ngaeta mo iini aada, a Meri (keni aana huilume i Makdala nge a Jisas e oohea e hiu liꞌoa aaela mwaanie), 
LUK.8.3	na a Susana, na a Joana nge poro ingeie a Kusa (nge ingeie naꞌohai mwane auꞌesu haahie ahutana mo mwane auꞌesu i nume a Herod Antipas), na mo keni hunge loꞌu. Mo keni ngeena kire ko peꞌi-peꞌie a Jisas na mo pwaarongoisuli ingeie aana toꞌo-toꞌolada.
LUK.8.4	Na mwala hunge e ruru mei saana Jisas uure mwaanie taꞌena nga hanue. Oto ingeie ko si ere ni aalahuunge hunire uuri, 
LUK.8.5	“Ngaeta mwane auꞌesu hohola e oꞌoꞌo, oto ko lai hesie mo litei ola ingeie mala mo kooni. Hasinge ngeena ko lae mola aana tataaꞌinilana mo lite, na maholo ko tatataaꞌinie mo litei ola hailiu i laona hohola ingeie, ngaeta mo lite iini eeni kire ko teke i sulie tala. Oto mwala ko uuriꞌi na mo menu ko ngeuꞌi mola. 
LUK.8.6	Ngaeta mo iini eeni kire ko teke i lengine mei heu-heue. Oto maholo kire ko pwito poi, kire ko tolana nunulu mola aena aana leune e aꞌate. 
LUK.8.7	Ngaeta mo litei ola kire ko teke i matolana mo walo kau-keu. Oto kire ko pwito tararuru peꞌie mo walo kau-keu, taꞌe mo walo kau-keu kire paine haahiꞌi na kire ko si melusiꞌi mola. 
LUK.8.8	Taꞌe ngaeta mo litei ola kire teke i lengine mei mwakano diana, na kire ko pwito diana. Oto kire ko si hungu haꞌatangalau loꞌu.”
LUK.8.8	Oto a Jisas e si ere ooreta hunire uuri, “Mwaanie omu rorongo aasie mola mo wala ienini, taꞌe omu ke loꞌo-loꞌongaꞌi diana i suliꞌi.”
LUK.8.9	Oto mo pwaarongoisuli ingeie kire ko dolosi aana uuri, “?﻿Nga taa ni loꞌongaꞌinge aana aalahuunge ienini?”
LUK.8.10	Oto a Jisas ko unue uuri, “A God e lio hilisiꞌomu hunie omu ke saenanau aana walaimolinge mumuni aana Aalahanga a God. Taꞌe hunie mo iini aaopa, no ko ere ni aalahuunge oto haꞌalaa, hunie uri kire ko lio-lio na kire ke suꞌuri lio saiꞌi, kire ko rorongo na mwaanie kire rongo saiꞌi.”
LUK.8.11	Na a Jisas e heꞌi unue loꞌu uuri, “Loꞌongaꞌinge aana aalahuunge ienini e lae uuri. Mo lite walana God ni ngeena. 
LUK.8.12	Tala nge mo lite ngeena kire teke i sulie e urihana mo iini nge kire rongoa taane mo wala. Taꞌe e kaꞌa tewa na a Satan e lae mai ko taꞌaasie mwaanie manatada, hunie uri kire ke suꞌuri hiiwalaimoli na mwaanie uri haꞌa-uurilada e lae. 
LUK.8.13	Na mo iini nge manatada e urihana mei mwakano hau-heue ngeena, kire rongoa walana God, na oto lau-leu kire ilenimwaꞌe haahie. Taꞌe ola mala nga ai ke uure i laona mei mwakano urine, haꞌalaa imi-imine e kaꞌa susuꞌimi ike hiitoꞌo i aano. Kire hiiwalaimoli mola haꞌawali, na aana maholo malaahongalada kei lae, oto kire ko tolana toliꞌaa mola. 
LUK.8.14	Nga mo iini loꞌu manatada e urihana mei mwakano e honu aana walo kau-keu ngeena, kire rongoa noꞌone walana God, taꞌe kire neꞌisae painesie mola mau-meuringe aana walumalau. Kire tolahiꞌe, na kire saetoꞌo aana mola toꞌo-toꞌonga, na kire ko saehanalie taꞌena nga ola. Oto mo wala diana ngeena kire kaꞌa pwito kohi, na kire kaꞌa hungu ike loꞌu. 
LUK.8.15	Taꞌe mo iini loꞌu, mo iini urihana mei mwakano diana ngeena, kire rongoa mo wala ngeena, na kire koni diana aani i laona manatada. Kire tola i sulie mo haꞌa-uusulinge ngeena, na kire ko si hungu eeni norutoꞌonga peꞌi esunge susuleꞌi hunie Aalahanga a God.”
LUK.8.16	Oto a Jisas ko heꞌi unue loꞌu uuri, “Na nga taꞌa-taꞌa iini e saꞌa haꞌakaunie ike mola nga laite na ke pwaohaꞌinie nga nime haahie, wa ke mumunie mola i hahana nga tahe. Taꞌe kei aaroroa oto i lengi hunie ke matapwa i laona numena, na hunie ahutana mwala nge ko sili mei nume kire sai lio diana. 
LUK.8.17	Aana taꞌena nga ola mumunilana e lae, nge haataꞌinilana kei saronai lae taane mai haadaꞌi aana leu matapwa. Na nga taa nge aaluhilana e lae, aelilana kei saronai lae taane mai haadaꞌi huni leesie. 
LUK.8.18	Aena ngeena, omu ke rorongo mwako. Aana taꞌena nga iini e mwaꞌe-mwaꞌe huni rongo i sulie mo haꞌa-uusulinge ineu, nge sapeilana saenanaunge ni Lengi kei lae loꞌu hunie. Taꞌe a tei nge e kaꞌa mwaꞌe-mwaꞌe huni rongo i sulie mo haꞌa-uusulinge ineu, nge maꞌalana uri nga kele mei saenanaunge ni Lengi e toꞌo aana, taꞌe taꞌaasilana kei lae mola mwaanie.”
LUK.8.19	Oto nikana Jisas na mo eesine mwane kire mani hute, kire sare lae mai saana, taꞌe kire kaꞌa sai lae mai karaꞌinie, aena aana mwala e hunge. 
LUK.8.20	Oto ngaeta iini aana mwala ngeena ko unue hunie a Jisas uuri, “!﻿Lio kaꞌu! A nikemu na mo eesimu kire uure mola taꞌi sinaha, na kire ko sare leesiꞌo.”
LUK.8.21	Oto a Jisas ko aalamie uuri, “A nikeku na mo eesiku oto ahutana mo iini nge ko rongoa walana God na kire ko lulu i sulie oto.”
LUK.8.22	Aana ngaeta hai dinge a Jisas ko teꞌuri hunie mo pwaarongoisuli ingeie, “Kolu ke aatoholo kaꞌu hunie raune aasi poꞌo taꞌau.” Oto kire taꞌelie iiola, kire ko si lae, 
LUK.8.23	na lae-lae a Jisas e lae otoi eno huni maꞌahu, no ko maꞌahu eelisuu oto. E kaꞌa tewa na painehaꞌana mawasidengi ko hite aada oto i laona aasi, na iiola ko aehota honu oto aana aasi, hule aana kire ko karaꞌi dodo oto.
LUK.8.24	Oto mo pwaarongoisuli kire ko haꞌalioa Jisas na kire ko teꞌuri hunie, “!﻿Poro paine! !﻿Poro paine! !﻿O ke lio kaꞌu, kolu ko karaꞌi mae oto!”
LUK.8.24	Oto a Jisas e taꞌelaꞌi ko ere aana ooru na aahe, oto kire ko tolana aapwanaꞌi na ko hoolaa oto. 
LUK.8.25	Oto a Jisas ko si teꞌuri hunie mo pwaarongoisuli ingeie, “?﻿Nge i tei hiiwalaimolinge iꞌomu?”
LUK.8.25	Taꞌe kire ko meꞌu peꞌi pangataꞌinge, na kire ko unue oto hunire maraada uuri, “?﻿A tei mwane ni ie? !﻿Oto hule aana e ere aana mola ooru na aahe, oto kire ko meni tola i sulie oto walana!”
LUK.8.26	A Jisas na mo pwaarongoisuli ingeie kire aatoholosie aasi uure i Kalili hunie poꞌo ni henue mo Kerasa. 
LUK.8.27+LUK.8.28+LUK.8.29	Maholo a Jisas ko siho hai oone i leune mwaanie iiola, na ko oodoie oto ngaeta mwane mo liꞌoa hunge aaela aana. Mwala aana hanuena kire ko pwesue kaꞌu mo kiꞌine na mo aeꞌaena aani iieli heu, taꞌe ko mousiꞌi mola na ko tehi oto i henuesala. Ko lae tewa oto mai, na mwaena e kaꞌa sai hoꞌosie nga mei sala wa nga toꞌoni, na iiꞌolana oto tarau mola i saana mo kilipweꞌu. 
LUK.8.27+LUK.8.28+LUK.8.29	Oto maholo a Jisas e oodoie a mwaena, ko si ere aana mo liꞌoa aaela ngeena hunie kire ke iisitaa mwaanie. Oto a mwaena ko uulo na ko lai pouruuru oto i naꞌona Jisas peꞌie mei wala paine uuri, “!﻿Jisas Kalena God, iini e paine liutaa! ?﻿O kei uaau oto eena? !﻿No ko eitanaiꞌo, uri o ke suꞌuri haꞌaloieu!”
LUK.8.30	Oto a Jisas ko dolosi aana uuri, “?﻿A tei ni satamu?”
LUK.8.30	Oto a mwaena ko aalamie uuri, “Sataku a Hunge.” E ere urine aena aana mo liꞌoa aaela hunge ni kire aana. 
LUK.8.31	Na mo liꞌoa aaela ngeena kire aitanaie a Jisas uri ke suꞌuri uusungeꞌi aasire i laona kalinge ni haꞌamotaahinge nge e kaꞌa toꞌo kaona.
LUK.8.32	Maholona na hakaa ni poo oto paine ko susude taꞌau i sulie uuwo i leune. Oto mo liꞌoa aaela ngeena kire aitanaie a Jisas uri ke toliꞌaasire hunie kire ke lai sili i laona mo poo ngeena. Oto a Jisas e si toliꞌaasire mola. 
LUK.8.33	Na maholo mo liꞌoa aaela ngeena kire iisitaa mwaanie a mwaena, oto kire si lai sili i laona mo poo. Amaa ni poo ngeena e mani tehi, na kire ko lai pola oto i sulie maoꞌi i laona aasi, na kire ko meni inu oto.
LUK.8.34	Oto mwala nge kire lio-lio i sulie mo poo ngeena kire leesie nga taa e raune, kire si huru na kire ko lae otoi tarohaꞌinie tataroha aana i laona huilume ikire, na loꞌu aana mo henue kali-kelie. 
LUK.8.35	Oto mwala kire lae mai huni leesie nga taa e raune, kire lai hule i saana a Jisas, na kire ko lio oodoie uri mwane nge a Jisas e oohea mo liꞌoa aaela mwaanie, e iiꞌo oto i saana Jisas. E manata na e hoꞌo sala oto. Oto mwala ngeena ko si meni meꞌu oto. 
LUK.8.36	Na mo iini e leesie mei olana, kire ko si haꞌarongoa mwala aana uri a Jisas e haꞌa-uurie a mwaena uri taa. 
LUK.8.37	Oto ahutana mwala aana poꞌo ni henuena kire ko si meni eitanaie a Jisas uri ke lae mwaanire, aena aana kire ko tohungei meꞌu oto hiitoꞌo. Oto a Jisas e taꞌelie iiola ko si lae mwaanire.
LUK.8.38	Oto mwane nge mo liꞌoa aaela e iisitaa mwaanie ngeena ko eitanaie a Jisas uri ke hakusie, taꞌe a Jisas e uusungeꞌi eelihoꞌi mola aana, na ko unue hunie uuri, 
LUK.8.39	“O ke aalihoꞌi mola i saana uluhe iꞌoe, na o ke haꞌarongoa mwala aana walu ola diana nge a God e asuiꞌi huniꞌo.” Oto a mwaena e si lae hailiu i laona huilumena peꞌi tarohaꞌinie oodoie mwala nga taa a Jisas e asuie aana.
LUK.8.40	Maholo a Jisas e aalihoꞌi loꞌu hunie poꞌo ni eesi taꞌau, na mwala oto hunge kire maaꞌoohie i leune peꞌie saemangonga oto liutaa haahie. 
LUK.8.41	Oto ngaeta mwane satana a Jaeras e lae mai, na ingeie nga naꞌohai mwane aana nume ni palo-palo mo Jiu aana hanuena. A mwaena ko pouruuru i aano oto i naꞌona Jisas, na ko eitanaie a Jisas uri ke lae kaꞌu taꞌau i nume ingeie, 
LUK.8.42	aana kele pule ingeie ko karaꞌi mae oto. A pulena taꞌa-taꞌa mwela mouteꞌi, na ola mala aawalai helisi mwana rue ue aana.
LUK.8.42	Maholo a Jisas ko lae hunie nume a Jaeras, mwala oto hunge ko si lae mai kali-kelie. 
LUK.8.43	Na i matolana mwala e hunge ngeena, ngaeta keni noꞌone i leune maelaa madaꞌa aana apu raha-raha ko seunie oto hunie aawalai helisi mwana rue.
LUK.8.44	A keni ngeena e lae poi i matolana ruruhaa i purine a Jisas, oto ko kopi aana ngongoꞌana toꞌoni ingeie, na apu raha-raha ngeena ko tolana mango oto mwaanie.
LUK.8.45	Oto a Jisas ko dolosi uuri, “?﻿A tei ni e kopi eeku?” Taꞌe kire ko meni taateingeꞌinie mola.
LUK.8.45	Oto a Pita ko teꞌuri, “Aalaha, mwala hunge kaꞌu kire ruru kali-keliꞌo ngeena, na kire ko lae peꞌi helipaꞌo uri huni leesiꞌo.”
LUK.8.46	Taꞌe a Jisas ko teꞌuri, “!﻿Haꞌike! Nga iini e kopi eeku, aana nou hiingeꞌinie uri nanamanga ineu e haꞌa-uurie nga iini.” 
LUK.8.47	Na a keine e saie mola uri e saꞌa mumuni ike loꞌu, oto ko si eriri na ko lai pouruuru oto i naꞌona Jisas. Oto ko unu tahangaꞌinie hunie a Jisas i naꞌona mwala uri aena nga taa e kopi aana, na uri haꞌa-uurilana e tolana lae oto mola aana maholona. 
LUK.8.48	Oto a Jisas ko si unue hunie a keine uuri, “Kaleku, hiiwalaimolinge iꞌoe e haꞌa-uuriꞌo oto. O ke lae ni henuelama.”
LUK.8.49	Maholo na a Jisas ko ere-ere ue, ngaeta mwane e uure taꞌau i nume a Jaeras, e lae mai hule i saada, oto ko teꞌuri hunie a Jaeras, “Kele pule iꞌoe e mae oto. O ke suꞌuri haꞌaweoa loꞌu a Haꞌa-uusuli.”
LUK.8.50	Oto maholo a Jisas e rongo urine, ko si teꞌuri hunie a Jaeras, “O ke suꞌuri tolahiꞌe, taꞌe o ke hiiwalaimoli mola aaku na a kalemu haꞌa-uurilana kei lae oto.”
LUK.8.51	Maholo a Jisas e lai hule taꞌau i nume a Jaeras, e kaꞌa toliꞌaasie ike nga iini ke sili loꞌu peꞌie hai nume. Taꞌe a Pita, a Jon, na Jemes peꞌie aamana na nikana a pulena, nge a Jisas e toliꞌaasire hunie kire ke lae sili i nume peꞌie. 
LUK.8.52	Na aana maholona, ahutana mwala ko meni ngara-ngarasie oto a pulena peꞌi saehuunge. Taꞌe a Jisas e teꞌuri hunire, “Omu ke suꞌuri ngara-ngara. A pule ie e kaꞌa mae ike, taꞌe ko maꞌahu mola.” 
LUK.8.53	Oto ahutana mwala ngeena kire ko meni mwesi mola mwaanie a Jisas, aena aana kire saie uri a pulena e pwani mae.
LUK.8.54	Oto a Jisas e sili hai nume, e hele i nimana pulena na ko soie uuri, “!﻿Kaleku, o ke taꞌelaꞌi!” 
LUK.8.55	Oto mangona pulena ko tolana aalihoꞌi oto loꞌu, na ko taꞌelaꞌi oto. Oto a Jisas ko si unue hunire uri kire ke nii ngeulaa ana. 
LUK.8.56	Oto nikana a pulena na aamana, kirerue ko si tohungei pangataꞌi oto hiitoꞌo. Taꞌe a Jisas ko si ere honosire mola uri mwaanie kire haꞌa-haꞌarongoa nga iini aana walu ola e raune.
LUK.9.1	Oto a Jisas e soie mai ahutana aawalai hurulaꞌaa mwana rue i saana, na ko niie nanamanga e saka hunire hunie kire ke oohe aasie ahutana mo liꞌoa aaela, na huni taꞌaasie taꞌena nga maelaa. 
LUK.9.2	Na e uusungeꞌinire hunie kire ke lai laeliwala aana Aalahanga a God na huni haꞌa-uurie mo iini ko mweri. 
LUK.9.3	Oto ko si teꞌuri hunire, “Maholo omu ko lae, omu ke suꞌuri toolea loꞌu nga mei ola peꞌiꞌomu, nga apaꞌa, wa nga mwaꞌi, wa nga mei ngeulaa, wa nga mei toꞌoha. Maꞌalana uri nga ro toꞌoni na suꞌuri loꞌu, taꞌe mo iini oto omu hoꞌosiꞌi mola. 
LUK.9.4	Maholo omu ko lai sili aana nga nume, omu ke iiꞌo oto i leune lai hule aana maholo ni lae mwaanie hanuena. 
LUK.9.5	Mala uri mwala aana hanuena kaꞌa takuhiꞌomu oto, nge omu ke lae mwaanie hanuena, na omu ke tataaꞌinie mo wasa-wasa mwaanie aeꞌaemiu, domana uri nga haꞌapasunge hunire uri a God kei haꞌaloire.”
LUK.9.6	Oto mo hurulaꞌaa e tauleꞌi, kire ko si lae i sulie ahutana mo henue huni tarohaꞌinie Tataroha Diana, na kire ko haꞌa-uurie mwala aana taꞌena nga leu.
LUK.9.7	Maholo a Herod Antipas, aalaha ni Kalili, e rongo tarohana walu ola nge ko reune, ko tohungei teipuꞌo-puꞌo, aena aana ngaeta mwala ko unue uuri, “A Jon Loto maaꞌi ni e mauri loꞌu.” 
LUK.9.8	Ngaeta mo iini ko unue uuri, “A Elaeja e maau aameelu.” Na ngaeta mo iini ko unu-unue ue uuri, “Nga iini aana mo propet oto i naꞌo ni e heꞌi meuri loꞌu ngeena.”
LUK.9.9	Oto a Herod ko unue uuri, “A Jon nou lamasie kaꞌu oto pwaune. ?﻿A tei mwane ni no ko rongo tarohana loꞌu ienini?” Oto ko si eriꞌapasie uri ke leesie a Jisas.
LUK.9.10	Maholo mo hurulaꞌaa kire ooli mei, oto kire ko haꞌarongoa Jisas aana walu ola nge kire lae peꞌi esuiꞌi. Oto e toolera kire ko lae maraada hunie huilume i Betsaeda. 
LUK.9.11	Oto maholo mwala e rongo tarohana urine, kire ko si lae i sulire. Na a Jisas e takuhie mwalana, e haꞌa-uusulire i sulie Aalahanga a God, na e haꞌa-uurie mo iini ko mweri.
LUK.9.12	Oto maholo karaꞌinie sato kei suu, aawalai hurulaꞌaa mwana rue kire lae mai saana a Jisas, oto kire ko teꞌuri hunie, “O ke uusungeꞌinie mwala ngeena hunie kire ke lai loꞌohi ngeulaa ada na mo leu ni maꞌahu ikire aana mo huilume, aena aana ikolu aana hanuesala ni ie.”
LUK.9.13	Oto a Jisas ko teꞌuri hunire, “Iꞌomu, omu ke nii ngeulaa mola ada.”
LUK.9.13	Oto kire ko aalamie uuri, “!﻿Haꞌike eena! Melu toꞌo aana mola e lime aata ho bred na e ro ho iiꞌe. ?﻿Taꞌe mo ola urine kei adona mwala hunge urine uri taa? ?﻿Ohe o saetoꞌo aana melu ke lae holi ngeulaa ada?” 
LUK.9.14	Sulie ola mala e lime sinolai mwane ni ngeena.
LUK.9.14	Oto a Jisas ko teꞌuri hunie mo pwaarongoisuli ingeie, “Omu ke haꞌa-iiꞌosie mwala aani pulitaa ni lime aawalai iinoni nga pulitaa.” 
LUK.9.15	Oto mo pwaarongoisuli ko deu oto i sulie nga taa a Jisas e unue hunire, na mwala kire iiꞌo oto aani pulitaa. 
LUK.9.16	Oto a Jisas e hele aana lime ho bred ngeena na e ro ho iiꞌe, oto ko si lio i lengi, na ko paalahea a God. Oto e nisie mo ho bred ngeena, ko si niiꞌi hunie mo pwaarongoisuli ingeie hunie kire ke haꞌa-adoa mwala aani. Na e teꞌurine noꞌone aana e ro ho iiꞌe hunie ahutada mango. 
LUK.9.17	Oto ahutana mwala kire mani ngeu pote, na i purine kire ngau mango, mo pwaarongoisuli ko si haꞌahonue aawalai luꞌe mwana rue aana mo ooretai ngeulaa.
LUK.9.18	Ngaeta hai dinge a Jisas e iiꞌo mola peꞌie aarengaꞌinge, na mo pwaarongoisuli ingeie mola kire iiꞌo peꞌie. Oto ko si dolosi aada uuri, “?﻿Haꞌalaa mwala ko unu-unue uri ineu a tei?”
LUK.9.19	Oto kire ko aalamie uuri, “Ngaeta mo iini ko unu-unue uri iꞌoe a Jon Loto Maaꞌi e mauri eelihoꞌi. Na nga mo iini ko unu-unue uri iꞌoe a Propet Elaeja. Na ngaeta mo iini loꞌu ko unu-unue uri iꞌoe nga iini hikana mo propet oto i naꞌo ni e heꞌi meuri loꞌu ngeena.”
LUK.9.20	Oto a Jisas ko heꞌi dolosi loꞌu aada uuri, “?﻿Oto e ue aana iꞌomu? ?﻿Haꞌalaa omu ko unu-unue uri ineu a tei?”
LUK.9.20	Oto a Pita ko aalamie uuri, “Iꞌoe oto a Kraes, a Haꞌa-uuri nge a God e haiholotaꞌinie kei lae mai.”
LUK.9.21	Oto a Jisas ko ere honosire mwaanie kire haꞌarongoa loꞌu nga iini aana leune.
LUK.9.22	Oto a Jisas ko heꞌi unue loꞌu uuri, “Leu oto i sapeku uri hunie ineu a Kale Ni Iinoni, ne ke sapesalu oto hiitoꞌo. Aana mo naꞌohai pris na mo haꞌa-uusuli aana mo Haꞌatolanga a Mosis na ngaeta mo rato loꞌu, kire kei leledieu. Oto kire kei horo maesieu, taꞌe aana oolune nga hai dinge ne kei taꞌelaꞌi eelihoꞌi loꞌu mola mwaanie maenga.”
LUK.9.23	Na ko heꞌi unue loꞌu hunie ahutada uuri, “Mala uri nga iini ko sare lulu i sulieu, nge ke pulongosie walu ola e sae haahiꞌi, na ke lulu i sulieu i suli hei dinge, maꞌalana ke sapesalu i tehulaꞌaku, hule aana maenga i lengine poꞌu-poꞌu. Iini nge ko aangaꞌinie poꞌu-poꞌu ingeie urine, haꞌalaa e sai lulu i sulieu. 
LUK.9.24	Aana taꞌena nga iini ko sare kinetaꞌinie mola maurihaꞌana, nge kei deu tekelaꞌinie oto. Taꞌe nga iini nge ko deu tekelaꞌinie maurihaꞌana i tehulaꞌaku, nge kei haꞌa-uurie tohungana maurihaꞌana eena. 
LUK.9.25	?﻿Haꞌalaa nga mei taa diana nge iinoni kei terie aana kei toꞌo aana oto ahutana mo toꞌo-toꞌonga aana walumalau ie, na ko deu tekelaꞌinie mola maurihaꞌana oto i tehulaꞌani? ?﻿Oto uri toꞌo-toꞌolana kei peꞌie aana maholona? !﻿Haꞌike oto ooꞌoo! Nga mei ola hunie ke niie huni tola aalihoꞌi aana maurihaꞌana, haꞌike loꞌu. 
LUK.9.26	Mala uri nga iini ko masa huni unu tahangaꞌinieu na mo haꞌa-uusulinge ineu, nge ineu noꞌone ne kei masa huni unu tahangaꞌinie aana maholo ne kei lae mai peꞌie manikuluhaꞌaku na manikuluhaꞌana a Mamaꞌa na mo ensel maaꞌi. 
LUK.9.27	Toꞌohuu no ko unue oto huniꞌomu uri ngaeta mo iini hikemiu mwala nge omu uure ngeena, omu kei saronai leesie Aalahanga a God kei lae mai, omu ke si mae.”
LUK.9.28	Oto ola mala e walu hei dinge e mango i purine a Jisas e unue walu ola ienini, e si toolea a Pita, na a Jon, na a Jemes, na kire ko hanetaa taꞌau i lengine toloi henue huni aarea God. 
LUK.9.29	Na maholo ko aarea God ngeena, nge maana ko si lio aaopa, na mo toꞌoni ingeie kire ko tohungei lio wana-wana na ko raa oto mala waꞌariri. 
LUK.9.30+LUK.9.31	Oto mola aana maholona a Mosis na Elaeja ko tolana maau peꞌie manikuluhaꞌana a God, na kirerue ko ere oto peꞌie a Jisas i sulie maelana nge kei reu i Jerusalem huni haꞌa-oaie oalaꞌinge a God.
LUK.9.32	Aana maholona na a Pita peꞌie e ro oana kiraelu ko maꞌahu. Oto maholo kiraelu lio, kire ko si leesie rarangana God e raa kali-kelie a Jisas na e ro mwane e uure oto peꞌie. 
LUK.9.33	Oto maholo e ro mwane ko deu huni lae oto mwaanie a Jisas, a Pita ko teꞌuri hunie, “Poro paine, e tohungei diana aana iꞌemeelu oto i leu. Melu kei esuie oto nga oolu aapa-aapa i leu—nga iini nemue, nga iini nana a Mosis, na nga iini nana a Elaeja.” A Pita e talei ere mola urine, taꞌe e kaꞌa saie ike nga taa ko unue.
LUK.9.34	Maholo a Pita ko ere-ere ue urine, na mei uuru ko tolana lae oto mai, na e oolu mwane ngeena ko tohungei meꞌu oto aana mei uuru ngeena ko siho oto mai haahire. 
LUK.9.35	Na kire ko rongoa mei wala e uure mai mwaanie mei uuru ngeena ko teꞌuri, “Tohungei Kaleku ni ienini, iini nou lio hilisie. Omu ke rongo hunie.” 
LUK.9.36	Oto maholo mei wala ngeena e mango, kiraelu ko si leesie mola a Jisas e uure maraana. Oto mo pwaarongoisuli kiraelu rohu mola haahie, na kiraelu kaꞌa haꞌarongoa loꞌu nga iini aana mo dingena, aana nga moi taa nge kiraelu leesiꞌi.
LUK.9.37	Oto aana hai dinge loꞌu i sulie, i purine a Jisas na e oolu pwaarongoisuli kiraelu siho toli mei mwaanie uuwo, oto kire ko oodoie mwala oto hunge. 
LUK.9.38	Oto ngaeta iini hikada ko aawara, na ko unue uuri, “!﻿Haꞌa-uusuli! No ko eitanaiꞌo uri o ke peꞌie kaꞌu kele mwaꞌu ineu, aana taꞌa-taꞌa mwela mouteꞌi ineu ni otona. 
LUK.9.39	Maholo liꞌoa aaela kei hulesie, oto ko aawara na ko eriri oto, na huto-huto ko tahe oto aana wawana. Liꞌoa aaela ngeena ko talei waelie oto mola tarau urine, na e kaꞌa sai mango ike loꞌu mwaanie. 
LUK.9.40	Nou haaraie kaꞌu mo pwaarongoisuli iꞌoe uri kire ke taꞌaasie mwaanie, taꞌe kire dau kasoa mola.”
LUK.9.41	Oto a Jisas ko teꞌuri, “Iꞌomu pwaunge siꞌiri ie, iꞌomu mo iinoni aaela, suata mone hule aana omu kaꞌa hiiwalaimoli ike aana a God. !﻿No ko talei haꞌaweoau oto mola peꞌiꞌomu! ?﻿Uri ne kei iiꞌo tewa kaꞌu loꞌu uri taa peꞌiꞌomu, omu ke si hiiwalaimoli?” Oto ko si teꞌuri hunie a mwaena, “Toolea kaꞌu mei a kalemu i leu.”
LUK.9.42	Oto maholo nge a mwaꞌune ko lae mai takoie a Jisas, liꞌoa aaela ko reputeꞌi lae-laeꞌi oto aana a mwaꞌune i aano. Taꞌe a Jisas e ere aana liꞌoa aaela ngeena, ko si haꞌa-uurie a mwaꞌune, na ko toliꞌaasie oto hunie aamana. 
LUK.9.43	Oto ahutana mwala ko si meni pangataꞌinie loꞌu painehaꞌana nanamanga a God ngeena.
LUK.9.43	Maholo na ahutana mwala ko papangataꞌinie ue walu ola nge a Jisas ko deuꞌine, a Jisas ko si teꞌuri hunie mo pwaarongoisuli ingeie, 
LUK.9.44	“Mwaanie omu pupulongosie nga taa nge no ko unue huniꞌomu ienini. Ineu a Kale Ni Iinoni, pwelolaku kei lae i laona nimana mo iinoni.” 
LUK.9.45	Taꞌe mo pwaarongoisuli ko teipuꞌo-puꞌo mola aana nga taa nge a Jisas e ere urine hunire aana. A God e mumunie loꞌongaꞌinge aana mo wala ienini mwaanire, mwaanie kire rongo saiꞌi. Oto aana maholona, ikire na kire ko meꞌu loꞌu mola huni dolosi aana a Jisas, uri nga taa loꞌongaꞌinge aana erenga ingeie.
LUK.9.46	Oto mo pwaarongoisuli ingeie ko aehota ere haitelili maraada i sulie uri a tei hikada kei peine liutaa. 
LUK.9.47	Taꞌe a Jisas mone e saie mola loꞌongaꞌinge ikire, oto e si toolea kele mwela, ko haꞌa-uuresie i sulie, 
LUK.9.48	na ko teꞌuri hunire, “Taꞌena nga iini nge ko tola konie nga kele mwela mala ienini aana sataku, nge ko tola konieu eena. Na taꞌena nga iini nge ko tola konieu, ko tola konie noꞌone iini e uusungeꞌinieu mei eena. Aana a tei hikemiu nge ko haꞌamwai-mweiꞌaa toꞌohuu, ingeie ni oto e paine liutaa.”
LUK.9.49	Oto a Jon ko aalamie a Jisas uuri, “Poro paine, melu leesie nga iini ko oohe liꞌoa aaela mwaanie mwala aana satamu, na melu ere aana oto mwaanie e heꞌi teꞌurine loꞌu, aana ingeie haꞌike aana pulitaa ikolu.”
LUK.9.50	Oto a Jisas ko teꞌuri hunie, “Omu ke suꞌuri uure honosie, aena aana nga iini nge e kaꞌa uure honosikolu, ingeie iini peꞌikolu eena.”
LUK.9.51	Maholo ko karaꞌinie oto uri a God kei tola aalihoꞌi loꞌu aana a Jisas i saana taꞌau i Lengi. Oto a Jisas e loꞌongaꞌinie uri ke lae hunie i Jerusalem, 
LUK.9.52	na e uusungeꞌinie ngaeta mo mwane uri kire ke lae i naꞌo. Oto mo mwane ngeena kire lae aana ngaeta huilume i Samaria huni deu aakau aana ahutana mo ola loosie a Jisas. 
LUK.9.53	Taꞌe mwala aana huilume ngeena, kire kaꞌa sare takuhie ike a Jisas, aena aana kire lio saie uri ko lae hunie i Jerusalem. 
LUK.9.54	Maholo ngaeta ro pwaarongoisuli ingeie, a Jemes na a Jon kirerue leesie urine, oto kirerue ko unue hunie a Jisas uuri, “?﻿E ue Poro paine, o saetoꞌo aana mere ke unue nga dunge ke siho mai uure i Lengi hunie ke waelie mwala ngeena?”
LUK.9.55	Taꞌe a Jisas e aaliꞌu oto ko si ere aadarue mola. 
LUK.9.56	Oto a Jisas na mo pwaarongoisuli ingeie kire si lae loꞌu mola hunie ngaeta huilume.
LUK.9.57	Maholo kire ko lae oto i sulie tala, ngaeta mwane ko si teꞌuri hunie a Jisas, “Nou mwaꞌe-mwaꞌe ni lulu i suliꞌo aana taꞌena nga leu o ko lae aana.”
LUK.9.58	Oto a Jisas e aalamie ko teꞌuri, “Mo usu ni meꞌesu na hule aana kire toꞌo liwe ni maꞌahu ikire, na mo menu loꞌu kire mani toꞌo niuꞌi taane noꞌone, taꞌe ineu a Kale Ni Iinoni hule aana nga leu ni mamalo ineu na haꞌike loꞌu.”
LUK.9.59	Oto ko teꞌuri loꞌu hunie ngaeta mwane, “O ke lulu i sulieu.”
LUK.9.59	Taꞌe a mwaena e unue uuri, “Poro paine, o ke holaꞌi toliꞌaasieu keꞌu hunie ne ke lai heitolingeꞌinie aamaku.”
LUK.9.60	Taꞌe a Jisas e aalamie oto ko teꞌuri, “Haꞌike, taꞌe o ke lulu i sulieu oto molana, na mwaanie o maaꞌoohie mo tolahiꞌanga ni welumalau e mango nge o ke si lulu i sulieu.
LUK.9.61	Ngaeta mwane loꞌu e unue uuri, “Ne kei lulu i suliꞌo taane, Poro paine, taꞌe o ke holaꞌi toliꞌaasieu keꞌu hunie ne ke lai haꞌarongoa mwala taꞌau i nume ineu.”
LUK.9.62	Taꞌe a Jisas e unue uuri, “Taꞌena nga iini ko esu i hohola ingeie, taꞌe ko talei loꞌo-loꞌongaꞌinie loꞌu mola nga mo ola aaopa kei waelie oto hohola ngeena. Na e urine noꞌone mala nga iini ko sare neꞌi pwaarongoisuli ineu taꞌe ko loꞌo-loꞌongaꞌinie mola mo ola aaopa. Iinoni urine e kaꞌa malisine ike Aalahanga a God.”
LUK.10.1	Oto i purine walu ola ie e haro mango, a Aalaha e si lio hilisie loꞌu ngaeta hiu aawalai mwane mwana rue. Oto ko holaꞌi uusungeꞌinire oto i naꞌo takoie ahutana mo huilume na mo leu nge e loꞌongaꞌi huni lae aani. 
LUK.10.2	Oto a Jisas ko teꞌuri hunire, “Soꞌokoninge e paine hiitoꞌo, taꞌe mwala auꞌesu kaꞌa hunge ike huni soꞌokoni. Omu ke aitanaie iini e toꞌo aana hohola hunie ke uusungeꞌinie loꞌu mei nga mwala auꞌesu huni soꞌokoni nana. 
LUK.10.3	No ko uusungeꞌiniꞌomu i matolana mwala e oorahaꞌaa, na saeda huni horoꞌiꞌomu mala mo wawaulo ni meꞌesu ko seunie mo sipu. 
LUK.10.4	Mwaanie omu too-toolea nga mwaꞌii toꞌoha, wa nga mwaꞌi ni laeha, wa nga hoꞌohaahiꞌae. Na mwaanie omu waelie maholo mola aana erenga peꞌie nga iini omu ko oodoie i sulie tala.
LUK.10.5	“Maholo omu ko lai sili aana nga nume, omu ke holaꞌi aarengaꞌi talana mwala aana nume ngeena hunie a God ke haꞌadianaꞌara aani henuelamanga. 
LUK.10.6	Mala uri nga iinoni diana na tolahana e maneko ko iiꞌo aana nume ngeena, nge hanuelamanga ke iiꞌo peꞌie. Ko haꞌike, na kire saꞌa hele aana ike haꞌadianaꞌanga ngeena. 
LUK.10.7	Na omu ke iiꞌo rako oto mola aana numena. Mwaanie omu lae-lae hailiu loꞌu aana ngaeta mo nume. Omu ke ngau-ngeu mola na omu ke inu-inu aana nga moi taa kire ko niiꞌi huniꞌomu. Aana e diana hunie mwala ke peꞌiꞌomu, aana iinoni auꞌesu e malisine oto uri ke hele aana waaitana.
LUK.10.8	“Mala uri omu ko lae aana nga huilume na mwala ko tekuhiꞌomu, nge omu ke ngau-ngeu mola aana nga moi taa kire ko niiꞌi huniꞌomu. 
LUK.10.9	Omu ke haꞌa-uurie mo iini ko mweri aana hanuena, na omu ke unue hunie mwala i leune uuri, ‘Aalahanga a God ko karaꞌiniꞌomu oto mai.’ 
LUK.10.10	Taꞌe nga huilume omu ko lae aana na mwala kaꞌa takuhiꞌomu, nge omu ke lae loꞌu mola mwaanie huilume ngeena, na omu ke unue hunire uuri, 
LUK.10.11	‘Kele mei mada aana huilume iꞌomu e raraꞌo aana aeꞌaemeelu na melu ko usuri aasie aani haꞌapasunge huniꞌomu uri a God kei haꞌaloiꞌomu. Taꞌe omu ke manataꞌinie uri Aalahanga a God ko karaꞌini oto mai.’ ”
LUK.10.12	Oto a Jisas ko teꞌuri hunire, “No ko unue oto huniꞌomu, aana dinge ni leinge, haꞌaloilana mwala aana huilume ngeena kei aaela loꞌu hiitoꞌo liutaa aana haꞌaloinge nge kei lae hunie mwala tataꞌala aana huilume i Sodom.”
LUK.10.13	Na a Jisas ko heꞌi teꞌuri loꞌu, “!﻿Kei aaela oto liutaa huniꞌomu mo Korasin! !﻿Na noꞌone huniꞌomu mo Betsaeda! Mala uri mo huꞌi-huꞌite nge asuileni e lae huniꞌomu ngeena, asuileni ke lae urine hunie mo puꞌo i Taea na i Saedon, haꞌalaa mwala aana e ro huilume ngeena kire pwani oonisae oto waite. Kire karaꞌi haꞌamwai-mweiꞌara aani hoꞌosilana mo toꞌoni lalahuꞌe na ipe aani pwasaꞌora huni haataꞌinie uri kire aaliꞌu oto mwaanie mo oorahaꞌaa ikire. 
LUK.10.14	Taꞌe aana dinge ni leinge, a God kei aamasie mo iinoni tataꞌala i Taea na i Saedon loꞌu liutaa aamiu. 
LUK.10.15	?﻿Na iꞌomu mo Kapaneam, omu ko loꞌo-loꞌongaꞌi uri a God kei sulu alaꞌa aamiu taꞌau i Lengi? !﻿Haꞌike! A God kei aasiꞌomu mola hai aano aana leu ni haꞌamotaahinge.”
LUK.10.16	Oto a Jisas ko heꞌi teꞌuri loꞌu hunie mo pwaarongoisuli ingeie, “Nga iini nge ko rongo huniꞌomu, ko rongo hunieu noꞌone eena. Na nga iini nge ko lelediꞌomu, ko leledieu noꞌone. Na iini nge ko leledieu, ko leledie noꞌone iini nge e uusungeꞌinieu mei eena.”
LUK.10.17	Oto e hiu aawalai mwane mwana rue ngeena kire aalihoꞌi mei peꞌie ilenimwaꞌenga, na kire ko teꞌuri hunie a Jisas, “Aalaha iꞌemi, maholo melu sasaie satamu, hule aana mo liꞌoa aaela na kire maꞌuteꞌiniꞌemeelu oto peꞌi tola i sulilameelu.”
LUK.10.18	Oto a Jisas e aalamire ko teꞌuri, “Nou leesie taane a Satan e domu uure mwaanie i Lengi mala waꞌariri. 
LUK.10.19	Aana nou niie oto huniꞌomu nanamanga huni uuri haahie mo mwaa ala-ala na mo heri-heri. Na nou niie oto noꞌone nanamanga e saka loꞌu liutaa aana nanamanga a Satan. Oto nga mei ola e saꞌa huꞌisiꞌomu ike loꞌu. 
LUK.10.20	Omu ke ile-ilenimwaꞌe mola. Taꞌe suꞌuri ilenimwaꞌe haahie uri mo liꞌoa aaela ko meꞌuteꞌiniꞌomu. Omu ke ilenimwaꞌe haahie a God e uusue oto satamiu taꞌau i Lengi.”
LUK.10.21	Aana maholona a Jisas e honu aani ilenimwaꞌenga aana Liꞌoa Maaꞌi, oto ko teꞌuri, “Mamaꞌa, iꞌoe oto o aalaha haahie i Lengi na mai aano. Uure oto waite o mumunie Tataroha Diana mwaanie kira saenanau, taꞌe ie o ko haataꞌinie oto hunie mo iini kaꞌa saenanau. Oto no ko tohungei paalaheꞌo, Mamaꞌa, aana o oalaꞌinie hunie ke lae oto urine.”
LUK.10.22	Oto ko heꞌi unue loꞌu hunie mwala uuri, “Aamaku e niie oto ahutana walu ola hunieu hunie ne ke paine haahiꞌi. Na nga iini kaꞌa manataꞌinie ike a Kale taꞌe a Mamaꞌa mola haliꞌite. Na nga iini e kaꞌa manataꞌinie ike a Mamaꞌa taꞌe a Kale mola haliꞌite, na mo iini nge a Kale ko lio hilisire huni unu haataꞌi aana Aamana.”
LUK.10.23	Oto a Jisas e aaliꞌu takoie mo pwaarongoisuli, ko si unue hunire maraada uuri, “Deidehiꞌomu aana omu ko leesie walu ola ienini. 
LUK.10.24	Aana no ko unue oto huniꞌomu uri hungelana mo propet na mo inemauri kire tohungei sasare leesie mo ola omu ko leesiꞌi ie, taꞌe kire kaꞌa lio mangini, na uri huni rongoa mo ola omu ko rongoꞌi ie, taꞌe kire kaꞌa rongo lelengani.”
LUK.10.25	Oto ngaeta haꞌa-uusuli aana mo Haꞌatolanga a Mosis e lupweꞌi dolosi pweloa a Jisas uuri, “?﻿Haꞌa-uusuli, nga mei taa ni ne kei esuie kaꞌu hunie ne ke helesie maurihe huu?”
LUK.10.26	Oto a Jisas ko aalamie uuri, “?﻿Nga taa ni uusulana e lae i laona mo Haꞌatolanga a Mosis? ?﻿O ko saa-saai uri taa aani?”
LUK.10.27	Oto a mwaena ko aalamie a Jisas uuri, 
LUK.10.28	Oto a Jisas ko aalamie a mwaena uuri, “Iau, o ko ere toꞌohuu. O kei teꞌurine nge o ke si hele aana maurihe huu.”
LUK.10.29	Taꞌe a mwaena mone ko heitalea nga mei neꞌisaenga hunie haꞌatolanga e aasa ngeena ke mwadaꞌu mola hunie. Oto ko teꞌuri hunie a Jisas, “?﻿Haꞌalaa, a tei ni nge auhenue ineu?”
LUK.10.30	Oto huni aalamie dolosinge ngeena, a Jisas ko teꞌuri hunie, “Nga mwane ikie mo Jiu e uure i Jerusalem ko pweu hao i sulie tala hunie i Jeriko. Oto lae-lae e oodoie ngaeta mo horopeli. Oto kire tapolie, kire ko si repusie, na kire ko taꞌaasie oto mo toꞌoni ingeie mwaanie. Oto kire si lae mwaanie na e maehunu oto. 
LUK.10.31	Oto ngaeta pris ikie mo Jiu e tapaliu hao i sulie tala na ko leesie a mwaena, oto e si eeliꞌu mola mwaanie. 
LUK.10.32	Oto lae-lae, ngaeta mwane loꞌu ikie mo Jiu, mwane aana komu a Livae nge ko hei-hei raretaꞌi wau i Nume Maaꞌi Peine, na e urine loꞌu. E liu taane hai leesie mweitaꞌaana, taꞌe e liu taraꞌasi noꞌone mola mwaanie. 
LUK.10.33	Taꞌe lae-lae, ngaeta mwane ni Samaria, mwane aana hanue mo maelonga ikie mo Jiu, ko lae noꞌone hao i sulie tala ngeena. E lae hao i leesie a mwaena na e eno mola i sulie tala, oto ko tohungei aamasie. 
LUK.10.34	Mwane ni Samaria ngeena e da ho waen na ho rumu, oto ko lingisiꞌi mala meresine i laona mo malaka i sapena mwaena, ko si hoꞌo haahiꞌi. Oto e neꞌie i lengine dongki ingeie nge ko lae-lae aana, e si toolea ko lai lio i sulie taꞌau i nume ni awataa. 
LUK.10.35	Oto hai dinge loꞌu i sulie, mwane ni Samaria e taꞌaasie mei toꞌoha mwaanie mwaꞌi ingeie adona iiꞌonga aana nume ngeena ola mala e oolu wiki. Oto ko niiꞌi hunie mwane ko lio i sulie nume ngeena, na ko unue hunie uuri, ‘O ke lio i suli diana aana oto a mwane ie. Mala uri o ko aasie loꞌu nga mei toꞌoha huni holie nga mei ola aana, ne ke si suꞌue huniꞌo aana maholo ne kei ooli loꞌu mei.’ ”
LUK.10.36	Oto a Jisas ko si teꞌuri hunie haꞌa-uusuli aana mo Haꞌatolanga a Mosis ngeena uuri, “?﻿Iini uri taa aana e oolu mwane ngeena nge iꞌoe o loꞌongaꞌinie uri e neꞌi euhenue toꞌohuu hunie mwane nge mo horopeli e horoꞌiena?”
LUK.10.37	Oto haꞌa-uusuli aana mo Haꞌatolanga ko aalamie a Jisas uuri, “Iini nge e aamasie.”
LUK.10.37	Oto a Jisas ko si teꞌuri hunie, “O ke lae, na o ke asu noꞌone urine mala ingeie.”
LUK.10.38	Maholo a Jisas na mo pwaarongoisuli ingeie kire lae-lae, oto kire lai hule aana ngaeta huilume. Oto aana huilume ngeena keni satana a Maata e tolakonie a Jisas wau i nume ingeie. 
LUK.10.39	A Maata e toꞌo aana nga keni eesine, satana a Meri, taꞌe a Meri e iiꞌo mola i saana a Jisas huni pwaarongo i sulie mo haꞌa-uusulinge ingeie. 
LUK.10.40	Oto, a Maata ko tohungei hii aaela aana ko hei raretaꞌi maraana. E lae wau, oto ko teꞌuri hunie a Jisas, “?﻿Poro paine, uri e kohi mola aamu aana a keni eesiku e toliꞌaasieu mola hunie ne ke haꞌalie maraaku? !﻿O ke unue ke lae mai esu noꞌone peꞌieu!”
LUK.10.41	Oto a Jisas e aalamie mola uuri, “Maata, Maata. O ko lae otoi tolahiꞌe aana mo ola hunge. 
LUK.10.42	Taꞌe taꞌa-taꞌa mei ola ni mola e roroꞌa, na a Meri ko lae otoi deu diana, aana e lio hilisie oto tohungana mei ola diana, na nga iini e saꞌa heꞌi taꞌaasie loꞌu mwaanie.”
LUK.11.1	Ngaeta hai dinge a Jisas e lai iiꞌo aana ngaeta leu, oto ko aarengaꞌi. Maholo e aarengaꞌi mango oto, nge ngaeta iini aana mo pwaarongoisuli ingeie ko si teꞌuri hunie, “Aalaha ineu, o ke haꞌasaiꞌemeelu noꞌone aana tolahana aarengaꞌinge, oto mala a Jon e haꞌasaie kaꞌu mo pwaarongoisuli ingeie.”
LUK.11.2	Oto a Jisas ko teꞌuri hunire, “Maholo omu ko aarengaꞌi, omu ke ere uurini.
LUK.11.2	Mamaꞌa,
LUK.11.2	Mwala ke haꞌamaꞌu aana satamu.
LUK.11.2	Aalahanga iꞌoe ke lae mai.
LUK.11.3	O ke niie mai huniꞌemi suli hei dinge,
LUK.11.3	mo ngeulaa e adona dinge ngeena.
LUK.11.4	O ke saeꞌaasie huniꞌemi mo oorahaꞌaa iꞌemi,
LUK.11.4	aana emi ko saeꞌaasie noꞌone mo roroꞌanga taꞌena nga iini ko deu huꞌisiꞌemi.
LUK.11.4	Na mwaanie o toliꞌaasiꞌemi huni oorahaꞌaa maholo malaahongalamami ko lae.”
LUK.11.5	Na a Jisas e teꞌuri hunie mo pwaarongoisuli ingeie, “Mala uri nga iini hikemiu ke lae i saana a malahune i upui rodo, oto ko teꞌuri hunie, ‘Malahuku, o ke niie nga oolu ho ngeulaa hunieu, 
LUK.11.6	aana ngaeta malahuku ko lae i suli henue, na e si kele hule taꞌau i nume ineu oto molana, taꞌe nga mei ola hunie ne ke niie ana haꞌike.’ 
LUK.11.7	Oto uri a malahumu ke aalamiꞌo uure wau i nume uuri, ‘!﻿Suꞌuri kotahieu! Maa e hono oto, na ahutameelu melu ko maꞌahu oto. Oto nou saꞌa taꞌelaꞌi ike loꞌu huni niie nga mei ola amoreꞌi.’ 
LUK.11.8	?﻿Oto nga taa eena? No ko unue oto huniꞌomu, maꞌalana e unue uri e saꞌa taꞌelaꞌi loꞌu huni niie nga kele ho ngeulaa huniꞌo aena aana iꞌoe oto malahune, taꞌe kei taꞌelaꞌi taane na kei haro niie mola mo ola saemu huniꞌi, aena aana o kaꞌa masa ike huni deu suꞌu-suꞌuie.
LUK.11.9	“Oto no ko unue huniꞌomu uri omu ke susuke aana a God, na ingeie ke si niie huniꞌomu. Omu ke hai-heitalea i saana God, na omu ke si lio oodoie. Na omu ke iiki-iiki i kolune maa ingeie, na ingeie ke si tahanie maa talamiu. 
LUK.11.10	Aana taꞌena nga iini ko sukaa nga mei ola aana a God, nge kei niie oto hunie. Na taꞌena nga iini ko heitalea nga mei ola aana a God, kei lio oodoie oto. Na taꞌena nga iini ko iiki-iiki ikolune maa ingeie, nge a God kei taha maa talana oto. 
LUK.11.11	?﻿E ue aana iꞌomu mo mamaꞌa? ?﻿Mala uri kalemu ko sukaa nga ho iiꞌe aamu, o sai niie mola nga mwaa ana? 
LUK.11.12	?﻿Wa uri ko sukaa nga ho maꞌopu, o kei niie mola nga hari-heri ana? !﻿Haꞌike! 
LUK.11.13	Iꞌomu mo iinoni oorahaꞌaa, taꞌe hule aana omu sai niie mo ola diana hunie mo mwela iꞌomu. ?﻿Ilisie Aamamiu i Lengi iini e diana liutaa aana taꞌena nga iinoni, uri e saꞌa niie Liꞌoa Maaꞌi hunie nga mo iini ko suke aana?”
LUK.11.14	Ngaeta maholo a Jisas ko oohe aasie liꞌoa aaela mwaanie mwane e kaꞌa sai ere ike. Maholo liꞌoa aaela ngeena e iisitaa oto mwaanie a mwaena, nge ko si ere-ere loꞌu. Mwala oto hunge kire loko i leune na kire ko tohungei pangataꞌi. 
LUK.11.15	Taꞌe ngaeta mo iini aana mwala ngeena, kire ko unue mola uuri, “A Bielsebul, naꞌohana mo liꞌoa aaela nge e niie nanamanga ngeena hunie huni oohe aasie mo liꞌoa aaela urine.” 
LUK.11.16	Na ngaeta mwala loꞌu kire ko sare lupweꞌi oohongie mola a Jisas aana kire loꞌongaꞌinie uri e kaꞌa uure ike mwaanie a God, oto kire ko unue hunie uri ke da nga huꞌi-huꞌite hunie kire ke leesie.
LUK.11.17	Taꞌe a Jisas mone e saie mola nga taa kire ko loꞌo-loꞌongaꞌinie, oto ko si teꞌuri hunire, “Taꞌena nga aalahanga kei oopa aani heiseuninge honosie maraana, nge kei naꞌonga oto. Na nga nume nge kei oopaa aani heiseuninge honosie maraana, nge kei eiꞌaa oto. 
LUK.11.18	Iꞌomu, omu ko unue uri no ko oohe aasi liꞌoa aaela aana nanamanga a Bielsebul, taꞌe omu ke rongo kaꞌu. ?﻿Mala uri aalahanga a Satan kei heiseuni honosie loꞌu mola maraana, nge aalahanga ingeie ke si iiꞌo susu uri taa eena? 
LUK.11.19	?﻿Mala uri ineu no ko oohe aasi liꞌoa aaela aana nanamanga a Bielsebul, oto nga nanamanga uri taa kaꞌu nge mo pwaarongoisuli iꞌomu ko oohe aasi liꞌoa aaela aana? Mo pwaarongoisuli iꞌomu kire haataꞌi diana aana uri iꞌomu ni omu takalo. 
LUK.11.20	Taꞌe ineu, no ko oohe aasie mo liꞌoa aaela aana nanamanga a God. Na leune e haataꞌi diana aana oto uri Aalahanga a God e hule oto i seemiu.”
LUK.11.21	Oto a Jisas ko heꞌi ere ni aalahuunge loꞌu i sulie nanamanga ingeie e saka liutaa aana Satan, na ko teꞌuri, “Mala uri nga mwane aꞌailaꞌa e toꞌo aana mo reisinge huni heiseuni na a mwaena ko kakalie nume ingeie, nge ahutana mo ola i laona nume ingeie kei iiꞌo pupupu. 
LUK.11.22	Taꞌe mala uri ngaeta mwane e aꞌailaꞌa loꞌu liutaa aana kei polahie na kei horoꞌie oto, nge mwane aꞌailaꞌa liutaa ngeena kei leue oto mo reisinge a mwaena e puu-puutoꞌo aani ngeena, na ke si niie mola walu ola e tooleꞌi mwaanie nume ngeena hunie mo malahune.
LUK.11.23	“Nga iini oto e kaꞌa lulu i sulieu, ingeie oto maelonga ineu. Na nga iini oto e kaꞌa peꞌieu huni toolea mai mo iinoni takoie a God, ingeie e urihana uri ko peesie mola mwala mwaanie a God.”
LUK.11.24	Oto a Jisas ko heꞌi teꞌuri loꞌu, “Maholo nga liꞌoa ni oorahaꞌaa ko iisitaa mwaanie nga iinoni, kei waloliu i laona hanuesala ni lio hunie nga leu ni mamalo ingeie. Mala uri e kaꞌa lio oodoie oto nga leu, nge ke si teꞌuri hunie maraana, ‘Ohe ne kei ooli loꞌu mola takoie nume ineu, iini nou iisitaa kaꞌu mwaanie.’ 
LUK.11.25	Oto e ooli taꞌau na ko lio oodoie a mwaena e urihana nume nge kire tala rereꞌa aana, na kire hataaꞌi diana aana mo ola i laona. 
LUK.11.26	Oto ko si lae loꞌu huni toolea mai ngaeta hiu liꞌoa ni oorahaꞌaa aaela loꞌu liutaa aana ingeie. Oto kire lae, kire ko si lae oto iiꞌo huu i laona iinonine. Oto aana haꞌamangolana, tolahana iinonine loꞌu mei puri ko si tohungei aaela oto hiitoꞌo liutaa aana tolahana holaꞌinaꞌo.”
LUK.11.27	Maholo a Jisas ko ere-ere ue urine, na ngaeta keni aana mwala e ruru ngeena ko teꞌuri hunie, “!﻿Deidehie oto a nikemu!”
LUK.11.28	Taꞌe a Jisas e aalamie uuri, “Iau, taꞌe ilenimwaꞌenga oto liutaa hunie ahutana mo iini ko rongoa walana God na kire ko lulu i sulie.”
LUK.11.29	Na maholo mwala hunge ko ruru mei saana a Jisas, oto ko si ere uuri hunire, “Iꞌomu mwala aana maholo ienini, tolahamiu e tohungei aaela. Omu ko sukaa uri omu ke leesie mola nga huꞌi-huꞌite mwaanie a God. Taꞌe nou saꞌa asuie ike. Taꞌa-taꞌa huꞌi-huꞌite nou sai haataꞌinie aamiu oto nga taa e rau aana a Propet Jona oto waite. 
LUK.11.30	Aena aana nga taa e rau aana a Jona ngeena, e haataꞌinie uri a God ni nge e uusungeꞌinie a Jona i saada mwala ni puꞌo i Ninive. Na e urine noꞌone aana ineu a Kale Ni Iinoni, aana nga taa kei reu eeku kei haataꞌinie uri a God ni e uusungeꞌinieu mei huniꞌomu, mwala aana maholo ienini. 
LUK.11.31	Aana dinge ni leinge Toro ni Siba kei taꞌelaꞌi noꞌone honosiꞌomu aana pwaunge ienini, na kei ere aamiu uri omu tohungei takalo oto liutaa. Aana ingeie e uure haꞌatau oto i ngongoꞌana walumalau huni lae mai rongoa mo haꞌa-uusulinge ni saenanaunge a Solomon Inemauri. Na no ko unue oto huniꞌomu uri ngaeta iini e paine loꞌu liutaa aana Solomon taane i matolamiu i leu, taꞌe omu ko leledie mola. 
LUK.11.32	Na aana dinge ni leinge, mo Ninive noꞌone kei taꞌelaꞌi honosie mwala aana maholo ienini. Oto kire kei haataꞌinie uri omu tohungei takalo oto hiitoꞌo, aena aana maholo a Jona e laeliwala nana mwalana, kire oonisae oto. Taꞌe lio kaꞌu, ngaeta iini e paine liutaa aana a Jona kaꞌu taane oto ie, na omu kaꞌa oonisae ike.”
LUK.11.33	Oto a Jisas ko heꞌi teꞌuri loꞌu, “Maholo nga iini ko haꞌakaunie nga laite, e saꞌa neꞌi mumuni ike aana wa ke pwaohaꞌinie luluꞌe haahie. !﻿Haꞌike! Taꞌe kei neꞌi haadaꞌi aana oto taꞌau i lengi, hunie mwala ko sili mei nume na kire ke leesie oto rarangana laite ngeena. 
LUK.11.34	Oto maamu e urihana raa-raa hunie sapemu. Mala uri maamu e manola, nge ahutana sapemu kei matapwa oto, taꞌe mala uri maamu e kaꞌa manola, nge ahutana sapemu kei rodohono oto. 
LUK.11.35	Lio diana aana, mwaanie o unu-unue uri saemu e manola taane, taꞌe e rodohono mola. 
LUK.11.36	Aana ahutana sapemu kei honu aana raa-raa na nga leu aana kaꞌa rodohono loꞌu, nge e urihana maholo laite e raangiꞌo na ahutana sapemu e matapwa mango.”
LUK.11.37	Maholo a Jisas e ere-ere mango, nge ngaeta Parise ko si haaraie uri huni lai ngeu peꞌie i nume ingeie. Oto a Jisas e lae peꞌie na maholo kirerue hule wau i nume a mwaena, a Jisas e iiꞌo mola i aano huni ngeu 
LUK.11.38	na e kaꞌa holaꞌi hodalie ike kiꞌine i sulie tolahada mo Parise. Oto Parise ngeena ko tohungei pangataꞌi aana e leesie urine.
LUK.11.39	Oto a Aalaha ko teꞌuri hunie, “Iꞌomu mo Parise omu urihana mola mo nime na mo kao-kao kire hoda rereꞌa aana aapa poꞌoi sinaha, taꞌe wau i laona e honu mola aana ngaulaa e kasu. Omu ko sasare lio kohi i maana mwala, taꞌe hule aana saemiu e honu oto mola aana horo-pelinge na taꞌena nga loꞌongaꞌinge aaela. 
LUK.11.40	!﻿Omu tohungei pweu! ?﻿Ohe omu ko loꞌongaꞌinie uri iini e haꞌaholaa poꞌoi sinaha, e kaꞌa haꞌaholaa ike poꞌoi lalo noꞌone? 
LUK.11.41	Taungei hoda-olanga urine e kaꞌa roroꞌa ike. Taꞌe mala omu ke nii ola mola i laona mo nime na mo kao-kao ngeena ana kira maitale, haꞌalaa ahutana walu ola ngeena ke si meni rereꞌa toꞌohuu huniꞌomu. 
LUK.11.42	!﻿Aama-aamasilemiu mo Parise! Aana omu sai niie tangahuluꞌana tari-olanga iꞌomu hunie a God, na hule aana omu ko niie noꞌone tangahuluꞌana mo kele takai ei mwei-mwei uure mwaanie mo hohola iꞌomu. Taꞌe hunie haꞌa-oodohilemiu peꞌie mwala na huni manata diana hunie a God, nge omu kaꞌa sai aapwasu ike aana. Mo naꞌohai ola uri hunie omu ke dau i suliꞌi kaꞌu ienini. Na loꞌu mwaanie omu pulongosie mo haꞌa-uusulinge mwai-mwei mala niilana tangahuluꞌana tari-olanga iꞌomu. 
LUK.11.43	!﻿Aama-aamasilemiu mo Parise! Aana omu ko heri hunie mo naꞌohai iiꞌo-iiꞌoha haliꞌite i laona mo nume ni palo-palo, na uri mwala ke haꞌapainaꞌaꞌomu aana maholo omu ko walo liu i laona mo leu ni uusiꞌe. 
LUK.11.44	!﻿Aama-aamasilemiu! Aana omu urihana mola mo kilipweꞌu kire aano oto, aana aapa poꞌoi sinaha e lio diana taane na mwala saꞌa lio saie ike uri rae kire aanomie i leune.”
LUK.11.45	Oto ngaeta iini hikana mo haꞌa-uusuli aana mo Haꞌatolanga a Mosis ko aalamie a Jisas uuri, “Haꞌa-uusuli, o ko ere urine, o ko ere aaelasiꞌemi oto noꞌone ni ngeena.”
LUK.11.46	Oto a Jisas ko aalamie ko teꞌuri, “!﻿Aama-aamasilemiu noꞌone mo haꞌa-uusuli aana mo Haꞌatolanga! Iꞌomu, omu ko da ludaa e hiꞌe aana mo haꞌatolanga hunie mwala. Taꞌe hule aana iꞌomu maraamiu na omu saꞌa nii kiꞌi huni peꞌie mwala huni suluꞌie ludaa ngeena. 
LUK.11.47	!﻿Aama-aamasilemiu! Aana omu esu diana aana mo kilipweꞌu talana mo propet nge mo aamamiu e horo maesire. 
LUK.11.48	Aena urinena, iꞌomu, omu ko haꞌawalaimoliꞌaa nga taa nge mo aamamiu kire asuie eena. Aana ikire, nge kire horoꞌie mo propet, na iꞌomu, omu ko esuie mo kilipweꞌu huni aamasitoꞌo aana horoꞌilada. 
LUK.11.49	Aana e urine kaꞌu, a God e ere ni saenanaunge uuri, ‘Ne kei uusungeꞌinie mai mo propet na mo hurulaꞌaa i saada. Na kire kei horo maesie nga mo iini aada, na kire kei teungeꞌinie nga mo iini.’ 
LUK.11.50	Oto haꞌaloilemiu pwaunge siꞌiri kei lae haahie maelana mo propet nge horoꞌilada e lae kaꞌu uure oto i aehotalana walumalau. 
LUK.11.51	Haꞌaloilemiu kei lae haahie horoꞌilada, aehota peꞌie a Ebol lae hule aana a Sekaraea, iini horoꞌilana e lae karaꞌinie ora ni uunu-uunu aana Nume Maaꞌi Peine. Toꞌohuu no ko unue oto huniꞌomu uri iꞌomu pwaunge siꞌiri ie a God kei haꞌaloiꞌomu haahie horoꞌilana ahutada mango. 
LUK.11.52	!﻿Aama-aamasilemiu mo haꞌa-uusuli aana mo Haꞌatolanga! Aana omu ko mumunie kii huni tahanie maa aana nume ni saenanaunge i sulie tolahana a God. Na iꞌomu maraamiu noꞌone hule aana omu kaꞌa sare sili ike i laona numena, na omu ko deu honosie mo iini ko sare sili i nume.”
LUK.11.53	Maholo a Jisas ko iisitaa oto mwaanie leune, mo haꞌa-uusuli aana mo Haꞌatolanga a Mosis na mo Parise ko si aehota ere aaelasie oto hiitoꞌo, na uure aana maholona kire ko talaꞌai dolosie oto mo ola hunge aana, 
LUK.11.54	aena aana kire sare lupweꞌi da mola uri hunie ke unue nga mei wala huni waelie maraana.
LUK.12.1	Ngaeta maholo, mo sinolai iinoni oto hunge kire ruru mei saana a Jisas, na leune e lae wai honu aani iinoni hule aana nga leu ni uure haꞌike loꞌu. Oto a Jisas ko si holaꞌi teꞌuri hunie mo pwaarongoisuli ingeie, “Omu ke lio talamiu mwaanie tolahana mo Parise, aana ikire mwala eero-eero. Mala nga kele mei iis ko esuie nga nime pulaoa paine ke hane, nge tolahana eeronga ikire ko toꞌohie walu ola kire ko esuiꞌi. 
LUK.12.2	Taꞌe-taꞌena nga mei ola iinoni ko mumumunie, haataꞌinilana kei saro lae mola, na taꞌena nga mei ola ko reu mumuni, sailana kei saronai lae taane. 
LUK.12.3	Na nga taa nge omu ko ere-ere mumuni aana, na mwala kei saronai saie mola. Na nga taa nge omu ko kele sasawarungeꞌinie oto mola i eelingemiu i laona duru iꞌomu maraamiu, soingeꞌinilana kei lae taane hunie mwala ke mani rongoa.”
LUK.12.4	Oto a Jisas ko heꞌi teꞌuri loꞌu, “Maeni malahuku, omu ke suꞌuri meꞌuteꞌinie mwala ko sare horoꞌiꞌomu, aana kire saꞌa da loꞌu nga mei ola aaela huni waeliꞌomu mei puri. 
LUK.12.5	Taꞌe ne ke haataꞌinie aamiu iini hunie omu kei meꞌuteꞌinie. Omu ke maꞌuteꞌinie mola a God, iini nge e sai horo maesiꞌomu, na e toꞌo aana noꞌone nanamanga huni aasiꞌomu i laona dunge ni haꞌamotaahinge loꞌu mei puri. Iau, no ko unue loꞌu huniꞌomu, ingeie ni oto iini omu ke maꞌuteꞌinie. 
LUK.12.6	E lime kele pipisu holileni e lae mola aana e ro peni pulu. Taꞌe hule aana a God e saꞌa roroꞌa pulongosie ike nga taꞌa-taꞌa kele iini eeni. 
LUK.12.7	Omu ke saie uri a God hule aana e sai susulie warai iihune pwaumiu. Oto omu ke suꞌuri meꞌu, aena aana omu tohungei hiꞌe liutaa aana mo pipisu oto hunge.
LUK.12.8	“Ineu, no ko unue oto huniꞌomu uri taꞌena nga iini kei unu tahangaꞌinieu i naꞌona mo iinoni uri ingeie iinoni ineu, nge ineu a Kale Ni Iinoni, ne kei unu tahangaꞌinie iinonine noꞌone urine i naꞌona mo ensel a God, uri ingeie iinoni ineu. 
LUK.12.9	Taꞌe nga iini nge kei taateingeꞌinieu i naꞌona mo iinoni, nge ineu a Kale Ni Iinoni, ne kei taateingeꞌinie noꞌone i naꞌona mo ensel a God uri iinoni ngeena nga iinoni ineu haꞌike. 
LUK.12.10	Na mala nga iini kei unue nga mei wala honosieu a Kale Ni Iinoni, a God e sai saeꞌaasie mola hunie. Taꞌe mala nga iini kei ere mwakataꞌinie Liꞌoa Maaꞌi, nge a God e saꞌa roroꞌa saeꞌaasie loꞌu mwaanie iinonine.
LUK.12.11	“Na iꞌomu mo iinoni ineu, maholo kire kei tooleꞌomu hunie leilemiu i laona mo nume ni palo-palo mo Jiu, wa i naꞌona mo aalaha, wa i naꞌona mo inemauri, omu ke suꞌuri tolahiꞌe i sulie omu kei uure maꞌutaꞌa uri taa, wa nga taa omu kei unue. 
LUK.12.12	Aana Liꞌoa Maaꞌi kei haataꞌinie taane aamiu nga taa ni unue aana maholona.”
LUK.12.13	Oto ngaeta mwane aana ruruhaa ko teꞌuri hunie, “Haꞌa-uusuli, o ke unue hunie aasiku ke oopaa toꞌo-toꞌonga nge aamamereꞌi e niie namereꞌi aana hai dinge e mae.”
LUK.12.14	Oto a Jisas ko aalamie uuri, “!﻿Mwaena! Lio hilisileku e kaꞌa lae ike hunie ne ke oopa toꞌo-toꞌolamoreꞌi wa uri ne ke leie mo ola urine.”
LUK.12.15	Na a Jisas ko heꞌi lae loꞌu peꞌi erenga uurini hunie ahutada, “Omu ke lio talamiu na omu ke kinetaꞌiniꞌomu mwaanie taꞌena nga saehanalinge. Aana tohungana maurihaꞌana iinoni e kaꞌa lae ike i sulie nga taa nge iinoni e toꞌo aana, maꞌalana iinoni ngeena ke toꞌo-toꞌo loꞌu uri taa.”
LUK.12.16	Oto a Jisas ko ere ni aalahuunge hunire uuri, “Ngaeta mwane toꞌo-toꞌo e toꞌo aana mei aano diana nge ahutana ola e aahu diana i laona. 
LUK.12.17	E oꞌoꞌo, oto ko aehota loꞌo-loꞌongaꞌi uuri, ‘Nga leu ni durue mo ngeulaa ineu haꞌike. ?﻿Oto ne ke si ue eena?’ 
LUK.12.18	Oto ko heꞌi loꞌongaꞌi loꞌu uuri, ‘Nou saie oto nga taa ne kei esuie. Ne kei ohoie mola mo nume ni duru ineu, na ne ke asu peine loꞌu eeni. Oto ne ke si durue mo ngeulaa ineu, na oto ahutana walu ola ineu i laona nume haalu ngeena. 
LUK.12.19	Purine, ne ke si unue hunieu maraaku uuri, !﻿Ingeie kaꞌune! Nou toꞌo aana oto walu ola diana adona mo helisi hunge. Ne ke mamalo mola, aana mauringe e mwadaꞌu oto hunieu.’ 
LUK.12.20	Taꞌe a God e teꞌuri hunie a mwaena, ‘!﻿O tohungei pweu! Siꞌiri rodo, oto o kei mae. ?﻿Haꞌalaa, a tei nge kei toꞌo aana ahutana walu ola nge o ko duduruꞌi mola namue maraamune eena?’ ”
LUK.12.21	Oto a Jisas ko si ere uuri, “Kei urine oto hunie mo iini nge ko dudurue mola dianahaꞌana mo ola aana walumalau ie nada maraada, taꞌe kire kaꞌa toꞌo-toꞌo ike aana tolahana a God.”
LUK.12.22	Oto a Jisas ko unue hunie mo pwaarongoisuli ingeie uuri, “Aena urinena, no ko unue oto huniꞌomu uri mwaanie omu neꞌi-neꞌisae paine aana mei ngeulaa ni meuri aana iꞌomu, wa mo toꞌoni huni toꞌoni haahie sapemiu. 
LUK.12.23	Aana mauringe e roroꞌa liutaa aana ngaulaa, na sapemiu e roroꞌa liutaa aana toꞌoni. 
LUK.12.24	Omu ke leesie kaꞌu mo menu ko loo-loho hailiu ngeena. Kire kaꞌa auꞌesu hohola, wa uri kire ke soꞌo-soꞌokoni huni duruꞌi. Taꞌe a God ko haꞌa-haꞌangaure taane. !﻿Ilisie iꞌomu mo iinoni! Omu roroꞌa liutaa aana mo menu i maana a God. 
LUK.12.25	Oto aana maꞌalana omu ke loꞌo-loꞌongaꞌi liutaa loꞌu i sulie mauringe iꞌomu, taꞌe omu saꞌa roroꞌa da ike mauringe ngeena ke tewa loꞌu. 
LUK.12.26	?﻿Mala uri omu kaꞌa sai deu i sulie mo kele ola mwai-mwei urine, na e ue omu ko si lae otoi tolahiꞌe i sulie mo ola paine? 
LUK.12.27	Omu ke leesie kaꞌu mo ei tataka nge kire ko pwito hailiu ngeena. Kire kaꞌa auꞌesu wa kire ke tau-teuri sala. Taꞌe no ko unue huniꞌomu uri maꞌalana a Solomon Inemauri e toꞌo-toꞌo liutaa na e sai toꞌoni aana mo toꞌoni manikuluꞌe, taꞌe mo ei tataka ngeena kire hoꞌo sala lio diana liutaa aana. 
LUK.12.28	Mo ei tataka ngeena, mo ola kaꞌa oꞌoꞌo tewa ike noꞌone. Kire ko eehurara mola i matana hoꞌowa, na i seulehi kire ko nunulu oto loꞌu, na mwala ko aasiꞌi mola i laona dunge. ?﻿Oto mala a God ko haꞌatoꞌonie mo takai ei ngeena, ohe omu unue uri a God e saꞌa nii toꞌoni ike haahiꞌomu? !﻿Hiiwalaimolinge iꞌomu e lae otoi mwei-mwei hiitoꞌo! 
LUK.12.29	Omu ke suꞌuri lae otoi tolahiꞌe hiitoꞌo loꞌu aani loꞌongaꞌinge aakau i sulie nga taa omu kei ngaa na nga taa omu kei inuhie. 
LUK.12.30	Mwala ni puꞌo ni kire ko lae otoi totolahiꞌe hiitoꞌo i sulie mo ola urine. Taꞌe iꞌomu, Aamamiu e saie taane oto uri omu saetoꞌo aana mo olana. 
LUK.12.31	Taꞌe omu ke neꞌi-neꞌisae aana Aalahanga a God liutaa aana taꞌena nga ola mai aano, na ingeie ke si sapeie taꞌena nga ola huniꞌomu.
LUK.12.32	“Maꞌalana omu kaꞌa hunge, taꞌe mwaanie omu meꞌu-meꞌu, maeni mwela, aena aana Aamamiu ko tohungei ilenimwaꞌe hunie omu kei aalaha peꞌie i laona Aalahanga ingeie. 
LUK.12.33	Oto omu ke haꞌaholingeꞌinie mola toꞌo-toꞌolamiu, na omu ke niie mei toꞌoha aani hunie kira maitale. Omu ke mwaꞌie mo toꞌoha iꞌomu i laona mwaꞌi e saꞌa moka ike. Na omu ke loohaꞌinie toꞌolamiu i Lengi, aana leu kire saꞌa peliꞌi ike aana, wa mo kokorosi ke waeliꞌi. 
LUK.12.34	Aena aana leu nge toꞌolamiu e iiꞌo aana, nge saemiu kei talei oꞌoꞌo noꞌone mola aana leune.”
LUK.12.35	Oto a Jisas ko heꞌi teꞌuri loꞌu, “Omu ke dau aakau taraureꞌi loosie nga taa ko lae mai. Omu ke roro maꞌutaꞌa aana mo toꞌoni iꞌomu, na omu ke haꞌakaunie mo laite iꞌomu kire ke eeso-eeso, 
LUK.12.36	mala mo koni-konihe ko maaꞌoohie aalaha ikire kei ooli mei mwaanie aaharota. Aana maholo kei lae mai iiki ikolune maa, oto kire ko tolana tahamaa oto talana. 
LUK.12.37	Deidehie mo koni-konihe ngeena nge aalaha ikire e hule na kire ko lio-lio mola ue aana kire dau aakau loosie. No ko unue oto huniꞌomu uri aalaha ikire ngeena kei oolisi aana mo toꞌoni ni esunge, kei haꞌa-iiꞌosire oto hunie ngaunge, na kei raretaꞌinire oto aani haꞌalianga hunire. 
LUK.12.38	Deidehie mo koni-konihe ngeena, aana maꞌalana aalaha ikire ko si hule mola i upui rodo wa i hatari dengi, taꞌe kei lio oodoie oto kire dau aakau loosie peꞌie maaꞌoohilana.
LUK.12.39	“Oto omu ke sai diana aana uri, mala iinoni e toꞌo aana nume ko saie maholo iinoni peli-peli kei lae mai, e saꞌa roroꞌa ni toliꞌaasie ike uri iinoni peli-peli ngeena ke sili i nume ingeie. 
LUK.12.40	Oto iꞌomu noꞌone, omu ke iiꞌo aakau, mwaanie ineu a Kale Ni Iinoni, nou lae mola mai aana maholo omu kaꞌa loꞌo-loꞌongaꞌinie ike ne kei lae mai aana.”
LUK.12.41	Oto a Pita ko teꞌuri, “?﻿Poro paine, uri o unue aalahuunge ie mola huniꞌemeelu haliꞌite, wa noꞌone hunie mwala e loko ngeena?”
LUK.12.42	Oto a Jisas ko aalamie a Pita uuri, “No ko unue huniꞌomu na hunie taꞌena nga iini e saenanau. ?﻿Aana a tei kaꞌu e saenanau na e neꞌi koni-konihe diana? Ingeie oto iini nge aalaha ingeie e neꞌie hunie ke lio i sulie ngaeta mwala auꞌesu aana maholo ko lae, na hunie ke nii-niie waaitada hunire i suli maholo. 
LUK.12.43	Na kei tohungei diana oto liutaa hunie koni-konihe ngeena, mala uri aalaha ingeie kei lio oodoie ko esu diana urine maholo kei ooli mei. 
LUK.12.44	Mala ko urine, nge no ko unue oto huniꞌomu uri aalaha ngeena ke si neꞌie oto koni-konihe ngeena hunie ke lio i sulie oto ahutana toꞌo-toꞌolana.
LUK.12.45	“Taꞌe mala uri koni-konihe ngeena ko loꞌongaꞌinie mola uri aalaha ingeie e saꞌa hule ike lau-leu, oto ko talei seu-seunie mola ngaeta mwala auꞌesu, na ko talei tara mola aana ngaunge, na ko pweu mola aana inuhilana wai ni mehiri, 
LUK.12.46	oto aalaha ingeie kei hule mola, na e kaꞌa dau aakau ike. Na ko hule noꞌone mola aana maholo koni-konihe ngeena e kaꞌa loꞌongaꞌinie huni maaꞌoohie. Oto aalaha ngeena kei tohungei haꞌaloi letehie koni-konihe ingeie ngeena, na kei uusungeꞌi aasie oto peꞌie mwala hai-heitohe. 
LUK.12.47	Aana koni-konihe nge e saie taane saena aalaha ingeie uri nga moi taa e saetoꞌo aani, taꞌe e kaꞌa dau aakau wa ke dau i suliꞌi, kire kei tohungei haꞌaloi letehie oto hiitoꞌo.
LUK.12.48	“Taꞌe koni-konihe nge e kaꞌa saie ike saena aalaha ingeie, na ko deu huꞌisie mola saena aalaha ingeie, kire saꞌa lae otoi haꞌaloi letehie hiitoꞌo. Aana nga iini nge niilana nga mo ola hunge e lae hunie, a God kei saetoꞌo aana loꞌu a mwaena ke asuie nga mo ola hunge. Na nga iini nge niilana mo ola hunge liutaa e lae hunie, nge a God kei saetoꞌo aana loꞌu a mwaena ke asuie nga mo ola hunge liutaa.”
LUK.12.49	Na a Jisas ko heꞌi teꞌuri loꞌu, “Nou lae mai huni eerehaꞌinie walumalau, na nou saetoꞌo aana uri dunge ngeena ke eeso-eeso oto, hunie ke oopaa mo iini diana mwaanie mo iini aaela. 
LUK.12.50	Nou manataꞌinie oto uri ne kei sapesalu oto hiitoꞌo hule aana maenga, na ne kei tolahiꞌe oto hiitoꞌo i sulie sapesalunge ngeena lae hule aana kei oa.
LUK.12.51	“Mwaanie omu loꞌo-loꞌongaꞌinie uri nou lae mai huni toolea mai hanuelamanga hunie walumalau. !﻿Haꞌike! Kaꞌa hanuelamanga ike, taꞌe oopanga. 
LUK.12.52	Uure siꞌiri pwau weu, mo uluhe ni iinoni kei heukama honosire hailiu. Nga oolu iini kei heukama honosie nga ro iini, na nga ro iini kei heukama honosie nga oolu iini. 
LUK.12.53	Mo heꞌi aamana kei heukama honosire hailiu, na mo heꞌi nikana kei heukama honosire hailiu, na mo mahungaona keni kei heukama honosire hailiu.”
LUK.12.54	A Jisas e unue noꞌone hunie mwala uuri, “Maholo omu ko leesie mei rorodo pulu-puluꞌe ko hane, oto omu ko tolana unue oto uuri, ‘Kei nemo oto eena,’ na kei nemo oto. 
LUK.12.55	Na maholo omu ko hiingeꞌinie ko iiru ni maraau, na ni omu unue uuri, ‘I eesi meuri kei aaela oto eena,’ na kei aaela oto urine.
LUK.12.56	!﻿Iꞌomu kira lupweꞌi deu! Omu tohungei pweu oto toꞌohuu. Omu sai lio saie kaꞌu mola walu ola aana walumalau ie na mo ola taꞌau i salo. ?﻿Taꞌe e ue omu kaꞌa sai lio saie nga taa ko reu aana maholo ienini?”
LUK.12.57	Na a Jisas e heꞌi aalahuu loꞌu i sulie uure-rurunge peꞌie a God, ko teꞌuri, “?﻿Aana e ue ni omu kaꞌa sai leiꞌomu maraamiu nga taa e diana huni esuie? 
LUK.12.58	Mala nga iini ko sare tooleꞌo i laona leinge, o ke uure ruru oto lau-leu peꞌie iinoni ngeena maholo iꞌomoreꞌi ue i sulie tala takoie nume ni lei-lei. Mala o kaꞌa teꞌurine, nge maelonga iꞌoe kei toliꞌaasiꞌo hunie mwane lei-lei na a lei-lei kei toliꞌaasiꞌo i nimana mo ramo, oto kire kei aasiꞌo i laona nume ni hoꞌo. 
LUK.12.59	Toꞌohuu no ko unue oto huniꞌomu uri omu saꞌa roroꞌa ni iisitaa ike na omu kaꞌa saro suꞌu mangoa mei toꞌoha nge kire holosie huniꞌomu.”
LUK.13.1	Aana maholona ngaeta mwala e oꞌoꞌo peꞌie a Jisas, kire haꞌarongoa aana mwala ni Kalili nge a Paelat e horo maesire aana maholo kire uunu-uunu ola i saana God. 
LUK.13.2	Oto a Jisas ko teꞌuri hunire, “?﻿Ohe omu ko loꞌo-loꞌongaꞌinie uri mwala ni Kalili ngeena kire mae urine, e haataꞌinie uri kire oorahaꞌaala loꞌu liutaa aana ahutana mwala aaopa ni Kalili? 
LUK.13.3	!﻿Haꞌike oto ooꞌoo! Na no ko unue oto huniꞌomu uri mala omu kaꞌa oolisie saemiu na omu ke toliꞌaasie tolahai iinoni aaela iꞌomu ngeena, omu kei meni mae noꞌone mola mala ikire. 
LUK.13.4	?﻿E ue aana aawalai iinoni mwana walu ni Jerusalem nge kire mae aana saohai nume e aaꞌoho haahire i Saeloam? ?﻿Omu loꞌongaꞌinie uri mwala ngeena kire oorahaꞌaala liutaa aana loꞌu ahutana mo iini nge kire iiꞌo noꞌone i Jerusalem? 
LUK.13.5	!﻿Haꞌike oto ooꞌoo! Na no ko unue oto huniꞌomu uri mala omu kaꞌa oolisie saemiu na tolahamiu, omu kei meni mae noꞌone mola mala ikire.”
LUK.13.6	Oto a Jisas ko ere ni aalahuunge hunire uuri, “Nga mwane e hasie ai hungu-hungu i laona hohola ingeie. Ahutana maholo a mwaena ko lae mai lio-lio hunie ohe ai ngeena ko hungu-hungu taane, taꞌe haꞌike mola. 
LUK.13.7	Oto a mwaena ko teꞌuri hunie koni-konihe ingeie nge ko lio i sulie hohola, ‘No ko talei lio-lio hunie ohe ai ngeena ko hungu-hungu taane aani hue-huei ei suli maholo, taꞌe oolune nga halisi loꞌu ie na e kaꞌa sai hungu ike. E lae otoi diana uri o ke tohu aasie mola mwaanie e waelie mei mwakano kohi ngeena.’ 
LUK.13.8	Taꞌe koni-konihe ingeie e aalamie uuri, ‘O ke toliꞌaasie kaꞌu, aalaha ineu, hunie ne ke eli mwakano kaꞌu loꞌu i aeꞌaena, na ne ke lio diana i sulie loꞌu hunie nga taꞌa-taꞌa halisi. 
LUK.13.9	Mwaanie ohe ne kei esu urine aana, kei hungu taane aana halisi meine. Mala uri e kaꞌa hungu loꞌu, nge o ke si tohu aasie taane.’ ”
LUK.13.10	Aana ngaeta Dinge Maaꞌi Mo Jiu, a Jisas e haꞌa-uusulie mwala i laona nume ni palo-palo mo Jiu. 
LUK.13.11	Maholona na ngaeta keni liꞌoa aaela e hite aana ingeie noꞌone i leune. A keine, kolune e kokosu oto, na e kaꞌa sai uure hala-hala ike loꞌu. E iiꞌo mola urine hunie aawalai helisi mwana walu. 
LUK.13.12	Maholo a Jisas e leesie a keine, oto ko soie mai saana na ko teꞌuri hunie, “Keine, mei maelaa iꞌoe e aiꞌaa oto mwaaniꞌo.” 
LUK.13.13	Oto a Jisas e hele i sapena a keine, na a keine ko tolana uure oodo oto peꞌi haꞌamanikuluꞌaa God.
LUK.13.14	Maholo naꞌohai mwane haahie nume ni palo-palo ngeena e leesie a Jisas e haꞌa-uurie a keine aana Dinge Maaꞌi Mo Jiu, oto ko saewasu na ko teꞌuri hunie mwala, “E oono aata hai dinge mola kolu sai deu esunge aani. Oto omu ke lae mola mai aana e oono hai dinge ngeena. Omu ke suꞌuri lae mai hunie haꞌa-uurilemiu aana Dinge Maaꞌi.”
LUK.13.15	Oto a Jisas ko aalamie uuri, “!﻿Iꞌomu oto mwala mola huni lupweꞌi deu-deu! Ahutemiu omu ko luluhesie kaꞌu mola mo puluke na mo dongki iꞌomu, na omu ko too-tooleꞌi kaꞌu mola i wei huni inu-inu aana ahutana dinge, maꞌalana uri aana Dinge Maaꞌi. 
LUK.13.16	A keni nge nou haꞌa-uurie ie, ingeie keni aasikaelu noꞌone mo Jiu, na a Satan e hele aana oto hunie aawalai helisi mwana walu. ?﻿Oto e ue? ?﻿Uri e kaꞌa diana ike huni haꞌa-uurie aana Dinge Maaꞌi?”
LUK.13.17	Maholo a Jisas e ere urine, oto mo maelonga ingeie kire ko tohungei masa oto hiitoꞌo, taꞌe ahutana mwala ko si meni ilenimwaꞌe mola haahie walu ola manikuluꞌe nge a Jisas ko esuiꞌine.
LUK.13.18	Oto a Jisas ko dolosi aana mwala uuri, “?﻿Aalahanga a God e urihana nga taa? ?﻿Nga taa ni ne kei haꞌamalaa aana? 
LUK.13.19	Ne kei haꞌamalaa aana kele litei ola aana ai mastad nge iinoni e toolea, oto e hasie i laona hohola ingeie. Oto maholo e pwito poi na ko peine, ko neꞌi ei oto, na mo menu ko si lae mai tola niuꞌi i lengine mo sasarana.”
LUK.13.20	Na ko heꞌi dolosi loꞌu uuri, “?﻿Nga taa ni ne kei haꞌamalaa Aalahanga a God aana? 
LUK.13.21	E urihana noꞌone kele mei iis nge huꞌe e pwaie i laona nimei pulaoa oto paine, na ahutana e haro poꞌo mango mola aana e hane.”
LUK.13.22	Oto a Jisas ko lae peꞌi haꞌa-uusulie mwala aana mo huilume paine na mo iini mwai-mwei aana ko lae hunie i Jerusalem. 
LUK.13.23	Na ngaeta iini e dolosi aana uuri, “?﻿Poro paine, e nite iinoni ni haꞌa-uurilada kei lae? ?﻿Mwaanie nga tootaꞌi iini mola nge a God kei haꞌa-uurire?”
LUK.13.23	Oto a Jisas ko aalamire uuri, 
LUK.13.24	“Omu ke dau aahonga toꞌohuu huni sili i sulie maai para e kokohisi, aana no ko unue oto huniꞌomu uri mo iini hunge kei eriꞌapasie silinge wau, taꞌe e saꞌa mwadaꞌusire ike. 
LUK.13.25	Na maholo mwane e toꞌo aana nume kei honoa maa aana nume ingeie, omu kei uure mola poꞌoi sinaha, na omu kei talei iiki-iiki mola peꞌie erenga uuri, ‘Poro paine, o ke tahamaa talameelu.’ Oto kei aalamiꞌomu mola uuri, ‘Nou kaꞌa manataꞌiniꞌomu ike. ?﻿Omu uure i tei?’ 
LUK.13.26	Oto omu kei heꞌi teꞌuri loꞌu hunie, ‘Iꞌemeelu kaꞌu melu ngeu-ngeu na melu inu-inu peꞌiꞌo, na o haꞌa-uusuliꞌemi aana mo henue iꞌemi.’ 
LUK.13.27	Taꞌe a mwaena ke si heꞌi teꞌuri loꞌu mola huniꞌomu, ‘Nou kaꞌa tohungei saiꞌomu ike wa ne ke saie mo henue iꞌomu. Omu ke tahi mwaanieu, iꞌomu mo iinoni aaela.’
LUK.13.28	“I leune omu kei iiꞌo ni saehuunge mola peꞌie ngaranga. Aana omu kei leesie a Ebraham, na a Aesak, na a Jekob peꞌie mo propet oto i naꞌo ikire i laona Aalahanga a God, na iꞌomu, aasilemiu kei lae mola poꞌoi sinaha mwaanie leune. 
LUK.13.29	Na mwala hunge kei ruru mei mwaanie ahutana mo henue i laona walumalau. Kire kei iiꞌo i aano hunie ngauhe aana Aalahanga a God. 
LUK.13.30	Oto mo iini nge kire iiꞌo aana mo iiꞌo-iiꞌoha mwai-mwei aana mauringe siꞌiri, kire kei toꞌo aana mo iiꞌo-iiꞌoha paine aana maurihe ue mai. Na mo iini nge kire iiꞌo aana mo iiꞌo-iiꞌoha paine siꞌiri, kire kei iiꞌo aana mo iiꞌo-iiꞌoha mwai-mwei aana maurihe ue mai.”
LUK.13.31	Oto aana maholona, ngaeta mo Parise kire lae mai saana Jisas, oto kire ko teꞌuri hunie, “!﻿O ke tahi oto mwaanie i leu! A Herod ko sare horo maesiꞌo.”
LUK.13.32	Oto a Jisas ko aalamire uuri, “E aasa hunie a Herod ke waelie asunge ineu, aana ingeie nga kele usu ni meꞌesu mola. Omu ke lai haꞌarongoa uri aana mo dinge ienini, no ko haꞌa-uurie mo mae-maeaꞌa na no ko oohe aasi liꞌoa aaela mwaanie mo iinoni. Taꞌe aana nga dinge e saꞌa tewa taane loꞌu, ne ke si haꞌamangoa taane asunge ineu ie. 
LUK.13.33	Taꞌe aana e urine na ne kei saro lae ue i sulie asunge ineu ie siꞌiri, i hoꞌowa, na i weite. Aana e kaꞌa diana ike uri hunie nga propet horo-maesilana ke lae aana nga leu aaopa, mwaanie oto i Jerusalem haꞌalaa.”
LUK.13.34	Oto a Jisas ko si teꞌuri, “!﻿Aaia Jerusalem, Jerusalem! Iꞌomu oto omu ko horo suuheꞌinie mo propet na omu ko uuꞌi maesie mo iini a God e uusungeꞌinire mai huniꞌomu. Mo maholo hunge nou sasare peꞌiꞌomu mala pwa-pwa ni kue ko lokoa mo kalena i hahana apa-apana huni haꞌa-uurire. Taꞌe omu kaꞌa saetoꞌo aaku ike. 
LUK.13.35	Oto omu ke saie, a God kei toliꞌaasie hanue iꞌomu, na kei naꞌonga oto. Na no ko unue oto huniꞌomu uri omu saꞌa heꞌi leesieu loꞌu lai hule aana omu kei ere i sulieu uuri, 
LUK.14.1	Aana ngaeta Dinge Maaꞌi Mo Jiu, a Jisas e lae huni ngeu peꞌie ngaeta naꞌohai Parise i nume ingeie. Na aana maholona, mwala i leune kire ko talei lio-lio hahuroto aana a Jisas uri huni leesie nga taa kei esuie. 
LUK.14.2	Oto ngaeta mwane e ro kiꞌine na e ro aeꞌaena kire uupu, e lae mai saana a Jisas. 
LUK.14.3	Na a Jisas ko holaꞌi dolosi aana mo Parise na mo haꞌa-uusuli aana mo Haꞌatolanga a Mosis uuri, “?﻿Ohe e diana taane aana mo Haꞌatolanga huni haꞌa-uuri aana Dinge Maaꞌi wa haꞌike?” 
LUK.14.4	Taꞌe kire kaꞌa sai aalamie ike dolosinge ingeie.
LUK.14.4	Oto a Jisas e hele aana a mwaena, e haꞌa-uurie, e si toliꞌaasie hunie ke lae. 
LUK.14.5	Oto a Jisas ko heꞌi dolosi loꞌu aana mo mwaena uuri, “?﻿A tei hikemiu e kaꞌa sai esu aana Dinge Maaꞌi? ?﻿Mala uri kalemu wa nga puluke iꞌoe e teke i laona nga kalinge aana Dinge Maaꞌi, nge o kei uaa? ?﻿Uri maꞌalana Dinge Maaꞌi na o saꞌa lai hele aana hunie o ke waꞌi eelihoꞌi aana mwaanie kalinge?” 
LUK.14.6	Taꞌe kire kaꞌa sai aalamie ike noꞌone aana leune.
LUK.14.7	Na a Jisas e lio saie uri ngaeta mo iini aada ko sare iiꞌo aana mo naꞌohai iiꞌo-iiꞌoha. Oto ko unue mei aalahuunge ie hunire uuri, 
LUK.14.8	“Mala nga iini ko haaraiꞌo hunie aaharota, o ke suꞌuri iiꞌo kaꞌu aana naꞌohai iiꞌo-iiꞌoha taꞌau i naꞌo peꞌie mo aalaha. Mwaanie da na iinoni ko esuie ngauhe ngeena e haaraie noꞌone nga iini e paine liutaa aamu. 
LUK.14.9	Oto iini e haaraiꞌomoreꞌi kei lae mai unue huniꞌo uuri, ‘O ke ada mwaanie leu ngeena, hunie a mwane ie ke iiꞌo i leune.’ Urine, o kei tohungei masa oto hiitoꞌo aana o kei lai iiꞌo oto hai puri. 
LUK.14.10	Taꞌe maholo kire ko haaraiꞌo urine, o ke lae kaꞌu mei, iiꞌo aana iiꞌo-iiꞌoha mwai-mwei. Hunie poro paine haahie ngauhe ngeena kei lae mai seemu, ke si unue huniꞌo uuri, ‘Malahuku, o ke ada taꞌau i naꞌo.’ Oto urine nge ahutana mo iini aana ngauhe ngeena ke si haꞌapainaꞌaꞌo. 
LUK.14.11	Aana taꞌena nga iini ko haꞌapainaꞌaa maraana, haꞌamwai-mweiꞌalana kei lae. Na nga iini ko haꞌamwai-mweiꞌaa maraana, nge haꞌapainaꞌalana ke si lae.”
LUK.14.12	Oto a Jisas ko si teꞌuri hunie mwane nge e haaraie huni ngeu peꞌie, “Maholo o ko esuie nga ngauhe, o ke suꞌuri haaraie mola mai mo malahumu, wa mo eesimu, wa mo tekihemu, wa mo euhenue toꞌo-toꞌo iꞌoe, aana kire sai haaraiꞌo loꞌu huni suꞌu ola huniꞌo aana nga taa o da kaꞌu hunire. 
LUK.14.13	Taꞌe maholo o ko esuie nga ngauhe, o ke haaraie mai kira maitale, na kira toꞌu, na kira rarasi, na kira ulu. 
LUK.14.14	Na haꞌadianaꞌalamu ke si lae i leune, aana kire saꞌa roroꞌa ni suꞌu ola ike loꞌu huniꞌo. Aana a God ke si suꞌu ola oto huniꞌo aana dinge mo iini oodotaꞌi kei taꞌelaꞌi.”
LUK.14.15	Na maholo ngaeta iini aana mwala e iiꞌo peꞌie a Jisas e rongoa mo ola ie, oto ko si teꞌuri hunie, “Deidehie mo iini kei ngeu aana ngauhe aana Aalahanga a God.”
LUK.14.16	Oto a Jisas ko teꞌuri hunie, “Ngaeta iinoni e asuie ngauhe paine, oto e haaraie mai mwala hunge. 
LUK.14.17	Maholo e dau aakau aana ahutana walu ola mango, oto ko si uusungeꞌinie koni-konihe ingeie huni lai haꞌarongoa mwala nge e haaraire ngeena uuri, ‘Omu ke lae mai aana walu ola e dau aakau mango oto.’
LUK.14.18	“Taꞌe kire ko meni aehota ere hailiu oto. Eetana nga iini ko unue hunie koni-konihe uuri, ‘Nou si holie mola mei aano haalu, na saeku uri ne ke lae kaꞌu i leesie. No ko eitanaiꞌo, o ke toliꞌaasieu keꞌu.’ 
LUK.14.19	Ngaeta iini ko unue uuri, ‘Nou si holie aawalai puluke haalu, na nou sare lai deu aadongani aana asunge ikire. No ko eitanaiꞌo, o ke toliꞌaasieu keꞌu.’ 
LUK.14.20	Na ngaeta iini ko unue uuri, ‘Nou si tola huꞌe haalu, oto nou saꞌa lae ike taꞌau.’
LUK.14.21	“Oto koni-konihe ngeena e ooli weu, ko si haꞌarongoa aalaha ingeie aana mo olana. Poro paine ngeena ko tohungei saewasu, oto ko teꞌuri hunie koni-konihe ingeie, ‘O ke lae oto lau-leu taꞌau i sulie mo tala paine na mo hari-heri tala i laona huilume, na o ke toolea mai mo iini e maitale, na mo toꞌu, na mo ulu, na mo rarasi.’ 
LUK.14.22	Oto maholo koni-konihe ngeena e ooli loꞌu mei ko si teꞌuri, ‘Aalaha ineu, nga taa o unue hunieu, nou deu i sulie mango oto eena, taꞌe mo leu hunge kire pwala mola ue adona mwala hunge.’
LUK.14.23	“Oto poro paine ngeena ko heꞌi teꞌuri loꞌu, ‘O ke lae loꞌu i sulie mo tala mwai-mwei, na mo maai tala poꞌoi sinaha aana hanue, na nga mwala o ko leesire, o ke dau rarahire uri kire ke lae mola mai hunie nume ineu ke haro honu. 
LUK.14.24	No ko unue oto huniꞌo uri nga taꞌa-taꞌa iini aana mwala nge nou holaꞌi haaraire, e saꞌa lae ike mai ngeu aana ngauhe ineu ienini.’ ”
LUK.14.25	Ngaeta maholo, mwala hunge kire hakusie a Jisas. Oto e aaliꞌu takoire na ko teꞌuri hunire, 
LUK.14.26	“Nga iini ko lae mai seeku aana ko sare neꞌi pwaarongoisuli ineu, nge ke manata diana hunieu liutaa aana loꞌu aamana, na nikana, na huꞌe ingeie, na mo kalena, na mo eesine mwane, na mo eesine keni. Na hule aana ke manata diana hunieu loꞌu liutaa aana maurihaꞌana maraana. 
LUK.14.27	Na nga iini e kaꞌa mwaꞌe-mwaꞌe huni sapesalu hule aana maenga i lengine poꞌu-poꞌu i tehulaꞌaku, nge e saꞌa roroꞌa neꞌi pwaarongoisuli ineu ike.
LUK.14.28	“Mala uri nga iini hikemiu ko sare tohue nga sao-saohai nume, kei holaꞌi iiꞌo kaꞌu i aano na ke iidumie mei toꞌoha ingeie, huni leesie uri ohe e toꞌo-toꞌo adona taane kei haꞌamangoa nume ngeena. 
LUK.14.29	Mala uri e kaꞌa asuie urine, kei aehotaa taane asunge aana nume, taꞌe e saꞌa haꞌamangoa ike numena. Oto mala uri nume ngeena e kaꞌa mango, mwala kei leesie na kire kei haꞌamwasi aana uuri, 
LUK.14.30	‘A mwane ngeena e aehota tohue taane nume, taꞌe e kaꞌa sai haꞌamangoa ike.’
LUK.14.31	“Mala uri nga inemauri e toꞌo aana mola nga aawalai sinolai ramo huni ooho honosie ngaeta inemauri nge e toꞌo aana e ro aawalai sinolai ramo, nge kei holaꞌi iiꞌo kaꞌu i aano na ke neꞌisae i sulie ohe kei aꞌailaꞌa taane huni ooho honosie ngaeta inemauri ngeena wa haꞌike. 
LUK.14.32	Mala ko haꞌike, na kei uusungeꞌinie oto nga mo mwane i naꞌo hunie kire ke lai ere peꞌie ngaeta inemauri mola hunie hanuelamanga.”
LUK.14.33	Oto a Jisas ko si ere ooreta uuri, “E urine noꞌone aana nga iini ko sare neꞌi pwaarongoisuli ineu, ke toliꞌaasie oto ahutana toꞌo-toꞌolana. Ko haꞌike na e saꞌa roroꞌa neꞌi pwaarongoisuli ineu ike. 
LUK.14.34	Ahaa tohungei ola diana, taꞌe mala dianahaꞌana kei eiꞌaa mwaanie, nge nga tala uri huni esuie ke ahaala haꞌike loꞌu. 
LUK.14.35	E kaꞌa diana loꞌu hunie nga mei ola, taꞌe mwala kei aasie mola.”
LUK.14.35	Oto a Jisas e si haꞌamangoa ere-erenga ingeie peꞌie mei wala uuri, “Mwaanie omu rorongo aasie mola mo wala ienini, taꞌe omu ke loꞌo-loꞌongaꞌi diana i suliꞌi.”
LUK.15.1	Aana ngaeta hai dinge, mwala susulu toꞌoha na mo iini e oorahaꞌaala kire lae mai saana Jisas huni rongoa mo haꞌa-uusulinge ingeie. 
LUK.15.2	Oto mo Parise na mo haꞌa-uusuli aana mo Haꞌatolanga a Mosis kire ko aehota upwesie a Jisas, kire ko teꞌuri, “!﻿Lio kaꞌu! A mwane ie ko tekuhie mola kira oorahaꞌaala na hule aana ko ngeu oto peꞌire.”
LUK.15.3	Oto a Jisas ko ere ni aalahuunge hunire uuri, 
LUK.15.4	“?﻿Mala uri nga iini hikemiu e toꞌo aana tangalai sipu, na uri nga taꞌa-taꞌa iini eeni e takalo, a mwane ngeena kei ue? Kei toliꞌaasie oto siwe aawala mwana siwe aana leu kire ko ngeu-ngeu aana, na kei lae otoi heitalea iini nge e takalo lai hule aana kei lio oodoie. 
LUK.15.5	Na maholo e lio oodoie, ko si tohungei ilenimwaꞌe oto liutaa haahie. E aangaꞌinie, 
LUK.15.6	na ko lae oto peꞌie i nume ingeie. Oto ko si haaraie mai maeni malahune na mo euhenue ingeie, na ko teꞌuri hunire, ‘Omu ke lae mai ilenimwaꞌe peꞌieu, aana nou lio oodoie oto sipu ineu nge e takalo kaꞌu.’ 
LUK.15.7	Oto no ko unue huniꞌomu uri kei urine noꞌone taꞌau i Lengi. Aana ilenimwaꞌenga haahie nga taꞌa-taꞌa iini ni oorahaꞌaa ko oonisae oto mwaanie tolahana e tataꞌala, kei peine loꞌu liutaa aana ilenimwaꞌenga haahie siwe aawalai iinoni mwana siwe kire unue uri kire oodotaꞌi na kire kaꞌa toꞌo aana ike nga mei ola aaela huni oonisae mwaanie.”
LUK.15.8	Na a Jisas ko heꞌi unue loꞌu uuri, “?﻿Oto mala nga keni e toꞌo aana nga aawalai kawei haꞌatahanga, na e haꞌatekehie tangahuluꞌana nga kawei iini, a keine kei ue? A keine kei haꞌakaunie oto laite hunie ke sine hunie, na kei talaa oto nume ingeie, na kei heitale diana oto hunie, lai hule aana kei saronai lio oodoie. 
LUK.15.9	Na e saro lio oodoie oto, ko si haaraie mai maeni malahune na mo euhenue ingeie, na ko teꞌuri hunire, ‘Omu ke lae mai ilenimwaꞌe peꞌieu, aana nou lio oodoie oto mei toꞌoha ineu nge e takalo kaꞌu.’ 
LUK.15.10	No ko unue huniꞌomu uri kei urine noꞌone taꞌau i Lengi. Aana mo ensel a God kire kei ilenimwaꞌe haahie nga taꞌa-taꞌa iini ni oorahaꞌaa ko oonisae oto mwaanie tolahana e tataꞌala.”
LUK.15.11	Na a Jisas ko heꞌi ere uuri loꞌu, “Ngaeta iinoni ni Jiu e toꞌo aana e ro mwela mwane. 
LUK.15.12	Oto mwane i puri ko teꞌuri hunie aamana, ‘Mamaꞌa, o ke oopaa oto poꞌo ni iini nakue aana toꞌo-toꞌolamu.’ Oto aamadarue ko oopaa oto toꞌo-toꞌolana i matolana e ro kalena.
LUK.15.13	“E kaꞌa tewa ike loꞌu mei puri, na mwane i puri ngeena ko haꞌaholingeꞌinie oto toꞌo-toꞌolana, oto e hele aana mei toꞌoha ingeie, e si lae mwaanie hanue ingeie, na ko lae oto hunie ngaeta hanue haꞌatau. Na i leune e si waiahea mo toꞌoha ingeie aana taꞌena nga ola aaela oto mola. 
LUK.15.14	Maholo e waiahea oto toꞌo-toꞌolana mango, nge iihiꞌure ahaꞌi e si toolea hanuena. Oto a mwaꞌune ko si siꞌohaꞌa oto hiitoꞌo aana nga mei toꞌoha haꞌike oto aana.
LUK.15.15	“Oto a mwaꞌune e lae, nge ko si lai esu nana ngaeta mwane aana mo Aapoloa Aaopa aana hanuena. A mwaena e uusungeꞌinie saanaune hunie ke asuie asunge aaela aana e uusungeꞌinie hunie ke nii-nii ana amaa ni poo ingeie. 
LUK.15.16	Kele mweitaꞌaa ko sereꞌinie taane mei esunge e tohungei eepune ngeena, taꞌe ko esuie mola aana ko oolo mone oto aana hiolo, hule aana ko sasare ngau oto peꞌie mo poo, aena aana nga iini hunie ke nii ngeulaa ana haꞌike loꞌu. 
LUK.15.17	A mwaꞌune e talei teteꞌurine, lae-lae na ko lai loꞌongaꞌi saie uri ingeie ni mola ko deu aaela. Oto ko si loꞌongaꞌi uuri, ‘Ahutana mwala nge ko esu nana aamaku kire toꞌo ngaulaa tarau mola, na kire ko ngeu-ngeu ni pote. Taꞌe ineu no ko si karaꞌi maesie mola hiolo. 
LUK.15.18	Ne kei taꞌelaꞌi na ne kei ooli oto takoie aamaku. Ne kei teꞌuri hunie, Mamaꞌa, nou oorahaꞌaa oto i naꞌona God na oto i naꞌomu. 
LUK.15.19	Nou kaꞌa malisine ike uri o ke saieu loꞌu aana a kalemu. Taꞌe o ke da hunie ne ke neꞌie mola ngaeta koni-konihe iꞌoe.’ ”
LUK.15.20	“Oto e si taꞌelaꞌi, ko eelihoꞌi takoie aamana. Na maholo a mwaꞌune ko lae-lae ue mai taꞌau haꞌatau, na aamana ko leesie oto taꞌau ko lae mai. Oto aamana e leesie na e aamasie. E si huru, ko lai ako haahie, na ko nonoꞌie oto. 
LUK.15.21	Oto a mwaꞌune ko teꞌuri hunie aamana, ‘Mamaꞌa, nou oorahaꞌaala oto i naꞌona God na oto noꞌone i naꞌomu, na nou kaꞌa malisine ike loꞌu uri o ke saieu aana a kalemu.’ 
LUK.15.22	Taꞌe aamana e unue hunie mo koni-konihe ingeie uuri, ‘Omu ke toolea mai nga mo toꞌoni diana lau-leu, na omu ke haꞌatoꞌonie aani. Omu ke neꞌie nga ringi i riꞌi-riꞌine, na nga mo hoꞌohaahiꞌae i aeꞌaena. 
LUK.15.23	Oto omu ko lai toolea mai kele puluke pwiꞌe-pwiꞌala ineu na omu ke horoꞌie hunie kolu ke ngau ni ilenimwaꞌenga peꞌie a kaleku. 
LUK.15.24	Aana a kaleku e mae oto kaꞌu, taꞌe ie e mauri oto loꞌu. E aiꞌaa kaꞌu, taꞌe kolu lio oodoie oto loꞌu.’ Oto kire ko si ngeu ni ilenimwaꞌenga peꞌie a mwaꞌune.
LUK.15.25	“Na maholo walu ola ngeena ko reu-reu, mwane i naꞌo ingeie mola ue i meꞌesu. Maholo ko ooli oto mai karaꞌinie nume, na ko rongoa aawatai eu na maonga. 
LUK.15.26	Oto ko soie ngaeta koni-konihe ikire, na ko dolosi aana uuri, ‘?﻿Nga taa ni ko reu ngeena?’ 
LUK.15.27	Oto koni-konihe ngeena ko teꞌuri hunie, ‘Aasimu e aalihoꞌi oto mai. Na aamamu e horoꞌie kele puluke pwiꞌe-pwiꞌala huni ngeu ni ilenimwaꞌenga peꞌie aana e hule sapemawa loꞌu.’ 
LUK.15.28	Oto mwane i naꞌo ngeena ko saewasu, na e kaꞌa sare lae ike loꞌu weu i nume na aana ngauhe. Aamana e iisitaa, oto ko lai haaraie uri ke lae mai nume. 
LUK.15.29	Taꞌe e aalamie mola aamana uuri, ‘Lio kaꞌu, mo helisi hunge oto no ko talei euꞌesu nemue, na nou kaꞌa haitohea walamu. Taꞌe hule aana o saꞌa sare niie ike nga mei ola hunieu, maꞌalana uri nga kele kalei nanikot hunie ne ke ngau keꞌu peꞌie mo malahuku. 
LUK.15.30	Taꞌe a kalemu ie, e lai waiahea toꞌo-toꞌolamu mola aana mo repi, oto e aalihoꞌi mei, o ko si horoꞌie oto kele puluke pwiꞌe-pwiꞌala ana.’ 
LUK.15.31	Oto aamana ko aalamie uuri, ‘Kaleku, iꞌoe, o iiꞌo susuleꞌi mola peꞌieu, na nga moi taa nou toꞌo aani, mo ola oto iꞌoe. 
LUK.15.32	Taꞌe ie, e malisine oto kolu ke ngau ni ilenimwaꞌenga peꞌie aasimu. Aana e mae oto kaꞌu, taꞌe ie e mauri oto loꞌu. E aiꞌaa kaꞌu, na lio oodoilana e lae loꞌu.’ ”
LUK.16.1	Na a Jisas e teꞌuri loꞌu hunie mo pwaarongoisuli ingeie, “Ngaeta mwane toꞌo-toꞌo e toꞌo aana nga naꞌohai mwane auꞌesu huni lio i sulie mo esunge ingeie. Mwane toꞌo-toꞌo ngeena, e oꞌoꞌo na ko rongoa mwala ko unue uri naꞌohai mwane ngeena ko waelie mola mo toꞌoha ingeie. 
LUK.16.2	Oto e soie mai na ko teꞌuri hunie, ‘?﻿Nga taa ni no ko rongoa mwala ko unue aamu? O ke uusu samangaꞌinie kaꞌu mei nga moi taa o esuiꞌi aana o lio-lio i sulie toꞌo-toꞌolaku, aena aana o saꞌa lio i suli ike loꞌu.’
LUK.16.3	“Oto naꞌohai mwane lio-lio i suli ngeena ko loꞌongaꞌi mola i saena maraana uuri, ‘E lio mala poro paine ineu kei haꞌamangoau oto mwaanie mei esunge ineu ni ngeena. ?﻿Nga mei taa ni ne kei da? Ineu, nou kaꞌa adona oto elilana nga ineli, na no ko mamasa huni suke toꞌoha mwaanie mwala. 
LUK.16.4	!﻿Oo! Nou saie oto nga taa ne kei da hunie uri maꞌalana no ko mango mwaanie asunge ineu, na mwala e sai soi konieu mola aana mo nume ikire.’
LUK.16.5	“Oto e soie mai ahutana mwala nge kire kaꞌa suꞌu ola ue hunie poro paine ingeie. Na ko dolosi aana eetana nga mwane uuri, ‘?﻿E nite mei ola o kaꞌa suꞌuꞌi ue hunie poro paine ineu?’ 
LUK.16.6	Oto a mwaena ko aalamie uuri, ‘Ne kei suꞌue ue, e ro aawalai taramu peine aani rumu.’ Oto mwane lio-lio i suli ngeena ko teꞌuri hunie, ‘Kaoni iꞌoe uusulana e lae, na ingeie mola aaku ie. O ke iiꞌo kaꞌu i aano, na o ke haꞌasihoa mola hunie taꞌa-taꞌa aawala.’ ”
LUK.16.7	“Oto ko dolosi loꞌu aana ngaeta mwane uuri, ‘?﻿Oto iꞌoe e nite o kei suꞌue ue hunie poro paine ineu?’ Oto ko aalamie uuri, ‘Ne kei suꞌue ue sinolai luꞌe aani ngeulaa.’ Oto mwane lio-lio i suli ngeena ko teꞌuri hunie, ‘Kaoni iꞌoe, uusulana e lae, na ingeie mola aaku ie. O ke iiꞌo kaꞌu i aano na o ke haꞌasihoa mola hunie walu tangalai luꞌe.’
LUK.16.8	“Oto lae-lae, a poro paine ngeena e tohungei pangataꞌinie sai-olanga mwane auꞌesu eero-eero ngeena aana e pweloa urine.”
LUK.16.8	Na a Jisas ko heꞌi unue loꞌu uuri, “Oto e toꞌohuu oto, mwala ni welumalau kire tohungei saenanau i sulie iiꞌonga mai aano i leu peꞌie mo iinoni ni welumalau mala ikire. Sai-olanga ikire ngeena e tohungei peine loꞌu liutaa aana sai-olanga mo iinoni aana raa-raa. 
LUK.16.9	Oto iꞌomu noꞌone, omu ke sai ola mala ikire. Iꞌomu noꞌone omu ke haꞌimalahune peꞌie mwala aana mo ola omu holiꞌi peꞌie mei toꞌoha omu pelie. Taꞌe mwaanie omu pola mola peꞌie mei wala no ko unue ienini, aana maholo toꞌolamiu kei aiꞌaa mwaaniꞌomu, nge mo malahumiu mai aano i leu kei deu aasaie tolakonilemiu aana mo nume huu. Taꞌe omu ke saenanau aana iiꞌonga i laona raa-raa. 
LUK.16.10	Nga iini nge e sai kinetaꞌinie nga mo ola kaꞌa hunge, ingeie ngeena e sai kinetaꞌinie noꞌone mo ola hunge. Na nga iini nge e kaꞌa sai lio i suli diana aana mo ola kaꞌa hunge, ingeie ngeena e saꞌa lio i suli diana aana ike noꞌone mo ola hunge. 
LUK.16.11	Oto mala uri omu kaꞌa sai lio i suli diana aana toꞌo-toꞌonga ni welumalau, nga iini e saꞌa roroꞌa toliꞌaasie ike hunie omu ke lio i sulie toꞌo-toꞌonga toꞌohuu ni Lengi. 
LUK.16.12	Na mala uri omu kaꞌa sai lio i suli diana aana toꞌo-toꞌolana ngaeta iinoni, nge niilana nga mo ola namue e saꞌa lae ike huniꞌo. 
LUK.16.13	Nga taꞌa-taꞌa koni-konihe e saꞌa roroꞌa asu susuleꞌi ike nana nga ro poro paine hai aaopaꞌi. Aana kei manata diana mola hunie eetana nga iini, na kei ngiduupu hunie ruana nga iini, wa kei haꞌamaꞌu mola aana ruana nga iini, na kei maaleledie eetana nga iini. Oto e tohungei aasa hunie omu kei neꞌisae haꞌamaꞌu aana a God na toꞌo-toꞌonga aana walumalau ie mala e ro poro paine iꞌomu.”
LUK.16.14	Na maholo mo Parise kire rongoa walu ola ienini, oto kire ko si haꞌamwasi mola aana a Jisas, i sulie ikire ngeena mwala e neꞌisae paine aana toꞌoha oto liutaa. 
LUK.16.15	Oto a Jisas e teꞌuri hunire, “Iꞌomu, omu ko tohungei sare da mola uri omu ke lio diana i maana mwala. Taꞌe a God oto e sai diana aana nga taa i laona saemiu. Aana mo ola nge mo iinoni kire neꞌisae paine aani kire lio aaela mola i maana God.”
LUK.16.16	Na a Jisas e heꞌi teꞌuri loꞌu, “Holaꞌinaꞌo mo Haꞌatolanga a Mosis na walana mo propet kire haataꞌinie tala hunie mwala. Taꞌe uure aana a Jon Loto Maaꞌi e lae mai, oto tarohaꞌinilana Tataroha Diana i sulie Aalahanga a God ko si lae. Na mo pulitaa ni iinoni hunge ko si meni eriꞌapasie silinge mai i laona aalahanga ngeena. 
LUK.16.17	I Lengi na i aano e sai suu mola, taꞌe nga taꞌa-taꞌa kele ngangaꞌai ola aana mo Haꞌatolanga a Mosis e saꞌa suu oto ooꞌoo.
LUK.16.18	“Oto mala nga iini ko sikaa huꞌe ingeie na ko heꞌi toꞌo aana loꞌu ngaeta keni aaopa, iinoni ngeena ko mesi oto. Na mwane ko toꞌo aana keni nge poro ingeie e sikaa kaꞌu, a mwane ngeena ko mesi oto noꞌone.”
LUK.16.19	Oto a Jisas ko teꞌuri loꞌu, “Ngaeta mwane toꞌo-toꞌo e oꞌoꞌo na e iiꞌo ni ilenimwaꞌenga peꞌi ngeu-ngeu ni pote mola i suli hei dinge, na e toꞌo-toꞌoni eeni toꞌoni lio manikuluꞌe haliꞌite. 
LUK.16.20	Na ngaeta iinoni siꞌohaꞌa noꞌone i leune, satana a Lasaros, na sapena e honu eeni osa. A Lasaros ko talei oꞌoꞌo mola i aena maa aana nume mwane toꞌo-toꞌo ngeena suli maholo. 
LUK.16.21	Aana e sasare ngaue mo eehuhuꞌei ngeulaa nge ko tee-teke mwaanie taetahe mwane toꞌo-toꞌo ngeena. Na ahutana mo usu kire sai lae mai mealie mo osa i sapena.
LUK.16.22	“A Lasaros e oꞌoꞌo, na ko mae. Oto mo ensel kire toolea na kire ko lai haꞌa-iiꞌosie oto peꞌie a Ebraham. Mwane toꞌo-toꞌo ngeena e mae noꞌone na kire haitoli oto aana. 
LUK.16.23	Taꞌe uusungeꞌinilana e lae aana leu mo iini e mae na kire iiꞌo oto mola peꞌie sapesalunge. Mwane toꞌo-toꞌo ngeena e leesie a Ebraham wau haꞌatau na a Lasaros oto peꞌie.
LUK.16.24	“Oto ko soi weu hunie a Ebraham na ko teꞌuri, ‘Mamaꞌa Ebraham, o ke aamasieu, na o ke uusungeꞌinie mai a Lasaros hunie ke toongaꞌinie mola ngongoꞌana riꞌi-riꞌine i laona mei wei huni haꞌawawaie meaku. Aana ko tohungei rako aaela aaku oto hiitoꞌo i laona dunge ni haꞌamotaahinge ie.’
LUK.16.25	“Taꞌe a Ebraham e teꞌuri mola, ‘Kaleku, o ke aamasitoꞌo aana maholo o oꞌoꞌo mauri, o toꞌo aana oto dianahaꞌana ahutana mo ola, taꞌe a Lasaros e lae peꞌi siꞌohaꞌa oto hiitoꞌo. Oto ie, a Lasaros e iiꞌo ni ilenimwaꞌenga na iꞌoe ko motaahiꞌo. Oto e aasa hunie ke peꞌiꞌo. 
LUK.16.26	Na ngaeta leu loꞌu, aena aana kalinge paine nge e liu honosikolu ie, nga iini saꞌa peꞌiꞌo ike. E aasa hunie nga iini ke lae wau huni peꞌiꞌo, na e aasa hunie nga iini ke uure wau huni lae mai.’
LUK.16.27	“Oto mwane toꞌo-toꞌo ngeena ko teꞌuri, ‘Ko urine oto mamaꞌa ineu Ebraham, no ko eitanaiꞌo, o ke uusungeꞌinie a Lasaros hai nume aamaku i welumalau. 
LUK.16.28	Aana nou toꞌo aana e lime aasiku hao, na e diana uri a Lasaros ke haꞌapasulire mwaanie kire lae loꞌu poi aana leu ni haꞌamotaahinge ie.’
LUK.16.29	“Taꞌe a Ebraham e teꞌuri, ‘Mo eesimu kire toꞌo aana oto mo Haꞌatolanga a Mosis na mo Uusu-uusu Maaꞌi mo propet hao huni saaiꞌi. Toliꞌaasie kire ke saaiꞌi maraada.’
LUK.16.30	“Oto mwane toꞌo-toꞌo ngeena ko teꞌuri, ‘Haꞌike mamaꞌa Ebraham. Mala uri nga iini aana mwala e mae oto, ko meuri eelihoꞌi loꞌu na ko lae oto i saada, haꞌalaa kire ko hiiwalaimoli, na kire ko oolisie saeda na tolahada.’
LUK.16.31	“Taꞌe a Ebraham e teꞌuri hunie, ‘Mala uri mo eesimu kaꞌa sai hiiwalaimoli oto aana mo Haꞌatolanga a Mosis na mo Uusu-uusu Maaꞌi mo propet, maꞌalana nga iini ko meuri eelihoꞌi loꞌu mwaanie maenga, na kire saꞌa hiiwalaimoli ike loꞌu eeni.’ ”
LUK.17.1	Oto a Jisas ko teꞌuri loꞌu hunie mo pwaarongoisuli ingeie, “Mo ola huni haꞌatataroa mwala hunie oorahaꞌaa kei reu oto. Taꞌe aama-aamasilana iini nge kei esuie mo olana hunie kire ke rau. 
LUK.17.2	Oto mala nga iini ko haꞌatataroa nga kele iini aana mo iini ko hiiwalaimoli eeku ienini, e lae otoi diana hunie iini urine pwarolana nga hau peine ke lae mola i luana, oto kulu-aasilana ke lae mola i laona aasi. 
LUK.17.3	Oto omu ke lio talamiu aana taꞌe-taꞌena nga ola omu ko euꞌesuie. Mala uri aasimu ko oorahaꞌaa, ere aana, na o ke unue hunie uri ko deu aaela. Na mala ko oonisae, o ke saeꞌaasi oto hunie. 
LUK.17.4	Mala uri ko deu huꞌisiꞌo haꞌahiu aana taꞌa-taꞌa hai dinge, na suli maholo ko lae mai seemu huni unue uri e oonisae oto, nge o ke saeꞌaasi oto hunie.”
LUK.17.5	Mo hurulaꞌaa kire teꞌuri hunie, “O ke sapeie hiiwalaimolinge iꞌemi hunie ke paine.”
LUK.17.6	Oto a Aalaha ko aalamire uuri, “Maꞌalana omu ke toꞌo aana mola nga hiiwalaimolinge mwai-mwei mala nga kele litei ola, na omu kei unue hunie ai weune uuri, ‘O ke aalangu oto maraamu aana imi-imimu, na o ke lai hesiꞌo maraamu wau i eesi.’ Na aine kei tola i suliꞌomu oto.”
LUK.17.7	Na a Jisas e teꞌuri loꞌu, “Maholo iinoni euꞌesu ko ooli oto i nume mwaanie asunge i hohola wa lio i sulilana mo sipu, e saꞌa lae mola mai iiꞌo i aano hunie ke ngau. 
LUK.17.8	Taꞌe poro paine ingeie kei unue hunie uuri, ‘O ke dau aakau kaꞌu aana mo ngeulaa akue. Mango o ke si oolisi na o ke raretaꞌinieu. Ne kei ngeu na ne kei inu mango, nge iꞌoe o ke si ngeu loꞌu.’ 
LUK.17.9	Na koni-konihe ngeena e saꞌa loꞌongaꞌinie ike uri aalaha ingeie kei paalahea haahie walu ola e asuiꞌi. 
LUK.17.10	Oto e urine noꞌone aana iꞌomu. Maholo omu ko esuie mo ola haarailemiu e lae huni esuiꞌi, omu ke unue mola uuri, ‘Ikie mo koni-konihe mola ni ngeena, na e kaꞌa adona ike nga iini ke haꞌapainaꞌakie, aena aana kie ko esuie mola mo ola malisine oto kie ke asuiꞌi.’ ”
LUK.17.11	Maholo a Jisas e lae hunie i Jerusalem, e lai liu i sulie taitelihe i matolana i Samaria na i Kalili. 
LUK.17.12	Oto maholo e lae mai hule aana ngaeta kele huilume, na ko oodoie aawalai mwane. Mo mwane ngeena kire toꞌo aana maelaa ni osa. Oto kire uure mola mai haꞌatau, 
LUK.17.13	na kire ko si soi hunie a Jisas uuri, “!﻿Jisas! !﻿Aalaha! O ke aamasiꞌemeelu.”
LUK.17.14	Na maholo a Jisas e leesire, oto ko teꞌuri hunire, “Omu ke lae kaꞌu i saana mo pris hunie kire ke holaꞌi leesiꞌomu mala Haꞌatolanga a Mosis e unue.”
LUK.17.14	Maholo kire lae taꞌau mwaanie a Jisas na ikire ue i sulie tala, sapeda e tolana mola oto. 
LUK.17.15	Maholo ngaeta iini aada e leesie uri sapena e mola oto, ko si eelihoꞌi mei i saana a Jisas, na ko soi haꞌamanikuluꞌaa God. 
LUK.17.16	Oto e lai pouruuru i aano i naꞌona a Jisas, na ko paalahea. Na a mwane ngeena, ingeie mwane ni Samaria.
LUK.17.17	Oto a Jisas ko dolosi aana mwala e ruru ngeena, ko teꞌuri, “Aawalai mwane kaꞌu haꞌa-uurilada e lae. ?﻿Ngaeta siwe iini kaꞌu i tei? 
LUK.17.18	?﻿E ue kaꞌu mwane nge ingeie nga Jiu haꞌike ie mola ko ili lae mai paalahea God?”
LUK.17.19	Oto a Jisas ko si teꞌuri hunie a mwaena, “Taꞌelaꞌi na o ke lae, hiiwalaimolinge iꞌoe e haꞌa-uuriꞌo oto.”
LUK.17.20	Ngaeta mo Parise kire dolosi aana a Jisas uuri, “?﻿Maholo uri taa ni Aalahanga a God kei lae mai?”
LUK.17.20	Oto a Jisas e aalamire ko teꞌuri, “Aalahanga a God ko lae taane mai, taꞌe e kaꞌa lae ike mai aana tala nge omu sai leesie aana maamiu. 
LUK.17.21	Na nga iini e saꞌa teꞌuri ike, ‘!﻿Lio kaꞌu, Aalahanga a God oto ie!’ wa, ‘!﻿Ingeie oto ngeena!’ !﻿Haꞌike! Aana Aalahanga a God ingeie oto i lalo aana mo iinoni.”
LUK.17.22	Oto ko si teꞌuri hunie mo pwaarongoisuli ingeie, “Maholo hunie kei lae taane mai, na iꞌomu, omu kei tohungei sare leesie noꞌone pongine a Kale Ni Iinoni, taꞌe omu saꞌa leesie ike. 
LUK.17.23	Nga mo iini kei unue huniꞌomu uuri, ‘!﻿Lio kaꞌu, ingeie oto ngeena!’ wa ‘!﻿Lio kaꞌu, ingeie oto ie!’ Taꞌe suꞌuri aapwasu aada na suꞌuri lae loꞌu huni leesie nga taa kire ko unue. 
LUK.17.24	Aana maholo ineu a Kale Ni Iinoni ne kei ooli mei, kei urihana waꞌariri ko eeso paine i laona salo. Oto ko raa hailiu weu na mai i laona walumalau. 
LUK.17.25	Taꞌe i naꞌona maholo ngeena kei hule, mwala aana maholo ienini kei maaleledieu keꞌu, na ne kei haro sapesalu hiitoꞌo kaꞌu.
LUK.17.26	“Na nga taa kei reu aana maholo ineu a Kale Ni Iinoni ne kei ooli mei, kei urihana noꞌone nga taa e rau aana pongine a Noa. 
LUK.17.27	Mo dinge i naꞌona lue-lue e tola, mwala kaꞌa saie ike, oto kire ngau-ngeu na kire inu-inu mola. Kire totola keni na kire toꞌo-toꞌo poro mola lai hule aana hai dinge a Noa e taꞌe i laona haka paine. Oto lue-lue e hane haahire, na ahutana mwala kire mani mae mango.
LUK.17.28	“Na kei urihana noꞌone nga taa e rau aana pongine a Lot. Mwala kire ngau-ngeu na kire inu-inu mola. Kire holi-holi na kire haꞌa-haꞌaholi mola. Kire hai-hesi na kire tou-tohu nume mola. 
LUK.17.29	Kire auꞌesuie mola mo olana, lai hule aana hai dinge nge a Lot e lae mwaanie i Sodom. Oto dunge peꞌie mo heu eeso-eeso kire ooho toli mei uure i Lengi, na e suuheꞌinire mango.
LUK.17.30	“Aitana kei urine noꞌone aana hai dinge nge ineu a Kale Ni Iinoni ne kei ooli mei. 
LUK.17.31	Aana hai dingena, mala nga iini ko iiꞌo taꞌau i koluhana nume ingeie, ke tahi oto na ke suꞌuri waelie loꞌu nga maholo huni lai toolea nga mo ola ingeie hai nume. Na mala nga iini ko euꞌesu i hohola, ke tahi oto na ke suꞌuri waelie loꞌu nga maholo huni lai toolea nga mo toꞌoni ingeie mai nume. 
LUK.17.32	Omu ke aama-aamasitoꞌo aana nga taa e rau aana huꞌe a Lot. 
LUK.17.33	Aana nga iini ko sare kinetaꞌinie maurihaꞌana, nge kei deu tekelaꞌinie oto tohungana maurihaꞌana. Taꞌe nga iini ko deu tekelaꞌinie maurihaꞌana i tehulaꞌaku, nge kei hele aana maurihe huu. 
LUK.17.34	No ko unue oto huniꞌomu uri aana maholo nge ne kei ooli loꞌu mei ngeena, nga ro iinoni e maꞌa-maꞌahu i lengine nga taꞌa-taꞌa tahe. A God kei toolea taꞌa-taꞌa iini, na ngaeta iini kei oore mola. 
LUK.17.35	Na nga ro keni kei meni euꞌesu tararuru huni uusu hui. Taꞌa-taꞌa iini noꞌone mola kire kei toolea. Ngaeta iini kei oore mola.” 
LUK.17.37	Oto mo pwaarongoisuli ko dolosi aana a Jisas uuri, “?﻿Uri mo ola ngeena kei reu i tei, Poro paine?”
LUK.17.37	Oto a Jisas ko aalamire uuri, “Oolinge mai ineu e saꞌa mumuni ike, taꞌe kei urihana noꞌone waieu tola manu. Aana mwala kei leesie mo keule, kire kei meni saie oto uri waieu oto i leune.”
LUK.18.1	Oto a Jisas e ere ni aalahuunge huni haataꞌinie aana mo pwaarongoisuli ingeie uri kire ke aarengaꞌi tarau mwaanie kire aakohe na mwaanie kire mou-mou mwaanie. 
LUK.18.2	Oto ko teꞌuri, “Nga mwane lei-lei e oꞌoꞌo aana huilume, na a mwane ngeena e kaꞌa sai haꞌamaꞌu ike aana a God wa ke maꞌuteꞌinie mo iinoni. 
LUK.18.3	Ngaeta mei nao keni e oꞌoꞌo noꞌone aana huilume ngeena, na ko lae mola mai taraureꞌi i saana mwane lei-lei ngeena, na ko unu-unue uuri, ‘O ke haꞌa-oodohie kaꞌu hunieu mei roroꞌanga i matolamereꞌi maelonga ineu.’ 
LUK.18.4	Taꞌe ko tewa oto na mwane lei-lei ngeena kaꞌa aapwa-aapwasu ike aana. Taꞌe lae-lae, aana ko teꞌurine mola i suli maholo, oto mwane lei-lei ngeena e oꞌoꞌo na ko loꞌongaꞌi mola maraana uuri, ‘Maꞌalana uri nou kaꞌa haꞌamaꞌu aana a God wa ne ke maꞌuteꞌinie mo iinoni, 
LUK.18.5	taꞌe ne kei haꞌa-oodohie oto mei neꞌisaenga a keni ie hunie. Aena aana uri nou kaꞌa haꞌa-oodohie hunie, kei talei aeolieu mola mai na mwaanie e haꞌapweueu mola.’ ”
LUK.18.6	Oto a Jisas ko heꞌi teꞌuri loꞌu, “Omu rongoa oto nga taa nge mwane lei-lei aaela ngeena e unue. 
LUK.18.7	?﻿Uri omu loꞌongaꞌinie a God e saꞌa haꞌa-oodohie ike nga mei ola urine hunie mo iini kire hiiwalaimoli aana, aena aana kire ko ngarasie i suli rodo na aatowaa huni peꞌinge? ?﻿Na e ue? ?﻿Uri omu loꞌongaꞌinie e saꞌa peꞌire ike lau-leu? 
LUK.18.8	No ko unue oto huniꞌomu uri kei peꞌire lau-leu taane. ?﻿Taꞌe e ue aana maholo ineu a Kale Ni Iinoni ne kei ooli loꞌu mei? ?﻿Nou sai lio oodoie taane mo iinoni kire hiiwalaimoli eeku wa haꞌike?”
LUK.18.9	Oto a Jisas ko heꞌi unue loꞌu ngaeta mei aalahuunge i sulie mwala nge kire loꞌongaꞌinie uri ikire oto kire oodotaꞌi, na kire ko lio toli mola aana ahutana mwala. 
LUK.18.10	A Jisas e unue uuri, “Ngaeta hai dinge e ro mwane e oꞌoꞌo, oto kirerue ko hanetaa taꞌau i Nume Maaꞌi Peine huni aarea a God. Nga iini Parise, na ruana nga iini mwane susulu toꞌoha hunie aalahanga ni Rom. 
LUK.18.11	Oto Parise ngeena e uure wau maraana mwaanie mwane susulu toꞌoha, ko si aarengaꞌi i sulie maraana, na ko teꞌuri, ‘God, no ko paalaheꞌo aana nou kaꞌa aaela ike mala ngaeta mwala. Nou kaꞌa urihana ike mwala nge kire sai peli, kire sai leu-leu ola, na kire ko mei-mesi. No ko paalaheꞌo aana nou kaꞌa urihana ike mwane susulu toꞌoha waune. 
LUK.18.12	No ko oolongau haꞌarue suli wiki, na no ko nii-niie tangahuluꞌana tari-olanga ineu huniꞌo.’
LUK.18.13	“Taꞌe mwane susulu toꞌoha ngeena, e uure mola mai haꞌatau, hule aana e kaꞌa sare lio loꞌu i lengi. Ko kukumu mola i mamangona aani saehuunge, na ko unue uuri, ‘God, o ke aamasieu, ineu iinoni ni oorahaꞌaa.’ ”
LUK.18.14	Oto a Jisas ko si unue uuri, “No ko unue oto huniꞌomu uri a mwane susulu toꞌoha ngeena e ooli hai nume ingeie, na a God e haꞌa-oodohie oto. Taꞌe Parise ngeena haꞌike. Aana taꞌena nga iini ko haꞌapainaꞌaa, nge haꞌamwai-mweiꞌalana kei lae. Taꞌe iini ko haꞌamwai-mweiꞌaa, nge haꞌapainaꞌalana kei lae.”
LUK.18.15	Ngaeta mwala kire toolea mai mo kele wee-wee ikire i saana a Jisas hunie ke hele aada huni haꞌadianaꞌara. Maholo mo pwaarongoisuli kire leesie urine, oto kire ko ere aada. 
LUK.18.16	Taꞌe a Jisas e soie mai mo kele mwela i saana, na ko unue hunie mo pwaarongoisuli ingeie uuri, “Omu ke toliꞌaasie mo mwela hunie kire ke lae mai seeku, na omu ke suꞌuri uure honosire. Aena aana mo iini kire urihana mo mwela ngeena haꞌalaa kire ko sili i laona Aalahanga a God. 
LUK.18.17	Toꞌohuu no ko unue huniꞌomu uri mala nga iini e kaꞌa haꞌamwai-mweiꞌaa mala mo mwela mwai-mwei nge e saꞌa roroꞌa sili ike i laona Aalahanga a God.”
LUK.18.18	Oto ngaeta naꞌohai mwane aana mo Jiu, e dolosi aana a Jisas uuri, “Haꞌa-uusuli diana. ?﻿Nga mei taa ni ne kei da kaꞌu hunie ne ke si hele aana maurihe huu?”
LUK.18.19	Oto a Jisas ko aalamie uuri, “?﻿E ue o ko unue uri ineu nou diana? Nga taꞌa-taꞌa iini kaꞌa diana ike taꞌe a God haliꞌite. 
LUK.18.20	Taꞌe aana dolosinge iꞌoe, o saie kaꞌu oto mo Haꞌatolanga a Mosis. 
LUK.18.21	Oto naꞌohai mwane ngeena ko aalamie a Jisas uuri, “Nou tola i sulie walu ola ngeena uure oto i mwei-mweihaꞌaku.”
LUK.18.22	Maholo a Jisas e rongo urine, ko si teꞌuri hunie a mwaena, “Taꞌa-taꞌa mei ola ni mola ue o saetoꞌo aana loꞌu huni esuie. O ke haꞌaholingeꞌinie toꞌo-toꞌolamu, na o ke niie mo toꞌoha aani nana kira maitale. Aana ko urine nge o ke si toꞌo-toꞌo loꞌu aana mo ola diana i Lengi. Mango urine o ke si lae mai lulu i sulieu.”
LUK.18.23	Taꞌe maholo a mwaena e rongo urine, ko si saehuu oto hiitoꞌo aena aana e tohungei toꞌo-toꞌo oto liutaa.
LUK.18.24	Maholo a Jisas e leesie a mwaena ko saehuu oto hiitoꞌo, ko si teꞌuri, “Kei tohungei aasa oto hiitoꞌo hunie mwala e toꞌo-toꞌo huni sili i laona Aalahanga a God. 
LUK.18.25	E mwadaꞌu mola hunie uri nga kamel kei sili i sulie kele waa-waata aana nile tau-teuri, liutaa aana iinoni toꞌo-toꞌo ke sili i laona Aalahanga a God.”
LUK.18.26	Oto maholo mwala e rongoa a Jisas e ere urine, kire ko si dolosi aana uuri, “?﻿Oto a tei kaꞌu ke si helesie maurihe huu?”
LUK.18.27	A Jisas e aalamire uuri, “Nga taa nge e aasa hunie iinoni, e tohungei mwadaꞌu mola hunie a God.”
LUK.18.28	Oto a Pita ko dolosi aana a Jisas uuri, “?﻿E ue aana iꞌemeelu? Melu toliꞌaasie oto ahutana toꞌo-toꞌolameelu mango huni lulu i suliꞌo.”
LUK.18.29	Oto a Jisas e teꞌuri hunire, “No ko unue oto huniꞌomu uri nga iini nge ko toliꞌaasie nume ingeie, wa huꞌe ingeie, wa mo eesine, wa aamana, wa nikana, wa mo kalena i tehulaꞌana Aalahanga a God, 
LUK.18.30	kei hele liutaa aana maurihe ienini, na i purine maenga kei iiꞌo huu oto peꞌie a God aana maurihe huu.”
LUK.18.31	Oto a Jisas e toolea aawalai pwaarongoisuli mwana rue, na kire ko lae maraada, ko si unue hunire uuri, “!﻿Omu ke rongo kaꞌu! Kolu ko lae oto hunie i Jerusalem eena, leu nge ahutana walu ola mo propet kire uusu-uusu i sulieu a Kale Ni Iinoni kei oa aana. 
LUK.18.32	Na kire kei pweloau hunie mo Aapoloa Aaopa. Oto mwala ngeena kei haꞌamwasi eeku, na kire kei repusieu na kire kei ngisuhieu. 
LUK.18.33	Kire kei repusieu na kire kei horo maesieu oto. Taꞌe aana oolune nga hai dinge, ne kei taꞌelaꞌi eelihoꞌi loꞌu mwaanie maenga.”
LUK.18.34	Taꞌe mo pwaarongoisuli kire kaꞌa rongo saie ike nga mei ola aana mo olana. Loꞌongaꞌinge aani e iiꞌo mumuni mwaanire, oto kire kaꞌa saie ike nga taa a Jisas ko ere i sulie.
LUK.18.35	Maholo a Jisas ko lae mai karaꞌinie huilume i Jeriko, na ngaeta mwane e ulu e iiꞌo i reune tala i leune, ko susuke toꞌoha. 
LUK.18.36	Mwane e ulu ngeena e rongoa mwala ko liu i sulie tala, oto ko dolosi aada uuri, “?﻿Nga taa ni ko reu ngeena?”
LUK.18.37	Oto kire ko unue hunie uuri, “A Jisas, iini ni Nasaret, ni ko liu ie.”
LUK.18.38	Oto a mwaena ko uulo oto paine, na ko teꞌuri, “!﻿Jisas! !﻿Kalena Deved Inemauri! !﻿O ke aamasieu!” 
LUK.18.39	Mwala e naꞌo aana laeha ngeena kire ko ere aana uri hunie ke rohu. Taꞌe ko si uulo paine mola liutaa mwaanie holaꞌinaꞌo uuri, “!﻿Kalena Deved Inemauri! !﻿O ke aamasieu!”
LUK.18.40	Oto a Jisas e uure hahuroto, na ko unue hunire uri kire ke toolea mai mwane e ulu ngeena i saana. Maholo ko lae oto mai karaꞌinie, a Jisas ko si dolosi aana uuri, 
LUK.18.41	“?﻿Nga taa ni o saetoꞌo aana ne ke asuie huniꞌo?”
LUK.18.41	Oto mwane e ulu ngeena ko aalamie a Jisas uuri, “Aalaha ineu, saeku hunie ne ke lio-lio loꞌu.”
LUK.18.42	Oto a Jisas ko teꞌuri hunie, “!﻿O ke lio-lio oto! Hiiwalaimolinge iꞌoe e haꞌa-uuriꞌo oto.” 
LUK.18.43	Oto maana a mwaena ko tolana lio-lio loꞌu, na ko lulu i sulie oto a Jisas peꞌi paalahelana a God. Na ahutana mwala kire leesie urine, kire ko si meni paalahea God noꞌone.
LUK.19.1	Oto a Jisas e lai liu i laona huilume i Jeriko, 
LUK.19.2	na ngaeta mwane satana a Sakias i leune. Ingeie nga mwane toꞌo-toꞌo aena aana ingeie nga naꞌohai mwane aana mo iini ko susulu toꞌoha hunie aalahanga ni Rom. 
LUK.19.3	E sasare leesie a Jisas uri ingeie a tei, taꞌe e kaꞌa sai leesie ike, aena aana mwala e hunge na ingeie e tohungei oꞌoruꞌe.
LUK.19.4	Oto a Sakias e huru taꞌau i naꞌona mwala aana leu nge e saie uri a Jisas kei liu aana, e si hane i lengine ai hunie ke leesie. 
LUK.19.5	Maholo a Jisas e liu mei aana leune, e lio taꞌau i lengi na ko leesie a Sakias i lengine ai. Oto ko teꞌuri hunie, “Sakias, o ke siho mai aano lau-leu, aana siꞌiri ne kei iiꞌo peꞌiꞌo i nume iꞌoe.”
LUK.19.6	Oto a Sakias e tolana siho oto i aano aana maholona, na e takuhie oto peꞌi ilenimwaꞌenga. 
LUK.19.7	Na maholo mwala e leesie urine, kire ko si meni upwesie a Jisas na kire ko teꞌuri, “A mwane ngeena ko lae mola huni ngeu peꞌie iinoni oorahaꞌaala.”
LUK.19.8	Taꞌe a Sakias e taꞌelaꞌi, oto ko teꞌuri hunie poro painena, “!﻿Aalaha ineu! Ne kei niie ngaeta poꞌo ni leu aana toꞌo-toꞌolaku nana mo iinoni meitale. Na mo iini nge nou pwelora aana nou tola toꞌoha mola mwaakule mwaanire, ne kei nii eelihoꞌi loꞌu aana mo toꞌoha ikire, na ne kei nii haꞌahai liutaa aana loꞌu nga taa nou toolea mwaanire.”
LUK.19.9	Oto a Jisas ko teꞌuri hunie, “Siꞌiri a God ko haꞌa-uurie mwala aana nume iꞌoe ienini, aena aana iꞌoe, o si hute haalu aana komu a Ebraham. 
LUK.19.10	Ineu a Kale Ni Iinoni, nou lae mai huni loꞌohie mwala e takalo kaꞌu, na huni haꞌa-uurire.”
LUK.19.11	Oto maholo mwala ko meni pwaa-pwaarongo ue i sulie a Jisas, oto ko ladoa loꞌu nga aalahuunge hunire, aana e karaꞌinie oto i Jerusalem, na mwala hunge ko loꞌongaꞌinie uri Aalahanga a God kei talaꞌae oto molana. 
LUK.19.12	Taꞌe a Jisas e saie mone uri kire ko loꞌo-loꞌongaꞌi urine, oto ko si ladoa mei aalahuunge ie nada, “Ngaeta naꞌohai mwane e oꞌoꞌo, oto ko lae aani henue haꞌatau hunie kire ke haꞌa-aalahaa haahie mwala aana hanue ingeie. 
LUK.19.13	Oto i naꞌona a mwaena e lae, e soie mai aawalai mwane auꞌesu ingeie, na ko haꞌa-adora aani mweꞌii toꞌoha na ko teꞌuri hunire, ‘Omu ke asu aana mo toꞌoha ngeena, na omu ke tarie loꞌu nga mo iini peꞌiꞌi aana maholo no ko lae mwaaniꞌomu.’
LUK.19.14	“Oto e lae oto, taꞌe mwala aana hanue ingeie kire kaꞌa saetoꞌo aana ike. Oto kire uusungeꞌinie nga mo iini i sulie peꞌie mei wala uuri, ‘Melu kaꞌa saetoꞌo aana ike a mwane ie ke aalaha haahiꞌemeelu.’
LUK.19.15	“Taꞌe a mwaena e neꞌi aalaha oto haahie hanue ingeie. Oto maholo e aalihoꞌi mei, e soie mo mwane auꞌesu ingeie nge e nii toꞌoha hunire, hunie ke leesie uri nga mei toꞌoha uri taa kire tarie aana kire asu i purine.
LUK.19.16	“Oto eetana nga mwane auꞌesu e lae mai saana, ko teꞌuri, ‘Aalaha ineu, nou terie aawalai mei toꞌoha loꞌu haahie leu nge o niie hunieu.’ 
LUK.19.17	Oto aalaha ngeena ko teꞌuri hunie, ‘!﻿E diana! Iꞌoe oto mwane auꞌesu diana. Nou lio saie uri o sai kinetaꞌinie mo ola mwai-mwei. Ngeena, ne kei neꞌiꞌo o ke aalaha oto haahie ngaeta aawalai huilume ineu.’
LUK.19.18	“Ruana nga mwane auꞌesu e lae loꞌu mei na ko teꞌuri, ‘Aalaha ineu, nou terie e lime leu loꞌu peꞌie leu nge o niie hunieu.’ 
LUK.19.19	Oto aalaha ingeie ko teꞌuri hunie, ‘Urine, iꞌoe o kei aalaha haahie e lime huilume ineu.’
LUK.19.20	“Na ngaeta mwane auꞌesu e lae mai, oto ko teꞌuri, ‘!﻿Aalaha ineu, leesie kaꞌu! Mei toꞌoha iꞌoe mola ie. Nou ulo haahie mola aana mei sala, oto nou mumunie mola. 
LUK.19.21	!﻿Nou kele maꞌuteꞌiniꞌo mwae! Aena aana iꞌoe, o lae otoi raramaa hiitoꞌo, na hule aana o sai toolea mola mei toꞌoha o kaꞌa tarie ike maraamu, na iꞌoe o ko soꞌokonie mo ngeulaa mwala aaopa e hasiꞌi noꞌone.’ 
LUK.19.22	Oto aalaha ingeie ko teꞌuri hunie, ‘Iꞌoe oto mwane auꞌesu aaela. Ngeena, ne kei leiꞌo oto i sulie walamu maraamu. O unue kaꞌu oto uri nou lae otoi raramaa hiitoꞌo aani tolalana mola mei toꞌoha nge nou kaꞌa tarie maraaku, na uri no ko eli-elie mola mo ngeulaa nou kaꞌa hasiꞌi ike. 
LUK.19.23	?﻿Nge ko urine, na e ue o kaꞌa neꞌie mola mei toꞌoha ineu i laona nume ni toꞌoha hunie ne ke tarie nga kele leu loꞌu peꞌie?’
LUK.19.24	“Oto aalaha ngeena ko unue hunie mwala kire uure-uure karaꞌinie uuri, ‘Omu ke toolea mei toꞌoha ngeena mwaanie, na omu ke niie nana iini nge e tarie aawalai mei toꞌoha.’ 
LUK.19.25	Oto kire ko teꞌuri hunie aalaha ngeena, ‘Poro paine, taꞌe ingeie e toꞌo aana oto aawalai mei toꞌoha.’
LUK.19.26	“Oto aalaha ngeena ko aalamire uuri, ‘No ko unue oto huniꞌomu, nga iini nge ko esu diana aana nga taa e toꞌo aana oto, nge aalaha ingeie kei nii hiitoꞌo loꞌu hunie. Taꞌe nga iini nge e kaꞌa asu diana ike aana nga taa e toꞌo aana oto, maꞌalana nga kele mei ola mola mwai-mwei e toꞌo aana, na aalaha ingeie kei taꞌaasie oto mwaanie. 
LUK.19.27	Oto, hunie mo maelonga ineu nge kire sereꞌinie uri ne ke aalaha haahire, no ko unue huniꞌomu, omu ke toolera mai i leu, na omu ke horoꞌire mango oto i naꞌoku.’ ”
LUK.19.28	Oto i purine a Jisas e ere urine mango, e si lae loꞌu hunie i Jerusalem. 
LUK.19.29	Na e lae mai karaꞌinie i Betfeis na i Betani, e ro huilume karaꞌinie uuwo nge kire haaraꞌinie Uuwo Ni Ei Olif. Oto e uusungeꞌinie e ro pwaarongoisuli ingeie uri kirerue ke lae oto i naꞌo, na ko unue hunirerue uuri, 
LUK.19.30	“More ke lae i naꞌo aana huilume nge kolu ko leesie taꞌaune. Na maholo more kei hule taꞌau, more kei leesie kele dongki haalu kire pwasue taꞌau i leune. Dongki ngeena, nga iinoni kaꞌa taꞌe ike ue aana. Oto more ko luhesie, more ko toolea mai hunieu. 
LUK.19.31	Mala uri nga iini ko dolosi aamoreꞌi uuri, ‘?﻿More ko luhesie huni taa?’ oto more ke unue oodoie uuri, ‘A poro paine e saetoꞌo aana.’ ”
LUK.19.32	Oto e ro pwaarongoisuli ko lae oto i naꞌo. Kirerue lae taꞌau na kirerue ko lio oodoie oto mo ola nge a Jisas e unuꞌi hunirerue. 
LUK.19.33	Maholo kirerue ko luluhesie dongki haalu ngeena, na mo mwane e toꞌo aana ko lae oto mai. Oto kire ko dolosi aana e ro pwaarongoisuli uuri, “!﻿Ei! ?﻿More ko luhesie dongki ngeena huni taa?”
LUK.19.34	Oto kirerue ko aalamie uuri, “A poro paine e saetoꞌo aana.”
LUK.19.35	Oto kirerue si toolea dongki ngeena hunie a Jisas, na kire ko aasie mo toꞌoni ikire ikolune dongki, na kire ko peꞌie oto a Jisas huni taꞌe i lengine. 
LUK.19.36	Na maholo a Jisas ko lae hunie i Jerusalem aana dongki ngeena, mwala ko lae peꞌi eepasie tala aana mo toꞌoni ikire.
LUK.19.37	Oto maholo a Jisas ko nanauhie i Jerusalem, aana leu nge tala e sihotoli mei mwaanie Uuwo Ni Ei Olif ngeena, ahutana mwala ko lae peꞌie kire ko meni ilenimwaꞌe peꞌi paalahelana God haahie mo huꞌi-huꞌite kire leesie a Jisas e asuiꞌi. 
LUK.19.38	Na kire ko teꞌuri, 
LUK.19.39	Ngaeta mo Parise kire iiꞌo noꞌone aana maholona, kire ko teꞌuri hunie a Jisas, “Haꞌa-uusuli, o ke unue mo pwaarongoisuli iꞌoe kire ke suꞌuri unue mo ola ngeena.” 
LUK.19.40	Taꞌe a Jisas e aalamire mola uuri, “No ko unue oto huniꞌomu, mala uri mo pwaarongoisuli ineu kire kaꞌa unue mo olana, nge mo heu kei mawa peꞌi paalahelana God noꞌone urine.”
LUK.19.41	Na maholo a Jisas e lae loꞌu mei karaꞌinie i Jerusalem, e si hule aana leu e sai leesie hanue aana, oto ko si ngarasie. 
LUK.19.42	Na ko teꞌuri hunie hanuena, “E tohungei diana hunie o ke lio saie siꞌiri tala takoie hanuelamanga, taꞌe o saꞌa saie ike, aena aana e iiꞌo mumuni mwaaniꞌo. 
LUK.19.43	Kei hule taane aana maholo mo maelonga iꞌoe kire kei para ahuiꞌo, na kire kei aala honosiꞌo aana ahutana mo leu ngeena, mwaanie uri nga iini eemiu e tahi loꞌu. 
LUK.19.44	Kire kei oho aasiꞌo oto peꞌie ahutana mo mwela iꞌoe. Na nga taꞌa-taꞌa ho heu e saꞌa oore ike loꞌu i huline, aena aana o kaꞌa lio saie ike maholo nge a God e lae mai huni haꞌa-uuriꞌo.”
LUK.19.45	Oto a Jisas e lai sili taꞌau i laona lolata aana Nume Maaꞌi Peine, na ko aehota oohea mwala e haꞌa-haꞌaholingeꞌi ola, 
LUK.19.46	na ko ere aada uuri, “A God e unue aana mo Uusu-uusu Maaꞌi uuri, 
LUK.19.47	Oto i suli hei dinge a Jisas e haꞌa-haꞌa-uusuli i laona Nume Maaꞌi Peine. Oto mo naꞌohai pris, na mo haꞌa-uusuli aana mo Haꞌatolanga a Mosis, na mo naꞌohai mwane aana mo Jiu, kire eriꞌapasie uri kire ke horo maesie. 
LUK.19.48	Taꞌe kire kaꞌa lio oodoie ike nga tala huni horoꞌie, aena aana ahutana mwala kire mani oꞌoꞌo mola peꞌie i suli maholo, aana kire sereꞌi liue nga taꞌa-taꞌa mei wala aana mo haꞌa-uusulinge ingeie.
LUK.20.1	A Jisas e haꞌa-uusulie mwala taꞌau i laona lolata aana Nume Maaꞌi Peine, na e lae-laeliwala aana Tataroha Diana. Oto aana ngaeta hai dinge, mo naꞌohai pris na mo haꞌa-uusuli aana mo Haꞌatolanga a Mosis peꞌie mo rato ni mwane kire lae taꞌau huni ere peꞌie. 
LUK.20.2	Oto kire ko teꞌuri hunie, “?﻿Nga nanamanga uri taa ni o toꞌo aana huni esuie walu ola o ko deuꞌi ngeena? ?﻿Na a tei ni e niie nanamanga ngeena huniꞌo?”
LUK.20.3	Oto a Jisas e aalamire ko teꞌuri, “Ne ke holaꞌi dolosi keꞌu eemiu uuri, 
LUK.20.4	?﻿A tei ni e niie nanamanga hunie a Jon huni loto maaꞌi aana mwala? ?﻿A God wa mo iinoni mola?”
LUK.20.5	Oto kire ko aehota ere hailiu i matolada uuri, “?﻿Oto nga taa kolu kei unue? Mala uri kolu kei unue a God ni e niie nanamanga ngeena hunie a Jon, nge kei unue hunikolu uuri, ‘?﻿Nge ko urine, na e ue omu kaꞌa hiiwalaimoli aana?’ 
LUK.20.6	Taꞌe mala kolu kei unue, iinoni mola ni e niie nanamanga ngeena hunie a Jon, ahutana mwala ie kire kei meni uuꞌi kolu aani heu, aena aana kire hiiwalaimoli aana a Jon uri ingeie nga propet e uure mwaanie a God.” 
LUK.20.7	Oto kire aalamie mola a Jisas uuri, “!﻿Oo! Melu kaꞌa saie ike.”
LUK.20.8	Oto a Jisas ko teꞌuri loꞌu hunire, “Ko urine, nge ineu na nou saꞌa unue ike noꞌone oodoiꞌomu nga nanamanga uri taa no ko esuie mo ola ienini aana.”
LUK.20.9	Oto a Jisas ko ere ni aalahuunge loꞌu hunie mwala uuri, “Ngaeta mwane e oꞌoꞌo oto ko hesie hohola aani grep. Oto e haꞌahaulaa aana ngaeta mo mwane hunie kire ke lio i sulie maholo ingeie ko lae i suli henue, na e lae ngeena e kele lai iiꞌo tewa. 
LUK.20.10	Oto e hule aana maholo ni soꞌokoninge, a mwaena ko uusungeꞌinie ngaeta koni-konihe ingeie huni toolea mai nga taa mo mwane ko lio i sulie hohola ingeie kei niie hunie. Taꞌe mo mwane ngeena kire wini-winie mola koni-konihe ngeena, na kire uusungeꞌi eelihoꞌi aana mola mwaakule. 
LUK.20.11	Oto poro painena ko heꞌi uusungeꞌinie loꞌu ngaeta koni-konihe, taꞌe mo mwane ko lio i suli ngeena kire ko heꞌi wini-winie loꞌu mola, na kire ko tohungei waelie oto hiitoꞌo, na kire ko uusungeꞌi eelihoꞌi loꞌu mola aana mwaakule. 
LUK.20.12	Na a porona ko heꞌi uusungeꞌinie loꞌu oolune nga koni-konihe. Taꞌe kire neꞌi malaka loꞌu mola aana, na kire si aasie poꞌoi sinaha mwaanie leune.
LUK.20.13	“Oto poro paine nge e toꞌo aana hohola ngeena ko loꞌongaꞌi uuri, ‘?﻿Ne kei ue eena? Ne kei uusungeꞌinie kele madu ineu. Saꞌa mola ingeie haꞌalaa kire kei haꞌamaꞌu aana.’
LUK.20.14	“Taꞌe maholo kire leesie a kalena, kire ko si meni ere i sulie mola uuri, ‘Mwane nge kei toꞌo aana hohola ngeena oolisie aamana oto ie. Kolu ke horo maesie mola hunie kolu ke toꞌo aana oto hohola ienini.’ 
LUK.20.15	Oto mo mwane ko lio i sulie hohola ngeena kire aasie kalena poro painena i sinaha mwaanie hohola, na kire ko horo maesie oto.”
LUK.20.15	Oto a Jisas ko heꞌi dolosi loꞌu aana mwala uuri, “?﻿Haꞌalaa nga taa nge poro paine haahie hohola ngeena kei esuie aana mwala ngeena? 
LUK.20.16	Maholo kei lae mai, nge kei tohungei horo suuheꞌinie oto mwala aaela ngeena, na kei haꞌahaulaa loꞌu hohola ngeena aana ngaeta mwala aaopa.”
LUK.20.16	Maholo mwala e rongo urine, kire si meni teꞌuri, “!﻿Haꞌike, ke suꞌuri urine!”
LUK.20.17	Taꞌe a Jisas e toꞌomaaire, ko si teꞌuri, “?﻿Oto nga taa ni loꞌongaꞌinge aana mo wala uusuleni e lae ienini, 
LUK.20.18	Oto no ko unue huniꞌomu uri nga iini ko domu i lengine hau ngeena kei maꞌoi oto, na mala uri kei teke haahie nga iini na kei pili memesoa oto.”
LUK.20.19	Oto mo haꞌa-uusuli aana mo Haꞌatolanga a Mosis na mo naꞌohai pris kire rongo saie uri aalahuunge a Jisas aana mo mwane aaela ngeena ko ere mola i sulire. Kire ko si sare tapolie oto aana maholona, taꞌe kire ko meꞌuteꞌinie noꞌone mwala.
LUK.20.20	Oto kire ko si lio hunie nga maholo huni tapolie a Jisas. Na kire si uusungeꞌi mumuni aana ngaeta mo mwane uri kire ke lupweꞌi lai dolosi aana mala ikire mwala oodotaꞌi. Aena aana saeda uri a Jisas ke unue nga mei wala huni waelie maraana, huni uusu i maana i naꞌona aalaha ni Rom.
LUK.20.21	Oto mo mwaena ko teꞌuri hunie a Jisas, “Haꞌa-uusuli, melu saie uri nga taa o ko unu-unue na o ko haꞌa-haꞌa-uusuli aana e toꞌohuu. Na iꞌoe, o kaꞌa aapwasu ike aana loꞌongaꞌinge nga iini, taꞌe o ko haꞌa-haꞌa-uusuli mola aana walaimolinge i sulie tolahana God. 
LUK.20.22	?﻿Oto e ue, ohe e adona taane huni niie takis hunie aalahanga ni Rom wa haꞌike?”
LUK.20.23	Taꞌe a Jisas mone e saie mola kire ko raomae hunie, oto ko si teꞌuri hunire, 
LUK.20.24	“Omu ke haataꞌinie kaꞌu seleni hunie takis ngeena aaku. ?﻿A tei ni nunune na satana aana seleni ienini?”
LUK.20.24	Oto kire ko unue uuri, “Inemauri ni Rom ni ngeena.”
LUK.20.25	Oto a Jisas ko teꞌuri hunire, “Ko urine, omu ke nii eelihoꞌi aana hunie inemauri ngeena mo ola ingeie, na hunie a God mo iini a God.”
LUK.20.26	Oto kire ko si meni pangataꞌinie aalaminge ingeie. Kire toli rohu, na nga iini kaꞌa nguu. Na kire kaꞌa saie ike loꞌu nga mei ola huni raomae hunie aana i naꞌona mwala.
LUK.20.27	Oto ngaeta mo Sadiusi kire lae mai saana Jisas. Mo Sadiusi ngeena kire hiiwalaimoli uri nga iini saꞌa taꞌelaꞌi ike loꞌu mwaanie maenga. Oto kire ko dolosi aana uuri, 
LUK.20.28	“Haꞌa-uusuli, a Mosis e uusue haꞌatolanga ie hunikie. 
LUK.20.29	Oto wau i naꞌo, e hiu mwaasine mwane kire mani hute na kire oꞌoꞌo i leu. A naꞌohada e tola huꞌe, oto e mae mola na e kaꞌa toꞌo mwela. 
LUK.20.30	Oto ruana nga mwane e heꞌi toꞌo aana loꞌu naona, na ko mae loꞌu. 
LUK.20.31	Na oolune nga mwane ko heꞌi toꞌo aana loꞌu mei nao keni ngeena, na ko heꞌi mae loꞌu. E hiu mwaasine ngeena kire ko meni toꞌo aana oto mola taꞌa-taꞌa huꞌe ngeena urine, taꞌe kire kaꞌa toꞌo mwela ike. 
LUK.20.32	Lae-lae, oto a huꞌena e si mae ooreta. 
LUK.20.33	?﻿Haꞌalaa, kei hule aana hai dinge taꞌelaꞌinge, a huꞌe ngeena kei neꞌi huꞌe a tei aana e hiu mwaasine ngeena, aana kire mani toꞌo aana mola urine?”
LUK.20.34	Oto a Jisas ko aalamire uuri, “Mai aano i leu mone mwala ko toꞌo poro na kire ko tola huꞌe. 
LUK.20.35	Taꞌe mo iini nge kire kei adona taꞌelaꞌinge aalihoꞌi mwaanie maenga, na huni iiꞌo aana walumalau haalu nge kei lae maine, kire saꞌa toꞌo-toꞌo poro wa kire ke totola huꞌe loꞌu, 
LUK.20.36	na kire saꞌa mae loꞌu. Oto aana iiꞌonga urine nge kire kei iiꞌo oto mola mala mo ensel. Mwala ngeena oto mo kalena God, nge kire taꞌelaꞌi eelihoꞌi loꞌu mwaanie maenga hunie maurihe haalu. 
LUK.20.37	A Mosis e haataꞌi diana aana oto uri iinoni e sai taꞌelaꞌi eelihoꞌi loꞌu mwaanie maenga. Maholo e uusu-uusu i sulie kele ai nge e kaꞌa waru ike aana dunge, e ere i sulie a Aalaha uri ingeie oto 
LUK.20.38	Oto aana ko unue uri kiraelu ko palo-paloa ue a God maꞌalana kire mae e tewa oto, a God e haataꞌinie uri maꞌalana nga iini e mauri ue wa e mae oto, taꞌe ahutana mwala kire mani meuri mola i naꞌona God. Oto a God e kaꞌa ike nada mo iini e mae, taꞌe God nada mo iini e mauri.”
LUK.20.39	Oto ngaeta mo haꞌa-uusuli aana mo Haꞌatolanga a Mosis ko teꞌuri, “Haꞌa-uusuli, aalaminge iꞌoe e toꞌohuu oto.”
LUK.20.40	Na kire ko meni maarara oto huni dolosie loꞌu nga mei ola aana a Jisas.
LUK.20.41	Oto a Jisas ko dolosi aada uuri, “?﻿Aana e ue ni mwala ko unue uri a Kraes kei hute mola mai aana komu a Deved Inemauri? 
LUK.20.42	Aana a Deved nge e unue maraana i laona puke ni kananga uuri, 
LUK.20.44	A Deved maraana ni e unue uri a Kraes e neꞌi aalaha ingeie. ?﻿Taꞌe e ue? ?﻿Mwane nge e hute mola aana komu a Deved maraana, kei heꞌi neꞌi aalaha ingeie loꞌu uri taa eena?”
LUK.20.45	Maholo ahutana mwala ko meni pwaarongo ue i sulie erenga ingeie, a Jisas ko si teꞌuri hunie mo pwaarongoisuli ingeie. 
LUK.20.46	“Omu ke kinetaꞌiniꞌomu mwaanie mo haꞌa-uusuli aana mo Haꞌatolanga a Mosis. Kire ko sare walo liu mola peꞌie launihaꞌana mo toꞌoni maaꞌi, na hunie uri mwala ke haꞌapainaꞌara maholo kire ko walo liu i laona mo leu ni uusiꞌe. Na kire ko lio hilisie mo naꞌohai iiꞌo-iiꞌoha i laona mo nume ni palo-palo, na mo naꞌohai tolinge aani ngeuhe. 
LUK.20.47	Na loꞌu kire ko sare da mola uri kire ke lio manikuluꞌe aani aarengaꞌinge tewa i maana mwala. Taꞌe hule aana kire ko haꞌa-haꞌamweꞌu-mweꞌue mola mo nao keni, na kire ko leue mola mo nume ikire peꞌie ahutana toꞌo-toꞌolada. Ikire ngeena, haꞌaloilada kei lae loꞌu liutaa.”
LUK.21.1	A Jisas e lio-lio hailiu na ko leesie mwala e toꞌo-toꞌo kire ko niie mo niinge ikire i laona mwaꞌi aana Nume Maaꞌi Peine. 
LUK.21.2	Na lae-lae mei nao keni meitale e lae loꞌu mei, oto ko niie mola e ro kele peni pulu.
LUK.21.3	Oto a Jisas ko teꞌuri, “No ko unue oto huniꞌomu uri nao keni meitale ienini e nii peine liutaa aana ahutana mwala ko nii ie. 
LUK.21.4	Aana ahutana mwala ngeena, kire ko niie mola kele ngangaꞌai ola aana toꞌo-toꞌonga ikire. Taꞌe mei nao keni meitale ie, kele mei toꞌoha uri huni meu-meuri aana ingeie oto ko nii mangoa ienini.”
LUK.21.5	Ngaeta mo pwaarongoisuli a Jisas kire ko ere-ere i sulie Nume Maaꞌi Peine uri e lae otoi lio manikuluꞌe aena aana kire haꞌalaunie peꞌie mo heu diana na mo niinge niilana ko lae huni haꞌamanikuluꞌaa God. 
LUK.21.6	Taꞌe a Jisas e teꞌuri hunire, “Ahutana walu ola omu ko lee-leesiꞌi ngeena, aana nga maholo oho-aasileni kei saro lae, na nga taꞌa-taꞌa ho heu e saꞌa oore ike loꞌu aana leu e oꞌoꞌo aana.”
LUK.21.7	Oto ngaeta mo pwaarongoisuli ko dolosi aana Jisas, kire ko teꞌuri, “?﻿Haꞌa-uusuli, maholo uri taa ni walu ola ngeena kei reu? ?﻿Na nga tolimaa uri taa ni huni haataꞌinie uri maholo hunie mo olana e karaꞌini oto?”
LUK.21.8	Oto a Jisas ko teꞌuri, “Omu ke lio talamiu mwaanie nga iini e eeroꞌomu. Aana mo iini hunge kei lae mai aana sataku, na kire kei unue uuri, ‘Ineu oto a Kraes,’ na loꞌu uuri, ‘Pongi e hule oto.’ Taꞌe omu ke suꞌuri rongo hunire wa omu ke lae i sulire. 
LUK.21.9	Na maholo omu ko rongoa mo oohotaa, na mo heiseuninge honosie mo kahamani, mwaanie omu meꞌu-meꞌu, aana walu ola ngeena kei holaꞌi reu i naꞌo. Taꞌe haꞌamangolana walumalau ie haꞌike ue ni ngeena.”
LUK.21.10	Oto ko heꞌi unue loꞌu uuri, “Mwala aana ngaeta hanue kei ooho honosie mwala aana ngaeta hanue. Nga aalahanga kei taꞌelaꞌi honosie ngaeta aalahanga. 
LUK.21.11	Na mo nunu peine kei tola. Hiolonga paine na liunge ni maelaa kei tola aana mo poꞌo ni henue hunge. Mo ola ni meꞌu i suliꞌi na mo tolimaa paine kei siho mai uure i lengi.
LUK.21.12	“Taꞌe i naꞌona walu ola ienini ke si reu, mwala kei tapoliꞌomu na kire kei teungeꞌiniꞌomu. Kire kei tooleꞌomu i laona mo nume ni palo-palo hunie mo mwane paine kei leiꞌomu. Na kire kei tooleꞌomu loꞌu i naꞌona mo aalaha na mo inemauri hunie kire kei leiꞌomu noꞌone. Na kire kei meni aasiꞌomu i laona mo nume ni hoꞌo aena aana omu ko lulu i sulieu. 
LUK.21.13	Aana maholo walu olana kei reu uurini, maholo iꞌomu otona huni unu diana aana Tataroha Diana hunire. 
LUK.21.14	Omu ke loꞌo-loꞌongaꞌi diana mola, na mwaanie omu lae otoi tolahiꞌe aana nga taa ni unue honosiꞌomu. 
LUK.21.15	Ineu, ne kei haataꞌinie taane aamiu nga taa ni unue aana tohungana saenanaunge hule aana nga iini aana mo maelonga iꞌomu, na e saꞌa oolisie ike loꞌu nga mei wala aana erenga iꞌomu. 
LUK.21.16	Ahutana mwala kei meni lelediꞌomu. Maꞌalana mo aamamiu, na mo nikemiu, na mo eesimiu, mo tekihemiu, na mo malahumiu, na kire kei teungeꞌiniꞌomu noꞌone. Hule aana kire kei horo maesie ngaeta mo iini eemiu. 
LUK.21.17	Ahutana mwala kei teungeꞌiniꞌomu aena aana omu ko lulu i sulieu. 
LUK.21.18	Taꞌe nga taꞌa-taꞌa mei ola aana mo ola ngeena e saꞌa roroꞌa toꞌohiꞌomu ike. 
LUK.21.19	Na a God ke si haꞌa-uurie ahutemiu nge omu kei uure aꞌailaꞌa taraꞌasi aani hiiwalaimolinge lai hule aana haꞌamangolana.”
LUK.21.20	Oto a Jisas ko heꞌi teꞌuri loꞌu, “Maholo omu ko leesie mae e aala ahuie oto i Jerusalem, omu ke si saie uri e karaꞌinie oto oho-aasilana hanue paine ngeena eena. 
LUK.21.21	Oto aana maholona, mwala i Jiudia kire ke tahi oto i mumuni honosie mo toloi henue. Mo iini e iiꞌo i Jerusalem kire ke tahi oto mwaanie hanue painena, na mo iini e iiꞌo kali-kelie i Jerusalem kire ke suꞌuri lae loꞌu weu i laona hanue. 
LUK.21.22	Aena aana mo dinge ni haꞌaloinge a God ni otona, huni haꞌa-oaie mo ola uusuleni e lae oto i laona mo Uusu-uusu Maaꞌi. 
LUK.21.23	Na aama-aamasilana mo huꞌe ko hiꞌe-hiꞌe aani mwela, na mo iini nge kire ko haꞌa-haꞌasusuhie ue mo wee-wee ikire. Aana siꞌohaꞌanga paine kei toolea hanue ie aana maholona, na saewasunge a God kei toꞌohie oto mwala ingeie mo Jiu. 
LUK.21.24	Nga mo iini horo maesilada kei lae aani naihi, na ngaeta mo iini kire kei tola mauri aada takoie mo henue hai aaopaꞌi mala mwala e iiꞌo ni hoꞌo. Mwala aaopa nge ikire nga mo Jiu haꞌike, kire kei uuri puli-pulisie i Jerusalem lai hule oto aana maholo mo Aapoloa Aaopa kei saro mango.”
LUK.21.25	Na a Jisas ko heꞌi teꞌuri loꞌu, “Mo tolimaa hai aaopaꞌi kei reu aana sato na waro-waro na mo heeꞌu taꞌau i salo. Na ahutana mo henue mai laona walumalau kire kei meni meꞌuteꞌinie kou-kouhaꞌana naho na kone-kone i eesi, na hule aana kire saꞌa saie ike loꞌu nga taa ni da. 
LUK.21.26	Mwala kei maesie maꞌunge aana maholo kire ko maaꞌoohie nga taa kei siho mai haahie ahutana walumalau, aana ahutana mo ola taꞌau i salo kei meni esu oolo-oolo mango, na kire kei meni hei-oolisi mango oto. 
LUK.21.27	Oto aana maholona, mwala ke si leesieu a Kale Ni Iinoni, aana ne kei lae mai i laona mei uuru peꞌie nanamanga na manikuluꞌanga paine. 
LUK.21.28	Na maholo walu ola ienini kei aehota rau, suꞌuri meꞌu, taꞌe omu ke uuwe pwau mola i lengi, aana maholo a God kei haꞌa-uuriꞌomu ko karaꞌini oto mai.”
LUK.21.29	Oto a Jisas ko si ere ni aalahuunge hunire uuri, “Omu ke loꞌongaꞌi keꞌu i sulie ai fik na oto ahutana mo ei. 
LUK.21.30	Maholo omu ko leesie kire ko aehota ure, omu saie oto uri mo waro-waro ni madoro ko karaꞌini oto mai eena. 
LUK.21.31	Na e urine noꞌone aana maholo omu kei leesie walu ola ienini ko reu uurini, omu ke si manataꞌinie uri Aalahanga a God ko karaꞌini oto mai.”
LUK.21.32	“No ko unue oto huniꞌomu uri walu ola ienini kei saro oa mango mola ue oodoie mwala aana pwaunge siꞌiri ie, na kire kaꞌa mae ue.
LUK.21.33	I Lengi na i aano kei suu, taꞌe walaku e saꞌa suu ike oto ooꞌoo.”
LUK.21.34	Oto a Jisas ko heꞌi teꞌuri loꞌu, “!﻿Omu ke lio talamiu! Mwaanie omu tolahiꞌe mola aana mo ola ni welumalau, wa mwaanie omu talei tara mola aani ngeuhe na aani inunge. Aana mala omu kei tara mola aana mo ola urine, hai dingena kei hule mola na omu kaꞌa dau aakau ike. 
LUK.21.35	Hai dinge ngeena kei sikileꞌi mala hune kire lolosie, aani haꞌaparasilana ahutana mwala aana walumalau. 
LUK.21.36	Oto omu ke kakali diana peꞌi aarengaꞌinge taraureꞌi, hunie omu ke uure aꞌailaꞌa huni lae sapemawa i matolana walu ola kei reu ngeena, lai hule aana maholo omu kei uure i naꞌoku a Kale Ni Iinoni.”
LUK.21.37	Mo dinge ngeena a Jisas e sai haꞌa-uusulie mwala taꞌau i laona lolata aana Nume Maaꞌi Peine aana aatowaa, na maholo ko seulehi na ni e lae huni maꞌahu taꞌau i lengine Uuwo Ni Ei Olif. 
LUK.21.38	Ahutana mwala kire ko meni haꞌa-haꞌahuꞌo taꞌau i lolata aana Nume Maaꞌi Peine huni rongoa mo haꞌa-uusulinge ingeie suli dinge.
LUK.22.1	Maholona na ko karaꞌinie oto Houlaa Ni Bred Iis Haꞌike Aana, nge kire haaraꞌinie noꞌone aana Houlaa Ni Liumwaanie. 
LUK.22.2	Mo naꞌohai pris na mo haꞌa-uusuli aana mo Haꞌatolanga a Mosis kire ko loꞌo-loꞌongaꞌinie horo-maesilana a Jisas kei lae uri taa, taꞌe kire ko meꞌuteꞌinie mwala mwaanie kire maaola-ola. 
LUK.22.3	Oto a Satan e sili i saena ngaeta iini aana aawalai hurulaꞌaa mwana rue a Jisas nge sailana uri a Jiudas Iskariot. 
LUK.22.4	Na e lae, oto ko lai ere ruru peꞌie mo naꞌohai pris na mo mwane paine aana pulitaa ko kakakalie Nume Maaꞌi Peine. Na ko unue uri kei pweloa a Jisas uri taa hunire. 
LUK.22.5	Oto kire ko tohungei saemango hiitoꞌo na kire ko heiholotaꞌi oto huni nii toꞌoha nana. 
LUK.22.6	Oto a Jiudas e neꞌisae mouteꞌi peꞌire, na ko aehota heitalea oto nga maholo diana huni nii mumuni aana a Jisas hunire, mwaanie uri mwala e saie loꞌu.
LUK.22.7	Oto e hule aana eetana nga hai dinge aana Houlaa Ni Bred Iis Haꞌike Aana, na dinge ngeena oto dinge huni horoꞌie mo kalei sipu hunie ngaunge aana Liumwaanie. 
LUK.22.8	A Jisas ko si uusungeꞌinie a Pita na Jon, na ko teꞌuri hunirerue, “More ke lae na more ke dau aakau aana ngaunge aana Liumwaanie hunie kolu kei ngeu.”
LUK.22.9	Oto kirerue ko dolosi aana uuri, “?﻿Mere kei lai deu aakau aana i tei eena?”
LUK.22.10	Oto a Jisas ko aalamirerue uuri, “Maholo more kei lae taꞌau i hule i henue, more kei oodoie nga mwane nge ko aangaꞌinie ho ateꞌai wei. More ke lae oto i sulie hunie nume nge kei lai sili aana. 
LUK.22.11	Oto more ko unue hunie iinoni e toꞌo aana nume ngeena uuri, ‘A Haꞌa-uusuli e unue uri o ke haataꞌinie aamereꞌi duru nge kei hele aana ngaunge aana Liumwaanie peꞌie mo pwaarongoisuli ingeie.’ 
LUK.22.12	A mwane ngeena ke si haataꞌinie duru paine ingeie taꞌau i lengi aamoreꞌi, iini kire dau aakau oto aana. Nge more kei deu aakau aana mo ola hunikolu i leune.”
LUK.22.13	Oto a Pita na a Jon kirerue lae taꞌau na kirerue ko leesie walu ola ko reu oto mala a Jisas e unue hunirerue. Oto kirerue ko deu aakau oto aana ngaunge aana Liumwaanie.
LUK.22.14	Oto e hule aana maholoi sato hunie ngaunge i seulehi, nge a Jisas na mo hurulaꞌaa kire si iiꞌo huni ngeu. 
LUK.22.15	Na ko teꞌuri hunire, “Maholo nou maa-maaꞌohie peꞌie hari-huninge paine e hule oto, aana nou neꞌi-neꞌisae haahie ngaunge aana Liumwaanie ienini peꞌiꞌomu i naꞌona sapesalunge ineu kei aehota. 
LUK.22.16	Aana no ko unue oto huniꞌomu uri nou saꞌa roroꞌa ngau loꞌu aana nga ngaunge aana Liumwaanie mala ie peꞌiꞌomu lai hule aana mo loꞌongaꞌinge aana kei saro oa aana Aalahanga a God.”
LUK.22.17	Oto a Jisas e hele aana kao-kaoi waen, e ere ni paalahenga mango, ko si teꞌuri hunire, “Omu ke hele aana na omu ke mani inu aana. 
LUK.22.18	No ko unue oto huniꞌomu uri nou saꞌa inuhie loꞌu nga mei waen lai hule aana Aalahanga a God kei lae mai.”
LUK.22.19	Oto e hele aana ho bred, oto ko ere ni paalahenga haahie, ko si nisie, na ko haꞌa-adoa mo pwaarongoisuli aana. Oto ko teꞌuri, “Hasiꞌoku oto ienini nge toliꞌaasilana e lae i tehulaꞌamiu. Omu ke teteꞌurine, huni aamasitoꞌonga aaku.”
LUK.22.20	E urine loꞌu i purine ngaunge e mango, e hele aana loꞌu kao-kaoi waen, na ko teꞌuri, “Apuku oto ienini nge e aahe huniꞌomu, na mei epu nge ko haꞌa-oaie haiholotaꞌinge haalu a God ko esuie peꞌie mo iinoni ingeie. 
LUK.22.21	!﻿Taꞌe omu ke saie! Iini ko pweloau taane oto peꞌieu i leu. 
LUK.22.22	Na ineu a Kale Ni Iinoni ne kei mae taane oto i sulie oalaꞌinge a God, taꞌe aama-aamasilana iini nge ko pweloau.”
LUK.22.23	Oto mo pwaarongoisuli ko si aehota dolosi aada hailiu uri a tei iini hikada kei pwaoa leune.
LUK.22.24	Kire ere-ere, na kire ko aehota ere haitapali oto haahie uri a tei hikada e paine liutaa. 
LUK.22.25	Taꞌe a Jisas e teꞌuri hunire, “Mo inemauri aana walumalau ie oto kire ko sasare haataꞌinie nanamanga ikire haahie mwala ikire. Na mwala nge kire toꞌo aana nanamanga haahie ngaeta mwala, saeda uri mwala ke haꞌapainaꞌara mala uri taꞌe ikire oto mo iini ko peꞌie mwala. 
LUK.22.26	Taꞌe iꞌomu, omu ke suꞌuri teꞌurine. Nga iini ko neꞌi naꞌohai mwane iꞌomu, nge ke neꞌi iinoni mwei-mwei. Na mwane paine iꞌomu, ke neꞌi koni-konihe mola namiu. 
LUK.22.27	?﻿A tei ni e roroꞌa, iini e iiꞌo i aano nge ko maaꞌoohie mola ngaunge, wa iini nge ko raretaꞌi? Toꞌohuu iini nge e iiꞌo i aano oto e roroꞌa. Taꞌe ineu, nou iiꞌo i matolamiu ie mala iini ko hei raretaꞌi.
LUK.22.28	“Iꞌomu, omu iiꞌo oto peꞌieu taraureꞌi aana ahutana maholo aasanga ko oohongieu. 
LUK.22.29	Na oto mala Aamaku e niie nanamanga nakue huni aalaha haahie mo iinoni, nge ineu no ko niie taꞌa-taꞌa taungei nanamanga ngeena noꞌone huniꞌomu. 
LUK.22.30	Hunie uri omu kei ngeu na omu kei inu peꞌieu aana aalahanga ineu. Na omu kei iiꞌo i lengine mo neunekume ni aalaha huni leie aawalai komu mwana rue ni Israel.”
LUK.22.31	Na a Jisas e heꞌi teꞌuri loꞌu, “!﻿Saemon, Saemon! O ke saie, a God e toliꞌaasie uri a Satan ke dau aahongamiu huni leesie uri a tei kei uure aꞌailaꞌa. 
LUK.22.32	Taꞌe ineu, no ko aarengaꞌi taane talamu Saemon hunie uri hiiwalaimolinge iꞌoe ke susu. Oto maholo o ko eeliꞌu mei takoieu, o ke si haꞌasusue mo eesimu hunie kire ke aꞌailaꞌa noꞌone.”
LUK.22.33	Oto a Pita ko teꞌuri, “Aalaha ineu, no ko maaꞌoohie mola laenga peꞌiꞌo i nume ni hoꞌo na oto huni mae peꞌiꞌo.”
LUK.22.34	Oto a Jisas ko aalamie uuri, “No ko unue oto huniꞌo Pita, i naꞌona kue kei ngara i rodo siꞌiri, o kei saronai taateingeꞌinieu haꞌa-oolu uri o kaꞌa manataꞌinieu ike.”
LUK.22.35	Oto a Jisas ko teꞌuri loꞌu hunie mo pwaarongoisuli ingeie, “Omu ke loꞌongaꞌinie kaꞌu aana maholo nou uusungeꞌiniꞌomu keꞌu waite, na omu kaꞌa toolea nga mwaꞌii toꞌoha, wa nga mwaꞌi loꞌu, wa nga hoꞌohaahiꞌae. ?﻿Ohe omu tola talea nga mei ola loꞌu huni peꞌiꞌomu wa haꞌike?”
LUK.22.35	Oto kire aalamie a Jisas uuri, “Haꞌike taane.”
LUK.22.36	Oto a Jisas ko teꞌuri, “Taꞌe oto molana, nga iini ko toꞌo aana nga mwaꞌii toꞌoha wa nga mwaꞌi loꞌu nge ke toolea oto. Na nga iini kaꞌa toꞌo aana nga naihi hei-heiseuni ke haꞌaholingeꞌinie toꞌoni ingeie hunie ke holie loꞌu nga naihi. 
LUK.22.37	Aana no ko unue oto huniꞌomu uri nga taa nge mo Uusu-uusu Maaꞌi e unue kei oa oto hunieu, aana e unue uuri, 
LUK.22.38	Oto mo pwaarongoisuli ko teꞌuri, “Lio kaꞌu, Poro paine, e ro naihi kaꞌu oto ie.”
LUK.22.38	Oto a Jisas ko teꞌuri, “E ado oto.”
LUK.22.39	Oto a Jisas e uure mwaanie huilume paine ngeena, ko si lae hunie Uuwo Ni Ei Olif oto mala ko lae-lae suli maholo. Mo pwaarongoisuli ingeie na kire lae noꞌone peꞌie aana maholona. 
LUK.22.40	Maholo e hule oto taꞌau i leune, e si teꞌuri hunie mo pwaarongoisuli ingeie, “Omu ke aarengaꞌi mwaanie malaahonga e hane haahiꞌomu.”
LUK.22.41	Oto e kele lae mola taꞌau mwaanire, e pouruuru i aano ko si aarengaꞌi, 
LUK.22.42	ko teꞌuri, “Mamaꞌa, iiola o niie mai hunie ne ke hotelaꞌinie ko aasaieu oto.
LUK.22.43	Oto ensel uure i Lengi ko haataꞌi aana a Jisas, na ko ere haꞌasusue saena. 
LUK.22.44	Na aena aana sapesalunge e paine hiitoꞌo, a Jisas ko si aarea God loꞌu liutaa. Na ko madaraꞌa oto hiitoꞌo hule aana mo uudu-uuduhe ni madaraꞌanga kire lio oto mala mo uudu-uuduhe ni epu.
LUK.22.45	Oto e aarengaꞌi mango, e taꞌelaꞌi ko si lae i saana mo pwaarongoisuli, na ko leesie mola kire ko maꞌahu aena aana kire tohungei weo aana kire saehuu. 
LUK.22.46	Oto ko teꞌuri hunire, “?﻿Uri omu ko maꞌahu mola? Omu ke taꞌelaꞌi na omu ke aarengaꞌi mwaanie malaahonga e hane haahiꞌomu.”
LUK.22.47	Maholo a Jisas ko ere-ere ue, na mwala hunge kire ko maau oto aana. A Jiudas ngaeta iini aana aawala mwana rue, nge ni e naꞌoda. Oto a Jiudas e lae mai saana a Jisas hunie ke nono peꞌie.
LUK.22.48	Taꞌe a Jisas e teꞌuri hunie, “?﻿Jiudas, uri o ko pweloau a Kale Ni Iinoni mola aani nononga peꞌieu?”
LUK.22.49	Maholo mo pwaarongoisuli kire leesie nga taa ko reune, oto kire ko teꞌuri, “?﻿Poro paine, uri melu ko heiseuni oto aani naihi?” 
LUK.22.50	Oto ngaeta iini hikada e lama mousie aalinge i pwalo-pwalo aana koni-konihe a Naꞌohana Mo Naꞌohai Pris.
LUK.22.51	Taꞌe a Jisas e teꞌuri hunire, “!﻿Suꞌuri teꞌurine loꞌu!” Na ko hele wau aana aalingana, ko haꞌa-uurie oto.
LUK.22.52	Oto a Jisas ko si ere hunie mo naꞌohai mwane aana mo pulitaa hai aaopaꞌi kire hule ngeena, aana ngaeta mo naꞌohai pris, na mo naꞌohai ramo nge kire ko kakakalie Nume Maaꞌi Peine, na mo rato ni mwane ni Jiu kire hule noꞌone. Oto ko teꞌuri hunire, “?﻿Uri omu unue uri ineu nga horopeli nge omu ko lae mai honosieu peꞌi naihi na peꞌi diꞌe? 
LUK.22.53	Ahutana dinge kaꞌu no ko talei oꞌoꞌo mola peꞌi haꞌa-uusulinge taꞌau i laona Nume Maaꞌi Peine. ?﻿Aana e ue kaꞌu omu kaꞌa tapolieu oto aana maholona? !﻿Taꞌe neꞌewau! Maholoi sato iꞌomu hunie aalahanga ni rodohono ke paine oto ienini.”
LUK.22.54	Oto kire si tapolie a Jisas na kire ko toolea oto taꞌau i nume a Naꞌohana Mo Naꞌohai Pris, na a Pita ko holo maholoi tala taane mola i sulire. 
LUK.22.55	Oto taꞌau i nume ngeena, mo ramo kire rurue dunge i denumana lolata na kire iiꞌo i aano kali-kelie. Oto a Pita e lae mai ko iiꞌo i aano noꞌone peꞌire. 
LUK.22.56	Na ngaeta keni euꞌesu e leesie a Pita maholo dunge ko raangie maana, oto ko lio hahuroto oto aana na ko teꞌuri, “!﻿A mwane ienini noꞌone peꞌie a Jisas!”
LUK.22.57	Taꞌe a Pita e taateingeꞌinie, ko teꞌuri, “!﻿Keine, nou kaꞌa saie ike a mwane ngeena!”
LUK.22.58	E kaꞌa tewa ike loꞌu i purine na ngaeta iini loꞌu ko leesie a Pita na ko teꞌuri, “Iꞌoe noꞌone ngaeta iini aada.”
LUK.22.58	Oto a Pita ko teꞌuri, “!﻿Mwae! !﻿Ineu haꞌike!”
LUK.22.59	Ola mala nga taꞌa-taꞌa maholoi sato loꞌu mola i purine, na ngaeta mwane ko si susuleꞌinie na ko teꞌuri, “Saꞌa mola a mwane ngeena e oꞌoꞌo noꞌone peꞌie a Jisas. Aana ingeie mwane ni Kalili noꞌone.”
LUK.22.60	Taꞌe a Pita e aalamie uri, “!﻿Mwae! !﻿Nou kaꞌa manataꞌinie ike nga taa o ko unuena!” Na oto mola aana maholo nge ko ere-ere ue ngeena, kue ko tolana ngara oto. 
LUK.22.61	Na aana kele maholoi satona, a Aalaha e aaliꞌu, e si toꞌomaaie a Pita. Oto a Pita ko si aamasitoꞌo aana nga taa poro painena e unue kaꞌu hunie uuri, “I naꞌona kue kei ngara i rodo siꞌiri, o kei saronai taateingeꞌinieu haꞌa-oolu uri o kaꞌa manataꞌinieu ike.” 
LUK.22.62	Oto a Pita e lae taꞌau i iisitaa i sinaha, ko si ngara uulo-uulo.
LUK.22.63	Na aana maholona mo iini kire kakakalie a Jisas kire ko si aehota haꞌamwasi aana na kire ko repusie. 
LUK.22.64	Kire pwasu honosie maana, na kire ko si dodolosi aana uuri, “!﻿Hoe propet! !﻿O ke unue kaꞌu oodoiꞌemeelu! ?﻿A tei ni e si repusiꞌo ngeena?” 
LUK.22.65	Na kire ko ere aaelasie a Jisas oto noꞌone aana mo ola hunge.
LUK.22.66	Oto maholo na ko aehota dangi oto, mo rato ni mwane na mo naꞌohai pris oto peꞌie mo haꞌa-uusuli aana mo Haꞌatolanga a Mosis, kire meni loko oto. Na i leune kire ko si toolea mai a Jisas i naꞌoda. 
LUK.22.67	Oto kire ko dolosi aana a Jisas uri, “O ke unue kaꞌu oodoiꞌemeelu. ?﻿Uri iꞌoe ni oto a Kraes?”
LUK.22.67	Oto a Jisas ko aalamire uuri, “Maꞌalana no ko unue kaꞌu oodoiꞌomu, na omu saꞌa hiiwalaimoli ike aaku. 
LUK.22.68	Na maꞌalana no ko dolosie nga mei ola aamiu, na omu saꞌa mwaꞌe-mwaꞌe ni aalamieu ike noꞌone. 
LUK.22.69	Taꞌe uure aana maholoi sato ienini pwau weu, ineu a Kale Ni Iinoni ne kei iiꞌo oto aana naꞌohai iiꞌo-iiꞌoha i pwalo-pwalona God Hahuꞌana Nanama.”
LUK.22.70	Oto kire ko meni dolosi loꞌu aana uuri, “?﻿Nge uri iꞌoe oto Kalena God?”
LUK.22.70	Oto a Jisas ko aalamire uuri, “Nge kaꞌu oto omu ko unuena.”
LUK.22.71	Oto kire ko si teꞌuri, “!﻿Rongo kaꞌu! !﻿Kolu rongoa oto maraakaelu nga taa e unue! !﻿Ngeena kolu kaꞌa saetoꞌo aana ike loꞌu nga iini ke ere takoie!”
LUK.23.1	Oto kire mani taꞌelaꞌi, kire ko toolea oto a Jisas i naꞌona a Paelat. 
LUK.23.2	Na kire ko aehota unue oto mo ola hunge i sulie a Jisas uuri, “Melu deu oodoie oto a mwane ienini ko haꞌatakaloa mwala iꞌemi mo Jiu, na ko ere aada mwaanie nii-toꞌohanga hunie aalahanga ni Rom, peꞌie ko unue uri ingeie oto a Kraes, Inemauri iꞌemi mo Jiu.”
LUK.23.3	Oto a Paelat e dolosi aana a Jisas, ko teꞌuri, “?﻿Uri iꞌoe ni oto Inemauri mo Jiu?”
LUK.23.3	Oto e aalamie a Paelat ko teꞌuri, “Nge kaꞌu oto o ko unuena.”
LUK.23.4	Oto a Paelat ko teꞌuri hunie mo naꞌohai pris na ahutana mwala, “Nou kaꞌa lio oodoie ike nga mei roroꞌanga aana a mwane ienini.”
LUK.23.5	Taꞌe kire ko meni rara oto uuri, “A mwane ngeena ko talei kotahie mola iꞌemi mo Jiu aana haꞌa-uusulinge ingeie i sulie mo henue, uure oto hao aana poꞌo ni henue i Kalili, na hule oto mai aana poꞌo ni henue i Jiudia.”
LUK.23.6	Maholo a Paelat e rongo urine, ko si dolosi aada uuri, “?﻿Uri a mwane ienini ingeie nga mwane ni Kalili?” 
LUK.23.7	Maholo e rongoa uri a Jisas e uure mwaanie poꞌo ni henue nge a Herod Antipas ko aalaha haahie, e si uusungeꞌinie i saana a Herod, aena aana maholona a Herod ingeie noꞌone i Jerusalem. 
LUK.23.8	A Herod e tohungei ilenimwaꞌe oto hiitoꞌo maholo e leesie a Jisas, aena aana e talei rorongo tarohana na e sasare leesie ko tewa oto mai. Na uri hunie a Jisas ke asuie kaꞌu nga huꞌi-huꞌite hunie ke leesie.
LUK.23.9	Oto a Herod e dolosie mo ola hunge aana a Jisas, taꞌe a Jisas kaꞌa aalamie ike oto ooꞌoo. 
LUK.23.10	Mo naꞌohai pris na mo haꞌa-uusuli aana mo Haꞌatolanga a Mosis kire mani lae noꞌone mai, oto kire ko meni rara oto aani unulana taꞌena nga ola honosie a Jisas. 
LUK.23.11	Oto a Herod na mo ramo ingeie kire ko si haꞌamwasi mola aana Jisas, na kire ko ere mwakataꞌinie. Kire haꞌatoꞌonie aana toꞌoni tetewa nonoroꞌa mala mo aalaha ko hoꞌo-hoꞌosiꞌi, kire si uusungeꞌi eelihoꞌi loꞌu aana i saana a Paelat. 
LUK.23.12	Aana hai dingena a Paelat na a Herod kirerue ko si heꞌimalahune loꞌu, taꞌe holaꞌinaꞌo ikirerue e ro maelonga ni ngeena.
LUK.23.13	Oto a Paelat e lokoa mo naꞌohai pris, na mo rato ni mwane, na ahutana mwala, 
LUK.23.14	ko si teꞌuri hunire, “Omu toolea mai mwane ienini i seeku aana omu ko unue uri ko haꞌatakaloa mwala aani hei polanga honosie aalahanga ni Rom. Taꞌe lio kaꞌu. Nou dodolosi oto aana i naꞌomiu na nou kaꞌa lio oodoie ike nga mei roroꞌanga omu unue a mwane ie e dau huꞌisie. 
LUK.23.15	A Herod na e kaꞌa lio oodoie ike noꞌone nga mei roroꞌanga aana, kaꞌu e uusungeꞌi eelihoꞌi aana mola mai seeku. E lio mala uri a mwane ienini e kaꞌa dau huꞌisie ike nga mei ola adona maenga. 
LUK.23.16	Oto ne kei repusie mola, na no ko toliꞌaasie ke iiꞌo luhetaꞌi oto.” 
LUK.23.18	Taꞌe ahutana mwala ko si meni tea paine mola aana maholona na kire ko unue uuri, “!﻿Horo maesie mola! A Barabas ni melu saetoꞌo aana o ke luhesie.” 
LUK.23.19	(A Barabas ko iiꞌo i nume ni hoꞌo aena aana e horo maesie nga mo iini i Jerusalem maholo pulitaa ingeie kire haiseuni honosie aalahanga ni Rom.)
LUK.23.20	Taꞌe a Paelat e sare toliꞌaasie mone a Jisas ke iiꞌo luhetaꞌi, oto ko heꞌi haꞌarongoa loꞌu mwala aana leune. 
LUK.23.21	Taꞌe kire ko meni soi peine loꞌu mola uuri, “!﻿Horo maesie! !﻿Horo maesie mola i lengine poꞌu-poꞌu!”
LUK.23.22	Oto oolune nga maholo a Paelat ko heꞌi unue loꞌu hunire uuri, “?﻿Aana e ue? ?﻿Haꞌalaa nga mei taa ni e dau aaelasie? Nou kaꞌa lio oodoie ike nga mei ola huni horo maesie i tehulaꞌana. Aena urine, ne kei repusie mola na no ko toliꞌaasie oto ke iiꞌo luhetaꞌi.”
LUK.23.23	Taꞌe kire ko si heꞌi soi peine loꞌu mola uri a Paelat ke horo maesie a Jisas i lengine poꞌu-poꞌu. Na lae-lae walada e hane haahie oto a Paelat. 
LUK.23.24	Oto a Paelat e si tolatahangaꞌinie leinge ingeie uri mei ola kire saetoꞌo aana kei lae oto urine. 
LUK.23.25	E luhesie a Barabas, mwane e haiseuni na e horo mwaanie nume ni hoꞌo, na e si toliꞌaasie a Jisas i laona nimada hunie kire ke dau mala saeda aana.
LUK.23.26	Maholo mo ramo kire toolea a Jisas mwaanie nume a Paelat, na kire ko oodoie nga mwane satana a Saemon, mwane aana huilume i Saerin, e si uure mola mwaanie hohola. Oto kire si deu rarahie mola hunie ke aangaꞌinie poꞌu-poꞌu i sulie a Jisas.
LUK.23.27	Na mwala oto hunge kire ko lulu i sulie a Jisas noꞌone aana maholona. Na mo keni hunge ko lae peꞌi ngarasie a Jisas lae-laeꞌi. 
LUK.23.28	Oto a Jisas e aaliꞌu takoire, ko teꞌuri hunire, “!﻿Maeni keni ni Jerusalem! Omu ke suꞌuri ngara-ngarasieu, taꞌe omu ke ngara-ngarasiꞌomu mola maraamiu na mo kalemiu. 
LUK.23.29	Aana mo dinge ko lae maine mwala kei unue uuri, ‘Deidehie mo iini e amara, na mo iini kaꞌa haꞌahute, na mo iini nge mo wee-wee haꞌike ikire huni haꞌasusuhire.’ 
LUK.23.30	Na aana maholona 
LUK.23.31	Ineu nou urihana ai nge e mauri, aana nou kaꞌa dau huꞌisie nga mei ola, taꞌe maꞌalana e urine walu ola aaela ko reu oto aaku ienini. ?﻿Oto kei uri taa taane huniꞌomu, mo iinoni oorahaꞌaala? Kei tohungei aaela oto liutaa huniꞌomu aana omu urihana mola ai nge e mae aakau oto loosie aasilana i laona dunge.”
LUK.23.32	Na mo ramo kire toolea noꞌone ngaeta ro mwane horopeli huni horo maesirerue peꞌie a Jisas. 
LUK.23.33	Maholo kire lai hule oto aana leu sailana uuri “Leu ni Rarata,” kire si repu taalengasie a Jisas i lengine poꞌu-poꞌu. Na e ro mwane horopeli ngeena kire ko repu taalengasirerue noꞌone i lengine ngaeta ro poꞌu-poꞌu. Oto kire ko si neꞌie nga iini i pwalo-pwalona a Jisas, na nga iini i meu-meuline.
LUK.23.34+LUK.23.35	Oto a Jisas e teꞌuri, “Mamaꞌa, o ke neꞌisae-aasie leu ie mwaanire, aana kire kaꞌa saie ike uri nga taa kire ko da.”
LUK.23.34+LUK.23.35	Na maholo mwala ko maa-maa ni ola ue aana maelana e oolu mwane, mo ramo kire ko si inie daes huni leesie iini uri taa aada kei toꞌo aana mo sala a Jisas. Na mo rato ni Jiu ko haꞌamwasi aana a Jisas, kire ko teꞌuri, “E roroꞌa haꞌa-haꞌa-uurie mwala aaopa. Kolu ke lio kaꞌu ohe ko haꞌa-uurie maraana, mala ko neꞌie a Kraes toꞌohuu, inemauri a God e lio hilisie hunikie mo Jiu.”
LUK.23.36	Mo ramo noꞌone na kire haꞌamwasi aana a Jisas. Kire lae mai saana, oto kire ko niie waen ahaꞌi hunie ke inuhie. 
LUK.23.37	Na kire ko teꞌuri, “O ke haꞌa-uuriꞌo kaꞌu, mala o ko neꞌie nga inemauri mo Jiu toꞌohuu.”
LUK.23.38	Na nga taa kire uusue na kire neꞌie i pweune poꞌu-poꞌu a Jisas e ere uuri, 
LUK.23.39	Oto ngaeta iini aana e ro mwane horopeli nge aaroroladarue e lae peꞌie, ko ere aaelasie a Jisas na ko teꞌuri, “?﻿Uri iꞌoe ni oto a Kraes wa haꞌike? O ke haꞌa-uurikolu mone.”
LUK.23.40	Taꞌe ngaeta iini ko si ere aana mola uuri, “?﻿Uri o kaꞌa maꞌuteꞌinie ike a God? Aana leilemu ko lae tararuru peꞌie a mwane ienini. 
LUK.23.41	Ikure aana e urine, na horoꞌilakarue ko lae oto haahie mo ola kure dau aaelasiꞌi. Taꞌe a mwane ienini, ingeie e kaꞌa dau aaelasie ike nga mei ola oto ooꞌoo.”
LUK.23.42	Oto ko si teꞌuri hunie a Jisas, “Jisas, o ke neꞌisae aaku maholo o kei iiꞌo aana aalahanga iꞌoe.”
LUK.23.43	Oto a Jisas ko teꞌuri hunie a mwaena, “No ko unue oto huniꞌo uri siꞌiri o kei iiꞌo peꞌieu i Lengi.”
LUK.23.44	Ola mala i upui aatowaa aana hai dingena, rodohono e dau haahie ahutana hanue lai hule aana sato e ngara e oolu i aapai sato. 
LUK.23.45	Na sala paine kire lohea honosie Hahuꞌana Leu Maaꞌi wau i laona Nume Maaꞌi Peine, e aꞌari i denumana. 
LUK.23.46	Oto a Jisas e si soi aana mei wala paine na ko teꞌuri, “Mamaꞌa no ko neꞌie mangoku i laona nimemu.” A Jisas e ere mango urine na ko mae oto.
LUK.23.47	Oto naꞌohana mo ramo ni Rom e uure-uure i leune, maholo e leesie mei olana e rau urine, ko si ere ni haꞌamaꞌunge hunie a God, na ko teꞌuri, “Toꞌohuu oto, a mwane ie nga mwane oodotaꞌi.”
LUK.23.48	Maholo mwala e loko ngeena kire leesie walu olana e rau, kire ko si meni ooli hunie mo nume ikire peꞌi saehuunge oto hiitoꞌo. 
LUK.23.49	Taꞌe mo malahune a Jisas peꞌie mo keni nge kire lulu i sulie a Jisas uure oto i Kalili, kire uure mola wau haꞌatau, kire ko haꞌa-haꞌamaesie nga taa ko reu.
LUK.23.50+LUK.23.51	Na a Josep, mwane aana huilume i Arimatia aana poꞌo ni henue i Jiudia, ingeie noꞌone i leune aana maholona. Ingeie mwane diana na e oodotaꞌi, na ko maa-maaꞌoohie Aalahanga a God kei lae mai. A Josep mwane taane noꞌone aana pulitaa ni lei-lei mo Jiu, taꞌe e kaꞌa ilenimwaꞌe ike peꞌie walu ola kire asuiꞌi aana a Jisas.
LUK.23.52	Oto a Josep e lae i saana a Paelat, na ko haꞌatohue rae aana a Jisas. 
LUK.23.53	Oto e oohosie mwaanie poꞌu-poꞌu, ko si uloa aana mei sala rereꞌa, na ko lai neꞌie i laona kilipweꞌu ingeie. Kilipweꞌu ingeie ngeena, kire didie aana hau, na kire kaꞌa haitolingeꞌinie ue nga iini i laona. 
LUK.23.54	Na hai dinge ngeena, Dinge Ni Talamaꞌinge, aana ko seulehi mei na Dinge Maaꞌi Mo Jiu ko karaꞌi aehota oto. 
LUK.23.55	Mo keni nge kire hakusie a Jisas oto uure i Kalili, kire holo maholoi tala mola i sulie a Josep, na kire leesie leu nge kira Josep kire haꞌa-enohie rae aana a Jisas i laona kilipweꞌu. 
LUK.23.56	Oto kire aalihoꞌi i nume, kire ko si deu aakau aana mo ola wasu mangoni hunie lingisiꞌi i lengine sapena a Jisas. Kire dau-deu aakau taane aana mo rumu wasu mangoni ngeena, taꞌe kire kaꞌa lae loꞌu i saana kilipweꞌu, aena aana e seulehi oto na Dinge Maaꞌi Mo Jiu e aehota oto. Oto kire si mamalo mola aana hai dinge laku ngeena i sulie mo Haꞌatolanga a Mosis.
LUK.24.1	Oto mola i maahuꞌo-huꞌo i hoꞌowa aana dinge i purine Dinge Maaꞌi Mo Jiu, mo keni kire lae mai saana kilipweꞌu, na kire toolea mai mo ola wasu diana nge kire dau aakau eeni. 
LUK.24.2	Na kire lio oodoie hau taꞌaasilana e lae oto mwaanie maana kilipweꞌu. 
LUK.24.3	Oto kire sili hao i laona kilipweꞌu, taꞌe kire kaꞌa lio oodoie ike loꞌu rae aana a Jisas Aalaha. 
LUK.24.4	Maholo kire ko loꞌo-loꞌongaꞌi peꞌie taipuꞌo-puꞌonga i sulie nga taa e raune, na e ro mwane kire toꞌoni aani toꞌoni rereꞌa wana-wana kire uure oto peꞌire. 
LUK.24.5	Oto maholona mo keni kire liotoli oto i aano aana kire ko tohungei meꞌu hiitoꞌo. Oto e ro mwane ngeena ko teꞌuri hunire, “?﻿E ue ni omu ko heitalea iini e mauri oto loꞌu i matolana mo iini e mae? 
LUK.24.6	Ingeie haꞌike oto i leu, taꞌe e taꞌelaꞌi oto. Omu ke aamasitoꞌo aana nga taa e unue huniꞌomu maholo na ingeie ue peꞌiꞌomu hai Kalili. Aana e unue uuri, 
LUK.24.7	‘Kire kei niieu a Kale Ni Iinoni i laona nimana kira oorahaꞌaala huni horo maesieu i lengine poꞌu-poꞌu, na oolune nga hai dinge ne kei taꞌelaꞌi loꞌu.’ ” 
LUK.24.8	Oto mo keni kire si aamasitoꞌo aana nga taa a Jisas e unue.
LUK.24.9	Oto kire lae mwaanie kilipweꞌu, kire ko si lai haꞌarongoa aawalai pwaarongoisuli mwana eeta, na ngaeta mo iini loꞌu. 
LUK.24.10	Mo keni nge kire haꞌarongoa mo hurulaꞌaa aana nga taa e rau, nge a Meri ni Makdala, na a Joana, na Meri nikana Jemes, na ngaeta mo keni loꞌu. 
LUK.24.11	Taꞌe mo hurulaꞌaa kire loꞌongaꞌinie mola uri nga taa mo keni e unue e kaꞌa rongo ike mala nga mei ola, na kire kaꞌa hiiwalaimoli ike aada. 
LUK.24.12	Taꞌe a Pita e taꞌelaꞌi, na ko huru oto i saana kilipweꞌu. E lae taꞌau i aongaꞌi, na ko leesie mola taꞌe sala rereꞌa nge kire uloa sapena Jisas aana. Oto e si eelihoꞌi mola peꞌi tola ohie nga taa e raune.
LUK.24.13	Oto loꞌu mola aana hai dingena, ngaeta ro iini aana mwala ko lulu i sulie a Jisas ko lae hunie huilume i Emeas, ola mala aawalai kilomita mwana eeta haꞌataulie i Jerusalem. 
LUK.24.14	Na kirerue ko lae peꞌi ere-ere i sulie walu ola e raune. 
LUK.24.15	Maholo kirerue ko lae peꞌi totola i sulie walu olana, na a Jisas maraana ko lae oto mai saadarue na ko hekusirerue oto. 
LUK.24.16	Kirerue leesie taane a Jisas, taꞌe kirerue kaꞌa lio saie ike. 
LUK.24.17	A Jisas ko teꞌuri hunirerue, “?﻿Nga taa ni more ko lae peꞌi ere-ere i suliena?”
LUK.24.17	Oto kirerue uure hahuroto na maadarue ko rehitou oto. 
LUK.24.18	Oto ngaeta iini aadarue, iini nge satana a Kleiopas, ko teꞌuri hunie a Jisas, “!﻿Haꞌike eena! Saꞌa mola iꞌoe oto taꞌa-taꞌa iini ni Jerusalem nge o kaꞌa sasaie ike nga taa e rau aana mo dinge e mango haona.”
LUK.24.19	Oto a Jisas ko dolosi aadarue uuri, “?﻿Nga mo ola uri taa?”
LUK.24.19	Oto kirerue ko unue uuri, “Mo ola nge kire rau aana a Jisas iini ni Nasaret. A mwaena ingeie nga haꞌa-uusuli diana na propet nanama nge a God e neꞌisae paine haahie na ahutana mwala kire haꞌamaꞌu aana. 
LUK.24.20+LUK.24.21	Oto iꞌemeelu, melu loꞌo-loꞌongaꞌinie uri ingeie ni oto iini kei esuie mwala ni Israel ke iiꞌo luhetaꞌi mwaanie aalahanga ni Rom. Taꞌe mo naꞌohai pris na mo aalaha, kire niie oto hunie mo Rom kire ke lei mae aana na kire horo maesie oto i lengine poꞌu-poꞌu. Na oolune nga hai dinge uure oto aana mo olana e rau loꞌu ie. 
LUK.24.22	Oto ngaeta mo keni aameelu ko si ladoa loꞌu mo ola ni pangataꞌinge uri kire haꞌahuꞌolie kilipweꞌu, 
LUK.24.23	taꞌe kire kaꞌa lio oodoie ike rae aana i laona. Mo keine kire aalihoꞌi mei, oto kire ko unue uri kire leesie mo ensel e haataꞌi hunire, na mo ensel ngeena kire unue uri a Jisas e mauri loꞌu. 
LUK.24.24	Ngaeta mo iini aameelu kire lae noꞌone i saana kilipweꞌu, na kire lio oodoie oto mala mo keni e unue kaꞌu. Taꞌe kire kaꞌa leesie ike a Jisas.”
LUK.24.25	Oto a Jisas ko teꞌuri hunirerue, “!﻿Mwae! More tohungei pweu na more kaꞌa sai lio saie ike nga taa e toꞌohuu lau-leu. E malisine uri more ke hiiwalaimoli oto aana mo ola mo propet kire unuꞌi. 
LUK.24.26	Aana kire unue uri a Kraes kei saro sapesalu na kei mae oto urine, nge ke si lai iiꞌo aana manikuluhaꞌana.” 
LUK.24.27	Oto a Jisas ko aehota luhesie hunirerue mo ola uusuleni e lae i sulie maraana i laona mo Haꞌatolanga a Mosis lae hule aana mo Uusu-uusu Maaꞌi mo propet.
LUK.24.28	Maholo kiraelu lae mai karaꞌinie huilume nge kirerue ko lae huniena, oto a Jisas ko deu uri ke liu taraꞌasi mola mwaanirerue. 
LUK.24.29	Taꞌe kirerue haaraie, kire ko teꞌuri, “Kolu ke iiꞌo kaꞌu i leu aana ko seulehi oto, na karaꞌinie ke rodo oto.” Oto a Jisas e si lae na ko iiꞌo oto peꞌirerue aana nume kirerue iiꞌo aana. 
LUK.24.30	Oto maholo kiraelu iiꞌo i aano huni ngeu, a Jisas e hele aana ho bred na ko ere ni paalahenga haahie. Oto e nisie, ko si niie hunirerue. 
LUK.24.31	Oto aana maholoi satona, maadarue e si taha na kirerue ko lio saie oto a Jisas. Taꞌe e tolana waa loꞌu mola mwaanirerue.
LUK.24.32	Oto kirerue ko si ere hailiu hunirerue uuri, “!﻿Mwae! Maholo nge e ere-ere hunikure i sulie tala na e luhesie loꞌongaꞌinge i laona mo Uusu-uusu Maaꞌi, e tohungei rongo hai saiꞌi oto.”
LUK.24.33	Oto kirerue ko tolana taꞌelaꞌi oto aana maholona, na kirerue ko eelihoꞌi oto hunie i Jerusalem. Kirerue lae taꞌau na kirerue ko lio oodoie aawalai pwaarongoisuli mwana eeta peꞌie ngaeta mwala loꞌu kire loko. 
LUK.24.34	Oto kire ko holaꞌi haꞌarongorarue uuri, “A Aalaha e taꞌelaꞌi oto toꞌohuu na e haataꞌi hunie a Saemon.” 
LUK.24.35	Oto kirerue ko ladoa loꞌu nga taa e rau i sulie tala, na aana kirerue lio saie a Jisas maholo e nisie ho bred.
LUK.24.36	Maholo kirerue ko haꞌa-haꞌarongora aana mo olana, na a Jisas maraana e uure oto i matolada na ko teꞌuri, “Hanuelamanga ke iiꞌo peꞌiꞌomu.”
LUK.24.37	Oto kire aparaꞌi na kire ko tohungei meꞌu oto, aana kire loꞌongaꞌinie uri kire ko leesie aakalo. 
LUK.24.38	Taꞌe a Jisas e teꞌuri hunire, “?﻿E ue ni omu ko lae otoi meꞌu hiitoꞌo urine? ?﻿Na e ue ni saemiu ko rue-ruaꞌa? 
LUK.24.39	Omu ke leesie kaꞌu e ro nimeku na e ro aeꞌaeku. Ineu taane ni ie. Omu ke hele kaꞌu i sapeku hunie omu ke saie, aana aakalo kaꞌa toꞌo hasiꞌo ike na kaꞌa toꞌo suisuli ike, mala omu ko leesiꞌi eeku ie.”
LUK.24.40	E ere urine mango, ko si haataꞌinie e ro nimana na e ro aeꞌaena aada. 
LUK.24.41	Kire ko tohungei pangataꞌi na kire ko ilenimwaꞌe oto liutaa, taꞌe maꞌalana e urine na kire kaꞌa hiiwalaimoli ike ue aana. Oto a Jisas ko dolosi aada uuri, “?﻿Omu toꞌo aana nga mei ola ni nga i leu?”
LUK.24.42	Oto kire ko niie mei iiꞌe maadoꞌo hunie, 
LUK.24.43	na e hele aana, ko si ngaa i maada huni haataꞌinie uri ingeie nga aakalo haꞌike. 
LUK.24.44	Oto ko teꞌuri hunire, “Mei ola nge e rau eeku ngeena, nou unu mangoa oto oodoiꞌomu maholo nge nou oꞌoꞌo ue peꞌiꞌomu. Aana nou unue uri ahutana walu ola uusuleni e lae i sulieu i laona Haꞌatolanga a Mosis na aana mo Uusu-uusu Maaꞌi mo propet na aana Puke ni Kana, kire kei saronai oa mango.”
LUK.24.45	Oto a Jisas e si tahanie manatada hunie kire ke lio saie mo Uusu-uusu Maaꞌi. 
LUK.24.46	Na ko teꞌuri hunire, “Uusulana e lae oto uurini. A Kraes kei saronai sapesalu na kei saronai taꞌelaꞌi loꞌu mwaanie maenga aana oolune nga hai dinge. 
LUK.24.47+LUK.24.48	Kire unue noꞌone uri mei wala i sulieu ke lae hunie ahutana mo iinoni ni welumalau ke aaliꞌu takoie God hunie ke saeꞌaasie mo oorahaꞌaa ikire. Oto omu ke lai haꞌarongoa mwala aana walu olana, aehota mai i Jerusalem, lae hule aana ahutana mo komu ni welumalau. 
LUK.24.49	Na ineu maraaku, ne ke si uusungeꞌinie mai haahiꞌomu nga taa nge Aamaku e haiholotaꞌinie. Taꞌe omu ke iiꞌo kaꞌu i Jerusalem hule aana omu kei hele aana nanamanga ngeena uure i Lengi.”
LUK.24.50	Oto a Jisas e toolera taꞌau mwaanie i Jerusalem hule i hoorana huilume i Betani, e si susueꞌinie e ro nimana, ko haꞌadianaꞌara. 
LUK.24.51	Maholo ko ere-ere ni haꞌadianaꞌara ue, na ko oopa oto mwaanire aana a God e tahelaꞌinie oto taꞌau i Lengi, 
LUK.24.52	na kire ko mani pouruuru ni haꞌamaꞌunge aana. Oto kire si eelihoꞌi peꞌie saemangonga oto liutaa taꞌau i Jerusalem. 
LUK.24.53	Na kire si iiꞌo mola suli maholo taꞌau i Nume Maaꞌi Peine peꞌi paalahelana God.
JHN.1.1	Aana aehotalana walu ola na walumalau haꞌike ue, a mei Wala e pwani iiꞌo oto, na a mei Wala ngeena oto i saana God, na a mei Wala ngeena ingeie tohungei God oto noꞌone. 
JHN.1.2	Ingeie oto i saana God uure i aehotalana. 
JHN.1.3	Haꞌaholalana taꞌena nga ola e si lae noꞌone mola aana. Nga taꞌa-taꞌa mei ola nge haꞌaholalana e lae, e kaꞌa lae ike aahoꞌa aana. 
JHN.1.4	A mei Wala ngeena oto aahuꞌine maurihe, na maurihe ngeena oto raa-raa hunie mo iinoni aana walumalau. 
JHN.1.5	A Raa-raa ngeena ko raa i laona rodohono, na rodohono e kaꞌa aꞌailaꞌa ike liutaa aana hunie ke mwaꞌasie.
JHN.1.6	Oto a God e uusungeꞌinie nga mwane satana a Jon. 
JHN.1.7	Na ingeie ienini, e lae mai huni haꞌarongoa mwala aana a Raa-raa ngeena, hunie kire ke mani rongoa tataroha aana, na kire ke hiiwalaimoli aana. 
JHN.1.8	A Jon maraana, ingeie a Raa-raa ngeena haꞌike, taꞌe e lae mola mai huni ere i sulie a Raa-raa ngeena. 
JHN.1.9	A Jon e unue uri a tohungei Raa-raa ko lae oto mai laona walumalau, na ingeie oto kei raangie ahutana iinoni i laona walumalau.
JHN.1.10	A mei Wala ngeena e lae oto mai i laona walumalau, na haꞌaholalana walumalau e lae taane oto aana, taꞌe walumalau e kaꞌa manataꞌinie ike. 
JHN.1.11	Maꞌalana tohungana mwala ingeie mo Jiu, taꞌe kire kaꞌa takuhie ike. 
JHN.1.12	Taꞌe ngaeta mo iini kire takuhie taane, na kire hiiwalaimoli oto aana. Oto e asuie uri ikire oto, kire ke neꞌie mo kalena God. 
JHN.1.13	Kire kaꞌa neꞌi kalena God ike aana hutanga nge e uure mwaanie hari-huninge ni sape i sulie tolaha ni iinoni, taꞌe kire hute haalu oto aana God maraana.
JHN.1.14	A mei Wala ngeena e lae oto mai na e neꞌi iinoni. E oꞌoꞌo oto i matolameelu na melu leesie oto manikuluhaꞌana, mei menikuluꞌanga oto paine aena aana ingeie oto taꞌa-taꞌa mwela mouteꞌi a God. Ingeie oto ko niie ahutana hahuꞌana manata-diananga a God hunikie, na ko unu-unue ahutana walaimolinge a God hunikie.
JHN.1.15	A Jon e ere i sulie a mei Wala ngeena, na e soi oto paine uuri, “Iini nge nou ere-ere rarangana kaꞌu ienini, nge nou unue uuri ‘Iini kei lae mai sulieu e paine loꞌu liutaa aaku, aana ingeie e pwani iiꞌo oto na ineu nou kaꞌa hute ue.’ ”
JHN.1.16	Oto aena aana e tohungei honu aana manata-diananga na walaimolinge, nge ko nii-niie mai ngaeta mo niinge diana loꞌu hunie ke oolisie niinge diana wau i naꞌo ngeena. 
JHN.1.17	Aana waite a God e niie mo Haꞌatolanga hunie a Mosis hunie ke heꞌi niiꞌi loꞌu hunie mwala, taꞌe a Jisas Kraes maraana ko niie mai manata-diananga na walaimolinge hunikie. 
JHN.1.18	Nga taꞌa-taꞌa iini e kaꞌa leesie ike ue a God. Taꞌe taꞌa-taꞌa mwela mouteꞌi ingeie ko oꞌoꞌo peꞌie Aamana, na aana ingeie tohungei God noꞌone, ingeie oto e haataꞌi diana aana a God hunikie.
JHN.1.19	Oto laladonga i sulie laeliwalanga a Jon e lae uuri. Mo naꞌohai mwane ni Jiu i Jerusalem kire uusungeꞌinie ngaeta mo pris na ngaeta mo iini aana komu a Livae 
JHN.1.20	Oto a Jon e kaꞌa eero ike, taꞌe e tola tahangaꞌinie mola uuri, “Ineu a Kraes haꞌike.”
JHN.1.21	Oto kire ko heꞌi dolosi loꞌu aana uuri, “?﻿Oto iꞌoe a tei keꞌu? ?﻿Wa ohe iꞌoe a Propet Elaeja?” 
JHN.1.21	Oto a Jon ko aalamire mola uuri, “Ineu haꞌike.”
JHN.1.21	Oto kire ko dolosi loꞌu aana uuri, “?﻿Mwaanie ohe iꞌoe oto propet paine mala a Mosis nge emi ko maa-maaꞌoohie?”
JHN.1.21	Oto ko aalamire loꞌu uuri, “Haꞌike noꞌone.”
JHN.1.22	Aena urine kire ko si teꞌuri hunie, “?﻿Oto iꞌoe nga iinoni uri taa kaꞌu? O ke unu diana aana oodoiꞌemeelu hunie melu ke lai haꞌarongoa mo iini kire uusungeꞌiniꞌemeelu mei.”
JHN.1.23	Oto a Jon e si aalamire mola aana walana Propet Aesaea uuri, “Ineu kaꞌu oto 
JHN.1.24	Oto mo iini aana pulitaa ngeena nge ikire mo Parise kire uusungeꞌinire mai ngeena, 
JHN.1.25	kire ko si dolosi aana a Jon uuri, “?﻿Mala uri iꞌoe a Kraes haꞌike wa a Elaeja wa a propet paine ngeena, na e ue kaꞌu o ko loo-loto maaꞌi oto aana mwala?”
JHN.1.26	Oto a Jon ko aalamire uuri, “Ineu, nou toꞌo aana nanamanga taane huni loto maaꞌi aana mwala aani wei. Taꞌe nga iini omu kaꞌa lio saie ike uri ingeie a tei, ingeie taane mola i matolakaelu. 
JHN.1.27	Ingeie oto iini nge no ko deu aakau aana tala loosie, na ingeie oto e tohungei peine loꞌu liutaa aaku, hule aana ineu, na nou kaꞌa diana ike malisine ne ke asu mala koni-konihe huni luhesie hoꞌohaahiꞌae ingeie.”
JHN.1.28	Walu erenga ienini kire rau oto wau aana leu a Jon e loto maaꞌi aana, nge e karaꞌinie huilume i Betani poꞌo wau hatarie sato pwaa aana wai i Jodan.
JHN.1.29	Oto hai dinge loꞌu mola i purine, a Jon e leesie a Jisas ko lae mai saana, oto ko si teꞌuri, “!﻿Lio kaꞌu! A mwane ngeena, ingeie oto Kalei Sipu a God, aena aana ingeie ni ko taꞌaasie oorahaꞌaa aana walumalau. 
JHN.1.30	Iini nge nou ere-ere i sulie kaꞌu oto ngeena, aana maholo nou unue uuri, ‘Nga iini kei lae mai sulieu, taꞌe ingeie e paine loꞌu liutaa aaku aana ingeie e pwani iiꞌo oto na ineu nou kaꞌa hute ue.’ 
JHN.1.31	Ineu na nou kaꞌa saie ike noꞌone holaꞌinaꞌo uri ingeie a tei. Taꞌe maꞌalana e urine nou lae peꞌi loo-loto maaꞌi aana mwala mola aani wei loosie maholo kei hule, hunie uri mwala ni Israel kire ke si lio saie uri ingeie a tei maholo ko hule ngeena.”
JHN.1.32+JHN.1.33	Oto a Jon ko si unu tahangaꞌinie hunie mwala uuri, “A God e uusungeꞌinieu mei huni loto maaꞌi aana mwala aani wei loosie iini nge kei lae ue mai. Aana maholona, ineu nou kaꞌa sai diana aana ike ue uri ingeie a tei. Taꞌe a God e unue hunieu uuri, ‘Iini o ko leesie Liꞌoa Maaꞌi ko siho i lengine na ko iiꞌo oto i lengine, ingeie otona iini kei loto maaꞌi aana mwala aana Liꞌoa Maaꞌi.’ Oto no ko unu tahangaꞌinie uri ingeie oto mwane nou leesie Liꞌoa Maaꞌi e siho mai uure i Lengi oto mala hiroikuu na e iiꞌo oto i lengine. 
JHN.1.34	Nou leesie oto, na no ko unue oto huniꞌomu uri ingeie oto Kalena God.”
JHN.1.35	Oto hai dinge loꞌu i sulie, a Jon e uure loꞌu weu i leune peꞌie ngaeta ro pwaarongoisuli ingeie. 
JHN.1.36	Maholo e leesie a Jisas ko tapaliu oto ko teꞌuri hunie e ro mwaena, “!﻿Lio kaꞌu! Kalei Sipu a God, kaꞌu oto waune.” 
JHN.1.37	E ro pwaarongoisuli ngeena e rongoa a Jon ko ere urine, oto kirerue aaliꞌu, kirerue ko lulu i sulie oto a Jisas.
JHN.1.38	A Jisas e aaliꞌu na ko leesie e ro mwane ko lae i sulie. Oto ko dolosi aadarue uuri, “?﻿Nga taa more saetoꞌo aana?”
JHN.1.38	Oto kirerue ko aalamie uuri, “?﻿O ko oꞌoꞌo i tei, Rabae?” (Mei wala “Rabae” ngeena, ngaeta mei wala aana erenga mo Jiu, loꞌongaꞌinge aana uri “Haꞌa-uusuli.”)
JHN.1.39	Oto a Jisas ko teꞌuri hunirerue, “More ke lae mai na more ke leesie oto maraamoreꞌi.” E ere urine mola hunire ola mala maholo sato e ngara aawala haahuu i hoꞌowa aana hai dingena.
JHN.1.40	Ngaeta mwane aana e ro mwane ngeena, a Andru, aasine a Saemon Pita. 
JHN.1.41	Oto a Andru ko tolana loꞌohie oto aasine, a Saemon, na ko haꞌarongoa oto uuri, “Mere lio oodoie oto a Mesaea.” (Mei wala “Mesaea” ngeena, ngaeta mei wala aana erenga mo Jiu, loꞌongaꞌinge aana uri “Kraes,” iini nge a God e haiholotaꞌi ni uusungeꞌinie mai huni haꞌa-uurie walumalau.)
JHN.1.42	Oto a Andru e toolea Saemon i saana Jisas. A Jisas e toꞌomaaie a Saemon, e si teꞌuri, “Iꞌoe oto a Saemon kalena Jon, taꞌe haaraꞌinilemu kei lae oto aana a Sipas.” (Satai ola aana erenga mo Jiu ngeena e sada mola peꞌie satai Pita aana erenga ni Krik, na loꞌongaꞌinge aana uri “a Hau” aana a Jisas e saie uri a Pita kei neꞌie mwane kei uure maꞌutaꞌa diana mala hau e susu.)
JHN.1.43	Oto hai dinge loꞌu i sulie, a Jisas e neꞌisae huni lae hao i Kalili. E lio oodoie a Pilip, oto ko teꞌuri hunie, “O ke lae mai lulu i sulieu.” 
JHN.1.44	A Pilip ingeie mwane ni Betsaeda, huilume noꞌone a Andru na Pita. 
JHN.1.45	Oto a Pilip e lae haitalea a Nataniel, ko si teꞌuri hunie, “Melu lio oodoie oto a Kraes nge a Mosis e uusu-uusu i sulie i laona uusu-uusu aana mo Haꞌatolanga, na mo propet noꞌone kire uusu-uusu i sulie. Ingeie oto a Jisas ni Nasaret, kalena a Josep.”
JHN.1.46	Oto a Nataniel ko dolosi aana uuri, “!﻿Haꞌike eena! ?﻿Uri nga mei ola diana uri taa ni kei uure mai mwaanie i Nasaret?”
JHN.1.46	A Pilip ko aalamie uuri, “Lae mai na o ke leesie oto maraamu.”
JHN.1.47	Maholo a Jisas e leesie a Nataniel ko lae mai takoie, ko si ere oalana uuri, “A mwane ie tohungei mwane ni Israel toꞌohuu nge e saꞌa hahuꞌei eeroa ike nga iini.”
JHN.1.48	Oto a Nataniel e dolosi aana Jisas uuri, “?﻿O manataꞌinieu keꞌu uri taa?”
JHN.1.48	A Jisas e aalamie uuri, “Nou leesiꞌo kaꞌu weu i aeꞌaena ai fik, na a Pilip e kaꞌa soiꞌo ue.”
JHN.1.49	Oto a Nataniel ko si teꞌuri hunie a Jisas, “!﻿Poro paine, iꞌoe oto Kalena God! !﻿Iꞌoe oto inemauri nana mo Israel!”
JHN.1.50	Oto a Jisas ko dolosi aana a Nataniel uuri, “?﻿Uri o ko hiiwalaimoli mola aena aana nou unue huniꞌo uri nou leesiꞌo i mamalutana ai fik ngeena? O kei leesie taane mo ola paine loꞌu liutaa aana leu ienini.” 
JHN.1.51	Na ko heꞌi unue loꞌu hunire uuri, “No ko unue oto toꞌohuu huniꞌomu uri omu kei leesie mo ola paine loꞌu liutaa, hule aana omu kei leesie i Lengi kei taha na mo ensel a God ko walo-waloliu taꞌau na mai aano i seeku a Kale Ni Iinoni.” 
JHN.2.1	Oto loꞌu mola i purine e ro hai dinge e mango, ngaeta ngauhe aana haꞌarurunge e rau aana huilume i Kena aana poꞌo ni henue i Kalili. Nikana Jisas noꞌone i leune, 
JHN.2.2	na kire haꞌarongoa mai noꞌone a Jisas na mo pwaarongoisuli ingeie hunie ngauhe ngeena.
JHN.2.3	Oto i sulie tolahada, kire ko inu-inu waen aana ngauhe aana haꞌarurunge, na lae-lae waen ikire e mango oto. Oto maholo waen ikire e mango, nge nikana Jisas ko si teꞌuri hunie, “Waen e mango oto mwaanire.”
JHN.2.4	Oto a Jisas ko aalamie uuri, “?﻿Hunie kure ke ue kaꞌu, Teite, na e kaꞌa hule ue aana maholo ineu hunie ne ke haataꞌinie manikuluhaꞌaku?”
JHN.2.5	Taꞌe a nikana e unue mola hunie mo koni-konihe uuri, “Nga mei taa ko unue huniꞌomu, omu ke dau mola i sulie.”
JHN.2.6	Na i sulie tolahana mo Jiu huni hodalie walu ola hunie maurihaꞌada ke maaꞌi,
JHN.2.7	Oto a Jisas ko teꞌuri hunie mo koni-konihe, “Omu ke dedeie mo ho ateꞌa ngeena aani wei.” Oto kire dedeiꞌi na kire mani honu makeato oto. 
JHN.2.8	Oto a Jisas ko teꞌuri loꞌu hunie mo koni-konihe, “Omu ke taluhie nga leu mwaanie ngaeta ho ateꞌa, na omu ke toolea hunie naꞌohai koni-konihe nge ko lio i sulie mo ngeulaa aana ngauhe.” Oto kire si toolea kao-kao ngeena hunie.
JHN.2.9	Maholo naꞌohai koni-konihe e mami aahongana, na wai ngeena e neꞌi waen oto. A porona e kaꞌa saie ike uri waen ngeena e uure i tei, taꞌe mo koni-konihe haꞌalaa kire saie. Oto naꞌohai koni-konihe ngeena e soie poro haalu, 
JHN.2.10	ko si teꞌuri hunie, “No ko tohungei pangataꞌiniꞌo, aana taꞌena nga iinoni loꞌu, kire ko holaꞌi nii-niie kaꞌu tohungei waen diana ana mwala. Oto maholo mwala kire inu hiitoꞌo oto, nge kire ko si niie loꞌu waen nge e kaꞌa tohungei diana ike ngeena. Taꞌe iꞌoe, tohungei waen diana ienini o ko si lae peꞌi niie mai puri.”
JHN.2.11	Eetana nga mei tolimaa aana nanamanga a Jisas ienini, e asuie i Kena aana poꞌo ni henue i Kalili. I leune e haataꞌinie manikuluhaꞌana, nge mo pwaarongoisuli ingeie e si hiiwalaimoli aana. 
JHN.2.12	I purine ngauhe aana haꞌarurunge ngeena e mango, e si lae hunie i Kapaneam peꞌie nikana, na mo eesine mwane kire mani hute, na mo pwaarongoisuli ingeie. Oto kire iiꞌo loꞌu i leune hunie ngaeta mo hei dinge.
JHN.2.13	Maholona ko karaꞌinie mone oto hai dinge paine ikire mo Jiu huni esuie Houlaa Ni Liumwaanie, oto a Jisas e hanetaa taꞌau i Jerusalem. 
JHN.2.14	E lae taꞌau i Nume Maaꞌi Peine na ko leesie mwala ko haꞌaholingeꞌinie mo ola mauri hunie mo uuraaꞌinge. Mwala ko haꞌaholingeꞌinie mola mo puluke na mo sipu na mo hiroikuu taꞌau i laona lolata aana Nume Maaꞌi Peine. Na mwala nge kire ko ooli-oolisi toꞌoha aana mo henue hai aaopaꞌi hunie toꞌoha ikire mo Jiu, kire iiꞌo oto noꞌone taꞌau i sulie mo taetahe ikire. 
JHN.2.15	Oto a Jisas e asuie nga ola huni reu-repu aana iieli walo, ko si oohe aasie mo puluke na mo sipu ngeena mwaanie lolata aana Nume Maaꞌi Peine. Na ko korasie oto mo toꞌoha mwala ko ooli-oolisi toꞌoha ngeena, na ko pwelusie oto mo taetahe ikire i aano. 
JHN.2.16	Oto a Jisas ko teꞌuri hunie mo iini ko haꞌa-haꞌaholi hiroikuu, “!﻿Omu ke taꞌaasie mo ola ienini mwaanie i leu! !﻿Omu ko tohungei waelie mola nume Aamaku, aana omu ko da ko neꞌi leu ni haꞌaholi!”
JHN.2.17	Maholo nge a Jisas e ere urine, mo pwaarongoisuli ingeie ko si aamasitoꞌo aana Uusu-uusu Maaꞌi e unue uuri, 
JHN.2.18	Oto mo mwane paine mo Jiu kire lae mai saana Jisas, kire ko si teꞌuri hunie, “?﻿Nga huꞌi-huꞌite uri taa o sai esuie mala nga tolimaa huni haataꞌinie aameelu uri o toꞌo aana nanamanga huni esuie leune?”
JHN.2.19	Oto a Jisas e aalamire mola uuri, “Mala uri omu kei ohoie Nume Maaꞌi ienini i aano, taꞌe ineu ne kei taꞌe aalihoꞌi aana loꞌu mola aana e oolu aata hai dinge.”
JHN.2.20	Oto kire ko teꞌuri, “!﻿Haꞌike eena! E hai aawalai helisi mwana oono nge mwala kire tohue Nume Maaꞌi Peine ie i suliꞌi. ?﻿Oto uri iꞌoe o kei taꞌea loꞌu mola aana e oolu aata hai dinge?”
JHN.2.21	Taꞌe nume maaꞌi nge a Jisas e ere rarangana uri sapena mola maraana ni ngeena. 
JHN.2.22	Oto maholo e taꞌelaꞌi mwaanie maenga, nge mo pwaarongoisuli ingeie kire si aamasitoꞌo aana e ere urine. Na kire si hiiwalaimoli aana mo Uusu-uusu Maaꞌi na oto aana mei wala nge a Jisas e unuena.
JHN.2.23	Oto aena aana a Jisas e haataꞌinie mo tolimaa aana nanamanga ingeie maholo e oꞌoꞌo i Jerusalem aana Houlaa Ni Liumwaanie ngeena, mwala oto hunge kire hiiwalaimoli uri ingeie oto a Kraes, iini kire ko maa-maaꞌoohie. 
JHN.2.24	Taꞌe a Jisas e kaꞌa tohungei norutoꞌo ike aada, aena aana e saie mone tolahana ahutana iinoni. 
JHN.2.25	Oto maꞌalana nga iini e kaꞌa unue loꞌu tolahana mwala oodoie, taꞌe ingeie e saie mola nga taa i laona manatada.
JHN.3.1	Oto ngaeta naꞌohai mwane haahie mo Jiu nge satana a Nikodimas, na ingeie noꞌone aana pulitaa mo Parise, 
JHN.3.2	e lae mai saana Jisas aana ngaeta hai rodo, oto ko teꞌuri, “Haꞌa-uusuli, melu leesie tolimaa aana mo huꞌi-huꞌite o ko esuiꞌi ngeena, na melu manataꞌinie uri iꞌoe nga haꞌa-uusuli uure oto mwaanie a God. Aana nga taꞌa-taꞌa iinoni e saꞌa roroꞌa ni esuie ike mo huꞌi-huꞌite o ko esuiꞌi ngeena, na uri a God kaꞌa peꞌie.”
JHN.3.3	Oto a Jisas ko aalamie ko teꞌuri, “No ko unue oto toꞌohuu huniꞌo uri nga taꞌa-taꞌa iinoni e saꞌa roroꞌa ni lio mangine Aalahanga a God na e kaꞌa hute haalu loꞌu.”
JHN.3.4	Oto a Nikodimas ko teꞌuri hunie a Jisas, “?﻿Nge iinoni e repo oto, kei hute uri taa loꞌu? ?﻿Uri kei sili eelihoꞌi loꞌu iiana nikana hunie ke si hute haꞌarue loꞌu?”
JHN.3.5	Oto a Jisas ko aalamie uuri, “No ko unue oto toꞌohuu huniꞌo uri mala nga iini e kaꞌa hute aani wei na loꞌu aana Liꞌoa Maaꞌi, nge e saꞌa roroꞌa ni sili ike i laona Aalahanga a God. 
JHN.3.6	Iini nge e hute mola aani iinoni, nge ingeie kei toꞌo aana mauringe noꞌone mola mala iinoni. Taꞌe iini e hute aana Liꞌoa Maaꞌi a God, nge ingeie kei toꞌo aana maurihe oto mala ngaeta kalena God. 
JHN.3.7	O ke suꞌuri papangataꞌi aana no ko unue huniꞌo uri omu ke haro hute haalu loꞌu haꞌalaa. 
JHN.3.8	Liꞌoa Maaꞌi a God e urihana iiru nge ko ooru-ooru mola aana taꞌena nga leu i sulie saena. O ko rorongoa taane aawa-aawatana, taꞌe o kaꞌa saie ike uri e uure mai i tei, wa ko lae pwau i tei. E urine noꞌone maholo Liꞌoa Maaꞌi a God ko niie maurihe huu nana nga iini, aana o kaꞌa saie e rau uri taa, taꞌe o si saie mola uri e toꞌohuu.”
JHN.3.9	Oto a Nikodimas ko dolosi uuri, “?﻿Haꞌalaa leune kei reu uri taa eena?”
JHN.3.10	A Jisas ko aalamie ko teꞌuri, “!﻿Haꞌike eena! Iꞌoe oto haꞌa-uusuli peine i Israel. ?﻿Oto e ue kaꞌu o kaꞌa lio saie leune? 
JHN.3.11	No ko ere toꞌohuu oto huniꞌo uri melu ko ere oto i sulie nga taa melu manataꞌinie, na melu ko unu tahangaꞌinie oto oodoiꞌomu nga taa melu leesie. Taꞌe nga iini eemiu e kaꞌa sare hiiwalaimoli ike mola aana. 
JHN.3.12	?﻿Mala uri omu kaꞌa hiiwalaimoli oto aaku aana no ko ere i sulie mo ola ko reu-reu mei aano i leu, omu ke si hiiwalaimoli eeku uri taa eena aana uri ne kei ere i sulie mo ola ko reu taꞌau i Lengi? 
JHN.3.13	Aana nga taꞌa-taꞌa iini aaopa loꞌu e kaꞌa lae ike ue taꞌau i Lengi hunie ke haꞌarongoꞌomu aana, mwaanieu a Kale Ni Iinoni nge nou uure taꞌau i Lengi.
JHN.3.14	“Oto i naꞌo maholo mo mwaa ala-ala oto hunge kire ko alaie mo Israel i laona hanuesala, a God e unue hunie a Mosis ke asuie mwaa aana bras hunie ke taꞌea i lengi peꞌie hai ei. Oto taꞌena nga iini ko lio takoie, nge haꞌa-uurilana ko lae oto. Nge e urine noꞌone aana ineu a Kale Ni Iinoni, kire kei taꞌeau i lengi peꞌie hai ei, 
JHN.3.15	uri hunie taꞌena nga iini ko hiiwalaimoli eeku kei helesie maurihe huu.”
JHN.3.16	A God e tohungei manata diana hunie walumalau, hule aana e uusungeꞌinie taꞌa-taꞌa mwela mouteꞌi ingeie ke mae oalana, hunie taꞌena nga iini ko hiiwalaimoli aana ke suꞌuri eiꞌaa, taꞌe ke helesie maurihe huu i tehulaꞌana. 
JHN.3.17	Aana a God e kaꞌa uusungeꞌinie ike a Kalena i laona walumalau hunie ke leie walumalau, taꞌe hunie haꞌa-uurilana walumalau ke lae aana. 
JHN.3.18	A tei nge ko hiiwalaimoli aana a Kale, leilana e saꞌa lae ike. Taꞌe a tei nge e kaꞌa sare hiiwalaimoli aana, nge leilana e pwani lae oto, aena aana e kaꞌa hiiwalaimoli ike aana taꞌa-taꞌa mwela mouteꞌi a God. 
JHN.3.19	Na leilada kei lae mola aena aana raa-raa e lae oto mai laona walumalau, taꞌe kire hari hunie mola rodohono liutaa aana raa-raa, aena aana helelada e tataꞌala. 
JHN.3.20	Mo iini helelada e tataꞌala kire tohungei leledie raa-raa, aena aana kire sereꞌinie uri haataꞌinilana mo tataꞌalanga ikire ke lae haadaꞌi. 
JHN.3.21	Taꞌe iini nge helelana e diana aana ko euꞌesuie mo ola aana walaimolinge haliꞌite, nge ingeie e saetoꞌo aana raa-raa, aena aana raa-raa ko haataꞌinie uri a God ni ko peꞌie huni esuie ahutana mo esunge ingeie.
JHN.3.22	Oto purihaꞌana, a Jisas na mo pwaarongoisuli ingeie kire si lae wau mwaanie mo huilume na kire oꞌoꞌo kaꞌu weu aana poꞌo ni henue i Jiudia i leune haꞌataulie mo huilume. Oto mwala ko si lae mai i saada, na kire ko lae peꞌi loto maaꞌi aana mwalana.
JHN.3.23+JHN.3.24	Na aana maholona, a Herod e kaꞌa neꞌie ike ue a Jon Loto Maaꞌi i nume ni hoꞌo, taꞌe a Jon ko lae ue peꞌi loo-loto maaꞌi aana mwala i laona mo lama i Aenon karaꞌinie huilume i Salim, aena aana mo huulaa ni wei e hunge i leune. Mwala oto hunge kire ko lae oto mai saana, na e loto maaꞌi oto aada. 
JHN.3.25	Oto erenga haitapali ko aehota lae oto i matolana mo pwaarongoisuli a Jon na ngaeta mwane ni Jiu haahie mo Haꞌatolanga a Mosis i sulie haꞌahili-hilinge aani lotonga rereꞌa. 
JHN.3.26	Lae-lae, kire lae mai i saana Jon na kire ko haꞌarongoa uuri, “?﻿Haꞌa-uusuli, o saie mwane nge e oꞌoꞌo peꞌiꞌo i reune wai i Jodan aana aapa poꞌo wau, nge o ere-ere i sulie? A mwaena ko loo-loto maaꞌi oto, na ahutana mwala ko meni lae oto i saana.”
JHN.3.27	Oto a Jon ko aalamire uuri, “Taꞌena nga ola nga iini e toꞌo aana, e toꞌo aana mola aena aana a God taꞌau i Lengi e niie nana. Oto nou saꞌa saehanalie ike asunge a porona, wa ne ke upwesie mwala nge kire ko lae oto i saana. 
JHN.3.28	Iꞌomu maraamiu omu rongoa kaꞌu oto aana nou unue uri Ineu a Kraes haꞌike, taꞌe ineu iini a God e uusungeꞌinieu mola huni deu aakau aana tala loosie a Kraes ni ie. 
JHN.3.29	Maholo haꞌarurunge ko lae, a poro haalu oto iini nge ko toꞌo keni. Taꞌe tohungei malahune poro haalu ngeena nge e naꞌona laeha hunie tola-keninge, ingeie ko si ilenimwaꞌe mola haahie haꞌarurunge a poro haalu ngeena. Oto ineu domana malahune poro haalu ngeena, na ilenimwaꞌenga ineu ko lae mola mai oa urine. 
JHN.3.30	Ingeie ke pai-peine oto, na ineu ne ke mwai-mwei oto.”
JHN.3.31	Iini nge e lae mai uure taꞌau i Lengi, ingeie oto e paine liutaa aana ahutana mwala. Iini nge e uure mola mai mwaanie walumalau mai aano i leu, iini oto mai aano eena aana walumalau, na ko ere-ere mola i sulie walu ola ko reu-reu mai aano aana walumalau ie. Taꞌe iini nge e lae mai uure taꞌau i Lengi, ingeie oto e paine haahie ahutada mango. 
JHN.3.32	E uure taꞌau i Lengi na ko unu-unu tahangaꞌinie mo ola e leesiꞌi na e rongoꞌi, taꞌe tootaꞌi iini mola kire hiiwalaimoli loꞌu aana walana. 
JHN.3.33	Taꞌe mo iini nge kire ko hiiwalaimoli aana walana, kire haataꞌinie uri kire hiiwalaimoli aana nga taa a God e unue e tohungei toꞌohuu. 
JHN.3.34	Aana iini nge a God e uusungeꞌinie mai uure taꞌau i Lengi ngeena ko unu-unue walana God oto tarau, aena aana a God e nii taꞌingelu aana Liꞌoa Maaꞌi ingeie oto hunie. 
JHN.3.35	A Mamaꞌa e manata diana hunie a Kalena, na e niie ahutana walu ola mango oto i laona nimana huni lio i suliꞌi. 
JHN.3.36	Oto iini ko hiiwalaimoli aana a Kale e hele aana oto maurihe huu eena. Taꞌe iini nge e kaꞌa hiiwalaimoli ike aana a Kale, e saꞌa roroꞌa ni hele aana oto maurihe ngeena, taꞌe kei iiꞌo huu oto i mamalutana saewasunge a God.
JHN.4.1	Oto mo Parise kire rongoa uri mo iini hunge ko lulu i sulie oto a Jisas, na ko loto maaꞌi oto aada, na hule aana kire hunge oto liutaa aana mo iini kire ko pwaarongo i sulie a Jon Loto Maaꞌi. 
JHN.4.2	(Taꞌe a Jisas maraana e kaꞌa loto maaꞌi ike aana mwala. Mo pwaarongoisuli ingeie ni mola kire ko esuie loto-maaꞌinge.)
JHN.4.3	Oto maholo a Jisas e manataꞌinie uri mo Parise kire rongo oto urine, e si taꞌelaꞌi mwaanie poꞌo ni henue i Jiudia na ko eelihoꞌi oto hunie poꞌo ni henue i Kalili. 
JHN.4.4	Na tala hunie i Kalili ngeena e liu i laona poꞌo ni henue i Samaria. 
JHN.4.5	Oto a Jisas ko si hule i Samaria aana huilume satana i Saeka. Huilume ngeena, e iiꞌo mola karaꞌinie mei aano nge a Jekob e niie oto waite nana a Josep, a kalena. 
JHN.4.6+JHN.4.7+JHN.4.8	Na kakalu a Jekob e elie, e iiꞌo ue i leune. Oto a Jisas e lae wau e iiꞌo i aano i reune kakalu ngeena, aena aana ko weo aana laenga. Maholona sato e ngara e oono i seulehi,
JHN.4.9	A keine ko tohungei pangataꞌi aena aana mo Jiu ko tohungei leledie mo Samaria, hule aana kire kaꞌa sare ngau ike wa kire ke inu aana mo kao-kao mo Samaria. Oto a keine ko teꞌuri hunie a Jisas, “Iꞌoe mwane ni Jiu, na ineu keni ni Samaria. ?Oto e ue o ko si sukaa nga mei wei emue aaku?”
JHN.4.10	A Jisas e aalamie ko si teꞌuri hunie, “Iꞌoe o kaꞌa saie ike mei niinge a God ko sare niie huniꞌo, na o kaꞌa saie noꞌone uri a tei nge ko suke wai eemu ienini. Haꞌalaa, o sukaa oto mei wei meuri emue mwaanieu, na nou niie oto huniꞌo.”
JHN.4.11	Oto a keine ko teꞌuri, “Poro paine, kakalu ienini e kokoro oto hiitoꞌo na nga mei ola huni dengu wei aana haꞌike aamu. ?Oto o ke si toolea mei wei meuri ngeena kaꞌu uure i tei eena? 
JHN.4.12	?Uri o ko loꞌo-loꞌongaꞌiniꞌo uri o paine loꞌu liutaa aana weuwaka a Jekob oto wau i naꞌo nge e niie kakalu ie naka? ?Oto nga mei wei diana uri taa o kei niie loꞌu, aana a Jekob na mo kalena na ahutana mo ola mauri ingeie kire mani inu-inu mola aana kakalu ienini?”
JHN.4.13	Oto a Jisas e aalamie ko teꞌuri, “Taꞌena nga iini ko inu-inu aana wai ie, e sai maarou loꞌu mola. 
JHN.4.14	Taꞌe iini nge ko inu aana mei wei nge ne kei niie ana, e saꞌa maarou loꞌu. Mei wei nou niie ana ngeena kei neꞌi huulaa mauri i lalo aana, na kei niie maurihe huu hunie.”
JHN.4.15	Oto a keine ko si teꞌuri hunie a Jisas, “Poro paine, o ke niie mei wei ngeena akue hunie ne ke suꞌuri heꞌi maarou loꞌu, na mwaanie nou heꞌi lae loꞌu mei huni tei wei i leu.”
JHN.4.16	Oto a Jisas ko unue hunie uuri, “O ke lai unue hunie poro iꞌoe uri more ke lae kaꞌu mei seeku i leu.”
JHN.4.17	Oto a keine ko aalamie a Jisas, ko teꞌuri, “Nou kaꞌa toꞌo poro ike.”
JHN.4.17	Oto a Jisas ko teꞌuri hunie, “E toꞌohuu oto aana o ko unue uri o kaꞌa toꞌo poro ike. 
JHN.4.18	Aana o toꞌo aana kaꞌu e lime poro, na iini nge o ko oꞌoꞌo i saana maholo ienini na ingeie nga poro toꞌohuu iꞌoe haꞌike. O ko ere toꞌohuu oto.”
JHN.4.19	Oto a keine ko si teꞌuri hunie a Jisas, “Poro paine, no ko si lio saie uri iꞌoe nga propet ni ngeena. 
JHN.4.20	Oto saeku hunie uri o ke ere luhesie hunieu iini uri taa e toꞌohuu. Mo weuwemami mo Samaria oto i naꞌo, kire palo-paloa God i lengine toloi henue ie, taꞌe iꞌomu mo Jiu, omu unue uri i Jerusalem haliꞌite ni leu huni palo-paloa God.”
JHN.4.21	Oto a Jisas ko teꞌuri loꞌu hunie, “Keine, o ke hiiwalaimoli eeku aana no ko unue uri maholo nge ko lae maine, mwala saꞌa palo-paloa ike taane loꞌu a Mamaꞌa mola i lengine toloi henue ienini wa taꞌau i Jerusalem. 
JHN.4.22	Iꞌomu mo Samaria, omu kaꞌa tohungei sai diana aana ike uri a tei ni omu ko palo-paloa. Taꞌe iꞌemi mo Jiu emi saie a tei nge emi ko palo-paloa, aena aana a Haꞌa-uuri ingeie mwane ni Jiu. 
JHN.4.23	Na maholo ko nanauhie oto mai, na e hule mone oto, hunie mwala ke palo-paloa a God Mamaꞌa oto toꞌohuu aani sae na aani walaimolinge.
JHN.4.24	A God e kaꞌa toꞌo aana ike mei sape mala iinoni aena aana ingeie Liꞌoa, na mo iini ko palo-paloa, kire ke palo-paloa oto aani sae na aani walaimolinge.”
JHN.4.25	Oto a keine ko teꞌuri hunie, “Nou saie taane uri a Kraes kei lae mai, na maholo kei hule oto mai, nge ke si unu diana aana ahutana walu ola hunikie.”
JHN.4.26	Oto a Jisas ko teꞌuri hunie a keine, “Ingeie kaꞌu oto ko ere-ere peꞌiꞌo ienini. Ineu oto ingeie.”
JHN.4.27	Maholona na mo pwaarongoisuli a Jisas kire si hule mola i saadarue. Kire ko tohungei pangataꞌi aana kire leesie uri a Jisas ko ere-ere peꞌie a keni ngeena. Taꞌe nga iini aada e kaꞌa heꞌi dolosi loꞌu aana a keine uuri, “?Nga taa o saetoꞌo aana?” wa ke dolosi aana a Jisas uuri, “?E ue o ko ere-ere peꞌie a keni ngeena?”
JHN.4.28	Oto a keine e toliꞌaasie ho ateꞌa ingeie huni wei, na ko eelihoꞌi oto taꞌau i huilume. E lai hule taꞌau, ko si unue hunie mwala uuri, 
JHN.4.29	“!Omu ke lae kaꞌu mei leesie a mwane mai ie! Ko unue mola walu ola nou talei deu-deuꞌi oodoieu. ?Mwaanie ohe ingeie ni oto a Kraes?” 
JHN.4.30	Oto mwalana kire taꞌelaꞌi mwaanie huilume na kire ko lae oto i saana Jisas.
JHN.4.31	Taꞌe mo pwaarongoisuli, maholo a keine e lae mwaanire ngeena, nge kire ko haꞌatohu aana a Jisas uuri, “Haꞌa-uusuli, o ke ngau keꞌu.”
JHN.4.32	Taꞌe a Jisas e teꞌuri mola hunire, “Mei ngeulaa taane aaku hule aana iꞌomu na omu kaꞌa saie ike nga mei ola aana.”
JHN.4.33	Oto mo pwaarongoisuli ko si dolosi heiliu aada uuri, “?Mwaanie ohe nga iini e tola ngaulaa oto mai ana?”
JHN.4.34	Oto a Jisas ko teꞌuri hunire, “Mei ngeulaa ineu oto huni haꞌatoꞌoa saena iini e uusungeꞌinieu mei, na hunie ne ke haꞌamangoa oto mei esunge e niie hunie ne ke asuie. 
JHN.4.35	Omu ko unu-unue kaꞌu uri e hai waro-waro loꞌu nge kolu ke si soꞌokoni oto. Taꞌe ineu, no ko unue huniꞌomu uri maholo hunie soꞌokoninge oto ie. Leesie kaꞌu ahutana mwala ngeena, aana kire urihana hohola nge e repo oto, na kire urihana mo ngeulaa e malisine oto soꞌokonileni ke lae. 
JHN.4.36	Na maholo e hule oto hunie mo iini soꞌo-soꞌokoni kire ke asu hunie waaitada. Kire ke peꞌie mwala huni hiiwalaimoli oto aaku, na mo iinoni nge soꞌokonilada e lae ngeena, ikire noꞌone kire kei hele aana maurihe huu. Oto iini e holaꞌi tarohaꞌinie walana God hunie mwala, na iini e toolera mai saana God kire kei meni ilenimwaꞌe tararuru. Leune e urihana mola lio i sulilana hohola, na 
JHN.4.37	mei wala e toꞌohuu taane nge kie ko unu-unue uri, ‘Nga iini ko hesie mo litei ola, na ngaeta iini loꞌu ke soꞌokoni.’ 
JHN.4.38	Ineu no ko uusungeꞌiniꞌomu taꞌau huni soꞌokonie mola mo ola omu kaꞌa hasiꞌi. Mo iini aaopa kire holaꞌi esu i laona hohola ngeena, na iꞌomu omu ko si helesie diananga mola aana asunge ikire.”
JHN.4.39	Mo iini hunge aana mwala ni Samaria i laona huilume ngeena kire hiiwalaimoli aana a Jisas, aena aana a keine e unue kaꞌu uuri, “Ko unue mola walu ola nou talei deu-deuꞌi oodoieu.” 
JHN.4.40	Oto maholo mo Samaria e lae mai hule i saana Jisas, kire ko haꞌatohu aana uri ke iiꞌo kaꞌu peꞌire. Na e iiꞌo oto aana hanuena e ro hai dinge.
JHN.4.41	Mo iini hunge loꞌu kire hiiwalaimoli aena aana kire rongoa walana Jisas oto maraada. 
JHN.4.42	Oto mwalana kire ko unue hunie a keine uuri, “Melu hiiwalaimoli oto eena, kaꞌa ike mola i sulie nga taa o unue, taꞌe aena aana melu rongoa oto noꞌone walana maraameelu. Na ie melu saie uri ingeie ni oto a Haꞌa-uuri hunie walumalau.”
JHN.4.43	I purine e ro hai dinge a Jisas e iiꞌo wau i leune e saro mango, e si taꞌelaꞌi ko eelihoꞌi loꞌu hunie i Kalili. 
JHN.4.44+JHN.4.45	Maholo a Jisas e hule hao i Kalili, mwala i leune kire ko ilenimwaꞌe mola haahie aena aana ikire noꞌone, kire lae aana Houlaa Ni Liumwaanie taꞌau i Jerusalem, na kire leesie oto walu ola e asuiꞌi taꞌau. Taꞌe kire kaꞌa tohungei lio saie ike uri ingeie a tei. E rau mola urine mala a Jisas maraana e unue kaꞌu i naꞌo, uri mwala aana tohungana hanue nga propet kire saꞌa haꞌamaꞌu ike aana.
JHN.4.46+JHN.4.47	Oto ngaeta naꞌohai mwane a Herod Inemauri e oꞌoꞌo oto aana huilume i Kapaneam, na kele mwela mwane ingeie ko mataꞌi. Maholo a mwaena e rongoa uri a Jisas e lae oto mwaanie poꞌo ni henue i Jiudia na ko lae oto mai hunie poꞌo ni henue i Kalili, a mwaena ko si lae huni ere peꞌie. Oto e oodoie aana huilume i Kena aana poꞌo ni henue i Kalili, leu nge a Jisas e huꞌisie wai ke neꞌi waen aana. A mwaena ko si lae i saana Jisas na ko eitanaie uri ke lae oto i Kapaneam huni haꞌa-uurie a kalena, aana karaꞌinie oto kei mae.
JHN.4.48	Oto a Jisas ko teꞌuri hunie a mwaena, “Omu hiiwalaimoli mola aaku aena aana omu leesie oto mo ola ni pangataꞌinge na mo tolimaa aana mo huꞌi-huꞌite.”
JHN.4.49	Taꞌe a mwaena ko haꞌatohu aana loꞌu uuri, “Poro paine, o ke lae oto mai peꞌieu maholo a kaleku e kaꞌa mae ue.”
JHN.4.50	Oto a Jisas ko si aalamie uuri, “O ke lae mola. A kalemu e awaa oto.” A mwaena e hiiwalaimoli aana nga taa a Jisas e unue hunie, oto e si lae.
JHN.4.51	Oto aana hai dinge loꞌu i sulie, maholo ko lae-lae ue hao i sulie tala, na ko oodoie mo mwane auꞌesu ingeie. Oto kire ko unue hunie uri “A kalemu e awaa oto.”
JHN.4.52	Oto a mwaena ko dolosi aada uuri, “?Maholoi sato uri taa e talaꞌai awaa?”
JHN.4.52	Na kire aalamie uuri, “E talaꞌai awaa oto aana ola mala sato e ngara e hiu i seulehi nonola.”
JHN.4.53	Oto aamana mwaꞌune e manataꞌinie oto uri maholoi satona ni a Jisas e unue hunie uuri, “A kalemu e awaa oto.” Oto a mwaena na ahutana mwala aana nume ingeie kire mani hiiwalaimoli oto aana a Jisas.
JHN.4.54	Ienini ruana nga maholo a Jisas e lae mwaanie poꞌo ni henue i Jiudia hunie poꞌo ni henue i Kalili na e asuie huꞌi-huꞌite huni haataꞌinie tolimaa aana uri ingeie a tei.
JHN.5.1	Oto ngaeta maholo loꞌu i purine leune e mango, a Jisas e si hanetaa taꞌau i Jerusalem mala haꞌatolanga e unue i laona Uusu-uusu Maaꞌi hunie ngaeta houlaa paine ikire mo Jiu. 
JHN.5.2	Na nga lama oto taꞌau i leune i Jerusalem nge kire haaraꞌinie aana erenga ni Jiu uri “Betsata.” Lama ngeena e iiꞌo poꞌoi sinaha mwaanie para aana huilume i Jerusalem, hoorana maai para kire haaraꞌinie “Maai Para Ni Sipu.” E lime Leu Ni Haa-haanaku kire iiꞌo noꞌone ahuie lama ngeena. 
JHN.5.3	Hungelana mo mae-maeaꞌa mala mo ulu, na mo rarasi, na mo toꞌu kire sai eno mola tarau aana mo Leu Ni Haa-haanaku ngeena. 
JHN.5.5	Ngaeta mwane e eno noꞌone i leune, ko lae peꞌi mweri oto hunie oolu aawalai helisi mwana walu. 
JHN.5.6	Maholo a Jisas e leesie a mwaena e eno na e saie oto uri ko mweri tewa oto, ko si dolosi aana uuri, “?﻿O saetoꞌo aana uri haꞌa-uurilemu ke lae?”
JHN.5.7	Oto mwane ko mweri ngeena ko aalamie uuri, “E aasa, Poro paine, aana nou kaꞌa toꞌo aana ike nga iini huni suluꞌieu i laona lama maholo ko tei hiru-hiru. Oto suli maholo no ko lae-lae ue hao hunie wai, na nga iini aaopa e holaꞌi liu oto i naꞌoku na taꞌe ingeie mola haꞌa-uurilana ko lae.”
JHN.5.8	Oto a Jisas ko teꞌuri hunie a mwaena, “!﻿Taꞌelaꞌi! O ke toolea hulite iꞌoe, na o ke lae-lae oto.” 
JHN.5.9	Oto aeꞌaena a mwaena e tolana kohi oto mola aana maholona. Oto e toolea hulite ingeie, na ko lae-lae oto.
JHN.5.9	Mei ola ngeena e rau aana Dinge Maaꞌi Mo Jiu. 
JHN.5.10	Oto mo naꞌohai mwane mo Jiu, kire ko teꞌuri hunie mwane nge haꞌa-uurilana e lae ngeena, “Siꞌiri Dinge Maaꞌi ikie, na e kaꞌa malisine ike mo Haꞌatolanga ikie uri o ke toolea hulite iꞌoe urine, sulie asunge ni ngeena.”
JHN.5.11	Oto a mwaena ko aalamire uuri, “Mwane nge e haꞌa-uurieu ni e unue uri ne ke toolea hulite ineu, na ne ke lae oto.”
JHN.5.12	Oto kire ko dolosi aana mwaena uuri, “?﻿A tei mwane ni e unue huniꞌo uri o ke teꞌurine?”
JHN.5.13	Taꞌe mwane nge haꞌa-uurilana e lae ngeena, e kaꞌa saie ike uri a tei ni e haꞌa-uurie, aena aana a Jisas e aaraꞌimuni oto mwaanie aana mwala hunge i leune.
JHN.5.14	Oto loꞌu i puri, a Jisas e haitalea na e oodoie a mwaena taꞌau i laona Nume Maaꞌi Peine, ko si teꞌuri hunie, “Lio kaꞌu, haꞌa-uurilemu e lae oto. Oto o ke rohu mwaanie oorahaꞌaa mwaanie da na nga mei ola aaela loꞌu hiitoꞌo e heꞌi hite aamu loꞌu.”
JHN.5.15	Oto a mwaena e lae, ko si lai haꞌarongoa mo naꞌohai mwane mo Jiu uri a Jisas ni e haꞌa-uurie.
JHN.5.16	Oto aena aana a Jisas e asuie mei haꞌa-uuringe ngeena aana hai Dinge Maaꞌi Mo Jiu, nge mo naꞌohai mwane mo Jiu kire ko si aehota taungeꞌinie.
JHN.5.17	Taꞌe a Jisas e unue hunire uuri, “Aamaku ko esu taraꞌasi hule mai ienini, na ineu noꞌone no ko esu mala ingeie.” 
JHN.5.18	Na aena mei olana, mo naꞌohai mwane mo Jiu kire si neꞌisae oto hiitoꞌo huni horo maesie. E kaꞌa ilisie ike uri a Jisas e dau aaelasie haꞌatolanga ikire aana Dinge Maaꞌi hahaiteli, taꞌe aena aana ko unue noꞌone uri a God oto tohungei aamana, na urine nge ko da uri ingeie e sada oto peꞌie a God.
JHN.5.19	Oto a Jisas e aalamire ko teꞌuri, “No ko unue oto huniꞌomu uri a Kale e saꞌa roroꞌa ni da ike nga mei ola tohune taꞌe mwaanie nga mei ola oto ko leesie Aamana ko euꞌesuie haꞌalaa ingeie ko esuie. Aana taꞌena nga ola a Mamaꞌa ko esuie, nge a Kale ko esuie noꞌone mola. 
JHN.5.20	A Mamaꞌa e haataꞌinie walu ola ko euꞌesuiꞌi oto aana a Kale, aena aana e tohungei manata diana hunie. Na kei haataꞌinie mo ola paine loꞌu hunieu hunie ne ke asuiꞌi, hule aana omu kei pangataꞌiniꞌi. 
JHN.5.21	Oto mala kaꞌu a Mamaꞌa ko taꞌea mo iini e mae mwaanie maenga hunie kire ke mauri loꞌu, nge a Kale na e urine noꞌone mola, aana e sai niie maurihe hunie mo iini e saetoꞌo aada. 
JHN.5.22	Na loꞌu a Mamaꞌa mone e saꞌa leie ike nga iini, aana e niie oto ahutana nanamanga aana leinge hunie a Kale. 
JHN.5.23	Aena ngeena, ahutana mo iinoni ke mani haꞌamaꞌu aana a Kale oto mala kire ko haꞌamaꞌu aana Mamaꞌa. Iini oto e kaꞌa haꞌamaꞌu ike aana a Kale, nge e kaꞌa haꞌamaꞌu oto noꞌone aana a Mamaꞌa nge e uusungeꞌinie mai eena.
JHN.5.24	“No ko unue oto toꞌohuu huniꞌomu uri iini ko rongoa walaku na ko hiiwalaimoli aana iini e uusungeꞌinieu mei, iinoni ngeena e hele aana oto maurihe huu eena, na leilana e saꞌa roroꞌa ni lae ike loꞌu. Iini urine e pwani liu oto mwaanie maenga na e sili oto i laona maurihe.
JHN.5.25	“No ko unue oto toꞌohuu huniꞌomu uri maholo ko nanauhie oto mai, na e hule mone oto, hunie mo iini maurihaꞌada e mae kei rongoa walaku a Kalena God. Na mo iini ko rongo peꞌi hiiwalaimolinge aaku kei hele aana maurihe. 
JHN.5.26	Na e urine oto aena aana a Mamaꞌa e maaie hunieu a Kalena noꞌone ne ke toꞌo aana nanamanga ni meurihe mala ingeie. Mala maurihe e uure mai mwaanie a Mamaꞌa maraana, nge urine loꞌu a Mamaꞌa e maaie hunieu a Kalena uri hunie ne ke sai niie maurihe noꞌone urine hunie taꞌena nga iini. 
JHN.5.27	Na a Mamaꞌa e niie noꞌone nanamanga huni lei-lei hunieu a Kalena, aena aana ineu a Kale Ni Iinoni.
JHN.5.28	“Mwaanie omu pangataꞌi aana walu ola ngeena, aana ko karaꞌinie oto maholo hunie mo iini e mae kei rongoa walaku, na 
JHN.5.29	kire kei iisitaa poi mwaanie mo kilipweꞌu ikire. Mo iini kire asu diana haꞌalaa kire kei taꞌelaꞌi hunie maurihe huu. Taꞌe mo iini helelada e tataꞌala, kire kei taꞌelaꞌi mola hunie leilada kei lae aana maenga huu. 
JHN.5.30	Ineu nou saꞌa roroꞌa ni esuie ike nga mei ola tohuku, aana a Mamaꞌa e uusungeꞌinieu mei, na ingeie oto ni e unue hunieu uri ne kei lei-lei uri taa. Oto leinge ineu e oodo mola, aena aana nou kaꞌa dau ike mola i sulie saeku, taꞌe i sulie saena iini e uusungeꞌinieu mei.”
JHN.5.31	Oto a Jisas ko heꞌi teꞌuri loꞌu hunire, “Mala uri taꞌe ineu mola maraaku ni no ko lalado i sulieu nana mwala, nge e lio mala nou kaꞌa ere toꞌohuu ike. 
JHN.5.32	Taꞌe nga iini aaopa taane i leune ko haꞌawalaimoliꞌaa walaku, na nou saie uri nga taa ko unue i sulieu e toꞌohuu. 
JHN.5.33	Iꞌomu, omu uusungeꞌinie mwala iꞌomu kaꞌu i saana a Jon Loto Maaꞌi, na nga taa e unue huniꞌomu i sulieu ngeena e toꞌohuu oto. 
JHN.5.34	Ineu maraaku na nou kaꞌa hari hunie ike nga iinoni ke ere i sulieu, taꞌe no ko haꞌa-aamasitoꞌoꞌomu mola aana nga taa a Jon e unue i sulieu, uri hunie omu ke hele aana maurihe huu. 
JHN.5.35	Aana a Jon e urihana laite ko eeso-eeso aana ko sinelie saena mwala, na omu ilenimwaꞌe haahie raa-raa aana walana mola hunie kele maholo oꞌoruꞌe.
JHN.5.36	“Taꞌe iini no ko ere i sulie ngeena e haataꞌi diana loꞌu liutaa aana a Jon, uri a Mamaꞌa ni oto e uusungeꞌinieu mei. Na mo esunge no ko euꞌesuiꞌi kire haataꞌi diana aana taane uri ineu a tei, aena aana mo ola a Mamaꞌa e niiꞌi hunieu huni esuiꞌi ni otona.
JHN.5.37	“Na a Mamaꞌa iini e uusungeꞌinieu mei e pwani unu haataꞌi oto aana walu ola i sulieu maraana. Taꞌe iꞌomu, omu kaꞌa leesie ue maana, na hule aana omu kaꞌa rongoa ike loꞌu walana. 
JHN.5.38	Na walana e kaꞌa iiꞌo ike i laona saemiu, aena aana omu kaꞌa hiiwalaimoli ike aaku, iini nge e uusungeꞌinie mai huniꞌomu.
JHN.5.39	“Omu ko tohungei heitale susulie mo Uusu-uusu Maaꞌi aena aana omu loꞌongaꞌinie uri i laona mo Uusu-uusu Maaꞌi ngeena ni omu kei lio oodoie maurihe huu. Na mo Uusu-uusu ngeena kaꞌu mola kire ere i sulieu. 
JHN.5.40	Taꞌe omu kaꞌa sare lulu i sulieu ike huni hele aana maurihe ngeena.
JHN.5.41	“Nou kaꞌa loꞌohie ike uri mwala ke haꞌamanikuluꞌaau, 
JHN.5.42	aana nou sai diana aana mola tolahamiu aana uri nga kele mei manata-diananga hunie a God haꞌike loꞌu i manatamiu. 
JHN.5.43	Ineu nou lae mai oalana a Mamaꞌa, taꞌe omu kaꞌa sare takuhieu ike. Taꞌe mala uri nga iini aaopa ko lae mai peꞌie mei neꞌisaenga ingeie mola maraana, nge omu ko si tekuhie. 
JHN.5.44	Omu saetoꞌo aana mola uri mwala ke laheꞌomu, taꞌe omu kaꞌa sare iiꞌo oodotaꞌi ike uri hunie taꞌa-taꞌa tohungei God ke laheꞌomu. ?﻿Nge ko urine, omu ke si hiiwalaimoli eeku uri taa eena?
JHN.5.45	“Mwaanie omu loꞌo-loꞌongaꞌinie uri ineu ni ne kei haꞌasusungeꞌiniꞌomu i saana a Mamaꞌa. !﻿Haꞌike! Iini kei haꞌasusungeꞌiniꞌomu taane nge mo Haꞌatolanga a Mosis nge omu tohungei norutoꞌo aani. 
JHN.5.46	Mala uri omu ko hiiwalaimoli toꞌohuu aana a Mosis, haꞌalaa omu hiiwalaimoli noꞌone aaku, aena aana ingeie kaꞌu e uusu-uusu i sulieu. 
JHN.5.47	?﻿Taꞌe mala uri omu kaꞌa hiiwalaimoli ike aana nga taa a Mosis e uusue, nge omu ke si hiiwalaimoli eeku uri taa eena?”
JHN.6.1+JHN.6.2+JHN.6.3+JHN.6.4	Oto loꞌu i purine leune, maholo ko karaꞌinie oto Houlaa Ni Liumwaanie, a Jisas na mo pwaarongoisuli ingeie kire aatoholo poꞌo wau aana Aasi I Kalili nge kire ko sasaie noꞌone aana Aasi a Taebirias Inemauri. A Jisas e hanetaa taꞌi lengine uuwo i leune, oto ko iiꞌo i aano huni haꞌa-uusulie mo pwaarongoisuli ingeie. Na mwala oto hunge kire lae mai noꞌone i sulie, aena aana kire leesie mo huꞌi-huꞌite e asuiꞌi aana e haꞌa-uurie mwala ko mweri.
JHN.6.5	Oto a Jisas e lio wau na ko leesie mwala hunge ko lae mai saana, ko si teꞌuri hunie a Pilip, “?﻿Kolu kei holi ngeulaa kaꞌu adona mwala ngeena i tei?” 
JHN.6.6	A Jisas e saie taane nga taa kei esuie, taꞌe e dolosi aana a Pilip urine mola uri huni oohongie hiiwalaimolinge ingeie.
JHN.6.7	A Pilip e aalamie na ko teꞌuri, “!﻿Haꞌike eena! Holitana nga mwane hunie walu waro-waro na e kaꞌa adona ike lokotaa paine ngeena kire kei oa mei ngeulaa nga iini.”
JHN.6.8	Oto ngaeta iini aana mo pwaarongoisuli, a Andru, aasine a Saemon Pita, e si teꞌuri hunie a Jisas, 
JHN.6.9	“Kele mwaꞌu i leune, e lime kele ho bred peꞌie nga ro kele ho iiꞌe ikire aana. ?﻿Taꞌe mo kele ngaulaa urine kei adona mwala hunge urine uri taa?”
JHN.6.10	Oto a Jisas ko teꞌuri hunie mo pwaarongoisuli, “Omu ke unue mwala ke iiꞌo i aano.” Leu ngeena hahalisi haliꞌite e aaluhie, na ahutana mwala ko meni iiꞌo oto i aano. Na ola mala e lime sinolai mwane ikire i leune. 
JHN.6.11	Oto a Jisas e hele aana mo ho bred ngeena, e paalahea God mango haahiꞌi, ko si nii-niiꞌi hunie mwala e iiꞌo i aano i leune. E heꞌi teꞌurine loꞌu aana mo ho iiꞌe, na kire mani ngeu ni pote i sulie saeda.
JHN.6.12	Maholo kire mani ngeu pote mango, a Jisas ko si teꞌuri hunie mo pwaarongoisuli ingeie, “Omu ke soꞌokonie mo ooretai ngeulaa mwaanie nga leu eeni e waetaꞌi.” 
JHN.6.13	Oto kire si soꞌokoni na kire ko haꞌahonue aawalai luꞌe mwana rue aana mo ooretai ngeulaa uure mwaanie e lime kele ho bred ngeena.
JHN.6.14	Oto maholo mwala kire leesie huꞌi-huꞌite a Jisas e asuie ngeena, kire ko si teꞌuri, “Saꞌa mola propet paine nge mo Uusu-uusu Maaꞌi e unue uri kei lae mai laona walumalau ni oto ienini.” 
JHN.6.15	A Jisas e lio saie mone uri mwala ngeena ko sare dau suꞌuie mola uri hunie ke neꞌi inemauri nada, oto e oopa mwaanire, na e hanetaa loꞌu mola taꞌau i lengine uuwo maraana.
JHN.6.16	Oto i seulehi aana hai dingena, mo pwaarongoisuli a Jisas kire siho loꞌu hao i oone i reune Aasi I Kalili. 
JHN.6.17	Kire hule i oone na ko rodo oto, taꞌe a Jisas e kaꞌa hule ike ue i saada. Oto kire si taꞌelie iiola, na kire ko aatoholo oto poꞌo mai aana Aasi I Kalili takoie i Kapaneam. 
JHN.6.18	Kire lae-lae ngeena kire ko suehie ooru peine na aasi ko mawa oto. 
JHN.6.19	Maholo kire hote haꞌatau oto mala e lime wa e oono kilomita mwaanie i oone, oto kire ko si leesie a Jisas ko taalau i kolune aasi na ko lae oto mai takoie iiola. Mo pwaarongoisuli kire leesie urine, kire ko si tohungei meꞌu oto hiitoꞌo. 
JHN.6.20	Taꞌe a Jisas e teꞌuri hunire, “Ineu taane mola ni ie. Mwaanie omu meꞌu-meꞌu.” 
JHN.6.21	Kire rongo urine, oto kire si mwaꞌe-mwaꞌe hunie ke taꞌe i laona iiola, na kire ko tolana aarapuu oto aana leu kire ko lae hunie.
JHN.6.22	Oto hai dinge loꞌu mola i sulie, pulitaa paine nge a Jisas e lae mwaanire aana aapa poꞌo hao aana Aasi I Kalili, kire ko hai-heitalea loꞌu a Jisas. Kire saie uri taꞌa-taꞌa iiola ni mola e oꞌoꞌo kaꞌu hai leune, na kire saie noꞌone uri mo pwaarongoisuli kire lae mola maraada aana iiola ngeena na a Jisas e kaꞌa lae ike peꞌire. 
JHN.6.23	Kire ko lio-lio ue hunie, na mo iiola uure aana huilume i Taebirias kire ko lae mai i oone karaꞌinie leu nge mwala e ngau bred aana i purine a Jisas e ere ni paalahenga. 
JHN.6.24	Oto maholo mwala hunge ngeena kire leesie uri a Jisas na mo pwaarongoisuli ingeie kire mani eiꞌaa mwaanie leune, kire si taꞌelie mo iiola nge kire si hule ngeena, kire ko lai heitalea a Jisas loꞌu hao i Kapaneam.
JHN.6.25	Oto maholo mwala ngeena e lai lio oodoie a Jisas hai Kapaneam, oto kire ko dolosi aana uuri, “?﻿Haꞌa-uusuli, o lae kaꞌu mei i leu maholo uri taa?”
JHN.6.26	Oto a Jisas ko aalamire uuri, “No ko unue oto huniꞌomu uri omu ko heitaleau mola aena aana omu ngeu ni pote aana mo ho bred, taꞌe kaꞌa ike aana uri omu lio saie neꞌisaenga aana mo tolimaa nou esuiꞌi. 
JHN.6.27	Omu ke suꞌuri esu mola talana mo ngeulaa nge kire sai eiꞌaa mola lau-leu, taꞌe omu ke asu aꞌailaꞌa talana mei ngeulaa nge e sai iiꞌo huu na kei niie maurihe huu huniꞌomu. Na mei ngeulaa ngeena, ineu a Kale Ni Iinoni mola nou sai niie huniꞌomu, aena aana a God Mamaꞌa e uusungeꞌinieu mei huni esuie urine peꞌie nanamanga paine ingeie.”
JHN.6.28	Oto mwalana ko si dolosi aana a Jisas uuri, “?﻿Nga mei taa kaꞌu melu kei esuie hunie uri melu ke si hele i sulie saena God?”
JHN.6.29	Oto a Jisas ko aalamire uuri, “Nga taa a God e saetoꞌo aana oto uri omu ke hiiwalaimoli mola aaku, aana e uusungeꞌinieu mei.”
JHN.6.30+JHN.6.31	Oto kire ko heꞌi dolosi loꞌu aana uuri, “?﻿Nga tolimaa uri taa ni o sai esuie hunie uri melu ke leesie na melu ke hiiwalaimoli eemu? Mo weuwaka oto i naꞌo maholo kire iiꞌo i laona hanuesala peꞌie a Mosis, kire ngau aana ngaulaa nge kire haaraꞌinie aana mana nge e teke mola uure i Lengi, oto mala uusulana e lae uuri, 
JHN.6.32	Oto a Jisas ko si teꞌuri hunire, “No ko unue oto toꞌohuu huniꞌomu uri a Mosis haꞌike ni e niie mei ngeulaa uure i Lengi amiu, taꞌe Aamaku ni e niie amiu. Na oto ie ingeie ni ko niie tohungei ngeulaa uure i Lengi huniꞌomu. 
JHN.6.33	Aana mei tohungei ngeulaa nge a God ko niie, ingeie oto iini e siho mai uure taꞌau i Lengi na ko niie maurihe hunie walumalau.”
JHN.6.34	Oto mwalana ko si teꞌuri hunie, “Poro paine, o ke niie mei ngeulaa ngeena ameelu tarau.”
JHN.6.35	A Jisas ko si unue hunire uuri, “Ineu oto ngaulaa ni meurihe. Iini ko lae mai neꞌi pwaarongoisuli ineu, e saꞌa heꞌi hiolo loꞌu, na iini ko hiiwalaimoli eeku, e saꞌa heꞌi maarou loꞌu. 
JHN.6.36	Taꞌe oto mala nou unue kaꞌu huniꞌomu oto i naꞌo, omu leesieu taane oto, taꞌe omu kaꞌa sare hiiwalaimoli ike. 
JHN.6.37	Taꞌena nga iini nge Aamaku e niie nakue kei lae oto mai seeku. Na taꞌena nga iini ko lae mai seeku, nou saꞌa roroꞌa toliꞌaasie ike loꞌu hunie ke lae mwaanieu. 
JHN.6.38	Aena aana nou siho mai uure i Lengi, kaꞌa ike hunie ne ke asuie mo ola i sulie saeku maraaku, taꞌe i sulie saena iini e uusungeꞌinieu mei. 
JHN.6.39	Na saena iini e uusungeꞌinieu mei uri ne ke suꞌuri deu tekelaꞌinie nga iini aana mo iini e niire nakue, taꞌe uri ne ke taꞌe aalihoꞌi aada hunie maurihe huu aana dinge ooreta. 
JHN.6.40	Aana nga taa Aamaku e saetoꞌo aana uri ahutana mo iini ko leesieu a Kale na kire ko hiiwalaimoli eeku, kire ke hele aana maurihe huu, aana ineu ne ke si taꞌe aalihoꞌi aada aana dinge ooreta.”
JHN.6.41	Oto mo naꞌohai mwane mo Jiu ko aehota papanguru-nguru oto hoorana Jisas aana e unue uuri, “Ineu oto ngaulaa e siho mai uure i Lengi.” 
JHN.6.42	Oto kire ko unue uuri, “A mwane ngeena, kalena Josep mola ni ngeena. Kolu saie kaꞌu mola aamana na nikana. ?﻿Oto aana e ue kaꞌu ko si unue uri e siho mai uure taꞌau i Lengi?”
JHN.6.43	A Jisas e aalamire oto ko teꞌuri, “Omu ke suꞌuri upwesieu urine haahie nga taa nou si unue ngeena. 
JHN.6.44	Nga taꞌa-taꞌa iini e saꞌa roroꞌa ni lae ike mai seeku na oto a Mamaꞌa nge e uusungeꞌinieu mei e kaꞌa waꞌinie hunie ke lae mai seeku. Taꞌe mo iini kire lae oto mai seeku, ineu ne ke si taꞌera loꞌu hunie maurihe huu aana dinge ooreta. 
JHN.6.45	Ngaeta propet e uusue i laona mo Uusu-uusu Maaꞌi uuri, 
JHN.6.46	Nga taꞌa-taꞌa iini e kaꞌa leesie ue a Mamaꞌa, taꞌe ineu haꞌalaa nou leesie a God aana nou uure oto mai aana a Mamaꞌa. 
JHN.6.47	No ko unue oto toꞌohuu huniꞌomu uri iini ko hiiwalaimoli eeku, nge e hele aana oto maurihe huu. 
JHN.6.48	Ineu oto ngaulaa nge ko niie maurihe. 
JHN.6.49	Mo aamamiu kire ngau-ngeu taane aana ngaulaa nge kire haaraꞌie aana mana, taꞌe kire saronai mae mola i laona hanuesala. 
JHN.6.50	Taꞌe mei ngeulaa nge e siho oto uure mai Lengi nge no ko ere-ere i sulie ienini e tohungei aaopa. Aana iini ko ngaue, e saꞌa heꞌi mae loꞌu. 
JHN.6.51	Ineu oto mei ngaulaa mauri nge e siho mai uure i Lengi. Na iini ko ngeu aana mei ngeulaa ienini kei meuri huu. Aana mei ngeulaa ne kei niie hunie, nge hasiꞌoku otona, aana no ko niie i tehulaꞌana walumalau hunie ke toꞌo aana maurihe.”
JHN.6.52	Oto mo Jiu kire ko tohungei saewasulie oto, na kire ko ere hailiu i matolada oto aani dolosinge uuri, “?﻿A mwane ie kei niie hasiꞌona akaelu uri taa eena?”
JHN.6.53	Oto a Jisas ko teꞌuri hunire, “No ko unue oto huniꞌomu uri mala omu kaꞌa ngaue hasiꞌona a Kale Ni Iinoni, na omu ke inuhie apune, omu saꞌa roroꞌa ni toꞌo aana ike maurihe i lalo aamiu. 
JHN.6.54	Na taꞌena nga iini nge ko ngeue hasiꞌoku na ko inuhie apuku, nge e toꞌo aana oto maurihe huu na ne kei taꞌea loꞌu aana dinge ooreta. 
JHN.6.55	Aana hasiꞌoku oto hahuꞌana mei ola ni ngaa, na apuku oto hahuꞌei mei ola ni inu. 
JHN.6.56	Iini ko ngeue hasiꞌoku na ko inuhie apuku, nge ko iiꞌo susu oto i lalo aaku na ineu ne kei iiꞌo susu oto i lalo aana. 
JHN.6.57	A Mamaꞌa, ingeie oto aahuꞌine maurihe, na ingeie oto e uusungeꞌinieu mei. Nou toꞌo aana maurihe aena aana Mamaꞌa, na urine loꞌu mo iini ko ngeue hasiꞌoku kire kei hele aana maurihe aena aana ineu no ko niie hunire. 
JHN.6.58	Aana tohungei ngeulaa e siho mai uure i Lengi ni oto ngeena. E kaꞌa urihana ike ngaulaa nge mo aamamiu kire ngau-ngeue kaꞌu, taꞌe kire saro mae mola. Iini ko ngeue mei tohungei ngeulaa no ko ere-ere i sulie ngeena, kei meuri huu.”
JHN.6.59	A Jisas e unu-unue ahutana mo wala ni haꞌa-uusulinge ienini wau i laona nume ni palo-palo mo Jiu i Kapaneam.
JHN.6.60	Mo iini hunge aana mo pwaarongoisuli ingeie kire rongoa mo haꞌa-uusulinge ngeena, oto kire ko teꞌuri, “Haꞌa-uusulinge ienini e tohungei rongo aasaꞌa. ?﻿A tei nge kei rongo hunie?”
JHN.6.61	Nga iini kaꞌa haꞌarongoa ike a Jisas, taꞌe ingeie e manataꞌinie mola maraana uri mo pwaarongoisuli ko ere-ere mumuni i sulie mei haꞌa-uusulinge ngeena. Oto ko teꞌuri hunire, “?﻿Uri mei olana ni oto ko da omu kaꞌa sare lulu i sulieu? 
JHN.6.62	?﻿Taꞌe nga taa nge omu kei loꞌongaꞌinie aana maholo omu kei leesieu a Kale Ni Iinoni kei tahelaꞌi taꞌau i Lengi takoie leu nge nou uure aana? 
JHN.6.63	Liꞌoa Maaꞌi mone ko niie maurihe, nge mei ola mo iinoni saꞌa roroꞌa ni hele aana ike aana nanamanga ikire maraada. Oto omu ke rongo diana mola hunie walaku, aana kire toꞌo aana nanamanga a Liꞌoa Maaꞌi hunie maurihe. 
JHN.6.64	Taꞌe saehuu oto aana nga mo iini eemiu kaꞌa hiiwalaimoli ike ue.” A Jisas e ere urine aena aana e manataꞌinie oto uure mai aehotalana, kira tei nge kire saꞌa hiiwalaimoli ike aana, na iini uri taa nge kei pweloa. 
JHN.6.65	Na a Jisas ko heꞌi teꞌuri loꞌu, “Aena mei olana nge nou unue huniꞌomu uri nga iini saꞌa lae ike mai seeku na a Mamaꞌa e kaꞌa toolea mai seeku.”
JHN.6.66	Aena urine, mo iini hunge aana mo pwaarongoisuli a Jisas kire duꞌe aalihoꞌi, na kire kaꞌa sare lae loꞌu peꞌie. 
JHN.6.67	Oto a Jisas ko dolosi aana aawalai pwaarongoisuli mwana rue uuri, “?﻿Oto iꞌomu, uri omu ko sare lae oto noꞌone mwaanieu?”
JHN.6.68	A Saemon Pita e aalamie oto ko teꞌuri, “?﻿Melu ke si lae loꞌu i tei, Poro paine? Iꞌoe oto o toꞌo aana mo wala nge ko niie maurihe huu hunie iinoni. 
JHN.6.69	Melu hiiwalaimoli oto aamu, na melu saie uri iꞌoe oto Iini Maaꞌi e uure mai mwaanie a God.”
JHN.6.70	Oto a Jisas ko si teꞌuri hunire, “Iꞌomu oto aawalai mwane mwana rue nge nou lio hilisiꞌomu hunie omu ke lulu i sulieu, taꞌe ngaeta iini eemiu nga liꞌoa aaela nge mola aana.” 
JHN.6.71	A Jisas e ere urine mola hoorana a Jiudas, kalena Saemon Iskariot. A Jiudas e talei neꞌie taane ngaeta iini aana aawalai pwaarongoisuli mwana rue, taꞌe kei saronai pweloa mola ue a Jisas.
JHN.7.1	Oto purihaꞌana walu ola ienini, a Jisas e si lae-lae hailiu mola i laona poꞌo ni henue i Kalili. E kaꞌa sare lae hailiu ike i laona poꞌo ni henue i Jiudia aena aana mo Jiu taꞌau kire ko eriꞌapasie kire ke horo maesie. 
JHN.7.2	Maholona na ko karaꞌinie oto mo dinge paine ikire mo Jiu huni deu i sulie Houlaa Ni Aapa-aapa. 
JHN.7.3	Oto mo mwane aasine a Jisas kire mani hute, kire ko teꞌuri hunie, “O ke lae oto mwaanie i leu, na o ke lae taꞌau hunie poꞌo ni henue paine i Jiudia uri hunie mo pwaarongoisuli iꞌoe kire ke leesie oto mo huꞌi-huꞌite nge o ko esuiꞌi ngeena. 
JHN.7.4	Nga iini kaꞌa mumumunie ike nga taa ko esuie, mala uri saena hunie ke neꞌi mwane paine na hunie ahutana mwala ke sai diana aana. Oto aana o ko sare asuie mo ola ngeena, o ke lae taꞌau i uure haadaꞌi i naꞌona walumalau.” 
JHN.7.5	Mo eesine a Jisas kire ere urine, aena aana ikire na kire kaꞌa hiiwalaimoli ike noꞌone aana.
JHN.7.6	Oto a Jisas ko teꞌuri hunire, “Pongiku e kaꞌa hule ue, taꞌe iꞌomu, omu ke lae mola aena aana taꞌena nga maholo e diana mola huniꞌomu. 
JHN.7.7	Mwala aana walumalau ie kire saꞌa maalelediꞌomu ike, taꞌe ineu ni kire ko maaleledieu, aena aana no ko lae peꞌi unu haataꞌinie uri nga taa kire ko esuie e aaela. 
JHN.7.8	Iꞌomu, omu ke lae mola taꞌau aana Houlaa Ni Aapa-aapa ngeena. Ineu, nou saꞌa lae ike ue taꞌau aana houlaa ngeena, na e kaꞌa hule ue aana maholo ineu.” 
JHN.7.9	A Jisas e ere urine mango, oto e si oore mola hao aana poꞌo ni henue i Kalili.
JHN.7.10	Oto i purine mo mwane aasine kire lae mango taꞌau i Jerusalem aana houlaa, nge a Jisas ko si lae loꞌu i sulire. Taꞌe e kaꞌa sare lae haadaꞌi ike hunie mwala ke leesie.
JHN.7.11	Oto mo naꞌohai mwane mo Jiu taꞌau i Jerusalem, kire ko hei-heitalea peꞌi dolosinge hailiu uuri, “?A mwaena ni i tei?”
JHN.7.12	Mwala oto hunge ikire taꞌau i leune, na mo iini hunge aada ko talei kele sasawaru taane hailiu hunire i sulie a Jisas uuri, “Ingeie mwane diana ni ngeena.” Ngaeta mwala kire ko ere oolisire uuri, “Haꞌike, aana ko eeroa mola mwala.” 
JHN.7.13	Taꞌe nga iini aada e kaꞌa sare ere haadaꞌi loꞌu, aena aana kire ko meni meꞌuteꞌinie mola mo naꞌohai mwane ikire.
JHN.7.14	Maholo ko hule oto i denumana e hiu hei dinge aana houlaa ngeena, nge a Jisas e si hanetaa taꞌau i laona lolata aana Nume Maaꞌi Peine na ko aehota haꞌa-uusulie oto mwala i leune. 
JHN.7.15	Mo naꞌohai mwane mo Jiu ngeena kire ko tohungei pangataꞌi aana kire ko rongoa mo haꞌa-uusulinge a Jisas. Oto kire ko teꞌuri, “A mwane ie nga iini e kaꞌa haꞌa-uusulie ike. ?Oto e sai diana aana walu ola ienini kaꞌu uri taa?”
JHN.7.16	Oto a Jisas e aalamire ko teꞌuri, “Mo ola no ko haꞌa-uusuli eeni ie, kaꞌa mo ola ike tohuku. Haꞌa-uusulinge ineu e uure mai mwaanie a God, iini e uusungeꞌinieu mei. 
JHN.7.17	Mala nga iini ko neꞌisae mouteꞌi huni deu i sulie saena God, nge haꞌalaa ke si lio saie haꞌa-uusulinge ineu. Na ke si saie uri ohe e uure mai mwaanie a God wa ohe e uure mola mwaanie mo loꞌongaꞌinge ineu maraaku. 
JHN.7.18	Aana iinoni nge ko ere mola tohune, ingeie ngeena ko loꞌohie mola haꞌapainaꞌalana maraana ni ngeena. Taꞌe a tei nge ko sare haꞌapainaꞌaa iini e uusungeꞌinieu mei, nge iini urine ko ere toꞌohuu na nga mei eeronga haꞌike loꞌu aana. 
JHN.7.19	A Mosis e niie kaꞌu oto mo Haꞌatolanga huniꞌomu, taꞌe nga taꞌa-taꞌa iini eemiu e kaꞌa lulu i suliꞌi ike. ?Oto e ue kaꞌu omu ko si eriꞌapasie uri omu ke horo maesieu?”
JHN.7.20	Oto mwala e loko ngeena kire ko aalamie a Jisas uuri, “!Mwae! !O ko tohungei pweu! ?Kira tei ni ko sare horoꞌiꞌo? !Saꞌa mola, liꞌoa aaela oto aamu!”
JHN.7.21	A Jisas e aalamire oto ko teꞌuri, “Taꞌa-taꞌa mei ola kaꞌu nou esuie aana Dinge Maaꞌi ikie mo Jiu aana nou haꞌa-uurie mwane e toꞌu ngeena, taꞌe omu ko si meni upwesieu mola. 
JHN.7.22	Taꞌe iꞌomu noꞌone omu sai esu mola aana mo Dinge Maaꞌi. Mo aamamiu oto wau i naꞌo kire aehotaa tolahai torihesiꞌonga, na loꞌu mei puri a Mosis e si haꞌa-uuresie loꞌu haꞌatolanga i sulie torihesiꞌonga ngeena. Oto aana omu ko sare tola i sulie mo Haꞌatolanga a Mosis, maꞌalana tohungei maholo hunie torihesiꞌonga e hule aana nga Dinge Maaꞌi, taꞌe iꞌomu, omu ko lae peꞌi esuie mola torihesiꞌonga ngeena. 
JHN.7.23	Oto maꞌalana Dinge Maaꞌi, taꞌe iꞌomu maraamiu, omu ko esuie torihesiꞌonga aana hai dingena hunie kele mwela mwane ngeena ke diana i sulie Haꞌatolanga a Mosis. ?Oto e ue kaꞌu omu ko si saewasulieu haahie haꞌa-uuringe nou esuie hunie ahutana sapena ngaeta mwane ke diana aana Dinge Maaꞌi? 
JHN.7.24	Mwaanie omu lei-leie taꞌena nga mei ola mola i sulie liotana, taꞌe omu ke lei oto i sulie nga taa e toꞌohuu.”
JHN.7.25	Oto nga mo iini aana mwala ni Jerusalem ko teꞌuri, “Mwane nge mo rato ko eriꞌapasie uri kire ke horo maesie ni oto ie. 
JHN.7.26	!Taꞌe lio kaꞌu! Ko ere-ere oto nana mwala, taꞌe mo rato ngeena kaꞌa si unu-unue nga mei ola aana. ?Mwaanie ohe kire ko loꞌo-loꞌongaꞌinie uri a mwane ngeena ni oto a Kraes? 
JHN.7.27	Taꞌe maholo a Kraes kei lae mai, nga taꞌa-taꞌa iini e saꞌa saie ike uri e uure i tei. A mwane ngeena kolu meni saie kaꞌu mola hanue ingeie.”
JHN.7.28	Oto a Jisas ko si ere paine maholo ko haꞌa-uusuli taꞌau i laona lolata aana Nume Maaꞌi Peine, “Iau, omu saieu, na omu saie taane leu nou uure aana. Taꞌe nou kaꞌa lae ike mola mai tohuku, na omu kaꞌa saie ike iini nge e uusungeꞌinieu mei, na ingeie e kaꞌa sai eero ike. 
JHN.7.29	Ineu haꞌalaa nou manataꞌinie, aena aana nou uure oto mwaanie na ingeie e uusungeꞌinieu mei.”
JHN.7.30	Oto kire ko si eriꞌapasie uri kire ke tapolie, taꞌe e aasa mola, aena aana e kaꞌa hule ue aana maholo hunie ke mae. 
JHN.7.31	Taꞌe mo iini hunge aana mwala ngeena kire hiiwalaimoli aana Jisas, na kire ko dodolosi aada hailiu uuri, “?Maholo a Kraes kei lae mai, uri kei esuie nga mo tolimaa hunge liutaa aana mo iini a mwane ie ko esuiꞌine?”
JHN.7.32	Oto mo Parise kire rongoa mwala ko kele sasawarungeꞌinie walu olana i sulie a Jisas, oto ikire na mo naꞌohai pris kire ko si uusungeꞌinie mo ramo kakakali aana Nume Maaꞌi Peine huni lae i tapolie a Jisas. 
JHN.7.33	Oto a Jisas ko teꞌuri hunire, “No ko kele iiꞌo oꞌoruꞌe mola peꞌiꞌomu, na no ko lae oto loꞌu i saana iini e uusungeꞌinieu mei. 
JHN.7.34	Omu kei loꞌohieu, taꞌe omu saꞌa lio oodoieu ike, aena aana omu saꞌa lae ike i hule aana leu ne kei lai iiꞌo aana.”
JHN.7.35	Oto mo naꞌohai mwane mo Jiu kire ko lae peꞌi ere-ere maraada uuri, “?A mwane ie kei lae i tei ni uri kolu saꞌa lio oodoie loꞌu? ?Mwaanie ohe kei lae i saana mwala ikolu aana mo poꞌo ni henue mo Krik, wa ohe kei lae huni haꞌa-uusulie mo Aapoloa Aaopa? 
JHN.7.36	Aana e unue uri kolu kei loꞌohie taꞌe kolu saꞌa lio oodoie ike, na uri kolu saꞌa lae ike i hule aana leu kei lai iiꞌo aana. ?Nga mei taa ni e ere urine aana?”
JHN.7.37	Oto aana dinge ooreta, nge e neꞌi dinge paine oto liutaa aana houlaa ngeena, a Jisas e uure, oto ko ere paine uuri, “Mala uri nga iini ko maarou, nge ke lae mai seeku hunie ke inu. 
JHN.7.38	Mala oto mo Uusu-uusu Maaꞌi e unue uri 
JHN.7.39	Maholo a Jisas e ere urine, e ere rarangana Liꞌoa Maaꞌi a God nge kei iiꞌo i lalo aana mo iini kire ko hiiwalaimoli aana. Aana maholona niilana Liꞌoa Maaꞌi e kaꞌa lae ike ue, aena aana haꞌamanikuluꞌalana a Jisas e kaꞌa lae ike noꞌone ue.
JHN.7.40	Oto maholo mwala ngeena kire rongoa ko ere urine, ngaeta mo iini aada kire ko si teꞌuri, “A mwane ie ni oto propet paine nge kolu ko maa-maaꞌoohiena.”
JHN.7.41	Ngaeta mo iini loꞌu kire ko unue uuri, “Ingeie ni oto a Kraes.”
JHN.7.41	Taꞌe ngaeta mo iini kire ko unue mola uuri, “?Uri a Kraes kei lae mai uure i Kalili? !Haꞌike! 
JHN.7.42	Aana mo Uusu-uusu Maaꞌi e unue uri a Kraes kei uure oto aana komu a Deved Inemauri, na kei hute oto i Betlehem, aana huilume nge a Deved Inemauri e oꞌoꞌo aana.”
JHN.7.43	Oto mwala ngeena kire ko si oopa i tehulaꞌana Jisas. Nga mo iini ko ere haꞌadianaꞌaa, taꞌe nga mo iini ko ere aaelasie mola. 
JHN.7.44	Nga mo iini aada ko sare tapolie oto a Jisas, taꞌe nga iini kaꞌa tari mwadaꞌu ike aana.
JHN.7.45	Maholo mo ramo kakakali kire aalihoꞌi taꞌau i saana mo naꞌohai pris na mo Parise, oto kire ko dolosi aada uuri, “?E ue omu kaꞌa toolea oto poi a Jisas?”
JHN.7.46	Oto kire ko aalamire uuri, “!Nga iinoni hunie ke ere ni saenanaunge loꞌu mala a mwaena, haꞌike oto ooꞌoo!”
JHN.7.47	Oto mo Parise ko aalamire uuri, “?Mwaanie ohe a mwaena e pweloꞌomu noꞌone mola? 
JHN.7.48	?Uri nga iini aana mo naꞌohai mwane wa mo Parise kire hiiwalaimoli aana? 
JHN.7.49	!Haꞌike! Taꞌe pulitaa ni iinoni reu mola kire hiiwalaimoli aana. Taꞌe ikire, kire kaꞌa saie ike nga mei ola aana mo Haꞌatolanga a Mosis, na a God ke si haꞌaloire.”
JHN.7.50	Oto a Nikodimas, ngaeta mwane aana mo Parise nge e lae kaꞌu i leesie a Jisas i naꞌo, na ingeie nga iini aana mo mwane paine ngeena ko teꞌuri hunire, 
JHN.7.51	“?Uri mo Haꞌatolanga ikie e sai toliꞌaasie hunie kie ke lei mae aana nga iinoni na kie kaꞌa holaꞌi rongo diana aana, na lio oodoie nga taa nge e dau aaelasie? Nou saie haꞌike.”
JHN.7.52	Oto kire aalamie, kire ko si teꞌuri, “?Uri iꞌoe noꞌone o uure i Kalili? O ke lio diana aana kaꞌu mo Uusu-uusu Maaꞌi, na o ke leesie nga taꞌa-taꞌa propet e kaꞌa lae ike mai uure mwaanie i Kalili.” 
JHN.7.53	Oto kire mani taꞌelaꞌi, kire ko si eelihoꞌi takoie mo nume ikire.
JHN.8.1	Oto a Jisas e lae taꞌau aana uuwo nge kire haaraꞌinie Uuwo Ni Ei Olif. 
JHN.8.2	Na oto i maahuꞌo-huꞌo aana hai dinge loꞌu mola i sulie, a Jisas e heꞌi eelihoꞌi loꞌu taꞌau i lolata aana Nume Maaꞌi Peine. Oto ahutana mwala e ruru mei saana, e si iiꞌo i aano huni haꞌa-uusulire.
JHN.8.3	Oto mo haꞌa-uusuli aana mo Haꞌatolanga a Mosis na mo Parise kire toolea mai ngaeta keni nge kire tapolie maholo ko aeni ola peꞌie nga poro aaopa. Oto kire toolea oto mai i matolada, kire ko si teꞌuri hunie a Jisas, 
JHN.8.4	“Haꞌa-uusuli, a keni ie melu tapolie maholo ko aeꞌaeni ola ue peꞌie mwane aaopa mwaanie poro ingeie. 
JHN.8.5	Aana mo Haꞌatolanga ikie, a Mosis e unue uri kie ke uuꞌi maesie aani heu mo keni nge kire ko teteꞌurine. ?﻿Oto iꞌoe, nga taa o kei unue aana?” 
JHN.8.6	Kire lupweꞌi dodolosi mola urine huni pweloa a Jisas, hunie uri kire ke haꞌasusu eero-eero i lengine.
JHN.8.6	Taꞌe a Jisas e ooromaꞌi mola i aano, na ko uusu-uusu i mwakano aana riꞌi-riꞌine. 
JHN.8.7	Mo haꞌa-uusuli na mo Parise kire ko lae peꞌi dodolosi loꞌu aana, oto lae-lae a Jisas e uure hala-hala i lengi, ko si teꞌuri hunire, “Mala nga iini hikemiu ko saie uri e kaꞌa dau huꞌisie ike ue nga mei oorahaꞌaa, nge ke holaꞌi uuꞌie a keni ie aani heu.” 
JHN.8.8	Oto e heꞌi ooromaꞌi loꞌu i aano, ko uusu-uusu loꞌu i mwakano aana riꞌi-riꞌine.
JHN.8.9	Maholo mo haꞌa-uusuli na mo Parise kire rongo urine, kire ko si aehota oopa mwaanie. Mo repo ni mwane oto kire holaꞌi lae, nga iini ko lae, na nga iini e lae loꞌu. Oto lae-lae taꞌe a Jisas mola e si oore maraana peꞌie a keni ngeena i matolana mwala i laona lolata ngeena.
JHN.8.10	A Jisas e uure hala-hala, oto ko teꞌuri hunie a keine, “?﻿Mwala ngeena oto i tei? ?﻿Uri nga iini e kaꞌa oore loꞌu huni lei mae aamu?”
JHN.8.11	Oto a keine ko aalamie a Jisas uuri, “Nga taꞌa-taꞌa iini haꞌike loꞌu, Poro paine.”
JHN.8.11	A Jisas ko si unue hunie a keine uuri, “Ineu, na nou kaꞌa lei mae ike noꞌone aamu. O ke lae oto, taꞌe mwaanie o heꞌi oorahaꞌaala loꞌu.”
JHN.8.12	Oto a Jisas ko heꞌi ere uuri loꞌu hunie mo Parise, “Ineu oto raa-raa hunie mo iinoni aana walumalau. Iini ko lulu i sulieu, e saꞌa heꞌi lae loꞌu i laona rodohono, taꞌe kei toꞌo aana raa-raa nge e sai niie maurihe.”
JHN.8.13	Oto mo Parise ko si teꞌuri hunie, “Iꞌoe mola ni o ko ere i suliꞌo maraamu ngeena, na nga taa o ko unue ngeena e kaꞌa toꞌohuu ike.”
JHN.8.14	Oto a Jisas e aalamire ko si teꞌuri, “!﻿Haꞌike! Maꞌalana no ko ere i sulieu maraaku urine, taꞌe nga taa nou unue e toꞌohuu taane. Aana ineu nou saie leu nou uure mai mwaanie, na leu no ko lae hunie. Iꞌomu, omu kaꞌa saie ike leu nou uure mai mwaanie, wa leu no ko lae hunie. 
JHN.8.15	Iꞌomu, omu ko lei-lei mola i sulie tolahai iinoni ni welumalau. Ineu, nou saꞌa leie ike nga iini urine. 
JHN.8.16	Taꞌe mala uri ne kei leie nga iini, ne kei lei oodo-oodo mola aana. E toꞌohuu oto aena aana nou kaꞌa sai lei ike maraaku, aana Aamaku nge e uusungeꞌinieu mei nge kei peꞌieu. 
JHN.8.17	Mo Haꞌatolanga iꞌomu maraamiu e unue uri mala nga ro iini ko meni unue taꞌa-taꞌa mei ola, nge haꞌalaa omu sai hiiwalaimoli aana nga taa kire ko unuena. 
JHN.8.18	Oto ineu oto ngaeta iini huni ere i sulieu, na Aamaku nge e uusungeꞌinieu mei, ingeie oto ruana nga iini huni ere haꞌa-oaie nga taa no ko unue i sulieune.”
JHN.8.19	Oto kire ko si dolosi aana Jisas uuri, “?﻿Oto aamamu ingeie i tei?”
JHN.8.19	A Jisas e aalamire oto ko teꞌuri, “Omu kaꞌa saieu ike, kaꞌu omu kaꞌa saie ike noꞌone Aamaku. Mala uri omu ke saieu, haꞌalaa omu saie oto noꞌone Aamaku.” 
JHN.8.20	A Jisas e unue mo wala ienini aana maholo e haꞌa-uusulie mwala taꞌau i laona lolata aana Nume Maaꞌi Peine karaꞌinie leu nge mwala ko nii-nii toꞌoha aana. Na nga iini e kaꞌa tapolie ike, aana e kaꞌa hule ike mone ue aana maholo hunie ke mae.
JHN.8.21	Oto a Jisas e heꞌi teꞌuri loꞌu hunire, “Ne kei lae oto mwaaniꞌomu, na omu kei hei-heitaleau taane, taꞌe omu saꞌa lio oodoieu ike. Na aena urinena nge mo oorahaꞌaa iꞌomu kei iiꞌo ue aamiu lae hule aana omu kei mae. Oto omu saꞌa lae ike aana leu no ko lae aana.”
JHN.8.22	Oto mo naꞌohai mwane mo Jiu ngeena, kire ko teꞌuri hunire maraada, “E unue uri kolu saꞌa lae ike aana leu ko lae aana. ?﻿Mwaanie e loꞌongaꞌinie uri kei lai horoꞌie maraana?”
JHN.8.23	A Jisas e aalamire oto ko teꞌuri, “Iꞌomu mwala mola aana walumalau mei aano ie ni ngeena, taꞌe ineu nou lae mai uure taꞌau i Lengi. Iꞌomu, omu uure mwaanie walumalau ie, taꞌe ineu, nou kaꞌa uure ike mwaanie walumalau ie. 
JHN.8.24	Aena ngeena nou unue oto huniꞌomu uri mo oorahaꞌaa iꞌomu saeꞌaasileni e saꞌa lae ike huniꞌomu. Mala uri omu kaꞌa hiiwalaimoli ike aana uri ineu oto iini e iiꞌo huu,
JHN.8.25	Oto kire ko si dolosi aana a Jisas uuri, “?﻿Iꞌoe ni a tei?”
JHN.8.25	Oto a Jisas e aalamire ko teꞌuri, “Ineu oto iini nge nou unue kaꞌu oto huniꞌomu. 
JHN.8.26	Mo ola hunge taane ue aaku huni unuꞌi huniꞌomu na huni leiꞌomu eeni, taꞌe nou kaꞌa unuꞌi ike mola tohuku, aana no ko unue mola hunie walumalau walana iini e uusungeꞌinieu mei, na ingeie oto iini walaimolinge nge aana.” 
JHN.8.27	Taꞌe mwala kire kaꞌa rongo saie ike mola uri a Jisas ko ere-ere hunire i sulie Aamana.
JHN.8.28	Oto a Jisas ko si teꞌuri hunire, “Maholo omu kei taꞌeau a Kale Ni Iinoni i lengi peꞌie hai ei, nge omu ke si saie uri ineu oto iini e iiꞌo huu. Nou kaꞌa da ike taane nga mei ola tohuku, taꞌe no ko unu-unue mola mo ola a Mamaꞌa e haꞌa-uusulieu eeni. 
JHN.8.29	Na iini e uusungeꞌinieu mei, ingeie taane peꞌieu, e kaꞌa toliꞌaasieu ike mola maraaku, aena aana no ko hele i sulie saena mola tarau.”
JHN.8.30	Oto maholo ko ere-ere ue, mo iini hunge aada kire unue uri kire ko hiiwalaimoli oto aana.
JHN.8.31	Oto a Jisas ko si teꞌuri hunie mo Jiu nge kire unue kire hiiwalaimoli aana ngeena, “Mala uri omu kei lulu i sulie mo haꞌa-uusulinge ineu, nge omu ke si neꞌi pwaarongoisuli ineu oto toꞌohuu. 
JHN.8.32	Oto omu ke si manataꞌinie walaimolinge aana God, na walaimolinge ngeena ke si da omu ke iiꞌo luhetaꞌi mwaanie nanamanga nge omu ko esu ni hoꞌo nana.”
JHN.8.33	Oto kire aalamie a Jisas uuri, “!﻿Haꞌike eena! Iꞌemi mo weuwana Ebraham, na emi kaꞌa asu ni hoꞌo ike ue nana nga iini. ?﻿E ue nge o ko unue uri walaimolinge ke si da emi ke iiꞌo luhetaꞌi?”
JHN.8.34	Oto e aalamire uuri, “No ko unue oto toꞌohuu huniꞌomu uri nga iini nge ko oora-oorahaꞌaa, ingeie ngeena ko esu ni hoꞌo oto aana oorahaꞌaa eena. 
JHN.8.35	Omu meni saie taane uri iinoni ko esu ni hoꞌo mola, e saꞌa iiꞌo oto huu peꞌie poro paine nge e toꞌo aana. Taꞌe tohungei Kalena poro paine aana nume, ingeie oto kei iiꞌo oto huu peꞌie aamana, na peꞌie taꞌa-taꞌa nanamanga noꞌone mala ingeie. 
JHN.8.36	Oto mala uri a Kale ko luhesiꞌomu, nge haꞌalaa omu ko iiꞌo luhetaꞌi toꞌohuu. 
JHN.8.37	Nou lio saie taane uri iꞌomu mo weuwana Ebraham. Taꞌe aena aana omu kaꞌa sare hiiwalaimoli ike aana walaku, nge omu ko eriꞌapasie mola uri omu ke horo maesieu. 
JHN.8.38	Ineu, no ko ere-ere mola i sulie mo ola nou leesiꞌi aana Aamaku, taꞌe iꞌomu, omu ko deu i sulie nga taa aamamiu e unue huniꞌomu.”
JHN.8.39	Oto kire aalamie a Jisas uuri, “!﻿Aamameelu toꞌohuu oto a Ebraham, mwae!”
JHN.8.39	Oto a Jisas e teꞌuri hunire, “!﻿Haꞌike! Aana mala uri iꞌomu mo kalena Ebraham toꞌohuu, haꞌalaa omu ko karaꞌi esuie mo ola diana nge e auꞌesuiꞌi. 
JHN.8.40	Taꞌe iꞌomu, omu ko si eriꞌapasie mola uri omu ke horoꞌieu i tehulaꞌana uri ineu no ko sare haꞌarongoꞌomu aana mo wala toꞌohuu nou rongoꞌi mwaanie a God. A Ebraham e kaꞌa teteꞌurine ike. 
JHN.8.41	Iꞌomu, omu ko deu oto mola i sulie tolahana tohungei aamamiu ni ngeena.”
JHN.8.41	Oto kire ko aalamie uuri, “!﻿Haꞌike eena! !﻿Iꞌemeelu nga mo kaleni aro-aro haꞌike! A God maraana oto aamameelu, na iꞌemeelu oto mo tohungei kalena.”
JHN.8.42	Oto a Jisas ko teꞌuri hunire, “Mala uri a God ke neꞌi aamamiu toꞌohuu, haꞌalaa omu manata diana hunieu, aena aana nou uure oto mai mwaanie a God na ineu oto i seemiu ie. Nou kaꞌa lae ike mola mai tohuku, taꞌe ingeie ni e uusungeꞌinieu mei. 
JHN.8.43	?﻿E ue nge omu kaꞌa sai rongo saie nga taa no ko unu-unue? Omu kaꞌa sai rongo saie aena aana omu kaꞌa sare rongo ike hunie walaku. 
JHN.8.44	Iꞌomu oto mo kalena a Pwelu Eero-eero, na saemiu uri omu ke lae mola i sulie mo neꞌisaenga ingeie. Oto tarau, ingeie iini e talei horo mola, na e leledie walaimolinge, aena aana walaimolinge haꞌike noꞌone aana. Maholo ko ere aani eeronga, nge ko ere-ere oto aana tohungana erenga ni henue ingeie eena, aena aana ingeie iinoni eero-eero, na ingeie aamana oto mo eeronga.
JHN.8.45	“Taꞌe ineu mone no ko ere aana walaimolinge, na aena mei olana nge omu kaꞌa sare hiiwalaimoli ike aaku. 
JHN.8.46	?﻿A tei iini hikemiu e sai haataꞌinie uri nou deu huꞌisie nga mei oorahaꞌaa? No ko ere-ere mola aana walaimolinge. ?﻿Taꞌe e ue kaꞌu omu kaꞌa sai hiiwalaimoli eeku? 
JHN.8.47	Nga iini oto e uure aana God haꞌalaa ko rongo hunie walana God. Taꞌe iꞌomu, omu kaꞌa sare rongo ike hunie walana, aena aana iꞌomu mone nga mo iini a God haꞌike.”
JHN.8.48	Oto mo naꞌohai mwane mo Jiu ngeena, kire ko unue hunie a Jisas uuri, “!﻿Aaii! Siꞌue, melu ere toꞌohuu oto, aana melu unue uri iꞌoe mwane aaela ni Samaria, na uri liꞌoa aaela nge aamu.”
JHN.8.49	Oto a Jisas e aalamire uuri, “Nga liꞌoa aaela haꞌike aaku. Ineu no ko haꞌamaꞌu aana Aamaku, taꞌe iꞌomu omu ko si ere aaelasieu mola. 
JHN.8.50	Ineu nou kaꞌa ariꞌapasie ike manikuluꞌanga nakue maraaku. Taꞌe iini ko eriꞌapasie ne ke manikuluꞌe e iiꞌo taane, na ingeie oto iini kei leie walumalau. 
JHN.8.51	No ko unue oto huniꞌomu uri taꞌena nga iini ko lulu i sulie walaku, e saꞌa mae oto ooꞌoo.”
JHN.8.52	Oto mo naꞌohai mwane ngeena ko teꞌuri loꞌu hunie a Jisas, “Melu ko si lio saie uri liꞌoa aaela nge aamu toꞌohuu eena. Aana a Ebraham e mae oto, na oto ahutana mo propet kire mani mae mango. Taꞌe iꞌoe o ko si unue uri taꞌena nga iini ko lulu i sulie walamu, e saꞌa mae oto ooꞌoo. 
JHN.8.53	?﻿Ohe o loꞌongaꞌinie uri iꞌoe o paine liutaa aana weuwaka a Ebraham? Ingeie, e mae oto na ahutana mo propet kire mae oto noꞌone. ?﻿Oto o ko loꞌongaꞌinie uri iꞌoe a tei eena?”
JHN.8.54	Oto a Jisas ko aalamire uuri, “Mala uri ne kei haꞌamanikuluꞌaau mola maraaku, nga mei loꞌongaꞌinge haꞌike aana manikuluꞌanga ineu ngeena. Taꞌe iini nge ko haꞌamanikuluꞌaau oto Aamaku, iini nge omu ko unue oto uri ingeie God iꞌomu. 
JHN.8.55	Iꞌomu hule aana omu kaꞌa saie ike, taꞌe ineu haꞌalaa nou sai diana aana. Oto mala ne ke unue uri nou kaꞌa saie ike, nge ne kei neꞌi iinoni eero-eero noꞌone mala iꞌomu eena. !﻿Taꞌe haꞌike! Nou sai diana aana taane, na no ko lulu i sulie walana. 
JHN.8.56	Weuwaka a Ebraham e sae-sae diana aana e loꞌongaꞌinie kei leesie pongiku. Oto e leesieu taane, na e tohungei saemango oto hiitoꞌo.”
JHN.8.57	Oto mo naꞌohai mwane mo Jiu ngeena, ko teꞌuri loꞌu hunie a Jisas, “Iꞌoe hule aana nga lime aawalai helisi e kaꞌa mango ue aamu. ?﻿Oto o ko si unue uri o leesie a Ebraham oto wau i naꞌo? !﻿Aaii!”
JHN.8.58	Oto a Jisas e teꞌuri hunire, “No ko unue oto huniꞌomu uri, a Ebraham e si hute, na ineu, nou iiꞌo oto.”
JHN.8.59	Oto kire soꞌo hau huni uuꞌi maesie, taꞌe a Jisas e liu mumuni mola mwaanire, e si lae oto mwaanie Nume Maaꞌi Peine.
JHN.9.1	A Jisas e lae-lae, na ko leesie mwane e hute na e ulu oto. 
JHN.9.2	Oto mo pwaarongoisuli ingeie ko dolosi aana uuri, “?﻿Haꞌa-uusuli, a tei ni e oorahaꞌaala kaꞌu nge e asuie a mwane ie e hute na e ulu oto uuri ie? ?﻿Ohe e hute urine i tehulaꞌana mo oorahaꞌaanga ingeie maraana, wa i tehulaꞌana mo oorahaꞌaanga e ro mauꞌana ingeie?”
JHN.9.3	A Jisas e aalamire oto ko teꞌuri, “Ulunge ingeie ngeena, kaꞌa ike i tehulaꞌana nga mei oorahaꞌaanga ingeie maraana wa uri e ro mauꞌana ingeie. E ulu urine hunie uri haataꞌinilana nanamanga a God ke lae maholo haꞌa-uurilana kei lae. 
JHN.9.4	Maholo kolu ko mau-meuri ue e urihana mola e dai-dengi ue, na kolu sai esu oto nana iini e uusungeꞌinieu mei. Taꞌe aana maholo kei rodo oto, na nga iini e saꞌa asu ike loꞌu. 
JHN.9.5	Maholo nou iiꞌo ue mai laona walumalau, ineu oto raa-raa hunie walumalau.”
JHN.9.6	A Jisas e ere mango urine, e si ngisu i mwakano na ko esuie mei pwii-pwii aana ho ngisu ngeena. Oto e aalohaꞌinie mei pwii-pwii ngeena i maana a mwaena, 
JHN.9.7	ko si unue hunie uuri, “O ke lae hodalie maamu i laona lama i Saeloam.” (Neꞌisaenga aana mei wala aana ere-erenga mo Jiu “Saeloam” ngeena nge “Uusungeꞌinie.”) Oto a mwaena e lae, e hodalie maana e si eelihoꞌi poi, na ko lio-lio oto.
JHN.9.8	Oto mwala e iiꞌo karaꞌinie aana hanue ingeie na mo iini e talei lee-leesie kaꞌu aana e susuke toꞌoha holaꞌinaꞌo, kire ko dolosi heiliu aada uuri, “?﻿Uri mwane nge e talei susuke toꞌoha ni oto ie?”
JHN.9.9	Nga mo iini kire ko unue uuri, “Ingeie ni otona.”
JHN.9.9	Taꞌe ngaeta mo iini kire ko unue loꞌu uuri, “!﻿Haꞌike! Ingeie haꞌike, taꞌe e lio mola mala ingeie.”
JHN.9.9	Oto a mwaena maraana ko unue uuri, “Ineu kaꞌu oto mwane nge nou susuke oto i naꞌo ngeena.”
JHN.9.10	Oto kire ko dolosi aana uuri, “?﻿Nga taa nge e da o ko lio-lio loꞌu ngeena?”
JHN.9.11	A mwaena e aalamire, oto ko teꞌuri, “Mwane satana a Jisas e da mei pwii-pwii, oto e aalohie maaku aana, e si unue hunieu uri ne ke lai hodalie maaku i Saeloam. Oto nou lae, nou hoda maa mango mola, na no ko lio-lio oto loꞌu.”
JHN.9.12	Oto kire ko dolosi aana a mwaena uuri, “?﻿Ingeie oto i tei?”
JHN.9.12	E aalamire uuri, “Nou kaꞌa saie oto.”
JHN.9.13	Oto kire toolea mwane nge e ulu keꞌu ngeena i saana mo Parise. 
JHN.9.14	Na hai dinge nge a Jisas e da mei pwii-pwii na e tahanie maana mwane e ulu ngeena aana, Dinge Maaꞌi Mo Jiu ni ngeena. 
JHN.9.15	Oto mo Parise ko dolosi loꞌu aana mwaena mala mwala nge kire holaꞌi dolosi keꞌu aana uri nga taa ni e da maana nge ko lio-lio oto loꞌu.
JHN.9.15	Oto e unue hunire uuri, “E aalohie maaku aana mei pwii-pwii, oto nou hodalie maaku nge no ko lio-lio oto loꞌu ie.”
JHN.9.16	Oto ngaeta mo Parise ko teꞌuri, “Mwane nge e asuie mei ola ienini, e kaꞌa uure ike aana God, kaꞌu e kaꞌa kinetaꞌinie ike haꞌatolanga aana Dinge Maaꞌi.”
JHN.9.16	Taꞌe ngaeta mo iini ko unue uuri, “Iinoni oorahaꞌaala e saꞌa asuie ike mo huꞌi-huꞌite mala ienini,” Oto mei oopanga ko reu i matolada mo Jiu i tehulaꞌana mo wala ienini.
JHN.9.17	Oto mo Parise kire heꞌi dolosi loꞌu aana a mwaena uuri, “?﻿Haꞌalaa e tahanie maamu urine, oto iꞌoe, nga taa nge o kei unue aana a mwane ngeena?”
JHN.9.17	Oto a mwaena e aalamire uuri, “Ingeie nga propet.”
JHN.9.18	Taꞌe mo naꞌohai mwane aana mo Jiu ngeena kaꞌa sare hiiwalaimoli ike aana uri a mwane ngeena e ulu-ulu keꞌu, na ko lio oto loꞌu. Oto kire haro soie loꞌu aamana na nikana, 
JHN.9.19	na kire dolosi aadarue uuri, “?﻿A kalemoreꞌi ni ie? ?﻿Uri ingeie ni more unue e hute na e ulu oto? ?﻿Oto nga taa nge e da ko lio-lio oto loꞌu ngeena?”
JHN.9.20	Oto aamana na nikana mwaena e aala, na kirerue ko teꞌuri, “Mere saie uri mwane kalemereꞌi ni ie, na mere saie uri e hute na e ulu oto. 
JHN.9.21	Taꞌe mere kaꞌa saie ike uri nga taa e da nge ko lio-lio oto loꞌu ie, wa mere ke saie uri a tei ni e tahanie maana. Omu ke dolosi mola aana. Ingeie e rato oto hunie ke aala maraana.” 
JHN.9.22	Aamana na nikana kirerue ere urine, aena aana kirerue maꞌuteꞌinie mo naꞌohai mwane aana mo Jiu. Aana kire unue oto uri nga iini ko hiiwalaimoli aana a Jisas uri ingeie a Kraes, kire kei neꞌie i sinaha mwaanie nume ni palo-palo mo Jiu. 
JHN.9.23	Aena mei olana nge aamana na nikana kirerue unue uuri, “E rato oto. Omu ke dolosi mola aana.”
JHN.9.24	Oto kire ko heꞌi soie loꞌu mwane nge e ulu keꞌu ngeena mai saada, na kire ko teꞌuri hunie, “O ke ere toꞌohuu mola huni haꞌamanikuluꞌaa God, na mwaanie o eero loꞌu. Aana iꞌemeelu, melu saie uri a mwane ngeena, ingeie iinoni oorahaꞌaala.”
JHN.9.25	Oto a mwaena ko aalamire uuri, “Nou kaꞌa saie ike uri ingeie nga mwane oorahaꞌaala wa haꞌike. Taꞌa-taꞌa leu mola nou saie, nge uri nou ulu keꞌu, na ie no ko lio-lio oto loꞌu.”
JHN.9.26	Oto kire ko dolosi loꞌu aana a mwaena uuri, “?﻿E uaꞌo? ?﻿E tahanie maamu uri taa?”
JHN.9.27	A mwaena e aalamire oto ko teꞌuri, “Nou unue kaꞌu oto huniꞌomu, taꞌe omu kaꞌa sare rongo hunieu. ?﻿E ue nge omu ko sare rongoa uri ne ke ladoa loꞌu nga taa e raune? ?﻿Ohe omu ko sare neꞌi pwaarongoisuli ingeie loꞌu noꞌone?”
JHN.9.28	Oto kire ko si tohungei ere aaelasie na kire ko unue loꞌu uuri, “Iꞌoe oto ngaeta pwaarongoisuli a mwane aaela ngeena, taꞌe iꞌemeelu, melu ko lulu i sulie a Mosis, propet paine iꞌemeelu. 
JHN.9.29	Kie mani saie uri a God e ere toꞌohuu hunie a Mosis, taꞌe a mwane aaela ngeena, na hule aana melu kaꞌa saie ike uri e uure i tei.”
JHN.9.30	Oto a mwaena e aalamire ko teꞌuri, “!﻿Aana e urine na mei ola ni pangataꞌinge! Omu kaꞌa saie ike uri e uure i tei, taꞌe ingeie nge iini e tahanie maaku. 
JHN.9.31	Kie mani saie uri a God e kaꞌa sai rongo ike hunie kira oorahaꞌaala, taꞌe e sai rongo mola hunie mo iini kire manataꞌinie a God na ko deu i sulie saena. 
JHN.9.32	Uure oto mai i aehotalana walumalau, nga iini e kaꞌa rongoa ike ue nga taꞌa-taꞌa iinoni ke tahanie maana nga iini e hute na e ulu oto. 
JHN.9.33	Mala uri mwane nge e tahanie maaku ie ke suꞌuri uure mai mwaanie a God, haꞌalaa e saꞌa roroꞌa ni esuie ike nga mei ola urine.”
JHN.9.34	Oto kire aalamie na kire ko teꞌuri hunie, “!﻿Iꞌoe o hute, na o oorahaꞌaa oto! ?﻿Uri o ko sare haꞌa-uusuliꞌemeelu?” Oto kire si aasie i sinaha mwaanie nume ni palo-palo.
JHN.9.35	Maholo a Jisas e rongoa uri kire aasie mwane nge e tahanie maana i sinaha, oto e lae loꞌohie na ko dolosi aana uuri, “?﻿Uri o hiiwalaimoli taane aana a Kale Ni Iinoni?”
JHN.9.36	Oto a mwaena e aalamie uuri, “?﻿A tei ni ingeie, Poro paine? O ke unue oodoieu hunie ne ke hiiwalaimoli aana.”
JHN.9.37	Oto a Jisas ko teꞌuri hunie, “O leesie kaꞌu oto, na ingeie kaꞌu oto ko ere-ere peꞌiꞌo ie.”
JHN.9.38	Oto a mwaena e si teꞌuri, “!﻿Nou hiiwalaimoli oto aamu, Poro paine!” Oto e pouruuru i naꞌona a Jisas, na ko palo-paloa oto.
JHN.9.39	Na a Jisas e teꞌuri, “Nou lae mai laona walumalau ie hunie uri tohungei iiꞌonga mo iinoni ke haadaꞌi. Mo iini e ulu aana kire kaꞌa lio saie ike walaimolinge i sulie a God, ne kei da uri kire ke lio-lio loꞌu. Na mo iini kire ko eero mola uri kire lio saie walaimolinge i sulie a God, ne kei haataꞌinie mola uri ikire mo iini e ulu.”
JHN.9.40	Ngaeta mo Parise nge kire uure wau karaꞌinie kire rongoa a Jisas e ere urine, oto kire ko dolosi aana uuri, “?﻿Uri o ko unue uri iꞌemeelu ni melu ulu?”
JHN.9.41	Oto a Jisas ko teꞌuri hunire, “Mala uri omu ke ulu toꞌohuu aena aana omu kaꞌa rongo saie ike walaimolinge, nge haꞌalaa omu kaꞌa roroꞌa ike aana oorahaꞌaa. Taꞌe aana omu ko unu-unue uri omu ko lio-lio mola na uri omu saie walaimolinge, ngeena omu roroꞌa aana oorahaꞌaanga iꞌomu.”
JHN.10.1	Oto a Jisas ko heꞌi unue loꞌu uuri, “No ko unue oto huniꞌomu uri iinoni nge e kaꞌa sili ike i sulie maa aana para ni sipu taꞌe ko hane mola aana nga leu aaopa, ingeie iinoni peli-peli na iini horo-horo. 
JHN.10.2	Taꞌe tohungei kakalihe hunie mo sipu, ingeie oto ko sili mola i sulie maa aana para. 
JHN.10.3	Na mwane nge ko kakalie maai para ko tahanie maa talana tohungei kakalihe. Oto tohungei kakalihe ko soie mo sipu ingeie aana satada, na kire rongo saie walana na kire ko lae oto mai saana. Oto a kakalihe ko si haꞌatalaire i sinaha takoie leu nge hahalisi kohi huni ngeue e iiꞌo aana. 
JHN.10.4	Maholo ko haꞌa-iisitaangaꞌinie ahutana mo sipu ingeie, nge ko si naꞌoda. Na mo sipu ingeie ko lulu i sulie, aena aana kire rongo saie walana. 
JHN.10.5	Mala uri nga iinoni aaopa kei lae mai saana mo sipu kire saꞌa roroꞌa ni lulu i sulie ike, taꞌe kire kei tehi mola mwaanie aena aana kire kaꞌa rongo saie ike walana.”
JHN.10.6	A Jisas e unue mei aalahuunge ie hunire, taꞌe kire kaꞌa saie ike uri nga taa ni ko sare unue hunire. 
JHN.10.7	Oto a Jisas ko heꞌi teꞌuri loꞌu, “No ko unue oto toꞌohuu huniꞌomu, ineu oto domana maa hunie mo sipu. 
JHN.10.8	Ahutana mo iini kire holaꞌi lae mai i naꞌoku nge kire unue uri ikire mo kakali sipu, ikire mwala peli-peli na mwala horo-horo mola. Oto mo sipu kaꞌa rongo ike hunire. 
JHN.10.9	Ineu oto domana maa nge mo sipu ko liu-liu aana, aana kire ko sili mei i laona para hunie kire ke iiꞌo sapemawa, na kire ko iisi-iisitaa loꞌu huni lae i loꞌohi ngeulaa. Oto e urine loꞌu eeku, aana iini ko liu i seeku haꞌalaa haꞌa-uurilana ko lae, na kei oodoie mo ola diana huni peꞌie maurihaꞌana. 
JHN.10.10	Iinoni peli-peli ko lae mola mai huni peli na huni horo na huni waelie mola nga mo ola. Ineu, nou lae mai uri hunie kire ke hele aana maurihe huu, maurihe nge nga mei ola diana e kaꞌa aiꞌaa ike mwaanie.
JHN.10.11	“Ineu oto a kakalihe diana, iini e mwaꞌe-mwaꞌe ni mae honotana mo sipu. 
JHN.10.12	Iinoni euꞌesu nge ko hele waaite mola huni lio i sulie mo sipu, e aaopa mwaanie a kakalihe iini e toꞌo aana oto mo sipu. Maholo iinoni euꞌesu ko leesie wawaulo ko lae mai, oto ko tehi mola mwaanie mo sipu. Oto wawaulo ngeena ko si polahiꞌi na kire ko tatanga hailiu oto. 
JHN.10.13	Iinoni euꞌesu ngeena ko tehi mola urine, aena aana ko esu uei waaite mola, na e kaꞌa tohungei manata diana ike hunie mo sipu.
JHN.10.14+JHN.10.15	“Ineu oto a kakalihe diana. Mala oto a Mamaꞌa e saieu na ineu nou saie a Mamaꞌa, e urine noꞌone mola mala ineu, nou saie mo sipu ineu, na ikire, kire saieu. Na nou mwaꞌe-mwaꞌe oto ni mae honotani. 
JHN.10.16	Nou toꞌo aana taane ngaeta mo sipu na ikire haꞌike ue i laona para ni sipu ineu. Taꞌe ne kei haro tooleꞌi taane ue mai hunie kire ke iiꞌo peꞌie mo iini kire iiꞌo oto i laona para. Kire kei haro neꞌie taꞌa-taꞌa hakaa ni sipu mola, na ineu oto taꞌa-taꞌa kakalihe nge kire sai rongo hunie. 
JHN.10.17	A Mamaꞌa e manata diana hunieu, aena aana nou mwaꞌe-mwaꞌe ni toliꞌaasie maurihaꞌaku hunie uri ne ke si hele aalihoꞌi loꞌu aana. 
JHN.10.18	Nga iini kaꞌa taꞌaasie ike maurihaꞌaku mwaanieu. Ineu, nou toliꞌaasie mola maraaku. Nou toꞌo aana nanamanga huni toliꞌaasie mola maraaku, na nou toꞌo aana nanamanga noꞌone huni tola aalihoꞌi loꞌu aana. Na nga taa Aamaku e unue mei ola ne kei esuie ni otona.”
JHN.10.19	Oto mei oopanga ko reu loꞌu i matolada mo naꞌohai mwane mo Jiu i tehulaꞌana mo wala ienini. 
JHN.10.20	Mo iini hunge aada ko unue uuri, “!﻿Liꞌoa aaela nge aana! !﻿A mwaena ko tohungei hero-hero oto! ?﻿Aana e ue omu ko rongo hunie?”
JHN.10.21	Taꞌe ngaeta mo iini aada ko teꞌuri, “Iinoni liꞌoa aaela aana, e saꞌa unue ike mo ola urini. ?﻿Na uri liꞌoa aaela e saꞌa tahanie ike maana mwala e ulu? !﻿Haꞌike oto ooꞌoo!”
JHN.10.22	Oto aana mo waro-waro wawai ni iihiꞌure, e hule oto aana maholo hunie Houlaa Ni Haꞌamaaꞌilana Nume Maaꞌi Peine i Jerusalem. 
JHN.10.23	A Jisas ingeie i laona lolata aana Nume Maaꞌi Peine, na ko liu aana Leu Ni Haa-haanaku a Solomon Inemauri. 
JHN.10.24	Oto ngaeta mo naꞌohai mwane mo Jiu kire lae mai loko ahuie a Jisas, kire ko si dodolosi aana uuri, “?﻿Melu kei maaꞌoohi tewa uri taa, i naꞌona o kei unu haadaꞌi aana oodoiꞌemeelu uri iꞌoe a tei? Mala uri iꞌoe a Kraes toꞌohuu, o ke unue oto oodoiꞌemeelu.”
JHN.10.25	Oto a Jisas ko aalamire uuri, “Nou unue kaꞌu oto huniꞌomu, taꞌe omu kaꞌa sare hiiwalaimoli ike aaku. Mo huꞌi-huꞌite nge no ko esuiꞌi aana satana Aamaku, kire haataꞌinie taane oto uri ineu a tei. 
JHN.10.26	Taꞌe omu saꞌa hiiwalaimoli ike aaku aena aana iꞌomu nga mo sipu ineu haꞌike. 
JHN.10.27	Mo sipu ineu kire rongo saie walaku, na kire ko lulu i sulieu. Nou sai diana aada, 
JHN.10.28	na no ko niie maurihe huu hunire, oto kire saꞌa aiꞌaa oto ooꞌoo. Nga iini e kaꞌa sai leuꞌi ike noꞌone mwaanie nimeku. 
JHN.10.29	Aamaku e niiꞌi hunieu, na ingeie e paine liutaa aana loꞌu taꞌena nga iini. Oto nga iini e saꞌa roroꞌa ni leuꞌi ike mwaanie nimana a Mamaꞌa. 
JHN.10.30	Iꞌemereꞌi a Mamaꞌa taꞌa-taꞌa iinoni mola.”
JHN.10.31	Oto mo naꞌohai mwane ngeena kire ko si soꞌo hau loꞌu huni uuꞌi maesie a Jisas.
JHN.10.32	Oto a Jisas ko teꞌuri hunire, “Mo huꞌi-huꞌite diana oto hunge nou haataꞌiniꞌi eemiu uure mwaanie a Mamaꞌa. ?﻿Oto iini uri taa aani nge omu ko sare horoꞌieu haahie?”
JHN.10.33	Oto mo mwaena kire aalamie uuri, “Melu kaꞌa sare uuꞌi maesiꞌo ike haahie mo ola ngeena, taꞌe haahie o ko ere mwakataꞌinie a God. !﻿Iꞌoe iinoni mola mala iꞌemeelu, taꞌe o ko si sare dau oto mala uri iꞌoe a God!”
JHN.10.34	A Jisas e aalamire oto ko teꞌuri, “Uusulana e lae i laona mo Uusu-uusu Maaꞌi iꞌomu uri a God e unue hunie ngaeta mo naꞌohai mwane oto i naꞌo uuri, 
JHN.10.35	Kolu meni saie kaꞌu uri walu ola mo Uusu-uusu Maaꞌi e ere i suliꞌi, mo ola toꞌohuu. Na mo iinoni nge walana a God e hule aada wau i naꞌo, a God e haaraꞌinire uri ikire mo god.
JHN.10.36	?﻿Oto e ue omu ko si unue uri no ko ere mwakataꞌinie a God aana nou unue uuri, ‘Ineu a Kalena God.’? Ineu kaꞌu oto iini a God e lio hilisieu na e uusungeꞌinieu mei. 
JHN.10.37	Mala uri nou kaꞌa asuie mo esunge Aamaku, nge omu ke suꞌuri hiiwalaimoli eeku. 
JHN.10.38	Taꞌe mala uri no ko esuie taane mo esunge Aamaku, nge e malisine uri omu ke hiiwalaimoli aana mo ola no ko esuiꞌi, maꞌalana omu kaꞌa hiiwalaimoli ike aana walaku. I leune nge omu kei sai diana aana uri a Mamaꞌa taane i lalo aaku, na ineu i lalo aana a Mamaꞌa.”
JHN.10.39	Oto kire ko eriꞌapasie loꞌu kire ke tapolie, taꞌe e liu mola i matolada, e si lae mwaanire.
JHN.10.40	Oto a Jisas e si aatoholo aalihoꞌi loꞌu aana wai i Jodan hunie leu nge a Jon e loto maaꞌi keꞌu aana, na e si oꞌoꞌo wau i leune. 
JHN.10.41	Mwala oto hunge kire lae mai saana, na kire ko unue uuri, “A Jon e kaꞌa asuie ike nga mo huꞌi-huꞌite taꞌe ahutana mo ola e unuꞌi i sulie a mwane ie, kire toꞌohuu oto.” 
JHN.10.42	Na mwala hunge i leune kire si hiiwalaimoli aana a Jisas.
JHN.11.1+JHN.11.2	Oto nga mwane satana a Lasaros e oꞌoꞌo peꞌie e ro keni eesine, a Meri na a Maata, aana ngaeta huilume satana i Betani aana poꞌo ni henue i Jiudia karaꞌinie huilume paine i Jerusalem. A Meri ienini, ingeie nge keni e huie aeꞌaena a Jisas aana rumu e tohungei wesu diana, na e hulo aꞌate aana aeꞌaena aana iihune pwaune. Oto a Lasaros ngeena ko mweri, 
JHN.11.3	na e ro mwaasine keni kirerue hai uusungeꞌi hunie a Jisas uuri, “Poro paine, iini o manata diana hunie ko mweri.”
JHN.11.4	Maholo a Jisas e rongo urine, e si teꞌuri, “Mwaringe ngeena kaꞌa ola ike hunie a Lasaros ke maesie, taꞌe ko reu urine huni haataꞌinie manikuluhaꞌana God na huni haꞌamanikuluꞌaa a Kalena.”
JHN.11.5	A Jisas e manata diana hunie a Maata na keni eesine a Meri, na mwane aasiderue a Lasaros, 
JHN.11.6	oto aena urine, maholo e rongoa uri a Lasaros ko mweri, e si heꞌi iiꞌo loꞌu e ro hai dinge wau i leune.
JHN.11.7	Oto purihaꞌana, ko si unue hunie mo pwaarongoisuli uuri, “Kolu ke aalihoꞌi loꞌu hunie poꞌo ni henue i Jiudia.”
JHN.11.8	Oto mo pwaarongoisuli ko aalamie a Jisas uuri, “Haꞌa-uusuli, mo naꞌohai mwane mo Jiu oto wau na hule aana kire ko eriꞌapasie uri kire ke uuꞌi maesiꞌo aani heu mola aana mo dinge e si mango haona. ?﻿Oto uri o ko sare aalihoꞌi loꞌu taꞌau i saada?”
JHN.11.9	Oto a Jisas ko si teꞌuri hunire, “Mwaanie omu meꞌu-meꞌu, aana maholo haꞌike ue hunie sato ke suu ni ngeena. A Mamaꞌa e holosie maholo ineu huni esu nana, mala e holosie noꞌone uri ke dai-dengi hunie aawalai maholoi sato mwana rue suli dinge. Oto kira tei ko walo liu maholo e dai-dengi ue, kire saꞌa tataro ike. 
JHN.11.10	Taꞌe a tei ko walo liu aana rodo, e sai tataro mola aena aana nga mei ola hunie ke raa talana haꞌike.”
JHN.11.11	A Jisas e ere mango urine, e si teꞌuri loꞌu hunire, “Malahukaelu a Lasaros ko maꞌahu eelisuu oto, na no ko lae oto huni haꞌalioa.”
JHN.11.12	Oto mo pwaarongoisuli ko aalamie uuri, “Mala uri ko maꞌahu oto, Poro paine, nge e haataꞌinie uri ko aehota awaa oto.” 
JHN.11.13	Loꞌongaꞌinge a Jisas aana e ere urine, uri a Lasaros e mae oto, taꞌe ikire mo pwaarongoisuli kire loꞌongaꞌinie uri ko ere i sulie maꞌahunge mola toꞌohuu.
JHN.11.14	Oto a Jisas ko si unu tahangaꞌinie oodoire uuri, “A Lasaros e mae oto. 
JHN.11.15	Taꞌe no ko ilenimwaꞌe mola uri nou kaꞌa iiꞌo ike i saana, aena aana nga taa ko reu ienini kei peꞌiꞌomu hunie omu ke hiiwalaimoli eeku. Oto kolu ke lae oto i saana.”
JHN.11.16	Oto a Tomas, nge ingeie ngaeta iini aana e ro iu, e si teꞌuri hunie mo pwaarongoisuli oana, “Kolu ke lae oto noꞌone peꞌie a Haꞌa-uusuli hunie kolu ke mae tararuru oto peꞌie.”
JHN.11.17	Maholo a Jisas e hule taꞌau i Betani e si rongoa uri kire haitoli aana a Lasaros e hai hei dinge e mango oto. 
JHN.11.18	I Betani e kaꞌa haꞌataulie ike i Jerusalem, ola mala e oolu kilomita mola, 
JHN.11.19	na mwala hunge aana mo naꞌohai uluhe ni iinoni ikire mo Jiu, kire lae noꞌone mai leune i saana Meri na a Maata, huni iiꞌo haꞌasusurerue i purine aasiderue e mae.
JHN.11.20	Maholo a Maata e rongoa uri a Jisas ko lae mai, e si iisitaa honosie, taꞌe a Meri e oore mola hai nume. 
JHN.11.21	Oto a Maata ko teꞌuri hunie a Jisas, “Poro paine, mala uri o ke iiꞌo i leu, haꞌalaa aasiku e kaꞌa mae ike. 
JHN.11.22	Taꞌe nou saie taane uri maꞌalana e urine, na nga taa o kei sukaa aana a God, kei niie mola huniꞌo.”
JHN.11.23	Oto a Jisas e unue hunie a Maata uuri, “Aasimu kei taꞌelaꞌi na kei meuri oto loꞌu.”
JHN.11.24	A Maata e aalamie a Jisas oto ko teꞌuri, “Nou saie taane uri kei taꞌelaꞌi na kei meuri loꞌu aana dinge ooreta.”
JHN.11.25	Oto a Jisas e si teꞌuri hunie, “Ineu oto iini e sai taꞌelaꞌinie mo iini kire mae oto, na ineu oto aahuꞌine maurihe. Iini ko hiiwalaimoli eeku, maꞌalana e mae oto, taꞌe kei heꞌi taꞌelaꞌi loꞌu. 
JHN.11.26	Na taꞌena nga iini e mauri ue na e hiiwalaimoli eeku, e saꞌa heꞌi mae loꞌu. ?﻿Uri o hiiwalaimoli taane urine?”
JHN.11.27	Oto a Maata e aalamie ko teꞌuri hunie, “Iau, Poro paine, nou hiiwalaimoli aana uri iꞌoe oto a Kraes, Kalena God nge a God e uusungeꞌinie mai huni haꞌa-uurie walumalau.”
JHN.11.28	Na maholo a Maata e ere mango urine, e si eelihoꞌi ko lai haꞌarongoa a Meri keni eesine mola mwa-mwanoto uuri, “A Haꞌa-uusuli e hule oto na ko dodolosi ohiꞌo.” 
JHN.11.29	Maholo a Meri e rongo urine, oto e tolana taꞌelaꞌi na ko lae oto i saana. 
JHN.11.30	A Jisas e kaꞌa hule ike ue mai laona huilume, taꞌe ingeie ue poꞌoi sinaha aana leu a Maata e lai oodoie aana. 
JHN.11.31	Maholona na mo uluhe ni Jiu ngeena, nge kire iiꞌo peꞌie a Meri huni haꞌasusue, ikire ue hai nume. Oto maholo kire leesie mola a Meri e taꞌelaꞌi na ko iisitaa oto lau-leu, kire si meni lulu i sulie aana kire unue ko lai ngara i saana kilipweꞌu.
JHN.11.32	Taꞌe a Meri e lae mola i saana leu nge a Jisas aana. Maholo e leesie a Jisas oto e si pouruuru i naꞌona, na ko teꞌuri hunie, “Poro paine, mala uri o ke iiꞌo i leu haꞌalaa aasiku e kaꞌa mae ike.”
JHN.11.33	A Jisas e leesie a Meri ko ngara na mwala peꞌie noꞌone urine, nge saena e si makaka oto aana saehuunge. 
JHN.11.34	Oto ko si dolosi aada uuri, “?﻿Omu heitolingeꞌinie i tei?”
JHN.11.34	Na kire aalamie uuri, “Lae mai na o ke leesie, Poro paine.”
JHN.11.35	Oto a Jisas ko ngara ni saehuunge, 
JHN.11.36	na maholo kire leesie urine mo Jiu kire ko teꞌuri, “!﻿Leesie kaꞌu! A Jisas e tohungei manata diana hunie a mwane ngeena.”
JHN.11.37	Taꞌe ngaeta mo iini aada ko teꞌuri, “A mwane ie kaꞌu e tahanie maana mwane e ulu. ?﻿Oto e ue kaꞌu e kaꞌa uure honosie a Lasaros mwaanie e mae?”
JHN.11.38	Oto a Jisas e hule aana kilipweꞌu, na saena e si makaka oto loꞌu. Kilipweꞌu ngeena nga hahale, na hau oto paine kire honoa maa aana. 
JHN.11.39	Oto a Jisas ko teꞌuri, “Omu ke taꞌaasie kaꞌu hau ngeena.”
JHN.11.39	A Maata, keni eesine mwane e mae ngeena ko aalamie uuri, “Poro paine, e hai hei dinge oto ko mango aana ienini, na ko kesu oto ni ngeena.”
JHN.11.40	Oto a Jisas ko teꞌuri hunie a Maata, “O ke hiiwalaimoli mola, aana nou unue kaꞌu oto huniꞌo uri o ko hiiwalaimoli haꞌalaa, o ke si leesie manikuluhaꞌana a God.”
JHN.11.41	Kire taꞌaasie hau ngeena mwaanie maana kilipweꞌu, oto a Jisas e lio i lengi ko si teꞌuri, “Mamaꞌa, no ko paalaheꞌo haahie o ko rorongo hunie aarengaꞌinge ineu. 
JHN.11.42	Nou saie taane uri o ko rorongo hunieu taraureꞌi, taꞌe i tehulaꞌana mwala ienini nge no ko unue walu ola ie uri hunie kire ke hiiwalaimoli aana uri iꞌoe oto o uusungeꞌinieu mei.”
JHN.11.43	Purine e aarengaꞌi mango urine, e si soi peine uuri, “!﻿Lasaros, o ke iisitaa mai!”
JHN.11.44	Oto a Lasaros, iini e mae kaꞌu, e si iisitaa mai, na mo sala kire uloa aani ikire ue haahie mo kiꞌine na mo aeꞌaena, na leu haahie maana.
JHN.11.44	Oto a Jisas ko si unue hunire uuri, “Omu ke luhesie mo sala mwaanie sapena, na omu ke toliꞌaasie ke lae-lae.”
JHN.11.45	Oto mo iini hunge aana mo Jiu e lae mai saana Meri kire leesie walu ola nge a Jisas e asuiꞌi ngeena, kire si hiiwalaimoli aana. 
JHN.11.46	Taꞌe ngaeta mo iini aada kire ooli i saana mo Parise na kire haꞌarongora aana nga taa nge a Jisas e asuie.
JHN.11.47	Oto mo naꞌohai pris peꞌie mo Parise kire lokoa mwala lei-lei, kire ko si dodolosi uuri, “?﻿Kolu kei ue eena? A mwane ie ko haataꞌinie mo tolimaa nanama aana ko esuie mo huꞌi-huꞌite hunge oto mala iini ie. 
JHN.11.48	Mala uri kolu kei toliꞌaasie ke lae mola peꞌi esuie walu ola urini, ahutana mwala kei meni hiiwalaimoli oto aana, na kire kei sare asuie ke neꞌi inemauri ikie oolisie inemauri ni Rom. Oto mo Rom kei ooho honosikie, na kire kei lae oto mai oho aasie Nume Maaꞌi Peine ikie, na kire kei horo suuheꞌinie oto ahutaka mo Jiu eena.”
JHN.11.49	Aana halisi ngeena, Naꞌohana Mo Naꞌohai Pris satana a Kaiapas. Oto a Kaiapas e si teꞌuri hunire, “!﻿Omu tohungei puꞌosasu oto hiitoꞌo! 
JHN.11.50	Omu kaꞌa lio saie ike uri e lae otoi diana hunie nga taꞌa-taꞌa iini ke mae mola honotana mwala mwaanie uri ahutana mwala ko meni mae.”
JHN.11.51	A Kaiapas e kaꞌa loꞌongaꞌinie leune mola tohune. Taꞌe aana ingeie mone Naꞌohana Mo Naꞌohai Pris aana halisine, oto a God e da uri ke holaꞌi unu tahangaꞌinie uri a Jisas kei mae honotana mwala ni Jiu. 
JHN.11.52	Na e kaꞌa ike mola honotana mo Jiu hahaiteli, taꞌe huni lokoa ahutana mo iinoni a God nge kire iiꞌo tatanga i laona walumalau hunie kire ke neꞌie taꞌa-taꞌa iinoni. 
JHN.11.53	Oto uure aana maholo nge a Kaiapas e ere urine, kire si aehota oalaꞌi huni horo maesie a Jisas.
JHN.11.54	Aena urine, a Jisas e kaꞌa lae-lae haadaꞌi ike loꞌu i matolana mo henue nge mo mwane paine mo Jiu kire sai leesie. Oto e uure mola mwaanie leune na e lae mola karaꞌinie hanuesala aana huilume i Ifrim. Na e iiꞌo oto i leune peꞌie mo pwaarongoisuli ingeie.
JHN.11.55	Oto maholo ko karaꞌinie oto Houlaa Ni Liumwaanie ikire mo Jiu, mo iini hunge aana mo henue hailiu kire hanetaa taꞌau i Jerusalem i naꞌona Houlaa Ni Liumwaanie hunie haꞌarereꞌalada i sulie mo Haꞌatolanga a Mosis. 
JHN.11.56	Oto mwala ngeena kire ko si lio-lio hunie a Jisas. Na maholo kire loko oto taꞌau i laona lolata aana Nume Maaꞌi Peine, kire ko si dodolosi heiliu aada uuri, “?﻿Ohe kei lae taane mai aana houlaa? ?﻿Wa omu ko loꞌo-loꞌongaꞌi uri taa?”
JHN.11.57	Taꞌe mo naꞌohai pris na mo Parise kire niie oto haꞌatolanga uri mala nga iini ko saie leu a Jisas e iiꞌo aana, nge ke haꞌarongora hunie uri kire ke tapolie.
JHN.12.1	E oono hai dinge ue i naꞌona Houlaa Ni Liumwaanie, a Jisas e lae oto hunie i Betani, huilume a Lasaros mwane nge a Jisas e taꞌea kaꞌu mwaanie maenga. 
JHN.12.2	Oto i leune kire haꞌalie hunie kele ngauhe huni haꞌamaꞌu aana. A Maata nge ko raretaꞌinire, na a Lasaros noꞌone ngaeta iini aana mwala e ngau peꞌie a Jisas aana maholona. 
JHN.12.3	Oto a Meri e si hele aana ho ateꞌa aani rumu nge e tohungei wesu mangoni. Ho ateꞌa ngeena e hele aana e ro kao-kao aani rumu, na holitana e tohungei peine. Oto e toolea na ko huie e ro aeꞌaena a Jisas aana, na ko hulo aꞌate aana e ro aeꞌaena loꞌu aana iihune pwaune. Oto nume ngeena e si honu aana wasuhaꞌana ho rumu ngeena, na e lae otoi wesu mangoni hiitoꞌo.
JHN.12.4	Oto a Jiudas Iskariot, ngaeta iini aana mo pwaarongoisuli a Jisas na iini oto kei pweloa, ko si upwesie na ko teꞌuri, 
JHN.12.5	“?﻿Aana e ue kaꞌu haꞌaholingeꞌinilana ho rumu ie e kaꞌa lae mola, na mei toꞌoha niilana ke lae mola hunie kira maitale? !﻿A keine ko si waetaꞌinie mola waaitana nga mwane auꞌesu hunie halisi leku!” 
JHN.12.6	A Jiudas e talei ere kaꞌu urine, taꞌe hule aana ingeie e kaꞌa neꞌi-neꞌisae ike aana mo iinoni meitale. E ere urine mola i sulie ingeie iinoni peli-peli. Mwaꞌii toꞌoha mo pwaarongoisuli mone aana, oto ko talei deu mala saena mola aana.
JHN.12.7	Oto a Jisas ko si teꞌuri, “!﻿Ei! !﻿Suꞌuri kotahie kaꞌu! E loo-loohaꞌinie kaꞌu ho rumu ngeena hunie ke dau aakau eeku loosie kire kei heitolingeꞌinieu ni ngeena. 
JHN.12.8	Kira maitale kei oꞌoꞌo taane ue peꞌiꞌomu tarau, taꞌe ineu, nou saꞌa iiꞌo ike loꞌu peꞌiꞌomu.”
JHN.12.9	Mwala oto hunge aana mo Jiu kire rongoa uri a Jisas ingeie i Betani, oto kire lae wau i leune. Kire kaꞌa lae ike mola wau i tehulaꞌana a Jisas maraana, taꞌe huni leesie noꞌone a Lasaros, iini nge a Jisas e taꞌea kaꞌu mwaanie maenga. 
JHN.12.10	Oto mo naꞌohai pris kire si oalaꞌi huni horo maesie a Lasaros noꞌone peꞌie a Jisas, 
JHN.12.11	aena aana mwala oto hunge ko aehota huni eeliꞌu oto mwaanire na kire ko hiiwalaimoli mola aana a Jisas i tehulaꞌana a Lasaros.
JHN.12.12	Oto hai dinge loꞌu mola i sulie, mwala oto hunge nge kire hule aana Houlaa Ni Liumwaanie ngeena, kire rongoa uri a Jisas ko lae mai hunie i Jerusalem. 
JHN.12.13	Kire si toolea mo sasarai ei na kire ko lae mwaanie huilume ngeena huni lae taꞌau honosie peꞌi soinge uuri, “!﻿Lahea God! A God ke haꞌadianaꞌaa iini ko lae mai nunuhaꞌana satana. !﻿A God ke haꞌadianaꞌaa inemauri ikie mo Israel!”
JHN.12.14	Oto a Jisas e toolea kalei dongki, e si taꞌe i lengine oto mala uusulana e lae uuri, 
JHN.12.16	Holaꞌinaꞌo, mo pwaarongoisuli a Jisas kire kaꞌa sai diana aana ike neꞌisaenga aana walu ola ngeena. Taꞌe maholo haꞌamanikuluꞌalana a Jisas e lae aana a God e taꞌelaꞌinie mwaanie maenga, nge kire ko si aamasitoꞌo aana uri uusulana mo olana e lae taane i sulie, na uri kire asuiꞌi taane oto hunie.
JHN.12.17	Mwala oto hunge nge kire iiꞌo peꞌie a Jisas maholo e soie a Lasaros mwaanie kilipweꞌu na e taꞌea mwaanie maenga, kire ko lae peꞌi tarohaꞌinie nga taa a Jisas e asuie ngeena. 
JHN.12.18	Aena aana mei olana noꞌone nge mwala hunge kire lae taꞌau honosie, aana kire rongoa e asuie mei huꞌi-huꞌite peꞌie tolimaa ienini. 
JHN.12.19	Oto mo Parise ko si ere hunire maraada uuri, “!﻿Lio kaꞌu! Walu ola kolu ko euꞌesuiꞌi honosie a mwane ngeena e kaꞌa oa oto hunikolu. !﻿Ahutana walumalau ko lulu i sulie oto!”
JHN.12.20	Ngaeta mo iinoni ni Krik noꞌone kire lae taꞌau i Jerusalem peꞌie mo Jiu huni paloa God aana maholo hunie houlaa ngeena. 
JHN.12.21	Oto kire lae i saana a Pilip, mwane aana huilume i Betsaeda hao i laona poꞌo ni henue i Kalili, na kire ko teꞌuri hunie, “Poro paine, melu ko sare leesie a Jisas.” 
JHN.12.22	A Pilip e haꞌarongoa a Andru, oto kirerue ko si meni lai haꞌarongoa a Jisas.
JHN.12.23	Oto a Jisas e aalamirerue ko teꞌuri, “Maholoi sato e hule oto, uri hunie haꞌamanikuluꞌalana a Kale Ni Iinoni kei lae. 
JHN.12.24	No ko unue oto toꞌohuu huniꞌomu uri mala uri o ko hele-helesie mola ho litei ola na o kaꞌa hasie, nge kei oꞌoꞌo maraana oto mola urine aana e saꞌa hungu ike loꞌu. Taꞌe mala uri o ko hesie i laona mwakano, nge ke si hungu aani hue-huei ola oto loꞌu hiitoꞌo. 
JHN.12.25	Na mo iinoni kire urihana mola mo litei ola ngeena, aana iinoni nge ko mana-manata diana mola hunie mauringe ingeie maraana, nge kei deu tekelaꞌinie mola maurihaꞌana. Taꞌe iini nge e kaꞌa neꞌisae paine aana mauringe ingeie mai leu i laona walumalau, nge kei deu oodoie maurihe huu. 
JHN.12.26	Taꞌena nga iini ko sare asu nekue, nge ke lulu i sulieu oto, uri hunie iini euꞌesu ineu ke iiꞌo oto peꞌieu aana leu no ko iiꞌo aana. Na nga iini ko esu nekue, nge a Aamaku ke si haꞌapainaꞌaa i maana mwala.
JHN.12.27	“Saeku ko lae otoi hiꞌe ni ienini, hule aana nou kaꞌa saie oto nga taa ne kei unue. ?﻿Uri ne ke unue hunie a Mamaꞌa ke suꞌuri toliꞌaasie mei ola e hiꞌe ie ke rau eeku? !﻿Haꞌike! Aena aana mei ola nou lae mone oto mai hunie ni ngeena, uri hunie ne ke liu i laona sapesalunge ie. 
JHN.12.28	!﻿Mamaꞌa, o ke haꞌamanikuluꞌaa satamu!”
JHN.12.28	Oto mei wala e loho mai uure i Lengi uuri, “Nou hahuꞌei haꞌamanikuluꞌaa oto, na ne kei heꞌi haꞌamanikuluꞌaa loꞌu.”
JHN.12.29	Oto mwala hunge e uure-uure wau i leune kire rongoa mei walana, kire ko si unue mola uri lou-lou ko hoka, taꞌe ngaeta mo iini loꞌu ko unue uuri, “!﻿Nga ensel e ere peꞌie ni ngeena!”
JHN.12.30	Oto a Jisas e teꞌuri, “Mei wala ie e kaꞌa loho ike mai huni peꞌieu, taꞌe ola huni peꞌiꞌomu ni ngeena. 
JHN.12.31	Maholo e hule oto ie hunie a God kei leie walumalau, na ke oohe aasie a Satan, iini ko aalaha haahie walumalau. 
JHN.12.32	Na ineu, maholo kire kei taꞌeau i lengi mwaanie mwakano peꞌie hai ei, ne ke si toolea mai taꞌena nga iinoni i seeku.” 
JHN.12.33	A Jisas e ere urine, uri huni haataꞌinie kei mae i lengine poꞌu-poꞌu.
JHN.12.34	Oto mwala hunge ngeena ko si aalamie uuri, “Emi rongoa oto aana mo Uusu-uusu Maaꞌi uri a Kraes kei iiꞌo huu. ?﻿Oto e ue nge o ko si unue uri kire kei taꞌea a Kale Ni Iinoni peꞌie hai ei huni horo maesie? ?﻿Haꞌalaa a Kale Ni Iinoni ngeena, ingeie a tei eena?”
JHN.12.35	Oto a Jisas ko si teꞌuri hunire, “Raa-raa kei iiꞌo haꞌawali mola ue peꞌiꞌomu huni haꞌasinelie saemiu. Oto omu ke norutoꞌo mola aana, na omu ke lae-lae maholo raa-raa e iiꞌo ue i matolamiu, mwaanie e rodo honosiꞌomu i sulie tala. Aana iini ko lae-lae i laona rodohono, e kaꞌa saie ike uri ko lae i tei. 
JHN.12.36	Omu ke hiiwalaimoli aana raa-raa maholo ingeie ue peꞌiꞌomu, hunie uri omu ke neꞌi kale ni raa-raa oto.” A Jisas e unue walu ola ienini mango, ko si lae mumuni mwaanire.
JHN.12.37	A Jisas e talei esuie kaꞌu mo huꞌi-huꞌite hunge huni haataꞌinie mo tolimaa i naꞌona mwala, taꞌe kire kaꞌa sare hiiwalaimoli ike mola aana. 
JHN.12.38	Oto e oa oto mala a Propet Aesaea e unue uuri, 
JHN.12.39	Na aana ngaeta leu loꞌu a Aesaea e ere luhesie aana e ue kaꞌu mwala kaꞌa sai hiiwalaimoli ike, aana a God e unue noꞌone hunie a Aesaea uuri, 
JHN.12.41	A Aesaea e unue walu olana, aana e leesie manikuluhaꞌana a Jisas na e ere oto i sulie.
JHN.12.42	Maꞌalana ahutana mwala kire kaꞌa hiiwalaimoli ike, taꞌe mo iini hunge aana mo naꞌohai mwane mo Jiu kire hiiwalaimoli taane aana a Jisas. Taꞌe kire kaꞌa sare unu tahangaꞌinie ike uri kire hiiwalaimoli, mwaanie uri mo Parise kire uure honosire mwaanie mo nume ni palo-palo mo Jiu. 
JHN.12.43	Kire maꞌu urine aana kire saetoꞌo aana mo iinoni ke lahera, liutaa aana kire saetoꞌo aana uri a God ke lahera.
JHN.12.44	Oto a Jisas e si ere paine uuri, “A tei nge ko hiiwalaimoli eeku, e kaꞌa hiiwalaimoli ike mola aaku, taꞌe noꞌone aana iini e uusungeꞌinieu mei. 
JHN.12.45	A tei ko leesieu, ko leesie noꞌone iini e uusungeꞌinieu mei. 
JHN.12.46	Ineu nou lae mai mala raa-raa i laona walumalau, hunie uri taꞌena nga iini ko hiiwalaimoli eeku, ke suꞌuri iiꞌo i laona rodohono.
JHN.12.47	“Na taꞌena nga iini ko rongoa walaku, taꞌe e kaꞌa lulu i suliꞌi ike, ineu nou saꞌa leie ike aana maholo ie. Aana nou kaꞌa lae ike mai ie huni leie mo iinoni aana walumalau, taꞌe huni haꞌa-uurie walumalau. 
JHN.12.48	Nga mei ola huni leie mo iinoni e iiꞌo taane. Mo iini kire kaꞌa sare hiiwalaimoli eeku, na kire kaꞌa sare rongo hunie walaku, nge mo wala nge no ko unu-unuꞌi ngeena, kire ke si lei mae aana mwala urine aana dinge ooreta. 
JHN.12.49	Walaku mei ola toꞌohuu ni ngeena, aena aana walu ola nou haꞌa-haꞌa-uusuli eeni, kaꞌa mo ola ike mola ineu maraaku. A Mamaꞌa, iini e uusungeꞌinieu mei, nge ni e unue hunieu nga taa ni unue, na huni haꞌa-uusuli aana. 
JHN.12.50	Na nou saie uri nga taa e unue e sai toolea mo iinoni takoie maurihe huu. Oto nga taa no ko unu-unue, nga taa nge a Mamaꞌa e unue hunieu uri ne ke unu haadaꞌi aana ni otona.”
JHN.13.1	Oto mola i naꞌona Houlaa Ni Liumwaanie, a Jisas e manataꞌinie uri e hule oto aana maholo hunie ke hoꞌalaꞌi mwaanie walumalau ie, na ke ooli i saana Aamana. A Jisas e manata diana oto tarau hunie mo iini ingeie nge kire ko lulu i sulie mai welumalau, na e hahuꞌei manata diana hunire lai hule oto aana ooretalana.
JHN.13.2	Oto e hule aana maholo a Jisas na mo pwaarongoisuli ingeie kire ko ngeu i seulehi, taꞌe a Pwelu Eero-eero e pwani neꞌie oto mei neꞌisaenga ni pweloa a Jisas i saena a Jiudas Iskariot, kalena Saemon.
JHN.13.3	A Jisas e manataꞌinie oto uri Aamana e toliꞌaasie ahutana walu ola mango oto i laona nimana. Na e saie noꞌone uri e uure mai mwaanie a God, na uri ko eelihoꞌi loꞌu takoie a God. 
JHN.13.4	Oto e taꞌelaꞌi mwaanie leu nge kire ko ngeu aana, e si taꞌaasie toꞌoni tetewa ingeie, na e hele aana maamango, oto ko hoꞌosie i denumana. 
JHN.13.5	Oto e huie mei wei i laona nime, ko si aehota hodalie aeꞌaena mo pwaarongoisuli ingeie na ko maamango aꞌate aana aeꞌaeda aana maamango nge e hoꞌosie i denumana.
JHN.13.6	Na maholo e lae mai hule aana a Saemon Pita, a Pita ko si teꞌuri hunie, “!﻿Haꞌike eena, Poro paine! ?﻿Uri iꞌoe, mwane paine o ko sare hodalie aeꞌaeku?”
JHN.13.7	A Jisas e aalamie, oto ko teꞌuri, “Oto molana o kaꞌa lio saie ike nga taa no ko esuie, taꞌe aana nga maholo o ke si lio saie taane.”
JHN.13.8	Oto a Pita ko teꞌuri hunie, “!﻿O saꞌa roroꞌa hodalie ike aeꞌaeku oto ooꞌoo!”
JHN.13.8	A Jisas e aalamie a Pita, oto ko teꞌuri, “Mala uri nou kaꞌa hodalie oto e ro aeꞌaemu, iꞌoe nga pwaarongoisuli ineu haꞌike loꞌu.”
JHN.13.9	Oto a Saemon Pita ko si teꞌuri hunie, “Ko urine, Poro paine, nge o ke suꞌuri hodalie mola e ro aeꞌaeku, taꞌe o ke hodalie noꞌone e ro kiꞌiku na pwauku.”
JHN.13.10	A Jisas e aalamie, oto ko teꞌuri, “Iini e loto ahu oto, sapena e rereꞌa oto. Maholo ko lae hailiu, nge e ro aeꞌaena mola ke si hodaliꞌi loꞌu na e rereꞌa taꞌingelu oto loꞌu. Iꞌomu, saemiu e rereꞌa mango oto, taꞌe ahutemiu haꞌike.” 
JHN.13.11	A Jisas e saie oto a tei kei pweloa, na aena urine e si unue uuri, “Ahutemiu omu kaꞌa mani rereꞌa ike.”
JHN.13.12	Oto maholo e hodalie aeꞌaeda mango, e si hoꞌosie loꞌu toꞌoni tetewa ingeie, na ko lai iiꞌo loꞌu i aano aana leu kire ko ngeu aana. I leune a Jisas ko si teꞌuri, “?﻿Uri omu saie taane mei ola nge nou si esuie huniꞌomu ie? 
JHN.13.13	Omu ko sasaieu aana ‘Haꞌa-uusuli’ na ‘Aalaha,’ na e toꞌohuu oto, aena aana ineu nou urine oto. 
JHN.13.14	Oto ineu, Aalaha iꞌomu na Haꞌa-uusuli iꞌomu, nou si haꞌamwai-mweiꞌaau huni hodalie oto aeꞌaemiu. Oto iꞌomu, omu ke hoda-hodalie aeꞌaemiu heiliu noꞌone urine. 
JHN.13.15	Aana nga taa nou esuie ienini e neꞌie oto nga haꞌamalanga huniꞌomu, hunie omu ke haimaanie tolahaku, na omu ke haꞌamwai-mweiꞌaꞌomu mola hunie omu ke peꞌi-peꞌiꞌomu heiliu. 
JHN.13.16	No ko unue toꞌohuu oto huniꞌomu uri nga koni-konihe e kaꞌa paine ike loꞌu liutaa aana Aalaha ingeie, wa hurulaꞌaa ke liutaa aana iini e uusungeꞌinie. 
JHN.13.17	Omu saie oto walu ola ienini, oto omu ke asuiꞌi. Aana a God kei haꞌadianaꞌaꞌomu haahiꞌi.”
JHN.13.18	Oto a Jisas e heꞌi unue loꞌu uuri, “Taꞌe nou kaꞌa ere ike i sulie ahutemiu eena, aana nou saie mola mo iini nou lio hilisire. Taꞌe Uusu-uusu Maaꞌi nge e unue uuri, 
JHN.13.19	Oto no ko holaꞌi unue oto nga taa kei reu oodoiꞌomu, hunie uri ko si reu na omu ke hiiwalaimoli aana uri ineu oto nou iiꞌo huu.
JHN.13.20	No ko unue oto huniꞌomu uri a tei ko tekuhie nga iini no ko uusungeꞌinie wau, nge ko tekuhieu noꞌone oto. Na a tei ko tekuhieu, ko tekuhie noꞌone iini e uusungeꞌinieu mei.”
JHN.13.21	Oto i purine a Jisas e ere mango urine, saena ko si hiꞌe, na ko ere haadaꞌi oto uuri, “No ko unue oto toꞌohuu huniꞌomu uri nga iini hikemiu oto kei pweloau.”
JHN.13.22	Oto mo pwaarongoisuli ko si toꞌomaaire hailiu aana kire kaꞌa saie ike iini a Jisas ko ere i sulie. 
JHN.13.23	Na ngaeta iini aana mo pwaarongoisuli, iini nge a Jisas e manata diana hiitoꞌo hunie, e iiꞌo mola i sulie a Jisas. 
JHN.13.24	Oto a Saemon Pita e salohie aana kiꞌine na ko unue uuri, “O ke dolosi kaꞌu aana. ?﻿A tei ni ko ere-ere oalana?”
JHN.13.25	Oto pwaarongoisuli ngeena e ada karaꞌinie a Jisas, ko si dolosi uuri, “?﻿Poro paine, a tei mwane ni ngeena?”
JHN.13.26	A Jisas e aalamie ko si teꞌuri, “Iini nge ne kei toongaꞌinie mei bred i laona nime na ne kei niie hunie, a mwaena otona.” Oto e da mei bred, ko toongaꞌinie i laona nime, ko si niie hunie a Jiudas Iskariot, kalena a Saemon. 
JHN.13.27	Oto mola i purine a Jiudas e hele aana mei bred ngeena mango, a Pwelu Eero-eero e si sili i lalo aana.
JHN.13.27	Oto a Jisas ko si teꞌuri hunie, “Nga taa o ko sare asuie, o ke asuie oto lau-leu.” 
JHN.13.28	Nga taꞌa-taꞌa iini hikana mwala ko ngeu ngeena na e kaꞌa saie loꞌu uri aena nga mei taa nge a Jisas e ere urine hunie a Jiudas aana. 
JHN.13.29	Ngaeta mo iini aana mo pwaarongoisuli kire loꞌongaꞌinie e ere urine aena aana a Jiudas mone ko lio i sulie mei toꞌoha ikire, oto ohe a Jisas e unue hunie uri ke lai holie nga mo ola kire saetoꞌo aani hunie houlaa, wa huni niie nga mo ola hunie kira maitale. 
JHN.13.30	A Jiudas e hele aana mola mei bred nge a Jisas e niie hunie, oto e tolana iisitaa oto i sinaha. Na e rodo oto.
JHN.13.31	Oto i purine a Jiudas e iisitaa, a Jisas ko si teꞌuri, “Oto molana a God kei haataꞌinie manikuluhaꞌaku a Kale Ni Iinoni, na lio sailana manikuluhaꞌana a God kei lae oto noꞌone aana nga taa ineu a Kale Ni Iinoni ne kei esuie. 
JHN.13.32	Na aana ne kei haataꞌinie nanamanga na manikuluhaꞌana a God, nge a God ke si haataꞌinie manikuluhaꞌaku a Kale noꞌone, na kei esuie oto molana.
JHN.13.33	“Maeni mwela ineu, nou saꞌa iiꞌo tewa ike loꞌu peꞌiꞌomu. E saꞌa tewa oto, na omu kei tola haitaleau, taꞌe omu saꞌa oodoieu ike. Aana no ko unue loꞌu huniꞌomu nga taa nou unue kaꞌu hunie mo naꞌohai mwane mo Jiu, uri kire saꞌa roroꞌa ni lae ike aana leu no ko lae aana ie.
JHN.13.34	“Oto ie no ko niie haꞌatolanga haalu huniꞌomu. Omu ke manata diana huniꞌomu heiliu. Mala oto ineu, nou manata diana kaꞌu huniꞌomu, nge iꞌomu noꞌone omu ke manata diana huniꞌomu urine. 
JHN.13.35	Mala uri omu kei manata diana huniꞌomu heiliu urine, nge ahutana mwala ke si saie uri iꞌomu mo pwaarongoisuli ineu toꞌohuu.”
JHN.13.36	Oto a Saemon Pita ko si teꞌuri hunie a Jisas, “?﻿Poro paine, oto iꞌoe, o ko lae i tei?”
JHN.13.36	A Jisas e aalamie, oto ko teꞌuri, “Leu no ko lae aana ie, o saꞌa lae ike i sulieu aana oto molana, taꞌe o ke si lae taane i sulieu aana nga maholo.”
JHN.13.37	Oto a Pita ko dolosi aana uuri, “?﻿Poro paine, e ue kaꞌu nou kaꞌa sai lae peꞌiꞌo oto molana? !﻿Nou mwaꞌe-mwaꞌe mola huni mae honotamu!”
JHN.13.38	Oto a Jisas e aalamie, ko teꞌuri, “?﻿Uri o mwaꞌe-mwaꞌe taane toꞌohuu huni mae honotaku? No ko unue toꞌohuu oto huniꞌo uri i naꞌona kue kei ngara i rodo siꞌiri, o kei saronai taateingeꞌinieu haꞌa-oolu uri o kaꞌa manataꞌinieu ike.”
JHN.14.1	Oto a Jisas ko si heꞌi teꞌuri loꞌu hunie mo pwaarongoisuli ingeie, “Omu ke suꞌuri totolahiꞌe. Omu ke hiiwalaimoli aana a God, na omu ke hiiwalaimoli noꞌone aaku. 
JHN.14.2	Mo leu ni iiꞌo aani kire hunge mola aana nume Aamaku. Mala uri nga mo ola urine haꞌike, haꞌalaa nou kaꞌa unue ike leune huniꞌomu. Taꞌe leune e toꞌohuu oto, na ie no ko lae oto i deu aakau aana nga leu talamiu. 
JHN.14.3	Na i purine no ko lae i deu aakau aana nga leu talamiu, ne kei heꞌi ooli loꞌu mei, hunie uri omu ke iiꞌo peꞌieu aana leu ne kei iiꞌo aana. 
JHN.14.4	Iꞌomu, omu saie mola tala takoie leu no ko lae aana.”
JHN.14.5	Oto a Tomas ko teꞌuri hunie a Jisas, “Poro paine, melu kaꞌa manataꞌinie ike leu o ko lae aana. ?﻿Haꞌalaa melu ke si saie tala hunie uri taa eena?”
JHN.14.6	A Jisas e aalamie oto ko teꞌuri, “Ineu oto tala, na walaimolinge, na maurihe. Nga tala aaopa hunie nga iini ke lae loꞌu i sulie takoie a Mamaꞌa haꞌike, taꞌe ko liu i seeku haꞌalaa. 
JHN.14.7	Oto aana omu sai diana aaku, nge omu saie oto noꞌone Aamaku eena. Na omu sai diana aana taane oto, na omu leesie oto.”
JHN.14.8	Oto a Pilip ko teꞌuri hunie a Jisas, “Poro paine, o ke haataꞌinie mola a Mamaꞌa aameelu na e kohi oto.”
JHN.14.9	Oto a Jisas e aalamie ko teꞌuri, “!﻿Mwae! ?﻿No ko iiꞌo tewa oto peꞌiꞌomu, na uri o kaꞌa saieu ue, Pilip? A tei nge ko leesieu, e leesie a Mamaꞌa otona. ?﻿E ue o ko saetoꞌo aana ne ke haataꞌinie a Mamaꞌa loꞌu eemiu? 
JHN.14.10	?﻿Uri o kaꞌa hiiwalaimoli ike, Pilip, aana uri ineu i lalo aana a Mamaꞌa na uri a Mamaꞌa noꞌone i lalo aaku? Mo wala nou unuꞌi huniꞌomu ngeena, nou kaꞌa unuꞌi ike tohuku, taꞌe a Mamaꞌa ni e iiꞌo aaku nge ko esuie walu ola omu leesie nou esuiꞌi ngeena. 
JHN.14.11	Omu ke hiiwalaimoli mola aana no ko unue uri ineu i lalo aana a Mamaꞌa na a Mamaꞌa ingeie i lalo aaku. Wa maꞌalana omu kaꞌa hiiwalaimoli ike mola aena aana walaku, taꞌe omu ke hiiwalaimoli aana walu ola nge omu leesie nou esuiꞌi ngeena. 
JHN.14.12	No ko unue oto toꞌohuu huniꞌomu uri iini ko hiiwalaimoli eeku, e sai esuie noꞌone mola taungei esunge no ko esuie ie. Na hule aana e sai esuie mo esunge paine loꞌu liutaa aana mo iinine, aena aana no ko lae oto i saana a Mamaꞌa. 
JHN.14.13	Na mala uri omu ko sukaa nga mei ola i tehulaꞌana hiiwalaimolinge iꞌomu eeku, ne kei da mola huniꞌomu, hunie mwala ke si soi haꞌamanikuluꞌaa a God i tehulaꞌaku a Kale. 
JHN.14.14	Iau, mala omu kei sukaa nga mei ola aaku i tehulaꞌana omu norutoꞌo oto aaku, ne kei da oto urine huniꞌomu.”
JHN.14.15	Oto a Jisas e heꞌi unue loꞌu hunie mo pwaarongoisuli ingeie uuri, “Mala uri omu ko manata diana hunieu, omu ke tola i sulie mo haꞌatolanga ineu. 
JHN.14.16	Na ne kei haꞌatohu aana a Mamaꞌa, oto ingeie ke si uusungeꞌinie mai ngaeta iini huni peꞌiꞌomu na hunie ke iiꞌo susu oto peꞌiꞌomu. 
JHN.14.17	Na ingeie Liꞌoa aani walaimolinge otona. Mo iinoni aana walumalau saꞌa takuhie ike, aena aana kire saꞌa lio saie ike wa kire ke manataꞌinie. Taꞌe iꞌomu, omu manataꞌinie oto, aena aana e iiꞌo oto peꞌiꞌomu na kei iiꞌo i lalo aamiu. 
JHN.14.18	I purine ne kei lae mwaaniꞌomu, omu saꞌa iiꞌo ni reiꞌinge ike maraamiu aana ne kei eelihoꞌi taane loꞌu mei seemiu. 
JHN.14.19	E saꞌa tewa na mwala aana walumalau ie kire saꞌa leesieu loꞌu, taꞌe iꞌomu, omu kei leesieu taane loꞌu. Oto aena aana ne kei meuri loꞌu, iꞌomu noꞌone omu kei heꞌi meuri loꞌu. 
JHN.14.20	Aana hai dinge ngeena, omu ke si saie uri ineu i lalo aana a Mamaꞌa, na iꞌomu i lalo aaku, na ineu i lalo aamiu. 
JHN.14.21	A tei nge ko rongo hunie mo haꞌatolanga ineu na ko tola i suliꞌi, ingeie oto iini e manata diana hunieu. Na a tei ko manata diana hunieu, nge Aamaku kei manata diana hunie. Ineu noꞌone ne kei manata diana hunie, na ne ke si haꞌasaie aana tolahaku.”
JHN.14.22	Oto ngaeta Jiudas aaopa loꞌu mwaanie a Jiudas Iskariot, ko si teꞌuri hunie a Jisas, “?﻿Poro paine, aana e ue kaꞌu o unue uri o saꞌa haꞌasaie ike walumalau aana walu ola i suliꞌo? ?﻿E ue o ko si haꞌasaiꞌemeelu mola maraameelu?”
JHN.14.23	Oto a Jisas e aalamie ko teꞌuri, “Mala nga iini ko manata diana hunieu, nge ke tola i sulie walaku. Oto Aamaku ke si manata diana hunie, na iꞌemereꞌi Aamaku mere ke si lae mai saana huni iiꞌo susu oto peꞌie. 
JHN.14.24	Taꞌe iini nge e kaꞌa manata diana oto hunieu, e kaꞌa tola oto i sulie walaku eena. Mo wala omu ko rorongoꞌi ngeena, e kaꞌa mo loꞌongaꞌinge ike mola ineu maraaku, taꞌe kire uure mai mwaanie a Mamaꞌa iini nge e uusungeꞌinieu mei.
JHN.14.25	“No ko unue oto toꞌohuu huniꞌomu walu ola ienini maholo ineu ue mai peꞌiꞌomu i leu. 
JHN.14.26	Na iꞌemereꞌi a Mamaꞌa mere kei uusungeꞌinie mai nga iini huni peꞌiꞌomu, nge a Liꞌoa Maaꞌi eena. Ingeie ke si haꞌa-aamasitoꞌoꞌomu aana walu ola nou unuꞌi oto huniꞌomu, na ke haꞌasaiꞌomu aana ahutana mo ola ngeena. 
JHN.14.27	No ko haꞌa-oorea hanuelamanga oto huniꞌomu, na hanuelamanga ineu no ko niie oto huniꞌomu ie. Nou kaꞌa niie ike mala mwala aana walumalau ko nii-nii, taꞌe no ko nii toꞌohuu. Oto omu ke suꞌuri totolahiꞌe wa omu ke maꞌu-meꞌu.
JHN.14.28	“Omu rongoa oto aana nou unue huniꞌomu uri no ko lae oto, na ne kei heꞌi ooli loꞌu mei seemiu. Mala uri omu ko manata diana hunieu toꞌohuu, nge omu ke ile-ilenimwaꞌe mola uri no ko lae i saana Aamaku, aana ingeie e paine loꞌu liutaa aaku. 
JHN.14.29	Oto molana no ko holaꞌi unue nga taa kei reu oodoiꞌomu, hunie uri maholo kei reu, na omu ke hiiwalaimoli oto. 
JHN.14.30	Nou saꞌa iiꞌo tewa ike loꞌu peꞌiꞌomu huni ere-ere peꞌiꞌomu, aana aalaha haahie walumalau ie, a Pwelu Eero-eero, ko lae oto mai. Ingeie e kaꞌa toꞌo aana ike nga nanamanga haahieu, 
JHN.14.31	taꞌe nga taa kei reu ngeena, kei reu mola hunie walumalau ke saie uri nou manata diana hunie a Mamaꞌa. Aena leune nge no ko euꞌesuie walu ola e unuꞌi hunieu.
JHN.14.31	“!﻿Hoe! Taꞌelaꞌi, kolu ke lae oto mwaanie leu ie.”
JHN.15.1	Oto a Jisas e heꞌi unue loꞌu hunie mo pwaarongoisuli ingeie uuri, “Ineu oto ai grep toꞌohuu, na Aamaku oto iini ko esuie hohola ni grep. 
JHN.15.2	Ingeie oto ko taꞌaasie taꞌena nga sasarai ola aaku nge e kaꞌa hungu ike aani hue-huei ola. Na aana ko lio i suli diana aana hohola ingeie, nge mo sasarai ola kire ko hungu eeni hue-huei ola diana, ingeie ko si olo aasie taꞌena nga aaelanga mwaaniꞌi hunie kire ke rereꞌa na ke hungu oto loꞌu hiitoꞌo. 
JHN.15.3	Iꞌomu, omu rereꞌa mango oto, aana nga taa nge nou haꞌa-uusuliꞌomu aana. 
JHN.15.4	Omu ke iiꞌo susu oto aaku, na ineu ne kei iiꞌo susu oto noꞌone aamiu. Nga sasarai ola e saꞌa hungu ike aani hue-huei ola mola maraana, na oto e kaꞌa lado aana tohungana ai. Oto e urine loꞌu aana iꞌomu, aana omu saꞌa hungu ike aani hue-huei ola na oto omu kaꞌa iiꞌo aaku.
JHN.15.5	“Ineu oto ai grep toꞌohuu na iꞌomu oto mo sasarana. Iini ko iiꞌo susu oto aaku na ineu noꞌone aana, nge ke si hungu oto loꞌu liutaa. Aena aana aahoꞌa aaku, omu saꞌa roroꞌa ni da ike nga mei ola diana. 
JHN.15.6	Aana nga iini e kaꞌa iiꞌo susu eeku, aasilana kei lae mola mala sasarai ola aaela, oto ko nunulu mola. Na mo sasarai ola urine, kire ke soꞌokoniꞌi na aasileni ke lae mola i laona dunge hunie ke waru tetehu. 
JHN.15.7	Mala uri omu ke iiꞌo susu oto aaku na walaku ke iiꞌo susu oto aamiu, nge omu sai sukaa taꞌena nga mei ola saemiu hunie, na niilana kei lae oto huniꞌomu. 
JHN.15.8	Omu ke hungu diana huni haataꞌinie uri iꞌomu mo pwaarongoisuli ineu, na aena urine nge mwala ke si lio saie manikuluhaꞌana Aamaku.
JHN.15.9	“Ineu nou manata diana huniꞌomu oto mala a Mamaꞌa e manata diana hunieu. Omu ke iiꞌo susu oto i laona manata-diananga ineu. 
JHN.15.10	Mala omu ko tola i sulie mo haꞌatolanga ineu, haꞌalaa omu ko iiꞌo susu i laona manata-diananga ineu, mala oto ineu nou lulu i sulie mo haꞌatolanga Aamaku na nou iiꞌo i laona manata-diananga ingeie. 
JHN.15.11	No ko unue walu ola ienini huniꞌomu uri hunie omu ke toꞌo aana taꞌa-taꞌa taungei ilenimwaꞌenga nge ineu nou toꞌo aana, na uri hunie ilenimwaꞌenga iꞌomu ke paine loꞌu liutaa. 
JHN.15.12	Haꞌatolanga ineu oto ie, uri omu ke manata diana huniꞌomu heiliu, mala oto ineu nou manata diana huniꞌomu. 
JHN.15.13	Nga iini e kaꞌa haataꞌinie ike nga mei manata-diananga ke paine loꞌu liutaa aana iini ko niie maurihaꞌana hunie mo malahune. 
JHN.15.14	Na iꞌomu oto mo malahuku, mala uri omu ke dau i sulie nga taa nou unue huniꞌomu. 
JHN.15.15	Nou kaꞌa saiꞌomu ike loꞌu aana mo koni-konihe, aena aana koni-konihe e kaꞌa saie ike nga taa aalaha ingeie ko loꞌo-loꞌongaꞌinie. Taꞌe no ko saiꞌomu uri maeni malahuku, na ahutana walu ola nou rongoꞌi mwaanie Aamaku, nou haꞌarongoꞌomu oto aani. 
JHN.15.16	Iꞌomu, omu kaꞌa lio hilisieu ike, taꞌe ineu ni nou lio hilisiꞌomu. Na nou niie mei esunge ie namiu, hunie omu ke hungu eeni hue-huei ola diana nge e sai iiꞌo huu. Oto aena leune, taꞌena nga mei ola omu ko sukaa mwaanie a Mamaꞌa aena aana omu norutoꞌo aaku, a Mamaꞌa ke si niie huniꞌomu. 
JHN.15.17	Oto no ko unue loꞌu huniꞌomu uri omu ke manata diana huniꞌomu heiliu.”
JHN.15.18	Oto a Jisas e heꞌi unue loꞌu uuri, “Mala uri walumalau ko ngiduupu oto huniꞌomu, omu ke manataꞌinie uri e holaꞌi ngiduupu oto hunieu wau i naꞌo. 
JHN.15.19	Mala uri omu ke neꞌie mo iinoni aana walumalau, haꞌalaa walumalau e sai manata diana oto huniꞌomu, mala e manata diana hunie ahutana mo iini ingeie nge kire kaꞌa lae ike i sulie a God. Taꞌe aena aana omu kaꞌa uure ike aana walumalau, taꞌe nou lio hilisiꞌomu mwaanie walumalau, oto aena mei olana nge walumalau ko si ngiduupu huniꞌomu. 
JHN.15.20	Omu ke aamasitoꞌo aana mei wala nou unue kaꞌu huniꞌomu uri nga koni-konihe e kaꞌa paine ike loꞌu liutaa aana aalaha ingeie. Oto mala uri mwala aana walumalau ngeena ko teungeꞌinieu, nge kire kei teungeꞌiniꞌomu noꞌone. Mala uri kire ke tola i sulie mo haꞌatolanga ineu, haꞌalaa kire kei tola i sulie noꞌone mo haꞌatolanga iꞌomu. 
JHN.15.21	Taꞌe kire kei teungeꞌiniꞌomu mola aena aana omu ko norutoꞌo aaku, na aana kire kaꞌa saie ike iini e uusungeꞌinieu mei. 
JHN.15.22	Mala uri ne ke suꞌuri lae mai laona walumalau huni ere-ere nada, haꞌalaa mo oorahaꞌaanga ikire saꞌa iiꞌo haadaꞌi ike urine. Taꞌe maholo ienini, e aasa oto hunie nga iini kei mumunie nga mo oorahaꞌaanga ingeie. 
JHN.15.23	Nga iini ko ngiduupu hunieu, nge ko ngiduupu oto noꞌone hunie Aamaku. 
JHN.15.24	Mala uri ne ke suꞌuri lae mai esuie mo ola nge nga iini aaopa e kaꞌa asuiꞌi ue ngeena i matolada, haꞌalaa mo oorahaꞌaanga ikire saꞌa iiꞌo haadaꞌi ike urine. Taꞌe oto ie kire leesie taane mo huꞌi-huꞌite, na kire saronai ngiduupu mola ue huniꞌemereꞌi Aamaku. 
JHN.15.25	Taꞌe walu ola ienini ko reu oto urine, huni haꞌa-oaie nga taa uusulana e lae i laona mo Uusu-uusu Maaꞌi uuri, 
JHN.15.26	“Iꞌemereꞌi a Mamaꞌa mere kei uusungeꞌinie mai seemiu nga iini huni peꞌiꞌomu, na ingeie oto Liꞌoa aani walaimolinge. Maholo kei lae mai, ke si unu haadaꞌi eeku, 
JHN.15.27	na iꞌomu noꞌone omu ke unu haadaꞌi eeku oodoie mwala, aena aana omu oꞌoꞌo oto peꞌieu uure oto i aehotalana.
JHN.16.1	Nou unue oto mo ola ienini huniꞌomu mwaanie uri omu deu tekelaꞌinie hiiwalaimolinge iꞌomu. 
JHN.16.2	Aana kire kei ooheꞌomu mwaanie mo nume ni palo-palo mo Jiu, na aana maholoi sato ko lae maine, kire kei waeliꞌomu hiitoꞌo hule aana iini ko horoꞌiꞌomu kei loꞌongaꞌinie uri ko deu i sulie saena God. 
JHN.16.3	Mwala kei haꞌasapesaluꞌaꞌomu urine, aena aana kire kaꞌa manataꞌiniꞌemereꞌi ike a Mamaꞌa. 
JHN.16.4	Taꞌe no ko unue oto mo ola ienini huniꞌomu, uri hunie kire ko si lai reu eemiu na omu ke aamasitoꞌo aana uri nou haꞌapasuliꞌomu taane oto aani. Nou kaꞌa unue ike mo ola ienini huniꞌomu oto aana maholo omu aehota lulu i sulieu, aena aana ineu ue peꞌiꞌomu.”
JHN.16.5	Oto a Jisas e heꞌi unue loꞌu hunie mo pwaarongoisuli ingeie uuri, “Taꞌe ie no ko lae oto i saana iini e uusungeꞌinieu mei. Na nga iini hikemiu e kaꞌa loꞌongaꞌi ike hunie ke dolosi eeku uuri, ‘?﻿Oto iꞌoe, o ko lae i tei na kei uri taa huniꞌo aana leune?’ 
JHN.16.6	Saemiu e honu mola aani saehuunge iꞌomu maraamiu, aena aana nou unue mo ola ienini huniꞌomu. 
JHN.16.7	Taꞌe no ko unue oto huniꞌomu, e lae otoi diana huniꞌomu uri ne ke lae oto. Aana mala uri nou kaꞌa lae oto, nge iini huni peꞌiꞌomu e saꞌa lae ike mai i seemiu. Taꞌe mala no ko lae oto ie, nge ne ke si uusungeꞌinie mai i seemiu. 
JHN.16.8	Na maholo kei lae mai, nge ke si haataꞌi diana aana hunie walumalau uri kire roroꞌa aana oorahaꞌaa, na uri kire kaꞌa saie ike oodotaꞌinge, na uri a God kei saronai leire taane. 
JHN.16.9	Ingeie kei haataꞌi diana aana hunie mwala aana walumalau uri kire oorahaꞌaa kaꞌu aana kire kaꞌa sare hiiwalaimoli ike aaku. 
JHN.16.10	Na kei haataꞌi diana aana hunire uri kire kaꞌa saie ike oodotaꞌinge aana maꞌalana kire lei mae aaku, taꞌe ineu, nou iiꞌo oodotaꞌi mola na ko lae oto i saana a Mamaꞌa aana leu kire saꞌa heꞌi leesieu loꞌu. 
JHN.16.11	Na kei haataꞌi diana aada uri a God kei saronai leire taane, aana lei-maesilana aalaha aana walumalau ie e pwani lae oto.
JHN.16.12	“Mo ola hunge taane ue aaku ni unuꞌi huniꞌomu, taꞌe omu saꞌa loꞌongaꞌi susuliꞌi ike oto molana. 
JHN.16.13	Taꞌe a Liꞌoa kei haataꞌinie walaimolinge a God huniꞌomu. Maholo kei lae mai ngeena, nge ke si naꞌomiu oto i lalo aana ahutana walaimolinge uure mwaanie a God. E saꞌa ere ike mola tohune, taꞌe kei ere i sulie nga taa e rongoa, na kei unue huniꞌomu mo ola kei haro oa taane ue aana nga maholo. 
JHN.16.14	Ingeie ke si haꞌamanikuluꞌaau, aana kei haꞌarongoꞌomu aana walaimolinge ineu. 
JHN.16.15	Ahutana walaimolinge na saenanaunge na oto ahutana toꞌo-toꞌolana a Mamaꞌa mango, toꞌolaku ni otona. Oto maholo a Liꞌoa ko haꞌarongoꞌomu aana walaimolinge a God, nge ko niie mo ola ineu namiu ni ngeena.”
JHN.16.16	Oto a Jisas e heꞌi unue loꞌu uuri, “Tatahana oto omu saꞌa leesieu loꞌu, na tatahana oto loꞌu, omu kei heꞌi leesieu loꞌu.”
JHN.16.17	Oto ngaeta mo pwaarongoisuli ingeie ko si dolosi heiliu aadaelu uuri, “?﻿Nga taa ni ko unu-unue hunikolu ie uri tatahana oto kolu saꞌa leesie loꞌu, na tatahana oto loꞌu kolu kei heꞌi leesie loꞌu? ?﻿Na aana e ue kaꞌu ko unue uri kei reu urine aena aana ko lae oto i saana a Mamaꞌa? 
JHN.16.18	?﻿Nga taa ni loꞌongaꞌinge aana tatahana oto? !﻿Kolu kaꞌa saie ike nga taa ko ere i sulie!”
JHN.16.19	A Jisas e saie mola kire ko sare dolosi aana, oto ko si teꞌuri hunire, “Nou unue uri tatahana oto omu saꞌa leesieu loꞌu, na tatahana oto loꞌu omu kei heꞌi leesieu loꞌu. ?﻿Oto uri omu ko heitalengaꞌinie maraamiu aana nou ere urine? 
JHN.16.20	No ko unue oto huniꞌomu uri omu kei ngara-ngara peꞌi saehuunge, taꞌe walumalau kei ile-ilenimwaꞌe mola. Omu kei sae-saehuu taane, taꞌe saehuunge iꞌomu kei neꞌi ilenimwaꞌenga loꞌu mola. 
JHN.16.21	Maholo huꞌe e karaꞌinie oto kei meuri aana mwela, nge ko saehuu aena aana maholoi sato ni sapesalunge ingeie e hule oto. Taꞌe maholo kele mwela e hute oto, huꞌe ngeena e pulongosie oto sapesalunge ingeie, aena aana ko ilenimwaꞌe oto haahie a kalena e hute mai laona walumalau. 
JHN.16.22	Oto iꞌomu na e urine noꞌone. Omu ko saehuu oto molana, taꞌe ne kei heꞌi leesiꞌomu taane loꞌu, na saemiu ke si honu aani ilenimwaꞌenga, aana taungei ilenimwaꞌenga nge nga iini e saꞌa taꞌaasie ike loꞌu mwaaniꞌomu. 
JHN.16.23	Na aana maholona omu saꞌa dolosie ike nga mei ola aaku. No ko unue oto toꞌohuu huniꞌomu uri taꞌena nga mei ola omu ko sukaa aana a Mamaꞌa aena aana omu norutoꞌo aaku, nge kei niie oto huniꞌomu. 
JHN.16.24	Lai hule mai siꞌiri ienini, omu kaꞌa tohungei norutoꞌo aaku, nge omu kaꞌa sukaa ue nga mei ola aana Mamaꞌa. Oto omu ke suke aana Mamaꞌa, na aena aana saena hunie ilenimwaꞌenga iꞌomu ke ahu, nge ke si niie nga taa omu sukaa huniꞌomu.”
JHN.16.25	Oto a Jisas ko si teꞌuri loꞌu, “Nou ere-ere kaꞌu aani aalahuunge huniꞌomu i sulie walu ola ienini, taꞌe maholoi sato ko karaꞌini oto mai na nou saꞌa ere ike loꞌu peꞌiꞌomu aani aalahuunge. Aana maholona ne kei haataꞌi oodo-oodo mola aana a Mamaꞌa huniꞌomu. 
JHN.16.26	Oto aana maholona iꞌomu maraamiu omu ke si sukaa nga mo ola aana a Mamaꞌa aena aana omu norutoꞌo aaku. Nou kaꞌa unue ike uri ineu mola nge nou sai sukaa nga mei ola namiu aana a Mamaꞌa, taꞌe iꞌomu maraamiu omu sai suke oodo-oodo mola aana a Mamaꞌa. 
JHN.16.27	Aena aana a Mamaꞌa maraana e manata diana oto huniꞌomu, aana omu manata diana noꞌone hunieu, na omu hiiwalaimoli aana uri ineu nou uure oto mai mwaanie a God. 
JHN.16.28	Nou uure kaꞌu mei mwaanie a Mamaꞌa, nge nou si lae mai laona walumalau. Oto ie no ko hoꞌalaꞌi oto loꞌu mwaanie walumalau, na no ko lae oto i saana a Mamaꞌa.”
JHN.16.29	Oto mo pwaarongoisuli ingeie kire ko teꞌuri hunie, “Ie, o ko si ere taa eena, na o kaꞌa ere ni aalahuunge ike loꞌu. 
JHN.16.30	Melu lio saie taane oto uri iꞌoe o saie ahutana walu ola, na melu kaꞌa toꞌo aana ike nga mo dolosinge loꞌu. Aena urinena nge melu si hiiwalaimoli uri o uure oto mai mwaanie a God.”
JHN.16.31	A Jisas e aalamire, oto ko teꞌuri, “?﻿Omu hiiwalaimoli taane oto ohe eena? 
JHN.16.32	Lio kaꞌu, maholoi sato ko karaꞌini oto mai, na ingeie oto taane ie, maholo oto hunie ahutemiu omu kei meni tatanga oto mwaanieu. Nga iini ni oto e lae-lae oto takoie hanue ingeie, na taꞌe ineu mola ne ke si oore maraaku. Taꞌe nou kaꞌa oore ike taane maraaku, aena aana a Mamaꞌa taane peꞌieu. 
JHN.16.33	Nou unue oto walu ola ienini huniꞌomu, hunie uri omu ke si toꞌo aana hanuelamanga aani iiꞌonga tararuru peꞌieu. Walumalau kei haꞌasapesaluꞌaꞌomu taane, taꞌe mwaanie omu meꞌu-meꞌu. Saemiu ke mango mola, aana nou tola hehesie oto walumalau.”
JHN.17.1	Oto i purine a Jisas e ere mango urine, e si lio taꞌau i Lengi na ko aarengaꞌi uuri, “Mamaꞌa, maholoi sato e hule oto. O ke haꞌamanikuluꞌaau a Kalemu, hunie ineu a Kalemu ne ke si haꞌamanikuluꞌaꞌo loꞌu. 
JHN.17.2	Aana o niie oto mai hunieu nanamanga haahie ahutana iinoni, uri ne ke si niie maurihe huu nana mo iini o niire nakue. 
JHN.17.3	Na loꞌongaꞌinge aana maurihe huu ngeena, uri hunie mwala ke sai diana aamu, taꞌa-taꞌa God oto toꞌohuu, na uri kire ke saieu noꞌone, a Jisas Kraes, iini o uusungeꞌinie mai. 
JHN.17.4	Nou haꞌamanikuluꞌaꞌo oto mai aano i leu aana nou haꞌamangoa oto mei esunge o niie hunieu uri ne ke asuie. 
JHN.17.5	Oto ie, Mamaꞌa, o ke haꞌamanikuluꞌaau aana mei menikuluꞌanga ngeena nou toꞌo aana kaꞌu oto peꞌiꞌo i naꞌona haꞌaholalana walumalau.”
JHN.17.6	Oto a Jisas e si heꞌi aarengaꞌi loꞌu uuri, “Mamaꞌa, nou haataꞌinie oto walu ola i suliꞌo hunie mo iini o maire nakue mwaanie walumalau ie. Ikire mo iinoni iꞌoe, na o maire oto nakue. Oto kire tola oto i sulie walamu, 
JHN.17.7	na kire si saie uri taꞌena nga ola o niie hunieu e uure oto mai mwaaniꞌo toꞌohuu. 
JHN.17.8	Aana mo haꞌa-uusulinge o nii-niiꞌi hunieu, nou niiꞌi oto hunire na kire tooleꞌi oto. Kire manataꞌinie oto toꞌohuu uri nou uure mai mwaaniꞌo, na kire hiiwalaimoli oto aana uri iꞌoe o uusungeꞌinieu mei. 
JHN.17.9	Oto no ko eitanaiꞌo talada. Nou kaꞌa aitanaiꞌo ike talana mwala aana walumalau ie, taꞌe no ko eitanaiꞌo talana mo iini o maire oto nakue, aena ikire mo iini iꞌoe ni ngeena. 
JHN.17.10	Ahutana walu ola nou toꞌo aani, mo ola iꞌoe, na ahutana walu ola iꞌoe, mo ola ineu. Na i tehulaꞌana mo mwane ikure ngeena, nge mwala ke si leesie manikuluhaꞌaku. 
JHN.17.11	Ineu no ko lae oto taꞌau i seemu. Nou saꞌa iiꞌo ike loꞌu mei welumalau, taꞌe ikire haꞌalaa kire ko oꞌoꞌo ue mai welumalau. Mamaꞌa Maaꞌi, o ke kinetaꞌinire aana nanamanga iꞌoe, nanamanga nge o niie hunieu, hunie uri kire ke neꞌie nga taꞌa-taꞌa iinoni oto mala ikure. 
JHN.17.12	Maholo nou oꞌoꞌo peꞌire, nou koni diana aada aana nanamanga aana satamu, nanamanga nge o niie kaꞌu hunieu. Nou lio i suli diana aada, hule aana nga taꞌa-taꞌa iini aada e kaꞌa aiꞌaa, taꞌe taꞌa-taꞌa iini mola e adona oto ke aiꞌaa huni haꞌa-oaie mo Uusu-uusu Maaꞌi.
JHN.17.13	“Taꞌe ie no ko lae oto taꞌau i seemu, na no ko unue walu ola ienini taꞌau huniꞌo maholo ineu ue mai welumalau uri hunie saena mo mwane ienini ke honu aana ilenimwaꞌenga ineu. 
JHN.17.14	Nou nii mangoa oto mo haꞌa-uusulinge iꞌoe hunire, na walumalau e ngiduupu hunire aena aana ikire mo iinoni aana walumalau haꞌike, oto mala ineu nga iinoni aana walumalau haꞌike. 
JHN.17.15	Nou kaꞌa sukaa ike uri o ke taꞌaasire mwaanie walumalau, taꞌe hunie o ke kinetaꞌinire mwaanie iini tataꞌala, a Pwelu Eero-eero. 
JHN.17.16	Aana ikire nga mo iini haꞌike aana walumalau, oto mola mala ineu nga iinoni aana walumalau haꞌike. 
JHN.17.17	Saeku uri o ke haꞌa-uusulire aana walamu, aena aana walaimolinge ni otona, na walaimolinge ngeena e sai peꞌire hunie kire ke oopara maraada mwaanie oorahaꞌaa, na hunie kire ke iiꞌo maaꞌi mola namue. 
JHN.17.18	Mala kaꞌu ie o uusungeꞌinieu mei laona walumalau, nge no ko uusungeꞌinire oto i laona walumalau. 
JHN.17.19	Na i tehulaꞌada, nou oopaau oto huni esunge mola namue, hunie ikire noꞌone, kire ke oopara maraada mwaanie taꞌena nga oorahaꞌaa huni esunge noꞌone namue.”
JHN.17.20	Oto a Jisas e si heꞌi aarengaꞌi loꞌu uuri, “Mamaꞌa, nou kaꞌa aitanaiꞌo ike mola talana mo iini ie hahaiteli, taꞌe noꞌone talana mo iini e hiiwalaimoli eeku i tehulaꞌana mo haꞌa-uusulinge ikire. 
JHN.17.21	Oto no ko eitanaiꞌo Mamaꞌa, uri hunie kire ke mani neꞌie taꞌa-taꞌa iinoni, mala oto iꞌoe i lalo aaku na ineu i lalo aamu. No ko eitanaiꞌo uri hunie kire ke iiꞌo noꞌone i lalo aakarue, hunie walumalau ke hiiwalaimoli aana uri iꞌoe o uusungeꞌinieu mei. 
JHN.17.22	Oto mei menikuluꞌanga nge o niie hunieu, nou heꞌi niie loꞌu hunire, uri hunie kire ke neꞌie oto nga taꞌa-taꞌa iini mala oto ikure taꞌa-taꞌa iinoni. 
JHN.17.23	Iꞌoe o iiꞌo i lalo aaku, na ineu ne ke iiꞌo i lalo aada, uri hunie kire ke tohungei neꞌie oto taꞌa-taꞌa iinoni. Oto walumalau ke si lio saie uri iꞌoe ni taane o uusungeꞌinieu mei, na uri o manata diana hunire oto mala o manata diana hunieu.
JHN.17.24	“Mamaꞌa, nou saetoꞌo aana mo iini nge o maire oto nakue, kire ke iiꞌo oto peꞌieu aana leu no ko iiꞌo aana. Saeku hunie uri kire ke leesie manikuluhaꞌaku, mei menikuluꞌanga nge o niie nakue aana o manata diana hunieu oto wai naꞌona haꞌaholalana walumalau.
JHN.17.25	“Mamaꞌa, iꞌoe oto o tohungei oodotaꞌi, na maꞌalana uri walumalau e kaꞌa saiꞌo, taꞌe ineu nou saiꞌo mola, na mo iini ineu ie kire saie taane uri iꞌoe ni o uusungeꞌinieu mei. 
JHN.17.26	Nou haataꞌiniꞌo taane oto aada, na ne kei heꞌi haꞌasaire loꞌu aana walu ola i suliꞌo, hunie uri mei manata-diananga nge o manata diana hunieu aana, ke iiꞌo i lalo aada na hunie uri ineu noꞌone ne ke iiꞌo i lalo aada.”
JHN.18.1	Maholo a Jisas e aarengaꞌi mango urine, e si iisitaa peꞌie mo pwaarongoisuli ingeie na kire ko lae holosie darimwaꞌa i Kedron. Poꞌo taꞌau aana dari ngeena, nga hohola aani ei olif e iiꞌo taꞌau i leune. Oto kire ko lai sili taꞌau i laona hohola ngeena.
JHN.18.2+JHN.18.3+JHN.18.4+JHN.18.5	A Jiudas e saie mone mola leune aana kire lae-lae tarau peꞌie a Jisas aana. Oto aana a Jiudas ko pweloa Jisas hunie mo maelonga ingeie, nge e si lae i haꞌarongoa mo Parise na mo naꞌohai pris. Oto kire ko uusungeꞌinie mai pulitaa paine aani ramo mo Rom, peꞌie mo mwane ni Jiu e kakakali aana Nume Maaꞌi Peine, na a Jiudas e naꞌoda hunie leu a Jisas e iiꞌo aana. Kire lae taꞌau peꞌi laite, na peꞌi sine, na oto peꞌie walu ola huni heiseuni.
JHN.18.2+JHN.18.3+JHN.18.4+JHN.18.5	A Jisas mone e saie mola nga taa kei reu aana, ko si iisitaa honosire na ko dolosi oto aada uuri, “?﻿A tei ni nge omu ko loꞌohiena?”
JHN.18.2+JHN.18.3+JHN.18.4+JHN.18.5	Oto kire ko aalamie uuri, “A Jisas ni Nasaret.”
JHN.18.2+JHN.18.3+JHN.18.4+JHN.18.5	Oto a Jisas ko si teꞌuri hunire, “Ineu kaꞌu oto ie.” 
JHN.18.6	Maholo a Jisas e unue hunire uuri, “Ineu kaꞌu oto ie,” kire duꞌe aalihoꞌi na kire ko ladamaꞌi oto i aano.
JHN.18.7	Oto ko heꞌi dolosi loꞌu aada uuri, “?﻿A tei ni omu ko loꞌohiena?”
JHN.18.7	Kire aalamie, oto kire ko teꞌuri, “A Jisas ni Nasaret.”
JHN.18.8	Oto a Jisas ko heꞌi unue loꞌu hunire uuri, “Nou unue kaꞌu oto huniꞌomu uri ineu oto ingeie. Mala uri omu ko loꞌohieu toꞌohuu, nge omu ke toliꞌaasie mo pwaarongoisuli ineu ie kire ke lae.” 
JHN.18.9	Ko ere urine huni haꞌa-oaie mei wala nge e unue uuri, “Nou kaꞌa dau tekelaꞌinie ike nga iini hikana mo iini nge o maire nakue.”
JHN.18.10	Oto a Saemon Pita ko si darasie naihi ingeie na ko lama mousie aalinge i pwalo-pwalona a Malakas, koni-konihe a Naꞌohana Mo Naꞌohai Pris.
JHN.18.11	Oto a Jisas ko teꞌuri hunie a Pita, “O ke neꞌi eelihoꞌi aana naihi iꞌoe i talana. A Mamaꞌa ni e unue leune ke rau urine, na ne kei tola oto i sulie maꞌalana ne ke sapesalu oto uri taa.”
JHN.18.12	Oto naꞌohai ramo haahie sinolai ramo ni Rom, peꞌie ngaeta mo ramo ingeie, na mo mwane kakakali ikire mo Jiu, kire mani lae mai tapolie a Jisas na kire ko pwesue oto. 
JHN.18.13	Oto kire ko holaꞌi toolea oto i naꞌona a Anas aana ingeie repo mwane hungaona a Kaiapas, Naꞌohana Mo Naꞌohai Pris aana maholo ngeena. 
JHN.18.14	Na a Kaiapas oto iini e haꞌananaue mo naꞌohai mwane mo Jiu uri e lae otoi diana liutaa hunie nga taꞌa-taꞌa iinoni mola ke mae honotana ahutana mwala.
JHN.18.15	A Saemon Pita na ngaeta pwaarongoisuli 
JHN.18.16	Taꞌe a Pita e oore mola taꞌau i aena maa aana para poꞌoi sinaha. Oto pwaarongoisuli ngeena nge a naꞌohai pris e sai diana aana, e aalihoꞌi loꞌu poi sinaha, ko si ere peꞌie keni ko kakalie maa na ko toolea taꞌau a Pita i laona lolata. 
JHN.18.17	Oto a keine ko teꞌuri hunie a Pita, “Saꞌa mola iꞌoe ngaeta iini noꞌone aana mo pwaarongoisuli a mwane ie.”
JHN.18.17	Oto a Pita ko aalamie a keine uuri, “Ineu haꞌike.”
JHN.18.18	Maholona wawai e tohungei peine, oto mwala auꞌesu na mo mwane kakakali ngeena, kire rurue dunge aani loilohi, kire si uure kali-kelie aana kire ko rakani. Na a Pita noꞌone loꞌu peꞌire, e uure ko rarakani.
JHN.18.19	Oto aana maholona Naꞌohana Mo Naꞌohai Pris ko si dolosi aana a Jisas i sulie mo pwaarongoisuli ingeie na i sulie haꞌa-uusulinge ingeie.
JHN.18.20	A Jisas e aalamie, oto ko teꞌuri, “Nou talei ere-ere haadaꞌi keꞌu hunie ahutana walumalau. Nou haꞌa-haꞌa-uusuli keꞌu i laona mo nume ni palo-palo na i laona Nume Maaꞌi Peine, mo leu ahutana mo Jiu ko loo-loko aani. Nou kaꞌa ere-ere mumuni ike aana nga mei ola. 
JHN.18.21	?﻿E ue o ko dolosi urine aaku? O ke dolosi aana mo iini e rongoa mo haꞌa-uusulinge ineu, uri nga moi taa ni nou unu-unuꞌi hunire. Ikire, kire saie nga taa nou unu-unue.”
JHN.18.22	Na maholo e ere mango urine, oto ngaeta iini aana mo mwane kakakali nge kire uure peꞌie i leune, ko si lae mai hidelie maana a Jisas, na ko teꞌuri hunie, “?﻿Uri o malisi ni ere urine hunie Naꞌohana Mo Naꞌohai Pris?”
JHN.18.23	Oto a Jisas ko aalamie uuri, “Mala uri no ko ere takalo aana nga mei ola, o ke haataꞌinie takalonga ineu aana mwala. ?﻿Taꞌe mala uri no ko ere toꞌohuu, na e ue o ko hidelieu?”
JHN.18.24	Oto a Anas ko si uusungeꞌinie a Jisas i saana a Kaiapas, Naꞌohana Mo Naꞌohai Pris, na kire pwasue ue.
JHN.18.25	Maholo na a Saemon Pita e uure ko rarakani ue, kire ko si teꞌuri hunie, “Saꞌa mola iꞌoe ngaeta iini noꞌone aana mo pwaarongoisuli a mwane ngeena.”
JHN.18.25	Taꞌe a Pita ko taateingeꞌinie loꞌu mola, na ko teꞌuri, “Ineu haꞌike.”
JHN.18.26	Oto ngaeta iini aana mo koni-konihe a Naꞌohana Mo Naꞌohai Pris, iini e takihana mwane nge a Pita e lama mousie aalingana, ko si teꞌuri, “Saꞌa mola nou leesiꞌo noꞌone peꞌie a Jisas oto taꞌau i hohola.”
JHN.18.27	Oto a Pita ko si heꞌi taateingeꞌinie loꞌu, na kue ko tolana ngara oto.
JHN.18.28	Oto mola i waꞌalie i maahuꞌo-huꞌo, kire si toolea a Jisas mwaanie nume a Kaiapas hunie nume paine ni aalahanga mo Rom. Mo mwane paine ikire mo Jiu, kire ko haꞌahili-hili aena aana kire sare iiꞌo rereꞌa malisine Houlaa Ni Liumwaanie. Oto kire kaꞌa sare sili ike i laona nume ni aalahanga ngeena mwaanie kire waelie haꞌatolanga ikire aana kire sili i laona nume mo Aapoloa Aaopa, na urine kire loꞌuhangaꞌa oto. 
JHN.18.29	Oto a Paelat ko iisitaa taꞌau i saada i sinaha, na ko teꞌuri, “?﻿Nga mei ola aaela uri taa ni a mwane ie e asuie?”
JHN.18.30	Kire aalamie a Paelat, oto kire ko teꞌuri, “Mala uri ke suꞌuri deu aaela, haꞌalaa melu kaꞌa niie ike taꞌau i nimemu urine.”
JHN.18.31	Oto a Paelat ko si teꞌuri hunire, “Omu ke toolea, na omu ke leie maraamiu i sulie mo haꞌatolanga iꞌomu.”
JHN.18.31	Oto mo Jiu kire aalamie uuri, “Taꞌe e kaꞌa adona ike mo haꞌatolanga iꞌomu mo Rom hunie iꞌemi mo Jiu emi ke horo maesie nga iinoni i tehulaꞌana leinge iꞌemi.” 
JHN.18.32	Leune e rau urine huni haꞌa-oaie nga taa a Jisas e unue maholo e ere lalai uri kire kei horo maesie i sulie tolahana mo Rom.
JHN.18.33	Oto a Paelat e heꞌi sili eelihoꞌi loꞌu weu i nume ni aalahanga ngeena, na ko soie a Jisas, ko si dolosi aana uuri, “?﻿Uri iꞌoe ni oto inemauri mo Jiu?”
JHN.18.34	A Jisas e aalamie, oto ko teꞌuri, “?﻿Uri o ko dolosi aaku urine tohumu, wa ohe nga mwala aaopa e unueu i seemu?”
JHN.18.35	Oto a Paelat e aalamie a Jisas uuri, “?﻿Uri o ko loꞌo-loꞌongaꞌi uri ineu nga mwane ni Jiu? Mwala iꞌoe maraada na oto mo naꞌohai pris ni kire tooleꞌo mai seeku ie. ?﻿Nga taa ni o deu aaelasie?”
JHN.18.36	Oto a Jisas ko teꞌuri, “Aalahanga ineu nga ola aana walumalau ienini haꞌike. Mala uri ne ke urihana mo inemauri ni welumalau, haꞌalaa mo koni-konihe ineu kire ooho honosieu mwaanie uri mo mwane paine aana mo Jiu kire tooleau. Taꞌe haꞌike, aana aalahanga ineu e aaopa oto mwaanie i leu.”
JHN.18.37	Oto a Paelat ko si teꞌuri hunie, “!﻿Oto iꞌoe ngaeta inemauri taane!”
JHN.18.37	A Jisas e aalamie, oto ko teꞌuri, “Nge kaꞌu oto o ko unuena, uri ineu inemauri. Na aena aana aalahanga ineu ngeena mone nou hute. Na nou lae mai uri hunie ne ke toolea walaimolinge mai i laona walumalau. Taꞌena nga iini ko mwaꞌe-mwaꞌe huni lulu i sulie walaimolinge, nge e sai rongo hunie walaku.”
JHN.18.38	Oto a Paelat ko si dolosi uuri, “?﻿Nga taa ni walaimolinge?” Na e ere mango urine, e si heꞌi iisitaa loꞌu i saana mo Jiu taꞌi sinaha, na ko teꞌuri hunire, “Nou kaꞌa lio oodoie ike nga mei ola aaela aana a mwane ie. 
JHN.18.39	Taꞌe oto i sulie tolahamiu suli maholo aana Houlaa Ni Liumwaanie, nou sai luhesie nga iini huniꞌomu mwaanie nume ni hoꞌo. ?﻿Oto e ue? ?﻿Uri omu saetoꞌo aana ne ke luhesie huniꞌomu mwane ie kire haaraꞌinie aana ‘Inemauri mo Jiu?’ ”
JHN.18.40	Oto kire ko si meni tea paine mola uuri, “!﻿A mwane ie haꞌike! !﻿Taꞌe a Barabas ni melu saetoꞌo aana!” (A Barabas ie ingeie nga horopeli nge e ooho honosie mo Rom).
JHN.19.1	Oto a Paelat e si unue hunie mo ramo uri kire ke toolea a Jisas na kire ke rapusie. 
JHN.19.2	Na kire ko haꞌatoꞌonie mala inemauri huni haꞌamwasi aana. Kire asuie rorodara aani walo kau-keu, kire ko si neꞌie i pweune a Jisas, na kire ko haꞌatoꞌonie aana toꞌoni tetewa nonoroꞌa mala mo aalaha ko hoꞌo-hoꞌosiꞌi. 
JHN.19.3	Oto kire ko si haꞌa-haꞌamwasi aana uuri, “!﻿Lahea inemauri mo Jiu!” Na kire ko hide-hidelie papaline.
JHN.19.4	Mango urine a Paelat e heꞌi iisitaa loꞌu taꞌau i saada mo naꞌohai mwane ni Jiu, ko si teꞌuri hunire, “Lio kaꞌu, ne kei toolea oto poi seemiu i sinaha i leu, uri hunie omu ke saie uri nou kaꞌa lio oodoie ike nga mei ola aaela aana huni lei mae aana haahie.” 
JHN.19.5	Oto kire toolea a Jisas poi i sinaha, na e hoꞌosie oto rorodara aani walo kau-keu i pweune na e toꞌoni oto aani toꞌoni noro. Oto a Paelat ko si teꞌuri hunire, “!﻿Lio kaꞌu! !﻿A mwaena kaꞌu oto ie!”
JHN.19.6	Maholo mo naꞌohai pris na mo mwane kakakali kire leesie a Jisas, oto kire ko si tea oto paine uuri, “!﻿Horo maesie! !﻿Horo maesie i lengine poꞌu-poꞌu!”
JHN.19.6	Oto a Paelat ko teꞌuri hunire, “Iꞌomu, omu ke toolea hunie omu ke lai horo maesie i lengine poꞌu-poꞌu maraamiu, aana ineu nou kaꞌa lio oodoie ike nga mei ola ke dau huꞌisie.”
JHN.19.7	Oto mo Jiu ko aalamie a Paelat uuri, “Haꞌatolanga iꞌemeelu e unue uri e malisine oto ke mae, aana ko unue uri ingeie Kalena God.”
JHN.19.8	Maholo a Paelat e rongo urine ko si tohungei meꞌu oto hiitoꞌo. 
JHN.19.9	Oto e sili loꞌu taꞌau i nume ni aalahanga, ko si dolosi aana a Jisas uuri, “?﻿Iꞌoe, o uure mai i tei?” Taꞌe a Jisas e kaꞌa aalamie ike. 
JHN.19.10	Oto a Paelat ko heꞌi teꞌuri loꞌu hunie, “?﻿Aana e ue kaꞌu o kaꞌa sare ere ike peꞌieu? ?﻿Uri o saie taane nou toꞌo aana nanamanga huni toliꞌaasiꞌo, wa huni horo maesiꞌo i lengine poꞌu-poꞌu?”
JHN.19.11	A Jisas e aalamie, oto ko teꞌuri, “Mala uri a God ke suꞌuri niie nanamanga ngeena huniꞌo, haꞌalaa o kaꞌa toꞌo aana ike noꞌone nga nanamanga haahieu. Aena urine, iini nge e pweloau huniꞌo, oorahaꞌaanga ingeie e paine oto loꞌu liutaa.”
JHN.19.12	Maholo a Paelat e rongo urine, ko si eriꞌapasie uri ke toliꞌaasie a Jisas. Taꞌe mo Jiu ko si tea paine loꞌu mola uuri, “Mala uri o kei luhesie a mwane ngeena, iꞌoe nga malahune a inemauri peine i Rom haꞌike. Aana taꞌena nga iini ko unue maraana uri ingeie inemauri, nge ko heukama honosie a inemauri peine i Rom ni ngeena.”
JHN.19.13	Maholo a Paelat e rongoa kire ko ere urine, e si toolea a Jisas i sinaha na ko iiꞌo i aano i lengine naunekume ni leinge aana leu sailana uuri, “Leu kire hataaꞌi heu aana” na aana erenga mo Jiu uuri, “Gabata.” 
JHN.19.14	Maholona na ko karaꞌinie oto maholo sato e ngara e oono i maahuꞌo-huꞌo
JHN.19.14	Oto a Paelat ko teꞌuri hunie mo Jiu, “!﻿Inemauri iꞌomu oto ie!”
JHN.19.15	Oto kire ko si tea paine mola uuri, “!﻿Horo maesie! !﻿Horo maesie! !﻿Horo maesie i lengine poꞌu-poꞌu!”
JHN.19.15	Oto a Paelat ko dolosi aada uuri, “?﻿Uri omu saetoꞌo aana uri ne ke horo maesie inemauri iꞌomu?”
JHN.19.15	Mo naꞌohai pris e aalamie, oto kire ko teꞌuri, “Taꞌa-taꞌa inemauri mola emi toꞌo aana oto a inemauri peine i Rom.”
JHN.19.16	Oto a Paelat e si toliꞌaasie a Jisas hunire huni horo maesie i lengine poꞌu-poꞌu.
JHN.19.16	Oto mo ramo kire si toolea a Jisas, 
JHN.19.17	na kire ko deu rarahie uri ke aangaꞌinie poꞌu-poꞌu maraana, na e iisitaa taꞌau takoie leu sailana uuri, “Leu ni Rarata,” na aana erenga mo Jiu uuri, “Golgata” 
JHN.19.18	Oto kire rapu taalengasie a Jisas wau i leune i lengine poꞌu-poꞌu. Na ngaeta ro mwane loꞌu kire ko horo maesirerue i lengine mo poꞌu-poꞌu peꞌie, nga iini aana nga aapa, na a Jisas i matoladarue.
JHN.19.19	Na a Paelat e uusue mo wala uuri, 
JHN.19.20	Mwala hunge aana mo Jiu kire saaie mo wala ngeena, aena aana leu nge kire neꞌie poꞌu-poꞌu a Jisas aana, e kaꞌa haꞌataulie ike loꞌu huilume, na kire uusue aana e oolu erenga—erenga mo Jiu, na erenga mo Rom, na erenga mo Krik.
JHN.19.21	Oto mo naꞌohai pris mo Jiu ko si teꞌuri hunie a Paelat, “O ke suꞌuri uusue, ‘Inemauri mo Jiu,’ taꞌe o ke uusue mola uuri, ‘A mwane ie e unue uri ingeie inemauri mo Jiu.’ ”
JHN.19.22	A Paelat e aalamire, oto ko teꞌuri, “Nga taa nou uusue, nou uusue oto.”
JHN.19.23	Maholo mo ramo kire uie a Jisas mango i lengine poꞌu-poꞌu, oto kire ko si da mo toꞌoni ingeie, kire ko oa aana e hai aapa, nga leu ni oto nga ramo. Leu ooreta kire toolea noꞌone ngaeta toꞌoni ingeie nge nga maai teu-teurite haꞌike aana, aena aana ola kire hao haꞌileku mola aana. 
JHN.19.24	Oto kire ko si teꞌuri hunire maraada, “Kolu ke suꞌuri hakasie loꞌu, taꞌe kolu ke inie daes mola hunie, huni leesie uri a tei kei toꞌo aana.”
JHN.19.24	Leune e rau urine uri huni haꞌa-oaie Uusu-uusu Maaꞌi nge e unue uuri, 
JHN.19.25	Ngaeta mo iini kire uure karaꞌinie poꞌu-poꞌu a Jisas nge a nikana, na keni eesine a nikana, na a Meri huꞌe a Klopas, na a Meri ni Makdala. 
JHN.19.26	A Jisas e leesie a nikana na pwaarongoisuli e tohungei manata diana hunie,
JHN.19.27	Oto ko teꞌuri loꞌu hunie pwaarongoisuli ngeena, “O ke leesie, a nikemu oto ngeena.” Oto uure aana maholona, pwaarongoisuli ngeena e si toolea a Meri, nikana Jisas, na ko lio oto i sulie i nume ingeie.
JHN.19.28	Mango urine, a Jisas mone e manataꞌinie oto uri walu ola e mango tee-tee oto. Oto huni haꞌa-oaie mo Uusu-uusu Maaꞌi, nge ko si teꞌuri, “No ko maarou.” 
JHN.19.29	Na i leune kire toꞌo aana nga nime e honu aani waen ahaꞌi. Oto kire da mei loi-losi, kire ko haꞌamedoa aana waen ngeena. Kire neꞌie i ngongoꞌana mai ei, kire ko si teelaꞌinie i ngidune a Jisas. 
JHN.19.30	Maholo a Jisas e mami aahongana mei waen ahaꞌi ngeena, oto ko si teꞌuri, “E mango oto eena.” Oto e si haꞌatengo-tengoa pwaune na ko mae oto.
JHN.19.31	Oto mo naꞌohai mwane mo Jiu kire lai haꞌatohu aana a Paelat uri hunie ke toliꞌaasie mo ramo ke oie mo aeꞌaena e oolu mwane i lengine mo poꞌu-poꞌu ngeena hunie kire ke mae lau-leu, na uri kire ke oohosie mo rae aada i aano. Kire sare sukaa urine aena aana dinge talamaꞌinge ni ngeena, hai dinge huni deu aakau loosie Dinge Maaꞌi loꞌu mola i hoꞌowa. Oto kire kaꞌa saetoꞌo aana ike mo rae aana mo mwaena ke saronai oꞌoꞌo i lengine mo poꞌu-poꞌu aana Dinge Maaꞌi, aana hai dinge ngeena e tohungei maaꞌi oto liutaa. 
JHN.19.32	Oto mo ramo ko si lae mai, kire ko oie aeꞌaena eetana nga mwane, na loꞌu aeꞌaena ruana nga mwane nge kire horoꞌie peꞌie a Jisas. 
JHN.19.33	Taꞌe maholo kire lai hule aana a Jisas na kire ko leesie uri e mae oto, nge kire kaꞌa oie ike loꞌu aeꞌaena. 
JHN.19.34	Ngaeta iini aana mo ramo e otomie paparaꞌana Jisas aana noma, oto aapu na wai e tolana pwisitaa oto.
JHN.19.35	Na ineu nge no ko uusu-uusu ienini, ineu maraaku nou leesie leune e rau oto toꞌohuu, na no ko unu haꞌa-oaie uri e toꞌohuu oto. No ko ere aana walaimolinge hunie uri iꞌomu noꞌone omu ke hiiwalaimoli. 
JHN.19.36	Walu ola ienini e rau urine, uri huni haꞌa-oaie Uusu-uusu Maaꞌi uuri, 
JHN.19.37	Na ngaeta Uusu-uusu Maaꞌi e unue loꞌu uuri, 
JHN.19.38	Oto i purine walu ola ienini e haro mango, nge a Josep ni Arimatia ko si haꞌatohu aana a Paelat uri ke toolea rae aana a Jisas. A Josep ingeie nga pwaarongoisuli mumuni a Jisas, aena aana e maꞌuteꞌinie mo naꞌohai mwane ni Jiu. A Paelat e toliꞌaasie hunie a Josep, oto e si lae mai, ko toolea rae aana a Jisas. 
JHN.19.39	A Nikodimas iini nge e holaꞌi lae kaꞌu i saana Jisas aana ngaeta hai rodo, e lae noꞌone peꞌie a Josep na e toolea ola mala oolu aawalai kilo aani dango wau-wesu, mo ola huni neꞌiꞌi i sapena mo rae. 
JHN.19.40	E ro mwane ngeena kirerue toolea rae aana a Jisas oto kirerue uloa aani sala rereꞌa peꞌie mo dango wau-wesu oto mala tolahada mo Jiu hunie haitolinge. 
JHN.19.41	Na aana leu nge kire horoꞌie a Jisas aana, nga hohola wau i leune, na i laona hohola ngeena, nga kilipweꞌu haalu i leune, ola kire kaꞌa haitolingeꞌinie ue nga iini i laona. 
JHN.19.42	Oto aana sato ko karaꞌi suu hunie haꞌamangoa hai dinge ikire mo Jiu hunie dau aakau loosie Dinge Maaꞌi, nge e ro mwane ko neꞌie oto rae aana a Jisas wau i laona kilipweꞌu ngeena, aena aana e kele iiꞌo karaꞌini.
JHN.20.1	Oto i maahuꞌo-huꞌo aana eetana nga dinge i purine Dinge Maaꞌi Mo Jiu, maholo e rorodoꞌa ue, a Meri ni Makdala e lae i saana kilipweꞌu. Maholo e lae wau i hule aana kilipweꞌu, na ko leesie hau nge kire hono-honoa kilipweꞌu aana, taꞌaasilana e lae oto. 
JHN.20.2	Oto e huru, ko lae oto i saana Saemon Pita na ngaeta pwaarongoisuli loꞌu, iini nge a Jisas e manata diana hunie.
JHN.20.3	Oto a Pita na ngaeta pwaarongoisuli loꞌune, kirerue huru oto i saana kilipweꞌu. 
JHN.20.4	Na pwaarongoisuli loꞌune e huru liutaa aana a Pita, na e holaꞌi hule oto aana kilipweꞌu. 
JHN.20.5	E aongaꞌi hao i laona kilipweꞌu, na ko leesie mo sala rereꞌa kire uloa aani kire iiꞌo laku taane. Taꞌe e kaꞌa sili ike hao i laona. 
JHN.20.6	Oto a Saemon Pita e hule loꞌu hao i sulie, ko sili taraꞌasi oto i laona kilipweꞌu, na ko leesie mo sala rereꞌa kire uloa aani kire iiꞌo laku taane. 
JHN.20.7	Na e leesie noꞌone mei sala nge kire ereaꞌinie ahuie pwaune a Jisas. E kaꞌa iiꞌo ike peꞌie mo sala kire uloa aani, taꞌe e iiꞌo aaopa mola na lulungilana e lae oto. 
JHN.20.8	Oto ngaeta pwaarongoisuli loꞌune, iini nge e holaꞌi hule aana kilipweꞌu, e heꞌi sili loꞌu hao, na e leesie walu olana, ko si hiiwalaimoli uri a Jisas e taꞌelaꞌi toꞌohuu mwaanie maenga. 
JHN.20.9	Uure oto wau i naꞌo kire kaꞌa hiiwalaimoli ike aana mo Uusu-uusu Maaꞌi nge e unue uri a Kraes kei saronai taꞌelaꞌi mwaanie maenga, taꞌe aana maholona nge kire si aehota hiiwalaimoli. 
JHN.20.10	Oto e ro pwaarongoisuli ngeena kire si eelihoꞌi takoie leu kire ko oꞌoꞌo aana.
JHN.20.11	Taꞌe a Meri ni Makdala e uure mola poꞌoi sinaha aana kilipweꞌu, ko ngara-ngara. Maholo ko ngara-ngara ngeena, e aongaꞌi taꞌau i laona kilipweꞌu. 
JHN.20.12	Oto ko leesie e ro ensel kire toꞌoni rereꞌa na kire iiꞌo aana leu nge rae aana a Jisas e oꞌoꞌo aana kaꞌu, nga iini hatarie pwaulungana na ngaeta iini hatarie aaliꞌaena.
JHN.20.13	Oto kirerue ko si dolosi aana uuri, “?﻿Keine, e ue ni o ko ngara-ngara?”
JHN.20.13	A Meri e aalamirerue, oto ko teꞌuri, “Kire toolea oto aalaha ineu, na nou kaꞌa saie ike leu kire lai neꞌie aana.” 
JHN.20.14	Maholo a Meri e ere mango urine, ko si eeliꞌu na ko leesie a Jisas e uure oto i leune, taꞌe e kaꞌa saie ike uri ingeie a Jisas.
JHN.20.15	Oto a Jisas ko teꞌuri hunie, “?﻿Keine, e ue ni o ko ngara-ngara? ?﻿A tei ni o ko heitalea?”
JHN.20.15	Oto aana a Meri e loꞌongaꞌi uri ingeie mwane ko lio i sulie hohola ngeena nge kilipweꞌu e iiꞌo i laona, nge ko si teꞌuri hunie, “Poro paine, mala uri o toolea rae aana, nge o ke unue oodoieu leu o lai neꞌie aana, hunie ne ke lai toolea.”
JHN.20.16	Oto a Jisas e soie aana satana uuri, “!﻿Meri!”
JHN.20.16	A Meri e si eeliꞌu takoie na ko ere aana erenga mo Jiu uuri, “!﻿Raboni!” (Loꞌongaꞌinge aana uuri, “Haꞌa-uusuli.”)
JHN.20.17	Oto a Jisas ko si teꞌuri hunie a Meri, “Mwaanie o hele-hele aaku urine
JHN.20.18	Oto a Meri e si lae, ko lai haꞌarongoa mo pwaarongoisuli uri e leesie oto a Aalaha na ko haꞌarongora aana mo ola a Jisas e unuꞌi hunie.
JHN.20.19	Oto mola i seulehi aana eetana nga dinge i purine Dinge Maaꞌi Mo Jiu ngeena, mo pwaarongoisuli kire mani loko na kire hono honosire i nume, aana kire ko meꞌuteꞌinie mo naꞌohai mwane mo Jiu. Kire iiꞌo mola i nume urine na a Jisas e si lae mai uure i matolada, na ko teꞌuri, “Hanuelamanga ke iiꞌo peꞌiꞌomu.” 
JHN.20.20	E ere urine mango, ko si haataꞌinie e ro kiꞌine aada na paparaꞌana. Mo pwaarongoisuli ko tohungei ilenimwaꞌe oto liutaa aana kire leesie a Aalaha.
JHN.20.21	Oto a Jisas ko heꞌi teꞌuri loꞌu, “Hanuelamanga ke iiꞌo peꞌiꞌomu. No ko uusungeꞌiniꞌomu oto wau mala a Mamaꞌa e uusungeꞌinieu mei.” 
JHN.20.22	Maholo e ere urine, e si mango haahire na ko unue uuri, “Omu ke helesie a Liꞌoa Maaꞌi namiu,
JHN.20.23	na aana ingeie kei naꞌomiu, nge mala uri omu ko saeꞌaasi hunie mwala mo oorahaꞌaanga ikire, nge saeꞌaasileni ke si lae. Na mala uri omu kaꞌa saeꞌaasiꞌi hunire, nge saeꞌaasileni saꞌa lae ike.”
JHN.20.24	Ngaeta iini hikana aawalai pwaarongoisuli mwana rue, a Tomas, nge ingeie ngaeta iini aana e ro iu, e kaꞌa iiꞌo ike peꞌire aana maholo a Jisas e lae mai saada. 
JHN.20.25	Oto mo pwaarongoisuli nge a Jisas e haataꞌi aada kire haꞌarongoa uuri, “!﻿Melu leesie oto a Aalaha!”
JHN.20.25	Taꞌe a Tomas e unue mola hunire uuri, “Mala uri nou kaꞌa leesie ike talahuliꞌana mo waraꞌo i laona kiꞌine, wa ne ke neꞌie riꞌi-riꞌiku oto i talahuliꞌeni, wa ne ke neꞌie nimeku oto i laona malaka i paparaꞌana, nou saꞌa roroꞌa ni hiiwalaimoli ike.”
JHN.20.26	Oto wiki loꞌu i puri, mo pwaarongoisuli a Jisas e heꞌi ruru loꞌu i nume, na a Tomas noꞌone oto peꞌire. Mo maa kire hono maꞌutaꞌa loꞌu, taꞌe a Jisas e lae mola mai nume na e uure oto i matolada, ko si teꞌuri, “Hanuelamanga ke iiꞌo peꞌiꞌomu.” 
JHN.20.27	Na ko teꞌuri hunie a Tomas, “O ke toꞌomaaie mo kiꞌiku, na o ke neꞌie riꞌi-riꞌimu oto i laoni. Na o ke lae mai neꞌie nimemu i laona malaka i paparaꞌaku. O ke suꞌuri neꞌisae rue-ruaꞌa taꞌe o ke hiiwalaimoli mola.”
JHN.20.28	Oto a Tomas e tolana aalamie a Jisas, na ko teꞌuri, “!﻿Iꞌoe oto Aalaha ineu, na God ineu!”
JHN.20.29	Oto a Jisas ko si teꞌuri hunie, “Iꞌoe, o hiiwalaimoli eeku mola aena aana o leesieu. Taꞌe deidehie oto liutaa mo iini e kaꞌa leesieu, taꞌe kire hiiwalaimoli.”
JHN.20.30	A Jisas e asuie mo huꞌi-huꞌite oto hunge i maana mo pwaarongoisuli ingeie mala mo tolimaa uri ingeie Kalena God, taꞌe uusuleni e kaꞌa lae ike i laona uusu-uusu ie. 
JHN.20.31	Mo iini ie uusuleni e lae mola uri hunie omu ke hiiwalaimoli aana a Jisas uri ingeie a Kraes, Kalena God, na hunie omu ke manataꞌinie maurihe huu aani hiiwalaimolinge aana.
JHN.21.1	Ngaeta maholo loꞌu i puri, a Jisas e haataꞌi loꞌu maraana hunie mo pwaarongoisuli ingeie wau i reune Aasi I Kalili, 
JHN.21.2	A Saemon Pita, na a Tomas (nge ingeie ngaeta iini aana e ro iu), na a Nataniel (iini e uure aana huilume i Kena aana poꞌo ni henue i Kalili), na e ro kalena Sebedi, na ngaeta ro pwaarongoisuli loꞌu a Jisas, kire mani loko. 
JHN.21.3	Oto a Saemon Pita ko teꞌuri hunire, “Ne kei lae oto i weesi eena.”
JHN.21.3	Oto kire ko unue hunie uuri, “Oo, kolu kei meni lae oto.” Oto kire mani lae oto aana iiola, taꞌe aana hai rodona kire kaꞌa saunie ike nga ho iiꞌe.
JHN.21.4	Maholo na sato ko pwaa oto aana e dangi hoꞌowa, a Jisas e uure hao i oone, taꞌe mo pwaarongoisuli kaꞌa saie ike uri ingeie a Jisas.
JHN.21.5	Oto ko dolosi aada uuri, “?﻿E ue eena mo saanau, omu weesi taane?”
JHN.21.5	Kire aalamie uuri, “!﻿Haꞌike oto ooꞌoo!”
JHN.21.6	Oto a Jisas ko unue hunire uuri, “Omu ke aatongie loꞌu huꞌo iꞌomu i eesi aana rau iiola i pwalo-pwalo na omu kei weesi oto.”
JHN.21.6	Oto kire aatongie loꞌu huꞌo na kire kaꞌa saie oto uri kire kei weꞌi eelihoꞌi aana uri taa, aena aana e honu oto hiitoꞌo aani iiꞌe.
JHN.21.7	Oto pwaarongoisuli nge a Jisas e manata diana hunie ngeena, ko si teꞌuri hunie a Pita, “!﻿A Aalaha ni otona!”
JHN.21.7	Maholo a Pita e rongoa uri a Aalaha ni e uure hai oone ngeena, oto ko si tolana hoꞌosie loꞌu toꞌoni tetewa e taꞌaasie kaꞌu aana ko weesi, na ko pola oto i eesi huni oolo wau i saana. 
JHN.21.8	Iiola ikire ngeena e kaꞌa haꞌataulie ike i oone, ola mala lime aawalai tahanga mola. Oto mo pwaarongoisuli oana a Pita ngeena kire lae mai oone aana iiola i sulie, na kire ko weꞌinie oto huꞌo e honu aani iiꞌe.
JHN.21.9	Oto kire siho i oone na kire ko leesie dunge aani loilohi oto i leune, na ho iiꞌe i laona peꞌie nga ho bred. 
JHN.21.10	Oto a Jisas ko teꞌuri hunire, “Omu ke toolea mai nga mo iiꞌe aana mo iiꞌe omu si huꞌoꞌi ngeena.”
JHN.21.11	A Pita e lae, ko si lai taꞌe i laona iiola na ko weꞌinie mai huꞌo e honu aani iiꞌe paine. Kire iidumie e tangalai ho iiꞌe peꞌie e lime aawala mwana oolu, na maꞌalana kire hunge urine, taꞌe huꞌo e kaꞌa haka ike.
JHN.21.12	Oto a Jisas ko si teꞌuri hunire, “Omu ke lae mai hunie ngaunge ni hoꞌowa.” Na nga taꞌa-taꞌa iini aana mo pwaarongoisuli kaꞌa neꞌisae loꞌu huni dolosi aana uuri, “?﻿Iꞌoe a tei?” aena aana kire saie mola uri ingeie oto a Aalaha. 
JHN.21.13	Oto a Jisas e lae mai da ho bred ngeena ko si haꞌa-adora aana, na mo iiꞌe oto noꞌone urine.
JHN.21.14	Ie oolune nga maholo a Jisas ko haataꞌi aana mo pwaarongoisuli ingeie i purine e taꞌelaꞌi mwaanie maenga.
JHN.21.15	Maholo kire ngau mango oto, nge a Jisas ko si teꞌuri hunie a Saemon Pita, “?﻿Saemon, kalena Jon, uri o manata diana taane hunieu liutaa aana mo iini ie kire manata diana hunieu?”
JHN.21.15	Oto a Pita e aalamie ko teꞌuri, “Iau, Poro paine, o saie kaꞌu oto uri nou manata diana huniꞌo.”
JHN.21.15	Oto a Jisas ko si teꞌuri hunie, “O ke nii-nii ana mo kalei sipu ineu.”
JHN.21.16	Oto a Jisas ko ruana dolosi loꞌu aana a Pita uuri, “?﻿Saemon, kalena Jon, uri o manata diana taane hunieu?”
JHN.21.16	Oto a Pita ko aalamie uuri, “Iau, Poro paine. O saie kaꞌu oto uri nou manata diana huniꞌo.”
JHN.21.16	A Jisas ko si teꞌuri hunie, “O ke lio i suli diana aana mo sipu ineu.”
JHN.21.17	Oto oolune nga maholo a Jisas ko heꞌi unue loꞌu hunie a Pita uuri, “?﻿Saemon, kalena Jon, uri o manata diana taane hunieu?”
JHN.21.17	Oto a Pita ko si saehuu oto hiitoꞌo aana a Jisas ko dolosi haꞌa-oolu oto aana uuri, “?﻿O manata diana taane hunieu?” Oto e aalamie a Jisas, ko si teꞌuri, “Aalaha ineu, o manataꞌinie oto walu ola, na o saie kaꞌu oto uri nou manata diana huniꞌo.”
JHN.21.17	A Jisas e aalamie oto ko si teꞌuri hunie, “O ke nii-nii ana mo sipu ineu. 
JHN.21.18	No ko unue oto huniꞌo uri maholo o oꞌoꞌo saanau o hoꞌo-hoꞌo toꞌoni mola maraamu na o talei lae-lae oto mola i sulie saemu. Taꞌe aana maholo o kei repo oto, nga mo iini aaopa oto kei hoꞌo haahiꞌo hunie o ke hii aaela, na kire kei tooleꞌo aana leu o kaꞌa sare lae ike aana, na kire kei da o kei tahangaa e ro kiꞌimu.” 
JHN.21.19	A Jisas e ere urine huni haataꞌinie uri kire kei horo maesie a Pita uri taa, na uri maenga ngeena kei tohungei haꞌamanikuluꞌaa oto a God. Oto a Jisas e ere mango urine, ko si teꞌuri hunie, “O ke lulu i sulieu mola.”
JHN.21.20	A Pita e aaliꞌu na ko leesie pwaarongoisuli 
JHN.21.21	Maholo a Pita e leesie pwaarongoisuli ngeena, oto ko dolosi aana a Jisas uuri, “?﻿Poro paine, oto a mwane ie kei ue?”
JHN.21.22	A Jisas e aalamie, oto ko teꞌuri, “?﻿Mala uri no ko saetoꞌo aana uri ke oꞌoꞌo mola hule aana ne kei ooli loꞌu mei, e ue o ko tolahiꞌe aana? Iꞌoe, o ke lulu i sulieu.”
JHN.21.23	Oto mei wala ko taro i matolana mo pwaarongoisuli a Jisas uri pwaarongoisuli ngeena e saꞌa mae ike. Taꞌe a Jisas e kaꞌa unue ike uri e saꞌa mae, taꞌe e unue mola uuri, “?﻿Mala no ko saetoꞌo aana ke oꞌoꞌo mola hule aana ne kei ooli loꞌu mei, e ue o ko tolahiꞌe aana?”
JHN.21.24	Ineu oto pwaarongoisuli ngeena, na nou unu haꞌa-oaie walu ola ienini na nou uusuꞌi oto ie. Na kie mani manataꞌinie uri nga taa nou unue e toꞌohuu oto.
JHN.21.25	Na mo ola hunge aaopa taane loꞌu a Jisas e asuiꞌi. Mala uri uusuleni ke lae mango laloi uusu-uusu, haꞌalaa nou loꞌongaꞌinie uri nga leu talana mo uusu-uusu ngeena haꞌike i laona ahutana walumalau.
ACT.1.1	Huniꞌo Tiopilas: I laona eetana nga uusu-uusu ineu,
ACT.1.2	lai hule oto aana hai dinge a God e tola aalihoꞌi aana loꞌu taꞌau i Lengi. Oto i naꞌona e tahelaꞌi eelihoꞌi taꞌau i Lengi, e ere aana nanamanga aana Liꞌoa Maaꞌi na ko haꞌananaue mo iini e lio hilisire mala mo hurulaꞌaa. 
ACT.1.3	I laona hai aawalai hei dinge i purine a Jisas e mae, e haataꞌi loꞌu aana mo hurulaꞌaa mo maholo hunge. Aana mo tala hunge hai aaopaꞌi e haataꞌi diana aada uri e mauri eelihoꞌi toꞌohuu, na aana mo maholona e haꞌananaure i sulie Aalahanga a God. 
ACT.1.4	Na ngaeta maholo a Jisas e ngau-ngeu peꞌie mo hurulaꞌaa oto ko teꞌuri hunire, “Omu ke suꞌuri lae-lae mwaanie i Jerusalem, taꞌe omu ke maaꞌoohie kaꞌu mei niinge nge a Mamaꞌa e haiholotaꞌinie huniꞌomu, oto mala nou unue kaꞌu noꞌone huniꞌomu. 
ACT.1.5	A Jon e loto maaꞌi eemiu eeni wei, taꞌe i purine loꞌu nga mo hei dinge, a God kei loto maaꞌi eemiu oto aana Liꞌoa Maaꞌi.”
ACT.1.6	Oto maholo kire mani loko ngeena, kire ko dodolosi aana a Jisas uuri, “?﻿Aalaha, uri maholo e hule oto hunie o kei esuie Israel ke aalaha haahie taꞌena nga aalahanga ni welumalau?”
ACT.1.7	Oto a Jisas e aalamire ko teꞌuri, “A Mamaꞌa ni mola e toꞌo aana nanamanga huni oalaꞌinie mo maholo urine. Oto e kaꞌa malisine ike uri omu ke saie mo maholona. 
ACT.1.8	Taꞌe maholo Liꞌoa Maaꞌi kei siho oto mai haahiꞌomu, omu ke si honu aana nanamanga huni unu tahangaꞌinieu taꞌau i Jerusalem, na ahutana mo leu i Jiudia, na oto aana poꞌo ni henue i Samaria, na ahusie oto ahutana walumalau.” 
ACT.1.9	Oto mola i purine a Jisas e ere mango urine, kire ko si leesie a Jisas ko tahelaꞌi oto i Lengi aana a God ko toolea oto lae hule aana mei rorodo e mumunie oto mwaanie maada.
ACT.1.10	Maholo kire ko lio-lio ue i sulie a Jisas ko tahelaꞌi i Lengi ngeena, na e ro mwane kirerue toꞌoni aani toꞌoni rereꞌa ko tolana uure oto peꞌire. 
ACT.1.11	Na kirerue ko teꞌuri oto hunire, “!﻿Mo mwane ni Kalili! ?﻿Nga taa ni omu uure, omu ko lio-lio ue hunie taꞌau i salo? A Jisas nge a God ko tola aalihoꞌi aana i Lengi mwaaniꞌomu ngeena, kei ooli loꞌu mei oto mala omu ko leesie ko lae i Lengi ngeena.”
ACT.1.12	Oto purihaꞌana, mo hurulaꞌaa kire si eelihoꞌi hunie i Jerusalem mwaanie Uuwo Ni Ei Olif ngeena, aana e kaꞌa haꞌatau ike, ola mala nga taꞌa-taꞌa kilomita mola. 
ACT.1.13	Maholo kire lai hule taꞌau i Jerusalem, kire oodohie oto duru kire ko oꞌoꞌo i laona aana ruana nga sao-saohai nume. Na mo mwaena oto:
ACT.1.13	a Pita,
ACT.1.13	na a Jon,
ACT.1.13	na a Jemes,
ACT.1.13	na a Andru,
ACT.1.13	na a Pilip,
ACT.1.13	na a Tomas,
ACT.1.13	na a Batolomiu,
ACT.1.13	na a Matiu,
ACT.1.13	na a Jemes kalena Alpeas,
ACT.1.13	na a Saemon iini aana pulitaa nge ko sare haiseuni huni taꞌaasie aalahanga ni Rom mwaanie hanue i Israel,
ACT.1.13	na a Jiudas kalena Jemes.
ACT.1.14	Ahutadaelu kire sai loko oto tarau peꞌie a Meri nikana a Jisas, na ngaeta mo huꞌe loꞌu, na mo mwane aasine a Jisas kire mani hute, hunie ahutada kire ke mani aarea God.
ACT.1.15	Oto aana mo dingena, aana ngaeta maholo ola mala tangalai iinoni peꞌie nga ro aawala aana mo iini kire hiiwalaimoli kire mani loko. Oto a Pita e uure i lengi ko si teꞌuri, 
ACT.1.16	“Maeni eesiku, mei wala nge Liꞌoa Maaꞌi e niie hunie a Deved Inemauri e unue oto mai i naꞌo i laona Uusu-uusu Maaꞌi e toꞌohuu na ko oa oto, mala kolu ko meni leesie ngeena. Mei wala ngeena e lae i sulie a Jiudas, iini nge e naꞌona mo ramo huni tapolie a Jisas, 
ACT.1.17	maꞌalana uri ingeie ngaeta iini taane noꞌone aana pulitaa ikolu holaꞌinaꞌo na e auꞌesu taane peꞌikolu.”
ACT.1.18	(A Jiudas ngeena e holie nga mei aano aana mei toꞌoha nge e hele aana mala nga waaite haahie mei oorahaꞌaa nge e asuiena. Oto e teke anie pwaune i aano i lengine mwakano ngeena, na oopwana e hoka na e dederaꞌi mango oto i sinaha.
ACT.1.19	Oto ahutana mwala taꞌau i Jerusalem kire rongoa tataroha i sulie leune, oto kire si haaraꞌinie mei mwakano ngeena aana walada Akeldama, loꞌongaꞌinge aana uri “Aano ni Epu.”)
ACT.1.20	Na a Pita e unue noꞌone uuri, “Uusulana e lae i laona uusu-uusu aana mo Kana Maaꞌi uuri, 
ACT.1.21+ACT.1.22	“Oto e malisine uri kolu ke lio hilisie oto nga iini huni unu haꞌa-oaie peꞌikolu uri a Jisas Aalaha ikie e taꞌelaꞌi toꞌohuu oto mwaanie maenga. Na iini nge lio-hilisilana kei lae ngeena, nga iini oto aana mwala nge kire oꞌoꞌo peꞌikolu aana maholo a Jisas e walo-waloliu peꞌikolu, uure oto aana maholo a Jon e loto maaꞌi aana, lae hule aana maholo a God e tola aalihoꞌi aana Jisas mwaanikolu hunie i Lengi.”
ACT.1.23	Oto kire lio hilisie e ro mwane, a Josep na a Mataeas. (A Josep kire ko haa-haaraꞌinie aana a Basabas na a Jastas.) 
ACT.1.24	Oto purihaꞌana, kire ko si aarengaꞌi uuri, “Aalaha, iꞌoe o saie mola neꞌisaenga mo iinoni. O ke haataꞌinie mai aameelu iini uri taa aana e ro mwane ienini ni o lio hilisie 
ACT.1.25	hunie ke neꞌi hurulaꞌaa oolisie a Jiudas, iini e toliꞌaasie oto mei iiꞌo-iiꞌoha paine ie, na e lae oto hunie leu aaela nge e malisine ke lae aana.” 
ACT.1.26	Oto kire ko si hehutoꞌo hunie aana ola mala inilana daes, na e haataꞌinie uri a Mataeas oto lio-hilisilana e lae. Na e neꞌie oto ngaeta hurulaꞌaa aana aawala mwana rue ngeena.
ACT.2.1	Oto e hule aana Houlaa Ni Pentekos e hiu wiki mola i purine a Jisas e tahelaꞌi mwaanie maenga, na aana hai dinge ngeena mo hurulaꞌaa kire mani ruru aana taꞌa-taꞌa leu i Jerusalem. 
ACT.2.2	Kire si aparaꞌi na kou-kouhaꞌana ola e rongo mala painehaꞌana mawasi dengi ko lae oto mai uure taꞌau i Lengi na ko haꞌahonue oto nume paine kire ruru i laona. 
ACT.2.3	Na aana maholona kire ko leesie mo ola mala mo mela-melahai dunge ko eeso, na kire oopa hailiu na kire ko meni oa aada oto. 
ACT.2.4	Na ahutada kire ko meni honu oto aana Liꞌoa Maaꞌi, na kire ko aehota ere oto aana mo erenga hai aaopaꞌi i sulie mo erenga nge Liꞌoa Maaꞌi e niiꞌi mei hunire huni ere aani.
ACT.2.5	Na mo iini hunge aana mo Jiu kire mani loko poi Jerusalem aana dinge maaꞌi peine ikire ngeena uure mwaanie mo poꞌo ni henue hai aaopaꞌi i laona walumalau aena aana kire ko tohungei sare paloa God. 
ACT.2.6	Maholo kire rongoa noꞌone aawa-aawatai ola ngeena, kire si meni loko huni leesie nga taa ko reu. Na ahutada kire ko tohungei pangataꞌi aana nga iini na e rorongo saie oto mo mwane ngeena ko ere aana erenga ingeie maraana. 
ACT.2.7	Kire ko tohungei pangataꞌi na kire ko teipuꞌo-puꞌo mola i sulie nga taa ko reu. Oto kire ko teꞌuri, “!﻿Haꞌike eena! Mo mwane nge kire ko ere-ere ngeena, mo mwane ni Kalili mola ni ngeena. 
ACT.2.8	?﻿Oto e ue ni kolu ko si rongoa mola kire ko ere aana mo erenga hai aaopaꞌi ikolu urine? 
ACT.2.9	Aana ikolu, kolu uure mola mwaanie mo henue mala i Patia na i Midia na i Elam na i Mesopotemia na i Jiudia na i Kapadosia na i Pontas na i Esia, 
ACT.2.10+ACT.2.11	na i Frijia na i Pamfilia na i Ijip na i Libia karaꞌinie huilume paine i Saerin, na huilume paine i Rom, na i Krit na i Arabia. Na ngaeta mo iini aakaelu mo Jiu toꞌohuu, na ngaeta mo iini aakaelu kire talamaꞌinie mola tolahaka. !﻿Taꞌe maꞌalana e urine, na kolu meni rongoa oto kire ko ere-ere aana mo erenga hai aaopaꞌi ikolu i sulie mo ola paine a God e asuiꞌi!” 
ACT.2.12	Oto aena aana kire ko tohungei pangataꞌi na kire kaꞌa saie ike nga taa e rau, nge kire ko si dolosi heiliu aada uuri, “?﻿Nga taa ni loꞌongaꞌinge aana mei ola e rau ngeena?”
ACT.2.13	Taꞌe ngaeta mwala ko haꞌa-eero mola aada, na kire ko teꞌuri, “Mo mwane ngeena kire ko mehiri mola ni ngeena.”
ACT.2.14	Oto a Pita e uure i naꞌona mwala peꞌie ngaeta aawalai hurulaꞌaa mwana eeta, ko si soi peine hunie mwala kire loko ngeena na ko teꞌuri, “Maeni eesiku aana komu mo Jiu na oto ahutemiu nge omu ko iiꞌo mai Jerusalem aana maholo ie, omu ke pwaarongoa kaꞌu no ko ere luhesie mei ola e rau ie namiu. 
ACT.2.15	?﻿Uri omu ko loꞌo-loꞌongaꞌi uri melu ko mehiri? !﻿Haꞌike! E si hule mola aana siwana nga maholoi sato aana aapa i hoꞌowa kaꞌu ie. 
ACT.2.16	Taꞌe a Propet Joel e holaꞌi ere-ere lalai kaꞌu oto wau i naꞌo i sulie nga taa omu ko leesie ngeena. 
ACT.2.22	“!﻿Iꞌomu mo Israel, omu ke pwaarongo diana aana mo wala ienini! A Jisas ni Nasaret ngeena, a God e haataꞌi diana aana oto aamiu uri ingeie ni e uusungeꞌinie mai. Omu saie oto maraamiu uri a God ni e haataꞌinie mei olana aana mo huꞌi-huꞌite na mo tolimaa a Jisas e asuiꞌi i matolamiu. 
ACT.2.23	Na a God e lae oto i sulie oalaꞌinge ingeie mala e loꞌongaꞌinie uure oto mai naꞌo maholo e toliꞌaasie uri omu ke tapolie a Jisas hunie horoꞌilana. Oto omu si niie i laona nimada mo puꞌo, na kire horo maesie i lengine poꞌu-poꞌu. 
ACT.2.24	Taꞌe a God e taꞌea mwaanie maenga hunie ke iiꞌo luhetaꞌi mwaanie nanamanga aana maenga, i sulie e tohungei aasa hunie maenga kei hele maꞌutaꞌa aana. 
ACT.2.25	Mo wala nge a Deved Inemauri e unuꞌi, kire si oa aana a Jisas. Aana a Deved e ere uuri i sulie, 
ACT.2.29	“Maeni eesiku, no ko sare unu oodo-oodo aana mola huniꞌomu i sulie a weuwaka a Deved Inemauri. E mae na kire haitolingeꞌinie oto, na kilipweꞌu aana mola i saakaelu i leu hule siꞌiri. 
ACT.2.30	Taꞌe aana a Deved ingeie nga propet, oto e saie mola uri a God e haiholotaꞌinie hunie kei niie nga iini aana komu a Deved hunie ke inemauri mala a Deved maraana. Na iini nge kei lae mai urine kire haaraꞌinie a Kraes. 
ACT.2.31	A Deved e lio saie mone nga taa a God kei esuie mai puri. Oto e ere urine aena aana e saie uri a Kraes kei taꞌelaꞌi eelihoꞌi loꞌu mwaanie maenga. E unue uri a God e saꞌa toliꞌaasie ike hunie ke iiꞌo mola aana leu mwala e mae oto, na e saꞌa toliꞌaasie ike hunie sapena ke kasu i laona kilipweꞌu. 
ACT.2.32	Na a Jisas oto a God e taꞌea hunie ke mauri eelihoꞌi mwaanie maenga, na melu tohungei leesie oto aana maameelu. 
ACT.2.33	A God e tola aalihoꞌi aana hunie ke iiꞌo aana naꞌohai iiꞌo-iiꞌoha, i pwalo-pwalona, na a God Aamana e niie Liꞌoa Maaꞌi hunie oto mala e haiholotaꞌinie. Oto nga taa nge omu ko leesie na omu ko rongoa ngeena, mei ola a God e lingisie mai haahiꞌemeelu oto ni ngeena. 
ACT.2.34	Aana a Deved maraana e kaꞌa tahelaꞌi ike hunie i Lengi, taꞌe e unu tahangaꞌinie mola uuri, 
ACT.2.36	“Oto ahutemiu mwala ni Israel, omu ke saie uri a Jisas nge omu horo maesie i lengine poꞌu-poꞌu, a God e unue ingeie oto a Kraes nge e haiholotaꞌinie, na ingeie oto kei aalaha haahikie.”
ACT.2.37	Oto maholo mwala kire rongoa mei wala ngeena, kire ko si tohungei hii aaela oto hiitoꞌo, na kire ko ere uuri hunie a Pita na mo hurulaꞌaa, “?﻿Maeni eesimemi, oto emi ke si ue eena?”
ACT.2.38	Oto a Pita e aalamire ko teꞌuri, “Ahutemiu mango, omu ke oonisae mwaanie mo oorahaꞌaanga iꞌomu na omu ke loto maaꞌi aana satana a Jisas Kraes hunie a God ke si saeꞌaasie mo oorahaꞌaanga iꞌomu na ke niie mai Liꞌoa Maaꞌi huniꞌomu. 
ACT.2.39	Aena aana a God e haiholotaꞌi urine oto huniꞌomu na hunie mo kalemiu na noꞌone hunire mo iini kire iiꞌo aana mo henue haꞌatau, na ahutana oto mo iini a God Aalaha ikie e soire mai saana maraana.”
ACT.2.40	Mo wala hunge a Pita e unuꞌi hunire na e ere hiitoꞌo noꞌone hunire uuri, “Omu ke lio talamiu mwaanie haꞌaloilemiu e lae mala kei lae hunie mo iinoni aaela aana maholo ienini.” 
ACT.2.41	Oto mo iini kire hiiwalaimoli aana walana Pita, kire si loto maaꞌi. Na aana hai dingena ola mala oolu sinolai iinoni nge kire sili loꞌu mei peꞌire i laona soihaadaꞌinge. 
ACT.2.42	Oto kire niie maraada hunie mo hurulaꞌaa ke haꞌa-uusulire, na kire mani neꞌie taꞌa-taꞌa mei sae peꞌie kira tei kire hiiwalaimoli aana a Jisas. Kire ko ngeu-ngeu ni lokonga aani aamasitoꞌonga aana maelana Kraes, na kire ko iiꞌo oto mola peꞌie aarengaꞌinge.
ACT.2.43	Ahutana mwala kire ko tohungei pangataꞌi na kire ko meꞌu, na kire ko haꞌamaꞌu oto aana a God, aena aana mo huꞌi-huꞌite na mo tolimaa oto hunge a God e asuiꞌi aana nimana mo hurulaꞌaa. 
ACT.2.44	Ahutana mo iini nge kire hiiwalaimoli aana a Jisas, kire iiꞌo mola peꞌie lokonga tararuru, na kire ko peꞌire hailiu aana toꞌo-toꞌolada. 
ACT.2.45	Na kire ko haꞌa-haꞌaholingeꞌinie toꞌo-toꞌolada, na kire ko nii-niie mo toꞌoha aani hunie ngaeta mo iini aada nge kire maitale. 
ACT.2.46	Kire ko loko tarau mola i suli dinge i laona Nume Maaꞌi Peine a God i Jerusalem. Na kire ko ngeu-ngeu tararuru i laona mo nume hai aaopaꞌi ikire, na kire sai ilenimwaꞌe tararuru aani peꞌilada hailiu mola aana mo ngeulaa ikire. 
ACT.2.47	Na kire ko lahea God mola tarau, oto mwala ko tohungei neꞌisae paine aada. Na i suli hei dinge a Aalaha ko haꞌa-uurie loꞌu mo iini hunge mwaanie mo oorahaꞌaa ikire, na ko sapeire loꞌu mei i laona pulitaa ikire ngeena.
ACT.3.1	Ngaeta hai dinge a Pita na Jon kirerue ko lae taꞌau i Nume Maaꞌi Peine a God aana maholo ni aarengaꞌinge aana oolune nga maholoi sato i aapai sato. 
ACT.3.2	Na taꞌau i aena maa aana para honosie Nume Maaꞌi Peine ngeena, nga mwane aeꞌaena e rarasi oto uure i mwai-mweihaꞌana e iiꞌo taꞌau i leune, aana leu kire ko haa-haaraꞌinie aana Maa Manikuluꞌe. Mo malahune kire sai toolea oto taꞌau i leune urine i suli dinge hunie ke susuke toꞌoha mwaanie mwala ko lae-lae mai i Nume Maaꞌi. 
ACT.3.3	Oto maholo e leesie a Pita na Jon kirerue ko deu huni sili oto i laona Nume Maaꞌi, ko suke toꞌoha oto aadarue.
ACT.3.4	Kirerue toꞌomaaie wau, oto a Pita ko teꞌuri, “O ke toꞌomaaiꞌemerue kaꞌu.” 
ACT.3.5	Oto a mwaena ko toꞌomaairerue aana ko loꞌongaꞌinie uri e ro mwane kei niie nga mei ola hunie. 
ACT.3.6	Taꞌe a Pita e teꞌuri mola hunie, “Nou kaꞌa toꞌo aana ike nga mei toꞌoha, taꞌe ngaeta mei ola mola nou toꞌo aana huni niie namue. No ko unue huniꞌo aana satana a Jisas Kraes ni Nasaret—Taꞌelaꞌi na o ke lae hailiu oto.”
ACT.3.7	Oto a Pita e hele aana ninime i pwalo-pwalona, ko si taꞌea i lengi. Na oto mola aana kele maholoi satona, e ro aeꞌaena a mwaena ko tolana aꞌailaꞌa oto. 
ACT.3.8	Oto e pola i lengi, na ko uure oto aana e ro aeꞌaena, na ko lae hailiu oto. Ko lae oto peꞌie a Pita na Jon taꞌau i laona Nume Maaꞌi Peine, na ko lae peꞌie polanga hailiu oto na peꞌi paalahelana God.
ACT.3.9	Ahutana mwala kire leesie ko lae hailiu peꞌi paalahelana God. 
ACT.3.10	Oto maholo kire lio saie uri ingeie ni mwane nge e rarasi kaꞌu na ko iiꞌo-iiꞌo i aena Maa Manikuluꞌe na ko susuke toꞌoha aada, kire ko si tohungei pangataꞌi na saeda e puꞌo mola aana kire kaꞌa saie ike nga taa e rau aana a mwaena.
ACT.3.11	A mwaena mone ko hele-hele ue aana a Pita na a Jon taꞌau i laona Nume Maaꞌi Peine aana lolata kire haaraꞌinie “Leu Haa-haanaku a Solomon.” Ahutana mwala kire ko tohungei pangataꞌi oto hiitoꞌo, oto kire ko si huru mei saadaelu. 
ACT.3.12	Oto maholo a Pita e leesie urine ko si teꞌuri hunire, “?﻿Mo Israel, e ue ni omu ko tohungei pangataꞌinie mei ola ienini na omu ko lio hahuroto aamereꞌi? ?﻿Uri omu ko neꞌi-neꞌisae uri mere asuie a mwane ienini hunie ke lae-lae loꞌu aana nanamanga wa aana iiꞌonga maaꞌi iꞌemereꞌi maraamereꞌi? !﻿Haꞌike oto ooꞌoo! 
ACT.3.13	God mo weuwaka, iini a Ebraham na Aesak na Jekob kire mani palo-paloa oto waite, ingeie oto nge ko haꞌamanikuluꞌaa koni-konihe ingeie a Jisas. Taꞌe iꞌomu ni omu niie wau i nimana a Paelat hunie horoꞌilana maꞌalana a Paelat e sare toliꞌaasie hunie ke iiꞌo luhetaꞌi, taꞌe iꞌomu nge omu uure honosie mwaanie e toliꞌaasie. 
ACT.3.14	A Jisas e tohungei maaꞌi na e oodotaꞌi i maana a God, taꞌe omu leledie mola. Na iꞌomu nge omu teangie a Paelat hunie ke luhesie a Barabas, mwane horo-horo. 
ACT.3.15	Nge ko urine, na huulaa ni meurihe nge omu horo maesie oto. Taꞌe a God e taꞌe aalihoꞌi aana loꞌu mola mwaanie maenga, na iꞌemeelu oto melu tohungei leesie aana maameelu. 
ACT.3.16	Na nanamanga aana satana Jisas oto e haꞌa-uurie mwane ienini nge omu ko meni lee-leesie e tewa oto na omu meni saie. Na aena aana mei hiiwalaimolinge aana a Jisas ngeena, nge haꞌa-uurilana mwane ienini e lae aana oto mala omu ko leesie.
ACT.3.17	“Maeni eesiku, nou saie iꞌomu na mo naꞌohai mwane iꞌomu, omu kaꞌa saie ike noꞌone nga taa nge omu esuie aana maholona. 
ACT.3.18	Taꞌe a God e unue oto wau i naꞌo aana mo propet uri Kraes, Haꞌa-uuri nge e haiholotaꞌinie kei lae mai, kei sapesalu oto urine. Na a God e haꞌa-oaie leune oto urine. 
ACT.3.19	Oto omu ke oonisae mwaanie mo oorahaꞌaanga iꞌomu, na omu ke lulu i sulie a God hunie ingeie ke si saeꞌaasiꞌi mwaaniꞌomu. 
ACT.3.20	Mala uri omu kei teꞌurine, nge Aalaha ikie kei haꞌa-aꞌailaꞌaa maurihaꞌamiu na kei uusungeꞌinie loꞌu mei Kraes ngeena huniꞌomu, na ingeie oto a Jisas, iini nge a God e lio hilisie oto wau i naꞌo. 
ACT.3.21	Ingeie kei iiꞌo kaꞌu taꞌau i Lengi hule aana maholo a God kei haꞌahaalue ahutana walu ola, mala e unue kaꞌu oto waite aana mo propet maaꞌi ingeie. 
ACT.3.22	Aana a Mosis e teꞌuri, 
ACT.3.24	Aana ahutana mo propet nge kire unu-unue walana God, aehota oto aana a Samuel, kire mani unu lalai oto aana walu ola nge ko reu siꞌiri ie. 
ACT.3.25	Mo heiholotaꞌinge nge a God e niiꞌi mei hunie mo propet, mo ola huniꞌomu ni ngeena mala mo heiholotaꞌinge nge a God e niiꞌi mei hunie mo weuwemiu. Aana a God e teꞌuri hunie a Ebraham, 
ACT.3.26	Oto maholo a God e haꞌa-uuresie koni-konihe ingeie a Jisas, nge e holaꞌi uusungeꞌinie huniꞌomu hunie ke niie haꞌadianaꞌanga huniꞌomu aani tola aalihoꞌinilemiu mwaanie mo oorahaꞌaanga iꞌomu.”
ACT.4.1	Maholo a Pita na Jon kirerue ko ere-ere ue nana mwala, na ngaeta mo pris peꞌie naꞌohai mwane aana pulitaa ko kakakalie Nume Maaꞌi Peine, na ngaeta mo Sadiusi kire ko hule oto.
ACT.4.2	Kire ko tohungei saewasulie e ro hurulaꞌaa aana kirerue ko haꞌa-uusulie mwala uri taꞌelaꞌinge a Jisas mwaanie maenga e haꞌawalaimoliꞌaa oto uri mo iini e mae kire kei haro mauri eelihoꞌi loꞌu. 
ACT.4.3	Oto kire tapolirerue, kire ko neꞌirerue i laona nume ni hoꞌo loosie i maahuꞌo-huꞌo aena aana ko seulehi oto. 
ACT.4.4	Taꞌe mo iini hunge nge kire rongoa walana e ro mwane, kire hiiwalaimoli oto aana. Na iidumilana mola mo mwane nge kire hiiwalaimoli aana a Jisas e lae hunie ola mala lime sinolai mwane.
ACT.4.5	Oto e dangi hoꞌowa, na ahutana mo mwane aana pulitaa lei-lei mo Jiu nge kire iiꞌo i Jerusalem mala mo naꞌohai mwane, na mo rato ni mwane, na mo haꞌa-uusuli aana mo Haꞌatolanga kire mani ruru oto. 
ACT.4.6	Kire loko peꞌie a Naꞌohana Mo Naꞌohai Pris, a Anas, na peꞌie ngaeta mo iini loꞌu aana uluhe ingeie mala a Kaiapas na a Jon na a Aleksanda. 
ACT.4.7	Oto kire toolea e ro mwane kire si haꞌa-uuresirerue i matolada na kire ko dolosi aadarue uuri, “?﻿A tei ni e unue more ke asuie mei olana, wa aana nanamanga uri taa ni more asuie ngeena?”
ACT.4.8	A Pita mone e honu oto aana Liꞌoa Maaꞌi, e aalamire ko teꞌuri, “Mo aalaha ineu, iꞌomu mo iini nge omu ko naꞌona mo Jiu na iꞌomu mo rato ni mwane. 
ACT.4.9	Omu ko dodolosi aamereꞌi i sulie mere aamasie mwane aeꞌaena e rarasi na omu ko sare saie mere haꞌa-uurie a mwane ngeena uri taa. 
ACT.4.10	Oto no ko sare haꞌarongoꞌomu na oto ahutana mwala ni Israel, uri mwane ienini nge e uure oto i naꞌomiu, haꞌa-uurilana e lae mola aana satana a Jisas ni Nasaret na aana nanamanga ingeie. Na ingeie oto omu horoꞌie i lengine poꞌu-poꞌu, taꞌe a God e taꞌea loꞌu hunie ke mauri eelihoꞌi. 
ACT.4.11	Na a Jisas oto iini nge mo Uusu-uusu Maaꞌi e ere i sulie aana e teꞌuri, 
ACT.4.12	Aana a Jisas mola e sai haꞌa-uurikie mwaanie mo oorahaꞌaa ikie, aena aana a God e kaꞌa niie ike loꞌu satana nga iini aaopa huni haꞌa-uurikie.”
ACT.4.13	Oto mo mwane aana pulitaa ni lei-lei ngeena kire ko si tohungei pangataꞌi aana kire leesie a Pita na Jon kirerue kaꞌa maꞌu loꞌu, maꞌalana uri kirerue e ro mei iinoni reu mola na kirerue kaꞌa sukulu diana ike. Na i leune nge kire si lio saie uri ikirerue ni kire lae-lae tarau peꞌie a Jisas holaꞌinaꞌo. 
ACT.4.14	Na aana kire leesie mwane nge haꞌa-uurilana e lae e uure peꞌie a Pita na Jon, oto e aasa hunie kire kei unue loꞌu nga mei ola. 
ACT.4.15	Oto kire si unue e oolu mwaena kire ke iisitaa i sinaha mwaanire hunie kire ke ere-ere loꞌu maraada i sulie leune. 
ACT.4.16	Oto kire ko teꞌuri, “!﻿Mwae! ?﻿Nga taa ni kolu kei esuie aana e ro mwane ngeena? Aana ahutana mwala i Jerusalem kire saie oto uri e ro mwane ngeena kire asuie mei huꞌi-huꞌite oto paine, na e tohungei aasa hunie kolu kei unue uri e kaꞌa rau ike. 
ACT.4.17	Taꞌe mwaanie nga mo iini hunge kire rongoa loꞌu haꞌa-uusulinge ngeena, nge kolu ke tohungei uure honosirerue na kolu ke haꞌapasulirerue oto mwaanie kire haꞌa-uusulie loꞌu nga mwala aana satana Jisas.” 
ACT.4.18	Oto kire si unue kirerue ke lae loꞌu mei, na kire ko tohungei uure honosirerue oto mwaanie kire unue loꞌu nga mei wala wa kire ke haꞌa-uusulie loꞌu nga iini aana satana Jisas.
ACT.4.19	Taꞌe a Pita na Jon ko aalamire mola uuri, “Omu ke loꞌo-loꞌongaꞌi diana. ?﻿Uri e diana mola i maana God huni heitohea walana na mere ke dau mola i sulie neꞌisaenga iꞌomu? !﻿Haꞌike oto ooꞌoo! 
ACT.4.20	Aana ienini mere saꞌa rohu ike aani erenga i sulie nga taa mere leesie na mere rongoa oto maraamereꞌi.”
ACT.4.21	Mo mwane paine aana pulitaa ni lei-lei kire ko haꞌamauꞌorarue loꞌu liutaa, taꞌe lae-lae kire ko si heꞌi toliꞌaasirerue loꞌu hunie kirerue ke lae. Aana e aasa hunie kire kei leirerue aana kire lio saie uri mwala ko lae peꞌi lahea God oto haahie mei ola nge e raune. 
ACT.4.22	Na mwane nge mei tolimaa e rau aana ngeena e liue oto e hai aawalai helisi.
ACT.4.23	Oto maholo kire toliꞌaasie a Pita na Jon hunie kire ke iiꞌo luhetaꞌi, kirerue si lae i saana pulitaa kira hiiwalaimoli na kire ko haꞌarongora oto aana mo ola nge mo naꞌohai pris na mo rato ni mwane kire unu-unuꞌi hunirerue. 
ACT.4.24	Oto maholo ahutada kire rongo urine, kire ko si meni aarea a God uuri, “Hahuꞌana Aalaha, iꞌoe oto o haꞌaholaa salo na aano huu na aasi na taꞌena nga ola i laloni. 
ACT.4.25	Iꞌoe nge o da Liꞌoa Maaꞌi hunie a weuwameelu a Deved koni-konihe iꞌoe hunie ke unue walamu aana e teꞌuri, 
ACT.4.27	Na e toꞌohuu oto, aana a Herod Antipas peꞌie mo Israel, na a Pontias Paelat peꞌie mo Aapoloa Aaopa kire mani esu loko-loko huni horoꞌie a Jisas, koni-konihe maaꞌi iꞌoe nge o lio hilisie oto waite hunie ke neꞌie a Kraes. 
ACT.4.28	Kire loko urine nge kire hahuꞌei deu oto mola i sulie neꞌisaenga iꞌoe. Aana nanamanga iꞌoe nge o unue oto wau i naꞌo uri walu ola ienini kei reu. 
ACT.4.29	Na oto ie, Aalaha, o ke lio-lio diana aana mo naꞌohai mwane nge kire ko haꞌamauꞌoꞌemeelu ienini. O ke peꞌiꞌemeelu, mo koni-konihe iꞌoe mwaanie melu meꞌu ni houleꞌinie walamu. 
ACT.4.30	Na o ke haataꞌinie nanamanga iꞌoe huni haꞌa-uurie mo iini ko mweri, na huni esuie mo huꞌi-huꞌite, na mo tolimaa aana satana Jisas koni-konihe maaꞌi iꞌoe.”
ACT.4.31	Maholo kire aarengaꞌi mango, nge nume kire loko i laona ko si eenu-eenuleꞌi heiliu, na kire si honu oto aana Liꞌoa Maaꞌi. Oto purihaꞌana kire ko si tohungei aꞌailaꞌa loꞌu liutaa ni houleꞌinie walana God.
ACT.4.32	Oto ahutana mo iini kire hiiwalaimoli kire si meni neꞌisae tararuru i sulie walu ola. Nga iini e kaꞌa loꞌongaꞌinie ike uri mo ola e toꞌo aani uri mo ola oto ingeie maraana, taꞌe mo ola nge nga iini e toꞌo aani mo ola ahutada mango. 
ACT.4.33	Na mo hurulaꞌaa ko si houleꞌinie Aalaha ikie peꞌie nanamanga uri e mauri eelihoꞌi toꞌohuu mwaanie maenga. Na a God e si haꞌadianaꞌaa ahutana soihaadaꞌinge. 
ACT.4.34	Oto nga iini aana pulitaa ikire ngeena e kaꞌa tola talea ike loꞌu nga mei ola, aena aana mo iini nge kire toꞌo aana mo mei aano wa nga mo nume kire haꞌaholingeꞌiniꞌi. Oto mei toꞌoha nge kire tarie ngeena kire si niiꞌi 
ACT.4.35	hunie mo hurulaꞌaa. Oto mo hurulaꞌaa kire toolea mei toꞌoha ngeena, kire si haꞌa-adoa kira maitale i laona soihaadaꞌinge aana.
ACT.4.36	Ngaeta mwane e nii urine oto a Josep, mwane aana komu a Livae nge e uure mai mwaanie mala-malau i Saepras. Mo hurulaꞌaa ko haa-haaraꞌinie aana a Banabas, loꞌongaꞌinge aana uri “Kale ni Haꞌasaedodo.” 
ACT.4.37	Ingeie e haꞌaholingeꞌinie ngaeta mei aano ingeie, oto e toolea mei toꞌoha aana, e si lai mai niie hunie mo hurulaꞌaa.
ACT.5.1	Oto lae-lae ngaeta mwane satana a Ananaeas na huꞌe ingeie satana a Sapaera, kirerue ko haꞌaholingeꞌinie noꞌone ngaeta mei aano ikirerue. 
ACT.5.2	Taꞌe kirerue mani neꞌisae tararuru huni hele oorea ngaeta aapa aana mei toꞌoha ngeena. Oto a Ananaeas maraana e lae mai saana mo hurulaꞌaa, na ko unue uri ko nii taꞌingelu oto aana mei toꞌoha hunire. 
ACT.5.3	Oto a Pita ko teꞌuri hunie a Ananaeas, “?﻿Ananaeas, e ue ni o toliꞌaasie a Pwelu Eero-eero ke naꞌomu huni eeroa Liꞌoa Maaꞌi? Aana iꞌoe, o hele oorea ngaeta aapa aana mei toꞌoha nge o terie aana mei aano o haꞌaholingeꞌinie. 
ACT.5.4	Maholo o kaꞌa haꞌaholingeꞌinie ue mei aano ngeena, mei aano iꞌoe mola ni ngeena, na maholo o haꞌaholingeꞌinie oto, ahutana mei toꞌoha mei ola oto iꞌoe. ?﻿Oto e ue ni o si loꞌongaꞌi huni eero loꞌu urine? Aana o kaꞌa eeroa ike mola mo iinoni, taꞌe o eeroa oto a God ni ngeena.” 
ACT.5.5	A Ananaeas e rongo mola urine, e ladamaꞌi hai aano na ko mae oto. Oto ahutana mwala kire rongoa leune kire ko si tohungei meꞌu oto liutaa. 
ACT.5.6	Oto mo saanau kire lae mai uloa sapena, kire toolea i sinaha, kire si lai heitolingeꞌinie.
ACT.5.7	Na purine e oolu maholoi sato e mango, a Sapaera e lae loꞌu mei i nume, taꞌe e kaꞌa saie ike nga taa e rau aana poro ingeie. 
ACT.5.8	Oto a Pita ko dolosi aana ko teꞌuri, “?﻿O ke unue kaꞌu, uri ahutana mei toꞌoha more tarie aana mei mwakano more haꞌaholingeꞌinie ni oto ie?”
ACT.5.8	A huꞌena e aalamie a Pita oto ko teꞌuri, “Iau, ahuteni oto ngeena.”
ACT.5.9	Oto a Pita ko teꞌuri loꞌu hunie, “?﻿Oto e ue ni more neꞌisae tararuru huni haꞌangai-ngeie Liꞌoa Maaꞌi a God? !﻿O ke rongo! Mo saanau nge kire lai heitolingeꞌinie poro iꞌoe, ikire oto taꞌau i aena maa, na kire kei aangaꞌiniꞌo oto noꞌone taꞌau urine.”
ACT.5.10	Na oto mola aana kele maholoi satona a huꞌena e ladamaꞌi hai aano na ko mae loꞌu mola i naꞌona Pita. Mo saanau kire sili mei nume, na kire ko leesie a huꞌena e mae oto noꞌone, oto kire aangaꞌinie, kire ko si lai heitolingeꞌinie loꞌu i sulie poro ingeie. 
ACT.5.11	Ahutana mo iini aana soihaadaꞌinge kire ko si tohungei meꞌu oto liutaa, na ahutana mo iini kire rongoa mei olana kire ko meꞌu oto noꞌone.
ACT.5.12	Na kira hiiwalaimoli kire ko loko tararuru tarau i laona Nume Maaꞌi Peine aana lolata kire haaraꞌinie “Leu Haa-haanaku a Solomon.” Mo hurulaꞌaa kire ko esuie mo huꞌi-huꞌite na mo tolimaa hunge i matolana mwala, 
ACT.5.13	na ahutana mwala kire ko meꞌu ni uure peꞌire, taꞌe kire ko lae-lahera mola. 
ACT.5.14	Na mo iini hunge aana mo mwane na mo keni kire lae peꞌi hiiwalaimoli aana Aalaha. 
ACT.5.15	Oto aena aana mo huꞌi-huꞌite hunge nge mo hurulaꞌaa ko esuiꞌi, nge mwala kire lae peꞌi toolea mai mo mwei-mweriaꞌa oto i sinaha, na kire ko lai haꞌa-enosire i lengine mo tahe na mo niꞌe i sulie tala. Aana neꞌisaenga ikire uri maholo a Pita kei liu aana leune, maꞌalana nunune ko liu mola haahie mo iini ko mweri ngeena na kire sai awaa loꞌu. 
ACT.5.16	Na mwala hunge aana mo kele huilume kali-kelie i Jerusalem kire ko lae noꞌone mai, aana kire ko too-toolea mai mo iini ko mweri na mo iini mo liꞌoa aaela e iiꞌo aada. Oto ahutada mango haꞌa-uurilada e si meni lae.
ACT.5.17	Oto Naꞌohana Mo Naꞌohai Pris na pulitaa ingeie mo Sadiusi kire ko tohungei heotaꞌinie mo hurulaꞌaa aena aana mwala kire ko lulu i sulire oto. Oto mo Sadiusi kire neꞌisae mouteꞌi oto huni uure honosie mo hurulaꞌaa. 
ACT.5.18	Oto kire lai tapolire, na kire si lai neꞌire i laona nume ni hoꞌo. 
ACT.5.19	Taꞌe aana hai rodona, ensel a God e tahanie maa aana nume ni hoꞌo, e si naꞌoda i sinaha, oto ko si teꞌuri hunire, 
ACT.5.20	“Omu ke lae wau i Nume Maaꞌi Peine, oto omu ko haꞌarongoa mwala aana walu ola i sulie maurihe ienini.” 
ACT.5.21	Kire tola i sulie nga taa ensel e unue, oto e dangi hoꞌowa kire lae taꞌau i Nume Maaꞌi Peine na kire ko aehota huni haꞌa-uusulie oto mwala.
ACT.5.21	Oto Naꞌohana Mo Naꞌohai Pris na mo mwane ko esu peꞌie, kire lokoa mo rato ni mwane aana pulitaa lei-lei huni loko. Oto maholo ahutada kire mani hule, kire si uusungeꞌinie ngaeta mo mwane wau i nume ni hoꞌo huni toolea mai mo hurulaꞌaa i saana pulitaa lei-lei. 
ACT.5.22	Taꞌe maholo mo ramo kire lai hule wau i nume ni hoꞌo, kire kaꞌa leesie ike loꞌu mo hurulaꞌaa. Oto kire aalihoꞌi, kire ko si teꞌuri hunie pulitaa ni lei-lei, 
ACT.5.23	“Melu leesie mo maa aana nume ni hoꞌo kire hono maꞌutaꞌa taane aani, na mo mwane kakakali kire ko kakalie taane mo maa. Taꞌe maholo melu tahanie mo maa, melu kaꞌa leesie loꞌu nga iini i laona nume ni hoꞌo.”
ACT.5.24	Oto maholo naꞌohana pulitaa kakakali aana Nume Maaꞌi Peine na mo naꞌohai pris kire rongo urine kire ko si meni tohungei tolahiꞌe aana kire kaꞌa saie nga taa e rau aana mo hurulaꞌaa. 
ACT.5.25	Taꞌe ngaeta mwane e lae mai aana kele maholona oto ko teꞌuri hunire, “!﻿Sei! Mo mwane nge omu neꞌire i laona nume ni hoꞌo, ikire mola taꞌau kire uure, kire ko haꞌa-uusulie mwala taꞌau i laona Nume Maaꞌi Peine oto molana.”
ACT.5.26	Oto naꞌohana pulitaa kakakali na mo ramo ingeie, kire si lai tola aalihoꞌi aana mo hurulaꞌaa. Taꞌe kire kaꞌa dau ramo-ramoꞌa ike loꞌu huni tapolire, aana kire ko meꞌuteꞌinie mwala mwaanie kire uuꞌi maesire aani heu. 
ACT.5.27	Mo mwane kakakali kire toolea mai mo hurulaꞌaa, kire si haꞌa-uuresire i naꞌona pulitaa ni lei-lei. Oto Naꞌohana Mo Naꞌohai Pris e si ere aada uuri, 
ACT.5.28	“Melu tohungei ere hiitoꞌo oto huniꞌomu mwaanie omu haꞌa-uusulie loꞌu nga iini i sulie a mwane ngeena, taꞌe omu ko da haꞌa-uusulinge iꞌomu ko lae ahusie oto taꞌena nga leu i Jerusalem. Na omu ko haꞌaroroꞌaiꞌemeelu aana omu ko unue uri iꞌemeelu nge melu horo maesie a mwane ngeena.”
ACT.5.29	Oto a Pita e ere oalana mo hurulaꞌaa e teꞌuri, “A God ni melu ko deu i sulie walana, mo iinoni haꞌike. 
ACT.5.30	Na iꞌomu nge omu horoꞌie a Jisas aana omu uie i lengine poꞌu-poꞌu, taꞌe God nge mo weuwaka i naꞌo kire palo-paloa nge e taꞌea loꞌu mwaanie maenga. 
ACT.5.31	A God e taꞌea na e haꞌa-iiꞌosie aana naꞌohai iiꞌo-iiꞌoha i pwalo-pwalona hunie ke aalaha haahikie, na hunie ke haꞌa-uurikie, na hunie mwala ni Israel ke oonisae mwaanie mo oorahaꞌaanga ikire hunie a God ke saeꞌaasiꞌi mwaanire. 
ACT.5.32	Na melu leesie walu ola nge a God e asuiꞌi ienini nge melu ko unu tahangaꞌiniꞌi huniꞌomu. Na e kaꞌa ike mola iꞌemeelu nge melu ko ere urine, taꞌe a Liꞌoa Maaꞌi noꞌone, iini nge a God e niie hunie ahutana mo iini ko deu i sulie walana.”
ACT.5.33	Oto maholo mwala aana pulitaa ni lei-lei kire rongoa mo wala a Pita e unuꞌi ngeena, kire ko si tohungei saewasu hule aana kire ko sare horo maesie oto mo hurulaꞌaa. 
ACT.5.34	Taꞌe ngaeta mwane aana pulitaa ni lei-lei satana a Kamaliel e uure i lengi huni ere. A mwane ngeena ingeie aana pulitaa mo Parise na ingeie ngaeta haꞌa-uusuli noꞌone aana mo Haꞌatolanga, na hule aana mwala kire tohungei haꞌamaꞌu aana. E uure i lengi, oto e unue hunie mo mwane kakakali uri kire ke toolea mo hurulaꞌaa i sinaha mola hunie nga kele maholo. 
ACT.5.35	Oto purihaꞌana ko si teꞌuri hunie pulitaa ni lei-lei, “Mo mwane ni Israel, omu ke loꞌongaꞌi diana kaꞌu i sulie nga taa nge omu ko sare asuie aana mo mwane ngeena. 
ACT.5.36	Omu saie oto aana mo helisi e mango, a Tiudas e unue uri ingeie ngaeta naꞌohai mwane, oto lae-lae hai tangalai mwane ko lae loꞌu mei peꞌie. Taꞌe mae ni Rom kire horoꞌie, oto mo mwane ingeie kire tatanga hailiu mola na hari-huninge ingeie e kaꞌa oa ike. 
ACT.5.37	Oto lae-lae, aana maholo ni uusu-satanga, a Jiudas mwane ni Kalili e uure, na mwala hunge kire lulu noꞌone i sulie. Taꞌe kire horoꞌie noꞌone. Oto mo mwane kire lulu i sulie ngeena kire tatanga hailiu loꞌu mola. 
ACT.5.38	Oto aena mei olana, nge no ko unue huniꞌomu uri omu ke suꞌuri esuie loꞌu nga mei ola aana mo mwane ienini, taꞌe omu ke toliꞌaasire mola. Mala uri mo ola nge kire ko esuiꞌi ngeena nga mo ola ni iinoni mola, e saꞌa tewa na kire kei mango mola. 
ACT.5.39	Taꞌe mala uri mo ola ngeena e uure mwaanie a God, nge e aasa hunie omu kei uure honosire. Oto omu ke si saie mola uri omu ko sare haliwala peꞌie a God.”
ACT.5.40	Oto pulitaa ni lei-lei kire rongo hunie uri kire saꞌa horo maesire ike aana maholona. Taꞌe aana kire ko sae-saewasulie ue mo hurulaꞌaa, kire si unue mo hurulaꞌaa ke aalihoꞌi loꞌu mei. Oto kire rapusire na kire ere hiitoꞌo loꞌu hunire uri kire ke suꞌuri unue loꞌu nga mei wala i sulie a Jisas. Oto purihaꞌana kire si toliꞌaasire.
ACT.5.41	Mo hurulaꞌaa kire lae mwaanie pulitaa ni lei-lei, kire ko tohungei ilenimwaꞌe oto liutaa, aena aana a Jisas e haataꞌinie uri kire ado taane huni sapesalu i tehulaꞌana satana. 
ACT.5.42	Na kire ko haꞌa-uusulie mwala oto tarau i laona Nume Maaꞌi Peine na i laona mo nume ikire. Na kire ko lae peꞌi houleꞌinie Tataroha Diana i sulie a Jisas uri ingeie a Kraes, a Haꞌa-uuri nge a God e haiholotaꞌinie hunie ke uusungeꞌinie mai welumalau.
ACT.6.1	Aana maholona soihaadaꞌinge ko peine lau-leu oto mola, oto kira hiiwalaimoli nge kire ko ere-ere mola aana erenga ni Krik, kire ko aehota upwesie mo iini nge kire sai ere aana tohungana erenga mo Jiu. 
ACT.6.2	Oto aawalai hurulaꞌaa mwana rue kire lokoa ahutana mwala aana soihaadaꞌinge, kire ko si teꞌuri hunire, “E kaꞌa diana ike hunie melu ke toliꞌaasie houleꞌinilana walana God na melu ke lio mola i sulie toꞌoha na ngaulaa. 
ACT.6.3	Oto mo mwane, kei lae oto i diana liutaa hunie omu ke lio hilisie nga hiu mwane aamiu nge omu saie uri kire saenanau liutaa na kire honu aana Liꞌoa Maaꞌi hunie melu ke niie mei esunge ngeena hunire. 
ACT.6.4	Taꞌe iꞌemeelu, melu kei iiꞌo mola peꞌie aarengaꞌinge na peꞌi houleꞌinilana walana God.”
ACT.6.5	Oto ahutana mwala kire rongoa mei wala ngeena kire ko si ilenimwaꞌe haahie. Oto kire si lio hilisie a Stivin, na a Pilip, na a Prokoras, na a Nikeno, na a Timon, na a Pamenas, na a Nikolas.
ACT.6.6	Oto kire haꞌa-uuresie e hiu mwane ngeena i naꞌona mo hurulaꞌaa, na kire si hele i pweude peꞌi aarengaꞌinge haahire.
ACT.6.7	Oto walana God mone ko lae ahusie oto mo henue hunge, na mo pwaarongoisuli i Jerusalem kire ko hunge loꞌu liutaa, na hungelana mo pris ko lulu i sulie oto a Jisas noꞌone.
ACT.6.8	A God mone ko haꞌadianaꞌaa a Stivin na ko nii-niie nanamanga hunie, oto ko esuie mo huꞌi-huꞌite na mo ola ni pangataꞌinge i matolana mwala. 
ACT.6.9	Taꞌe ngaeta mo mwane ni Jiu kire ko leledie mola a Stivin. Mo mwane ngeena kire uure mwaanie mo huilume haꞌatau i Saerin na i Aleksandria na e ro poꞌo ni henue i Silisia na i Esia. Na kire mani sai loko aana nume ni palo-palo mo Jiu nge kire haaraꞌinie aana Nume Ni Palo-palo Mwala Kire Iiꞌo Luhetaꞌi Loꞌu. Oto mo mwane ngeena kire ko aehota haꞌa-ere oto peꞌie a Stivin, 
ACT.6.10	taꞌe Liꞌoa Maaꞌi ko peꞌie a Stivin hunie erenga ingeie ke aꞌailaꞌa liutaa aana mo mwane ngeena.
ACT.6.11	Oto lae-lae kire si lai waaie ngaeta mo mwane hunie kire ke eerotaꞌinie a Stivin uuri, “Melu rongoa a mwane ie e ere mwakataꞌinie a Mosis na a God.” 
ACT.6.12	Oto aana kire ko ere urine, kire ko da ahutana mwala, na mo rato ni mwane aana mo Jiu, na mo haꞌa-uusuli aana mo Haꞌatolanga a Mosis, kire ko meni tohungei saewasulie a Stivin. Oto kire tapolie na kire ookea wau oto i naꞌona pulitaa ni lei-lei. 
ACT.6.13	Oto mo mwane ngeena kire uure i lengi huni eero, na kire ko teꞌuri, “A mwane ngeena, ko ere-ere aaelasie Nume Maaꞌi Peine ikolu na ko ere-ere aaelasie mo Haꞌatolanga a Mosis oto tarau. 
ACT.6.14	Na melu rongoa e unue uri a Jisas, mei ola ni Nasaret ngeena, kei ohoie Nume Maaꞌi Peine ikolu, na kei oolisie mo tolahai ola nge a Mosis e niiꞌi mei hunikie.” 
ACT.6.15	Oto aana maholona ahutana mwala nge kire loko ngeena, kire ko si lio hahuroto oto aana a Stivin aana kire ko si leesie maana e lio oto mala ensel.
ACT.7.1	Oto a Naꞌohana Mo Naꞌohai Pris ko dolosi aana a Stivin ko teꞌuri, “?﻿Uri mo wala ienini e toꞌohuu wa haꞌike?”
ACT.7.2	Oto a Stivin ko teꞌuri, “Maeni aamaku na maeni eesiku, omu ke pwaarongo kaꞌu. Maholo a weuwaka a Ebraham e kaꞌa lae ike ue hunie huilume i Haran, God ikie, iini e manikuluꞌe, e holaꞌi haataꞌi oto aana maholo e oꞌoꞌo aana poꞌo ni henue i Mesopotemia. 
ACT.7.3	Na e teꞌuri, 
ACT.7.4	Oto e hoꞌalaꞌi mwaanie mo Kaldia aana hanue ingeie ngeena, e si lai iiꞌo i Haran. Na purine aamana e mae, a God e si adaa loꞌu mei hunie poꞌo ni henue i Kenan nge omu iiꞌo aana siꞌiri ngeena. 
ACT.7.5	Aana maholona, maꞌalana nga kele mei aano na hule aana a God e kaꞌa niie ike ue nana a Ebraham. Taꞌe a God e haiholotaꞌinie uri kei haro toꞌo aana taane poꞌo ni henue ngeena aana nga dinge. Na maꞌalana a Ebraham e kaꞌa toꞌo aana ue nga mwela aana maholona, taꞌe a God e haiholotaꞌinie uri mwala kei hute aana komu ingeie, ikire nge kire kei toꞌo aana poꞌo ni henue ngeena. 
ACT.7.6	Na a God ko teꞌuri hunie, 
ACT.7.8	Oto a God e si unue hunie a Ebraham uri ke asuie torihesiꞌonga aana mo kalena mala nga tolimaa huni haataꞌinie uri a God e asuie haiholotaꞌinge hunire. Aena urinena nge a Ebraham e asuie torihesiꞌonga aana a Aesak maholo wiki e ahu i purine e hute.
ACT.7.9	“Taꞌe mo kalena a Jekob ngeena kire ko heotaꞌinie aaside a Josep, oto kire haꞌaholingeꞌinie mola hunie ngaeta mwala, na kire toolea oto hunie aalahanga i Ijip. Taꞌe a God e iiꞌo susuleꞌi mola peꞌie. 
ACT.7.10	A God e peꞌie a Josep aana ahutana mo aasanga e hite aana, na e niie saenanaunge hunie, hunie inemauri ni Ijip ke saetoꞌo aana. Oto a inemauri e si neꞌie a Josep ke naꞌohai mwane huni lio i sulie ahutana poꞌo ni henue a inemauri, na hule aana nume a inemauri noꞌone.
ACT.7.11	“Na lae-lae hiolonga paine e hite aana mo poꞌo ni henue i Ijip na loꞌu i Kenan noꞌone. Na leune ko esuie aasanga hunie ahutana mwala, hule aana mo weuwaka noꞌone na kire kaꞌa toꞌo ngaulaa ada. 
ACT.7.12	Maholo a Jekob e rongoa uri mo Ijip kire toꞌo ngaulaa oto, e si uusungeꞌinie mo kalena, mo weuwaka, aana eetana nga laenga ikire. 
ACT.7.13	Aana ruana nga laenga ikire nge a Josep e si unu haadaꞌi aana uri ingeie oto aaside toꞌohuu. Na aana maholona, inemauri ni Ijip ko si saie noꞌone uri ikire mo eesine a Josep. 
ACT.7.14	Oto a Josep e si niie mei wala hunie aamana, a Jekob, uri ke lae mai Ijip peꞌie ahutana mwala aana uluhe ni iinoni ingeie. Na ahutada e hule aana hiu aawalai iinoni mwana lime. 
ACT.7.15	Oto a Jekob e lae, ko si lai iiꞌo i Ijip, na i leune a Jekob na mo weuwaka kire mani mae. 
ACT.7.16	Kire haro lai heitolingeꞌinire i Sekem aana poꞌo ni henue i Kenan aana mei aano nge a Ebraham e holie aana mei toꞌoha mwaanie komu a Hemo hunie mo kilipweꞌu ingeie.
ACT.7.17	“Oto lae-lae aana ko karaꞌinie oto maholo a God kei deu i sulie haiholotaꞌinge e unue hunie a Ebraham, nge mwala ikie ko tohungei hunge oto liutaa i Ijip. 
ACT.7.18	Na aana maholona ngaeta inemauri aaopa nge e kaꞌa saie ike a Josep ko aalaha haahie i Ijip. 
ACT.7.19	E tohungei pweloa mo weuwaka aana e tohungei haꞌamotaahire, na hule aana e dau rarahire oto hiitoꞌo uri hunie kire ke neꞌi aasie mo kele wee-wee ikire i sinaha hunie kire ke mae. 
ACT.7.20	Na aana maholona a Mosis e si hute, na e tohungei lio diana i maana a God. Na aamana na nikana kirerue ko lio i sulie mola i nume oto hunie e oolu waro-waro. 
ACT.7.21	Oto i sulie haꞌatolanga mone, kire neꞌi aasie mola wau i sinaha, oto toro ni Ijip ko si konie na e lio i sulie oto mala kalena. 
ACT.7.22	Na kire ko haꞌa-uusulie oto aana saenanaunge ikire mwala ni Ijip na e neꞌie mwane nanama aana erenga na aana asunge noꞌone.
ACT.7.23	“Maholo a Mosis e hule aana hai aawalai helisi, ko si loꞌongaꞌi ni lai kelie mwala ingeie mo Israel. 
ACT.7.24	Na aana maholona ko leesie ngaeta mwane ni Ijip ko tohungei horo aaelasie oto nga mwane ni Israel. Oto ko si peꞌie mwane ingeie ni Israel ngeena na ko horo maesie oto mwane ni Ijip. 
ACT.7.25	A Mosis ko loꞌongaꞌi uri mwala ingeie ni Israel kire kei lio saie uri a God e uusungeꞌinie huni luhesire oto mwaanie iiꞌonga ni hoꞌo, taꞌe kire kaꞌa lio saie ike. 
ACT.7.26	Oto aana dinge i puri, a Mosis ko leesie loꞌu e ro mwane ni Israel ko heiseuni. Oto ko sare oopararue, oto ko teꞌuri, ‘!﻿Mwae! ?﻿Iꞌomoreꞌi e ro mwane ni Israel mola ni ngeena, oto more ko heiseuni huni taa?’
ACT.7.27	“Taꞌe iini nge ko sare saunie ngaeta iini, e uusuleꞌinie wau a Mosis, oto ko teꞌuri, 
ACT.7.29	Maholo a Mosis e rongo urine, oto e tauleꞌi ko tehi oto mwaanie i Ijip, na ko lai iiꞌo oto aana aalahanga i Midia. Oto lae-lae e tola huꞌe na ko toꞌo aana e ro mwela.
ACT.7.30	“Oto purine e hai aawalai helisi e mango, ensel ko si haataꞌi aana a Mosis aana nga leu i laona hanuesala karaꞌinie toloi henue i Saenae. Ensel ngeena e haataꞌi mola i laona eeso-eesohai dunge nge e iiꞌo aana kele ai mwei-mwei taꞌe e kaꞌa waruhie ike. 
ACT.7.31	Maholo a Mosis e leesie, oto ko tohungei pangataꞌi na ko lae oto wau karaꞌinie hunie ke lio diana aana. Na ko rongoa a Aalaha ko teꞌuri, 
ACT.7.33	Oto a Aalaha ko teꞌuri hunie a Mosis, 
ACT.7.35	“Mwala ni Israel kire tohungei leledie a Mosis, hule aana kire teꞌuri hunie, 
ACT.7.36	Oto a Mosis e asuie mo huꞌi-huꞌite na mo ola ni pangataꞌinge huni naꞌona mwala huni lae mwaanie i Ijip, na holosie Aasi Nonoroꞌa, na i laona hanuesala hunie hai aawalai helisi. 
ACT.7.37	Na a Mosis maraana nge e teꞌuri hunie mwala ni Israel, 
ACT.7.38	Ingeie oto e oꞌoꞌo peꞌie mwala a God i laona hanuesala. Na ingeie oto e haꞌa-haꞌarongoa mo weuwaka, aana walu ola nge ensel e unuꞌi hunie i lengine toloi henue i Saenae. Na e rongoa mei wala ni meurihe a God, oto e niie mai hunikie.
ACT.7.39	“Taꞌe mo weuwaka kaꞌa sare rongo ike hunie a Mosis. Kire ko leledie mola, na saeda kire ke aalihoꞌi loꞌu mola hunie i Ijip. 
ACT.7.40	Oto kire ko teꞌuri hunie a Eron, 
ACT.7.41	Oto kire asu haꞌamalaa oto kalei puluke, na kire ko esuie oto uunu-olanga hunie. Na kire ko esuie oto ngauhe ni ilenimwaꞌenga hunie nunui ola nge kire asuie mola aana kiꞌide. 
ACT.7.42	Oto a God e si aatopuri aada, na e toliꞌaasire hunie kire ke palo-paloa sato, na waro-waro, na mo heeꞌu taꞌau i salo. Aana e unue oto i laona apai uusu-uusu mo propet aana Uusu-uusu Maaꞌi uuri, 
ACT.7.44	“Maholo mo weuwaka kire oꞌoꞌo ue i laona hanuesala, kire aanga-aangaꞌi heiliu mola aana nume maaꞌi susulu a God. Na kire asuie nume maaꞌi susulu ngeena oto mala a God e unue hunie a Mosis, na e lae oto i sulie nunui ola nge a Mosis e leesie. 
ACT.7.45	Oto lae-lae, a Josua na mo weuwaka kire toolea oto mai nume maaꞌi susulu maholo kire laue poꞌo ni henue ienini mwaanie mo Aapoloa Aaopa, nge a God e oohe aasire mwaanie leune. Na e oꞌoꞌo i leu hule aana pongine a Deved Inemauri. 
ACT.7.46	A God ko tohungei ilenimwaꞌe haahie a Deved, oto a Deved e haꞌatohu aana a God hunie ke toliꞌaasie ke asuie nga nume maaꞌi nana God ikie mo Israel hunie ke iiꞌo aana. 
ACT.7.47	Taꞌe maꞌalana e urine, a Deved e kaꞌa asuie ike nume maaꞌi, taꞌe a Solomon, kalena a Deved, nge e si esuie nume nana.
ACT.7.48	“Taꞌe Iini i Lengi oto Liutaa e kaꞌa sai iiꞌo ike i laona nume mo iinoni ko esuie. Ngaeta propet ko ere i sulie leune uuri, 
ACT.7.51	“!﻿Haꞌike eena! Iꞌomu siꞌirini, omu tohungei sada mola mala mo puꞌo na omu kaꞌa sare tola ike i sulie walana God. Suli maholo omu ko leledie mola Liꞌoa Maaꞌi mala mo weuwemiu oto i naꞌo. 
ACT.7.52	?﻿Maholo mo weuwemiu kire haꞌaloie mo propet oto wau i naꞌo, uri kire liue nga iini aada? !﻿Haꞌike! Taꞌe kire haꞌaloie ahutada mango, hule aana kire horoꞌie mo iini nge kire ko laengaꞌinie laenga mai koni-konihe oodotaꞌi a God. Na hule aana ingeie maraana, iꞌomu oto omu pweloa na omu horo maesie. 
ACT.7.53	!﻿Omu tohungei lae takalo! A God e uusungeꞌinie mai mo ensel huni toolea mai mo Haꞌatolanga ingeie huniꞌomu, taꞌe omu kaꞌa sare tola i suliꞌi.”
ACT.7.54	Oto maholo mwala aana pulitaa ni lei-lei kire rongoa a Stivin ko ere urine, saeda ko si tohungei mela oto mala dunge aana kire ko saewasu. 
ACT.7.55	Taꞌe a Stivin mone e honu aana Liꞌoa Maaꞌi, e lio taꞌau i Lengi na ko leesie manikuluhaꞌana God na ko leesie a Jisas e uure aana leu ni nanamanga i pwalo-pwalona God. 
ACT.7.56	Oto a Stivin ko teꞌuri, “!﻿Lio kaꞌu! Nou leesie i Lengi e taha, na a Kale Ni Iinoni e uure aana leu ni nanamanga i pwalo-pwalona God.”
ACT.7.57	Oto mwala aana pulitaa ni lei-lei kire ponosie aalingada, na kire ko tea oto paine. Oto kire si meni huru oto wau huni tapolie a Stivin, 
ACT.7.58	na kire ko weꞌi ookea oto mwaanie huilume, na kire ko aehota huni uuꞌi maesie oto aani heu. Oto mo iini nge kire ko heliwala peꞌie a Stivin kire si haꞌa-oorea mo toꞌoni tetewa ikire i saana mwane satana a Sol hunie ke lio i suliꞌi.
ACT.7.59	Na maholo kire ko uuꞌi-uuꞌie ue a Stivin aani heu, a Stivin ko si soi peine hunie Aalaha, ko teꞌuri, “Jisas, Aalaha ineu, o ke tola konie mangoku.” 
ACT.7.60	Oto e pouruuru hai aano ko si soi peine, ko teꞌuri, “Aalaha, o ke suꞌuri suꞌue loꞌu mei oorahaꞌaanga ienini hunire.” E ere urine mola, na ko mae oto.
ACT.8.1+ACT.8.2	Ngaeta mo iini nge kire ko aare-aarea God toꞌohuu, kire ko si lai heitolingeꞌinie a Stivin peꞌie saehuunge na ngaranga, taꞌe a Sol ko ilenimwaꞌe mola haahie horoꞌilana.
ACT.8.1+ACT.8.2	Aehota oto aana hai dinge a Stivin e mae, ahutana mwala ko tohungei waelie na kire ko horoꞌie oto mo iini aana soihaadaꞌinge i Jerusalem. Na ahutana mo iini kire hiiwalaimoli aana Jisas, kire tahi oto takoie mo huilume mwai-mwei aana mo poꞌo ni henue i Jiudia na i Samaria, taꞌe mo hurulaꞌaa mola nge kire oore i Jerusalem. 
ACT.8.3	Taꞌe a Sol ko tohungei deu aahonga huni horoꞌie mo iini aana soihaadaꞌinge, oto ko si silihie ahutana mo nume huni tapolie mo mwane na mo keni nge kire hiiwalaimoli huni lai neꞌire i laona nume ni hoꞌo.
ACT.8.4	Oto mwala nge kire tahi mwaanie i Jerusalem, kire si lae peꞌie houleꞌinilana walana God aana ahutana mo leu kire ko lae aani. 
ACT.8.5	Na a Pilip e lae noꞌone hao aana ngaeta huilume i Samaria huni tarohaꞌinie a Kraes hunie mwala. 
ACT.8.6	Na maholo kire rongoa walana a Pilip, na kire leesie mo huꞌi-huꞌite e dauꞌi, oto kire ko si tohungei sare pwaarongo hunie. 
ACT.8.7	Na mo iini nge mo liꞌoa aaela e iiꞌo i lalo aada, mo liꞌoa ngeena kire ko soi peine na kire ko iisitaa oto mwaanire. Na mo iini aeꞌaeda e rarasi na mo iini e toꞌu, haꞌa-uurilada e lae noꞌone. 
ACT.8.8	Oto mwala oto hunge aana huilume paine ngeena kire ko tohungei ilenimwaꞌe.
ACT.8.9	Na aana huilume ngeena ngaeta maatoꞌo satana a Saemon e iiꞌo noꞌone i leune. Na a mwane ngeena ko esuie mwala i Samaria ke pangataꞌinie nanamanga ni siꞌonga ingeie. Na ko ere toohaꞌinie uri ingeie oto ngaeta mwane paine, 
ACT.8.10	na ahutana mo rato na mo iinoni reu aana huilume kire ko pwaarongo hunie oto. Na kire ko teꞌuri, “Ingeie oto Iini Peine, aana ingeie oto nanamanga a God.” 
ACT.8.11	Na kire ko lulu i sulie oto, aena aana ko esuie mwala ko pangataꞌinie nanamanga ingeie ko tewa oto mai. 
ACT.8.12	Taꞌe maholo a Pilip e unue Tataroha Diana i sulie a Jisas Kraes na i sulie Aalahanga a God, mo mwane na mo keni oto hunge kire hiiwalaimoli aana, na kire ko meni loto maaꞌi oto. 
ACT.8.13	Na a Saemon noꞌone e hiiwalaimoli na loto-maaꞌilana e lae noꞌone. Na ko lae-lae mola i sulie a Pilip, na e tohungei pangataꞌinie mo huꞌi-huꞌite na mo tolimaa nge a Pilip e asuiꞌi.
ACT.8.14	Oto mo hurulaꞌaa taꞌau i Jerusalem kire rongoa uri mwala i Samaria kire hiiwalaimoli oto aana God, kire si uusungeꞌinie a Pita na a Jon hao i saada. 
ACT.8.15+ACT.8.16	Kira hiiwalaimoli i Samaria, kire loto maaꞌi taane aana satana Aalaha ikie a Jisas, taꞌe Liꞌoa Maaꞌi e kaꞌa siho ue i lengide. Oto maholo e ro hurulaꞌaa e lai hule hao i saada, kirerue si aarengaꞌi ni sukaa Liꞌoa Maaꞌi hunie ke iiꞌo peꞌie mo iini e hiiwalaimoli. 
ACT.8.17	Oto a Pita na a Jon kirerue hele i pweude aana nimadarue, nge Liꞌoa Maaꞌi e si siho i lengide.
ACT.8.18	A Saemon e leesie a God e niie Liꞌoa Maaꞌi hunie mwala aana maholo kirerue hele i pweude, oto e toolea mai mei toꞌoha hunie e ro mwane, na ko teꞌuri, 
ACT.8.19	“More ke niie noꞌone nanamanga ngeena hunieu hunie mala uri no ko hele i pweune nga iini, na Liꞌoa Maaꞌi ke siho oto i lengine.”
ACT.8.20	Taꞌe a Pita ko ere aana mola, na ko teꞌuri, “!﻿Tahi mola peꞌie mo toꞌoha iꞌoe i laona dunge ni haꞌamotaahinge! ?﻿Haꞌalaa o loꞌongaꞌinie uri o kei holie nanamanga a God aani toꞌoha uri taa eena? Nga mei toꞌoha e kaꞌa malisine ike holitana nanamanga a God, taꞌe ola ingeie maraana ko niie mola hunie mo iini e saetoꞌo aada. 
ACT.8.21	Iꞌoe o kaꞌa toꞌo aana ike nga kele mei ola aana asunge a God ienini, aana loꞌongaꞌinge iꞌoe e kaꞌa oodo ike i maana a God. 
ACT.8.22	Oto o ke oonisae, na o ke toliꞌaasie mei tolahai ola aaela ngeena, na o ke aarea God hunie ke saeꞌaasie mo neꞌisaenga takalo iꞌoe. 
ACT.8.23	Aana nou lio saie oto heotaꞌinge e paine aamu na oorahaꞌaa e hele roroꞌiꞌo.”
ACT.8.24	Oto a Saemon ko teꞌuri hunie a Pita na a Jon, “More ke aarea God mwaanie nga mei ola aana mo ola more unuꞌi ngeena e hite aaku.”
ACT.8.25	Oto maholo a Pita na a Jon kire unu mangoa walana Aalaha na mo erenga ikirerue, kire si lae loꞌu hunie i Jerusalem. Na i laona mo henue hunge nge kirerue ko liuhiꞌi i Samaria, kirerue ko houleꞌinie noꞌone walana God hunie mwala.
ACT.8.26	Oto a Pilip e oꞌoꞌo, na ngaeta ensel a God e lae mai saana ko teꞌuri hunie, “Taꞌelaꞌi, hunie o ke lae i aatowaa
ACT.8.27	Maholoi satona a Pilip e lae i sulie tala ngeena na ko leesie ngaeta koni-konihe diana
ACT.8.28	na ko eelihoꞌi oto hunie hanue ingeie peꞌie mo mwane ingeie. E iiꞌo i lengine ngaeta taetahe mo hoos ko ookea, na ko saaie Uusu-uusu Maaꞌi a Propet Aesaea.
ACT.8.29	Oto Liꞌoa Maaꞌi ko teꞌuri hunie a Pilip, “O ke lae i hekusie mwane aana taetahe waune.”
ACT.8.30	Oto a Pilip e huru weu i saana taetahe, na ko rongoa a mwane ngeena ko saaie mei wala a Propet Aesaea. Oto a Pilip ko dolosi aana, “?﻿Uri o saie taane nga taa o ko saaie ngeena?”
ACT.8.31	Oto poro paine ngeena e oolisie ko teꞌuri, “?﻿Ne kei saie uri taa, na nga iini e kaꞌa unue loꞌongaꞌinge aana hunieu?” Na ko unue oto a Pilip ke hane i lengine taetahe hunie ke iiꞌo peꞌie.
ACT.8.32	Na mei wala i laona Uusu-uusu Maaꞌi nge poro paine ko saaie e teꞌuri, 
ACT.8.34	Oto poro paine ngeena ko dolosi aana a Pilip uuri, “O ke unue kaꞌu oodoieu. ?﻿A tei ni propet ngeena e ere i sulie? ?﻿Uri e ere i sulie maraana, wa e ere taane i sulie nga mwane aaopa?”
ACT.8.35	Oto a Pilip ko aehota oto aana mei wala ngeena, na ko haꞌarongoa oto poro paine ngeena aana Tataroha Diana i sulie a Jisas Kraes. 
ACT.8.36	Kirerue lae-lae i sulie tala ngeena, na kirerue ko lae i hule oto aana wai, oto poro paine ngeena ko teꞌuri, “!﻿Lio kaꞌu! Wai oto ie. ?﻿Nga taa ni e uure honosieu mwaanie nou loto maaꞌi oto molana?” 
ACT.8.38	Oto poro paine ngeena ko unue hunie mwane nge ko toolea taetahe hunie ke mamalo. Oto a Pilip na poro paine ngeena kirerue siho hao i laona wai, na a Pilip ko loto maaꞌi oto aana poro paine ngeena. 
ACT.8.39	Oto mola aana kele maholoi sato kirerue ko uulutaa poi mwaanie wai, Liꞌoa a Aalaha e lae mai toolea a Pilip oto mwaanie leune. Na poro paine ngeena e kaꞌa leesie ike loꞌu a Pilip, taꞌe ko heꞌi lae loꞌu i sulie laenga ingeie peꞌie ilenimwaꞌenga. 
ACT.8.40	A Pilip e si aparaꞌi, na ko hule oto aana huilume i Asotas. Oto e si lae hailiu huni tarohaꞌinie Tataroha Diana, na lae-lae e lai hule aana huilume paine i Sisaria.
ACT.9.1	A Sol ko haro ere-ere haꞌamauꞌo ue uri ko horoꞌie ahutana mo pwaarongoisuli a Aalaha. Oto e lae i saana a Naꞌohana Mo Naꞌohai Pris, 
ACT.9.2	na ko haꞌatohu aana hunie ke uusue nga mo uusu-uusu hunie ke tooleꞌi weu aana huilume paine i Damaskas.
ACT.9.3	Oto a Sol ko lae oto wau, na maholo ko nanauhie oto huilume paine i Damaskas, ko si aparaꞌi mola aana raa-raa ko raa kali-kelie oto uure mai taꞌau i salo. 
ACT.9.4	Oto e si domu oto i aano, na ko rongoa mei wala ko teꞌuri, “!﻿Sol, Sol! ?﻿E ue ni o ko teungeꞌinieu?”
ACT.9.5	Oto a Sol ko dolosi aana, ko teꞌuri, “?﻿Iꞌoe a tei ni o ko teꞌurine ngeena, Poro paine?”
ACT.9.5	Oto mei wala ko aalamie ko teꞌuri, “Ineu a Jisas, iini nge o ko teungeꞌinie. 
ACT.9.6	O ke taꞌelaꞌi oto, na o ke lae wau i huilume. Nga iini taane wau i leune ke si unue huniꞌo nga taa ni esuie.”
ACT.9.7	Oto mo mwane kire lae-lae peꞌie a Sol kire ko tohungei pangataꞌi, na kire rohu hule aana kire kaꞌa nguu loꞌu. Kire rongoa taane aawatana mei wala ngeena, taꞌe kire kaꞌa leesie ike nga iinoni. 
ACT.9.8	A Sol e uure i lengi, na maholo e lakataꞌinie maana e kaꞌa sai leesie loꞌu nga mei ola. Oto kire hele i kiꞌine kire si toolea mola wau hunie i Damaskas. 
ACT.9.9	E kaꞌa leesie nga mei ola hunie oolu hei dinge, wa ke ngau wa ke inu. 
ACT.9.10	Na ngaeta pwaarongoisuli e iiꞌo wau i Damaskas, satana a Ananaeas. A Aalaha e ere peꞌie aani maꞌahu-polenga e teꞌuri, “Ananaeas.”
ACT.9.10	Oto e aalamie ko teꞌuri, “Iau, ineu taane ie, Aalaha.”
ACT.9.11	Oto a Aalaha ko teꞌuri, “O ke lae wau i nume a Jiudas nge e iiꞌo aana tala kire haaraꞌinie Tala Oodo, na o ke dolosi ohie mwane ni Tasas, satana a Sol. Kele maholoi sato ienini ko aarengaꞌi oto. 
ACT.9.12	Na i laona maꞌahu-polenga ingeie, e leesie ngaeta mwane satana a Ananaeas e lae mai hele i pweune hunie ke lio-lio loꞌu.”
ACT.9.13	Oto a Ananaeas ko aalamie uuri, “Aalaha, nou rongoa mo laladonga hunge i sulie mo ola aaela a mwane ngeena ko esuiꞌi aana mwala iꞌoe taꞌau i Jerusalem. 
ACT.9.14	Na maholo ienini e toolea nanamanga mo naꞌohai pris huni tapolie taꞌena nga iini ko haꞌapainaꞌaꞌo.”
ACT.9.15	Taꞌe a Aalaha e teꞌuri mola hunie, “!﻿O ke lae mola! A mwane ngeena nou lio hilisie oto hunie ke asu nekue. Kei tarohaꞌinie sataku hunie mo Aapoloa Aaopa na mo inemauri ikire, na mo Israel noꞌone. 
ACT.9.16	Na ineu maraaku, ne kei haataꞌinie hunie uri ke sapesalu oto hiitoꞌo i tehulaꞌaku.”
ACT.9.17	Oto a Ananaeas e lae oto, e lai sili weu i nume ngeena e si hele i pweune a Sol aana nimana, na ko teꞌuri, “!﻿Aasiku, Sol! A Jisas nge e haataꞌi eemu maholo o lae mai sulie tala, ingeie oto a Aalaha na e uusungeꞌinieu mei ie hunie o ke lio-lio loꞌu, na hunie o ke honu aana Liꞌoa Maaꞌi.” 
ACT.9.18	Aana maholoi satona ola mala uunuhaꞌai iiꞌe ko teke oto mwaanie e ro maana a Sol, na ko lio-lio oto loꞌu. Oto e taꞌelaꞌi, na loto-maaꞌilana ko lae oto. 
ACT.9.19	Na purihaꞌana e ngau mango, nge sapena ko si aꞌailaꞌa loꞌu.
ACT.9.19	Oto a Sol e iiꞌo oto peꞌie mo pwaarongoisuli wau i Damaskas hunie ngaeta mo kele dinge. 
ACT.9.20	E oodo mola wau i laona mo nume ni palo-palo mo Jiu, na ko tarohaꞌinie oto a Jisas uri ingeie oto Kalena God toꞌohuu.
ACT.9.21	Ahutana mwala kire rongoa walana kire ko tohungei pangataꞌi, na kire ko teꞌuri, “Mwane nge e lae peꞌi horo suuheꞌinie mwala nge kire ko aarengaꞌi hunie a Jisas ni ngeena. E teꞌurine kaꞌu aana mwala oto taꞌau i Jerusalem, na e lae loꞌu mei leu huni tapolie mwala huni toolera hunie mo naꞌohai pris kei leire. ?﻿Oto e ue ni ko si ere aaopa loꞌu urine?” 
ACT.9.22	Taꞌe walana Sol mone ko nanama loꞌu liutaa suli dinge, na e tohungei ere luhesie hunie mwala ni Jiu i Damaskas uri a Jisas oto a Kraes, hule aana e aasa hunie nga iini kei aalamie loꞌu.
ACT.9.23	Oto purine mo dinge hunge e haro mango, mo rato ni Jiu i Damaskas kire si loko huni oalaꞌinie horoꞌilana a Sol. 
ACT.9.24	Oto susue rodo na aatowaa kire ko kakalie mola ahutana mo maai para aana para ahuie huilume paine ngeena hunie kire ke tapolie na kire ke horo maesie. Taꞌe a Sol e rongoa mola mo oalaꞌinge ikire ngeena. 
ACT.9.25	Oto aana ngaeta hai rodo mo pwaarongoisuli ingeie kire neꞌie i laona luꞌe paine, na kire ko uukue i aano i sulie maaureꞌi i sinaha aana para.
ACT.9.26	Maholo a Sol e hule loꞌu taꞌau i Jerusalem ko tohungei sare iiꞌo peꞌie mo pwaarongoisuli a Jisas, taꞌe kire ko tohungei meꞌuteꞌinie na kire kaꞌa hiiwalaimoli ike aana uri ingeie ngaeta pwaarongoisuli mala ikire. 
ACT.9.27	Oto a Banabas e si peꞌie aana e toolea i saana mo hurulaꞌaa, na ko haꞌarongora uri a Sol e leesie a Aalaha i sulie tala, na a Aalaha e ere oto peꞌie a Sol. Na ko haꞌarongora noꞌone aana uri a Sol ko lae peꞌi ere aꞌailaꞌa mola i sulie satana a Jisas wau i Damaskas. 
ACT.9.28	Oto a Sol ko iiꞌo oto peꞌire, na ko lae hailiu i Jerusalem peꞌi ere aꞌailaꞌa i sulie satana Aalaha. 
ACT.9.29	Na ko ere haitelili noꞌone peꞌie mo Jiu nge kire ko ere mola aana erenga ni Krik. Oto kire ko heꞌi loꞌo-loꞌongaꞌi loꞌu hunie nga tala uri taa kei mwadaꞌu huni horo maesie. 
ACT.9.30	Oto maholo mo eesine i lalo aana Kraes kire rongo urine, kire si toolea a Sol wau hunie huilume paine i Sisaria, na kire ko uusungeꞌinie loꞌu weu hunie huilume paine i Tasas.
ACT.9.31	Oto aana kele maholona nga iini hunie ke saunie kira hiiwalaimoli aana poꞌo ni henue i Jiudia na i Kalili na i Samaria haꞌike loꞌu. A Liꞌoa Maaꞌi ko tohungei peꞌire na ko da soihaadaꞌinge ko aꞌailaꞌa na ko haꞌahungeꞌaa mwala i laona soihaadaꞌinge. Oto kire ko si tohungei lahea Aalaha mola taraureꞌi.
ACT.9.32	Oto a Pita e lae-lae hailiu aana ahutana mo henue, ko si lai hule aana mo iinoni a God aana huilume i Lida. 
ACT.9.33	Aana huilume ngeena, e leesie mwane sapena e rarasi, satana Aenias. Na e walu helisi oto a mwane ngeena e kaꞌa ada ike mwaanie tahe ingeie.
ACT.9.34	Oto a Pita ko teꞌuri hunie, “Aenias, a Jisas Kraes ko haꞌa-uuriꞌo. O ke taꞌelaꞌi, na o ke lulungie hulite iꞌoe.” Na oto mola aana maholoi satona a Aenias ko uure hala-hala oto. 
ACT.9.35	Oto mwala nge kire ko oꞌoꞌo aana e ro huilume ngeena i Lida na i Saron, kire ko si eeliꞌu huni lulu i sulie a Aalaha aana kire leesie a Aenias.
ACT.9.36	Na ngaeta pwaarongoisuli e iiꞌo aana huilume i Jopa satana a Tabita na aana erenga ni Krik satana a Dokas. Helelana a huꞌe ngeena e tohungei diana suli maholo, na e iiꞌo mola huni peꞌie mo iini ko siꞌohaꞌa. 
ACT.9.37	Aana maholona, a Dokas e mataꞌi hiitoꞌo, lae-lae na ko mae oto. Kire lotohie, kire si lai neꞌie i laona duru aana sao-saohai nume taꞌau i lengi. 
ACT.9.38	Na huilume i Jopa ngeena e iiꞌo karaꞌinie mola huilume i Lida. Oto maholo mo pwaarongoisuli kire rongoa uri a Pita e iiꞌo i Lida, kire si uusungeꞌinie e ro mwane wau i saana, oto kirerue ko teꞌuri hunie, “Melu saetoꞌo aana o ke tohungei lae lau-leu oto wau i saameelu.”
ACT.9.39	Oto a Pita ko lae oto peꞌirerue na maholo kire hule wau i Jopa, kire si naꞌona hunie duru taꞌau i lengi. Mo mei nao keni kire ko tohungei ngara, kire lae mai, kire uure oto kali-kelie a Pita. Na kire ko haataꞌinie oto mo toꞌoni na mo sala tetewa nge a Dokas e tauriꞌi nada maholo e mauri ue. 
ACT.9.40	Oto a Pita e si unue ahutana mwala ke lae kaꞌu i sinaha, oto e pouruuru ko si aarengaꞌi. E saro wau takoie huꞌe nge e mae ngeena, ko soie satana na ko teꞌuri, “!﻿Tabita, o ke taꞌelaꞌi!” Oto a huꞌena e lakataꞌinie maana na maholo e leesie a Pita, e si taꞌelaꞌi. 
ACT.9.41	A Pita e hele aana nimana, e si haꞌa-uuresie i lengi. Oto purihaꞌana e si soie mai mo nao keni na ngaeta mo iinoni a God hunie kire ke leesie a Tabita e mauri loꞌu. 
ACT.9.42	Oto tataroha ngeena e lae hailiu i laona poꞌo ni henue i Jopa na mwala hunge ko aehota hiiwalaimoli oto aana Aalaha. 
ACT.9.43	A Pita e kele iiꞌo tewa wau i Jopa na e iiꞌo peꞌie a Saemon, mwane ko esu aakau aana mo teꞌe-teꞌei puluke hunie mwala aaopa kei esuie mo ola mwaaniꞌi.
ACT.10.1	Ngaeta mwane ni Rom e oꞌoꞌo wau aana huilume i Sisaria, satana a Konilias na ingeie ngaeta naꞌohai ramo haahie tangalai ramo aana pulitaa ni ramo nge kire haaraꞌinie aana, “Pulitaa mo Ramo ni Itali.” 
ACT.10.2	Maꞌalana ingeie ngaeta mwane aana mo Aapoloa Aaopa, taꞌe e neꞌisae paine aana God na ahutana mwala aana uluhe ni iinoni ingeie kire ko lulu i sulie a God noꞌone. A mwaena ko nii-nii tarau hunie kira maitale, na ko aare-aarea God suli maholo. 
ACT.10.3	Aana ngaeta hai dinge aana ola mala oolune nga maholoi sato i aapai sato, a Konilias e leesie mei haataꞌinge mwaanie a God, na ko leesie oto ngaeta ensel a God e sili mei nume ingeie na ko soie, oto ko teꞌuri, “Konilias.”
ACT.10.4	Oto a Konilias ko tohungei meꞌu, na ko lio hahuroto oto aana ensel ngeena, na ko teꞌuri, “?﻿Nga taa eena, poro paine?”
ACT.10.4	Oto ensel ko teꞌuri hunie, “A God e rongoa oto mo aarengaꞌinge iꞌoe, na ko leesie o ko peꞌie kira maitale, oto ko tohungei saemango haahiꞌo. Oto maholo ienini a God ko sare peꞌiꞌo noꞌone. 
ACT.10.5	O ke uusungeꞌinie nga mo mwane wau hunie huilume i Jopa oto molana, hunie kire ke haaraie a Saemon, nge ngaeta sata aana a Pita. 
ACT.10.6	E iiꞌo wau i nume ngaeta mwane loꞌu satana a Saemon mwane nge ko euꞌesu aana mo teꞌe-teꞌei puluke, na nume ingeie e iiꞌo karaꞌinie aasi.”
ACT.10.7	Maholo ensel ngeena e lae, a Konilias e si soie mai ngaeta ro mwane auꞌesu ingeie na ngaeta ramo. Na ramo ngeena a Konilias e tohungei norutoꞌo aana, aana ingeie noꞌone e tohungei neꞌisae paine aana God. 
ACT.10.8	A Konilias e unue ahutana mo ola mango hunie oolu mwaena, e si uusungeꞌinire hunie i Jopa.
ACT.10.9	Oto i upui aatowaa aana hai dinge i puri, kire ko karaꞌinie oto huilume i Jopa. Na aana maholona a Pita ko lai aarengaꞌi taꞌau aana Leu Ni Haa-haanaku i koluhana nume. 
ACT.10.10	Oto a Pita ko hiolo na saena ke ngau. Taꞌe maholo kire ko haꞌa-haꞌaliaa ue mo ngeulaa, ko si leesie mola haataꞌinge mwaanie a God. 
ACT.10.11	Na ko leesie oto ola mala mei sala paine nge kire ko haꞌasihoa aana e hai suꞌu-suꞌue ko siho mai aano uure mwaanie leu a God e iiꞌo aana. 
ACT.10.12	Na taꞌena nga ola mauri oto mola e iiꞌo i laona mei sala paine ngeena—taꞌe-taꞌena nga lulusane, na taꞌe-taꞌena nga mwaa, na taꞌe-taꞌena nga manu oto mola nge kire aapu hunie mo Jiu. 
ACT.10.13	Na a Pita ko rongoa mei wala ko teꞌuri, “Pita o ke horoꞌie mo ola ngeena, na o ke ngauꞌi.”
ACT.10.14	Taꞌe a Pita ko teꞌuri mola, “!﻿Haꞌike, Aalaha ineu! Nou kaꞌa ngaue ue nga mei ola nge mo Haꞌatolanga e uure honosie uri e madaꞌa.”
ACT.10.15	Na ko rongoa loꞌu mei wala uuri, “Mo ola nge a God e unue uri kire rereꞌa, suꞌuri loꞌongaꞌinie loꞌu uri kire madaꞌa.” 
ACT.10.16	Walu ola ienini e rau haꞌa-oolu, oto sala paine ngeena e si ooli loꞌu taꞌau i Lengi.
ACT.10.17	Oto a Pita ko talei loꞌo-loꞌongaꞌi hiitoꞌo i sulie mei haataꞌinge ngeena, na aana maholona e oolu mwane nge a Konilias e uusungeꞌinire kire ko lio oodoie oto nume a Saemon. Kire uure i maana para taꞌau i sinaha. 
ACT.10.18	Kire ko dolosi hunie a Saemon nge ngaeta sata aana a Pita ohe e iiꞌo taane i nume. 
ACT.10.19	Taꞌe maholo a Pita ko loꞌo-loꞌongaꞌi hiitoꞌo ue i sulie mei haataꞌinge ngeena, a Liꞌoa Maaꞌi ko teꞌuri hunie, “Saemon e oolu mwane ko dolosiꞌo. 
ACT.10.20	O ke siho oto i aano lau-leu, na o ke suꞌuri meꞌu ni lae peꞌire aena aana ineu nge nou uusungeꞌinire mai ngeena.”
ACT.10.21	Oto a Pita e siho hao i aano, ko si teꞌuri hunire, “Ineu oto mwane nge omu ko heitalea. ?﻿Nga taa nge omu saetoꞌo aana?”
ACT.10.22	Oto ngaeta iini aadaelu ko teꞌuri hunie, “A Konilias nge e uusungeꞌiniꞌemeelu mei ie, ingeie poro paine haahie mae. Na ingeie mwane e oodotaꞌi, na ko palo-paloa noꞌone a God, na ahutana mwala ni Jiu kire tohungei haꞌamaꞌu aana. Na ngaeta ensel a God e unue hunie ke unue huniꞌo uri o ke lae kaꞌu weu i nume ingeie hunie ke rongoa nga taa o kei unue hunie.”
ACT.10.23	Oto a Pita e si unue kire ke lae kaꞌu mei nume, na kire ko maꞌahu oto aana hai rodona. E dangi hoꞌowa a Pita e dau aakau mango, kiraelu ko si meni lae, na ngaeta mo eesine i lalo aana Kraes i Jopa ko hekusire noꞌone. 
ACT.10.24	Na aana hai dinge loꞌu i puri, nge kire ko lai hule wau i Sisaria, na a Konilias ko maaꞌoohie oto a Pita. Na e lokoa noꞌone ahutana mwala aana uluhei iinoni ingeie na ngaeta mo malahune. 
ACT.10.25	Maholo a Pita e lai hule wau i nume a Konilias, nge poro paine aana mae ngeena e si lai pouruuru i naꞌona aani haꞌamaꞌunge aana. 
ACT.10.26	Taꞌe a Pita e haꞌa-uuresie na ko teꞌuri, “O ke uure i lengi, aana ineu iinoni noꞌone mola mala iꞌoe.” 
ACT.10.27	A Pita ko kele ere-ere peꞌie a Konilias, na ko sili hao i nume na ko leesie oto mwala hunge e loko. 
ACT.10.28	Oto a Pita ko teꞌuri hunire, “Omu saie oto haꞌatolanga iꞌemeelu mo Jiu e uure honosiꞌemi mwaanie emi heꞌimalahune peꞌie nga iini aana mo Aapoloa Aaopa wa emi ke sili i laona mo nume ikire urini. Taꞌe a God e haataꞌinie aaku uri ne ke suꞌuri unue loꞌu nga iini e madaꞌa na e kaꞌa malisine haꞌimalahunanga peꞌie a God. 
ACT.10.29	Na maholo omu hei uusungeꞌi hunieu, nou kaꞌa sare unue loꞌu nga mei ola, taꞌe nou lae mola mai. ?﻿Oto no ko dolosi mola aamiu, e ue ni omu saetoꞌo aana ne ke lae mai?”
ACT.10.30	Oto a Konilias ko teꞌuri, “Aana oolune nga maholoi sato i aapai sato mala maholo ienini aana e oolu hei dinge oto e mango haona,
ACT.10.31	Oto ko teꞌuri, ‘Konilias, a God e pwani rongoa oto aarengaꞌinge iꞌoe, na e lio saie oto nga taa o ko euꞌesuie huni peꞌie kira maitale. 
ACT.10.32	Oto o ke uusungeꞌinie nga mo iini wau i Jopa hunie kire ke haaraie a Saemon, nge ngaeta sata aana a Pita, hunie ke lae mai. A mwaena ko oꞌoꞌo wau i nume a Saemon, mwane nge ko euꞌesu aana mo teꞌe-teꞌei puluke, na nume ingeie e iiꞌo mola karaꞌinie aasi.’ 
ACT.10.33	Na oto mola aana maholona nge nou uusungeꞌinie mo mwane wau i seemu, na e diana oto liutaa aana o lae oto mai. Na maholo ienini melu meni ruru oto i naꞌona God huni rongoa mo ola a Aalaha e niiꞌi huniꞌo huni tola tahangaꞌiniꞌi huniꞌemeelu.”
ACT.10.34	Oto a Pita ko si aehotaa ere na ko teꞌuri, “E tohungei toꞌohuu oto, maholo ienini nou si lio saie oto uri a God e kaꞌa saehaahie ike mola nga mo iini. 
ACT.10.35	Mala uri nga iini ko haꞌamaꞌu aana a God na ko esuie mo ola oodotaꞌi, nge a God kei ilenimwaꞌe haahie, maꞌalana e uure aana taꞌena nga poꞌo ni iinoni uri taa loꞌu i laona walumalau. 
ACT.10.36	Omu saie taane oto Tataroha Diana a God e uusungeꞌinie hunie mwala ni Israel uri ikie mo iinoni kie sai toꞌo aana hanuelamanga mola aena aana a Jisas Kraes, iini ko aalaha haahie walu ola. 
ACT.10.37	Na omu saie taane oto nga taa e rau aana ahutana mo leu i Israel, nge e aehota i Kalili peꞌie laeliwalanga a Jon i sulie loto-maaꞌinge aana oonisaenga. 
ACT.10.38	Na omu saie oto uri a God e lio hilisie a Jisas ni Nasaret na e da e toꞌo aana Liꞌoa Maaꞌi na nanamanga. Oto aena aana a God e iiꞌo susu peꞌie, a Jisas e lae-lae hailiu aana taꞌena nga leu, na e asuie mo ola diana, na e haꞌa-uurie mo iini nge kire iiꞌo i hahana nanamanga a Satan. 
ACT.10.39	Na iꞌemeelu mo hurulaꞌaa melu tohungei leesie oto aana maameelu ahutana mo ola nge a Jisas e asuiꞌi aana hanue iꞌemi mo Jiu lae-lae hule oto taꞌau i Jerusalem. Na melu leesie noꞌone kire uie i lengine poꞌu-poꞌu nge e mae. 
ACT.10.40	Taꞌe aana oolune nga hai dinge a God e taꞌea loꞌu a Jisas mwaanie maenga, oto purihaꞌana e haataꞌi maraana loꞌu aameelu. 
ACT.10.41	E kaꞌa haataꞌi ike aana ahutana mwala, taꞌe mola hunie iꞌemeelu mo iini nge a God e holaꞌi lio hilisiꞌemeelu oto hunie melu ke leesie. Na maholo e mauri eelihoꞌi oto, melu ngeu-ngeu na melu inu-inu noꞌone peꞌie. 
ACT.10.42	Na a Jisas e unue oto huniꞌemeelu uri melu ke tarohaꞌinie Tataroha Diana hunie mwala. Na melu ke tarohaꞌinie uri ingeie oto a God e lio hilisie hunie kei leie ahutana mwala maꞌalana kire mae oto wa kire mauri ue. 
ACT.10.43	Ahutana mo propet oto i naꞌo kire ere-ere noꞌone i sulie a Jisas, na kire laengaꞌinie uri nga iini ko hiiwalaimoli aana, nge a God kei saeꞌaasie mo oorahaꞌaa ingeie i tehulaꞌana.”
ACT.10.44	Na maholo a Pita ko ere-ere ue, Liꞌoa Maaꞌi ko siho oto i lengine ahutana mo iini nge kire ko rongo hunie walana. 
ACT.10.45	Mo Jiu nge kire hiiwalaimoli oto na kire lae mai peꞌie a Pita, kire ko tohungei pangataꞌi aana a God e niie noꞌone Liꞌoa Maaꞌi hunie kira Konilias maꞌalana ikire mo Aapoloa Aaopa. 
ACT.10.46	Na kire saie uri e toꞌohuu oto, aana kire rongoa mwala ko tohungei lahea a God aana taꞌena nga erenga hai aaopaꞌi. Oto a Pita ko teꞌuri hunie mo iini peꞌie, 
ACT.10.47	“Liꞌoa Maaꞌi e siho i lengide mala e siho kaꞌu i lengikaelu. ?﻿Oto uri nga iini e sai uure honosie mola mwala ngeena mwaanie loto-maaꞌinge noꞌone aani wei?” 
ACT.10.48	Oto e si unue hunie mo iini peꞌie uri kire ke loto maaꞌi aana kira Konilias aana satana Jisas Kraes. Na mwala ngeena ko eitanaie a Pita uri ke iiꞌo kaꞌu peꞌire nga mo dinge loꞌu.
ACT.11.1	Mo hurulaꞌaa na ahutada kira hiiwalaimoli nge kire iiꞌo aana ahutana mo leu aana hanue mo Jiu, kire rongoa uri mo Aapoloa Aaopa kire ko hiiwalaimoli noꞌone aana God. 
ACT.11.2	Oto maholo a Pita e lai hule taꞌau i Jerusalem, ngaeta mo iini aana kira hiiwalaimoli nge kire hele maꞌutaꞌa ue aana tolaha ni torihesiꞌonga, kire ko tohungei leledie a Pita, aena aana saeda hunie torihesiꞌonga ke lae aana mo Aapoloa Aaopa. 
ACT.11.3	Kire ko leledie aena aana ko lae-lae i laona nume mo Aapoloa Aaopa, na hule aana ko ngeu-ngeu noꞌone peꞌire.
ACT.11.4	Oto a Pita ko si unue ahutana mo ola nge e rau, na ko teꞌuri, 
ACT.11.5	“Nou oꞌoꞌo hao i Jopa, oto ngaeta maholo nou ririhungeꞌi na no ko leesie mei haataꞌinge. Nou leesie ola mala painehaꞌana mei sala ko siho mai uure i salo. Na e lio mala nga iini e helesie e hai suꞌu-suꞌue aana painehaꞌana mei sala ngeena. Na ko lae oto mai iiꞌo karaꞌinieu. 
ACT.11.6	No ko lio wau i laona, na no ko leesie taꞌena nga ola mauri oto mola ni i laona, mo ola manata na mo ola loo-looꞌa, mo lulusane na mo mwaa, na taꞌena nga manu hai aaopaꞌi—mo ola kire aapu ni ngeuꞌi haliꞌite ni ngeena. 
ACT.11.7	Oto no ko rongoa mei wala ko ere mai hunieu ko teꞌuri, ‘Pita, o ke horoꞌie mo ola ngeena, na o ke ngauꞌi.’
ACT.11.8	“Taꞌe nou teꞌuri mola, ‘!﻿Haꞌike, Aalaha ineu! Nou kaꞌa ngau hikana ue nga mei ola nge mo Haꞌatolanga e uure honosie uri e madaꞌa.’
ACT.11.9	“Na no ko rongoa mei wala e uure taꞌau i Lengi ko ere loꞌu mei, ko teꞌuri, ‘Mo ola nge a God e unue uri kire rereꞌa, suꞌuri loꞌongaꞌinie loꞌu uri kire madaꞌa.’ 
ACT.11.10	Mei ola ngeena e rau haꞌa-oolu, oto purine nge suluꞌilana e si lae taꞌau i salo.
ACT.11.11	“Oto aana kele maholoi satona, na e oolu mwane nge mwane ni Sisaria e uusungeꞌinire, kire ko hule oto wau i nume nge no ko oꞌoꞌo aana. 
ACT.11.12	Na Liꞌoa Maaꞌi e unue hunieu uri ne ke suꞌuri meꞌu, taꞌe ne ke lae mola peꞌire. Oto e oono aasikaelu ie kire hakusieu oto huni lae wau i Sisaria, na melu lai hule wau i nume a mwane nge e hai uusungeꞌi hunieu. 
ACT.11.13	Na a mwaena ko haꞌarongoꞌemeelu oto uri e leesie ngaeta ensel wau i nume ingeie, na ensel ngeena e teꞌuri hunie, ‘O ke uusungeꞌinie nga mo iini wau i Jopa huni haaraie a Saemon nge ngaeta sata aana a Pita. 
ACT.11.14	Na a Pita kei lae mai huni haataꞌinie tala ni meurihe huniꞌo na hunie mwala aana uluhe iꞌoe.’
ACT.11.15	“Oto nou lae peꞌire, na maholo no ko si aehota ere-ere ngeena na Liꞌoa Maaꞌi ko siho oto i lengide mala e siho kaꞌu i lengikaelu holaꞌi naꞌo. 
ACT.11.16	Oto nou aamasitoꞌo oto aana mei wala a Aalaha e unue nge e teꞌuri, ‘A Jon e loto maaꞌi eemiu mola aani wei ni ngeena, taꞌe ineu ne kei loto maaꞌi eemiu aana Liꞌoa Maaꞌi.’ 
ACT.11.17	Oto a God e niie Liꞌoa Maaꞌi hunire mala e niie kaꞌu hunikolu maholo kolu aehota hiiwalaimoli aana Aalaha ikie a Jisas Kraes. ?﻿Oto uri o ko loꞌo-loꞌongaꞌi ineu ne ke uure honosie kone? !﻿Haꞌike! Aana e kaꞌa adona ike ne ke leledie nga taa a God e asuie.”
ACT.11.18	Na maholo kire rongoa a Pita ko ere-ere, oto kire kaꞌa unue ike loꞌu nga mei wala i sulie. Taꞌe kire ko lahea mola a God na kire ko teꞌuri, “!﻿Maꞌalana mo Aapoloa Aaopa taꞌe a God e saetoꞌo aada noꞌone hunie kire ke oonisae na hunie kire ke toꞌo aana maurihe huu!”
ACT.11.19	Oto kira hiiwalaimoli nge kire tahi mwaanie i Jerusalem maholo kire horoꞌie a Stivin, kire ko si lae kalie noꞌone mo henue haꞌatau mala poꞌo ni henue i Ponisia na mala-malau i Saepras na huilume paine i Antiok aana poꞌo ni henue i Siria. Kire lae peꞌi tarohaꞌinie Tataroha Diana, taꞌe kire ko lae peꞌi unue tataroha ngeena oto mola hunie mo Jiu hahaiteli. 
ACT.11.20	Taꞌe ngaeta mo iini aada nge kire oꞌoꞌo i Saepras na i Saerin kire lai hule wau i Antiok, oto kire ko ladoa noꞌone mola tataroha ngeena hunie mo Aapoloa Aaopa, aana kire ko tarohaꞌinie tataroha i sulie a Aalaha, a Jisas. 
ACT.11.21	Oto nanamanga a Aalaha e iiꞌo aada, lae-lae mo iini hunge aada ko hiiwalaimoli na kire ko aehota lulu i sulie oto a Aalaha.
ACT.11.22	Tataroha i sulie mei ola ienini e lai hule aana soihaadaꞌinge taꞌau i Jerusalem, oto kire si uusungeꞌinie a Banabas huni lae wau i Antiok. 
ACT.11.23	Na maholo e lai hule wau i Antiok ko si tohungei ilenimwaꞌe aana e leesie uri a God e haꞌadianaꞌara oto. Na ko si tohungei deu rarahire uri kire ke lulu i sulie oto Aalaha ikie toꞌohuu taraureꞌi. 
ACT.11.24	A Banabas ingeie mwane diana na e honu aana Liꞌoa Maaꞌi na hiiwalaimolinge ingeie e susu. Na maholona mo iini hunge kire ko aehota hiiwalaimoli oto aana a Aalaha.
ACT.11.25	Oto purihaꞌana, nge a Banabas e si lae loꞌu weu i Tasas huni heitalea a Sol. 
ACT.11.26	Na maholo e lio oodoie, oto e toolea loꞌu mei hunie i Antiok. Na halisi leku nge a Banabas na a Sol kire iiꞌo peꞌie soihaadaꞌinge i leune na kirerue haꞌa-uusulie mwala hunge. Na i Antiok nge eetana nga leu nge kire aehota haaraꞌinie mo pwaarongoisuli aana satai ola “Kristian.”
ACT.11.27	Aana maholona ngaeta mo propet kire uure i Jerusalem, kire lae hao hunie i Antiok. 
ACT.11.28	Oto ngaeta iini aada satana a Agabas, e uure i lengi ko si ere aana nanamanga a Liꞌoa Maaꞌi uri hiolonga kei tola aana ahutana mo leu aana aalahanga ni Rom. Oto mai puri, nge mei ola ienini ko si oa aana maholo a Klodias e neꞌi inemauri ni Rom. 
ACT.11.29	Oto ahutana kira hiiwalaimoli kire si meni neꞌisae tararuru huni peꞌie soihaadaꞌinge aana poꞌo ni henue i Jiudia i sulie e nite nga iini aada e sai uusungeꞌinie. 
ACT.11.30	Kire teꞌurine, nge kire si uusungeꞌinie a Banabas na a Sol hunie kirerue ke toolea mo niinge na kire ke niiꞌi hunie mo naꞌohai iinoni aana soihaadaꞌinge.
ACT.12.1	Aana maholona noꞌone nge a Herod Akripa Inemauri e aehota huni haꞌaloie ngaeta mo iini aana soihaadaꞌinge. 
ACT.12.2	E unue kire ke horo maesie a Jemes Hurulaꞌaa
ACT.12.3	Na maholo e leesie mo rato ni Jiu kire ilenimwaꞌe haahie mei ola ienini, e si lae loꞌu aana mo dinge aana Houlaa Ni Liumwaanie na e tapolie noꞌone a Pita. 
ACT.12.4	Na maholo kire tapolie a Pita, kire si lai neꞌie i laona nume ni hoꞌo. Na a Herod e neꞌie i nimana e hai pulitaa aani ramo huni lio i sulie, na e hai pulitaa ngeena kire mani ado aani hai ramo aani pulitaa. A Herod ko sare leie a Pita i maana mwala i purine mo dinge paine aana Liumwaanie e mango. 
ACT.12.5	Oto kire ko si tohungei kakali diana aana a Pita i laona nume ni hoꞌo, taꞌe mo iini aana soihaadaꞌinge kire ko aarea mola a God hunie ke peꞌie a Pita.
ACT.12.6	I upui rodo aana hai rodo i naꞌona hai dinge a Herod e loꞌongaꞌinie hunie kei leie a Pita, a Pita ko maꞌahu i matolana e ro ramo. Kire hoꞌosie aana e ro iieli heu, na ngaeta mo kakalihe kire uure noꞌone i aena maa aana nume ni hoꞌo. 
ACT.12.7	Oto ngaeta ensel a God e uure oto i laona nume ni hoꞌo, na raa-raa ko raa oto i laona nume ni hoꞌo. Oto ensel ngeena e hele wau i aalahana a Pita na ko haꞌalioa na ko teꞌuri, “!﻿O ke taꞌelaꞌi lau-leu!” Na aana kele maholoi satona e ro iieli heu ko mou oto, na kire ko teke oto mwaanie kiꞌine a Pita.
ACT.12.8	Oto ensel ko teꞌuri loꞌu, “O ke hoꞌosie rorotoꞌoni na hoꞌohaahiꞌae iꞌoe.” A Pita ko deu-deu mola i sulie nga taa ensel ko unue. Na ensel ko teꞌuri loꞌu hunie, “O ke hoꞌosie loꞌu toꞌoni tetewa iꞌoe, na o ke lae mai i sulieu.” 
ACT.12.9	Oto a Pita ko lae oto i sulie ensel ngeena, na kirerue ko lae oto i sinaha mwaanie duru ngeena. Taꞌe a Pita ko loꞌongaꞌinie uri nga mei ola toꞌohuu haꞌike na uri ko leesie mola nga mei haataꞌinge. 
ACT.12.10	Kire liue eetana nga kakalihe aana nume ni hoꞌo, na kirerue ko lae loꞌu taꞌau i liue ruana nga iini. Na iini ooreta nge maai para hau i matolana nume ni hoꞌo ngeena na huilume paine ngeena. Na maholo kirerue lae poi hule i saana maai para ngeena na ko taha mola maraana taladarue. Oto kire lae i sinaha, na kire kele lae i sulie ngaeta tala, na a Pita ko si lio talea mola ensel e aiꞌaa oto mwaanie.
ACT.12.11	Maholona nge a Pita ko si lio saie nga taa e rau aana. Oto ko teꞌuri hunie maraana, “!﻿Haꞌike eena! !﻿E toꞌohuu oto! A God e uusungeꞌinie ensel ingeie huni haꞌa-uurieu mwaanie nanamanga a Herod na mwaanie walu ola nge mo rato ni Jiu kire loꞌongaꞌinie uri kire kei esuiꞌi eeku.”
ACT.12.12	Oto maholo e kele loꞌo-loꞌongaꞌi i sulie, e si lae wau i nume a Meri nikana a Jon nge ngaeta sata aana a Mak. Na mwala hunge nge kire ruru mei nume huni aarengaꞌi. 
ACT.12.13	A Pita e lae wau, ko iiki-iiki i kolune maa na ngaeta keni euꞌesu, satana a Roda, nge ko lae mai huni tahanie maa. 
ACT.12.14	Na maholo e rongo saie uri a Pita nge ko ere mai peꞌie, ko si tohungei ilenimwaꞌe na e aaliꞌu mola mwaanie maa. Taꞌe e huru eelihoꞌi mola hao i nume, na ko soi, ko teꞌuri, “!﻿A Pita e uure oto i aena maa taꞌau i sinaha!”
ACT.12.15	Taꞌe mwala ko teꞌuri mola, “A keni ngeena ko pweu, ohe.” Taꞌe a keine ko rara oto uri a Pita toꞌohuu, kire ko si teꞌuri mola hunie, “Ohe nunune mola ni ngeena.”
ACT.12.16	Taꞌe a Pita ko iiki-iiki mola i kolune maa, na maholo kire tahanie maa na kire ko leesie, oto kire si tohungei pangataꞌi. 
ACT.12.17	Taꞌe a Pita e salo haahire mola aana nimana hunie kire ke rohu, oto ko si lalado nada aana a God e haꞌa-iisitaangaꞌinie mwaanie nume ni hoꞌo uri taa. Mango urine, e si unue kire ke ladoa laladonga ienini nana a Jemes
ACT.12.18	Oto e dangi hoꞌowa, mo ramo ko si tohungei meꞌu, na kire ko dolosi aada hailiu uuri, “!﻿Haꞌike eena! ?﻿A Pita oto i tei?” 
ACT.12.19	A Herod e unue kire ke haitale ohie a Pita, taꞌe kire kaꞌa lio oodoie ike. Oto a Herod e dodolosi aana mo ramo nge kire kakakalie a Pita. Mango urine, e si leire hunie maenga noꞌone. Oto purine walu ola ienini, a Herod e lae mwaanie i Jiudia e si lai iiꞌo wau aana huilume i Sisaria.
ACT.12.20	Aana maholona a Herod ko tohungei saewasulie mwala aana e ro huilume i Taea na i Saedon. Oto mo rato aana e ro huilume ngeena kire ruru, kire ko si lai leesie a Herod aena aana e ro huilume ngeena ko tohungei sare holi ngeulaa ada aana poꞌo ni henue nge a Herod ko inemauri haahie. Taꞌe i naꞌona kire lae i saana Herod, kire holaꞌi lai haꞌa-olaa a Blastas, poro paine haahie nume a inemauri hunie ke peꞌire. Oto mango urine nge kire si lai haꞌarongoa a Herod uri kire ko sare ere peꞌie hunie kire kei uure ruru peꞌie. 
ACT.12.21	Oto aana dinge e lio hilisie huni ere-ere peꞌire, a Herod e hoꞌosie mo sala diana ingeie, e lai iiꞌo aana naunekume ni aalaha, ko si ere-ere nana mwala. 
ACT.12.22	Na mwala kire ko soi oto paine, aana kire ko lahea a Herod uuri, “!﻿Iꞌoe nga iinoni haꞌike ni ko ere-ere ngeena! !﻿Taꞌe iꞌoe ngaeta god!”
ACT.12.23	A Herod e saetoꞌo aana mwala ko lahea urine, na e kaꞌa unue ike hunire uri kire ke lahea mola a God. Oto mola aana kele maholoi satona, ensel a God e si da a Herod ke mataꞌi, na mo mwaa-mwaa kire ko ngeue hasiꞌona lae-lae hule aana e mae.
ACT.12.24	Taꞌe walana God ko lai hule aana mo henue hunge, na mwala hunge kire ko hiiwalaimoli loꞌu. 
ACT.12.25	Oto maholo a Banabas na Sol kirerue asu mangoa asunge ikirerue aana niilana mei toꞌoha nge kirerue toolea mai hunie soihaadaꞌinge i Jerusalem, kire si eelihoꞌi loꞌu hunie i Antiok. Na maholona nge kirerue toolea noꞌone a Jon, nge ngaeta sata loꞌu aana a Mak.
ACT.13.1	Aana soihaadaꞌinge i Antiok ngaeta mo propet na mo haꞌa-uusuli kire iiꞌo wau i leune. Na mo mwaena nge a Banabas, na a Simion nge ngaeta sata aana a Pulu-puluꞌe, na a Manaen iini nge e paine tararuru peꞌie a Herod Antipas Inemauri, na a Lusias mwane ni Saerin, na a Sol. 
ACT.13.2	Na maholo kire ko palo-paloa God peꞌie oolongaunge, Liꞌoa Maaꞌi e ere mai peꞌire e teꞌuri, “Omu ke oopaa a Banabas na a Sol nakue huni esuie mei esunge nou lio hilisirerue huni esuie.” 
ACT.13.3	Oto i purine oolongaunge na aarengaꞌinge kire si haꞌamaaꞌire aana nimada, na kire uusungeꞌinirerue oto huni esu nana.
ACT.13.4	E ro mwane nge Liꞌoa Maaꞌi e uusungeꞌinirerue ngeena, kire lae hai huilume i Selusia huni taꞌe aana nga haka hunie mala-malau i Saepras. 
ACT.13.5	A Jon Mak e hakusirerue huni peꞌirerue, na maholo kire lai hule wau i Saepras aana huilume i Salamis, kire ko si aehota tarohaꞌinie walana God i laona mo nume ni palo-palo mo Jiu.
ACT.13.6+ACT.13.7+ACT.13.8	Kire lae-lae hule aana kire ko lai hule aana huilume paine i Pefos oto aana aapa poꞌo wau. Na aana huilume ngeena nge kire oodoie ngaeta mwane ni Jiu satana a Bajisas. A mwane ngeena e sai esuie taꞌena nga ola ni pangataꞌinge hunie mwala ke hiiwalaimoli eeni, hule aana mwala kire haaraꞌinie aana a Elimas, nge neꞌisaenga aana uuri, “mwane kure-kure na siꞌo-siꞌo.” Taꞌe ingeie ngaeta propet eero-eero mola. Na a mwaena ingeie malahune a Sejias Polas poro paine haahie mala-malau ngeena. A Sejias Polas e tohungei saenanau, na aena aana ko tohungei sare rongoa walana God, oto e uusungeꞌinie mei wala hunie a Banabas na a Sol hunie kire ke lae kaꞌu mei saana. Taꞌe mwane kure-kure na siꞌo-siꞌo ngeena ko tohungei leledie e ro mwane, na ko sare huꞌisie manatana a Sejias Polas mwaanie e hiiwalaimoli aana God.
ACT.13.9	Oto a Sol, nge ngaeta sata aana a Pol,
ACT.13.10	na ko teꞌuri “!﻿Mwae, iꞌoe kalena a Pwelu Eero-eero oto toꞌohuu! Ahutana walu ola oodo o meni lelediꞌi mango mola, na o tohungei honu mola aana eeronga na pwelu-walanga. ?﻿Aana e ue o ko deu aahonga huni huꞌisie walana God nge e walaimoli hunie ke rongo mala eeronga? 
ACT.13.11	Oto maholo ienini a Aalaha ko hele honosie maamu aana nimana. Oto maamu kei ulu, na o saꞌa leesie ike rarangana sato hunie maholo tewa.” Na oto mola aana maholoi satona, ola mala pwaꞌulana dunge e lae oto mai eeluhie e ro maana a Elimas. Na aena aana maana ko rorodoꞌa oto, ko kalo-kalo ulu-ulu heiliu oto mola huni hele oodoie nga iini huni naꞌona. 
ACT.13.12	Maholo poro paine ngeena e leesie nga taa e raune, nge e si hiiwalaimoli aana God na ko tohungei pangataꞌi noꞌone aana haꞌa-uusulinge i sulie Aalaha.
ACT.13.13	Lae-lae a Pol na mo iini nge kire hakusirerue kire taꞌe aana ngaeta haka e uure i Pefos huni lae aana poꞌo ni henue i Pampilia, nge kire si lai siho aana huilume i Pega. Na i leune nge a Jon Mak e si lae mwaanie a Pol na Banabas hunie i Jerusalem. 
ACT.13.14	Oto kirerue lae mwaanie i Pega kire lae loꞌu hunie huilume i Antiok aana poꞌo ni henue i Pisidia. Na aana Dinge Maaꞌi Mo Jiu, kire lai iiꞌo mola i laona nume ni palo-palo mo Jiu. 
ACT.13.15	Maholo mo mwane paine haahie nume ni palo-palo kire saaie uusu-uusu aana mo Haꞌatolanga a Mosis na mo Uusu-uusu Mo Propet,
ACT.13.16	A Pol e uure i lengi, e salo haahire aana nimana hunie kire ke pwaarongo, oto ko si aehota ere uurini, “Iꞌomu mo Israel na iꞌomu mo Aapoloa Aaopa nge omu lae mai huni aarea God, omu ke pwaarongo diana kaꞌu hunieu. 
ACT.13.17	God ikie mo Israel, e lio hilisie mo weuwaka i naꞌo na e haꞌapainaꞌaa komu ikire aana maholo kire iiꞌo ni awataa i Ijip. Na aana nanamanga ingeie e saka nge e naꞌoda mwaanie poꞌo ni henue ngeena. 
ACT.13.18	Na maholo kire lae i laona hanuesala hunie hai aawalai helisi, e peꞌire mola maꞌalana helelada e kaꞌa diana. 
ACT.13.19	E oohe tatangaꞌinie e hiu poꞌo ni iinoni mwaanie poꞌo ni henue i Kenan, na e niie mo aano mo puꞌo ngeena nana mwala ni Israel hunie kire ke hele huu eeni mala nga toꞌo-olanga oto ikire. 
ACT.13.20	Ahutana walu ola ngeena e rau i laona hai tangalai helisi peꞌie lime aawala.
ACT.13.20	“Oto purihaꞌana nge a God e si haꞌa-uuresie mo mwane lei-lei hunie kire ke naꞌohai mwane nada lai hule aana pongine a Propet Samuel. 
ACT.13.21	Oto aana maholona, mwala ngeena kire aitanaie a Samuel hunie ke lio hilisie nga inemauri nada. Oto a God e lio hilisie a Sol kalena Kis, nge e hute aana komu a Benjamin. Na e inemauri hunie hai aawalai helisi. 
ACT.13.22	Oto loꞌu mei puri a God e taꞌaasie a Sol, e si lio hilisie loꞌu a Deved hunie ke inemauri nada. Na a God e ere uuri i sulie a Deved, 
ACT.13.23	“Na a Haꞌa-uuri mo Israel e uure mwaanie komu a Deved, oto mala e haiholotaꞌinie. !﻿Na ingeie oto a Jisas! 
ACT.13.24	Na a Jon e dau aakau aana laenga mai a Jisas, aana e holaꞌi laengaꞌinie hunie ahutana mwala ni Israel uri kire ke oonisae mwaanie mo oorahaꞌaa ikire na kire ke tohungei loto maaꞌi oto. 
ACT.13.25	Na maholo a Jon ko karaꞌi haꞌamangoa oto asunge ingeie, e si teꞌuri, ‘?﻿Omu ko loꞌo-loꞌongaꞌi uri ineu a tei? Ineu haꞌike ni a Kraes iini nge omu ko maa-maaꞌoohie. Taꞌe omu ke rongo kaꞌu. Iinine kei lae ue mai puriku, na hule aana ineu, na nou kaꞌa malisine ike, maꞌalana asunge mala koni-konihe ingeie aani taꞌaasilana mo hoꞌohaahiꞌae ingeie.’
ACT.13.26	“Rongo kaꞌu, iꞌomu mo weuwana a Ebraham na mo Aapoloa Aaopa nge omu lae mai huni aarea God. Ikie oto, a God e lio hilisikie huni haataꞌi diana aana tala ni haꞌa-uuringe hunikie. 
ACT.13.27	Mwala ni Jerusalem na mo naꞌohai mwane ikire, kire kaꞌa lio saie ike uri a Jisas ingeie a Haꞌa-uuri nge a God e haiholotaꞌinie. Kire kaꞌa lio saie ike walana mo propet nge saaileni ko lae-lae suli Dinge Maaꞌi ikie. Taꞌe ikire maraada nge kire haꞌa-oaie mei wala ngeena aana maholo kire lei-leie a Jisas hunie maenga. 
ACT.13.28	Na maꞌalana kire kaꞌa dau oodoie ike nga mei ola hunie a Jisas ke mae i tehulaꞌana, taꞌe kire haro haꞌatohu mola aana a Paelat hunie ke horo maesie. 
ACT.13.29	Na maholo kire haꞌa-oaie ahutana mo wala i sulie maenga nge uusuleni e lae i laona Uusu-uusu Maaꞌi, kire oohosie mwaanie poꞌu-poꞌu, kire si lai neꞌie i laona kilipweꞌu. 
ACT.13.30	Taꞌe a God e taꞌea loꞌu mola mwaanie maenga. 
ACT.13.31	Oto purihaꞌana, a Jisas e si heꞌi haataꞌi loꞌu aada maraana mo maholo hunge hunie mo iini nge kire lae-lae peꞌie uure i Kalili hunie i Jerusalem. Na ikire oto kire ko tarohaꞌinie Tataroha Diana i sulie a Jisas hunie mwala ni Israel. 
ACT.13.32	Na iꞌemereꞌi ni oto mere iiꞌo huni tarohaꞌinie Tataroha Diana huniꞌomu. Aena nga taa nge a God e haiholotaꞌinie hunie mo weuwaka i naꞌo, 
ACT.13.33	e asuie oto hunie ke oa oto hunikie, aana ikie oto mo kaleda. E asuie haiholotaꞌinge ngeena aana maholo e taꞌea a Jisas mwaanie maenga. Ruana nga Kana Maaꞌi e ere i sulie leune aana e ere uuri, 
ACT.13.34	Na a God e taꞌea oto mwaanie maenga, na e saꞌa heꞌi mae loꞌu aana nga maholo. Aena urine e sai unue uuri, 
ACT.13.35	Na ngaeta Kana Maaꞌi e ere luhesie loꞌu uuri, 
ACT.13.36	Na kolu meni saie oto uri mei wala ienini e kaꞌa ere ike i sulie a Deved Inemauri. Aana kolu saie maholo a Deved e mauri ue, e dau i sulie nga taa a God e unue hunie ke asuie. Taꞌe maholo e mae, kire haitolingeꞌinie i saana mo weuwana na sapena e kasu oto. 
ACT.13.37	Oto ko heꞌi ere loꞌu i sulie a Jisas, iini nge a God e taꞌea mwaanie maenga, aana ingeie e kaꞌa kasu ike loꞌu mala a Deved.
ACT.13.38+ACT.13.39	“Oto maeni eesiku maaꞌi, omu ke sai diana aana uri i tehulaꞌana a Jisas mone melu sai unu tahangaꞌinie huniꞌomu uri a God e sai saeꞌaasie mo oorahaꞌaanga iꞌomu. Na ahutana mo iini nge kire hiiwalaimoli aana kire mani oodotaꞌi i maana God, na kire iiꞌo luhetaꞌi oto mwaanie haꞌaloinge na nanamanga aana oorahaꞌaa. Taꞌe mo Haꞌatolanga a Mosis mone e kaꞌa sai luhesiꞌomu ike mwaanie mo oorahaꞌaanga iꞌomu. 
ACT.13.40	Oto omu ke kinetaꞌiniꞌomu mwaanie mei ola nge mo propet kire lae-laengaꞌinie e oa mola aamiu, nge e teꞌuri, 
ACT.13.42	Maholo a Pol na Banabas kirerue ko iisitaa oto mwaanie nume ni palo-palo ngeena, nge mwala ko eitanairerue uri kire ke aalihoꞌi loꞌu mei aana ngaeta Dinge Maaꞌi Mo Jiu hunie kire ke ere-ere loꞌu i sulie walu ola ienini. 
ACT.13.43	Na mo iini hunge aana mo Jiu na mo Aapoloa Aaopa nge kire ko palo-paloa God aana nume ni palo-palo ngeena, kire ko lulu i sulie oto a Pol na Banabas. Oto kirerue ko ere-ere peꞌire ni ere haꞌasusure uri kire ke hele aꞌailaꞌa aana manata-diananga hunie a God.
ACT.13.44	Oto aana Dinge Maaꞌi Mo Jiu loꞌu mei puri, karaꞌinie ahutana mwala aana huilume ngeena kire loko huni rongoa walana Aalaha. 
ACT.13.45	Taꞌe maholo mo rato ni mwane ni Jiu kire leesie uri mwala hunge kire loko, kire ko tohungei heotaꞌinirerue, na kire ko ere aaelasirerue na kire ko neꞌi-neꞌie mola walana Pol aaopa.
ACT.13.46	Taꞌe a Pol na Banabas kirerue mwaka aada mola na kirerue ko teꞌuri, “E adona walana God unulana ke holaꞌi lae oto huniꞌomu, taꞌe aena aana omu ko leledie mei ola ienini, nge omu haataꞌinie oto uri omu kaꞌa malisine ike helesilana maurihe huu. Aena urine nge mere kei lae oto mwaaniꞌomu na mere kei lae oto i saana mo Aapoloa Aaopa. 
ACT.13.47	Aena aana Aalaha e tohungei ere hiitoꞌo huniꞌemeelu uuri, 
ACT.13.48	Oto maholo mo Aapoloa Aaopa kire rongoa mei wala ngeena, kire ko si tohungei ilenimwaꞌe na kire ko paalahea oto Aalaha haahie mei wala ingeie ngeena. Na mo iini nge a God e lio hilisire hunie kire ke toꞌo aana maurihe huu kire hiiwalaimoli oto aana. 
ACT.13.49	Aana mei olana nge walana Aalaha e taro i sulie ahutana mo henue i leune.
ACT.13.50	Taꞌe mo rato ni Jiu kire ko haꞌa-olaa mo naꞌohai mwane aana huilume ngeena na mo naꞌohai keni nge kire ko hele maꞌutaꞌa aana palonga uri kire ke leledie noꞌone a Pol na Banabas. Oto aena mei olana nge mwala ko teungeꞌinirerue, na kire oohe aasirerue oto mwaanie poꞌo ni henue ngeena. 
ACT.13.51	Oto e ro hurulaꞌaa kirerue tataaꞌinie mola wasa-wasa mwaanie aeꞌaedarue huni haꞌapasulire uri a God kei leie tataꞌalanga ikire na uri kirerue sereꞌinie nga mei ola aana hanuena ke haꞌamadaꞌararue, oto kire si lae loꞌu hunie huilume i Aekoniam. 
ACT.13.52	Taꞌe mo iini haalu kire hiiwalaimoli i Antiok kire ko tohungei ilenimwaꞌe na kire ko aꞌailaꞌa loꞌu aana Liꞌoa Maaꞌi.
ACT.14.1	Oto mala tolahana a Pol na Banabas kirerue mani lai sili weu noꞌone i laona nume ni palo-palo mo Jiu wau aana huilume i Aekoniam, na i leune laeliwalanga ikirerue e saka lae-lae hule aana mo iini hunge aana mo Jiu na mo Aapoloa Aaopa kire ko hiiwalaimoli oto. 
ACT.14.2+ACT.14.3	Oto e ro hurulaꞌaa kirerue kele iiꞌo tewa i Aekoniam na kire aꞌailaꞌa mola ni houleꞌinie walana Aalaha. Na a Aalaha e niie nanamanga na mo tolimaa hunirerue huni haataꞌinie aana mwala uri mei wala i sulie manata-diananga a Aalaha e toꞌohuu. Taꞌe mo Jiu nge kire kaꞌa hiiwalaimoli kire ko haꞌa-olaa ngaeta mo Aapoloa Aaopa uri kire ke leledie mo iini nge kire hiiwalaimoli. 
ACT.14.4	Oto ahutana mwala aana huilume ngeena kire oopa oto aana e ro pulitaa, ngaeta mo iini kire neꞌisae peꞌie mo rato ni Jiu, na ngaeta mo iini kire neꞌisae peꞌie e ro hurulaꞌaa.
ACT.14.5	Oto ngaeta mo Jiu na ngaeta mo Aapoloa Aaopa peꞌie mo rato ni mwane ikire, kire mani neꞌisae tararuru oto huni lai horo maesie a Pol na Banabas aani uuꞌiladarue aani heu. 
ACT.14.6	Taꞌe maholo kirerue rongoa tataroha i sulie neꞌisaenga ikire ngeena, oto kirerue tahi mola hunie poꞌo ni henue i Likeonia. I leune kirerue ko si lae kalie loꞌu e ro huilume i Listra na i Debe 
ACT.14.7	huni tarohaꞌinie Tataroha Diana hunie mwala.
ACT.14.8	Aana huilume i Listra, ngaeta mwane aeꞌaena e rarasi e iiꞌo wau i leune. E hute aana nikana na e ro aeꞌaena e aaela oto urine, na e kaꞌa sai lae ike. 
ACT.14.9	E iiꞌo mola ko rorongo i sulie walana Pol. Oto a Pol e toꞌo-toꞌomaaie a mwaena, na ko lio saie uri a mwane ngeena e hiiwalaimoli oto aana a Jisas na haꞌa-uurilana e ro aeꞌaena e sai lae mola hunie. 
ACT.14.10	Oto a Pol ko soi peine hunie na ko teꞌuri “!﻿O ke uure i lengi!” Oto a mwaena e si uure mola, na ko lae hailiu oto.
ACT.14.11	Oto maholo kire leesie nga taa a Pol e asuiena, kire ko soi oto paine aana erenga ni Likeonia, kire ko teꞌuri “!﻿Haꞌike eena! E ro god kire neꞌi iinoni oto, na kire lae oto mai huni iiꞌo peꞌikolu.” 
ACT.14.12	Oto kire unue saꞌa mola a Banabas ingeie oto a Sus, aalaha haahie mo god ikire. Na aana a Pol ingeie mwane huni ere-ere, kire unue uri ingeie oto a Hemis, tatahowala mo god ikire. 
ACT.14.13	Nume ni palo-paloa a Sus e kele iiꞌo mola wau mwaanie huilume, na oora-oora aana nume ni palo-palo ngeena na oto ahutana mwala aana huilume kire ko meni sare uunu ola oto i saana Pol na Banabas. Kire lai haꞌalaunie mo puluke aana mo takai ei, oto kire si tooleꞌi mei i maana para aana huilume huni uunu ola i saadarue.
ACT.14.14	Oto maholo e ro hurulaꞌaa kire lio saie nga taa ko reune, kire ko si hakasie mo toꞌoni ikirerue aani saehuunge, na kire ko huru oto i matolana mwala peꞌie teanga na kire ko teꞌuri, 
ACT.14.15	“!﻿Mwae! ?﻿E ue ni omu ko teꞌurine? Iꞌemereꞌi mere sada mola mala iꞌomu. Taꞌe mere lae mola mai huni tarohaꞌinie Tataroha Diana hunie omu ke toliꞌaasie mola mo nunui ola mwaakule urine, na hunie omu ke aaliꞌu takoie God Mau-meuriꞌe. Aana ingeie mone e haꞌaholaa salo, na aano huu, na aasi, na walu ola nge ko oꞌoꞌo i lalo aani. 
ACT.14.16	Aana i naꞌo a God e toliꞌaasie mwala ke dau mola i sulie saeda. 
ACT.14.17	Oto maꞌalana e urine, taꞌe e haataꞌi tarau mola aana walu ola diana nge ko deuꞌi. Aana ingeie nge ko niie nemo uure i lengi, na mo ngeulaa ko repo oto aana maholo aani. Na ingeie oto e niie mo ngeulaa huniꞌomu, na e haꞌahonue saemiu aana ilenimwaꞌenga.” 
ACT.14.18	Kirerue ko talei ere-ere hiitoꞌo hunire kaꞌu urine lae hule aana kirerue ko weo oto aana erenga, nge kire si mamalo mwaanie uunu-olanga hunirerue.
ACT.14.19	Oto lae-lae i purine nga maholo e kele tewa, ngaeta mo mwane ni Jiu uure mwaanie huilume i Aekoniam na huilume i Antiok aana poꞌo ni henue i Pisidia kire hule mai, na kire ko haꞌa-olaa mwala ni Listra ngeena uri kire ke uure honosie e ro hurulaꞌaa. Na kire ko uuꞌie a Pol aani heu, na kire ko weꞌi ookea oto mwaanie huilume aana kire loꞌongaꞌinie uri e mae oto. 
ACT.14.20	Taꞌe maholo mo pwaarongoisuli haalu aana hanuena kire lae mai uure kali-kelie, oto e uure i lengi, ko si lae mola wau i laona huilume.
ACT.14.20	Oto aana hai dinge loꞌu i puri, nge a Pol na Banabas kire si lae loꞌu hunie huilume i Debe. 
ACT.14.21	Kire tarohaꞌinie Tataroha Diana wau i Debe lae-lae hule aana mo iini hunge ko neꞌi pwaarongoisuli haalu oto nana a Jisas.
ACT.14.21	Oto purihaꞌana nge kire si eelihoꞌi loꞌu hunie i Listra, na i Aekoniam, na i Antiok i Pisidia. 
ACT.14.22	Na kirerue ko ere-ere peꞌie mo pwaarongoisuli haalu a Jisas aana mo henuena huni ere haꞌasusure hunie hiiwalaimolinge ikire ke susu. Na kirerue ko ere uuri hunire. “Omu ke hiiwalaimoli tarau mola aana a Jisas, aena aana mo maholo hunge kolu kei lae oodoie aasanga purihaꞌana kolu ke si hule aana Aalahanga a God.” 
ACT.14.23	Na i laona ahutana mo soihaadaꞌinge kirerue lio hilisie mo naꞌohai mwane huni naꞌoda. Na kirerue iiꞌo mola peꞌie oolongaunge na aarengaꞌinge talada, na kirerue toliꞌaasire mola hunie a Aalaha, iini nge kire hiiwalaimoli oto aana. 
ACT.14.24	Oto kirerue liuhie loꞌu poꞌo ni henue i Pisidia, na kire lae hule loꞌu hao aana poꞌo ni henue i Pampilia. 
ACT.14.25	Kirerue tarohaꞌinie Tataroha Diana hunie huilume i Pega, oto kire si lae loꞌu hunie huilume i Atalia.
ACT.14.26	Oto kirerue taꞌe aana ngaeta haka, kire si eelihoꞌi loꞌu hunie i Antiok aana poꞌo ni henue i Siria. Kirerue ko eelihoꞌi ngeena takoie soihaadaꞌinge nge e uusungeꞌinire kaꞌu huni tarohaꞌinie Tataroha Diana, na kire niirerue kaꞌu i nimana a God hunie ke kinetaꞌinirerue aana asunge kirerue si haꞌamangoa ngeena. 
ACT.14.27	Oto maholo kirerue hule loꞌu i Antiok kire si lokoa ahutana mo iini aana soihaadaꞌinge. Na kire ladoa ahutana walu ola nge a God e asuiꞌi hunirerue, aana e tahanie ngaeta maa aana hiiwalaimolinge hunie mo Aapoloa Aaopa ke sili noꞌone mai i sulie. 
ACT.14.28	Na kirerue iiꞌo tewa peꞌie mo pwaarongoisuli a Jisas aana hanuena.
ACT.15.1	Oto ngaeta mo mwane ni Jiudia kire lae mai hule i Antiok kire ko aehota haꞌa-uusulie oto mo mwaasine aana hiiwalaimolinge na kire ko teꞌuri, “Mala uri omu kaꞌa torihesiꞌo ike mala Haꞌatolanga a Mosis e unue kolu ke asuie, nge a God e saꞌa roroꞌa haꞌa-uuriꞌomu ike.” 
ACT.15.2	Taꞌe a Pol na Banabas kire kaꞌa neꞌisae tararuru ike peꞌire, oto kire ko tohungei ere haitelili oto peꞌie mo mwaena, na kire ko ere tewa honosire. Oto lae-lae kira hiiwalaimoli i Antiok kire unue a Pol na Banabas na ngaeta mo mwane kire ke lae taꞌau i Jerusalem ni ere peꞌie mo hurulaꞌaa na mo rato aana soihaadaꞌinge i sulie mei ola ienini. 
ACT.15.3	Oto aana soihaadaꞌinge e uusungeꞌinire huni lae i Jerusalem, nge kire liu aana e ro poꞌo ni henue i Ponisia na i Samaria. Kire lae peꞌi maatolie kira hiiwalaimoli aana mo hanuena, na kire ko laengaꞌinie uri mo Aapoloa Aaopa kire ko aehota hiiwalaimoli oto aana a Jisas. Na kira hiiwalaimoli aana mo leune kire ko tohungei ilenimwaꞌe aana kire rongoa mei ola ienini.
ACT.15.4	Maholo a Pol na Banabas kire lai hule taꞌau i Jerusalem mo hurulaꞌaa na mo rato aana soihaadaꞌinge, na ahutana soihaadaꞌinge kire tohungei tola konirerue. Oto a Pol na Banabas kire ko unu tahangaꞌinie hunie mwala walu ola nge a God e asuiꞌi hunirerue aana asunge ikirerue. 
ACT.15.5	Taꞌe ngaeta mo Parise nge kire hiiwalaimoli oto aana a Jisas kire uure, oto kire ko teꞌuri, “E tohungei roroꞌa oto liutaa hunie mo Aapoloa Aaopa nge kire ko sare lulu i sulie a Jisas ke tola i sulie mo Haꞌatolanga a Mosis na kire ke torihesiꞌo.”
ACT.15.6	Oto mo hurulaꞌaa na mo rato aana soihaadaꞌinge kire ruru, kire ko si ere i sulie mei olana. 
ACT.15.7	Na purine kire ere hiitoꞌo oto i sulie, a Pita e uure i lengi, oto ko teꞌuri, “Maeni eesiku maaꞌi, omu meni saie oto uri a God e lio hilisieu oto wau i naꞌo mwaanie pulitaa ikolu hunie ineu ne ke holaꞌi laengaꞌinie Tataroha Diana hunie mo Aapoloa Aaopa hunie ikire noꞌone kire ke hiiwalaimoli aana Jisas. 
ACT.15.8	A God mone e saie mola loꞌongaꞌinge taꞌena nga iinoni, na e haataꞌinie oto uri e saetoꞌo aana mo Aapoloa Aaopa noꞌone aena aana e niie noꞌone Liꞌoa Maaꞌi hunire mala e niie hunikolu mo Jiu. 
ACT.15.9	E kaꞌa asuie ike nga mei ola ke aaopa i matolakaelu. E taꞌaasie mo oorahaꞌaanga mo Aapoloa Aaopa aena kire hiiwalaimoli mala e asuie kaꞌu aakaelu mo Jiu. 
ACT.15.10	?﻿Oto e ue ni omu ko sare haꞌangei-ngeie a God urine? Mwaanie omu ko sare da mola uri hunie kira hiiwalaimoli ke lulu i sulie mo Haꞌatolanga a Mosis nge hule aana mo weuwaka na ikie maraaka noꞌone kie dau aasaie mola lulu i sulileni. 
ACT.15.11	!﻿Haꞌike! Ikie, kie hiiwalaimoli uri a God ko haꞌa-uurikie mo Jiu mola aena aana manata-diananga nge Aalaha ikie a Jisas e niie naka. Na haꞌa-uurilana mo Aapoloa Aaopa ko lae urine noꞌone.”
ACT.15.12	Mo erenga ngeena e da kire mani rohu, na kire ko rongo mola i sulie a Pol na Banabas kirerue ko ladoa mo huꞌi-huꞌite na mo tolimaa nge a God e da kire asuiꞌi i matolana mo Aapoloa Aaopa. 
ACT.15.13	Oto maholo kirerue ere-ere mango, a Jemes ko aehota ere uuri, “Maeni eesiku maaꞌi, omu ke pwaarongo kaꞌu hunieu. 
ACT.15.14	A Saemon Pita e si lado diana aana tala nge a God e holaꞌi haataꞌinie kinetaꞌinge ingeie hunie mo Aapoloa Aaopa hunie ikire noꞌone kire ke neꞌie mo iinoni ingeie. 
ACT.15.15	Na walana mo propet e tohungei sada noꞌone mola, aana nga iini e teꞌuri, 
ACT.15.19	Oto a Jemes ko teꞌuri loꞌu, “Neꞌisaenga ineu e uuri. Kolu ke suꞌuri da aasanga hunie mo Aapoloa Aaopa maholo kire ko si aehota lulu i sulie a God. 
ACT.15.20	Taꞌe hunie hanuelamanga ke iiꞌo i matolaka, e diana hunie kolu ke uusu-uusu mola hunire ni haꞌarongora uri kire ke suꞌuri esuie mo ola e lio mamaꞌelaꞌa aakaelu mo Jiu, mala ngaulana mo ngeulaa nge kire uunu ola aani i saana mo liꞌoa aaela, wa aeni-olanga peꞌie nga iini. Na kire ke suꞌuri ngeue taꞌena nga ola mauri nge liꞌoilana e lae hunie ke mae, na kire ke suꞌuri ngeue noꞌone nga mei epu. 
ACT.15.21	Aena mo ola ienini kire tohungei aaela aakaelu mo Jiu, sulie uure oto mai naꞌo haꞌa-uusulinge aana mo Haꞌatolanga a Mosis e lae i laona ahutana mo huilume ikolu, na saailana ko lae-lae oto suli Dinge Maaꞌi ikolu mo Jiu i laona mo nume ni palo-palo ikolu.”
ACT.15.22	Oto mo hurulaꞌaa na mo rato na ahutana mwala aana soihaadaꞌinge, kire mani neꞌisae tararuru huni lio hilisie ngaeta mo mwane aada huni uusungeꞌinire peꞌie a Pol na Banabas i Antiok. Oto kire lio hilisie a Saelas na a Jiudas nge ngaeta sata aana a Basabas, aana ikirerue e ro naꞌohai mwane nge ahutana ruruhaa kire tohungei haꞌamaꞌu aadarue. 
ACT.15.23	Na kire uusungeꞌinie uusu-uusu peꞌirerue na uusu-uusu ngeena e teꞌuri.
ACT.15.23	Huniꞌomu mo Aapoloa Aaopa.
ACT.15.23	Iꞌomu mo Aapoloa Aaopa nge omu ko oꞌoꞌo i Antiok na i Siria na i Silisia, iꞌomu mo eesimeelu oto aana omu hiiwalaimoli aana Kraes. Oto iꞌemeelu mo hurulaꞌaa na mo rato aana soihaadaꞌinge mai leu i Jerusalem melu ko niie saediananga iꞌemeelu huniꞌomu.
ACT.15.24	Melu rongoa uri ngaeta mwala aana pulitaa iꞌemeelu kire lai hule wau i seemiu, na kire kotahiꞌomu oto aani wala na ko hurosie saemiu. Taꞌe walu ola ngeena melu kaꞌa unuꞌi ike hunire hunie kire ke lae wau i unuꞌi huniꞌomu. 
ACT.15.25	Oto melu meni neꞌisae tararuru huni lio hilisie nga ro mwane huni uusungeꞌinirerue wau i seemiu. Na kire kei lae wau peꞌie e ro malahumeelu diana a Banabas na Pol, 
ACT.15.26	nge kirerue karaꞌi mae i tehulaꞌana asunge Aalaha ikie a Jisas Kraes. 
ACT.15.27	Oto melu ko uusungeꞌinie a Jiudas na Saelas hunie kire ke ere luhesie diana aana huniꞌomu walu ola nge melu unuꞌi i laona uusu-uusu ie.
ACT.15.28	Oto loꞌongaꞌinge a Liꞌoa Maaꞌi na iꞌemeelu noꞌone uri melu ke suꞌuri haꞌahiꞌeiꞌomu aana nga mo ola mwaanie mo naꞌohai ola ienini. 
ACT.15.29	Omu ke suꞌuri ngaa nga mei ngeulaa nge uunu-olanga aana e lae i saana mo liꞌoa aaela, na omu ke suꞌuri ngeue mo epu, na omu ke suꞌuri ngeue taꞌena nga ola mauri nge liꞌoilana e lae, na omu ke suꞌuri aeni ola peꞌie nga iini. Oto kei tohungei diana oto liutaa i matolakaelu hunie omu ke lulu i sulie mo haꞌatolanga ienini.
ACT.15.29	Oto saediananga paine huniꞌomu. Ingeie otona.
ACT.15.30	Oto soihaadaꞌinge e uusungeꞌinie e hai mwane ngeena, na kire lai hule oto wau i Antiok nge kire si lokoa ahutana mo iini aana soihaadaꞌinge. 
ACT.15.31	Na maholo kire saaie uusu-uusu ngeena, ruruhaa ko si tohungei ilenimwaꞌe haahie mei wala ni ere haꞌasusure ngeena. 
ACT.15.32	A Jiudas na a Saelas ikirerue nga ro propet noꞌone, oto kire ere-ere nada ni ere haꞌasusure huni haꞌa-aꞌailaꞌaa hiiwalaimolinge ikire. 
ACT.15.33	Maholo kirerue iiꞌo tewa mango i Antiok, mo mwaasine i lalo aana Kraes kire si toliꞌaasirerue aani henuelamanga na kirerue si eelihoꞌi loꞌu i saana mwala i Jerusalem nge kire uusungeꞌinirerue mai. 
ACT.15.35	Taꞌe a Pol na Banabas kire oore mola i Antiok, na ikirerue na ngaeta mwala hunge loꞌu kire ko haꞌa-uusulie mwala peꞌi tarohaꞌinie walana a Aalaha.
ACT.15.36	Oto loꞌu mei puri a Pol ko teꞌuri hunie a Banabas, “Kure ke aalihoꞌi loꞌu i kelie mo eesikaelu kira hiiwalaimoli aana ahutana mo henue kure liu mei tarohaꞌinie walana Aalaha aani, hunie kure ke leesie kire ko lae oto uri taa.” 
ACT.15.37	A Banabas e ilenimwaꞌe taane mola, na e tohungei saetoꞌo aana a Jon Mak ke hakusirerue. 
ACT.15.38	Taꞌe a Pol e loꞌongaꞌinie uri e kaꞌa diana ike hunie kire ke toolea loꞌu, aana e kaꞌa lae taraꞌasi ike peꞌirerue huni haꞌamangoa asunge, aana e lae-lae kaꞌu peꞌirerue holaꞌinaꞌo, taꞌe e aalihoꞌi mola mwaanire i Pampilia. 
ACT.15.39	Kire tohungei ere haitelili hiitoꞌo i sulie, na lae-lae kire ko oopa oto.
ACT.15.40	Taꞌe a Pol e lio hilisie mola a Saelas huni hekusie, na mo mwaasine aana hiiwalaimolinge kire ko aarengaꞌi taladarue, na kire niire wau oto i nimana a God hunie ke lio i sulire. 
ACT.15.41	Kire lae, kire lai liuhie e ro poꞌo ni henue i Siria na i Silisia na a Pol ko lae peꞌi haꞌa-aꞌailaꞌaa mo soihaadaꞌinge.
ACT.16.1	Kira Pol kire lai hule wau aana huilume i Debe, oto purihaꞌana kire si lae loꞌu hunie huilume i Listra nge kire oodoie ngaeta pwaarongoisuli a Jisas, satana a Timoti. Aamana mwane aana mo Aapoloa Aaopa, taꞌe nikana keni ni Jiu nge ko lulu i sulie a Jisas.
ACT.16.2	Mo mwaasine i lalo aana Kraes i Listra na i Aekoniam kire tohungei neꞌisae paine aana a Timoti, 
ACT.16.3	oto a Pol ko sare toolea peꞌire. Taꞌe mo Jiu aana poꞌo ni henuena kire saie mone a Timoti e kaꞌa torihesiꞌo ue aana aamana nga mwane aana mo Aapoloa Aaopa. Oto maꞌalana kire unue ingeie mwane ni Jiu taane i sulie a nikana, taꞌe kire kaꞌa tohungei hikusie ike. Oto mwaanie kire upwesie loꞌu, a Pol e si torihesiꞌo aana a Timoti.
ACT.16.4	Oto kira Pol kire ko lae i laona mo huilume peꞌi laengaꞌinie hunie mo soihaadaꞌinge uri kire ke lulu i sulie mo haꞌatolanga nge mo hurulaꞌaa na mo naꞌohai mwane taꞌau i Jerusalem kire uusuꞌi hunire. 
ACT.16.5	Oto hiiwalaimolinge mo soihaadaꞌinge ko si susu, na suli dinge mwala haalu ko sili loꞌu mei i laona soihaadaꞌinge.
ACT.16.6	Kira Pol ko lai liuhie mo toꞌo-toꞌolana e ro poꞌo ni henue hai aaopaꞌi i Frijia na i Kalesia. Kire oalaꞌi huni eeliꞌu takoie poꞌo ni henue i Esia huni tarohaꞌinie Tataroha Diana i leune noꞌone, taꞌe Liꞌoa Maaꞌi e uure honosire. 
ACT.16.7	Oto maholo kire hule aana taitelihana poꞌo ni henue i Misia, kire ko deu aahonga huni eeliꞌu oto loꞌu takoie poꞌo ni henue i Bitinia, taꞌe Liꞌoa Maaꞌi a Jisas e uure honosire loꞌu. 
ACT.16.8	Oto kire liue mola mo henue i Misia, na kire oodo mola hunie huilume i Troas.
ACT.16.9	Oto aana hai rodona a Pol ko leesie mei haataꞌinge uri mwane ni Masedonia e lae mai haaraie ko teꞌuri, “O ke lae mai Masedonia huni peꞌiꞌemeelu.” 
ACT.16.10	Purine a Pol e leesie mei haataꞌinge ngeena, nge melu
ACT.16.11	Melu taꞌelie haka i Troas nge melu si oodo hunie mala-malau i Samotres. Oto aana hai dinge i puri, melu lae mwaanie mala-malau ngeena, melu si lae loꞌu hunie huilume i Niapolis. 
ACT.16.12	Oto uure i leune melu lae loꞌu hunie huilume i Pilipae, ngaeta naꞌohai huilume aana aapai henue aana poꞌo ni henue i Masedonia. Mo mwane ni Rom kire hiitoꞌo aana huilumena na kire iiꞌo mola i memelutana inemauri ni Rom.
ACT.16.12	Melu iiꞌo i leune hunie ngaeta mo hei dinge 
ACT.16.13	na aana Dinge Maaꞌi Mo Jiu, melu loꞌongaꞌi huni lae i nume ni palo-palo mo Jiu, taꞌe nga nume ni palo-palo haꞌike i leune. Oto melu iisitaa mwaanie huilume ngeena, na melu lae i sulie wai aana melu loꞌongaꞌinie uri saꞌa mola mo Jiu kire toꞌo aana nga kele leu huni aare-aarea God i leune. Oto melu leesie ngaeta mo huꞌe ni Jiu kire loko, nge melu si iiꞌo i aano huni ere-ere peꞌire. 
ACT.16.14	Na ngaeta huꞌe aada satana a Lidia keni ni Taeataera. Ingeie ngaeta keni aana mo Aapoloa Aaopa, na asunge ingeie oto huni haꞌaholingeꞌinie mo sala nonoroꞌa holiteni e paine oto liutaa. Ingeie ko palo-paloa noꞌone a God, na maholo ko pwaa-pwaarongo i sulie a Pol, a God e tahanie manatana hunie ke hiiwalaimoli aana mo erenga a Pol. 
ACT.16.15	Oto ingeie na ahutana mwala aana nume ingeie kire si loto maaꞌi na ko haaraiꞌemeelu oto huni lae wau i nume ingeie, na ko teꞌuri, “Mala uri omu ko loꞌongaꞌi uri nou hiiwalaimoli toꞌohuu aana Aalaha, nge omu ke lae kaꞌu mei iiꞌo i nume ineu.” Oto aana e ere haꞌa-olaꞌemeelu urine, nge melu si lae huni iiꞌo peꞌie i nume ingeie.
ACT.16.16	Oto aana ngaeta hai dinge maholo melu ko lae aana leu ni aarengaꞌinge i sulie wai ngeena, melu oodoie nga keni haalu ko euꞌesu mala koni-konihe nana ngaeta mo mwane. Na a keni ngeena liꞌoa aaela nge aana, na ko unu-unue walu ola kei reu ue mai. Na mo mwane paine haahie koni-konihe ngeena kire ko tohungei tei-terie mei toꞌoha paine aana. 
ACT.16.17	A keine e lae i suliꞌemeelu a Pol oto mola peꞌie soinge oto paine na ko teꞌuri, “Mo mwane ngeena ikire mo mwane auꞌesu a God Hahuꞌana Nanama, na kire ko lae peꞌi unu-unue tala ni haꞌa-uuringe ingeie huniꞌomu.” 
ACT.16.18	Mo dinge hunge a keine ko teꞌurine oto mola, lae-lae hule aana a Pol e kaꞌa sare rongoa oto. Oto a Pol e saro wau takoie, na ko teꞌuri hunie liꞌoa aaela ngeena, “Aana satana Jisas Kraes no ko unue oto huniꞌo o ke lae mwaanie a keni ngeena.” Na oto mola aana maholoi satona liꞌoa aaela ngeena e tolana tahi oto mwaanie a keine.
ACT.16.19	Na maholo mo mwane paine haahie a keine kire leesie uri tala ni teri-toꞌohanga ikire e mango oto, kire si tapolie a Pol na Saelas, kire ko ookerarue oto i saana mo mwane paine i nume ni rururu aana huilume ngeena. 
ACT.16.20	Kire toolera mai saana mo mwane lei-lei na kire ko teꞌuri, “E ro mwane ie, e ro mwane ni Jiu ni ie, na kirerue ko tohungei hurosie huilume ikolu. 
ACT.16.21	Na kire ko haꞌa-uusulie mwala aana tolahai ola e tohungei lae huꞌiteꞌi mwaanie tolahaka. Aana ikie mo Rom kie kaꞌa sai lae ike i sulie mo tolahai ola urine.”
ACT.16.22	Oto ahutana mwala e ruru mei aana leune kire ko si peꞌie mo mwane paine huni waelie a Pol na Saelas. Oto mo mwane lei-lei kire unue ngaeta mo ramo huni taꞌaasie mo sala ikirerue na huni repusirerue. 
ACT.16.23	Maholo kire tohungei repu aaelasirerue mango, kire si lai neꞌirerue i laona nume ni hoꞌo, na kire ko unue uri poro paine haahie nume ni hoꞌo ke tohungei kakali diana aadarue. 
ACT.16.24	Oto aena mei olana, nge e lai neꞌire oto i laona duru ooreta hunie mo iini e tohungei aaela liutaa, na ko hoꞌosie aeꞌaedarue oto i denumana e ro hai dango oto paine.
ACT.16.25	Oto i upui rodo a Pol na Saelas kirerue ko aarengaꞌi peꞌie kananga ni lahea God. Na mo iini nge kire iiꞌo noꞌone i nume ni hoꞌo kire ko rorongo mola i sulirerue. 
ACT.16.26	Kire si aparaꞌi na painehaꞌana nunu ko nunu oto, na poo-pootana nume ni hoꞌo ngeena ko esuleꞌi mango oto. Na maholoi satona noꞌone ahutana mo maa kire taha mango, na mo iieli heu kire mani siki oto mwaanie kiꞌi-kiꞌine na aeꞌaena ahutana mwala i laona nume ni hoꞌo. 
ACT.16.27	Maholo poro paine aana nume ni hoꞌo e lio na ko leesie uri ahutana mo maa aana nume ni hoꞌo kire mani taha mango, oto ko loꞌongaꞌinie uri ahutana mwala i laona nume ni hoꞌo kire tahi mango oto. Oto e darasie naihi ingeie, ko si deu ni horoꞌie mola maraana.
ACT.16.28	Taꞌe a Pol e soi peine hunie na ko teꞌuri, “O ke suꞌuri horoꞌiꞌo maraamu aana ahutameelu taane mola mai ienini.”
ACT.16.29	A poro paine ngeena ko eriri mola aana ko meꞌu, na ko soi oto hunie nga sine. Oto ko huru weu i laona nume ni hoꞌo, na ko pouruuru oto i naꞌona a Pol na Saelas. 
ACT.16.30	Oto e toolerarue poi sinaha, ko si dolosi aadarue uuri, “?﻿Nga taa ni ne kei da hunie a God ke haꞌa-uurieu?”
ACT.16.31	Oto kire ko teꞌuri hunie “O ke hiiwalaimoli mola aana a Jisas aana ingeie oto Aalaha, na a God ke si haꞌa-uuriꞌo, na e urine noꞌone hunie uluhe iꞌoe.” 
ACT.16.32	Na kire ko unue oto walana Aalaha hunie poro paine ngeena na hunie ahutana mwala nge kire iiꞌo i nume ingeie. 
ACT.16.33	Oto aana hai rodona kire ko tohungei lio i suli diana aadarue, na kire ko hodalie mo malaka i sapedarue. Na maholoi satona noꞌone ingeie na ahutana mwala aana uluhe ingeie kire ko meni loto maaꞌi oto. 
ACT.16.34	E toolea a Pol na Saelas wau i nume ingeie, ko si nii ngeulaa adarue. Na ahutana mwala aana nume ingeie kire ko ilenimwaꞌe oto aana kire mani hiiwalaimoli aana a God.
ACT.16.35	E dangi hoꞌowa na mo mwane lei-lei kire uusungeꞌinie mo ramo huni haꞌa-iisitaangaꞌinirerue. 
ACT.16.36	Oto poro paine aana nume ni hoꞌo ko teꞌuri hunie a Pol, “Mo mwane lei-lei kire unue uri iꞌomoreꞌi a Saelas more sai iiꞌo luhetaꞌi oto. Oto more sai lae oto, na more ke suꞌuri tolahiꞌe loꞌu.”
ACT.16.37	Taꞌe a Pol e teꞌuri mola hunie mo ramo ngeena, “Iꞌemereꞌi e ro mwane ni Rom ni ie, na kire tohungei waelie oto haꞌatolanga aana kire kaꞌa toliꞌaasiꞌemereꞌi huni ere luhesie nga mei ola hunire, taꞌe kire rapusiꞌemereꞌi mola mwaakule i maana mwala, na kire neꞌiꞌemereꞌi i laona nume ni hoꞌo. ?﻿Oto e ue ni kire ko si sare toliꞌaasiꞌemereꞌi mola mumuni aana maholo ienini? !﻿Haꞌike! E malisine ikire maraada ni kire kei haro lae mai huni haꞌa-iisitaangaꞌiniꞌemereꞌi mwaanie nume ni hoꞌo.”
ACT.16.38	Oto mo ramo ngeena kire si lae, kire ko lai haꞌarongoa mo mwane lei-lei. Na maholo kire rongoa uri a Pol na Saelas ikirerue e ro mwane ni Rom, nge kire ko si tohungei meꞌu. 
ACT.16.39	Oto kire lae mai saana a Pol na Saelas, kire ko si unue saehuunge ikire hunirerue, na kire ko haꞌa-iisitaangaꞌinirerue oto mwaanie nume ni hoꞌo, na kire ko eitanairerue uri kirerue ke lae mwa-mwanoto mola mwaanie huilume. 
ACT.16.40	Maholo a Pol na Saelas kire iisitaa oto mwaanie nume ni hoꞌo, kire si lae wau i nume a Lidia na kire ko ere haꞌasusure mo mwaasine i lalo aana Kraes loꞌu hunie hiiwalaimolinge ikire ke susu. Oto e mango urine, nge kire si lae mwaanie huilume ngeena.
ACT.17.1	A Pol na Saelas kirerue lae i liu i huilume i Ampipolis na huilume i Apolonia kire si lai hule wau aana huilume i Tesalonaeka. Na mo Jiu kire toꞌo aana nga nume ni palo-palo noꞌone i leune. 
ACT.17.2	Na i sulie tolahana a Pol aana taꞌena nga huilume, e lae oto ko lai aare-aarengaꞌi peꞌire na ko lai ere-ere peꞌire, na ko saaie Uusu-uusu Maaꞌi nada. Na e iiꞌo i leune hunie e oolu Dinge Maaꞌi Mo Jiu, 
ACT.17.3	na ko lado luhesie mo neꞌisaenga hunire aana mo wala i laona mo Uusu-uusu Maaꞌi. Na e tohungei haataꞌi diana aana hunire uri a God e oalaꞌinie oto uri a Kraes kei sapesalu, na purihaꞌana kei heꞌi meuri eelihoꞌi loꞌu mwaanie maenga. Na e teꞌuri, “A Jisas nge no ko houleꞌinie huniꞌomu ienini, ingeie oto a Kraes nge omu ko maa-maaꞌoohie.” 
ACT.17.4	Oto ngaeta mo Jiu kire hiiwalaimoli oto aana mei wala ngeena, na kire ko lulu i sulie oto a Pol na Saelas. Na mo iini hunge aana mo Aapoloa Aaopa nge kire ko palo-paloa God, na ngaeta mo iini hunge aana mo naꞌohai keni peine kire ko lulu i sulie oto noꞌone a Pol na Saelas.
ACT.17.5	Taꞌe mo rato ni Jiu kire ko tohungei heotaꞌinire, oto kire lai rurue mo iini hunge aana kira holo-holo amaa, kire ko si aehotaa maaola-olanga. Oto kire huru weu i nume ngaeta mwane satana a Jeson aana kire ko lio hunie a Pol na Saelas huni toolerarue i naꞌona mo rato ni mwane. 
ACT.17.6	Taꞌe maholo kire kaꞌa lio oodoie e ro mwane ngeena, oto kire si tapolie mola a Jeson na ngaeta mo mwaasine i lalo aana Kraes, na kire ko weꞌi ookera oto wau i naꞌona mo rato ni mwane aana huilume ngeena. Na kire ko soi oto paine, kire ko teꞌuri, “E ro mwane nge kire ko hurosie ahutana mo henue, kirerue hule loꞌu mei laona huilume ikolu ie. 
ACT.17.7	Na a Jeson e toliꞌaasirerue hunie kirerue ke iiꞌo i nume ingeie. Oto ahutada kire ko meni lae huꞌisie mo haꞌatolanga inemauri ni Rom aana kire ko unue uri ngaeta mwane aaopa, ingeie oto naꞌohai inemauri, na satana a Jisas.”
ACT.17.8	Oto mo Jiu kire tohungei da mahuro oto hiitoꞌo peꞌie mo wala urine hunie saena ahutana mwala aana huilume ngeena na oto mo rato ni mwane noꞌone. 
ACT.17.9	Lae-lae kire ko deu rarahie oto a Jeson na ngaeta mo mwaasine i lalo aana Kraes hunie kire ke hiri aani toꞌoha, oto purihaꞌana kire si toliꞌaasie kire ke lae.
ACT.17.10	Oto maholo na ko si rodo, mo mwaasine i lalo aana Kraes kire si uusungeꞌi mumuni aana a Pol na Saelas hunie huilume i Berea. Maholo kirerue hule taꞌau i Berea kirerue lae oto hunie nume ni palo-palo mo Jiu. 
ACT.17.11	Na aana huilume ngeena, tolahana ahutana mwala e tohungei diana, liue mwala i Tesalonaeka. Mo Berea kire tohungei mwaꞌe-mwaꞌe ni rongo i sulie walana Pol peꞌi heitalea mo wala ngeena i laona mo Uusu-uusu Maaꞌi, ohe kire toꞌohuu wa haꞌike. 
ACT.17.12	Na hungelana mo Jiu na mo Aapoloa Aaopa na ngaeta mo naꞌohai keni aada kire mani hiiwalaimoli oto noꞌone.
ACT.17.13	Taꞌe maholo mo rato ni Jiu weu i Tesalonaeka kire rongoa uri a Pol ko tarohaꞌinie loꞌu walana God taꞌau i Berea, kire lae mai kire ko si ere i saena mwala hunge loꞌu aana huilume ngeena hunie kire ke saewasulirerue. 
ACT.17.14	Oto mo mwaasine i lalo aana Kraes kire uusungeꞌinie a Pol mwaanie hanue ngeena hunie nga leu karaꞌinie aasi, taꞌe a Saelas na Timoti kirerue oore mola i Berea. 
ACT.17.15	Na mo iini nge kire hakusie a Pol kire lae taraꞌasi oto peꞌie hule aana huilume i Atens. Oto purihaꞌana kire lae mwaanie a Pol aana huilume ngeena, kire si lae peꞌie mei wala a Pol hunie a Saelas na Timoti uri kirerue ke lae lau-leu i saana Pol.
ACT.17.16	Maholo a Pol ko maaꞌoohie a Saelas na a Timoti wau i Atens, saena ko tohungei huu aana ko leesie huilume ngeena e honu mola aana nunune mo pweai god. 
ACT.17.17	Oto e lae i laona nume ni palo-palo mo Jiu huni ere-ere nada na taꞌena nga iini ko lae noꞌone mai huni palo-paloa God peꞌire. Na suli dinge ko lae-lae noꞌone aana leu ni uusiꞌe huni ere peꞌie mwala nge kire ko lae-lae mai i leune.
ACT.17.18	I Atens mo pulitaa oto hunge mala mo Epikiurian na mo Stoek
ACT.17.19	Oto kire toolea a Pol i naꞌona pulitaa ni lei-lei nge kire haaraꞌinire aana Ariopagas,
ACT.17.20	Aana mo wala o ko unuꞌi ngeena, kire kele rongo aaopa huniꞌemeelu. Oto melu ko tohungei sare sai diana aana mei haꞌa-uusulinge haalu ngeena.” 
ACT.17.21	Aana mwala ni Atens na mo awataa nge kire lae mai iiꞌo aana huilume ngeena kire sai teꞌurine tarau. Aana kire iiꞌo oto mola huni rongo hunie taꞌena nga mei ola haalu ko reu huni lalado i sulie.
ACT.17.22	Oto a Pol e uure i naꞌona pulitaa ngeena, ko si teꞌuri, “Mo Atens, nou lio saie uri omu tohungei diana aani palonga. 
ACT.17.23	No ko ere urine aena aana maholo nou lae-lae hailiu i laona huilume iꞌomu, nou leesie mo leu oto hunge nge omu ko aare-aarengaꞌi eeni, na nou leesie omu uusue noꞌone mo wala aana ngaeta ora ni uunu-uunu e teꞌuri, ‘Ora ni uunu-uunu i saana liꞌoa kolu kaꞌa saie.’ Oto liꞌoa nge omu ko palo-paloa urine, maꞌalana omu kaꞌa saie, taꞌe ingeie nge no ko ere-ere i sulie huniꞌomu ienini. 
ACT.17.24	Liꞌoa ngeena ingeie oto God nge e haꞌaholaa walumalau na ahutana mo ola i lalo aana, na ingeie nge e aalaha haahie i Lengi na mai aano. Oto e kaꞌa oꞌoꞌo ike i laona mo nume maaꞌi ikie mo iinoni nge kie ko euꞌesuiꞌi. 
ACT.17.25	Na e kaꞌa hari hunie ike nga mei ola hunie kie ke peꞌie aana. !﻿Haꞌike! Ingeie maraana ni e niie mauringe hunikie, na e niie walu ola nge kie toꞌo aani. 
ACT.17.26	A God e haꞌaholaa eetana nga mwane a Adam, na mwaanie mola taꞌa-taꞌa iinoni ngeena nge a God e si esuie mo taungei iinoni hai aaopaꞌi hunie kire ke lai iiꞌosie walumalau. Na e totohoa oto mo leu hunie kire kei iiꞌo aani, na e pongie oto mauringe ikire. 
ACT.17.27	A God e asuie walu ola ngeena aena aana e saetoꞌo aana kie ke haitalea, na maholo kie kei heitalea, kie kei haro lio oodoie taane, aena aana e kaꞌa iiꞌo haꞌataulie ike nga iini aaka. 
ACT.17.28	Mala kaꞌu ngaeta mwane saenanau iꞌomu e uusue wau i naꞌo uuri, ‘Aena aana a God mola e da kie iiꞌo i laona walumalau, na kie ko meu-meuri, na kie sai lae hailiu.’ Na e uusue noꞌone uuri, ‘Ahutaka kie mani neꞌie mo mwela ingeie haliꞌite.’ 
ACT.17.29	Oto aena a God e niie mauringe hunikie mala mo mwela ingeie, nge kie ke suꞌuri neꞌi-neꞌisae uri a God nga ola kie sai eedumie mola aani kol wa aani siliva wa aani heu. Aana a God e kaꞌa urihana ike ola nge nimana iinoni wa saenanaunge iinoni e sai esuie. 
ACT.17.30	Wau i naꞌo maholo mwala kire kaꞌa lio saie ue a God, e kaꞌa haꞌaloire ike. Taꞌe maholo ienini nge ko tohungei ere hiitoꞌo hunie ahutana mwala i laona walumalau uri kire ke oonisae mwaanie mo oorahaꞌaa ikire. 
ACT.17.31	Aana e pongie oto hai dinge hunie kei leie walumalau aana, na kei leie mwala oto i sulie nga taa e saie e oodo taꞌingelu. Na e lio hilisie oto iini nge kei leie mwala urine, na e haataꞌi diana aana oto hunie ahutana mwala aana e taꞌea kaꞌu iinine mwaanie maenga.”
ACT.17.32	Maholo mwala kire rongoa uri a Pol ko ere i sulie taꞌelaꞌinge mwaanie maenga, oto ngaeta mo iini ko haꞌamwasi mola aana. Taꞌe ngaeta mo iini kire ko teꞌuri, “Melu saetoꞌo aana o ke ere i sulie mei neꞌisaenga ngeena loꞌu aana nga maholo.” 
ACT.17.33	Oto a Pol e si lae mwaanie pulitaa ngeena. 
ACT.17.34	Taꞌe ngaeta mo iini kire ko lulu i sulie oto walana a Pol na kire ko hiiwalaimoli oto aana a Jisas. Na ngaeta mo iini aada nge a Daeonisias ngaeta mwane noꞌone aana pulitaa Ariopagas ngeena, peꞌie ngaeta huꞌe satana a Damaris, na ngaeta mwala loꞌu.
ACT.18.1	Oto purihaꞌana a Pol e uure mwaanie i Atens, e si lae loꞌu hunie huilume i Korinit. 
ACT.18.2	Na aana huilume ngeena ko oodoie mwane satana a Akuila mwane ni Jiu nge e hute aana poꞌo ni henue i Pontas. A Akuila na huꞌe ingeie a Prisila kirerue oꞌoꞌo wau i naꞌo aana poꞌo ni henue i Itali, taꞌe kirerue si lae mwaanie maholo inemauri peine ni Rom a Klodias e oohea ahutana mo Jiu mwaanie huilume i Rom, nge e neꞌi naꞌohai huilume aana poꞌo ni henue i Itali. Oto a Akuila na Prisila ko si lae mai iiꞌo i Korinit maholo a Pol e oodoirerue. 
ACT.18.3	Oto a Pol ko iiꞌo oto peꞌirerue, na ko euꞌesu oto peꞌirerue aena aana kiraelu ko meni esu mola aana asuilana mo nume susulu. 
ACT.18.4	Na suli Dinge Maaꞌi Mo Jiu, a Pol ko lae i nume ni palo-palo mo Jiu huni ere-ere nana mo Jiu na mo Aapoloa Aaopa hunie kire ke hiiwalaimoli aana walu ola nge ko unuꞌi.
ACT.18.5	Oto maholo a Saelas na a Timoti kirerue hule mai saana a Pol aana kirerue uure i Masedonia, a Pol ko si aehota tarohaꞌinie Tataroha Diana mola i suli dinge. Na ko tarohaꞌinie hunie mo Jiu uri a Jisas oto a Kraes, a Haꞌa-uuri nge a God e haiholotaꞌinie kei lae mai. 
ACT.18.6	Taꞌe maholo mwala ni Jiu kire ko leledie na kire ko ere aaelasie, a Pol e si tataaꞌinie mola mo wasa-wasa aana toꞌoni ingeie mala nga tolimaa uri tolahada e tohungei aaela liutaa. Oto ko haꞌapasulire ko teꞌuri, “Mala uri a God ko haꞌaloiꞌomu, na roroꞌanga iꞌomu oto maraamiu eena. Nga roroꞌanga ineu haꞌike aana leune. Uure siꞌiri pwau weu ne kei lai tarohaꞌinie Tataroha Diana oto hunie mo Aapoloa Aaopa.”
ACT.18.7	Oto a Pol e iisitaa mwaanie nume ni palo-palo mo Jiu ngeena, na ko lae oto wau i nume a Titias Jastas ngaeta mwane aana mo Aapoloa Aaopa nge ko palo-paloa God. Na nume ingeie e iiꞌo mola karaꞌinie nume ni palo-palo ngeena. 
ACT.18.8	Ahutana asunge ingeie peꞌie mo Jiu e kaꞌa waetaꞌi ike, aana naꞌohai mwane haahie nume ni palo-palo ngeena satana a Krispas na uluhe ni iinoni ingeie kire ko meni hiiwalaimoli oto aana a Aalaha. Na mo iini hunge loꞌu i Korinit kire ko loto maaꞌi oto, aana kire rongoa Tataroha Diana, na kire hiiwalaimoli oto aana.
ACT.18.9	Oto aana ngaeta hai rodo a Aalaha ko ere hunie a Pol aani maꞌahu-polenga ko teꞌuri, “O ke suꞌuri meꞌu, na o ke suꞌuri rohu, taꞌe o ke unu-unu tahangaꞌinieu tarau 
ACT.18.10	sulie ineu taane peꞌiꞌo. Nga iini aana mwala aana huilume ngeena e saꞌa waeliꞌo ike sulie mwala ineu kire hunge i leune.” 
ACT.18.11	Oto a Pol e iiꞌo loꞌu i Korinit hunie halisi peꞌie e oono waro-waro huni haꞌa-uusulie mwala aana walana God.
ACT.18.12	Oto aana maholo nge a Galio e aalaha haahie poꞌo ni henue i Akaea, mo rato ni Jiu kire ruru, kire si tapolie a Pol na kire toolea i saana a Galio hunie ke leie. 
ACT.18.13	Na kire ko teꞌuri, “A mwane ie ko tohungei sare huꞌisie haꞌatolanga aana ko da uri mwala ke palo-paloa God mola mwaanie tolahai haꞌatolanga iꞌemeelu mo Jiu.” 
ACT.18.14	Taꞌe maholo a Pol ko sare aalamire, oto a Galio ko holaꞌi teꞌuri oto hunire mo Jiu, “Mala uri omu ke da wala i sulie nga mei ola aaela wa nga mei takalonga a mwane ie ke asuie, haꞌalaa nou sai rongo taane huniꞌomu mo Jiu. 
ACT.18.15	Taꞌe i sulie omu ko ere haitelili mola i sulie mo wala na mo satai ola na mo ola mola i sulie mo haꞌatolanga iꞌomu maraamiu, oto e diana mola uri hunie iꞌomu maraamiu omu ke haꞌa-oodohie leune. Ineu, nou kaꞌa sare haꞌa-oodohie ike mo ola urine huniꞌomu.” 
ACT.18.16	Oto e si oohera i sinaha mwaanie nume ni lei-lei. 
ACT.18.17	Na kire mani tapolie mola a Sostinis, poro paine haahie nume ni palo-palo mo Jiu, na kire ko repu aaelasie oto i maana nume ni lei-lei. Taꞌe a Galio e kaꞌa aapwasu ike aana leune.
ACT.18.18	Oto a Pol e iiꞌo tewa oto loꞌu peꞌie mo mwaasine i lalo aana Kraes i Korinit. Lae-lae e si loꞌongaꞌi huni lae loꞌu hunie poꞌo ni henue i Siria. A Prisila na Akuila kirerue hakusie aana laenga ngeena, na maholo kire hule i Senggria, a Pol e si pala oꞌoruꞌe aana iihune pwaune aena aana mo dinge aana haiholotaꞌinge maaꞌi ingeie kire si mango. Oto kire taꞌe aana haka, 
ACT.18.19	kire ko lae holosie aasi oto hunie huilume paine i Epesas. Kire lai hule wau i Epesas nge a Pol e si lae mwaanie a Prisila na Akuila, na ko lae maraana oto i laona nume ni palo-palo mo Jiu ni ere-ere peꞌire. 
ACT.18.20	Oto kire ko eitanaie hunie ke kele iiꞌo tewa loꞌu peꞌire, taꞌe e sereꞌi. 
ACT.18.21	Maholo ko deu aakau oto huni lae mwaanire, oto ko teꞌuri, “Mala uri a God e saetoꞌo aana ne ke ooli loꞌu mei, nge omu ke leesieu loꞌu i leu.” Oto e si lai taꞌe aana haka, no ko lae oto mwaanie i Epesas.
ACT.18.22	Maholo kire hule aana huilume i Sisaria, a Pol e lae taꞌau i Jerusalem nge ko si ere-ere peꞌie mwala aana soihaadaꞌinge taꞌau i leune. Oto purihaꞌana nge e si lae hao loꞌu hunie i Antiok. 
ACT.18.23	E haro iiꞌo tewa i Antiok nge e si lae loꞌu mwaanie i leune, na ko lai liuhie oto mo henue i laona e ro poꞌo ni henue i Kalesia na i Frijia ni ere haꞌasusue saeda, hunie hiiwalaimolinge ikire aana Jisas ke aꞌailaꞌa loꞌu.
ACT.18.24	Aana maholona noꞌone ngaeta mwane ni Jiu nge e hute aana huilume i Aleksandria ko lae mai hunie i Epesas, na satana a Apolos. E tohungei saenanau aana ere-luhesilana mo neꞌisaenga na e tohungei saenanau noꞌone aana mo Uusu-uusu Maaꞌi. 
ACT.18.25	Kire haꞌa-uusulie aana hiiwalaimolinge aana a Aalaha na e tohungei mwaꞌe-mwaꞌe ni tarohaꞌinie Tataroha Diana na mo haꞌa-uusulinge i sulie a Jisas. Nga taa ko haꞌa-uusulie mwala aani i sulie a Jisas e tohungei oodo, maꞌalana e saie mola laladonga i sulie loto-maaꞌinge a Jon Loto Maaꞌi. 
ACT.18.26	A Apolos e lae wau i laona nume ni palo-palo mo Jiu ko tohungei ere hiitoꞌo hunire. Oto maholo a Prisila na Akuila kire rongoa ere-erenga ingeie, kire si toolea wau i nume ikirerue ni haꞌa-uusulie loꞌu aana tolahana God.
ACT.18.27	Oto purihaꞌana, maholo a Apolos ko sare lae loꞌu holosie aasi hunie poꞌo ni henue i Akaea, mo mwaasine i lalo aana Kraes i Epesas kire si peꞌie ni uusue uusu-uusu hunie mwala aana soihaadaꞌinge i Akaea uri kire ke lio i suli diana aana maholo kei lae wau i saada. Oto maholo a Apolos e lai hule wau i Akaea, e si peꞌie mo iini nge a God e si niie hiiwalaimolinge hunire aena aana manata-diananga ingeie e paine hunire. 
ACT.18.28	E tohungei peꞌire hiitoꞌo sulie e ere raramaa hunie mo Jiu i maana mwala, na ko haataꞌi diana aana mo leu nge loꞌongaꞌinge ikire e lae takalo. Na ko lado luhesie loꞌu mo wala i laona Uusu-uusu Maaꞌi huni haataꞌinie uri a Jisas oto a Kraes, a Haꞌa-uuri nge a God e haiholotaꞌi huni uusungeꞌinie mai.
ACT.19.1	Maholo a Apolos e iiꞌo ue aana huilume i Korinit i laona poꞌo ni henue i Akaea, a Pol e hane holo i henue e si lai hule aana huilume paine i Epesas, na ko oodoie ngaeta mo pwaarongoisuli. 
ACT.19.2	Oto ko dolosi aada ko teꞌuri, “?﻿Maholo omu aehota hiiwalaimoli aana Jisas, uri Liꞌoa Maaꞌi e siho noꞌone i lengimiu?”
ACT.19.2	Kire aalamie kire ko teꞌuri, “Haꞌike. Melu kaꞌa rongoa nga mei ola i sulie Liꞌoa Maaꞌi, na hule aana melu kaꞌa saie Liꞌoa Maaꞌi nga ola uri taa.”
ACT.19.3	Oto a Pol ko dolosi aada ko teꞌuri loꞌu, “?﻿Mala uri ko urine, nga tolahai loto-maaꞌinge uri taa nge omu loto maaꞌi aana?”
ACT.19.3	Oto kire ko aalamie a Pol kire ko teꞌuri, “Melu loto maaꞌi aana tolahai loto-maaꞌinge nge a Jon e ere i sulie.”
ACT.19.4	Oto a Pol ko teꞌuri loꞌu, “A Jon e loto maaꞌi aana mwala nge kire oonisae mwaanie mo oorahaꞌaa ikire. Na e unue hunie mwala uri kire ke hiiwalaimoli aana iini nge kei lae loꞌu mei puri, na ingeie oto a Jisas.” 
ACT.19.5	Maholo kire rongo urine, kire ko loto maaꞌi oto aana satana Jisas Aalaha ikie. 
ACT.19.6	Na maholo a Pol e neꞌie nimana i pweude, nge Liꞌoa Maaꞌi e si siho i lengide, na kire ko ere oto aana taꞌena nga erenga hai aaopaꞌi na kire ko laengaꞌinie oto walana God. 
ACT.19.7	Na ola mala aawalai mwane mwana rue nge loto maaꞌilada e lae.
ACT.19.8	A Pol e lae-lae i laona nume ni palo-palo mo Jiu, na e lae peꞌi ere hiitoꞌo hunie mwala i sulie e oolu waro-waro. Aana ko deu aahonga noꞌone huni haꞌa-aaliꞌue mwala hunie kire ke aaliꞌu mei takoie Aalahanga a God. 
ACT.19.9	Taꞌe ngaeta mo iini aada kaꞌa sare hiiwalaimoli ike aana mei wala ienini. Na kire ko aehota ere aaelasie oto Tala Ni Meurihe i naꞌona mwala. Oto a Pol e lae mwaanire na ko toolea noꞌone mo pwaarongoisuli peꞌie. Na ko lai haꞌa-uusulire i sulie tolahana a Jisas mola susue dinge wau i laona nume ni sukulu a Tiranas. 
ACT.19.10	A Pol e asuie urine hunie e ro halisi, hunie ahutana mo Jiu na mo Aapoloa Aaopa nge kire ko oꞌoꞌo aana poꞌo ni henue i Esia kire ke mani rongoa walana Aalaha.
ACT.19.11	A God e niie nanamanga hunie a Pol hunie ke asuie mo huꞌi-huꞌite hunge nge mwala kaꞌa leesiꞌi ue. 
ACT.19.12	Maꞌalana taꞌena nga mei sala e toꞌorie mola sapena Pol, na kire kei toolea hunie mo iini ko mataꞌi wa mo iini nge mo liꞌoa aaela e iiꞌo aada, kire sai awaa oto, na mo liꞌoa aaela ngeena ko tehi oto mwaanire.
ACT.19.13+ACT.19.14	Na ngaeta mo mwane ni Jiu kire ko lae hailiu noꞌone huni oohe aasie mo liꞌoa aaela mwaanie mwala. Ngaeta mo iini aada, e hiu mwane kalena Seva, nga naꞌohai pris. Oto ikire noꞌone kire ko sare oohea mo liꞌoa aaela aana satana Jisas Aalaha ikie. Na kire ko teꞌuri, “Aana satana Jisas nge a Pol ko lae peꞌi tarohaꞌinie, o ke iisitaa.”
ACT.19.15	Taꞌe liꞌoa aaela e aalamire ko teꞌuri mola, “Nou saie taane a Jisas, na nou saie a Pol. ?﻿Taꞌe iꞌomu, kira tei ni iꞌomu?” 
ACT.19.16	Oto mwane nge liꞌoa aaela e oꞌoꞌo aana, e taꞌelaꞌi mola na ko seunire oto, lae-lae hule aana ko seu aaelasire oto. Na kire mani malakaꞌa mango, na mo sala ikire kire haka aaela oto. Oto kire si tehi mwaanie nume ngeena, na nga sala haꞌike loꞌu i denumada.
ACT.19.17	Maholo tataroha i sulie mei ola ienini e lai hule aana mwala ni Epesas, oto mo Jiu na mo Aapoloa Aaopa, kire ko meni meꞌu oto, na kire ko si haꞌamaꞌu aana satana Jisas Aalaha ikie. 
ACT.19.18	Na mo iini hunge aana mo iini kire hiiwalaimoli kire lae mai naꞌona ahutana mwala, kire ko si haꞌahoue mo oorahaꞌaa kire dauꞌi keꞌu. 
ACT.19.19	Na mo iini hunge nge kire ko esuie mo ola aana nanamanga mo liꞌoa aaela, kire rurue mo uusu-uusu ikire nge kire ko kure-kure na kire ko siꞌo-siꞌo i suliꞌi, kire ko uunuꞌi i laona dunge oto i maana mwala. Na maholo kire iidumie holitana mo uusu-uusu ngeena e hule aana mei toꞌoha hunie waaitana nga mwane ko esu hunie e ro tangalai helisi.
ACT.19.20	Oto aena walu ola paine urine ko reu, nge walana Aalaha e si lai hule aana mo leu hunge, na mwala hunge kire ko hiiwalaimoli oto aana.
ACT.19.21	Purine walu ola ngeena e rau mango, a Pol e hiingeꞌinie uri a Liꞌoa Maaꞌi ko sare uusungeꞌinie huni holaꞌi lae aana e ro poꞌo ni henue i Masedonia na i Akaea, nge ke si lae loꞌu hunie i Jerusalem. Na a Pol ko teꞌuri loꞌu, “Maholo ne kei lai liuhie mo leu ngeena mango, ne kei lai hule loꞌu aana huilume paine i Rom.” 
ACT.19.22	Oto ko uusungeꞌinie a Timoti na Erastas, e ro mwane ko euꞌesu peꞌie hunie i Masedonia, na a Pol e kele iiꞌo loꞌu huni haꞌamangoa ngaeta mo ola aana poꞌo ni henue i Esia.
ACT.19.23	Taꞌe i naꞌona e lae mwaanie leune nga maaola-olanga paine e rau i tehulaꞌana Tala Ni Meurihe. 
ACT.19.24	Na maaola-olanga ngeena, mwane ni Epesas satana a Demitrias nge e aehotaa. A mwane ngeena asunge ingeie oto huni eedu haꞌamalaa nume ni palo-palo a Atemis, mei god keni mo Epesas. Ko eedumie mo kele nume ngeena aani siliva huni haꞌaholingeꞌiniꞌi, na ngaeta mo iini hunge loꞌu ko terie mei toꞌoha oto paine mwaanie taungei eedunge mala ie.
ACT.19.25	Oto a Demitrias a soie mai ahutana mo mwane aadu-eedu ngeena, na e soie mai noꞌone ngaeta mo mwane kire ko teri ola aana taꞌa-taꞌa taungei esungena, ko si teꞌuri hunire, “Mo mwane, omu ke saie tari-olanga diana ikolu ko lae mai mola mwaanie taꞌa-taꞌa taungei esunge. 
ACT.19.26	Oto mala omu leesie na omu rongoa oto maraamiu, a Pol ko laengaꞌinie uuri, ‘Mo god nge asuileni e lae aani nimana iinoni, nga mo god toꞌohuu haꞌike.’ Na a Pol e huꞌisie oto manatana ahutana mwala aana huilume ikolu i Epesas, na karaꞌinie oto noꞌone ahutana mwala aana mo henue i laona poꞌo ni henue ikolu i Esia ienini. 
ACT.19.27	Mala uri kolu kaꞌa loꞌongaꞌi diana, nge mwala kei mwesi mola mwaanie mei esunge ni teri-toꞌohanga ikolu, na nume ni palo-palo a god Atemis kei neꞌie nume mwaakule mola. Holaꞌinaꞌo ahutana mwala i laona poꞌo ni henue i Esia na ahutana mo leu i laona walumalau kire ko palo-paloa god ikolu ngeena. Taꞌe walana Pol ie kei da oto nga iini saꞌa haꞌamaꞌu loꞌu aana naꞌohai god ikolu ngeena.”
ACT.19.28	Oto maholo ahutana mwala e rongo urine, kire ko si tohungei saewasu, na kire ko soi oto paine kire ko teꞌuri, “A Atemis god iꞌemeelu mo Epesas e paine liutaa.” 
ACT.19.29	E kaꞌa tewa na ahutana mwala aana huilume ngeena kire ko maaola-ola oto. Oto kire mani huru weu i saana leu ni maa-maani ola,
ACT.19.30	A Pol ko sare lai ere hunie mwala, taꞌe mo pwaarongoisuli kire uure honosie. 
ACT.19.31	Na ngaeta mo naꞌohai mwane aana poꞌo ni henue ngeena nge kire ko haꞌi malahune peꞌie a Pol, ikire noꞌone kire uusungeꞌinie mei wala hunie uri ke suꞌuri lae loꞌu weu i laona leu ni maa-maani ola.
ACT.19.32	Mwala e ruru ngeena kire ko tohungei da mahuro oto hiitoꞌo hunie saena mwala. Nga pulitaa ni e ere-ere oto i sulie saeda na nga pulitaa loꞌu ni e ere-ere oto i sulie saeda sulie mo iini hunge aada kire kaꞌa manataꞌinie ike nga taa kire lae mai hunie. 
ACT.19.33	Oto mo Jiu kire ko uusungeꞌinie ngaeta iini aada, satana a Aleksanda, huni lai uure taꞌau i naꞌona mwala, na ngaeta mo iini kire ko loꞌongaꞌinie uri a mwaena ni oto e aehotaa maaola-olanga ngeena. Na a Aleksanda e salo haahie mwala aana nimana hunie kire ke pwaarongo kaꞌu hunie, aana ko sare ere hunire. 
ACT.19.34	Taꞌe maholo mwala kire lio saie mola uri ingeie ngaeta mwane ni Jiu, kire ko si meni soi oto paine hunie e ro maholoi sato kire ko teꞌuri, “!﻿A Atemis god iꞌemeelu mo Epesas e paine liutaa!”
ACT.19.35	Oto lae-lae, naꞌohai mwane aana pulitaa oaꞌoalaꞌi aana huilume i Epesas e haꞌamamalora ko teꞌuri, “!﻿Mo Epesas! Ahutana mwala i laona walumalau kire mani saie oto uri huilume paine i Epesas nge ko lio i sulie nume ni palo-palo a god paine ngeena, a Atemis. Na kire saie oto noꞌone uri ikolu nge kolu ko lio i sulie ho heu maaꞌi ingeie, nge e teke mai uure i Lengi. 
ACT.19.36	Oto e aasa hunie nga iini kei unue uri mei ola ienini e kaꞌa toꞌohuu. Oto omu ke iiꞌo hahuroto mola mwaanie omu esuie loꞌu nga mei ola e aaela loꞌu liutaa. 
ACT.19.37	E ro mwane nge omu toolerarue mai ngeena kirerue kaꞌa pelie ike nga mei ola i laona nume ni palo-palo ikolu wa kirerue ke ere mwakataꞌinie god ikolu. 
ACT.19.38	Mala uri a Demitrias na mo mwane auꞌesu kire ko toꞌo aana nga mei wala ni ere-haitelilinge peꞌie nga iini, kire sai toolea mola i naꞌona pulitaa ni lei-lei. Kire saie taane uri mo rato ni mwane huni leie ere-erenga kire iiꞌo oto aana maholo ienini, na uri kire mwaꞌe-mwaꞌe huni leie taꞌena nga ere-erenga i matolana nga ro iinoni. 
ACT.19.39	Taꞌe mala uri omu ko toꞌo aana loꞌu nga mei ola huni ere i sulie peꞌie ruruhaa, nge haꞌa-oodohilana kei lae oto aana tohungana maholo huilume kei loko ni ngeena. 
ACT.19.40	Taꞌe kie ke lio talaka, mwaanie inemauri ni Rom e haꞌaloikie aena aana maaola-olanga paine kie asuie siꞌiri. Na nga mei wala diana kie saꞌa unue ike i sulie nga taa kie loko mai hunie.” 
ACT.19.41	Oto maholo e ere urine mango, nge e si unue hunire uri kire ke mani oopa hailiu.
ACT.20.1	Oto purine maaola-olanga ngeena e mango, a Pol e si lokoa ahutana mo pwaarongoisuli huni ere haꞌasusue saeda. Oto e si unue kire ke oꞌoꞌo loꞌu, na ko lae oto mwaanire hunie i Masedonia. 
ACT.20.2	E liuhie mo henue hunge i laona poꞌo ni henue i Masedonia ni ere haꞌasusure, na lae-lae e si lai hule aana poꞌo ni henue i Akaea 
ACT.20.3	na ko iiꞌo i leune hunie e oolu waro-waro. Oto purihaꞌana, ko deu aakau loꞌu hunie ke oodo mola aana haka hunie poꞌo ni henue i Siria. Taꞌe a Pol ko si rongoa uri mo rato ni Jiu kire ko sare horoꞌie, oto e oolisie loꞌu manatana na ko hane holo loꞌu hunie poꞌo ni henue i Masedonia.
ACT.20.4	Na ngaeta mo iini nge kire hakusie a Pol aana maholona, nga mwane ni Berea a Sopata, kalena a Piras, na e ro mwane ni Tesalonaeka, a Aristakas na a Sekandas, na e ro mwane ni Debe, a Gaeas na a Timoti, na e ro mwane aana poꞌo ni henue i Esia, a Tikikas na a Tropimas. 
ACT.20.5	E ro mwane ni Esia ngeena kire holaꞌi lae mwaaniꞌemeelu
ACT.20.6	Taꞌe iꞌemeelu, melu iiꞌo mola aana huilume i Pilipae lae hule aana mo dinge aana Houlaa Ni Liumwaanie e haro mango. Oto melu si taꞌe aana haka, na purine e lime hai dinge nge melu si oodoie loꞌu mo mwane i Troas. Na melu ko iiꞌo loꞌu i leune hunie e hiu hei dinge.
ACT.20.7	Oto i rodo aana eetana nga dinge purine Dinge Maaꞌi Mo Jiu, melu loko huni aarengaꞌi na ni ngeu tararuru aana ngaunge huni aamasitoꞌo aana maelana Kraes. A Pol e saie mone uri kei lae oto mwaanie soihaadaꞌinge ngeena aana kei dengi i hoꞌowa, oto ko haꞌa-haꞌa-uusulire aana walana God hule oto i upui rodo. 
ACT.20.8	Na mo sine hunge kire eeso i laona duru nge melu ruru i laona taꞌau i lengi. 
ACT.20.9	Oto ngaeta mwane saanau, satana a Iutikas, e iiꞌo i sulie maaureꞌi aana duru ngeena. Na maholo a Pol ko ere-ere tewa oto, a Iutikas ko aehota mamauruꞌe oto, lae-lae hule aana ko maꞌahu eelisuu oto. Oto e domu uure aana oolune nga sao-saohai nume oto hunie i mwakano. Maholo kire lae hai leesie, na kele mwaena e mae oto. 
ACT.20.10	A Pol e siho hao i aano, oto e lae hai ako haahie, na ko teꞌuri, “Mwaanie omu sae-saehuu loꞌu. E mauri taane.” 
ACT.20.11	Oto a Pol e aalihoꞌi loꞌu taꞌau i lengi, ko si nisie ho bred na kire ko meni ngeu maaꞌi tararuru oto. Na ko heꞌi haꞌa-uusulire loꞌu hule aana e dangi, nge e si lae oto mwaanire. 
ACT.20.12	Oto kire si toolea kele saanaune loꞌu i nume peꞌie ilenimwaꞌenga haahie aana e mauri loꞌu.
ACT.20.13	Oto a Pol e haꞌarongoꞌemeelu aana ko sare liu i tala, na uri ke si hekusiꞌemeelu loꞌu weu aana huilume i Asos. Oto melu holaꞌi lae oto aana haka hunie i Asos. 
ACT.20.14	Oto maholo a Pol e hule aameelu, nge e si lae peꞌiꞌemeelu hunie huilume i Mitilini. 
ACT.20.15	Melu lae mwaanie huilume ngeena, nge melu si lai hule aana mala-malau karaꞌinie i Kios aana e dangi hoꞌowa. Oto aana dinge loꞌu i puri nge melu lae loꞌu hunie mala-malau i Samos, na aana ngaeta dinge loꞌu i puri nge melu si lai hule aana huilume i Maelitas. 
ACT.20.16	A Pol e liue mola huilume i Epesas sulie e kaꞌa sare iiꞌo tewa ike aana poꞌo ni henue i Esia. Ko lae lau-leu hunie i Jerusalem sulie ko sare iiꞌo taꞌau i leune aana Houlaa Ni Pentekos.
ACT.20.17	Oto a Pol e haꞌatolaa mei wala uure i Maelitas hunie mo naꞌohai mwane aana soihaadaꞌinge i Epesas uri kire ke lae kaꞌu mei saana. 
ACT.20.18	Maholo kire hule mai saana, oto ko teꞌuri hunire, “Omu saie oto tolahaku aana ahutana mo maholo nge no ko oꞌoꞌo peꞌiꞌomu, uure oto aana eetana nga hai dinge nge nou aehota hule aana poꞌo ni henue i Esia. 
ACT.20.19	No ko esuie asunge Aalaha aani haꞌamwai-mweiꞌalaku na peꞌie ngaranga. Na nou sapesalu hiitoꞌo aana maholo mo Jiu kire ko deu ni horoꞌieu. 
ACT.20.20	Na omu saie oto uri no ko tarohaꞌinie Tataroha Diana huniꞌomu, na nou haꞌa-uusuliꞌomu i maana mwala na loꞌu i laona mo nume iꞌomu. Taꞌe nou kaꞌa maꞌu ni unu haadaꞌi aana ahutana walu ola nge kire sai peꞌiꞌomu. 
ACT.20.21	Na nou tohungei ere hiitoꞌo hunie ahutana mwala, maꞌalana mo Jiu wa mo Aapoloa Aaopa, uri kire ke oonisae mwaanie mo oorahaꞌaanga ikire na kire ke aaliꞌu mei takoie a God na kire ke hiiwalaimoli aana Jisas, Aalaha ikie.
ACT.20.22	“Oto aena aana no ko tola i sulie Liꞌoa Maaꞌi, no ko lae oto hunie i Jerusalem, na nou kaꞌa saie ike nga taa kei reu eeku taꞌau i leune. 
ACT.20.23	Nou saie mola aana ahutana mo huilume nge no ko hule aani, Liꞌoa Maaꞌi ko haꞌapasulieu taane aana uri kire kei haꞌaloieu na neꞌileku kei lae i laona nume ni hoꞌo. 
ACT.20.24	Taꞌe mauringe ineu e kaꞌa roroꞌa ike hunieu, aana mei naꞌohai ola e roroꞌa hunieu oto uri ne ke haꞌamangoa asunge nge a Jisas Aalaha ikie e niie hunieu hunie ne ke asuie. Na mei esungena oto uri ne ke tarohaꞌinie Tataroha Diana i sulie aamasinge na manata-diananga a God hunikie.
ACT.20.25	“Nou lae-lae hailiu keꞌu i matolamiu huni tarohaꞌinie Aalahanga a God, taꞌe saehuu oto aana nou saie uri nga iini eemiu e saꞌa heꞌi leesieu loꞌu aana nga maholo. 
ACT.20.26	Oto aena nou haꞌamangoa oto asunge ineu i matolamiu, nge no ko unu oodo-oodo oto aana huniꞌomu uri mala nga iini eemiu kei deu tekelaꞌinie maurihaꞌana, nga roroꞌanga ineu haꞌike loꞌu. 
ACT.20.27	Aana maholo nou iiꞌo peꞌiꞌomu nou kaꞌa maꞌu ike huni unu tahangaꞌinie walu ola a God a saetoꞌo aana omu ke saiꞌi.
ACT.20.28	“Oto omu ke kinetaꞌiniꞌomu, na omu ke kinetaꞌinie noꞌone amaa ni sipu nge a Liꞌoa Maaꞌi e niie huniꞌomu hunie omu ke lio i sulie. Na omu ke iiꞌo mala kira kakakali sipu, aana amaa ni sipu ngeena oto soihaadaꞌinge a God, ahutana mwala nge Kalena e holi mangora aana apune maholo e mae mala nga uunu-olanga. 
ACT.20.29	Omu ke kakali diana aada, aana nou saie oto maholo ne kei lae mwaaniꞌomu, ngaeta mo wawaulo kei lae mai huni horo aaelasie amaa ni sipu ngeena. Ikire nge mo propet eero-eero nge kire kei lae mai huni waelie mwala i laona soihaadaꞌinge. 
ACT.20.30	Na hule aana ngaeta mo iini eemiu noꞌone omu kei huꞌisie walaimolinge hunie mwala ke aaliꞌu i suliꞌomu. 
ACT.20.31	Oto omu ke tohungei lio talamiu. Omu ke aamasitoꞌo aana mo haꞌapasulinge nge nou nii-niie huniꞌomu tarau, na nou sapesalu i suliꞌomu hunie e oolu helisi. 
ACT.20.32	Oto no ko neꞌiꞌomu i laona kinetaꞌinge a God. Aamasitoꞌo diana aana mei wala i sulie aamasinge paine ingeie. Aana mei wala ngeena e sai haꞌa-aꞌailaꞌaꞌomu, na e sai haꞌadianaꞌaꞌomu aana walu ola diana nge e toꞌo aani hunie mo iinoni ingeie.
ACT.20.33	“Omu saie oto uri nou kaꞌa saehanalie ike nga mei toꞌoha wa nga kele mei ola aana toꞌolana nga iini aana taꞌena nga maholo. 
ACT.20.34	Na omu saie oto maraamiu uri e ro nimeku nge e raretaꞌinieu huni terie taꞌena nga mei ola nge nou saetoꞌo aana, na hule aana nou raretaꞌinie noꞌone mo iini kire iiꞌo peꞌieu. 
ACT.20.35	Aana ahutana asunge ineu, nou haataꞌinie oto huniꞌomu uri kolu ke asu aꞌailaꞌa tarau hunie kolu ke peꞌie mo iini nge kire mamaelaꞌa. Na kolu ke aamasitoꞌo aana mei wala a Jisas Aalaha ikie aana e teꞌuri, ‘Iini nge ko nii-nii, haꞌadianaꞌalana kei peine loꞌu liutaa aana mo iini ko hele aana mo niinge.’ ”
ACT.20.36	A Pol e ere urine mango, kire si meni pouruuru na kire ko aarengaꞌi oto. 
ACT.20.37	Na kire ko meni ngara oto haahie, na kire ko meni akoie oto peꞌi nonoꞌilana i sulie tolahada aana kei lae oto mwaanire. 
ACT.20.38	Na mei wala nge e da kire ko si tohungei saehuu hiitoꞌo nge mei wala e unue ngeena uri kire saꞌa leesie loꞌu aana nga maholo. Oto kire lae, kire ko si lai toliꞌaasie i laona haka.
ACT.21.1	Oto melu toliꞌaasire peꞌie ngaranga, nge melu si taꞌe mola i laona haka. Maholo kire ko lalaaꞌinie pwana, oto melu si oodo mola wau hunie mala-malau i Kous. Oto aana dinge loꞌu i puri, nge melu heꞌi lae loꞌu weu hunie mala-malau i Rodis, na purihaꞌana nge melu si lae loꞌu weu hunie huilume i Patara. 
ACT.21.2	Na i leune nge melu ko lae oodoie ngaeta haka ko deu aakau huni lae taraꞌasi hunie poꞌo ni henue i Ponisia. Oto melu taꞌe aana haka ngeena, nge melu si lae loꞌu. 
ACT.21.3	Melu lae-lae, na maholo melu leesie mala-malau i Saepras, melu si oolisie laenga haka huni liue mala-malau ngeena hunie ke iiꞌo aana aapa i meu-meuli aana haka. Oto melu lae taraꞌasi, melu si lae loꞌu hunie poꞌo ni henue i Siria. Oto melu lai oone aana huilume i Taea hunie kire ke haꞌasiholie ludaa. 
ACT.21.4	Oto melu si lai heitalea mo pwaarongoisuli weu i leune, na melu ko iiꞌo oto peꞌire hunie e hiu hei dinge. Na aena aana nga taa a Liꞌoa Maaꞌi e haataꞌinie hunire, kire ko haꞌa-haꞌapasulie a Pol uri ke suꞌuri lai hule taꞌau i Jerusalem. 
ACT.21.5	Oto purine e hiu hei dinge e mango, nge melu si lae loꞌu. Ahutada maꞌalana mo huꞌe na mo mwela kire mani lai toliꞌaasiꞌemeelu oto hai oone. Oto melu meni pouruuru i laona oone, melu ko si aarengaꞌi. 
ACT.21.6	Oto maholo melu hele kiꞌi mango peꞌire, nge melu si taꞌe aana haka na kire ko ooli oto i henue.
ACT.21.7	Melu uure mwaanie i Taea, oto melu lai hule loꞌu aana huilume i Tolemes. Oto melu lae i saana mo pwaarongoisuli weu i leune na melu ko iiꞌo peꞌire loꞌu hunie taꞌa-taꞌa hai dinge. 
ACT.21.8	Oto aana dinge loꞌu i puri, melu uure i leune melu si lae loꞌu hunie huilume paine i Sisaria na melu ko lai iiꞌo peꞌie a Pilip wau i nume ingeie. Ingeie mwane ko tarohaꞌinie noꞌone Tataroha Diana, na ingeie ngaeta iini noꞌone aana e hiu mwane nge kire lio hilisire kaꞌu taꞌau i Jerusalem huni lio i sulie mo niinge. 
ACT.21.9	Na e toꞌo aana e hai mwela keni raoriꞌi nge ikire noꞌone mo propet. 
ACT.21.10	Melu iiꞌo i Sisaria hunie nga mo kele dinge na ngaeta propet, satana a Agabas, e uure i Jiudia ko lae mai hunie i Sisaria. 
ACT.21.11	E lae mai saameelu oto e hele aana rorotoꞌoni a Pol na ko pwesue oto aeꞌaena na nimana maraana oto ko teꞌuri, “Liꞌoa Maaꞌi e unue uri mwala ni Jiu i Jerusalem kire kei pwesue iini nge e toꞌo aana rorotoꞌoni ienini uurini, na kire kei niie i nimana mo Aapoloa Aaopa.”
ACT.21.12	Maholo melu rongoa mei walana, mo iini melu ko hekusie a Pol na mo iini aana hanue ngeena, melu ko meni eitanaie oto a Pol uri ke suꞌuri lae loꞌu taꞌau i Jerusalem. 
ACT.21.13	Taꞌe a Pol e teꞌuri mola, “?﻿E ue ni omu ko ngarasieu na omu ko haꞌasaehuuꞌaau urine? Nou deu aakau taane mola hunie hoꞌosileku ke lae urine, na nou deu aakau mola huni mae i Jerusalem mala uri mei ola ienini kei haꞌamanikuluꞌaa satana Jisas Aalaha ikie.”
ACT.21.14	E aasa oto hunie melu kei uure honosie, oto melu rohu na melu ko teꞌuri mola, “Toliꞌaasie nga taa a God e saetoꞌo aana ke oa oto.”
ACT.21.15	Mo kele maholo e mango aana melu ko iiꞌo i leune, nge melu si deu aakau loꞌu huni lae i Jerusalem. 
ACT.21.16	Na ngaeta mo pwaarongoisuli i Sisaria kire hakusiꞌemeelu noꞌone huni tooleꞌemeelu hunie nume melu kei iiꞌo aana oto taꞌau. Nume ngeena, nume a Nason, mwane ni Saepras na ko lulu i sulie a Jisas oto uure wau i naꞌo.
ACT.21.17	Maholo melu lai hule taꞌau i Jerusalem mo mwaasine i lalo aana Kraes kire tohungei ilenimwaꞌe aana kire leesiꞌemeelu. 
ACT.21.18	Oto aana dinge loꞌu i puri, ahutameelu, melu meni lae huni lai leesie a Jemes, na ahutana mo naꞌohai mwane aana soihaadaꞌinge ikire noꞌone peꞌie. 
ACT.21.19	A Pol e unue saediananga ingeie hunire, e si ladoa ahutana mo ola nge a God e pwaoꞌi i matolana mo Aapoloa Aaopa aana asunge ingeie.
ACT.21.20	Maholo kire rongoa walana Pol, kire ko tohungei lahea God. Taꞌe kire ko teꞌuri loꞌu hunie, “O saie, aasimeelu, mo sinolai iinoni oto hunge ni Jiu kire hiiwalaimoli mango oto aana Jisas, na kire ko tohungei lulu i sulie mola ue mo Haꞌatolanga a Mosis. 
ACT.21.21	Kire rongo tarohana uri o ko haꞌa-uusulie mo Aapoloa Aaopa uri e kaꞌa roroꞌa ike hunire hunie kire ke lulu i sulie mo Haꞌatolanga a Mosis. Oto aena ngeena, kire ko neꞌisae takalo uri o ko haꞌa-uusulie mo Jiu noꞌone hunie kire ke suꞌuri aapwasu aana mo Haꞌatolanga a Mosis, na uri o ko haꞌa-uusulie mo Jiu uri kire ke suꞌuri torihesiꞌo aana mo mwela mwane ikire, wa kire ke lulu i sulie loꞌu tolahaka mo Jiu. 
ACT.21.22	Saꞌa mola kire kei rongoa uri o hule oto mai leu, na kire kei tolahiꞌe oto aana. ?﻿Oto kolu ke si ue huni uure honosie mei neꞌisaenga takalo ngeena? 
ACT.21.23	Oto nga taa nge melu ko unue huniꞌo ienini, o ke dau oto i sulie. E hai mwane i leu kire asuie kaꞌu ngaeta haiholotaꞌinge hunie a God, 
ACT.21.24	na mo dinge aana haiholotaꞌinge ngeena e si mango mola. Oto o ke lae peꞌire hunie ahutemiu omu ke asuie palonga ni haꞌarereꞌanga. Na iꞌoe, o ke holie walu ola hunire mala suhi pweunge na ngaeta mo ola loꞌu hunie palonga ngeena. Mala o kei teꞌurine, nge ahutana mo Jiu nge kire rongoa mo laladonga i suliꞌo ngeena, kire kei saie nga mo ola toꞌohuu haꞌike aana kire kei lio saie uri o ko hele maꞌutaꞌa taane ue aana ahutana mo ola i sulie mo Haꞌatolanga a Mosis. 
ACT.21.25	Na mo iini aana mo Aapoloa Aaopa nge kire hiiwalaimoli kire saꞌa neꞌisae takalo noꞌone, aana melu uusu-uusu oto hunire huni haꞌarongora aana loꞌongaꞌinge iꞌemeelu. Melu kaꞌa unue ike uri kire ke tola i sulie ahutana mo Haꞌatolanga a Mosis, taꞌe kei diana hunie soihaadaꞌinge mala uri kire ke suꞌuri ngeue nga mei ngeulaa nge uunu-olanga aana e lae hunie mo pweai god. Na kire ke suꞌuri ngaue nga mei epu, na kire ke suꞌuri ngaue taꞌena nga ola mauri nge liꞌoilana e lae hunie maenga, na mwaanie kire aeꞌaeni ola peꞌie nga iini.”
ACT.21.26	Oto e dangi hoꞌowa a Pol e lae peꞌie e hai mwane ngeena hunie kire ke asuie palonga ni haꞌarereꞌanga. Oto purihaꞌana, e si lae wau i Nume Maaꞌi Peine a God huni haꞌarongoa mo pris aana maholo uri taa nge e hiu hei dinge hunie haꞌarereꞌanga kei mango, hunie mo pris kei esuie mo uunu-olanga nada.
ACT.21.27	Maholo e hiu hei dinge ngeena karaꞌinie oto kei mango, ngaeta mo Jiu aana poꞌo ni henue i Esia kire ko leesie a Pol wau i laona Nume Maaꞌi Peine. Oto kire si lai tapolie a Pol, na kire ko da oto ahutana ruruhaa nge e loko ngeena hunie kire ke saewasulie. 
ACT.21.28	Na kire ko soi oto paine kire ko teꞌuri, “!﻿Mo mwane ni Israel, omu ke lae mai peꞌiꞌemeelu! A mwane ienini ko haꞌa-uusulie mwala aana ahutana mo henue hunie kire ke lae huꞌisie tolahana mwala ikolu na huni lae huꞌisie mo Haꞌatolanga a Mosis na tolahana Nume Maaꞌi Peine ie. Na e toolea noꞌone mai ngaeta mo Aapoloa Aaopa molana i laona Nume Maaꞌi, na ko haꞌamadaꞌaa oto Hahuꞌana Leu Maaꞌi ngeena.” 
ACT.21.29	Kire ko ere urine aena aana kire leesie kaꞌu a Tropimas, mwane aana mo Aapoloa Aaopa mwaanie huilume i Epesas, e lae-lae noꞌone peꞌie a Pol i laona huilume paine i Jerusalem. Oto kire ko loꞌongaꞌi takalo uri a Pol e toolea oto noꞌone mai a Tropimas i laona Nume Maaꞌi Peine.
ACT.21.30	Mei maaola-olanga ngeena e lae-lae hule aana ko lae ahusie oto huilume paine i Jerusalem. Oto mwala hunge kire huru mei, na kire ko tapolie oto a Pol, na kire ko toolea oto i sinaha mwaanie Nume Maaꞌi Peine. Kele maholoi sato nge kire toolea taꞌau i sinaha ngeena, na mo iini ko kakakalie maa aana Nume Maaꞌi ko tolana honoa oto mo maa. 
ACT.21.31	Maholo kire ko deu aahonga ue huni horo maesie a Pol, na tataroha ko hule oto aana poro paine haahie sinolai ramo ni Rom uri ahutana mwala ni Jerusalem kire ko heiseuni. 
ACT.21.32	Poro paine ngeena e tauleꞌi peꞌie mo naꞌohai mwane aana mae na mo ramo ikire, na kire ko huru oto i saana mwala nge kire ko heiseuni ngeena. Maholo mwala kire leesie poro paine na mo ramo ingeie, kire tolana mamalo oto mwaanie saunilana a Pol.
ACT.21.33	Maholo poro paine e lae mai hule i saana Pol oto e unue mo ramo ingeie kire ke tapolie na kire ke pwasue aana e ro iieli heu. Oto ko si dolosi aana mwala uuri, “?﻿A tei mwane ni ie? ?﻿Na nga taa ni e asuie?” 
ACT.21.34	Taꞌe mwala nge kire ruru ngeena, nga mo iini ni kire soi-soingeꞌinie oto nga mei ola, hule aana poro paine ngeena e kaꞌa rongo saie loꞌu mo ola nge kire ko soingeꞌiniꞌi aana kire ko soi oto mola taꞌewau. Oto poro paine e unue mola mo ramo kire ke toolea a Pol wau i laona nume maꞌutaꞌa nge mae ingeie ko oꞌoꞌo aana nge e karaꞌinie mola Nume Maaꞌi Peine. 
ACT.21.35	Kire naꞌona Pol lai hule aana huru-huru hunie nume maꞌutaꞌa ngeena, na aana mwala ko seu-seunie ue a Pol, oto mo ramo kire ko si aangaꞌinie mwaanire. 
ACT.21.36	Na mwala hunge kire puride mola peꞌie soinge uuri, “!﻿Horo maesie! !﻿Horo maesie!”
ACT.21.37	Maholo mo ramo karaꞌinie kire kei hule oto wau i laona nume maꞌutaꞌa ikire ngeena peꞌie a Pol, oto a Pol ko dolosi uuri aana poro paine aana mae, “?﻿Uri nou sai unue nga mei wala huniꞌo?”
ACT.21.37	Oto poro paine ko teꞌuri, “!﻿Haꞌike eena! ?﻿Uri o sai ere aana erenga ni Krik? 
ACT.21.38	Mala uri ko urine, na iꞌoe nga mwane ni Ijip haꞌike. Ineu nou loꞌongaꞌinie uri iꞌoe mwane ni Ijip nge e aehotaa haiseuninge honosie aalahanga ni Rom, na i puri e tahi peꞌie e hai sinolai mwane horo-horo ingeie i laona hanuesala.”
ACT.21.39	Oto a Pol ko teꞌuri, “Ineu mwane ni Jiu ni ie, na nou hute aana huilume paine i Tasas aana poꞌo ni henue i Silisia. Huilume ngeena e tohungei roroꞌa, na ineu ngaeta tohungei mwane aana. Oto saeku o ke toliꞌaasieu kaꞌu hunie ne ke ere hunie mwala ngeena.” 
ACT.21.40	A poro paine e toliꞌaasie mola, oto a Pol e uure i lengine huru-huru aana nume maꞌutaꞌa ngeena, ko si salo haahie mwala hunie kire ke pwaarongo hunie. Maholo kire iiꞌo mwa-mwanoto, ko si ere hunire aana tohungana erenga mo Jiu ko teꞌuri,
ACT.22.1	“Mo mamaꞌa ineu na maeni eesiku, omu ke pwaarongo kaꞌu hunie ne ke aalamiꞌomu.”
ACT.22.2	Maholo kire rongoa mola a Pol ko ere aana tohungana erenga ikire, oto kire mani rohu oto.
ACT.22.2	Oto a Pol ko teꞌuri loꞌu, 
ACT.22.3	“Ineu mwane ni Jiu ni ie. Nou hute aana huilume i Tasas aana poꞌo ni henue i Silisia, taꞌe nou peine oto mola i leu i Jerusalem. Haꞌa-haꞌa-uusuli ineu kaꞌu a Kamaliel nge kie ko meni haꞌa-haꞌamaꞌu aana, na e haꞌa-uusulieu hunie ne ke dau i sulie mo haꞌatolanga mo weuwaka. Na nou aꞌailaꞌa ni esu nana God, mala oto omu ko esuie siꞌiri. 
ACT.22.4	Nou tohungei haꞌaloie mwala nge kire lae i sulie Tala Ni Meurihe hule aana nou horo maesire. Nou tapolie mo mwane na mo keni, na nou lai aasire i laona nume ni hoꞌo. 
ACT.22.5	A Naꞌohana Mo Naꞌohai Pris na pulitaa ni lei-lei kire sai haꞌawalaimoliꞌaa mola walaku. Na ikire nge kire niie mo uusu-uusu nge kire uusuꞌi hunie mo mwane ikolu ni Damaskas. Na ineu nge nou lae wau i Damaskas huni tapolie mwala, na ni hoꞌosire aani iieli heu na huni toolera mai i Jerusalem huni haꞌaloire.
ACT.22.6	“Maholo no ko lae oto wau karaꞌinie i Damaskas i upui aatowaa, nou si aparaꞌi na raa-raa oto paine e uure i salo ko raa oto kali-kelieu. 
ACT.22.7	Nou domu mola hao i aano, na no ko rongoa mei wala ko teꞌuri, ‘!﻿Sol, Sol! ?﻿E ue ni o ko teungeꞌinieu?’
ACT.22.8	“Oto no ko dolosi aana, ‘?﻿Iꞌoe a tei, Poro paine?’
ACT.22.8	“Oto e aalamieu ko teꞌuri, ‘!﻿Ineu a Jisas ni Nasaret ni ie, iini nge o ko teungeꞌinie!’ 
ACT.22.9	Mo mwane nge kire hakusieu kire leesie raa-raa, taꞌe kire kaꞌa rongo saie ike mei wala nge ko ere-ere peꞌieu.
ACT.22.10	“Oto no ko dolosi loꞌu aana no ko teꞌuri, ‘?﻿Oto nga taa ne kei da, Aalaha ineu?’
ACT.22.10	“Oto e aalamieu ko teꞌuri, ‘Taꞌelaꞌi, na o ke lae wau i Damaskas. Nga mwane wau i leune ke si unue walu ola nge a God e oalaꞌiniꞌi hunie o ke asuiꞌi.’
ACT.22.11	“Raa-raa ngeena mone e waꞌu, oto hule aana maaku na e ulu oto. Oto mo mwane nge kire hakusieu kire hele i nimeku kire si tooleau wau hunie i Damaskas. 
ACT.22.12	Oto nga mwane satana a Ananaeas e lae mai seeku. Ingeie ko tohungei lulu i sulie mo Haꞌatolanga a Moses, na ahutana mo Jiu nge kire iiꞌo wau i Damaskas kire tohungei haꞌamaꞌu aana. 
ACT.22.13	E lae mai uure i sulieu, oto ko teꞌuri, ‘!﻿Sol, aasiku, o ke lio-lio loꞌu!’ Oto aana kele maholoi satona, maaku e lio loꞌu, na no ko leesie oto a mwaena. 
ACT.22.14	Oto ko teꞌuri loꞌu, ‘God mo weuwaka e lio hilisiꞌo hunie o ke saie nga taa e oalaꞌinie hunie o kei esuie, na hunie o ke leesie Koni-konihe Oodotaꞌi ingeie,
ACT.22.15	Na iꞌoe oto iini ingeie huni tarohaꞌinie hunie mwala aana walu ola nge o leesiꞌi na o rongoꞌi ngeena. 
ACT.22.16	?﻿Oto nga taa ue o ko maaꞌoohie? Taꞌelaꞌi na o ke aarengaꞌi aana satana Aalaha hunie a God ke saeꞌaasie mo oorahaꞌaanga iꞌoe, na o ke loto maaꞌi.’
ACT.22.17	“Oto maholo nou eelihoꞌi loꞌu taꞌau i Jerusalem na no ko aarengaꞌi i laona Nume Maaꞌi Peine, no ko leesie loꞌu mei haataꞌinge. 
ACT.22.18	Na a Aalaha e ere uuri hunieu, ‘O ke lae oto lau-leu mwaanie i Jerusalem, aana mwala i leu kire saꞌa sare rongo ike hunie mo ola o ko unuꞌi i sulieu.’
ACT.22.19	“Oto nou aalamie mola uuri, ‘Iau, Aalaha ineu. Aana saꞌa mola kire saie oto uri nou lae hailiu keꞌu i laona mo nume ni palo-palo huni tapolie mwala nge kire hiiwalaimoli eemu na huni repusire. 
ACT.22.20	Na maholo kire horoꞌie a Stivin, iini nge e tarohaꞌinie noꞌone walamu, na nou uure noꞌone peꞌie mo iini nge kire horo maesie. Ineu oto nou kakalie mo sala ikire sulie nou neꞌisae noꞌone mala ikire huni horoꞌie.’
ACT.22.21	“Oto a Aalaha ko teꞌuri loꞌu hunieu, ‘O ke lae oto, sulie no ko uusungeꞌiniꞌo oto haꞌatau huni laeliwala hunie mo Aapoloa Aaopa.’ ”
ACT.22.22	Ahutana mwala kire pwaa-pwaarongo i sulie a Pol lai hule aana e unue mei wala “Aapoloa Aaopa.” Oto aana kire tohungei leledie mwala ngeena, kire ko si tea oto paine kire ko teꞌuri, “!﻿Horo maesie! !﻿E kaꞌa adona loꞌu ke mauri!” 
ACT.22.23	Na aena mwala ngeena ko tohungei saewasu oto liutaa, kire taꞌaasie oto mo toꞌoni tetewa ikire peꞌi teanga oto paine na kire ko aasie mwakano oto i lengi.
ACT.22.24	Oto poro paine haahie mae ngeena e unue hunie mo ramo kire ke toolea a Pol i laona nume maꞌutaꞌa kire oꞌoꞌo aana ngeena. Na ko unue hunire uri kire ke rapusie a Pol, na hunie kire ke dolosi aana hunie kire ke saie uri nga taa ni mo Jiu kire ko teangie haahie. 
ACT.22.25	Taꞌe maholo kire ko pwesue hunie kire kei repusie, a Pol ko si dolosi aana ngaeta poro paine haahie nga tangalai ramo nge e uure karaꞌinie, ko teꞌuri, “?﻿Uri e malisine mola omu ke rapusie nga mwane ni Rom nge e kaꞌa dau huꞌisie ike nga mei ola?”
ACT.22.26	Maholo poro paine ngeena e rongo urine, ko si lae oto i saana poro paine haahie sinolai ramo ngeena na ko teꞌuri, “?﻿Nga taa ni o ko sare da? !﻿A mwane ngeena mwane ni Rom ni ngeena!”
ACT.22.27	Oto poro paine haahie sinolai ramo ngeena e lae i saana a Pol, ko si dolosi aana Pol ko teꞌuri, “?﻿Uri iꞌoe nga mwane ni Rom toꞌohuu?”
ACT.22.27	Oto a Pol ko aalamie ko teꞌuri, “Iau, e toꞌohuu, ineu mwane ni Rom ni ie.”
ACT.22.28	Oto a poro paine ngeena ko teꞌuri, “Ineu nou holi aana mei toꞌoha oto paine huni neꞌie ngaeta mwane ni Rom.”
ACT.22.28	Oto a Pol ko aalamie loꞌu ko teꞌuri, “Taꞌe ineu, nou neꞌie oto mwane ni Rom aana nou hute oto urine.”
ACT.22.29	Oto mwala nge kire dau-deu aakau huni dolosie mo dolosinge aana Pol peꞌie rapusilana, kire mani toliꞌaasie oto aana maholona. Na poro paine haahie sinolai ramo ngeena ko meꞌu oto, aana e dau huꞌisie haꞌatolanga aana e hoꞌosie nga tohungei mwane ni Rom aana iieli heu.
ACT.22.30	Poro paine haahie mae ngeena ko sare saie nga taa nge mo Jiu kire ko heliwala aana a Pol haahie. Oto e dangi hoꞌowa, e lokoa mo naꞌohai pris na pulitaa ni lei-lei, ko si luhesie a Pol mwaanie nume maꞌutaꞌa, na e toolea, ko lai haꞌa-uuresie i naꞌona pulitaa ni lei-lei.
ACT.23.1	A Pol e toꞌomaaie pulitaa ni lei-lei oto ko teꞌuri, “Maeni eesiku ni Israel, manataku e tahanie taane mola iiꞌonga ineu i naꞌona God lae mai hule siꞌiri.”
ACT.23.2	Oto aana kele maholoi satona, a Ananaeas, Naꞌohana Mo Naꞌohai Pris, e unue hunie mo iini nge kire uure karaꞌinie ko teꞌuri, “!﻿Omu ke hide ponosie wawana!”
ACT.23.3	Oto a Pol ko teꞌuri hunie, “Iꞌoe, o urihana mola mei karo aaela nge kire mole rereꞌa aana hunie ke lio kohi. !﻿Oto a God kei hideliꞌo noꞌone! Iꞌoe, o iiꞌo i aano aana iiꞌo-iiꞌoha ni lei-lei huni leieu i sulie mo Haꞌatolanga a Mosis, taꞌe hule aana iꞌoe maraamu nge o ko liu holosie noꞌone Haꞌatolanga maholo o unue uri mo mwane ke hidelieu.”
ACT.23.4	Oto mo mwane nge kire uure karaꞌinie a Pol kire ko teꞌuri, “!﻿Mwae! O ko ere waelie Naꞌohana Mo Naꞌohai Pris a God.”
ACT.23.5	Oto a Pol ko teꞌuri, “Maeni eesiku, nou kaꞌa saie ike uri ingeie nge Naꞌohana Mo Naꞌohai Pris. Ne ke saie urine, haꞌalaa nou kaꞌa aalamie ike urine, aana Uusu-uusu Maaꞌi e teꞌuri, 
ACT.23.6	Ngaeta mo mwane aana pulitaa ni lei-lei ngeena ikire mo iini aana aapa mo Sadiusi, na ngaeta mo iini aana aapa mo Parise. A Pol e saie urine mone, oto ko ere paine hunire na ko teꞌuri, “Maeni eesiku, ineu ngaeta Parise ni ie, na mo weuweku mo Parise noꞌone. Na hiiwalaimolinge ineu uri a God kei taꞌea mo iini e mae. Na aena mei olana kaꞌu omu ko leieu haahie ie.”
ACT.23.7	Maholo a Pol e ere urine mango, pulitaa ni lei-lei ko oopa oto peꞌie ere-haitelilinge i matolada mo Sadiusi na mo Parise, 
ACT.23.8	aana hiiwalaimolinge mo Sadiusi uri nga iini e saꞌa roroꞌa taꞌelaꞌi loꞌu mwaanie maenga, wa uri nga ensel wa nga liꞌoa ke iiꞌo loꞌu. Taꞌe mo Parise kire mani hiiwalaimoli aana e oolu mei olana. 
ACT.23.9	Maholo erenga paine ko lae hailiu i matolana e ro pulitaa ngeena, oto ngaeta mo haꞌa-uusuli aana mo Haꞌatolanga a Mosis nge ikire peꞌie mo Parise kire uure i lengi, kire ko ere paine kire ko teꞌuri, “!﻿Melu kaꞌa dau oodoie ike nga mei ola aana a mwane ie ke dau huꞌisie! !﻿Nga liꞌoa wa nga ensel ohe nge ko ere-ere hunie ngeena!” 
ACT.23.10	Haꞌa-erenga ngeena e lae-lae na ko peine oto. Oto poro paine haahie sinolai ramo ni Rom ngeena ko maarara mwaanie kire horoꞌie a Pol, oto e uusungeꞌinie mo ramo ingeie hunie kire ke lai toolea a Pol mwaanie pulitaa ni lei-lei, na kire ke tola aalihoꞌi aana hunie leu nge mae ko oꞌoꞌo aana.
ACT.23.11	Oto aana hai rodona a Aalaha e lae mai uure i sulie a Pol oto ko teꞌuri, “!﻿Mwaanie o meꞌu-meꞌu! O kei lai unu haꞌa-oaieu noꞌone wau i Rom mala o esuie i Jerusalem.”
ACT.23.12	Oto e dangi hoꞌowa, ngaeta mo Jiu kire ruru huni oalaꞌi na kire haiholotaꞌi uri kire saꞌa ngaue nga mei ngeulaa wa kire ke inuhie nga mei wei, lai hule aana kire kei horoꞌie a Pol. 
ACT.23.13	E liue hai aawalai mwane nge kire ruru huni esuie mei neꞌisaenga ienini. 
ACT.23.14	Oto purihaꞌana kire si lai saana mo naꞌohai pris na mo rato ni mwane, oto kire ko teꞌuri, “Melu meni heiholotaꞌi uri melu saꞌa hikana ike nga mei ngeulaa wa melu ke inuhie nga mei wei, lai hule aana melu kei horoꞌie a Pol. 
ACT.23.15	Oto iꞌomu na mo mwane aana pulitaa ni lei-lei, omu ke uusungeꞌinie nga mei wala hunie poro paine haahie sinolai ramo ni Rom, hunie kire ke toolea mai a Pol i seemiu hunie ke leesiꞌomu. Taꞌe omu ke eero mola uri omu ko sare saie loꞌu ngaeta mo ola i sulie. Oto melu kei deu aakau huni horoꞌie i naꞌona kei hule i leu i seemiu.”
ACT.23.16	Taꞌe uuweline a Pol e rongoa walu oalaꞌinge ikire ngeena, oto e lae wau i nume nge mae ko oꞌoꞌo i laona, ko si haꞌarongoa a Pol. 
ACT.23.17	Oto a Pol e soie mai ngaeta mwane paine haahie tangalai ramo ni Rom ko si teꞌuri hunie, “O ke toolea saanau ie wau i saana poro paine haahie sinolai ramo, aana ko sare haꞌarongoa aana nga mei ola.”
ACT.23.18	Oto ramo paine ngeena e toolea saanau wau i saana poro paine haahie sinolai ramo, ko si teꞌuri hunie, “A Pol nge kolu tapolie kaꞌune e soieu hunie ne ke toolea kele saanau ie mai seemu, aana ko sare haꞌarongoꞌo aana nga mei ola.”
ACT.23.19	Oto poro paine haahie sinolai ramo ngeena e hele i nimana a saanau, na e toolea aana nga leu hunie kirerue ke iiꞌo mola maraadarue. Oto poro paine ko dolosi aana ko teꞌuri, “?﻿Nga taa ni o ko sare haꞌarongoau aana?”
ACT.23.20	Oto saanau ngeena ko teꞌuri, “Mo rato ni Jiu kire mani neꞌisae tararuru huni haꞌatohu eemu hunie o ke toolea a Pol i saana pulitaa ni lei-lei i hoꞌowa. Kire kei eero ni unue uri kire ko sare saie loꞌu nga mo ola i sulie. 
ACT.23.21	Taꞌe o ke suꞌuri rongo hunire, aena e liue hai aawalai mwane nge kire haiholotaꞌi uri kire saꞌa hikana nga mei ngeulaa wa kire ke inuhie nga mei wei lai hule aana kire kei horoꞌie a Pol. Kire dau aakau oto huni lai mumuni loosie taꞌau i sulie tala, taꞌe kire ko maaꞌoohi ue huni rongoa nga mei wala mwaaniꞌo.”
ACT.23.22	Oto poro paine ko si ere honosie ko teꞌuri, “Suꞌuri haꞌarongoa loꞌu nga iinoni uri o haꞌarongoau aana mei ola ienini.” Oto e si uusungeꞌinie saanau ngeena hunie ke lae.
ACT.23.23	Oto poro paine haahie sinolai ramo ngeena e si soie mai e ro iini aana mo mwane paine ingeie haahie nga tangalai ramo, ko si teꞌuri hunirerue, “More ke dau aakau aana e ro tangalai ramo huni lae i Sisaria i rodo siꞌiri aana siwana nga maholoi sato. Na more ke dau aakau noꞌone aana e ro tangalai ramo nge kire sai heiseuni peꞌie mo noma, na loꞌu e hiu aawalai ramo huni huru aana mo hoos. 
ACT.23.24	Na more ke dau aakau aana mo hoos hunie a Pol ke lae aani,
ACT.23.25	Oto poro paine e uusue uusu-uusu ko teꞌuri,
ACT.23.26	Huniꞌo Aalaha Paine Filiks,
ACT.23.26	Ineu a Klodias Lisias nge no ko haꞌatolaa saediananga ineu weu huniꞌo ie.
ACT.23.27	A mwane ie, mo rato ni Jiu kire tapolie, na kire ko karaꞌi horoꞌie oto, taꞌe nou lae mai peꞌie mo ramo ineu, oto nou lauhie aena nou saie ingeie ngaeta mwane ni Rom. 
ACT.23.28	Nou sare saie nga taa ni mo Jiu ko sare horoꞌie a Pol i tehulaꞌana, oto nou toolea i saana pulitaa ni lei-lei ikire. 
ACT.23.29	Nou deu oodoie kire ko sare horoꞌie mola i sulie mo ola aana haꞌatolanga ikire mo Jiu, taꞌe kire kaꞌa leie ike i sulie nga mei ola ke adona ke mae i tehulaꞌana wa hule aana nga mei ola ke adona ke iiꞌo i nume ni hoꞌo. 
ACT.23.30	Na maholo nou rongoa uri kire ere toli loosi hunie, nge no ko tolana uusungeꞌinie oto wau i seemu ie. Na nou haꞌarongoa mo Jiu nge kire holaꞌi haꞌapelie ngeena uri kire ke haataꞌinie mo loꞌongaꞌinge ikire aamu.
ACT.23.31	Mo ramo ngeena kire ko deu mone i sulie walana poro paine, oto kire toolea a Pol oto aana hai rodona hunie huilume i Antipatris. 
ACT.23.32	Oto aana dinge loꞌu i puri, mo ramo nge kire ko lae mola i sulie tala kire ooli takoie leu nge kire ko oꞌoꞌo aana i Jerusalem, na mo iini mola nge kire ko lae aani hoos kire ko lae taraꞌasi loꞌu peꞌie a Pol. 
ACT.23.33	Maholo kire lai hule aana huilume paine i Sisaria kire si niie uusu-uusu hunie a Filiks, na kire ko niie oto noꞌone a Pol wau i nimana. 
ACT.23.34	Maholo a poro paine e saai mangoa uusu-uusu ngeena, ko si dolosi aana Pol ko teꞌuri, “?﻿Iꞌoe mwane ni tei?” Oto maholo e rongo saie uri a Pol mwane aana ngaeta huilume i laona poꞌo ni henue i Silisia, 
ACT.23.35	ko si teꞌuri, “Mo mwane nge kire ko sare horoꞌiꞌo kire kei hule mai leu, nge ne ke si pwaarongo honosie mo ere-erenga iꞌomu.” Oto e si unue hunie mo ramo ingeie kire ke kakalie i laona nume paine ingeie nge a Herod e asuie holaꞌinaꞌo.
ACT.24.1	Oto e lime hai dinge e saro mango, a Ananaeas, Naꞌohana Mo Naꞌohai Pris na ngaeta mo rato ni Jiu na ngaeta mwane satana a Tetalas, kire lai hule wau i Sisaria. A Tetalas ngaeta mwane saenanau i sulie mo haꞌatolanga na e sai ere i naꞌona mo pulitaa ni lei-lei. Oto kire mani lae mai uure i naꞌona Aalaha Paine Filiks huni ere honosie a Pol. 
ACT.24.2	Oto maholo kire soie mai a Pol, a Tetalas ko si unue loꞌongaꞌinge ikire na ko teꞌuri, “Iꞌoe oto ngaeta tohungei aalaha paine na e diana, Filiks, aana iꞌoe nge o da melu iiꞌo ni henuelamanga oto uure mai i laona poꞌo ni henue iꞌemeelu. Na aana saenanaunge iꞌoe nge o haꞌa-oodohie mo haꞌatolanga hunge hunie iiꞌonga iꞌemeelu ke diana. 
ACT.24.3	Walu ola urine nge melu leesiꞌi suli dinge, na kire tohungei diana aameelu nge melu ko unue saediananga paine huniꞌo. 
ACT.24.4	Taꞌe mwaanie nou haꞌaweoꞌo, nge no ko eitanaiꞌo o ke pwaarongo ni saediananga kaꞌu mola aana ere-erenga oꞌoruꞌe iꞌemeelu.
ACT.24.5	“Melu lio saie a mwane ie, ingeie nga mwane oto huni esuie aaelanga tarau, na ko esuie haꞌa-erenga i matolana mo Jiu aana taꞌena nga leu aana walumalau. Na ingeie ngaeta naꞌohai mwane aana pulitaa a Jisas ni Nasaret. 
ACT.24.6	Na mwane ienini ko sare haꞌamadaꞌaa noꞌone Nume Maaꞌi Peine a God, oto aena mei olana nge melu tapolie. 
ACT.24.8	Na mala uri o kei dolosie nga mo dolosinge aana, o ke si rongoa taane loꞌu nga mo ola i sulie mo wala nge melu tapolie a mwane ie i tehulaꞌani.” 
ACT.24.9	Na mo rato ni Jiu ngeena kire ko eerotaꞌinie a Pol urine noꞌone na kire ko teꞌuri, “Walu ola ienini kire toꞌohuu.”
ACT.24.10	Oto a Filiks e salo aana kiꞌine hunie a Pol ke ere-ere, oto a Pol ko teꞌuri, “Poro paine, nou saie mo helisi hunge oto o ko leie mo heliwalanga iꞌemeelu mo Israel, oto no ko tohungei ilenimwaꞌe huni aalamie nga taa kire ko haꞌapelieu haahie. 
ACT.24.11	Oto siꞌiri e si hule aana aawalai hei dinge mwana rue mola i purine nou hule taꞌau i Jerusalem huni paloa God, na ke mwadaꞌu loꞌu mola hunie o ke haꞌawalaimoliꞌaa mola walaku. 
ACT.24.12	Mo mwane nge kire ko ere aaelasieu siꞌiri ie kire kaꞌa leesie ike ne ke haꞌa-erea nga iini wa ne ke haꞌasaewasuliꞌaa mwala, maꞌalana i laona Nume Maaꞌi Peine, wa i laona mo nume ni palo-palo, wa aana taꞌena nga leu loꞌu i laona huilume. 
ACT.24.13	Oto kire saꞌa haꞌawalaimoliꞌaa ike mo wala nge kire ko eerotaꞌinieu eeni ie. 
ACT.24.14	Taꞌe no ko unu oodo-oodo oto aana huniꞌo, uri e toꞌohuu no ko palo-paloa a God mo weuwe iꞌemi, aana ineu no ko lulu i sulie Tala Ni Meurihe. Ikire, kire unue mei hiiwalaimolinge ngeena e kaꞌa diana ike, maꞌalana ineu noꞌone nou hiiwalaimoli aana ahutana walu ola i laona mo Haꞌatolanga a Mosis na mo ola i laona mo Uusu-uusu Maaꞌi mo Propet. 
ACT.24.15	Na nou norutoꞌo noꞌone aana God mala mo rato ni mwane ngeena, uri ahutana iinoni, maꞌalana mo iinoni diana wa mo iini aaela, kire kei meni taꞌelaꞌi mwaanie maenga. 
ACT.24.16	Na no ko deu aahonga tarau hunie manataku ke rereꞌa i naꞌona God na i naꞌona mo iinoni.
ACT.24.17	“Nou lae mwaanie i Jerusalem mo helisi hunge e mango oto, oto nou eelihoꞌi loꞌu mei huni tola toꞌoha nana mo iinoni ineu ni Israel nge kire ko siꞌohaꞌa, na huni uunu ola hunie a God. 
ACT.24.18	Na i purine nou esu mangoa uunu-olanga ni haꞌarereꞌanga i naꞌona God, nge kire si leesieu wau i laona Nume Maaꞌi Peine. Na aana maholona nga mwala kaꞌa iiꞌo ike peꞌieu hunie kire ke da eꞌengonga. 
ACT.24.19	Taꞌe ngaeta mo Jiu aana poꞌo ni henue i Esia nge kire lae mai tapolieu. Mala ko toꞌohuu uri ineu nou deu huꞌisie nga mei ola, nge e malisine kire ke lae mai uure i naꞌomu huni haꞌapelieu aana mei ola ngeena. 
ACT.24.20	Mala uri ko haꞌike, nge o ke dolosi aana mo mwane ienini nga mo ola uri taa nge mo rato ni mwane aana pulitaa ni lei-lei i Jerusalem kire unue uri nou deu huꞌisiꞌi, 
ACT.24.21	mwaanie taꞌa-taꞌa mei wala mola ni nou unue i naꞌoda aana nou teꞌuri, ‘Hiiwalaimolinge ineu uri a God kei taꞌea mo iini e mae mwaanie maenga. Oto aena mei olana nge omu ko leieu haahie siꞌiri ie.’ ”
ACT.24.22	A Filiks mone e saenanau i sulie Tala Ni Meurihe, oto e haꞌamamaloa ere-erenga ko si teꞌuri, “Maholo a Lisias, poro paine haahie sinolai ramo ngeena, kei lae mai, nge ne ke si niie mei wala ooreta aana ere-erenga iꞌoe.” 
ACT.24.23	Na e unue ngaeta ramo paine haahie tangalai ramo ke kakalie a Pol, taꞌe ke lio rako aana a Pol na ke toliꞌaasie mo malahune ke peꞌie aana mo ola e saetoꞌo aani.
ACT.24.24	Oto purine ngaeta mo dinge e haro mango loꞌu, a Filiks e ooli loꞌu mei i Sisaria peꞌie huꞌe ingeie, keni ni Jiu satana a Drusila. Oto a Filiks e uusungeꞌinie ngaeta mo mwane huni lai toolea mai a Pol, na kirerue ko si pwaarongo i sulie maholo ko ere i sulie hiiwalaimolinge aana a Jisas Kraes. 
ACT.24.25	Taꞌe maholo a Pol ko ere i sulie mauringe diana, na kinetaꞌinilaka maraaka mwaanie oorahaꞌaa, na leilana walumalau, a Filiks ko si tohungei meꞌu na ko teꞌuri, “!﻿Mamalo kaꞌu! Mala uri no ko toꞌo aana loꞌu nga maholo ne ke si soiꞌo loꞌu mei.”
ACT.24.26	Saena Filiks uri a Pol ke nii mumuni aana nga mei toꞌoha nana hunie ke luhesie mwaanie nume ni hoꞌo. Oto mo maholo hunge, ko hei uusungeꞌi oto hunie a Pol huni ere-ere peꞌie.
ACT.24.27	Oto lae-lae, purine e ro halisi e mango, a Posias Festas ko oolisie a Filiks aana ko neꞌi Aalaha Paine oto haahie poꞌo ni henue ngeena. Na aena aana a Filiks ko sare dau hunie mo Jiu ke ilenimwaꞌe mola haahie, oto e unue mola uri a Pol ke iiꞌo ue i laona nume ni hoꞌo.
ACT.25.1	E oolu hei dinge e mango i purine a Festas e hule aana poꞌo ni henue ngeena, e lae mwaanie i Sisaria ko si lae taꞌau i Jerusalem. 
ACT.25.2	Oto mo naꞌohai pris na mo rato ni mwane ni Jiu kire lae wau i saana, kire ko haꞌarongoa aana walu ola nge a Pol e dau huꞌisiꞌi. 
ACT.25.3	Na kire ko haꞌa-olaa uuri, “Mala uri o ko sare peꞌiꞌemeelu toꞌohuu, nge o ke haꞌatolaa nga mei wala hunie kire ke uusungeꞌi eelihoꞌi loꞌu aana a Pol hunie leilana ke lae mai Jerusalem.” Kire ko haꞌa-olaa urine aena aana kire neꞌisae huni horoꞌie a Pol maholo kei lae mai i sulie tala.
ACT.25.4	Taꞌe a Festas ko teꞌuri, “A Pol e iiꞌo oto wau i laona nume ni hoꞌo wau i Sisaria, na e saꞌa tewa na ne kei eelihoꞌi loꞌu weu. 
ACT.25.5	Oto hunie ne ke leie lau-leu huniꞌomu, nge omu ke uusungeꞌinie ngaeta mo rato ni mwane iꞌomu huni lae peꞌieu. Na mala uri ko deu huꞌisie nga mei ola toꞌohuu, nge kire ke si uusu i maana aana mo olana.”
ACT.25.6	Oto a Festas e iiꞌo hunie ola mala e siwe hai dinge loꞌu peꞌire i Jerusalem, nge e si lae loꞌu hunie i Sisaria. Na aana dinge i puri e lai iiꞌo wau i laona nume ni lei-lei, e si unue ngaeta mo mwane ke lai toolea mai a Pol. 
ACT.25.7	Maholo a Pol e sili mei nume, mo Jiu nge kire lae mai uure i Jerusalem, kire lai uure kali-kelie, na kire ko si unue mo ola hiitoꞌo na e aaela liutaa nge kire unue e dau huꞌisiꞌi, taꞌe nga mei ola huni haꞌawalaimoliꞌaa walada haꞌike.
ACT.25.8	Oto purihaꞌana a Pol ko si aalamire ko teꞌuri, “Nou kaꞌa da ike nga mei ola ke lae huꞌisie mo Haꞌatolanga mo Jiu, wa nga mei ola ke lae huꞌisie Nume Maaꞌi Peine, wa inemauri Peine ni Rom.”
ACT.25.9	Taꞌe a Festas mone ko sare da mo rato ni mwane ni Jiu ke ilenimwaꞌe mola haahie oto ko teꞌuri, “?﻿Uri o mwaꞌe-mwaꞌe taane mola hunie ne ke leiꞌo taꞌau i Jerusalem?”
ACT.25.10	Taꞌe a Pol ko ere mola uuri, “Leinge ienini, Inemauri Peine ni Rom ni e toꞌo aana, oto i leu oto e malisine leileku ke lae aana, na nga leu haꞌike loꞌu. Na o sai diana aana kaꞌu oto uri nga mei ola nou kaꞌa dau huꞌisie takoie mo Jiu ngeena. 
ACT.25.11	Mala uri ne ke asuie nga mei ola e malisine oto maenga, nge nou saꞌa tahisie ike loꞌu maenga i tehulaꞌana. Taꞌe mala uri mei ola nge mo Jiu ko sare leieu haahie ie e kaꞌa toꞌohuu, nge nga iini e kaꞌa toꞌo aana ike nga nanamanga hunie ke toliꞌaasieu hunire. !﻿Oto nou saetoꞌo aana Inemauri Peine ni Rom maraana ni ke leieu!”
ACT.25.12	Oto a Festas e holaꞌi ere-ere kaꞌu peꞌie mo mwane saenanau ingeie, ko si teꞌuri, “O saetoꞌo aana Inemauri Peine ni Rom ke leiꞌo. E diana mola. Ne kei uusungeꞌiniꞌo oto wau i saana.”
ACT.25.13	Mo dinge e mango loꞌu i puri, na a Akripa
ACT.25.14	Oto aena kire ko iiꞌo oto i Sisaria hunie mo dinge hunge, a Festas ko si haꞌarongorarue aana a Pol, ko teꞌuri, “Nga mwane e iiꞌo ue i laona nume ni hoꞌo mai leu, aana a Filiks e kaꞌa toliꞌaasie ike ke iiꞌo luhetaꞌi. 
ACT.25.15	Maholo nou lae taꞌau i Jerusalem mo naꞌohai pris na ngaeta mo rato ni mwane ni Jiu kire haꞌarongoau uri mo ola oto hiitoꞌo a mwaena e dau huꞌisiꞌi na kire unue horoꞌilana ke lae oto.
ACT.25.16	“Taꞌe nou unue mola hunire uri tolahameelu mo Rom e kaꞌa urine ike huni haꞌaloie mwane mola mwaakule. Taꞌe leilana kei holaꞌi lae i naꞌona mo iini nge kire ko pwelu wala i lengine hunie ke toꞌo aana nga maholo huni aalamie ere-erenga ikire honosie. 
ACT.25.17	Oto maholo kire lai hule mai Sisaria nou kaꞌa waelie loꞌu nga kele maholo, taꞌe e dangi hoꞌowa na nou unue kire ke toolea oto mai a Pol na leilana ko lae oto. 
ACT.25.18	Taꞌe maholo mo Jiu kire uure huni pwelu wala i lengine, kire kaꞌa unu haadaꞌi ike aana uri ke dau huꞌisie nga mei ola ke hiꞌe oto mala nou loꞌongaꞌinie kire kei unuꞌi. 
ACT.25.19	Taꞌe kire ko si ere haitelili mola peꞌie i sulie tolahai ola nge kire palo-paloa a God aana, na i sulie mwane satana a Jisas nge e mae oto, taꞌe a Pol ko unue uri e mauri mola. 
ACT.25.20	Nou kaꞌa saie loꞌu nga taa ne kei esuie hunie ne ke saie walaimolinge i sulie mei ola ienini. Oto nou dolosi aana a Pol ohe kei mwaꞌe-mwaꞌe taane hunie ne ke lai leie taꞌau i Jerusalem wa haꞌike. 
ACT.25.21	Taꞌe e sereꞌi, na e unue uri saena hunie Inemauri Peine ni Rom haꞌalaa ke si leie. Oto nou unue kire ke kakalie lae hule aana maholo nou sai uusungeꞌinie wau i saana Inemauri Peine ni Rom.”
ACT.25.22	Oto a Akripa ko teꞌuri hunie a Festas, “Ineu na no ko sare rongoa noꞌone ere-erenga a Pol maraaku.”
ACT.25.22	Oto a Festas ko teꞌuri, “I hoꞌowa nge o ke si rongoa ere-erenga ingeie.”
ACT.25.23	Oto e dangi hoꞌowa a Akripa Inemauri na Benis kire sili mei laona nume paine ni lokonga, na mwala ko esuie oto mola taꞌena nga ola huni haꞌapainaꞌaladarue oto i sulie tolahada. Mo naꞌohai ramo nge kire paine haahie sinolai ramo, na mo naꞌohai mwane aana huilume ngeena, ikire noꞌone kire lae mai na kire iiꞌo i aano peꞌie a Akripa na a Benis. Oto a Festas e si unue hunie ngaeta mo mwane kire ke lai toolea mai a Pol. 
ACT.25.24	Oto a Festas ko teꞌuri, “Akripa Inemauri na ahutemiu mwala nge omu loko ngeena, omu ke leesie kaꞌu a mwane e uure ngeena. Ahutana mo Jiu i Sisaria na i Jerusalem kire lae mai seeku huni pwelu wala i lengine a mwane ngeena na kire ko soingeꞌinie uri a mwane ngeena horoꞌilana ke lae oto. 
ACT.25.25	Taꞌe nou kaꞌa lio saie ike nga mei ola aaela ke asuie hunie horoꞌilana ke lae i tehulaꞌana. Oto ingeie maraana nge e saetoꞌo aana Inemauri Peine ni Rom nge ke leie, na aena urine mola nge nou neꞌisae huni uusungeꞌinie oto wau i saana. 
ACT.25.26	Taꞌe nou kaꞌa toꞌo aana ike nga mei ola toꞌohuu hunie ne ke uusue hunie Inemauri Peine ikie. Oto nou neꞌisae uri kei diana hunie iꞌomu, na iꞌoe oto liutaa Akripa Inemauri, nou neꞌisae uri kei diana hunie kolu ke dolosie nga mo dolosinge loꞌu aana. Urine nge ohe ne ke si saie nga mei ola i sulie a mwane ngeena hunie ne ke uusue. 
ACT.25.27	Aana nou leesie e kaꞌa diana ike huni uusungeꞌinie a mwane ngeena i Rom, na nou kaꞌa unu haadaꞌi aana mo ola nge kire unue e dau aaelasiꞌi.”
ACT.26.1	Oto a Akripa Inemauri ko teꞌuri hunie a Pol, “No ko toliꞌaasiꞌo oto hunie o ke ere-ere honosiꞌo maraamu.”
ACT.26.1	Oto a Pol e salo haahie mwala hunie kire ke pwaarongo hunie, ko si teꞌuri, 
ACT.26.2	“Akripa Inemauri, no ko tohungei ilenimwaꞌe aana nou toꞌo aana kele maholoi sato ienini huni uure i naꞌomu siꞌiri huni talo aasie mo wala nge mo rato ni Jiu kire ko unuꞌi takoieu. 
ACT.26.3	Na no ko ilenimwaꞌe noꞌone sulie iꞌoe ngaeta mwane nge o saenanau i sulie tolahameelu mo Jiu, na o saenanau noꞌone i sulie walu ola nge melu ko haꞌa-haꞌa-ere haahiꞌi. Oto no ko eitanaiꞌo hunie o ke pwaarongo kaꞌu i sulie ere-erenga ineu.
ACT.26.4	“Ahutana mo Jiu kire mani saie tolahai ola nge nou oꞌoꞌo aana i naꞌo, aehota oto aana maholo nou neꞌi mwela ue peꞌie mwala ineu, lai hule aana maholo nou hoꞌalaꞌi hunie i Jerusalem. 
ACT.26.5	Kire saieu taane oto uure mai, na mala uri kire ko mwaꞌe-mwaꞌe ni ere, kire sai unue mola uri ineu ngaeta iini oto aana mo tohungana mo Parise. Nou aehota lulu i sulie tolahada oto uure i mwei-mweihaꞌaku, na poꞌo ni iinoni iꞌemeelu ngeena melu tohungei uure aꞌailaꞌa huni lulu i sulie mo Haꞌatolanga a God loꞌu liutaa aana ngaeta mwala. 
ACT.26.6	Ineu, nou hiiwalaimoli aana mei heiholotaꞌinge nge a God e asuie peꞌie mo weuwemami oto i naꞌo, na aena mei olana mola nge kire ko sare leieu haahie siꞌiri ie. 
ACT.26.7	Taꞌe ahutamami, emi ko meni norutoꞌo mola aana taꞌa-taꞌa mei heiholotaꞌinge ngeena. Aawalai komu mwana rue iꞌemi mo Jiu maꞌalana rodo na emi ko palo-paloa mola a God aena aana emi ko maaꞌoohi susutoꞌo mola loosie mei heiholotaꞌinge ngeena kei oa. Oto Poro paine, aena mei olana nge mo rato ni mwane kire ko maaleledieu haahie siꞌiri, sulie nou tohungei hiiwalaimoli aana mei heiholotaꞌinge ngeena e toꞌohuu. 
ACT.26.8	?﻿Oto loꞌongaꞌinge iꞌomu e uri taa? ?﻿Uri omu ko loꞌo-loꞌongaꞌi uri e aasa hunie a God kei taꞌea loꞌu mo iini e mae oto? ?﻿Aana e ue kaꞌu omu ko loꞌongaꞌi takalo urine?
ACT.26.9	“E toꞌohuu taane aana holaꞌinaꞌo, ineu noꞌone nou deu aahonga huni esuie mo ola huni waelie satana a Jisas ni Nasaret. 
ACT.26.10	Na nga taa nge nou esuie taꞌau i Jerusalem ni ngeena. Nou toolea nanamanga mwaanie mo naꞌohai pris huni neꞌie hungelana mo iini maaꞌi
ACT.26.11	Na nou lae tarau noꞌone i laona ahutana mo nume ni palo-palo aana taꞌena nga leu huni haꞌaloire na huni da kire ke ere aaelasie loꞌu a Jisas. Saewasunge ineu e tohungei peine oto hule aana nou lae noꞌone aana ngaeta mo poꞌo ni henue aaopa huni haꞌaloire.”
ACT.26.12	Oto a Pol ko heꞌi ere loꞌu uuri, “Oto aena mei olana nge nou lae noꞌone wau i Damaskas aena aana mo naꞌohai pris kire uusungeꞌinieu na kire niie nanamanga hunieu huni lai esuie mei olana wau aana huilume ngeena. 
ACT.26.13	Oto Poro paine, maholo no ko lae i sulie tala i upui aatowaa, na no ko leesie raa-raa hule aana e raa liue loꞌu sato. E raa kali-kelieu na mo mwane nge kire hakusieu. 
ACT.26.14	Oto ahutameelu melu meni domu i aano, na no ko rongoa oto mei wala ko ere aana tohungana erenga mo Jiu ko teꞌuri, ‘!﻿Sol, Sol! ?﻿E ue ni o ko teungeꞌinieu? O ko tohungei haꞌaliꞌoiꞌo mola maraamu ni ngeena aana o ko lae huꞌisie loꞌongaꞌinge ineu urine.’
ACT.26.15	“Oto no ko dolosi uuri, ‘?﻿Iꞌoe a tei ni ngeena, Aalaha?’
ACT.26.15	“Oto ko aalamieu ko teꞌuri, ‘Ineu a Jisas, iini nge o ko teungeꞌinie. 
ACT.26.16	O ke taꞌelaꞌi, na o ke uure hala-hala. No ko haataꞌi huniꞌo siꞌiri hunie o ke neꞌie koni-konihe ineu. O ke laengaꞌinie nga taa o ko leesie aaku siꞌiri, na nga taa ne kei haataꞌinie loꞌu eemu mai puri. 
ACT.26.17	Maholo mwala iꞌoe mo Jiu wa mo Aapoloa Aaopa kei sare horo maesiꞌo, nge ne kei haꞌa-uuriꞌo taane mwaanire. Oto no ko uusungeꞌiniꞌo oto takoie mo Aapoloa Aaopa 
ACT.26.18	hunie o ke tahanie maada hunie kire ke leesie matapwanga na mwaanie kire iiꞌo loꞌu i laona rodohono. Na hunie kire ke lae takoie a God mwaanie nanamanga a Satan. Na maholo kire kei hiiwalaimoli eeku, a God kei saeꞌaasie mo oorahaꞌaanga ikire na kire kei iiꞌo oto peꞌie mo iini nge a God e lio hilisire.’
ACT.26.19	“Oto Akripa Inemauri, nou kaꞌa dau huꞌisie ike walu ola nge a God e haataꞌiniꞌi eeku. 
ACT.26.20	Taꞌe no ko tarohaꞌinie uri mwala ke aaliꞌu mwaanie mo oorahaꞌaanga ikire, na kire ke aaliꞌu takoie a God, na kire ke lae i sulie tala diana huni haataꞌinie uri kire oonisae toꞌohuu. Holaꞌinaꞌo, nou holaꞌi lae i saana mwala ni Jiu nge kire ko oꞌoꞌo i Damaskas na i Jerusalem na taꞌena nga leu i Israel, oto purihaꞌana nge nou si lae loꞌu weu i saana mo Aapoloa Aaopa. 
ACT.26.21	Oto aena mei olana nge mo rato ni mwane ni Jiu kire tapolieu taꞌau i laona Nume Maaꞌi Peine i Jerusalem huni horo maesieu. 
ACT.26.22	Taꞌe a God ko peꞌieu mola tarau hule mai siꞌiri. Oto aena urinena nou sai uure mola ni laeliwala nana mo iini mwai-mwei lae hule aana mo iini peine. Nou kaꞌa unue ike nga mei ola aaopa mwaanie nga taa mo propet na a Mosis kire unue kaꞌu kei reu. 
ACT.26.23	Ikire noꞌone kire unue uri a Haꞌa-uuri nge a God e haiholotaꞌinie kei lae mai kei sapesalu hule aana maenga, na aana ingeie oto eetana nga iini kei holaꞌi taꞌelaꞌi eelihoꞌi mwaanie maenga, ingeie oto ke si tarohaꞌinie raa-raa a God hunie mo Jiu na mo Aapoloa Aaopa.”
ACT.26.24	Maholo a Pol ko ere-ere ue, a Festas ko tea oto paine ko teꞌuri, “!﻿Pol, o ko hero-hero ni ngeena! Aena o ko heitalea saenanaunge hiitoꞌo mwaanie mo uusu-uusu nge o ko hero-hero urine.”
ACT.26.25	Oto a Pol e aalamie ko teꞌuri, “Poro paine Festas, nou kaꞌa ere hero-heroꞌa ike, taꞌe no ko ere toꞌohuu, na e malisine mwala kei hiiwalaimoli eeku. 
ACT.26.26	A Akripa Inemauri e sai mangoa taane walu ola i sulie a Jisas ienini, na nou sai ere haadaꞌi mola noꞌone hunie urine. Na nou saie uri e rongoa taane tataroha i sulie walu ola ienini maholo kire rau, aena aana walu ola ienini kaꞌa rau mumuni ike.”
ACT.26.27	Oto a Pol ko teꞌuri hunie inemauri, “Akripa Inemauri, nou saie iꞌoe noꞌone o hiiwalaimoli aana walu ola nge mo propet kire uusuꞌi.”
ACT.26.28	Oto a Akripa Inemauri ko teꞌuri, “?﻿Uri o ko loꞌongaꞌi o sai huꞌisie manataku hunie ne ke hiiwalaimoli oto mola aana kele maholoi sato oꞌoruꞌe urini?”
ACT.26.29	Oto a Pol ko teꞌuri, “Maꞌalana kele maholoi sato e oꞌoruꞌe wa ke tewa loꞌu, taꞌe no ko aare-aarea God hunie mwala nge omu ko pwaarongo hunieu siꞌiri omu ke mani sada peꞌieu. Taꞌe hoꞌosilemiu aani iieli heu haꞌalaa nge nou sereꞌinie ke rau eemiu.”
ACT.26.30	Oto aana maholona, a Akripa Inemauri e uure i lengi. Oto maholo kire leesie urine, a Benis, na a Festas Aalaha Paine, na ahutana mwala kire mani uure i lengi noꞌone, 
ACT.26.31	na kire ko meni lae oto i sinaha. Na kire ko lai ere-ere oto hunire hailiu kire ko teꞌuri, “A mwane ngeena e kaꞌa asuie ike nga mei ola hunie horoꞌilana ke lae i tehulaꞌana, na e kaꞌa malisine loꞌu ke iiꞌo i nume ni hoꞌo.”
ACT.26.32	Oto a Akripa Inemauri ko teꞌuri loꞌu hunie a Festas, “Mala uri a mwane ngeena ke suꞌuri haaraie Inemauri Peine ni Rom hunie ke leie ere-erenga ingeie, haꞌalaa kolu sai toliꞌaasie oto ke iiꞌo luhetaꞌi mola.”
ACT.27.1	Maholo kire unue uri melu
ACT.27.2	Ngaeta haka e uure aana huilume i Adramitiam, na ko deu aakau loꞌu huni lae aana ngaeta mo suꞌu aana poꞌo ni henue i Esia. Oto melu ko taꞌe aana haka ngeena peꞌie a Aristakas ngaeta mwane aana huilume i Tesalonaeka aana poꞌo ni henue i Masedonia aana ingeie ko hekusiꞌemeelu noꞌone. Melu meni taꞌe oto, na kire ko lalaaꞌinie oto pwana. 
ACT.27.3	Oto aana dinge i puri nge melu si lai aarapuu aana huilume i Saedon. A Jiulias mone ko aamasie a Pol, oto e toliꞌaasie mola ke lai leesie mo malahune wau i leune hunie kire ke peꞌie aana taꞌena nga mei ola e saetoꞌo aana. 
ACT.27.4	Oto melu lae mwaanie i Saedon na aena iiru ko iiru honosiꞌemeelu, nge melu lai liu aana ngaeta aapa aana mala-malau i Saepras nge iiru e kele rako aana. 
ACT.27.5	Melu liu oto poꞌo i eesi aana e ro poꞌo ni henue i Silisia na i Pampilia, oto melu si lai aarapuu i oone aana huilume i Maera aana poꞌo ni henue i Lisia. 
ACT.27.6	I leune nge a Jiulias e leesie ngaeta haka e uure i Aleksandria na ko lae hunie i Itali. Oto poro paine haahie tangalai ramo ngeena e unue melu ke lae loꞌu aana haka ngeena. 
ACT.27.7	Na mo dinge hunge melu ko haro kele lae oto mola peꞌi esu hiitoꞌo huni lai aarapuu karaꞌinie huilume i Nidas. Na aena aana melu ko suehie mone ooru, oto melu eeliꞌu mola hunie mala-malau i Krit, hunie melu ke liu i purine mala-malau mwaanie ooru, na melu hule oto aana aapa hatarie i Salmoni. 
ACT.27.8	Melu ko lihu oto mola i oone karaꞌinie mala-malau, taꞌe maꞌalana e urine na e aasa hunie melu kei lae takoie leu melu ko sare lae aana. Melu esu oto hiitoꞌo na lae-lae melu hule aana suꞌu kire haaraꞌinie “Suꞌu Diana” karaꞌinie huilume i Lasia.
ACT.27.9	Oto mo dinge hunge kire waetaꞌi mola urine, na aena aana Houlaa Ni Haꞌarereꞌanga Mwaanie Oorahaꞌaa e liu oto, melu saie uri e hule oto aana mo waro-waro aaela hunie aalidanga aena aana mawa e paine. Oto a Pol ko teꞌuri hunire, 
ACT.27.10	“Mo mwane, mala uri kolu kei lae loꞌu, nge nou leesie laenga ikolu ienini e saꞌa diana ike, aana nou leesie uri haka na ludaa i laona kire kei meni eiꞌaa mango. Na hule aana ngaeta mo iini aakaelu kire kei mae noꞌone.” 
ACT.27.11	Taꞌe poro paine haahie tangalai ramo e kaꞌa sare rongo ike hunie a Pol, taꞌe ko rongo mola hunie poro paine aana haka na mwane nge e toꞌo aana haka ngeena. 
ACT.27.12	Na aena aana aasi ko mawa mola aana mo waro-waro ngeena, na suꞌu ngeena e kaꞌa diana ike huni iiꞌo aana, oto hungelana mwala saeda mola hunie melu ke lae taraꞌasi. Kire saetoꞌo aana melu ke dau aahonga huni lae hunie suꞌu i Piniks huni iiꞌo kohi wau i leune aana maholo daitaꞌaa. Aana suꞌu ngeena ngaeta suꞌu diana i Krit aana e saro takoie suulana sato.
ACT.27.13	Oto maholo kele mei iiru mwai-mwei ko aehota iiru oto uure mai mwaanie pwalo-pwalona pwaalana sato, nge kire ko si loꞌongaꞌinie uri nga taa kire hari hunie e rau oto na kire toꞌo aana maholo huni lae iiꞌo koni-koni aana suu kohi. Oto kire waꞌinie hau ni hune, na kire ko lae oto mola i sulie oone aana mala-malau i Krit ngeena. 
ACT.27.14	E kaꞌa tewa na painehaꞌana mawasidengi ko iiru oto mai mwaanie mau-meuline pwaalana sato na ko iiruheꞌinie haka oto i eesi mwaanie mala-malau. 
ACT.27.15	Oto melu toliꞌaasie mola iiru ke iiruheꞌiniꞌemeelu, aana e aasa oto hunie melu kei suehie iiru, aana iiru e waꞌu oto hiitoꞌo. 
ACT.27.16	Maholo melu lae liu i purine kele mala-malau mwai-mwei i Kaoda mwaanie iiru, kire dau kasoa waꞌinilana iiola aana haka hunie ke iiꞌo lilikoni 
ACT.27.17	poi laona haka, na lae-lae kire haro waꞌinie taane. Oto kire roroꞌie loꞌu haka aani walo hunie ke maꞌutaꞌa. Na aena aana iiru e paine, oto kire ko maarara mwaanie haka e lai aape i lengine mo poute ni oone karaꞌinie poꞌo ni henue i Libia. Oto kire aasie mo heu ni hune i eesi aana leu kokoro na ooru ko si iiru-iiruheꞌiniꞌemeelu mola. 
ACT.27.18	Mawasidengi e tohungei hite aameelu lae-lae hule aana kire ko aasie ngaeta aapa aana ludaa oto i eesi. 
ACT.27.19	Oto aana oolune nga hai dinge kire ko aasie loꞌu ngaeta mo ola kire ko euꞌesu eeni i laona haka i eesi. 
ACT.27.20	Na melu kaꞌa leesie loꞌu sato wa mo heeꞌu hunie mo dinge hunge. Na aana iiru ko peine oto mola tarau, melu ko meni loꞌongaꞌinie mola uri nga iini e saꞌa mauri loꞌu.
ACT.27.21	Melu kaꞌa ngau loꞌu hunie mo dinge hunge, oto a Pol e si uure i matolameelu ko teꞌuri, “Mo mwane, mala uri omu ke holaꞌi rongo oto hunie walaku hunie kolu ke suꞌuri lae mwaanie mala-malau i Krit, haꞌalaa kolu kaꞌa siꞌohaꞌa ike urine na kolu kaꞌa tekelaꞌinie ike nga mei ola. 
ACT.27.22	Taꞌe siꞌiri no ko unue huniꞌomu uri omu ke suꞌuri meꞌu wa omu ke tolahiꞌe. Nga iini aakaelu e saꞌa mae ike taꞌe haka mola kei eiꞌaa. 
ACT.27.23	Aana nga rodo, ensel a God ineu nge no ko palo-paloa e hule aaku, 
ACT.27.24	oto ko teꞌuri, ‘Suꞌuri meꞌu Pol. O kei haro lai uure i naona Inemauri Peine ni Rom. Na aana a God e rongo hunie aarengaꞌinge iꞌoe, oto ke si haꞌa-uurie ahutana mwala nge kire ko lae peꞌiꞌo ngeena.’ 
ACT.27.25	Oto mo mwane, omu ke suꞌuri meꞌu. Nou hiiwalaimoli a God kei esuie mola walu ola oto mala e unuꞌi hunieu. 
ACT.27.26	Taꞌe maꞌalana ke urine, kolu kei haro lai aape mola aana nga mala-malau.”
ACT.27.27	Na e hule i rodo aana aawalai hei dinge mwana hai nge iiru ko talei iiru-iiruheꞌiniꞌemeelu mola ue i laona Aasi i Mediteria. Oto i upui rodo, mo mwane aana haka kire saie uri melu ko karaꞌinie oto ngaeta mala-malau. 
ACT.27.28	Oto kire toolea totoho na kire ko totohoa oto kokorohaꞌana aasi. Kire totohoa na e hule aana e ro aawalai tahanga haahuu. Oto kire ko maaꞌoohi loꞌu hunie kele maholo oꞌoruꞌe, kire ko totohoa loꞌu na e hule oto aana aawalai tahanga mwana lime. 
ACT.27.29	Kire ko maarara mwaanie haka e lai aape i lengine nga mo heu, oto kire haꞌareredea e hai hau ni hune i purine haka. Oto kire si iiꞌo mola peꞌie aarengaꞌinge hunie ke dangi lau-leu. 
ACT.27.30	Ngaeta mo mwane auꞌesu aana haka mone kire ko sare tahi oto mwaanie haka, oto kire dau huni haꞌasihoa iiola aana haka, na kire ko si eero uri kire ko lae huni neꞌie ngaeta mo heu ni hune loꞌu taꞌau i naꞌona haka. 
ACT.27.31	Taꞌe a Pol ko teꞌuri hunie ramo paine haahie tangalai ramo ngeena na hunie mo ramo peꞌie, “Mala uri mo mwane aana haka kire kaꞌa iiꞌo peꞌie haka, nge a God e saꞌa roroꞌa haꞌa-uuriꞌomu ike.” 
ACT.27.32	Oto mo ramo kire oloa mola mo walo nge kire pwasuꞌi aana iiola hunie iiola ke aahesie.
ACT.27.33	Oto hatari dengi a Pol ko si deu rarahiꞌemeelu uri melu ke ngau na ko teꞌuri, “Aawalai hei dinge mwana hai e mango oto na omu kaꞌa hikana nga mei ngeulaa. 
ACT.27.34	Oto no ko unue huniꞌomu uri omu ke ngau keꞌu hunie sapemiu ke aꞌailaꞌa mwaanie omu mae. Na omu ke saie uri nga iini eemiu e saꞌa roroꞌa malakaꞌa ike, taꞌe omu kei meni iiꞌo sapemawa mola.” 
ACT.27.35	Oto a Pol e ere urine mango, e hele aana mei ngeulaa, ko si ere ni paalahenga hunie a God oto i naꞌomeelu, na ko nisie na ko ngeu oto. 
ACT.27.36	Saemeelu e mani dodo oto, na melu ko si meni ngeu oto eena. 
ACT.27.37	Ahutana mwala nge melu iiꞌo i laona haka ngeena melu hule aana e ro tangalai iinoni peꞌie hiu aawala mwana oono. 
ACT.27.38	Oto maholo melu ngeu mango, nge melu ko si aa mangoa ludaa aani wit i eesi hunie haka ke mwa-mwate.
ACT.27.39	Oto e dangi hoꞌowa na nga iini e kaꞌa lio saie loꞌu hanue melu ko aarapuu aana. Taꞌe melu ko leesie mola ngaeta suꞌu na mei oone aana. Oto mo mwane aana haka ko si loꞌongaꞌinie uri ohe kire sai toolea haka ke lae aapengaꞌinire i oone aana suꞌu ngeena. 
ACT.27.40	Aena urine, e ro hote paine nge kire ko haꞌa-haꞌa-aaliꞌue haka aani kire luhesiꞌi oto huni esu loꞌu eeni, na kire ko lohea oto noꞌone pwana mwai-mwei taꞌau i naꞌona haka. Oto kire si oloa mola mo walo aana e hai heu ni hune, na kire toliꞌaasiꞌi mola i eesi. 
ACT.27.41	Taꞌe iiru e iiruheꞌinie mola haka, oto e lai aape mola i lengine ngaeta poute ni oone na naꞌona haka e tari, hule aana e kaꞌa sai ada loꞌu. Na mo naho ko makasie oto purine haka.
ACT.27.42	Mo ramo kire ko meni neꞌisae tararuru oto huni horoꞌie mo mwane nge kire ko kakalire mwaanie kire oolo i oone na kire tahi. 
ACT.27.43	Taꞌe ramo paine haahie tangalai ramo ngeena ko sare haꞌa-uurie a Pol, oto e uure honosie mo ramo mwaanie kire asuie mei neꞌisaenga ngeena. Taꞌe e unue mola mo iini nge kire sai oolo, kire ke husu mola i eesi hunie kire ke oolo i oone. 
ACT.27.44	Na mo iini nge kire oore kire ke hele aana mo reu-reu nge naho e makasiꞌi mwaanie haka na taꞌena nga mei ola aana haka hunie kire ke oolo aani i oone. Oto melu lae urine, na melu meni lai hule sapemawa i oone, na hule aana nga iini e kaꞌa mae ike.
ACT.28.1	Maholo melu lai hule sapemawa oto i oone, nge melu ko si saie uri mala-malau ngeena satana i Molta. 
ACT.28.2	Na mwala aana mala-malau ngeena kire tohungei peꞌiꞌemeelu aani lio i sulilameelu. Maholona mone ko nemo na e tohungei wawai, oto kire rurue dunge hunie melu ke rakani. 
ACT.28.3	Oto a Pol e lai soꞌohie noꞌone lokoi ei, na e lai neꞌie i laona dunge. Taꞌe ngaeta mwaa ala-ala e aakataa i sinaha mwaanie lokoi ei ngeena, aena aana dunge ko madorohie, na ko ala maꞌutaꞌa oto aana kiꞌine a Pol. 
ACT.28.4	Maholo mwala aana mala-malau ngeena kire leesie mwaa ala-ala e uꞌu aana kiꞌine a Pol, oto kire ko ere-ere uuri hunire hailiu, “Mwane horo-horo ohe ni ngeena, kaꞌu maꞌalana kire hule sapemawa oto i oone mwaanie aasi, taꞌe god aana suꞌu-olanga ko sare horoꞌie loꞌu ngeena.”
ACT.28.5	Oto a Pol e tataaꞌinie mola kiꞌine wau i hahona dunge, oto mwaa ala-ala ngeena e teke mola i laona dunge, taꞌe nga mei ola kaꞌa rau ike loꞌu aana a Pol. 
ACT.28.6	Oto mo mwane aana mala-malau ngeena kire ko maa-maaꞌoohi mola huni leesie sapena a Pol kei uupu wa huni leesie mola ko domu aana ko mae oto. Taꞌe kire lio-lio i sulie ko tewa oto, na nga mei ola kaꞌa rau-reu aana. Oto kire ko heꞌi loꞌongaꞌi aaopa loꞌu na kire ko teꞌuri, “!﻿Ohe a mwane ie ngaeta iini aana mo god ni ngeena!”
ACT.28.7	Na aalaha aana mala-malau ngeena satana a Pablias, na e toꞌo aana hohola mola karaꞌinie leu melu iiꞌo aana ngeena. E unue melu ke lai iiꞌo kaꞌu weu i nume ingeie, na e oolu hei dinge nge melu iiꞌo peꞌie na e tohungei lio i suli diana aameelu. 
ACT.28.8	Taꞌe aana maholona aamana a Pablias ko tohungei mataꞌi peꞌie iielae, na e eno mola i lengine tahe ingeie. A Pol e sili i saana hai duru ingeie, oto e hele wau i sapena peꞌie aarengaꞌinge hunie ke awaa loꞌu, na e rau oto urine hunie. 
ACT.28.9	Oto purine mei ola ngeena e rau, ahutana mwala nge kire ko mataꞌi aana mala-malau ngeena kire lae mai saana Pol na e haꞌa-uurire noꞌone. 
ACT.28.10	Na kire niie mo niinge hunge nameelu, na lae-lae maholo melu deu aakau huni lae mwaanire, kire ko heꞌi niie loꞌu mo ola nge melu saetoꞌo aani hunie laenga iꞌemeelu ngeena.
ACT.28.11	Purine oolu waro-waro e mango melu si lae mwaanie mala-malau ngeena aana ngaeta haka nge e oꞌoꞌo kaꞌu mola i leune aana mo waro-waro ko mawa ngeena. Haka ngeena e uure mwaanie huilume i Aleksandria, na satana “E ro iu god.” 
ACT.28.12	Melu lai hule aana huilume i Sirakius, na melu iiꞌo loꞌu i leune hunie e oolu hei dinge. 
ACT.28.13	Oto melu lalaaꞌinie loꞌu pwana, na melu aatoholo oto hule wau aana huilume i Rejiam. Na hai dinge i purine, iiru ko iiru mei mwaanie pwalo-pwalona pwaalana sato, na e taꞌa-taꞌa hai dinge loꞌu mola i puri nge melu si lihu mola i sulie mala-malau hunie suꞌu i Piutiolae. 
ACT.28.14	Aana huilume ngeena nge melu leesie ngaeta mo mwaasine aana hiiwalaimolinge na kire saetoꞌo aana melu ke iiꞌo loꞌu peꞌire hunie e hiu hei dinge. Oto purihaꞌana nge melu si liu mola i tala hunie huilume paine i Rom. 
ACT.28.15	Oto mo mwaasine aana hiiwalaimolinge wau i Rom kire rongo tarohana uri melu ko lae oto wau. Oto ngaeta mo iini aada kire si lae mai maaꞌoohiꞌemeelu aana leu ni uusiꞌe i Apias, na ngaeta mo iini aana leu kire haaraꞌinie aana “Oolu Nume Ni Awataa.” Maholo a Pol e leesire ko si tohungei ilenimwaꞌe, na ko ere ni paalahenga oto hunie a God.
ACT.28.16	Maholo melu hule oto wau aana huilume paine i Rom, kire kaꞌa aasie ike a Pol i laona nume ni hoꞌo, taꞌe kire toliꞌaasie hunie a Pol ke iiꞌo mola maraana aana nga nume. Taꞌe ngaeta ramo ko oꞌoꞌo taane tarau peꞌie hunie ke kakakalie. 
ACT.28.17	Oto purine e oolu hei dinge e mango aana a Pol e hule wau i Rom, e lokoa mo rato ni mwane ni Jiu huni ere-ere peꞌire. Maholo kire loko mango ko si teꞌuri hunire, “Maeni eesiku ni Israel, nou kaꞌa dau aaelasie ike nga mei ola aana mwala ikolu wa ne ke dau aaelasie nga mei ola aana tolahana mo weuwaka. Taꞌe i Jerusalem kire tapolieu mola na kire niieu i nimana mo Rom. 
ACT.28.18	Oto mo mwane ni Rom kire tooleau i laona leinge, taꞌe kire ko sare luhesieu mola hunie ne ke iiꞌo luhetaꞌi sulie kire kaꞌa leesie ike nga mei ola ne ke dau huꞌisie hunie horoꞌileku ke lae i tehulaꞌana. 
ACT.28.19	Taꞌe ahutana mo rato ni Jiu i Jerusalem kire tohungei sereꞌinie ne ke iiꞌo luhetaꞌi urine, oto aena mei olana nge nou sukaa mola Inemauri Peine ni Rom hunie ke leieu. Taꞌe nou saie nga mei ola ne ke haliwala peꞌie mwala ineu haahie haꞌike oto ooꞌoo. 
ACT.28.20	Oto aena mei olana nge nou lokoꞌomu mei hunie ne ke ere i sulie peꞌiꞌomu. Ineu nou hiiwalaimoli aana a Kraes, iini nge ahutaka ikie mo Israel kie mani hiiwalaimoli aana uri kei haro haꞌa-uurikie. Oto aena mei olana nge hoꞌosileku e lae peꞌie iieli heu ienini.”
ACT.28.21	Oto kire aalamie kire ko teꞌuri, “Nga uusu-uusu ke uure aana poꞌo ni henue i Jiudia hunie ke ere i suliꞌo kaꞌa hule ike aameelu, na mo mwane nge kire hule i leu mwaanie i Jiudia kire kaꞌa unue ike nga mei tataroha i suliꞌo wa ke haliwala peꞌiꞌo. 
ACT.28.22	Na melu ko tohungei sare rongoa loꞌongaꞌinge iꞌoe sulie mwala aana taꞌena nga leu kire ko tohungei ere aaelasie hiiwalaimolinge aaopa ngeena.”
ACT.28.23	Oto kire lio hilisie hai dinge kire kei loko loꞌu mei saana Pol wau i nume nge ko oꞌoꞌo aana, na aana hai dingena, mwala oto hunge kire loko. A Pol ko lado luhesie Aalahanga a God hunie ahutana mwala, aehota oto i maahuꞌo-huꞌo lai hule i seulehi. Na ko lado luhesie noꞌone mo wala i sulie a Jisas i laona mo Haꞌatolanga a Mosis na i laona mo Uusu-uusu Maaꞌi mo Propet. Na ko deu aahonga noꞌone huni huꞌisie saeda hunie kire ke aehota hiiwalaimoli oto aana a Jisas. 
ACT.28.24	Oto ngaeta mo iini ko hiiwalaimoli oto aana, taꞌe ngaeta mo iini haꞌike loꞌu. 
ACT.28.25	Oto maholo kire oopa hailiu, kire ko si lai da loꞌu wala hunire hailiu, taꞌe i naꞌona kire si oopa a Pol e unue mei wala ooreta ingeie e teꞌuri, “Liꞌoa Maaꞌi e tohungei ere toꞌohuu oto hunie mo weuwemiu aana a Propet Aesaea maholo e teꞌuri, 
ACT.28.28	Na a Pol e teꞌuri loꞌu, “Oto aena mei olana, nge saeku hunie omu ke sai diana aana uri a God ko sare haꞌa-uurie noꞌone mo Aapoloa Aaopa, na kire kei rongo taane hunie.” 
ACT.28.30	Na a Pol e iiꞌo hunie e ro halisi heꞌileku aana nume nge ko holi-holi haahie ngeena. E tolakonie taꞌena nga iini ko sare lae mai leesie, 
ACT.28.31	na e kaꞌa maꞌu loꞌu huni laeliwala i sulie Aalahanga a God. Ko haꞌa-uusulie mola mwala aana taꞌena nga ola i sulie a Jisas, Aalaha ikie, na nga iini e kaꞌa uure honosie loꞌu erenga ingeie.
ROM.1.1	Saediananga mwaanieu a Pol, iinoni euꞌesu a Kraes Jisas. A God e lio hilisieu na e soieu hunie ne ke neꞌi hurulaꞌaa ingeie huni tarohaꞌinie Tataroha Diana a God. 
ROM.1.2	Tataroha Diana ngeena, a God e haiholotaꞌinie oto uure wau i naꞌo aana mo propet maaꞌi, mala uusulana e lae i laona mo Uusu-uusu Maaꞌi 
ROM.1.3+ROM.1.4	i sulie a Kalena, Aalaha ikie a Jisas Kraes. E neꞌi iinoni aana e hute mala iinoni aana komu a Deved Inemauri, taꞌe a Liꞌoa Maaꞌi e taꞌelaꞌinie loꞌu mwaanie maenga aana nanamanga paine a God, na urine e haataꞌi diana aana uri ingeie Kalena God toꞌohuu.
ROM.1.5	A Jisas e tohungei haataꞌinie hahuꞌana manata-diananga ingeie hunieu aana e lio hilisieu hunie ne ke neꞌi hurulaꞌaa ingeie, uri hunie ne ke naꞌona mwala aana taꞌena nga komu hunie kire ke haꞌapainaꞌaa satana, na hunie kire ke hiiwalaimoli aana, na hunie kire ke tola i sulie walana. 
ROM.1.6	Na iꞌomu mo Rom, iꞌomu noꞌone ngaeta mo iini aana mo Aapoloa Aaopa nge a Jisas Kraes e lio hilisiꞌomu ngeena.
ROM.1.7	Oto ie no ko uusu-uusu hunie ahutemiu weu i Rom, mwala nge a God e manata diana huniꞌomu na e soiꞌomu hunie omu ke neꞌie oto mo tohungei iinoni maaꞌi ingeie.
ROM.1.7	No ko eitanaie a God Aamaka na a Jisas Kraes Aalaha ikie, uri kire ke haataꞌinie hahuꞌana manata-diananga huniꞌomu, na uri ke niie hanuelamanga huniꞌomu.
ROM.1.8	No ko sare holaꞌi paalahea God haahiꞌomu aana ahutana walumalau ko rongoa oto hiiwalaimolinge iꞌomu. Na i tehulaꞌana a Jisas Kraes mone, nou saie uri a God ko rongo hunie paalahenga ineu ngeena. 
ROM.1.9	No ko esu nana God aana ahutana saeku aani laeliwalanga aana Tataroha Diana i sulie a Kalena, na a God e leesie noꞌone uri nou kaꞌa mou-mou ike mwaanie aarengaꞌinge talamiu.
ROM.1.10	Suli maholo no ko aarengaꞌi, no ko eiꞌeitanaie a God uri ke asuie nga tala ke mwadaꞌu talaku hunie ne ke maatoliꞌomu aana nga maholo. Aana ko tewa oto na 
ROM.1.11	no ko tohungei sare leesiꞌomu oto, uri hunie ne ke peꞌie maurihaꞌamiu aana mei niinge uure aana a Liꞌoa Maaꞌi huni haꞌa-aꞌailaꞌaa hiiwalaimolinge iꞌomu. 
ROM.1.12	Nou tohungei sare leesiꞌomu hunie kolu ke mani ere haꞌasusukolu heiliu aana hiiwalaimolinge ikolu.
ROM.1.13	Maeni eesiku maaꞌi, omu ke saie mola uri mo maholo hunge oto no ko loꞌongaꞌi huni maatoliꞌomu, taꞌe mo ola oto hunge ko talei liu-liu honosieu mola tarau. Nou lae hule aana mo henue oto hunge huni peꞌie mwala hunie kire ke hiiwalaimoli aana Jisas, na saeku hunie uri ne ke teꞌurine noꞌone wau aana hanue iꞌomu. 
ROM.1.14	Aana asunge ineu ie mei esunge huni peꞌie ahutana mwala, maꞌalana ikire mo iini manata wa haꞌike, na maꞌalana ikire mo iini puꞌosasu wa kire saenanau, taꞌe Tataroha Diana a Jisas ke lae hunie ahutana mwala. 
ROM.1.15	Aena urinena nge no ko tohungei sare unu tahangaꞌinie Tataroha Diana noꞌone huniꞌomu wau i Rom.
ROM.1.16	Nou tohungei norutoꞌo aana Tataroha Diana a Jisas na nou saꞌa roroꞌa masa ike huni tarohaꞌinie, aana e toꞌo aana nanamanga paine a God huni haꞌa-uurie ahutana mo iini e hiiwalaimoli aana, maꞌalana ikire mo Jiu wa ikire mo Aapoloa Aaopa nge ikire nga mo Jiu haꞌike. 
ROM.1.17	Aana Tataroha Diana ngeena ko haataꞌinie hunie mwala uri a God e sai neꞌi oodohie mwala peꞌie maraana uri taa. Na tala ngeena mei ola aana hiiwalaimolinge mola, uure oto i aehotalana hunie haꞌamangolana. Na nga tala aaopa loꞌu, haꞌike oto ooꞌoo, mala mo Uusu-uusu Maaꞌi e unue uuri, 
ROM.1.18	Uure i Lengi a God e haataꞌinie oto uri e tohungei saewasu haahie ahutana oorahaꞌaa na tataꞌalanga mwala. A God kei haro haꞌaletehire taane, aena aana mo tataꞌalanga ikire ko deu honosie mola walaimolinge mwaanire maraada na mwaanie ngaeta mwala loꞌu. 
ROM.1.19	Kire saie taane walaimolinge i sulie a God ngeena, aena aana nga taa uri huni saie i sulie a God e mwadaꞌu mola hunire, aana a God maraana e asuie ke mwadaꞌu hunie kire ke lio saie. 
ROM.1.20	E toꞌohuu taane uri iinoni e kaꞌa sai leesie ike a God, taꞌe uure oto i naꞌo aana haꞌaholalana walumalau, na mwala ko lee-leesie walutana nga ola e asuiꞌi. Oto i leune kire si lio saie mola nanamanga huu ingeie na tolahana e maaꞌi, aana leesileni ko tohungei lae matapwa oto hiitoꞌo aana walu ola nge a God e haꞌaholaꞌi ngeena. Oto mwala urine ngeena, nga mei ola hunie kire ke unue na haꞌike loꞌu.
ROM.1.21	Oto maꞌalana kire saie taane mola a God, taꞌe kire kaꞌa haꞌamaꞌu ike aana, wa uri kire ke paalahea na haꞌike loꞌu. Loꞌongaꞌinge ikire e loho aaopa mola aana mo ola mwaakule mola, na saeda e honu mola aana rodohono. 
ROM.1.22	Kire ko unu-unue uri kire saenanau, taꞌe haꞌike. Kire neꞌi iinoni pweu-pweuaꞌa mola. 
ROM.1.23	Aana kire sereꞌi palo-paloa tohungei God e manikuluꞌe na e iiꞌo huu, oto kire ko si paloa mola mo nunui ola nge kire asuiꞌi huni lio mala mo iinoni, wa mo menu, wa mo mwaa, wa mo ola ni meꞌesu.
ROM.1.24	Aena urinena nge a God e toliꞌaasie mola mwala ngeena hunie kire ke dau mola mala saeda aani esuilana mo loꞌongaꞌinge madaꞌa i saeda, oto kire ko da mola walu ola ni masanga aani aeni-olanga i matolada hailiu. 
ROM.1.25	Kire ko oolisie mola walaimolinge i sulie a God hunie eeronga. Oto kire ko haꞌaweora mola maraada aani palolana walu ola nge a God e haꞌaholaꞌi, na kire kaꞌa paloa ike iini e haꞌaholaa walu ola ngeena wa kire ke tola i sulie walana. Taꞌe ingeie a Haꞌahola maraana, iini nge lahelana ke lae taraꞌasi oto huu ni ngeena. Iau, ke urine oto.
ROM.1.26	Oto aena aana kire ko da mola walu ola aaela urine, a God e toliꞌaasire mola hunie mo neꞌisaenga ni masanga. Maꞌalana mo huꞌe na kire ko oolisie oto tolahai ola huni iiꞌo ruru peꞌie mwane na kire ko aeꞌaeni ola mola peꞌie mo keni mala ikire. 
ROM.1.27	Aana mo mwane, na e urine loꞌu. Kire kaꞌa aapwasu ike loꞌu aana hikusilana mo huꞌe, taꞌe saeda e tohungei honu mola aana hari-hunilana aeni-olanga peꞌie mo mwane, oto kire ko aeni ola mola tarau peꞌie mo mwane mala ikire maraada. Na i tehulaꞌana mo tataꞌalanga kire ko esuiꞌine, nge mo haꞌaloinge e malisine kire ke tooleꞌi, kire ko si sapesalu eeni mola aana sapeda maraada.
ROM.1.28	Oto aena aana mwala ngeena kaꞌa sare loꞌongaꞌinie ike loꞌu saenanaunge toꞌohuu aana God, a God e toliꞌaasire mola hunie kire ke dau mola mala saeda, maꞌalana kire ko da mola walu ola e kaꞌa malisine ike uri kire ke dauꞌi. 
ROM.1.29	Kire honu mola aana taꞌena nga ola aaela, na tataꞌalanga, na saehanalinge, na oorahaꞌaa. Kire honu mola aana heotaꞌinge, na horonga, na haiseuninge, na eeronga, na maaleledinge. Kire sai sihoai ola mola tarau, 
ROM.1.30	na kire ko ere-ere aaelasie mola mwala. Kire tohungei leledie a God, na kire kaꞌa haꞌamaꞌu ike aana nga iini. Kire ko ere mwakataꞌinie mwala oto tarau, na kire sai ere toohaꞌinire mola maraada. Saeda e painesie mola mo tolahai ola aaela haalu huni sapeie mo tolahai ola aaela lalahuꞌe nge kire sai esuiꞌi hunie aaelanga ke paine loꞌu. Kire sai heitohea mo aamada na mo nikada, 
ROM.1.31	na nga mei manatanga haꞌike oto aada. Kire kaꞌa sai lae ike i sulie walada, na kire kaꞌa sai manata diana ike hunie nga iini wa kire ke aamasie nga iinoni. 
ROM.1.32	Kire saie taane uri Haꞌatolanga a God e unue uri mwala nge iiꞌolada e urine kire malisine oto maenga. Taꞌe kaꞌa ike mola aana uri kire ko lae peꞌie asuilana walu ola aaela urine tarau, taꞌe hule aana kire ko ilenimwaꞌe huni peꞌie mwala loꞌu huni esuie mo aaelanga urine noꞌone peꞌire.
ROM.2.1	Oto iꞌomu nge omu ko unu-unue uri mo iini nge kire dau urine kire tohungei deu aaela, iꞌomu noꞌone omu ke lio talamiu. ?﻿Oto omu ko ere huni taa? Aena aana maholo omu ko leie ngaeta mwala urine, e urihana omu ko leiꞌomu loꞌu mola maraamiu ni ngeena, aena aana iꞌomu na omu ko deu-deu aaela noꞌone mola mala ikire. 
ROM.2.2	Kie saie kaꞌu taane oto uri e tohungei melisi na e tohungei oodo hunie uri a God kei leie mwala haahie mo aaelanga urine. 
ROM.2.3	?﻿Oto e ue? Iꞌomu, omu ko leie kaꞌu ngaeta mwala haahie mo takalonga ikire taꞌe hule aana iꞌomu maraamiu noꞌone, omu ko talei esuie noꞌone mola mo aaelanga nge omu ko leie mwala ngeena haahiꞌi. ?﻿Uri omu ko loꞌo-loꞌongaꞌi uri a God e saꞌa leiꞌomu ike? !﻿Haꞌike eena mwae! !﻿Kei leiꞌomu taane noꞌone! 
ROM.2.4	A God e tohungei saediana huniꞌomu, na e kaꞌa sai saewasu lau-leu ike, taꞌe ko tohungei toli rako mola peꞌiꞌomu. !﻿Taꞌe iꞌomu, omu ko neꞌi-neꞌisae mwakataꞌinie mola tolahana! ?﻿Aana e ue? ?﻿Uri omu kaꞌa lio-lio saie ike uri a God e tohungei diana huniꞌomu urine, aena aana ko niie nga kele maholo huniꞌomu hunie uri omu ke oonisae mwaanie mo tolahai ola aaela iꞌomu?
ROM.2.5	Taꞌe saemiu e hau mola hule aana omu kaꞌa sare oonisae loꞌu mwaanie mo takalonga iꞌomu. Oto aena leune omu ko si da mola haꞌaloilemiu ke paine oto loꞌu aana hai dinge nge a God kei haataꞌinie saewasunge ingeie haahie tataꞌalanga mo iinoni. Na maholo nge a God kei leie taꞌena nga iinoni, nge ahutana mwala ke si leesie oodotaꞌinge ingeie. 
ROM.2.6	Aana 
ROM.2.7	Mwala nge ko lae peꞌi deu esunge diana, aana kire tohungei saetoꞌo aana uri kire ke iiꞌo huu peꞌie a God, na uri a God ke lae-lahera, na ke haꞌapainaꞌara, mwala ngeena nge a God kei niie maurihe huu nada. 
ROM.2.8	Taꞌe mwala nge saeda e aaela aana kire ko neꞌisae paine mola haahire maraada, na kire kaꞌa saetoꞌo aana ike walaimolinge, taꞌe kire ko lulu i sulie mola mo tolahai ola aaela, ikire ngeena nge a God kei tohungei saewasulire na kei haꞌaletehire oto hiitoꞌo. 
ROM.2.9	Taꞌe-taꞌena nga iinoni ko deu-deu aaela, kire kei sapesalu na haꞌamotaahilada kei lae. Taungei ola urine kei reu aana taꞌena nga iinoni aaela, maꞌalana ikire mo Jiu wa ikire nga mo Jiu haꞌike. 
ROM.2.10	Taꞌe ahutana mwala nge kire ko lae peꞌi esu diana, a God kei haꞌamanikuluꞌara, na kei haꞌapainaꞌara, na kei niie hanuelamanga hunire. Leune kei reu aana taꞌena nga iinoni diana, maꞌalana ikire mo Jiu wa ikire nga mo Jiu haꞌike. 
ROM.2.11	Aana a God e saꞌa rara haahie ike nga iini.
ROM.2.12	Mo Haꞌatolanga a God nge a Mosis e uusuꞌi oto wai naꞌo e lae mola hunie mo Jiu, na a God kei leire haahie mo oorahaꞌaanga ikire aana kire dau huꞌisie mola mo Haꞌatolanga ngeena. Na ahutana mwala nge ikire nga mo Jiu haꞌike nge kire kaꞌa toꞌo aana ike mo Haꞌatolanga ngeena, nge ikire noꞌone a God kei leire. Kaꞌa ike aana kire dau huꞌisie mo Haꞌatolanga ngeena, taꞌe aana kire dau huꞌisie nga taa nge kire saie uri e toꞌohuu na e oodotaꞌi. 
ROM.2.13	Mwala nge kire ko talei rorongo aasie mola mo Haꞌatolanga ngeena, kire saꞌa roroꞌa iiꞌo oodotaꞌi ike i maana God. Taꞌe mwala nge kire ko lulu i sulie walu ola i laona mo Haꞌatolanga ngeena, haꞌalaa a God ko da kire ke oodotaꞌi i maana. 
ROM.2.14	Mwala nge ikire nga mo Jiu haꞌike, niilana mo Haꞌatolanga a Mosis e kaꞌa lae ike hunire hunie kire ke saiꞌi. Taꞌe maholo kire ko haꞌa-uuresie mo haꞌatolanga ikire maraada, na mo haꞌatolanga ikire ngeena kire sada mola peꞌie mo Haꞌatolanga a God, nge e haataꞌinie oto uri kire saie taane nga taa e oodo na nga taa e aaela. 
ROM.2.15	Leune e haataꞌinie uri nga taa mo Haꞌatolanga e unue, e iiꞌo taane oto i lalo aada, aena aana manatada mola maraada e sai haataꞌi diana aana taane aada uri mo ola kire ko esuiꞌi e oodo taane wa haꞌike. 
ROM.2.16	Na mala Tataroha Diana no ko tatarohaꞌinie ko unu tahangaꞌinie, a God ke si haataꞌinie kira tei nge kire oodotaꞌi aana maholo a Jisas Kraes kei leie taꞌe-taꞌena nga ola e iiꞌo mumuni i lalo aana mau-meuringe mo iinoni.
ROM.2.17	?﻿Oto e ue aana iꞌomu mo Jiu? Omu tohungei norutoꞌo uri a God ke haꞌa-uuriꞌomu aena aana omu toꞌo aana mo Haꞌatolanga a Mosis ngeena, na omu ko toohaꞌiniꞌomu uri iꞌomu oto mo iinoni a God. 
ROM.2.18	Omu ko unu-unue uri omu saie neꞌisaenga a God, na uri omu saie mo eehuꞌi ola, aena aana uri mo Haꞌatolanga ko unuꞌi huniꞌomu. 
ROM.2.19	Loꞌongaꞌinge iꞌomu uri omu sai naꞌona mwala kire ulu, na uri iꞌomu oto raa-raa hunie mwala kire iiꞌo i laona rodohono. 
ROM.2.20	Na omu ko loꞌo-loꞌongaꞌi uri iꞌomu oto mo haꞌa-haꞌa-uusuli mo iini kire puꞌosasu na mo iini kire urihana mo mwela aana tolahana a God. Omu ko loꞌo-loꞌongaꞌi mola urine aana omu unue uri omu toꞌo aana aahuꞌine ahutana sai-olanga na walaimolinge i laona mo Haꞌatolanga.
ROM.2.21	?﻿Oto mala uri omu ko haꞌa-uusulie ngaeta mwala urine, na e ue kaꞌu omu kaꞌa sai haꞌa-uusuliꞌomu maraamiu? Omu ko unue uuri, “Mwaanie nga iini e peli-peli.” Taꞌe iꞌomu maraamiu keꞌu omu ko peli-peli mola. 
ROM.2.22	Na omu ko unue noꞌone uuri, “Mwaanie nga iini e mai-mesi.” Taꞌe iꞌomu maraamiu keꞌu omu ko mei-mesi mola. Omu ko tohungei leledie mo nunui ola aana mo god eero-eero nge ngaeta mwala ko palo-paloꞌi, taꞌe hule aana omu ko lai pelie loꞌu mo nunui ola ngeena mwaanie mo nume ni palo-palo ikire. 
ROM.2.23	Omu ko ere toohaꞌiniꞌomu aana uri omu toꞌo aana mo Haꞌatolanga a God, taꞌe omu ko si haꞌamasaa loꞌu mola a God aani hele huꞌisilana mo Haꞌatolanga ingeie. 
ROM.2.24	Aena urine kaꞌu mo Uusu-uusu Maaꞌi e unue uuri, 
ROM.2.25	Mala uri omu ke lulu i sulie mo Haꞌatolanga toꞌohuu, alaa torihesiꞌonga e toꞌo aana taane mei neꞌisaenga diana mala haꞌa-ara uri iꞌomu mo iinoni a God. Taꞌe mala uri omu ko lae huꞌisie mola mo Haꞌatolanga, nge torihesiꞌonga omu toolea ngeena e neꞌie mola mei ola mwaakule ni ngeena. 
ROM.2.26	Mwala nge ikire nga mo Jiu haꞌike, kire kaꞌa toꞌo aana ike tolahai torihesiꞌonga ngeena, taꞌe mala uri kire kei lae oodo mala a God e unue aana mo Haꞌatolanga, nge a God kei loꞌongaꞌinire oto mala mo tohungei iinoni ingeie noꞌone mala mo iini kire hele aana oto torihesiꞌonga. 
ROM.2.27	Oto mwala urine nge kire kaꞌa hele aana ike torihesiꞌonga aana sapeda, taꞌe kire ko tola i sulie taane oodotaꞌinge nge mo Haꞌatolanga ko ere i sulie, mauringe ikire e haataꞌinie oto uri e malisine a God ke leiꞌomu mo Jiu. Aena aana omu ko lae peꞌi deu huꞌisie mola mo Haꞌatolanga, maꞌalana niilana mo Haꞌatolanga e lae oto huniꞌomu i laona mo Uusu-uusu Maaꞌi, na omu hele aana oto torihesiꞌonga.
ROM.2.28	?﻿Oto kira tei nge mo tohungei iinoni ni Jiu? Mei ola mola poꞌoi sinaha haꞌike ni ngeena, aana iinoni nge ko iiꞌo i sulie tolahana mo Jiu, taꞌe ko lae huꞌisie mola mo Haꞌatolanga, ingeie nga tohungei iinoni ni Jiu haꞌike. Na tohungei haꞌa-ara mo iinoni a God e kaꞌa ola ike mola poꞌoi sinaha aana torihesiꞌonga ni sape. 
ROM.2.29	Tohungei iinoni ni Jiu oto iini nge manatana e oodo oto peꞌie a God, na tohungei haꞌa-ara aana iinoni a God, mei hei-oolisinge takoie a God nge a Liꞌoa Maaꞌi ko esuie aana saena iinoni. Leu ngeena e kaꞌa lae ike mai mwaanie mo Haꞌatolanga nge uusuleni e sai lae i laona mo puke, taꞌe Liꞌoa Maaꞌi a God oto mola hahaiteli ni e sai esuie. Taungei iinoni urine e kaꞌa saetoꞌo aana ike mwala ke lahea, taꞌe saena mola hunie a God ke lahea.
ROM.3.1	?Oto aena aana leune e toꞌohuu, nga taa nge e diana liutaa huni iiꞌo mala nga iinoni ni Jiu? ?﻿Na nga mei taa diana ni kei lae mai mwaanie tolahai ola aana torihesiꞌonga? 
ROM.3.2	Iiꞌonga mala iinoni ni Jiu e diana aana mo tala hunge. Eetana oto, a God e niie oto mai walana huniꞌemi mo Jiu uri emi ke lio i sulie. 
ROM.3.3	Maꞌalana ngaeta mo iini aamami mo Jiu kaꞌa hiiwalaimoli ike aana walana, taꞌe leune e kaꞌa da ike uri a God ke toliꞌaasie mola mo heiholotaꞌinge ingeie. 
ROM.3.4	!﻿Haꞌike oto ooꞌoo! Maꞌalana ahutana mwala ko meni sai eero, taꞌe nga taa a God e unue e toꞌohuu oto, mala mo Uusu-uusu Maaꞌi e unue uuri, 
ROM.3.5+ROM.3.6+ROM.3.7	Ohe nga mo iini kei unue uuri, “Aaelanga ikie ko si da mola hunie uri diananga a God ke iiꞌo haadaꞌi oto liutaa, mala raa-raa ko iiꞌo haadaꞌi liutaa i laona rodohono. Urine kie ko si da hunie mwala ke haꞌapainaꞌaa a God loꞌu liutaa.” Oto mo iini kire ko ere takalo urine kire ko heꞌi dolosi loꞌu uuri, “?﻿Oto aana aaelanga na eeronga ikie ko haataꞌinie mola diananga na walaimolinge a God, e ue kaꞌu a God ko saewasulikie na ko haꞌaloikie loꞌu urine? !﻿Leinge ingeie e kaꞌa oodo ike!” !﻿Haꞌike eena mwae! !﻿Hero-heronga mola ni ngeena! E tohungei melisi mola na e oodo hunie a God ke leie aaelanga. 
ROM.3.8	Mala uri erenga ikire ke toꞌohuu, haꞌalaa e diana huni unue loꞌu uuri, “Kie ke talei deu taꞌewau mola hunie mo ola diana ke rau.” Ngaeta mwala kire ko ere aaelasieu taane na kire ko unue uri ineu ni no ko unue mo ola urine. !﻿Taꞌe haꞌike! Eeronga mola ni ngeena, na e oodo taane mola hunie a God ke si haꞌaloire.
ROM.3.9	?﻿Oto e ue? ?﻿Uri iꞌemi mo Jiu ni emi diana i maana God loꞌu liutaa aana ngaeta mwala? !﻿Haꞌike oto ooꞌoo! Nou unu mangoa oto uri mo Jiu na mwala nge ikire nga mo Jiu haꞌike, kire mani iiꞌo oto i mamalutana nanamanga aana oorahaꞌaa. 
ROM.3.10	Mala oto unulana e lae i laona mo Uusu-uusu Maaꞌi,
ROM.3.19	Oto ahutana mo wala ienini, uusuleni e lae i laona Uusu-uusu Maaꞌi, na mo Haꞌatolanga a God ni otona. Na kie mani saie oto uri nga taa mo Haꞌatolanga e unue, e unue oto hunie mwala ni Jiu nge kire iiꞌo i mamalutana mo Haꞌatolanga ngeena. Aena urinena, nge nga taꞌa-taꞌa iini aada mo Jiu e saꞌa unue ike uri ingeie e kaꞌa lae takalo. Oto ahutana mwala aana walumalau, maꞌalana mo Aapoloa Aaopa wa mo Jiu, taꞌe kire mani sai lio saie mola uri e malisine oto a God ke leire. 
ROM.3.20	Nga taꞌa-taꞌa iini e saꞌa iiꞌo oodotaꞌi ike i maana God i tehulaꞌana ko lulu i sulie mo Haꞌatolanga. Aana mo Haꞌatolanga ngeena e da mola hunie kie ke lio saie mo oorahaꞌaanga ikie ni ngeena.
ROM.3.21	Taꞌe ie a God ko haataꞌinie tolaha ni oodotaꞌinge ingeie nge e asuie mwala ke neꞌi iinoni oodotaꞌi i maana. Mo Haꞌatolanga a Mosis na mo Uusu-uusu Maaꞌi mo propet kire lae peꞌi ere i sulie mei olana, taꞌe maꞌalana ke urine na oodotaꞌinge i maana a God e kaꞌa uure ike mai mwaanie lulu i sulilana mo Haꞌatolanga ngeena. !﻿Haꞌike! 
ROM.3.22	A God maraana oto ko esuie mwala e hiiwalaimoli aana Jisas Kraes, kire ke neꞌi iinoni oodotaꞌi i maana. Na nga taꞌa-taꞌa mei ola e kaꞌa aaopa ike i matolana mo Jiu na mwala nge ikire nga mo Jiu haꞌike. 
ROM.3.23	Aana ahutaka mo iinoni kie mani oorahaꞌaala mango mola, na kie mani haꞌataulie mo tolaha manikuluꞌe a God. 
ROM.3.24	Taꞌe aana a God e aamasikie mone, nge e saeꞌaasie oorahaꞌaa mwaanikie na kie oodotaꞌi oto i maana. Ikie maraaka kie kaꞌa asuie ike nga mei ola hunie kie ke oodotaꞌi urine, taꞌe niinge a God ni ngeena aana e uusungeꞌinie mai a Jisas Kraes hunie ke luhesikie mwaanie oorahaꞌaa. 
ROM.3.25	A God e toliꞌaasie a Jisas hunie ke mae mala nga uunu-olanga hunie ke toolea haꞌaloinge haahie mo oorahaꞌaanga ikie na hunie ke haꞌamangoa saewasunge ingeie aani. Oto ie kie iiꞌo oodotaꞌi oto i maana God aana kie hiiwalaimoli uri a Jisas e mae honotaka. A God e asuie leune urine huni haataꞌinie uri leinge ingeie e tohungei oodotaꞌi. Aana maꞌalana a God e kaꞌa sai haꞌaloie ike mwala lau-leu haahie mo oorahaꞌaanga ikire oto wau i naꞌo, 
ROM.3.26	taꞌe ie e leie a Kraes haahie oorahaꞌaanga ahutana mwala ni welumalau. Oto i leune a God e haataꞌinie oto leinge ingeie e oodotaꞌi taane, na e tohungei melisi na e oodo hunie ahutana mwala kire hiiwalaimoli aana Jisas ke neꞌi iinoni oodotaꞌi oto i maana maraana.
ROM.3.27	?﻿Oto uri kure sai ere toohaꞌinikure uri kure da mei ola diana hunie a God ke saetoꞌo aakarue? !﻿Haꞌike oto ooꞌoo! ?﻿Wa uri kure sai iiꞌo oodotaꞌi i maana a God aena aana kure ko lulu i sulie mo Haꞌatolanga? !﻿Haꞌike loꞌu! Taꞌe oodotaꞌinge ikure mei niinge a God mola aana kure hiiwalaimoli aana Jisas. 
ROM.3.28	Aana iinoni e sai neꞌi iinoni oodotaꞌi i maana God mola aena aana e hiiwalaimoli, na e kaꞌa ike i sulie uri ko lulu i sulie mo Haꞌatolanga. 
ROM.3.29	?﻿Wa e ue? ?﻿Uri a God ko aalaha mola haahie mo Jiu? !﻿Haꞌike! A God e paine noꞌone haahie mo iini nge ikire nga mo Jiu haꞌike. 
ROM.3.30	Aana e taꞌa-taꞌa God mola ni e paine haahie walumalau. Na ahutana mo iini ko hiiwalaimoli, maꞌalana mo Jiu wa nga mo Jiu haꞌike, taꞌe ingeie mola ni ko da kire ke neꞌi iinoni oodotaꞌi i maana. 
ROM.3.31	?﻿Oto e ue aana mo Haꞌatolanga a God? ?﻿Uri hiiwalaimolinge ikie ko unue uri ikire mo ola mwaakule mola? !﻿Haꞌike oto ooꞌoo! Taꞌe kie ko haataꞌinie uri mo Haꞌatolanga ngeena kire tohungei oodo hule aana e aasa hunie nga iinoni ke iiꞌo oodotaꞌi taꞌingelu mala mo Haꞌatolanga a God e unue, taꞌe a Jisas haꞌalaa.
ROM.4.1	?﻿Haꞌalaa e ue aana tohungana oto weuwemami mo Jiu, a Ebraham? 
ROM.4.2	Mala uri a God ko unue uri a Ebraham e neꞌi iinoni oodotaꞌi i tehulaꞌana mo esunge diana e asuiꞌi, nge a Ebraham e toꞌo aana mei ola ni toohaꞌinie haahie. !﻿Taꞌe haꞌike! E saꞌa toohaꞌinie ike i maana God 
ROM.4.3	aana mo Uusu-uusu Maaꞌi e unue uuri, 
ROM.4.4	Ne ke haꞌamalaa aana mwane nge ko esu huni toꞌoha. Maholo a mwaena ko esu mango, nge poro paine ingeie ke si waaie haahie nga taa e asuie ngeena. Na waaite nge a mwaena ko terie, e kaꞌa hele aana ike mala uri nga niinge mola mwaakule hunie, taꞌe ko hele mei toꞌoha mola haahie nga taa e asuie ni ngeena. 
ROM.4.5	Nge e urine loꞌu aana iiꞌonga mala iinoni oodotaꞌi i maana God, aana mei olana e kaꞌa neꞌie ike mei ola nge mwala kire sai terie aana asunge diana ikire, taꞌe mei niinge a God mola hunie mo iini kire hiiwalaimoli aana. Na maꞌalana ikire nga mo iinoni aaela oto uri taa, taꞌe aana hiiwalaimolinge ikire mone, nge a God ko niie oodotaꞌinge ingeie hunire. 
ROM.4.6	Taꞌa-taꞌa mei ola ngeena a Deved Inemauri e ere i sulie kaꞌu noꞌone. Aana e ere i sulie haꞌadianaꞌanga a God hunie mwala maholo e niie oodotaꞌinge ingeie hunire, maꞌalana kire kaꞌa asuie ike nga mei ola hunie kire ke malisine haꞌadianaꞌanga ngeena. 
ROM.4.7	Aana a Deved e teꞌuri,
ROM.4.9	?﻿Oto e ue aana tolahai ilenimwaꞌenga ngeena? ?﻿Uri ilenimwaꞌenga ngeena mei ola mola hunire mo iini nge kire hele aana torihesiꞌonga? !﻿Haꞌike! Taꞌe mei ola oto hunie ahutana mwala, maꞌalana kire hele aana torihesiꞌonga wa haꞌike. Kolu sai ere urine aana kolu leesie oto Uusu-uusu Maaꞌi nge e unue uuri, 
ROM.4.10	?﻿Na maholo uri taa ni a God e ere urine? ?﻿Uri a God e ere urine oto wau i naꞌona a Ebraham e hele aana torihesiꞌonga, wa taane mai purine e torihesiꞌo? A God e ere urine maholo a Ebraham e kaꞌa hele aana ue torihesiꞌonga. 
ROM.4.11	Iau, maholo na a Ebraham e kaꞌa hele aana ue torihesiꞌonga, e hiiwalaimoli oto aana God, nge a God e si niie oodotaꞌinge ingeie maraana hunie. Na aana mo helisi loꞌu mei puri, nge a Ebraham e si hele aana loꞌu torihesiꞌonga mala haꞌa-ara aana uri a God e unue oto uri ingeie nga iinoni oodotaꞌi. Aena urinena nge a Ebraham domana oto tohungei aamana ahutana mwala kire hiiwalaimoli aana God, na aena hiiwalaimolinge ikire, nge kire neꞌi iinoni oodotaꞌi i maana God maꞌalana kire kaꞌa hele aana ike torihesiꞌonga. 
ROM.4.12	A Ebraham ingeie oto tohungei aamameelu mo iini nge melu hele aana oto torihesiꞌonga na melu hiiwalaimoli noꞌone aana God aana taꞌa-taꞌa hiiwalaimolinge nge e toꞌo aana maholo na e kaꞌa hele aana ue torihesiꞌonga.
ROM.4.13	A God e haiholotaꞌinie hunie a Ebraham na mo weuwana mai puri uri kei niie walumalau nada. Taꞌe e kaꞌa asuie ike leune urine i tehulaꞌana a Ebraham e lulu i sulie mo Haꞌatolanga. !﻿Haꞌike! Taꞌe e asuie mola aena aana a Ebraham e toꞌo aana oodotaꞌinge nge niilana ko lae hunie mo iini kire hiiwalaimoli aana God. 
ROM.4.14	Mala uri a God ke niie mei heiholotaꞌinge ngeena mola hunie mwala nge kire ko lulu i sulie mo Haꞌatolanga, haꞌalaa hiiwalaimolinge aana a God ngeena mei ola mwaakule mola eena. Na mala uri ke urine oto, haꞌalaa haiholotaꞌinge ngeena e neꞌi ola mwaakule noꞌone. 
ROM.4.15	Iau, mala ko urine, e neꞌi ola mwaakule mola ni ngeena, aena aana mo Haꞌatolanga ko si da a God ko haataꞌinie saewasunge ingeie, aana mwala ko deu huꞌisie mo Haꞌatolanga ngeena mola tarau. Taꞌe mala uri nga mo Haꞌatolanga ke suꞌuri iiꞌo loꞌu, haꞌalaa nga iini hunie ke dau huꞌisie haꞌatolanga haꞌike noꞌone.
ROM.4.16	Aena mei olana nge haiholotaꞌinge ngeena mei ola mola i sulie hiiwalaimolinge. A God e asuie oto urine, uri hunie haiholotaꞌinge ngeena ke neꞌi niinge oto mola mwaakule, na e sai hule aana ahutana mo weuwana Ebraham mai puri. E kaꞌa ola ike mola ikire mwala ko lulu i sulie mo Haꞌatolanga a Mosis, taꞌe e neꞌie oto mei ola hunie ahutana mwala e hiiwalaimoli aana God mala a Ebraham e hiiwalaimoli aana. Aana ingeie oto weuwana ahutaka nge kie hiiwalaimoli aana a God, 
ROM.4.17	mala a God e unue i sulie a Ebraham i laona mo Uusu-uusu Maaꞌi uuri, 
ROM.4.18	A Ebraham e lae mola peꞌi hiiwalaimoli aana a God na peꞌie norutoꞌonga aana huni esuie nga taa e haiholotaꞌinie, maꞌalana mei olana ke lio aasa loꞌu hunie ke oa. Aena mei olana, nge a God e lio hilisie a Ebraham hunie ke neꞌie aamana mo komu ni iinoni hunge oto mala mo Uusu-uusu Maaꞌi e unue uuri, 
ROM.4.19	A Ebraham karaꞌinie oto tangalai helisi kei ehu aana na sapena kaꞌa aꞌailaꞌa oto. Na a Sera huꞌe ingeie, e amara mola. Maꞌalana e urine oto mola, a Ebraham e kaꞌa mamaelaꞌa ike aana hiiwalaimolinge ingeie. 
ROM.4.20	Maholo ko loꞌongaꞌinie haiholotaꞌinge a God, e kaꞌa neꞌisae rue-ruaꞌa ike loꞌu aana, taꞌe ko si hiiwalaimoli ngei-ngedi mola peꞌie paalahelana a God. 
ROM.4.21	Aana e sai diana aana mola uri a God kei haꞌa-oaie haiholotaꞌinge ingeie. 
ROM.4.23	Na mei wala uuri, “e neꞌie iinoni oodotaꞌi i maana a God” e kaꞌa loꞌongaꞌinie ike mola taꞌe a Ebraham maraana, 
ROM.4.24	taꞌe walaimolinge aana e aaluhikie noꞌone. Aana mei wala ienini ko peꞌikie, mo iini kie hiiwalaimoli aana God nge e taꞌelaꞌinie a Jisas Aalaha ikie mwaanie maenga, hunie kie ke sai diana aana uri ikie noꞌone kie sai neꞌie iinoni oodotaꞌi i maana God i tehulaꞌana hiiwalaimolinge ikie. 
ROM.4.25	Iau, a God e niie mai a Jisas uri hunie ke mae honotana mo oorahaꞌaanga ikie, oto e taꞌe aalihoꞌi aana loꞌu uri hunie kie ke neꞌie iinoni oodotaꞌi i maana.
ROM.5.1	Oto aana haꞌa-oodohilaka e lae oto urine i sulie hiiwalaimolinge ikie aana God, nge kie ko iiꞌo ni henuelama oto peꞌie a God. Walu ola urine e rau mola hunikie i tehulaꞌana a Jisas Kraes Aalaha ikie, 
ROM.5.2	aana ingeie mone e si da kie ko saie hahuꞌana manata-diananga a God nge kie iiꞌo i lalo aana siꞌiri. Na kie ko tohungei ilenimwaꞌe oto aana kie norutoꞌo mola uri kie kei iiꞌo ruru peꞌie a God aana manikuluhaꞌana.
ROM.5.3	Na kie ko ilenimwaꞌe noꞌone haahie mo aasanga ko reꞌu-reꞌusikie i tehulaꞌana kie ko lulu i sulie a Kraes, aana kie saie oto uri mo aasanga urine nge ko da hunie kie ke uure aꞌailaꞌa loꞌu liutaa. 
ROM.5.4	Na maholo kie ko lae peꞌi uure maꞌutaꞌa urine, e haataꞌinie uri tolahaka e tohungei diana. Na aana tolahaka e tohungei diana urine mone, nge kie sai norutoꞌo aana haiholotaꞌinge a God. 
ROM.5.5	Na norutoꞌonga ikie ngeena e saꞌa da ike hunie kie ke talei maa-maaꞌoohi mola mwaakule. Aana a God e haataꞌinie oto manata-diananga ingeie hunikie aana e uusungeꞌinie mai Liꞌoa Maaꞌi hunikie.
ROM.5.6	Aana tohungana maholo a God e lio hilisie, nge a Kraes e mae huni peꞌikie mo iinoni oorahaꞌaala huni lulu i sulie a God, aana kie kaꞌa sai peꞌikie ike maraaka urine. 
ROM.5.7+ROM.5.8	Na leune kie sai leesie uri tolahana God e tohungei aaopa mwaanie mo iinoni, aana ikie mo iinoni, nga iini saꞌa mwaꞌe-mwaꞌe ike huni mae honotana nga iinoni kohi. Wa ohe nga iini e sai mwaꞌe-mwaꞌe taane huni mae honotana nga tohungei iinoni diana. Taꞌe a God oto e tohungei haataꞌi diana aana manata-diananga ingeie hunikie, aana a Kraes e mae honotaka maꞌalana kie iiꞌo ue aana tala ni oorahaꞌaa. 
ROM.5.9	Oto aena aana apune a Kraes e haꞌa-oodohikie oto i maana God, nge kie sai diana aana oto liutaa uri maholo a God kei haataꞌinie saewasunge ingeie hunie kira oorahaꞌaala aana dinge ni leinge, taꞌe aana maholona a Kraes kei tohungei leuhikie ni otona. 
ROM.5.10	Holaꞌinaꞌo kie oꞌoꞌo mola mala mo maelonga a God. Taꞌe i tehulaꞌana maelana a Kalena, nge e si da kie lae mai neꞌi malahune. Aena leune e toꞌohuu, na aana maholo ie kie haꞌimalahune oto peꞌie a God, na a Kalena ko meuri i lalo aaka, nge kie sai diana aana oto uri a God kei haꞌa-uurikie toꞌohuu. 
ROM.5.11	Na ngaeta leu loꞌu sapeitana walu ola ngeena, nge kie ko tohungei ilenimwaꞌe oto hiitoꞌo aana a Jisas Kraes Aalaha ikie e asuie oto haꞌimalahunanga ngeena hunikie peꞌie a God.
ROM.5.12	Oto wau i naꞌo aana maholo haꞌaholalana walumalau, eetana nga mwane a Adam e oorahaꞌaa kaꞌu, na aena leune nge tala ni oorahaꞌaa e neꞌie oto tolahana ahutana mo iinoni. Na aena aana a God e unue uri mo iini oorahaꞌaala kei mae, oto ahutana mo iinoni i laona walumalau kei mae, aena aana ahutada kire mani oorahaꞌaala oto. 
ROM.5.13	A God e kaꞌa unue ike uri mwala ke roroꞌa aana mo Haꞌatolanga aana maholo mo Haꞌatolanga haꞌike ue. Taꞌe maꞌalana e urine, oorahaꞌaa e pwani iiꞌo oto mai laona walumalau i naꞌona a God e niie mo Haꞌatolanga hunie a Mosis. 
ROM.5.14	Leesie kaꞌu nga taa e rau aana mo iinoni uure oto mai aana pongine a Adam lai hule aana pongine a Mosis. Kire kaꞌa haitohea ike mei wala nge a God e unue hunire mala a Adam e asuie, taꞌe kire mani mae mola, na leune e haataꞌinie uri kire mani oorahaꞌaa.
ROM.5.14	A Adam, ingeie nge eetana nga mwane, domana oto nunune eetana nga mwane aana haꞌaholanga haalu mei puri, aana nga taa kirerue a Adam na a Kraes kire asuie e toꞌohie ahutana mwala. 
ROM.5.15	Taꞌe kirerue kaꞌa mani sada ike, aana oorahaꞌaanga a Adam e kaꞌa urihana ike niinge a God e nii mwaakule aana mai hunikie i tehulaꞌana a Kraes. E toꞌohuu aana mo iini hunge kire mae i tehulaꞌana oorahaꞌaanga taꞌa-taꞌa iinoni ngeena. Taꞌe niinge a God e paine loꞌu liutaa. Aena aana manata-diananga taꞌa-taꞌa iinoni ngeena a Jisas Kraes mone, nge a God e niie mai niinge paine hunie mo iini oto hunge. 
ROM.5.16	Taꞌa-taꞌa mei oorahaꞌaanga nge a Adam e asuie ngeena, nge e da uri a God kei leie mwala na kei haꞌaloire. Taꞌe hahuꞌana niinge diana a God e nii mwaakule aana hunie mo iinoni, niinge ngeena ko da uri a God ke niie oodotaꞌinge ingeie hunie mwala oto hunge, maꞌalana mo oorahaꞌaanga ikire ke hunge loꞌu uri taa. 
ROM.5.17	E toꞌohuu taane uri oorahaꞌaanga taꞌa-taꞌa iinoni a Adam, e da uri maenga ko peine haahie ahutana mwala. Taꞌe mei ola nge taꞌa-taꞌa iinoni ngeena a Jisas Kraes e asuie, e paine loꞌu liutaa. Aana maholo a Jisas e mousie nanamanga aana maenga e kaꞌa haꞌa-oodohie mola takalonga i naꞌo ngeena, taꞌe ko da kie ko helesie loꞌu mo haꞌadianaꞌanga paine loꞌu liutaa. I tehulaꞌana a Jisas mone, a God e sapeie loꞌu oodotaꞌinge ingeie hunikie, na e unue kie kei meuri oto huu peꞌie, na kie kei aalaha peꞌie aana nanamanga paine ingeie.
ROM.5.18	Oto kie leesie oto uri e taꞌa-taꞌa iinoni mola nge e asuie taꞌa-taꞌa kele mei oorahaꞌaa, na aena leune oto nge a God ko lei mae aana ahutana mwala haahie. Na e urine loꞌu aana e taꞌa-taꞌa iinoni e asuie taꞌa-taꞌa mei ola e tohungei oodo na e diana, na aena leune nge a God e sai niie oodotaꞌinge na maurihe huu nana ahutana mwala i tehulaꞌana. 
ROM.5.19	Iau, i tehulaꞌana taꞌa-taꞌa iinoni e haitohea God, nge ahutana mwala e neꞌi iinoni oorahaꞌaa oto. Na e urine noꞌone loꞌu, aana taꞌa-taꞌa iinoni e tola i sulie a God, oto ahutana mwala kire sai neꞌi iinoni oodotaꞌi oto i maana God.
ROM.5.20	A God e niie mai mo Haꞌatolanga aana Mosis hunie mwala ke lio saie uri oorahaꞌaanga kire ko lae peꞌi esuie e tohungei aaela. Taꞌe maholo nge oorahaꞌaanga ko peine mola urine, manata-diananga a God ko si peine loꞌu mola liutaa aana. 
ROM.5.21	Oto maꞌalana mo oorahaꞌaanga ikire ke toꞌo aana loꞌu nanamanga huni horo mae aada, taꞌe manata-diananga a God e nanama loꞌu liutaa. Na aena aana asunge a Jisas Kraes Aalaha ikie mone, nge a God e da hunie kie ke neꞌi iinoni oodotaꞌi i maana, na hunie kie ke si hele aana maurihe huu.
ROM.6.1	?﻿Oto nga taa nge kie kei unue? ?﻿Uri kie ke talei oora-oorahaꞌaala mola hunie saeꞌaasinge na manata-diananga a God ke talei pei-peine mola? 
ROM.6.2	!﻿Haꞌike oto ooꞌoo! !﻿Mau-meuringe ikie i laona oorahaꞌaanga e mae oto! Kie mae oto uri hunie kie ke toliꞌaasie tolaha ni oorahaꞌaanga ngeena. ?﻿Oto kie ke si lae loꞌu peꞌi iiꞌo i laona oorahaꞌaa uri taa eena? 
ROM.6.3	Nou saie uri omu sai diana aana taane mola uri maholo kie loto maaꞌi e haataꞌinie uri kie lado oto peꞌie a Jisas Kraes, na hule aana e urihana kie mae oto noꞌone peꞌie maholo e mae. 
ROM.6.4	Maholo kie ko loto maaꞌi, e urihana oto uri sapeka na ahutana mo saehanalinge ni sape e mae tararuru oto peꞌie a Kraes. Na urine e urihana haitolingeꞌinilaka ko lae oto noꞌone peꞌie hunie a Mamaꞌa ke taꞌelaꞌinikie oto noꞌone hunie mauringe haalu, mala e taꞌelaꞌinie kaꞌu noꞌone a Kraes aana nanamanga paine mwaanie maenga.
ROM.6.5	Oto mala kie mae tararuru kaꞌu peꞌie, nge kie sai taꞌelaꞌi tararuru oto noꞌone peꞌie. 
ROM.6.6	Aana kie saie oto uri tolahai iinoni aaela ikie oto i naꞌo, kire ui lakomaꞌinie oto peꞌie a Kraes i lengine poꞌu-poꞌu, uri hunie a God ke taꞌaasie oto nanamanga aana oorahaꞌaa nge e oꞌoꞌo haahie maurihaꞌaka. Urine nge oorahaꞌaa e saꞌa paine ike loꞌu haahie sapeka, 
ROM.6.7	aena aana maholo iinoni ko mae oto, e iiꞌo luhetaꞌi oto mwaanie nanamanga aana oorahaꞌaa.
ROM.6.8	Na i sulie kie mae oto peꞌie a Kraes, kie hiiwalaimoli uri kie kei meuri oto noꞌone peꞌie. 
ROM.6.9	Kie saie oto uri a Kraes e taꞌelaꞌi oto mwaanie maenga na e saꞌa heꞌi mae loꞌu. Maenga e saꞌa sakaahie loꞌu. 
ROM.6.10	A Kraes e mae hautaꞌai mola huni haꞌamangoa oorahaꞌaa, na e mauri oto loꞌu huni haꞌapainaꞌaa a God. 
ROM.6.11	Oto iꞌomu loꞌu, omu ke loꞌo-loꞌongaꞌiniꞌomu maraamiu noꞌone urine, aena omu lado mone oto peꞌie a Jisas Kraes, oto oorahaꞌaa e saꞌa sakaahiꞌomu ike loꞌu, na omu ko meuri oto huni haꞌapainaꞌaa a God.
ROM.6.12	Mwaanie omu toitoliꞌaasie oorahaꞌaa e aalaha loꞌu haahiꞌomu, uri hunie omu ke lae loꞌu mola i sulie mo loꞌongaꞌinge aaela ni sape, aana sape mei ola nge e sai mae mola. 
ROM.6.13	Na mwaanie omu toitoliꞌaasie nga leu aana sapemiu e asuie loꞌu nga mei ola aaela wa ke neꞌie loꞌu mei sape huni euꞌesuie oorahaꞌaa. Taꞌe omu ke toliꞌaasiꞌomu oto taꞌingelu mola hunie a God mala mwala e mae kaꞌu mwaanie tolahai ola aaela na kire heꞌi meuri loꞌu huni esu nana. Oto omu ke niie ahutana mo aapa aana sapemiu hunie a God ke asuie walu ola diana aani. 
ROM.6.14	Maholo omu iiꞌo i mamalutana mo Haꞌatolanga i naꞌo, e aasa hunie omu kei mamalo mwaanie oorahaꞌaa, aana omu kaꞌa sai tola i sulie ahutana mo Haꞌatolanga ngeena. Taꞌe siꞌiri hahuꞌana manata-diananga a God e luhesiꞌomu oto mwaanie oorahaꞌaa e aalaha loꞌu haahiꞌomu.
ROM.6.15	?﻿Oto kie kei ue eena, aana hahuꞌana manata-diananga a God e luhesikie oto mwaanie kie iiꞌo loꞌu i mamalutana mo Haꞌatolanga? ?﻿Oto uri e diana mola hunie kie ke dau loꞌu mola mala saeka? !﻿Haꞌike! !﻿E kaꞌa urine ike! 
ROM.6.16	Omu saie kaꞌu oto uri maholo omu ko toliꞌaasiꞌomu maraamiu huni iiꞌo i mamalutana nga iini na huni lulu i sulie, iinoni ngeena oto kei aalaha haahiꞌomu na omu saꞌa dau ike loꞌu mala saemiu. Oto, iꞌomu mola maraamiu eena. Omu sai iiꞌo mola i memelutana oorahaꞌaa hunie ke horo maesiꞌomu, wa omu sai iiꞌo i memelutana a God hunie ke haꞌa-oodohiꞌomu peꞌie maraana. 
ROM.6.17	Holaꞌinaꞌo, iꞌomu mo koni-konihe a oorahaꞌaa ni ngeena. Taꞌe ienini omu ko tohungei lulu i suli diana aana oto walaimolinge nge haꞌa-uusulilemiu e lae aana, na aena leune kie ko tohungei paalahea God. 
ROM.6.18	A God e haꞌa-uuriꞌomu oto mwaanie nanamanga aana oorahaꞌaa, na e da oto omu ke neꞌi iinoni euꞌesu ingeie huni esuie nga taa e oodotaꞌi.
ROM.6.19	No ko unu haꞌamalaa aana mo koni-konihe na mo poro paine urine, aena aana omu meni saie oto tolahada na e mwadaꞌu mola hunie omu kei rongo saie neꞌisaenga nge no ko haꞌa-uusuliꞌomu aana. Holaꞌinaꞌo, omu toliꞌaasie mola mo aapa aana sapemiu huni deu esunge mala koni-konihe nana oorahaꞌaa na tataꞌalanga, hunie aaelanga ke paine loꞌu liutaa. Taꞌe maholo ienini ke suꞌuri urine loꞌu. Omu ke toliꞌaasie oto mo aapa aana sapemiu mola huni deu esunge mala koni-konihe nana God huni esuie mo ola e oodo, hunie omu ke iiꞌo maaꞌi.
ROM.6.20	Holaꞌinaꞌo, maholo omu neꞌi iinoni euꞌesu ue nana oorahaꞌaa, omu kaꞌa sare aapwasu ike aana oodotaꞌinge a God. 
ROM.6.21	?﻿Taꞌe nga mei diananga uri taa omu hele aana i tehulaꞌana mo oorahaꞌaa nge omu deu-deuꞌi ngeena? !﻿Nga mei ola haꞌike! Na hule aana siꞌiri omu ko si masa mola haahiꞌi. Tolahai ola urine, tolahai ola mola hunie maenga ni ngeena. 
ROM.6.22	Taꞌe ienini, a God e haꞌa-uuriꞌomu oto mwaanie nanamanga aana oorahaꞌaa, na e da oto omu ke neꞌi iinoni euꞌesu nana. Na hue-huana leune oto maurihaꞌamiu ko neꞌi ola maaꞌi oto, na omu ko helesie oto maurihe huu. 
ROM.6.23	Aana maholo iinoni e iiꞌo ue peꞌie oorahaꞌaa, waaitana oto maenga. Taꞌe a God e sai nii mwaakule mola aana maurihe huu hunie ahutaka mo iini kie lado oto peꞌie a Jisas Kraes, Aalaha ikie.
ROM.7.1	Maeni eesiku maaꞌi, saꞌa mola omu meni saie mola nga taa no ko sare ere i sulie ie, sulie omu saie oto uri maholo iinoni ko meu-meuri ue ni mola haꞌatolanga e toꞌo aana nanamanga haahie. 
ROM.7.2	Haꞌamalalana aana keni e toꞌo poro, e haataꞌinie uri hoꞌosilana e lae peꞌie poro ingeie maholo kirerue ko meni meu-meuri ue. Taꞌe mala uri poro ingeie e mae oto, a huꞌe ngeena e iiꞌo luhetaꞌi oto loꞌu mwaanie haꞌatolanga aana haꞌarurunge eena. 
ROM.7.3	Taꞌe mala uri a huꞌe ngeena kei lai iiꞌo peꞌie nga mwane aaopa maholo poro ingeie e mauri ue, a huꞌe ngeena ko deu huꞌisie oto haꞌatolanga aana haꞌarurunge eena, na haꞌatolanga e unue oto uri a keni ngeena ko mesi. Taꞌe mala uri poro ingeie e mae oto, haꞌalaa a huꞌe ngeena e iiꞌo luhetaꞌi oto mwaanie haꞌatolanga aana haꞌarurunge, na e sai toꞌo aana loꞌu nga poro aaopa.
ROM.7.4	Oto maeni eesiku maaꞌi, iꞌomu na e urine noꞌone. Aana mauringe lalahuꞌe iꞌomu e mae tararuru oto noꞌone peꞌie a Kraes, nge omu iiꞌo luhetaꞌi oto mwaanie mo Haꞌatolanga a Mosis eena, na kire kaꞌa toꞌo aana loꞌu nanamanga haahiꞌomu. Oto a Kraes nge e taꞌelaꞌi loꞌu mwaanie maenga, ingeie ni e toꞌo aamiu ienini uri hunie omu ke aahu aana mo hue-huei ola diana a God. 
ROM.7.5	Maholo kie oꞌoꞌo ue i sulie tolahaka maraaka, oorahaꞌaa e paine mola haahie sapeka hunie kie ke saetoꞌo aana walu ola e aapu nge mo Haꞌatolanga e uure honosiꞌi. Oto kie lae peꞌi esuie mola mo ola aaela nge hule aana kire ko horo maesikie mola. 
ROM.7.6	Taꞌe aana kie mae mone oto peꞌie a Kraes, kie iiꞌo luhetaꞌi oto mwaanie mo Haꞌatolanga nge kire hele roroꞌikie i naꞌo. Oto ienini kie sai esu oto aana tolaha haalu aani lulu i sulilana mola Liꞌoa Maaꞌi, na e kaꞌa ike loꞌu aani lulu i sulilana mo ola lalahuꞌe kire uusuꞌi i laona mo Haꞌatolanga.
ROM.7.7	?﻿Oto nga taa nge kolu kei unue? ?﻿Uri mo Haꞌatolanga kire aaela? !﻿Haꞌike oto ooꞌoo! Mo Haꞌatolanga mone ko si da kie ko saie uri kie oorahaꞌaala. Mala uri mo Haꞌatolanga ke suꞌuri unue uuri, 
ROM.7.8	Taꞌe oorahaꞌaa e toolea mo wala aana Haꞌatolanga ngeena, na e da mola uri ne ke saehanalie walu ola e aapu ngeena, na uri ne ke sare liu holosie loꞌu ahutana mo Haꞌatolanga. Taꞌe mala uri nga mo Haꞌatolanga ke suꞌuri iiꞌo loꞌu, haꞌalaa oorahaꞌaa e neꞌie mola mei ola mwaakule. 
ROM.7.9	Oto wau i naꞌo maholo nou kaꞌa saie ike ue mo Haꞌatolanga, nou hii mala nou iiꞌo diana mola. Taꞌe maholo no ko aehota saie oto mo Haꞌatolanga a God, nge nou si lio saie loꞌu uri nou oorahaꞌaala ni ngeena, na ne kei mae oto haahie. 
ROM.7.10	Oto mo Haꞌatolanga diana nge a God e niiꞌi mei uri hunie kire ke haꞌa-uurieu, nge kire ko si horoꞌieu mola aana kire haataꞌinie uri leileku kei lae. 
ROM.7.11	Iau, oorahaꞌaa e toolea mo wala aana mo Haꞌatolanga na e eeroau huni deu huꞌisiꞌi, hunie ne ke roroꞌa aani, na ne ke mae haahiꞌi. 
ROM.7.12	Taꞌe maꞌalana e urine, ahutana mo Haꞌatolanga aana walana a God kire mani maaꞌi, na kire oodo, na kire diana.
ROM.7.13	?﻿Oto e ue? ?﻿Uri mo Haꞌatolanga diana ngeena ni kire ko horo maesieu? !﻿Haꞌike! Taꞌe oorahaꞌaa ni ko horo maesieu, maꞌalana e asuie leune aana mo ola diana. Oto urine kie sai lio saie oto uri oorahaꞌaa mei ola uri taa, aana mo Haꞌatolanga ko haataꞌinie uri oorahaꞌaa mei ola e tohungei aaela ni ngeena.
ROM.7.14	Kie saie taane uri mo Haꞌatolanga mo ola diana a God ni ngeena, taꞌe ineu, iinoni ni welumalau mola na nou iiꞌo oto mola mala koni-konihe nana oorahaꞌaa. 
ROM.7.15	Oto no ko teipuꞌo-puꞌo mola i sulie nga taa ko reu i lalo aana mauringe ineu ngeena. Aana nou kaꞌa sai esuie ike nga taa no ko sare asuie, taꞌe oto tarau no ko esuie mola nga taa nou kaꞌa sare asuie. 
ROM.7.16	Maholo no ko sereꞌinie mo ola aaela taꞌe no ko esuiꞌi mola, nge no ko haataꞌinie uri nou hiiwalaimoli uri mo Haꞌatolanga e oodo taane. 
ROM.7.17	Oto ineu maraaku haꞌike ni no ko esuie mei olana, taꞌe tolaha ni oorahaꞌaanga e iiꞌo i lalo aaku ni ko deu urine. 
ROM.7.18	Nou saie taane uri aana aapa ineu mala iinoni ni welumalau mola, nga mei ola diana haꞌike i lalo aaku. Aena aana maꞌalana nou toꞌo aana taane nga mo loꞌongaꞌinge huni esuie nga mo ola diana, taꞌe nou kaꞌa sai esuiꞌi ike tohuku. 
ROM.7.19	Mo ola diana nge no ko loꞌongaꞌi ni esuiꞌi, nou kaꞌa sai esuiꞌi ike. Na mo ola aaela nou lelediꞌi, nge mo ola no ko esuiꞌi tarau eena. 
ROM.7.20	Na aena aana no ko esuie mola mei ola aaela nge nou kaꞌa sare asuie, e lio mala uri ineu haꞌike ni no ko esuiena, taꞌe tolaha ni oorahaꞌaa nge i lalo aaku ni ko esuie.
ROM.7.21	No ko si lio saie uri tolahai ola aaela ni oto ko peine haahieu. Kaꞌu, maꞌalana nga mo maholo no ko sare asuie nga mei ola diana, taꞌe mo ola aaela mola no ko esuiꞌi. 
ROM.7.22	I laona tohungana neꞌisaenga ineu, nou ilenimwaꞌe mola haahie mo Haꞌatolanga a God. 
ROM.7.23+ROM.7.24+ROM.7.25	Na aana ineu maraaku, loꞌongaꞌinge ineu uri ineu koni-konihe oto aana mo Haꞌatolanga a God ni ie. Taꞌe aapa aana uri ineu iinoni ni welumalau mola, nou neꞌi koni-konihe taane oto nana oorahaꞌaa. Aana nou lio saie uri tolahai ola aaela ngeena ni ko lae peꞌi esu i laona ahutana mo aapa aana sapeku, na tolahai ola aaela ngeena ko heiseuni peꞌie neꞌisaenga diana ineu, hule aana no ko hii mala nou iiꞌo ni hoꞌo mala koni-konihe nana oorahaꞌaa. !﻿Aama-aamasileku, aana no ko siꞌohaꞌa oto toꞌohuu! ?﻿A tei kei da kaꞌu hunie ne ke iiꞌo luhetaꞌi mwaanie nanamanga aana oorahaꞌaa nge ko hane haahieu ienini na ko tooleau hunie maenga huu? !﻿Taꞌe paalahea God! Kie ke paalahea God aana ingeie oto kei esuie leune aana asunge a Jisas Kraes Aalaha ikie.
ROM.8.1	Oto ie a God e saꞌa lei mae aaka ike, aena aana kie lado oto peꞌie a Jisas Kraes. 
ROM.8.2	Na aena aana kie lado mone oto peꞌie a Kraes, nge nanamanga aana Liꞌoa Maaꞌi e niie mauringe oto hunikie, na e da kie iiꞌo luhetaꞌi oto mwaanie nanamanga aana oorahaꞌaa nge e sai horoꞌikie. 
ROM.8.3	Mo Haꞌatolanga a Mosis e kaꞌa toꞌo aana ike nga nanamanga huni taꞌaasie mo oorahaꞌaanga ikie urine, aena aana ikie mo iinoni kie kaꞌa sai tola i sulie ike mo Haꞌatolanga ngeena. Taꞌe a God e asuie leune hunikie maholo e uusungeꞌinie mai a Kalena hunie ke neꞌi iinoni oto mala ikie mo iinoni oorahaꞌaala, taꞌe mola aana ingeie e kaꞌa oorahaꞌaa ike. Oto aana a Kraes mone e kaꞌa oorahaꞌaa ike, nge leune e haataꞌinie uri e tohungei melisine oto a God ke lei maesikie mo iinoni oorahaꞌaala. Oto maꞌalana e urine, a God e kaꞌa lei maesikie ike, taꞌe e toliꞌaasie mola a Kraes hunie ke mae mala nga uunu-olanga huni taꞌaasie mo oorahaꞌaanga ikie. 
ROM.8.4	Urine a God e da uri mo Haꞌatolanga ingeie e oa oto hunikie, aana Haꞌatolanga ingeie e unue uri ahutana mo iini kire oorahaꞌaa ke mae. Oto aana a Kraes e mae oto mala nga uunu-olanga honosikie urine, nge kie kaꞌa iiꞌo ike loꞌu i sulie tolahai iinoni aaela ni welumalau, taꞌe kie toꞌo aana oto oodotaꞌinge a Kraes, na kie ko lulu i sulie oto tala aana Liꞌoa Maaꞌi.
ROM.8.5	Mwala nge kire iiꞌo i sulie tolahai ola aaela aana walumalau, kire neꞌisae paine haahie walu ola aaela aana walumalau. Taꞌe mwala nge kire iiꞌo i sulie tolahana Liꞌoa Maaꞌi, neꞌisaenga ikire e iiꞌo susu mola aana nga taa Liꞌoa Maaꞌi e saetoꞌo aana. 
ROM.8.6	Mala nga iini ko neꞌisae paine mola haahie tolahai iinoni aaela, nge kei maesie. Taꞌe mala uri neꞌisaenga iinoni ko iiꞌo susu mola aana Liꞌoa Maaꞌi, nge kei helesie maurihe na hanuelamanga i tehulaꞌana. 
ROM.8.7	Mo iini kire ko neꞌisae paine haahie tolahai iinoni aaela, nge kire neꞌi maelonga oto hunie a God eena. Kire kaꞌa sai lulu i sulie oto mo Haꞌatolanga a God aana e tohungei aasa hunie kire kei lulu i suliꞌi. 
ROM.8.8	Mwala nge kire iiꞌo ue aana mo tolahai iinoni aaela urine, e tohungei aasa hunie kire ke asuie nga mei ola ke toꞌohie saena God.
ROM.8.9	Taꞌe iꞌomu, omu kaꞌa iiꞌo ike loꞌu aana mo tolahai iinoni aaela urine. !﻿Haꞌike oto! Omu iiꞌo oto i sulie tolahana a Liꞌoa Maaꞌi, aana Liꞌoa Maaꞌi a God e iiꞌo oto i lalo aamiu. Na mala uri nga iinoni e kaꞌa toꞌo aana ike Liꞌoa a Kraes i lalo aana, ingeie nga iinoni a Kraes haꞌike oto eena. 
ROM.8.10	Oto aena aana a Kraes oto i lalo aamiu, maꞌalana sapemiu kei mae aena aana mo oorahaꞌaanga iꞌomu, taꞌe omu toꞌo aana maurihe oto aana omu iiꞌo oodotaꞌi oto i maana God. 
ROM.8.11	Liꞌoa Maaꞌi a God nge e taꞌe aalihoꞌi aana Jisas Kraes loꞌu mwaanie maenga, na ingeie oto e iiꞌo i lalo aamiu. Na mala a God e taꞌelaꞌinie sapena Kraes, nge kei taꞌelaꞌinie loꞌu sapemiu nge e mamaelaꞌa, aana Liꞌoa Maaꞌi nge e iiꞌo i lalo aamiu.
ROM.8.12	Oto maeni eesiku maaꞌi, kie toꞌo aana oto mei esunge huni esuie nana God ni ngeena. Oto e kaꞌa malisine ike lulu i sulilana loꞌu mo tolahai iinoni ni welumalau. !﻿Haꞌike loꞌu! 
ROM.8.13	Mala uri omu kei iiꞌo oto i sulie mo tolahai ola aaela urine, nge omu kei mae mola. Taꞌe mala uri omu kei iiꞌo oto i sulie tolahana Liꞌoa Maaꞌi na uri omu kei toliꞌaasie oto toꞌohuu mo tolahai ola aaela iꞌomu, nge omu ke si helesie maurihe huu. 
ROM.8.14	Mwala nge Liꞌoa Maaꞌi a God ko naꞌoda, ikire oto mo kalena God. 
ROM.8.15	Aana Liꞌoa Maaꞌi nge a God e niie oto huniꞌomu ngeena, e kaꞌa asuie ike hunie omu ke maꞌu-meꞌu oto tarau mala koni-konihe nge e dau aaela. !﻿Haꞌike! Taꞌe a Liꞌoa Maaꞌi ko si da mola omu ke neꞌi kalena God, na aana omu saie uri a God ko manata diana huniꞌomu urine, nge omu sai soie aana, “!﻿Mamaꞌa! !﻿Mamaꞌa!” 
ROM.8.16	Liꞌoa Maaꞌi ko unu haꞌa-oaie tararuru peꞌie neꞌisaenga ikie uri ikie oto mo kalena God. 
ROM.8.17	Na aena aana ikie oto maeni kalena, kie kei helesie oto ahutana toꞌo-toꞌolana a God nge e loohaꞌiniꞌi nana a Kalena, a Kraes, na e loohaꞌiniꞌi noꞌone naka mo eesine a Kraes, aana ikie noꞌone mo kalena God. Kie kei helesie oto noꞌone manikuluꞌanga taꞌau i Lengi nge a Kraes e hele aana oto, aena aana ikie, kie ko sapesalu noꞌone mala a Kraes e sapesalu keꞌu.
ROM.8.18	Nou sai diana aana uri walu ola nge kie ko sapesalu eeni aana maholo ienini, walu ola mwaakule mola ni ngeena, aana kie ko loꞌongaꞌinie tohungei mei menikuluꞌanga nge a God e loohaꞌinie naka. 
ROM.8.19	Taꞌe-taꞌena nga ola a God e haꞌaholaa ko maa-maaꞌoohi peꞌi toꞌue luada huni leesie haataꞌinilana manikuluhaꞌana mo tohungei kalena God. 
ROM.8.20	Aana maꞌalana walu ola aana haꞌaholanga e sereꞌinie ke aaela mala siꞌiri, taꞌe kire mani lae aaela oto wau i naꞌo, aana ikire noꞌone kire iiꞌo i hahana haꞌaloinge a God e asuie aana Adam na Iv. Taꞌe maholo a God e asuie leune, e niie noꞌone mei neꞌisaenga diana uri aana nga maholo kei lae mai, 
ROM.8.21	walu ola e haꞌaholaꞌi kei diana aalihoꞌi loꞌu na kei iiꞌo luhetaꞌi taane mwaanie aaelanga na mwaanie maenga nge ko da kire ko iiꞌo ni hoꞌo hule mai siꞌiri. Na leune kei oa hunie walu olana maholo ikie mo kalena God kie kei holaꞌi iiꞌo luhetaꞌi oto taꞌingelu mwaanie aaelanga, na kie kei iiꞌo oto aana manikuluhaꞌana a God.
ROM.8.22	Aana kie saie uri hule mai siꞌiri, ahutana walu ola aana haꞌaholanga ko ngara-ngara ue peꞌi sapesalunge, mala huꞌe ko sapesalu hunie toꞌo-mwelanga. 
ROM.8.23	Na taꞌe mo olana haꞌike ni ko ngara-ngara urine, taꞌe ikie noꞌone kie ko ngara-ngara mola i manataka. Aana a God e niie Liꞌoa Maaꞌi hunikie mala nga naꞌohai niinge ingeie, na kie ko maaꞌoohi susutoꞌo hunie a God ke haꞌa-ahue konilaka hunie kie ke neꞌie mo tohungei kalena. Na leune kei reu aana maholo a God kei oolisie sapeka peꞌie mei sapei ola haalu. 
ROM.8.24	A God e haꞌa-uurikie oto, na aani hiiwalaimolinge aana walana, kie ko si maa-maaꞌoohie mola mo ola e unue kei niiꞌi naka. Nga iini saꞌa talei maa-maaꞌoohie ike mei ola e rau mango oto, taꞌe kei maaꞌoohie mola mei ola e kaꞌa rau ue. Na ikie, kie kaꞌa leesie ue nga taa kie ko maa-maaꞌoohie ngeena, taꞌe kie ko maa-maaꞌoohi susutoꞌo mola. 
ROM.8.25	Taꞌe aena aana kie hiiwalaimoli uri kie kei haro toꞌo aana taane mo ola nge kie kaꞌa leesiꞌi ue, nge mone kie ko haro maa-maaꞌoohi susutoꞌo mola ue.
ROM.8.26	Na mala a Liꞌoa Maaꞌi ko peꞌikie huni maaꞌoohi susutoꞌo urine, nge ko peꞌikie noꞌone aana taꞌena nga ola loꞌu kie ko mamaelaꞌa oto aani. Kie kaꞌa saie ike nga taa kie ke aarengaꞌi hunie, wa uri kie kei aarengaꞌi uri taa. Oto Liꞌoa Maaꞌi maraana e lae peꞌi aarengaꞌi talaka aana mo wala hule aana ikie na kie kaꞌa saiꞌi. 
ROM.8.27	Taꞌe a God e saie mola neꞌisaenga ikie mo iinoni, na e saie taane loꞌongaꞌinge Liꞌoa Maaꞌi maholo ko aarengaꞌi talaka mo iinoni a God, aana Liꞌoa Maaꞌi ko aarengaꞌi talaka aana tohungana tala nge a God e saetoꞌo aana.
ROM.8.28	Na kie saie loꞌu uri a God ko esu i lalo aana ahutana walu ola ko reu-reu hunie ke haꞌadianaꞌakie, mo iini e soikie oto i sulie oalaꞌinge ingeie na kie ko manata diana hunie. 
ROM.8.29	Aana uure mai naꞌo, a God e manataꞌinie oto mwala ingeie, na e oalaꞌinie hunie kire ke mani urihana a Kalena, hunie a Kalena kei neꞌie naꞌohai mwane aana mo eesine oto hunge. 
ROM.8.30	Na mwala nge a God e oalaꞌi urine hunire oto uure mai naꞌo, e mani soire oto loꞌu mai i saana. Na e da oto hunie kire ke mani neꞌi iinoni oodotaꞌi i maana, na e niie oto manikuluꞌanga ingeie hunie ahutada mango.
ROM.8.31	?﻿Oto nga taa nge kie kei unue aana mo olana? ?﻿Mala uri a God ke iiꞌo peꞌikie, a tei nge kei roroꞌa uure honosikie? 
ROM.8.32	A God e kaꞌa saenie ike nga mei ola mwaanikie, kaꞌu hule aana e toliꞌaasie a Kalena hunie ke mae huni haꞌa-uurikie. Oto leune ko haataꞌinie uri a God kei tohungei nii mwaakule mola aana ahutana mo ola diana ingeie hunikie. 
ROM.8.33	?﻿A tei ni kei roroꞌa uusuikie haahie mei oorahaꞌaa? ?﻿Uri a God? !﻿Haꞌike oto ooꞌoo! Ikie mo iini nge a God e lio hilisikie oto, na a God maraana oto e unue uri kie oodotaꞌi mola. 
ROM.8.34	?﻿Oto a tei loꞌu e toꞌo aana nanamanga hunie ke unue uri kie takalo na kei lei mae aaka? ?﻿Uri a Kraes? !﻿Haꞌike loꞌu! A Kraes haꞌalaa e nanama urine. Taꞌe a Kraes e mae kaꞌu honotaka, na e heꞌi meuri loꞌu hunikie, na ko iiꞌo aana iiꞌo-iiꞌoha paine i pwalo-pwalona God, na hule aana a Kraes ko eiꞌeitanai talaka. 
ROM.8.35	?﻿Na nga mei taa ni e sai oopakie mwaanie manata-diananga a Kraes? ?﻿Uri a Kraes kei sereꞌinikie maholo kie ko siꞌohaꞌa, wa kie ko lae oodoie aasanga, wa aana mwala ko teungeꞌinikie, wa aana kie ko maesie hiolo, wa kie kaꞌa toꞌo aana ike nga mo sala, wa mwala ko horo maesikie? ?﻿Uri walu ola urine ni kire sai oopakie mwaanie manata-diananga a Kraes? !﻿Haꞌike oto ooꞌoo! 
ROM.8.36	Mwala kei waelikie taane urine, aana nga iini e ere takoie a God i laona mo Uusu-uusu Maaꞌi uuri, 
ROM.8.37	Taꞌe maꞌalana walu ola urine ke hite-hite aaka loꞌu, kie ke aꞌailaꞌasie mola taꞌingelu walu olana aena aana a Kraes e manata diana hunikie. 
ROM.8.38	Iau, nou tohungei hiiwalaimoli aana uri nga taꞌa-taꞌa mei ola e saꞌa oopakie ike mwaanie manata-diananga a God. Manata-diananga a God kei iiꞌo oto huu aaka, maꞌalana uri kie ke mauri wa kie ke mae loꞌu. Na maꞌalana mo ensel wa mo liꞌoa aaela wa mo aakalo wa mo wesi wa mo hiꞌona wa mo ola nanama loꞌu urine, taꞌe e aasa oto hunie kire ke oopakie mwaanie manata-diananga a God hunikie. Maꞌalana nga mei ola ke iiꞌo oto molana wa ke si haro lae mai, 
ROM.8.39	na maꞌalana nga nanamanga loꞌu uri taa taꞌau i Lengi wa loꞌu mei aano, taꞌe e aasa oto hunie ke oopakie mwaanie manata-diananga a God. Iau, maꞌalana nga mei taa loꞌu aana mo ola a God e haꞌaholaꞌi, na e kaꞌa sai oopakie oto mwaanie manata-diananga a God nge a Jisas Kraes, Aalaha ikie, e haataꞌinie oto hunikie.
ROM.9.1+ROM.9.2+ROM.9.3	Taꞌe ngaeta mei ola ko da uri no ko tohungei saehuu loꞌu liutaa, aana mwala ineu mo Jiu kire iiꞌo oto loosie maenga huu. Ineu iinoni a Kraes na a Liꞌoa Maaꞌi ko ere haꞌa-oaie uri manataku e taha mola. Oto no ko ere toꞌohuu ni ie, na nou kaꞌa eero ike aana no ko unue uri salunge ineu ngeena kaꞌa mou-mou ike mwaanieu. Na hule aana saeku uri haꞌaloileku ke lae oolisire hunie kire ke lae mai meuri huu oolisieu, haꞌalaa ke diana. Maꞌalana ne ke oopa mwaanie a Kraes oolisire, nge e diana mola aaku aana no ko tohungei aamasire, aana ikire oto mo tohungei iinoni ineu, na mwala oto aana uluhe ineu. 
ROM.9.4	Ikire oto mwala a God e lio hilisire kaꞌu, na e toolera oto mala mo kalena, na ikire noꞌone kire leesie oto manikuluhaꞌana. A God e neꞌisae mouteꞌi oto peꞌire aana mo heiholotaꞌinge, na e niie mo Haꞌatolanga a Mosis oto hunire, na e haiholotaꞌinie mo niinge diana hunire, na e haꞌa-uusulire aana tolaha ni palonga. 
ROM.9.5	Mo weuwada oto i naꞌo mala a Ebraham na a Aesak na a Jekob, ikire mo naꞌohai mwane nge a God e lio hilisire, na a Kraes e hute oto noꞌone mai mala iinoni aana komu ikire ngeena. Na ingeie oto a God, na ko aalaha haahie taꞌena nga ola, na e diana hunie kie ke paalahea taraureꞌi oto di. !﻿Iau! !﻿Ke urine oto!
ROM.9.6	?﻿Oto e ue? ?﻿Uri a God e pulongosie oto mo heiholotaꞌinge ingeie huni haꞌadianaꞌaa mo Jiu? Haꞌike oto ooꞌoo, aena aana e kaꞌa ike ahutana mwala ni Jiu oto uri ikire mo iinoni a God. 
ROM.9.7	Na e kaꞌa ike uri ahutana mwala nge kire hute mai aana komu a Ebraham ni oto uri ikire mo tohungei kalena. Aana maꞌalana ngaeta mo mwela loꞌu kire hute aana a Ebraham, taꞌe a God e haiholotaꞌi hunie a Ebraham uuri, 
ROM.9.8	Oto e kaꞌa ike ahutana mo iini e hute aana komu e uure aana mei epu a Ebraham ni uri ikire mo kalena God. Taꞌe mo tohungei kalena God, ikire oto mo iini kire hute aana komu aana hiiwalaimolinge a Ebraham. Aana ikire oto kire hiiwalaimoli aana haiholotaꞌinge a God mala a Ebraham noꞌone e hiiwalaimoli aana haiholotaꞌinge a God 
ROM.9.9	maholo e unue hunie a Ebraham uuri, 
ROM.9.10	Na e urine noꞌone aana e ro iu nge kire hute aana a Ribeka na poro ingeie a Aesak, weuwemami mo Jiu. 
ROM.9.11	Maholo na kirerue kaꞌa hute ue, taꞌe a God e lae oto mola i sulie oalaꞌinge ingeie, na e lio hilisie taꞌa-taꞌa iini aana ro mwelana. Aana maholona, na nga iini aadarue e kaꞌa da ue nga mei ola diana, wa ke dau huꞌisie nga mei ola. 
ROM.9.12	Taꞌe maꞌalana e urine, a God e teꞌuri hunie a Ribeka, 
ROM.9.13	Na i laona mo Uusu-uusu Maaꞌi, a God e ere loꞌu i sulie lio-hilisinge ngeena uuri, 
ROM.9.14	?﻿Oto nga taa nge kie kei unue? ?﻿Uri a God e lae takalo mwaanie oodo-oodonga aana leune? !﻿Haꞌike oto ooꞌoo! 
ROM.9.15	Aana a God e ere luhesie tolahana hunie a Mosis uuri, 
ROM.9.16	Oto maholo a God ko lio hilisie nga iini mala iinoni ingeie, nge lio-hilisinge ngeena e saꞌa lae ike i sulie nga taa iinoni ngeena e saetoꞌo aana wa mei esunge uri taa e asuie, taꞌe a God ko lae mola i sulie aamasinge ingeie maraana. 
ROM.9.17	Na urine loꞌu, mala uusulana e lae i laona mo Uusu-uusu Maaꞌi, a God e unue hunie inemauri wau i Ijip uuri, 
ROM.9.18	Oto kolu leesie uri maholo a God ko sare aamasie nga iini, e sai aamasie mola, na mala uri ko sare da saena nga iini ke hau mwaanie e rongo hunie, nge e sai esuie noꞌone urine.
ROM.9.19	Oto nou saie mola uri nga iini hikemiu kei dolosi eeku uuri, “?﻿Mala ko urine oto, e ue kaꞌu a God ko haro unu-unue mola uri kie takalo? ?﻿A tei e sai heitelili honosie nga taa a God e saetoꞌo aana?” 
ROM.9.20	!﻿Haꞌike eena mwae! ?﻿Uri o loꞌongaꞌinie uri iꞌoe, o sai ere oolisie a God? !﻿E aasa oto ooꞌoo! Mei ola kire aadumie mola e saꞌa unue ike hunie iinoni nge e aadumie uuri, “?﻿E ue o eedu uurini eeku?” 
ROM.9.21	Iinoni nge ko eedu-eedu e sai esuie mola taꞌena nga mei ola i sulie saena, hule aana e sai eedumie mola e ro nime hai aaopaꞌi aana taꞌa-taꞌa rotoi ei. E sai esuie mola ngaeta nime hunie ke lio kohi malisine mo ngeuhe paine, na ngaeta iini loꞌu hunie ngaunge mola i suli dinge.
ROM.9.22	Oto e sada noꞌone mola mala nga taa a God e asuie, aana ikie mo iinoni kie urihana mola mo nime a God e aadumiꞌi. Mala uri a God ko sare haataꞌinie saewasunge ingeie na uri hunie mwala ke leesie sakanga aana haꞌaloinge e asuie, nge leu i sapena a God ni ngeena. Taꞌe mala uri a God ko haro lae rako mola peꞌie saewasunge ingeie, maꞌalana uri e malisine oto ke saewasulie mwala ngeena na ke horo suuheꞌinire, nge leu i sapena loꞌu ni ngeena. 
ROM.9.23	Na leu i sapena loꞌu, mala uri ko sare haataꞌinie oto manikuluhaꞌana aana mwala nge e aamasire. Mwala nge e aamasire ngeena, ikire oto e lio hilisire hunie kire ke iiꞌo peꞌie aana leu e manikuluꞌe taꞌau i Lengi. 
ROM.9.24	!﻿Na ikie oto mwalana! A God e soikie mai i saana uure mwaanie taꞌena nga komu ni welumalau, na e kaꞌa ike mola mwaanie mo Jiu, taꞌe mwaanie noꞌone mwala nge ikire nga mo Jiu haꞌike. 
ROM.9.25	Aana a God e ere i sulie mo Aapoloa Aaopa i laona Uusu-uusu Maaꞌi a Propet Hosea aana e teꞌuri, 
ROM.9.26	Na e unue loꞌu uuri, 
ROM.9.27	Na a Propet Aesaea e ere i sulie mwala ni Israel aana e tola tahangaꞌinie mei wala uuri, 
ROM.9.29	Oto mala a Propet Aesaea e unue kaꞌu loꞌu i sulie mo Jiu uuri, 
ROM.9.30	Oto nga taa nge melu ko unu-unue e uuri mola. Mwala nge ikire nga mo Jiu haꞌike na kire kaꞌa ariꞌapasie ike uri kire ke oodotaꞌi i maana God, kire neꞌi iinoni oodotaꞌi oto i maana God mola aana kire hiiwalaimoli aana Kraes. 
ROM.9.31	Taꞌe mwala ni Israel nge kire ariꞌapasie uri kire ke lulu i sulie mo Haꞌatolanga uri hunie kire ke oodotaꞌi i maana God, kire kaꞌa dau oodoie ike. 
ROM.9.32	?﻿Aana e ue nge kire kaꞌa dau oodoie? Kire kaꞌa dau oodoie ike aena aana kire ko eriꞌapasie mola uri kire ke asuie mo esunge oodo na kire kaꞌa lulu i sulie ike tala ni hiiwalaimolinge aana God. Oto aana kire kaꞌa loꞌongaꞌinie uri oodo-oodonga e neꞌie mola mei ola aana hiiwalaimolinge, nge kire domu mala iinoni e tataro aana hau. 
ROM.9.33	A God e ere i sulie maenga a Kraes i laona mo Uusu-uusu Maaꞌi uuri, 
ROM.10.1	Maeni eesiku maaꞌi, mei neꞌisaenga e paine i laona manataku na mei ola no ko aarea a God hunie oto tarau, nge hunie a God ke haꞌa-uurie ahutana mo Jiu. 
ROM.10.2	Nou saie uri ikire mo Jiu ko eriꞌapasie toꞌohuu huni lulu i sulie a God, taꞌe kire kaꞌa hahuꞌei saie ike tohungei tala. 
ROM.10.3	Kire kaꞌa saie ike tala a God e oalaꞌinie hunie mwala ke neꞌi iinoni oodotaꞌi i maana, oto kire ko eriꞌapasie mola hunie kire ke neꞌi iinoni oodotaꞌi aana lulu i sulilana mo Haꞌatolanga. Taꞌe aana kire ko norutoꞌo mola aana Haꞌatolanga urine, nge kire kaꞌa tola i sulie ike neꞌisaenga a God wa kire ke lae i sulie tala e oalaꞌinie hunie mwala ke neꞌi iinoni oodotaꞌi i maana. 
ROM.10.4	Taꞌe a Kraes e haꞌa-oaie oto mo Haꞌatolanga taꞌingelu, na aena aana e haꞌamangoa oto tala takoie oodotaꞌinge aana mo Haꞌatolanga urine, nge ahutana mo iini kire norutoꞌo aana a Kraes, kire ko neꞌi iinoni oodotaꞌi oto i maana a God.
ROM.10.5	E toꞌohuu oto, aana a Mosis maraana e ere noꞌone i sulie aasanga aana tala takoie oodotaꞌinge aani lulu i sulilana mo Haꞌatolanga uuri, 
ROM.10.6+ROM.10.7	Taꞌe oodotaꞌinge nge ko uure mai aana hiiwalaimolinge, e aaopa. Mo Uusu-uusu Maaꞌi a Mosis ko ere i sulie oodotaꞌinge ngeena uri mei ola e mwadaꞌu hunie mwala ke toꞌo aana. E unue uri e kaꞌa neꞌie ike mei ola e tohungei aasa hunie iinoni ke asuie, mei ola e aasa mala hanetaanga taꞌau i Lengi huni toolea a Kraes mai aano, wa sihotolinge hao i laona kalinge kokoro mo iini e mae oto huni taꞌelaꞌinie poi a Kraes mwaanie maenga. !﻿Haꞌike! 
ROM.10.8	Taꞌe oodotaꞌinge nge ko uure mai aana hiiwalaimolinge aana a Kraes, e mwadaꞌu mola huni oodoie, aena aana mo Uusu-uusu Maaꞌi ko unue uuri, 
ROM.10.9	aana haꞌa-uurilemu ke lae mala uri o ko hiiwalaimoli toꞌohuu i laona manatamu uri a God e taꞌelaꞌinie a Jisas mwaanie maenga, na o ko houleꞌinie aana ngidumu uri a Jisas ingeie oto Aalaha iꞌoe. 
ROM.10.10	A God kei unue uri iꞌoe iinoni oodotaꞌi i maana na kei haꞌa-uuriꞌo mwaanie maenga huu, mala uri o ko hiiwalaimoli urine toꞌohuu na o ko houleꞌinie hunie mwala. 
ROM.10.11	E toꞌohuu oto, aana mo Uusu-uusu Maaꞌi ko ere loꞌu i sulie a Kraes uuri, 
ROM.10.12	Leune e toꞌohuu hunie taꞌena nga iinoni, maꞌalana ikire mo Jiu wa ikire nga mo Jiu haꞌike. A Kraes ingeie oto taꞌa-taꞌa Aalaha haahie ahutana mo iinoni, na ko niie mo haꞌadianaꞌanga hunge hunie ahutana mo iini kire norutoꞌo aana. 
ROM.10.13	Na mo Uusu-uusu Maaꞌi ko unue loꞌu uuri, 
ROM.10.14	?﻿Taꞌe mwala kei sukaa peꞌinge mwaanie a God uri taa, na kire kaꞌa manataꞌinie wa kire ke hiiwalaimoli aana? ?﻿Na kire kei hiiwalaimoli aana loꞌu uri taa, na kire kaꞌa rongoa nga mei ola aana? ?﻿Na kire kei rongoa uri taa, na tarohaꞌinilana mei wala ngeena e kaꞌa lae ike hunire? 
ROM.10.15	?﻿Na tarohaꞌinilana mei wala ngeena kei lae hunire uri taa, na nga iini huni lae i saada haꞌike, wa nga iini uusungeꞌinilana haꞌike? Taꞌe a God e uusungeꞌinie ngaeta mo iini taane, na mo Uusu-uusu Maaꞌi ko ere i sulire maholo ko unue uuri, 
ROM.10.16	Taꞌe maꞌalana e urine, tootaꞌi iini mola ko saetoꞌo aana Tataroha Diana, na e urihana mola nga taa a Propet Aesaea e unue aana e teꞌuri, 
ROM.10.17	Oto nga taa no ko unue e uuri. Hiiwalaimolinge e uure oto mai mwaanie rongolana mei wala aana tataroha diana, na Tataroha Diana i sulie a Kraes ni otona.
ROM.10.18	?﻿Oto e ue aana mo Jiu kire kaꞌa lulu i sulie? ?﻿Uri kire rongoa taane tataroha ngeena? !﻿Iau! Kire rongoa taane, aana tataroha ngeena e loho hailiu urihana nga taa mo Uusu-uusu Maaꞌi e unue i sulie haꞌaholanga uuri, 
ROM.10.19	?﻿Oto e ue kire kaꞌa lulu i sulie ike? ?﻿Uri kire kaꞌa rongo saie ike? !﻿Haꞌike! Kire rongo saie taane, aena aana mo Aapoloa Aaopa nge kire kaꞌa saenanau ike, taꞌe kire rongo saie mola. A God e holaꞌi ere i sulie leune aana pongine a Mosis aana e teꞌuri, 
ROM.10.20	Na a Propet Aesaea noꞌone e kaꞌa maꞌu ike huni unue walana a God uuri, 
ROM.10.21	Taꞌe a God ko ere i sulie mo Jiu uuri, 
ROM.11.1	Oto no ko heꞌi dolosi loꞌu. ?﻿Uri a God e sereꞌinie oto mwala ingeie mo Jiu? !﻿Haꞌike oto ooꞌoo! Ineu maraaku oto mwane ni Jiu aana nou hute mai aana komu a Ebraham uure aana poꞌo ni iinoni a Benjamin. 
ROM.11.2	A God e saꞌa tohungei sereꞌinie ike mwala ingeie nge e lio hilisire oto uure wau i naꞌo. Omu saie kaꞌu oto laladonga i sulie a Elaeja i laona mo Uusu-uusu Maaꞌi, aana maholo e aarea God na e tohungei ere aaelasie mwala ni Israel uuri, 
ROM.11.4	?﻿Oto a God e aalamie a Elaeja uri taa? A God e aalamie mola uuri, 
ROM.11.5	E urine noꞌone mola siꞌirini. Aena aana aamasinge ingeie mone, a God e lio hilisie tootaꞌi iini aana mo Jiu hunie kire ke hiiwalaimoli aana a Kraes. 
ROM.11.6	E kaꞌa lio hilisire ike aena aana mo esunge diana kire asuiꞌi, taꞌe i sulie niinge ni aamasinge ingeie mola maraana haliꞌite. Aana mala uri ke lio hilisire i sulie asunge ikire e diana, haꞌalaa aamasinge a God e neꞌie oto waaitana asunge na e kaꞌa neꞌi niinge loꞌu.
ROM.11.7	?﻿Oto e ue eena? E lio mala uri mwala ni Jiu kaꞌa lio oodoie ike mei oodotaꞌinge i maana God nge kire hai-heitalea aana lulu i sulilana mo Haꞌatolanga. Tootaꞌi iini mola kire lio oodoie, aana a God e lio hilisire. Taꞌe mo iini e kaꞌa lio hilisire kire hei-heitale lae-lae na saeda e hau oto. 
ROM.11.8	Oto kire iiꞌo oto mola mala mo iini mo Uusu-uusu Maaꞌi e ere i sulire uuri, 
ROM.11.9	Na kire urihana noꞌone mo maelonga a Deved Inemauri nge e ere i sulire uuri, 
ROM.11.11	Oto ne ke dolosi loꞌu uuri. ?﻿Uri maholo mo Jiu kire teke i aano urine, loꞌongaꞌinge aana uri kire aaela taraꞌasi oto ni ngeena? !﻿Haꞌike taane! Taꞌe i sulie mo Jiu kire dau aaela, oto a God ko lae peꞌi haꞌa-uurie mola mwala nge ikire nga mo Jiu haꞌike hunie mo Jiu ke saehanalie nga taa a God e asuie aada. 
ROM.11.12	A God e niie oto dianahaꞌana mo ola nana mo Aapoloa Aaopa maholo mo Jiu kire dau tekelaꞌinie oalaꞌinge a God aana kire sereꞌinie Tataroha Diana a Kraes. ?﻿Taꞌe nga taa kei reu maholo mo Jiu kire kei hiiwalaimoli aana, na kire kei haꞌa-oaie neꞌisaenga a God? !﻿Nou saie a God kei tohungei haꞌadianaꞌaa ahutana mwala aana walumalau loꞌu liutaa!
ROM.11.13	Ie no ko ere namiu mwala nge iꞌomu nga mo Jiu haꞌike. Ineu oto Hurulaꞌaa a Kraes huniꞌomu mo Aapoloa Aaopa nge iꞌomu nga mo Jiu haꞌike. No ko ere hiitoꞌo huniꞌomu i sulie mei esunge ineu ngeena, 
ROM.11.14	aena aana no ko sare asuie mola mwala ineu mo Jiu ke saehanalie haꞌa-uuringe omu toꞌo aana, hunie uri nga mo iini aada ke aaliꞌu mei takoie a God hunie haꞌa-uurilada ke lae noꞌone. 
ROM.11.15	Oto aana mo Jiu kire iiꞌo poꞌoi sinaha mala ie, nge e niie maholo oto hunie ahutana mwala loꞌu aana walumalau hunie kire ke uure ruru peꞌie a God. ?﻿Haꞌalaa nga taa nge kei reu mala uri mo Jiu kire kei lae loꞌu mei i saana a God? !﻿Ngeena kei urihana uri kire mauri eelihoꞌi loꞌu mwaanie maenga!
ROM.11.16	Loꞌongaꞌi keꞌu i sulie maholo kie ko niie nga kele makakaꞌai ngeulaa mala nga uuraaꞌinge hunie a God. Aena leune, nge ahutana oto ho ngeulaa ngeena haꞌamaaꞌilana e lae oto noꞌone. Na mala uri imi-imine nga ai e maaꞌi, nge ahutana mo sasarana na kire mani maaꞌi oto noꞌone. Oto mo Jiu kire urine noꞌone, aana a God e lio hilisie mo weuwada oto i naꞌo huni neꞌie mo iinoni ingeie, na nou saie lio-hilisinge ngeena e aaluhie oto komu nge e aehota aada.
ROM.11.17	Kira Ebraham kire urihana mo imi-imine nga tohungei ei hungu-hungu nge a God e saetoꞌo aana oto liutaa. Taꞌe maꞌalana mo Jiu kire neꞌie ai diana a God urine, a God e hali aasie oto mo sasarai ola hunge mwaanie ai ngeena, aena aana e leledie oto mo Jiu nge kire sereꞌinie a Kraes. Na iꞌomu, maꞌalana uri omu urihana mola mo sasarai ola aana ai ni meꞌesu, taꞌe a God e neꞌiꞌomu aana leu oolisie mo sasarai ola e taꞌaasiꞌi oto, na e ladoꞌomu oto aana ai diana ngeena. Oto aana maholo ienini, iꞌomu noꞌone omu sai helesie taꞌena nga ola diana ko lae-lae mai uure mwaanie mo Jiu. 
ROM.11.18	Aana urine, mwaanie omu mwa-mwaka aana mo sasarai ola a God e taꞌaasiꞌi ngeena. Mwaanie omu ere toohaꞌiniꞌomu, aena aana iꞌomu, omu saꞌa roroꞌa niie ike mauringe hunie imi-imine ai diana ngeena, taꞌe imi-imi ola ngeena nge e sai niie mauringe namiu. 
ROM.11.19	Na mwaanie omu ere toohaꞌiniꞌomu uuri, “A God e hali aasie mo sasarai ola aana tohungei ei diana ngeena hunie uri ke ladoꞌemi weu oolisie mo sasarai ola e hali aasiꞌi ngeena.” 
ROM.11.20	Leune e toꞌohuu taane, taꞌe a God e hali aasiꞌi aena aana kire kaꞌa hiiwalaimoli ike. Na iꞌomu oto, omu iiꞌo aana ai diana ngeena mola i sulie omu hiiwalaimoli. Oto mwaanie omu too-toohaꞌiniꞌomu haahie leune, taꞌe omu ke lio talamiu mola. 
ROM.11.21	Loꞌongaꞌi keꞌu i sulie mo tohungei sasarai ola aana ai diana ngeena. Maholo kire dau huꞌisie oalaꞌinge a God, nge a God e kaꞌa toliꞌaasie ike uri kire ke iiꞌo mola aana ai diana ngeena, taꞌe e hali aasiꞌi mola. ?﻿Oto mala uri omu kaꞌa lulu i sulie oto a Kraes, uri omu ko loꞌo-loꞌongaꞌi a God kei toliꞌaasie mola omu ke iiꞌo aana ai diana ngeena? !﻿Haꞌike oto ooꞌoo!
ROM.11.22	Omu ke sai diana aana uri a God e tohungei diana oto liutaa hunikie, taꞌe e sai leikie noꞌone. Ko leie mwala nge kire toliꞌaasie tolahana, taꞌe e diana huniꞌomu. Na kei diana taraꞌasi huniꞌomu mala uri omu kei nou-norutoꞌo aana aamasinge ingeie. Taꞌe mala uri omu kaꞌa dau urine, nge kei heli aasiꞌomu noꞌone. 
ROM.11.23	Na mala uri mo Jiu kire ko aehota hiiwalaimoli loꞌu, a God kei lado aalihoꞌi loꞌu aada aana leu nge kire oꞌoꞌo kaꞌu aana holaꞌinaꞌo aana ai diana ngeena. Aena aana a God e toꞌo aana mola nanamanga huni lado aalihoꞌi aada. 
ROM.11.24	A God e lae peꞌi ladoꞌomu mola peꞌie tohungei ei diana ngeena, maꞌalana uri e aasa aana omu uure mola mwaanie ai ni meꞌesu. Aena urinena, kei mwadaꞌu mola hunie a God kei lado aalihoꞌi aana mo Jiu, nge kire urihana mo sasarai ola toꞌohuu aana tohungei ei diana ngeena.
ROM.11.25	Maeni eesiku maaꞌi, saeku uri omu ke sai diana aana oalaꞌinge a God nge mwala kire kaꞌa saie ike oto i naꞌo. No ko ladoa namiu oto ienini mwaanie omu toohaꞌiniꞌomu maraamiu na omu loꞌo-loꞌongaꞌinie uri omu diana loꞌu liutaa aana mo Jiu. Tolahai ola nge e da saena mo Jiu e hau ngeena e kaꞌa maꞌutaꞌa ike, taꞌe kei iiꞌo haꞌawali mola. A God ko maaꞌoohie mola iidu-iidunge ke ahu aana mo iinoni e lio hilisire mwaanie mo Aapoloa Aaopa, 
ROM.11.26	nge aana maholona a God ke si haꞌa-uurie ahutada mo Jiu, oto mala e unue i laona mo Uusu-uusu Maaꞌi uuri, 
ROM.11.28	Mo Jiu, kire sereꞌinie Tataroha Diana, na aena urinena a God ko tohungei saewasulire oto. Taꞌe nga taa kire asuie ngeena ko peꞌiꞌomu, mwala nge iꞌomu nga mo Jiu haꞌike, aena aana maholo kire kaꞌa hiiwalaimoli, nge melu lae mai tarohaꞌinie a Kraes huniꞌomu. Taꞌe i sulie a God e lio hilisire mone oto, a God ko tohungei manata diana hunire ue, i sulie haiholotaꞌinge ingeie hunie mo weuwada. 
ROM.11.29	Aana maholo a God ko lio hilisie oto nga iini na ko niie haꞌadianaꞌanga oto hunie, e saꞌa heꞌi oolisie ike loꞌu saena. 
ROM.11.30	Oto wau i naꞌo, iꞌomu mwala nge nga mo Jiu haꞌike, omu kaꞌa sare lulu i sulie ike a God, taꞌe maholo ienini omu helesie oto aamasinge ingeie aena aana omu hiiwalaimoli aana Tataroha Diana. Na tarohaꞌinilana a Kraes e lae mola huniꞌomu aena aana mo Jiu kire sereꞌi rongoa oto. 
ROM.11.31	Oto kei urine noꞌone hunire mo Jiu nge kire kaꞌa sare lulu i sulie a God aana maholo ienini. A God e sai aamasire noꞌone mala kaꞌu e aamasiꞌomu. 
ROM.11.32	A God e haataꞌinie oto uri ahutana mo iinoni, maꞌalana ikire mo Jiu wa haꞌike, taꞌe kire mani hai-heitohea mola na e malisine ke haꞌaletehie ahutada. A God e haataꞌinie leune hunikie, hunie kie ke lio saie uri e oodo taane mola hunie a God ke haꞌa-uurie taꞌena nga iinoni aena aana aamasinge ingeie oto mola hahaiteli.
ROM.11.33	No ko tohungei pangataꞌinie aamasinge a God.
ROM.11.33	A God e tohungei diana hunie ahutana iinoni,
ROM.11.33	na saenanaunge ingeie e tohungei peine liutaa,
ROM.11.33	na sai-olanga ingeie e tohungei kokoro oto hiitoꞌo.
ROM.11.33	Kie saꞌa roroꞌa ni lio saie ike ahutana mo loꞌongaꞌinge ingeie maholo ko lei-lei,
ROM.11.33	na kie saꞌa loꞌongaꞌi susulie ike tolahana.
ROM.11.34	Oto mala mo Uusu-uusu Maaꞌi e unue uuri,
ROM.11.36	A God oto e haꞌaholaa ahutana walu ola,
ROM.11.36	na ahutana walu ola ngeena e uure mola aana nanamanga ingeie,
ROM.11.36	na walu ola ngeena walu ola ingeie haliꞌite.
ROM.11.36	!﻿Oto kie ke haꞌamanikuluꞌaa God taraureꞌi! Ke urine oto.
ROM.12.1	Oto aena urinena, maeni eesiku maaꞌi, aena aana mei sae ni aamasinge a God hunikie, no ko eitanaiꞌomu hunie omu ke niiꞌomu maraamiu mala nga uunu-olanga e mauri hunie a God aani niilana sapemiu suli dinge huni esuie mo esunge e oodo i maana God. Mala maurihaꞌamiu ke urine, nge omu kei urihana nga uunu-olanga e maaꞌi na a God e sai ilenimwaꞌe haahie. Taꞌa-taꞌa tohungei tala hunikie mo iinoni kie ke palo-paloa God aana ni otona. 
ROM.12.2	Na mwaanie omu toliꞌaasiꞌomu maraamiu mola huni lae i sulie tolahana walumalau ie, taꞌe omu ke toliꞌaasie a God ke oolisie saemiu, na ke niie nga mo neꞌisaenga haalu nemiu. Aana tolahai ola urine haꞌalaa omu ko lio saie nga taa a God e saetoꞌo aana. Oto omu kei saie nga moi taa kire diana na kire oodotaꞌi nge a God ko ilenimwaꞌe haahiꞌi.
ROM.12.3	Aana a God e manata diana mone hunieu, nge e lio hilisieu mala Hurulaꞌaa ingeie huniꞌomu mo Aapoloa Aaopa, na e niie noꞌone mei wala ienini hunie ne ke unue huniꞌomu uri nga iini eemiu ke suꞌuri neꞌi-neꞌisae toohaꞌinie maraana, taꞌe omu ke neꞌi-neꞌisae toꞌohuu mola, na omu ke totohoꞌomu maraamiu mola aana hiiwalaimolinge nge a God e niie huniꞌomu e paine uri taa. 
ROM.12.4	Ahutaka, kie mani toꞌo aana mola e taꞌa-taꞌa mei sape nge mo sasarai ola hai aaopaꞌi kire iiꞌo aana. Na mo sasarai ola ngeena kire mani toꞌo aana mo taungei esunge hai aaopaꞌi noꞌone. 
ROM.12.5	Oto e urine noꞌone aana soihaadaꞌinge, aana maꞌalana uri ikie mwala hunge, taꞌe kie neꞌie taꞌa-taꞌa mei sape mola aana a Kraes ni ngeena, na ahutaka kie mani lado mola peꞌie ngaeta mwala aana taꞌa-taꞌa mei sape ngeena.
ROM.12.6	Ahutaka, kie mani toꞌo aana mo taungei niinge hai aaopaꞌi nge a God e niiꞌi hunikie i tehulaꞌana hahuꞌana manata-diananga ingeie hunikie. Oto kie ke mani esu aana mo niinge ngeena huni peꞌikie hailiu. Mala uri niinge a God ko lae oto huniꞌo hunie o ke tarohaꞌinie walana mala mo propet, nge o ke tarohaꞌinie oto ahutana mo wala nge o hiiwalaimoli uri a God e niiꞌi huniꞌo toꞌohuu. 
ROM.12.7	Na mala uri niinge a God ko lae oto huniꞌo hunie o ke sasare peꞌie mwala, nge o ke asu diana oto urine. Na mala uri niinge a God ko lae oto huniꞌo huni haꞌa-uusuli diana aana mwala, nge o ke haꞌa-uusuli diana oto. 
ROM.12.8	Mala uri niinge a God ko lae oto huniꞌo huni ere haꞌasusue saena mwala, nge o ke asu diana oto urine. Na mala uri niinge a God ko lae oto huniꞌo huni peꞌie mwala aani niilana mo ola hunire, nge o ke nii mwaakule oto hiitoꞌo hunire. Na mala uri niinge a God ko lae oto huniꞌo huni naꞌona mwala, nge o ke asu peꞌi lio i sulinge waaꞌiniꞌini oto toꞌohuu. Na mala uri niinge a God ko lae oto huniꞌo huni hei-hei-aamasi, nge o ke aama-aamasie mwala oto peꞌie ilenimwaꞌenga.
ROM.12.9	Mwaanie omu lupweꞌi deu-deu aani manata-diananga, taꞌe omu ke manata diana toꞌohuu. Omu ke leledie aaelanga, na omu ke hele maꞌutaꞌa aana nga taa e diana. 
ROM.12.10	Omu ke manata diana huniꞌomu heiliu oto mala mo mwaasine, na omu ke haꞌamaꞌu eemiu heiliu liutaa aana o haꞌamaꞌu eemu maraamu. 
ROM.12.11	Omu ke suꞌuri lalawa, taꞌe omu ke asu aꞌailaꞌa mola i suli maholo, na omu ke toliꞌaasie ahutana maurihaꞌamiu ke aꞌailaꞌa aani esunge nana Aalaha. 
ROM.12.12	Omu ke ile-ilenimwaꞌe tarau haahie mo heiholotaꞌinge a God huniꞌomu. Maholo siꞌohaꞌanga ko hite aamiu, omu ke hele maꞌutaꞌa mola aana hiiwalaimolinge, na omu ke iiꞌo peꞌi aarengaꞌinge mola tarau. 
ROM.12.13	Omu ke peꞌie mo iinoni a God aana maholo kire ko lae oodoie aasanga, na omu ke tola konie mo awataa i laona mo nume iꞌomu.
ROM.12.14	Omu ke aitanaie mola a God hunie ke haꞌadianaꞌaa mwala ko teungeꞌiniꞌomu. Iau, omu ke haꞌadianaꞌara mola na mwaanie omu ere aaelasire. 
ROM.12.15	Omu ke ilenimwaꞌe peꞌie mo iini ko ilenimwaꞌe, na omu ke saehuu peꞌie mo iini ko saehuu. 
ROM.12.16	Omu ke iiꞌo diana mola peꞌie ahutana mwala. Mwaanie omu too-toohaꞌiniꞌomu, taꞌe omu ke mwaꞌe-mwaꞌe mola ni deu i sulie taꞌena nga mei esunge wa huni heꞌimalahune peꞌie taꞌena nga iini. Na mwaanie omu loꞌo-loꞌongaꞌinie uri iꞌomu oto omu saenanau.
ROM.12.17	Mala uri nga iini ko deu aaelasie nga mei ola takoiꞌomu, omu ke suꞌuri oolisie loꞌu eelihoꞌi hunie. Suli maholo omu ke asuie mola nga taa e oodo na e lio diana i maana ahutana mwala. 
ROM.12.18	Mala uri leu i sapemiu hunie omu ke iiꞌo ni henuelama peꞌie ahutana mwala, nge omu ke asuie oto. 
ROM.12.19	Maeni eesiku, maholo nga mwala ko deu huꞌisiꞌomu, mwaanie omu suꞌu eelihoꞌi aana loꞌu hunire, taꞌe toliꞌaasie mola a God ke si haꞌaloire. Aana a Aalaha e unue i laona mo Uusu-uusu Maaꞌi uuri, 
ROM.12.20	Oto mwaanie omu suꞌu-suꞌue aaelanga, taꞌe omu ke haꞌadianaꞌaa mola mo maelonga iꞌomu, aana mo Uusu-uusu Maaꞌi e unue noꞌone uuri, 
ROM.12.21	Mwaanie omu toitoliꞌaasie aaelanga ke aꞌailaꞌasiꞌomu, taꞌe iꞌomu ni omu ke aꞌailaꞌa taraꞌasi aani esuilana mo tolahai ola diana hunie omu ke aꞌailaꞌasie aaelanga.
ROM.13.1	Ahutana mwala ke mani totola i sulie oto mo naꞌohai mwane aana kahamani, aena aana nga taꞌa-taꞌa iini e saꞌa toꞌo aana ike nanamanga huni lio i sulie mwala, na a God e kaꞌa toliꞌaasie hunie. Oto mo naꞌohai mwane ngeena, mwala a God e neꞌire oto huni lio i sulie mwala ni ngeena. 
ROM.13.2	Aena urinena, nga iini ko heitohea mo naꞌohai mwane aana kahamani, ko heitohea oto nga taa a God e neꞌie eena. Na ko deu urine, haꞌaloilana kei lae oto. 
ROM.13.3	Mwala nge helelada e diana, kire saꞌa maꞌuteꞌinie ike mo ramo aana kahamani. Taꞌe mwala nge helelada e kaꞌa diana, nge kire ko meꞌuteꞌinire. Oto mala uri omu kaꞌa sare maꞌuteꞌinie mo naꞌohai mwane aana kahamani, nge omu ke asuie mola walu ola e diana, hunie kire ke lae-laheꞌomu haahiꞌi. 
ROM.13.4	Aena aana naꞌohai mwane ngeena, ingeie iinoni euꞌesu a God huni esuie walu ola diana namiu. Taꞌe mala uri omu ko esuie mola walu ola aaela, nge omu kei meꞌuteꞌinire oto. !﻿Mo ramo aana kahamani kire kaꞌa helesie ike mola mo reisinge hunie kire ke lio diana! !﻿Haꞌike! Taꞌe ikire mo iinoni euꞌesu a God ni ngeena, na kire sai haꞌaloie mwala nge helelada e aaela. 
ROM.13.5	Aena urinena, e diana huni tola i sulie mo naꞌohai iinoni aana kahamani, kaꞌa ike mola aena aana omu ko meꞌuteꞌinie haꞌaloilemiu, taꞌe omu ke tola i sulire aena aana omu saie noꞌone uri leune ni e diana na e oodo.
ROM.13.6	Aena leune noꞌone kaꞌu omu ke wili toꞌoha oto hunie kahamani. Na omu ke niie hunire mala nga taa mo haꞌatolanga aana hanuena e unue. Aana mo naꞌohai mwane ngeena, ikire mwala auꞌesu a God ni ngeena, na kire ko esu susuleꞌi huni lio i sulie mwala. 
ROM.13.7	Oto omu ke niie walu ola mo haꞌatolanga e unue mwala ke niiꞌi hunie kahamani. Omu ke wili oto hunire aani niilana mo maai toꞌoha hai aaopaꞌi, na omu ke haꞌapainaꞌaa mo naꞌohai mwane ngeena peꞌie haꞌamaꞌunge aada.
ROM.13.8	Omu ke suꞌu mangoa ahutana mo kaoni nge mwala kire toliꞌaasiꞌi huniꞌomu. Taꞌe taꞌa-taꞌa mei ola mola ke iiꞌo tarau hunie omu ke suꞌue hunie taꞌena nga iini, nge manata-diananga ni otona. Aena aana taꞌena nga iini ko manata diana hunie mwala, ingeie ko haꞌa-oaie oto ahutana mo Haꞌatolanga a God. 
ROM.13.9	Aana mo Haꞌatolanga e unue uuri, 
ROM.13.10	Iinoni e manata diana hunie mwala, e kaꞌa sai da ike nga mei ola huni waelire. Aena urine, nge manata-diananga oto tala huni haꞌa-oaie mo Haꞌatolanga a God.
ROM.13.11	Oto no ko unue huniꞌomu uri omu ke asuie walu ola ienini, aana omu saie oto mo maholo uri taa ni ie. Kie hiiwalaimoli aana a Jisas e tewa oto, na e karaꞌinie oto maholo nge a God kei lae mai huni haꞌa-uurikie. Oto omu ke dau aakau hunie laenga mai a Kraes, na mwaanie omu iiꞌo mola mala mo iini kire ko maꞌa-maꞌahu ue. 
ROM.13.12	!﻿Ko dengi oto! Oto kie ke toliꞌaasie oto mo tolahai ola aaela aana rodohono, na aana ikie oto mo iinoni aana matapwanga, nge kie ke hele aana loꞌu mo tolahai ola diana mala ikire oto mo reisinge ikie honosie rodohono. 
ROM.13.13	Iau, kie ke iiꞌo oodotaꞌi oto mola tarau, mala mwala ko esuie mola mo ola haadaꞌi i laona matapwanga aana aatowaa. Kie ke suꞌuri esuie mo ngeunge aaela na mahiringe aana inuhilana mo wei ni pweunge. Masinge na ke suꞌuri loꞌu, na kie ke suꞌuri tara loꞌu i sulie mo tolahai ola aaela urine. Kie ke suꞌuri toolea loꞌu haꞌa-erenga na heotaꞌinge. 
ROM.13.14	Taꞌe omu ke toliꞌaasie Aalaha ikie a Jisas Kraes ke naꞌomiu, na omu ke tola i sulie aana taꞌena nga ola omu ko euꞌesuie. Na omu ke suꞌuri neꞌi-neꞌisae aakau hunie omu ke haꞌa-oaie nga mei heri-huninge aaela aana sape.
ROM.14.1	Omu ke takuhie taꞌena nga iinoni ko hiiwalaimoli aana Jisas, maꞌalana hiiwalaimolinge ingeie e kaꞌa susu ue. Na omu ke suꞌuri ere haitelili loꞌu peꞌie haahie mo ola ko neꞌisae rue-ruaꞌa aani uri kire aapu wa kire kohi taane mola. 
ROM.14.2	Ne ke haꞌamalaa aana mo iini nge hiiwalaimolinge ikire e kaꞌa susu ue, nge kire kaꞌa sai ngaa ike hasiꞌona taꞌena nga ola mauri aana kire loꞌongaꞌinie uri e aapu. Taꞌe mo iini nge hiiwalaimolinge ikire e susu kire saie taane uri e diana mola huni ngeue taꞌe-taꞌena nga mei ngeulaa. 
ROM.14.3	Oto iinoni nge e sai ngaa mola taꞌena nga mei ola, ke suꞌuri leledie iini nge e kaꞌa sai ngeu urine. Na iini nge e kaꞌa sai ngaa ike hasiꞌona taꞌena nga ola mauri, ke suꞌuri leledie iini nge e sai ngaa mola taꞌena nga mei ola. Haꞌa-erenga urine ke suꞌuri, aana a God e takuhie mola ahutadarue. 
ROM.14.4	?﻿Haꞌalaa o ko loꞌo-loꞌongaꞌinie uri iꞌoe a tei, aana o ko sare leie iinoni euꞌesu ngaeta iinoni? E kaꞌa malisi ike hunie o ke leie asunge iinoni euꞌesu ngaeta iinoni, taꞌe leu oto i sapena aalaha ingeie ni huni unue uri iinoni ngeena ko esu diana taane wa haꞌike. Na mo iinoni euꞌesu Aalaha ikie kire kei meni esu diana taane mola, maꞌalana kire ko ngeu-ngeu urine wa haꞌike, aena aana a Aalaha oto ko peꞌire hunie kire ke toꞌohie saena.
ROM.14.5	Oto loꞌu, ngaeta mo iini ko loꞌo-loꞌongaꞌi uri ngaeta hai dinge e maaꞌi liutaa aana ahutana dinge, na ngaeta mo iini ko loꞌo-loꞌongaꞌi uri ahutana mo dinge kire mani sada mola. Taꞌe a God ko ilenimwaꞌe mola peꞌie ahutadarue mala kire ko meni neꞌisae mouteꞌi i saeda maraada, na kire ko lulu i sulie toꞌohuu nga taa kire hiiwalaimoli aana i sulie leune. 
ROM.14.6	Iinoni nge e loꞌongaꞌinie uri ngaeta hai dinge e maaꞌi, ko esuie leune aena aana e neꞌisae haꞌamaꞌu aana Aalaha ni ngeena. Na urine loꞌu, iinoni nge e sai ngaa mola taꞌena nga mei ngeulaa, ko esuie leune aena aana e neꞌisae haꞌamaꞌu aana Aalaha, na kie sai leesie uri leune e toꞌohuu aana ko paalahea God haahie mo ngeulaa ngeena. Na loꞌu iini nge e kaꞌa sai ngaa ike hasiꞌona taꞌena nga ola mauri, ko esuie leune aana e neꞌisae haꞌamaꞌu noꞌone aana Aalaha ni ngeena, na ingeie noꞌone ko paalahea God haahie mo ngeulaa ingeie.
ROM.14.7	Nga taꞌa-taꞌa iini aaka e kaꞌa iiꞌo mola maraana mai welumalau, na e kaꞌa mau-meuri ike mola nana maraana wa ke mae loꞌu mola nana maraana. 
ROM.14.8	Maholo kie ko meu-meuri ue, kie ko eriꞌapasie huni deu i sulie saena a Aalaha. Oto aana kie ko mae, na kie kei iiꞌo oto urine. Oto aana maꞌalana kie ke mae wa kie ke mauri, ikie mo iinoni a Aalaha mola haliꞌite ni ngeena. 
ROM.14.9	Aana a Kraes e mae na e taꞌelaꞌi eelihoꞌi loꞌu, uri hunie ke neꞌi Aalaha nana mwala nge kire mauri ue na mo iini e mae oto. 
ROM.14.10	?﻿Oto, aana e ue kaꞌu o ko leie aasimu maaꞌi? ?﻿Na e ue kaꞌu nge o ko leledie aasimu na o ko loꞌongaꞌinie uri iꞌoe o diana liutaa aana? Leilaka kei lae mola i sulie neꞌisaenga a God, aana ahutaka, kie kei meni uure mola i naꞌona a God hunie leilaka. 
ROM.14.11	Aana uusulana e lae i laona mo Uusu-uusu Maaꞌi uuri, 
ROM.14.12	Oto i leune kie saie uri a God hahaiteli ni kei leie ahutana mo iinoni.
ROM.14.13	Aena urinena, kie ke rohu oto mwaanie leilaka hailiu. Na omu ke suꞌuri da loꞌu nga mei ola huni haꞌatataroa nga aasimiu maaꞌi hunie ke domu i laona oorahaꞌaa. 
ROM.14.14	Nou tohungei sai diana aana oto uri nga taꞌa-taꞌa mei ngeulaa e kaꞌa aapu ike, aana a Jisas maraana ni e haataꞌinie leune aaka. Taꞌe mala uri nga iini ko loꞌongaꞌinie uri ngaeta mo taungei ngeulaa kire aapu hunie, nge ke suꞌuri ngaa loꞌu mo iini urine. 
ROM.14.15	Mala uri nga iini hikana mo eesimiu ko hii aaela i sulie mo ngeulaa omu ko ngeuꞌi, nge omu kaꞌa lae oto i sulie tolaha ni manata-diananga huniꞌomu heiliu eena. A Kraes e mae noꞌone honotana iinoni ngeena. Oto omu ke suꞌuri waelie hiiwalaimolinge aasimiu aana Kraes haahie nga moi taa omu ko ngeu-ngeuꞌi. 
ROM.14.16	Oto maꞌalana omu saie uri nga mei ola e diana taane mola, taꞌe omu ke suꞌuri esuie, mala uri aasimiu ko hiiwalaimoli uri leune e aapu. Mwaanie mwala kire ere aaelasiꞌomu haahie mei ola diana ngeena. 
ROM.14.17	Aana mo ola mala ngaunge na inunge, kire kaꞌa roroꞌa ike i laona Aalahanga a God. Taꞌe mo ola nge Liꞌoa Maaꞌi ko niiꞌi mala oodotaꞌinge na hanuelamanga na ilenimwaꞌenga haꞌalaa kire roroꞌa. 
ROM.14.18	Na taꞌena nga iini ko esu nana Kraes aana tala diana urine, nge a God kei ilenimwaꞌe haahie na hule aana mwala noꞌone kire kei haꞌamaꞌu aana. 
ROM.14.19	Oto kie ke ariꞌapasie mola asuilana walu ola huni peꞌilaka hailiu hunie iiꞌonga ni henuelamanga na huni haꞌa-aꞌailaꞌaa hiiwalaimolinge ikie.
ROM.14.20	Omu ke suꞌuri toliꞌaasie ngaunge iꞌomu ke waelie asunge a God. Ahutana mo ngeulaa kire mani diana mola hunie ngauleni. Taꞌe e kaꞌa diana ike uri hunie omu ke ngaue mei ola nge e sai haꞌatataroa nga iini hunie domunge i laona oorahaꞌaa. 
ROM.14.21	Oto e lae otoi diana uri omu ke suꞌuri ngaa loꞌu nga mei sapei ola mauri, wa omu ke inuhie loꞌu nga ewei wei ni pweunge, wa omu ke da loꞌu nga mei ola nge e sai haꞌatataroa aasimiu takoie oorahaꞌaa. 
ROM.14.22	Ohe iꞌoe maraamu o kaꞌa neꞌisae rue-ruaꞌa i sulie mei ola ngeena, uri e diana taane wa haꞌike, taꞌe o ke kinetaꞌinie mola hiiwalaimolinge iꞌoe i sulie mei ola ngeena hunie ke iiꞌo mumuni mola i matolamoreꞌi a God. Taꞌena nga iini ko sai diana aana uri nga taa ko esuie e oodo taane mola, nge iini urine kei ile-ilenimwaꞌe mola. 
ROM.14.23	Taꞌe nga iini nge ko neꞌisae rue-ruaꞌa aana nga taa ko ngaa, nge ko deu aaela oto eena, aana ko deu honosie hiiwalaimolinge ingeie. Na leune e aaela, aana taꞌena nga ola iinoni ko esuie honosie hiiwalaimolinge, nge oorahaꞌaa ni otona.
ROM.15.1	Oto ikie, mo iini kie saie taane uri a God e saꞌa leikie ike haahie mo ola urine, nge kie ke suꞌuri deu mola i sulie walu ola mala saeka maraaka. !﻿Haꞌike! Taꞌe leu i sapeka oto hunie kie ke toli rako peꞌie mwala nge hiiwalaimolinge ikire e mamaelaꞌa na kire ko meꞌu mwaanie ohe mo ola urine kire aapu hunire. 
ROM.15.2	Oto taꞌena nga iini aaka ke kinetaꞌinie tolahana mwaanie e waelie hiiwalaimolinge aasine, taꞌe kie ke asuie mola mo ola diana huni haꞌasusue hiiwalaimolinge ikire ke susu. 
ROM.15.3	Kie ke haimaanie mola a Kraes, aana a Kraes na e kaꞌa dau ike mola i sulie hari-huninge ingeie maraana. Oto e lae mai huni deu i sulie saena God maꞌalana mo maelonga kire haꞌasapesaluꞌaa. Aana mo Uusu-uusu Maaꞌi e unue i sulie a Kraes uuri, 
ROM.15.4	Ahutana walu ola nge uusuleni e lae i laona mo Uusu-uusu Maaꞌi oto wau i naꞌo, kire uusuꞌi huni haꞌananaukie ni ngeena, uri hunie hiiwalaimolinge ikie ke aꞌailaꞌa na hunie kie ke uure maꞌutaꞌa taraꞌasi aani maaꞌoohinge susutoꞌo loosie mo ola nge a God e haiholotaꞌiniꞌi hunikie.
ROM.15.5	A God oto ni ko peꞌi-peꞌikie hunie hiiwalaimolinge ikie ke aꞌailaꞌa hunie kie ke uure maꞌutaꞌa taraꞌasi. Na no ko aarea God hunie ke peꞌiꞌomu urine hunie omu ke iiꞌo diana peꞌie taꞌa-taꞌa mei sae aani lulu i sulilana tolahana Jisas Kraes. 
ROM.15.6	Oto aana omu ko lulu i sulie a Jisas urine, omu ke si meni uure tararuru hunie omu ke mani soi haꞌamanikuluꞌaa God, Aamana Aalaha ikie a Jisas Kraes.
ROM.15.7	Omu ke tau-tekuhiꞌomu heiliu mala kaꞌu a Kraes e takuhiꞌomu oto, uri hunie mwala ke si haꞌamanikuluꞌaa God aana. 
ROM.15.8	Omu ke aamasitoꞌo aana uri a Kraes ko deu esunge oto huni peꞌie mo Jiu ni ngeena, huni haataꞌinie aada uri mo heiholotaꞌinge a God hunie mo weuwada mo ola toꞌohuu. 
ROM.15.9	Na leune e rau uri hunie mwala nge ikire nga mo Jiu haꞌike, kire ke haꞌamanikuluꞌaa noꞌone a God haahie aamasinge ingeie hunire. Leune oto neꞌisaenga aana mei wala unulana e lae i laona mo Uusu-uusu Maaꞌi uuri, 
ROM.15.10	Na mo Uusu-uusu Maaꞌi e heꞌi unue loꞌu uuri, 
ROM.15.11	Na mo Uusu-uusu Maaꞌi e unue noꞌone uuri, 
ROM.15.12	Na a Propet Aesaea e unue loꞌu uuri, 
ROM.15.13	A God oto iini nge kie ko maaꞌoohi susutoꞌo hunie, na no ko eiꞌeitanaie hunie ke haꞌahonuꞌomu aana ilenimwaꞌenga na hanuelamanga paine aena aana omu hiiwalaimoli aana. Na no ko eiꞌeitanaie noꞌone hunie nanamanga aana Liꞌoa Maaꞌi ke tohungei haꞌa-aꞌailaꞌaa hiiwalaimolinge iꞌomu maholo omu ko maaꞌoohi susutoꞌo hunie nga taa e haiholotaꞌinie hunikie.
ROM.15.14	Maeni eesiku maaꞌi, nou hiiwalaimoli uri omu honu makeato oto aana taꞌena nga tolahai ola diana, na uri omu tohungei saenanau oto aani, hule aana omu sai haꞌananauꞌomu heiliu oto aani. 
ROM.15.15	Taꞌe maꞌalana ke urine, na no ko heꞌi uusue loꞌu ngaeta mo ola huniꞌomu, hunie uri omu ke aama-aamasitoꞌo aani. Nou kele ere hiitoꞌo i sulie mo olana, aena aana a God ni e aamasieu na e lio hilisieu 
ROM.15.16	hunie uri ne ke neꞌi iinoni euꞌesu a Jisas Kraes huni peꞌiꞌomu, mwala nge iꞌomu nga mo Jiu haꞌike. No ko tarohaꞌinie Tataroha Diana uri hunie iꞌomu mo Aapoloa Aaopa, omu ke lae mai i saana God. Oto e urihana no ko esu mala pris aana no ko tooleꞌomu mo Aapoloa Aaopa mai i saana God mala nga uunu-olanga e maaꞌi na a God ko sae mango haahie, aana a Liꞌoa Maaꞌi e haꞌamaaꞌiꞌomu oto nana.
ROM.15.17	Oto e diana mola hunie uri ne ke ere toohaꞌinie nga taa a Jisas Kraes ko esuie aana maurihaꞌaku nana God. 
ROM.15.18	Taꞌe nou saꞌa ere toohaꞌinieu ike haahie nga mei ola loꞌu. Ne kei ere toohaꞌinie mola a Kraes na e haꞌananamaꞌaa walaku na asunge ineu hunie ne ke naꞌona mo Aapoloa Aaopa huni lulu i sulie a God. 
ROM.15.19	Oto mwala kire hiiwalaimoli aana i sulie nou esuie mo huꞌi-huꞌite peꞌie nanamanga aana Liꞌoa Maaꞌi mala mo tolimaa aana nanamanga a God. Oto ahutana mo henue uure i Jerusalem lai hule oto aana taitelihe aana poꞌo ni henue i Ilirikam, nou lae peꞌi tarohaꞌinie oto Tataroha Diana i sulie a Jisas Kraes oto aani. 
ROM.15.20	Na oto tarau no ko sare laeliwala aana Tataroha Diana mola aana mo henue nge mwala kaꞌa saie wa kire ke rongoa ue a Kraes, mwaanie uri nou lae peꞌi esu loꞌu mola aana hanue ngaeta iinoni e aehotaa oto soihaadaꞌinge aana. 
ROM.15.21	Aana no ko sare haꞌa-oaie mo Uusu-uusu Maaꞌi e unue uuri, 
ROM.15.22	Aana mo maholo hunge mo esunge ngeena ko liu honosieu mola mwaanie laenga wau huni maatoliꞌomu. 
ROM.15.23	Taꞌe maholo ienini nou haꞌamangoa oto mo esunge ineu aana mo henue mai leu. Na aena aana nou sasare lae wau huni maatoliꞌomu aana mo helisi oto hunge, 
ROM.15.24	nge nou neꞌisae mouteꞌi oto ie huni lae wau i seemiu. Nou loꞌo-loꞌongaꞌi uri aana maholo ne kei lae wau hunie poꞌo ni henue i Spen, ne ke holaꞌi liu weu i seemiu hunie nga kele maholo, aana nou saetoꞌo aana uri omu ke si peꞌieu aana laenga ineu hunie i Spen.
ROM.15.25	Taꞌe no ko holaꞌi lae kaꞌu taꞌau i Jerusalem peꞌie kele mei toꞌoha huni peꞌie mo eesike maaꞌi taꞌau. 
ROM.15.26	Aana mo eesike aana hiiwalaimolinge wau aana mo poꞌo ni henue i Masedonia na i Akaea, kire ko sasare niie mei toꞌoha huni peꞌie mo iinoni meitale a God taꞌau i Jerusalem. 
ROM.15.27	Ikire maraada ni kire loꞌongaꞌi ni esuie leune urine, aana e urihana kire kaoni aana mo Jiu na e roroꞌaire noꞌone huni peꞌie mo meitale taꞌau i Jerusalem, aena aana mo Jiu oto ni kire holaꞌi peꞌire aana mo ola diana hunie maurihaꞌai. Oto mwala nge ikire nga mo Jiu haꞌike, e malisine mola kire ke peꞌie loꞌu mo Jiu aani niilana mo ola diana hunie mauringe mai welumalau. 
ROM.15.28	Oto i purine ne kei haꞌamangoa niilana mei toꞌoha ngeena hunie kira maitale taꞌau i Jerusalem, na nou saie uri kire hele aana oto, nge ne ke si liu weu i seemiu aana ne ke lae hunie poꞌo ni henue i Spen. 
ROM.15.29	Na nou saie uri maholo ne kei lae wau i seemiu, nge kolu kei honu makeato aana mo haꞌadianaꞌanga a Kraes.
ROM.15.30	Maeni eesiku maaꞌi, aena aana kie mani lado oto peꞌie Aalaha ikie a Jisas Kraes, na i tehulaꞌana manata-diananga a Liꞌoa Maaꞌi e niie hunikie hailiu, nge no ko eitanaiꞌomu uri omu ke peꞌieu i laona asunge ineu aani aarengaꞌinge hunie a God talaku. 
ROM.15.31	Omu ke aarea God noꞌone talaku aana maholo ne kei hule i Jerusalem, mwaanie mwala ni Jiudia nge kire kaꞌa hiiwalaimoli ike kire waelieu. Na omu ke aarea God loꞌu talaku uri hunie mwala a God taꞌau i Jerusalem, kire ke ilenimwaꞌe huni hele konie mei toꞌoha nge no ko toolea taꞌau huni peꞌilada.
ROM.15.32	Oto aana ko urine na mala uri a God ko saetoꞌo aana oto, nge ne ke lae wau i seemiu peꞌie ilenimwaꞌenga oto paine, na ne ke mamalo diana wau peꞌiꞌomu. 
ROM.15.33	Na ineu, no ko aarea a God nge ingeie oto aahuꞌine hanuelamanga, ke iiꞌo huu peꞌie ahutemiu. Iau, ke urine oto.
ROM.16.1	No ko sare unue oodoiꞌomu uri keni eesikaelu a Pibi nge ko hei raretaꞌi i laona soihaadaꞌinge wau aana huilume i Senkria, ingeie tohungei keni diana ni ngeena. 
ROM.16.2	Omu ke takuhie aana satana a Aalaha, oto mala tolahana mo iinoni a God. Na omu ke peꞌie aana taꞌena nga mei ola ko saetoꞌo aana mwaaniꞌomu, aena aana ingeie maraana ko peꞌi-peꞌi diana aana mwala hunge na ko peꞌi diana aaku noꞌone.
ROM.16.3	Omu ke niie mei wala ni saediananga ineu hunie a Prisila na Akuila, e ro ola nge kirerue asu loko-loko peꞌieu nana Jisas Kraes. 
ROM.16.4	Na kirerue karaꞌi mae aana kirerue lauhieu. Oto no ko tohungei paalaherarue oto hiitoꞌo, na kaꞌa ike mola taꞌe ineu haliꞌite, taꞌe ahutana oto mo soihaadaꞌinge aana mo Aapoloa Aaopa noꞌone kire ko sare paalaherarue. 
ROM.16.5	No ko sare niie noꞌone mei wala ni saediananga ineu hunie mwala aana soihaadaꞌinge nge kire ko rururu i nume ikirerue.
ROM.16.5	Mei wala ni saediananga ineu noꞌone hunie aasiku maaꞌi a Epaenetas, iini e holaꞌi hiiwalaimoli aana Kraes wau i laona poꞌo ni henue i Esia.
ROM.16.6	Na omu ke niie noꞌone mei wala ni saediananga ineu hunie a Meri, iini e asu aꞌailaꞌa huni peꞌilemiu.
ROM.16.7	Na omu ke niie noꞌone mei wala ni saediananga ineu hunie a Andronikas na a Jiunia. A mwane ngeena na a keni ngeena, ikirerue ngaeta ro Jiu noꞌone mala ineu, na kirerue oꞌoꞌo kaꞌu peꞌieu i nume ni hoꞌo. Ikirerue ngaeta ro naꞌohai hurulaꞌaa, 
ROM.16.8	Mei wala ni saediananga ineu noꞌone hunie a Ampliatas, tohungei malahuku i lalo aana Aalaha.
ROM.16.9	Mei wala ni saediananga ineu noꞌone hunie a Obanas, iini e asu tararuru peꞌikolu nana a Kraes.
ROM.16.9	Na mei wala ni saediananga ineu noꞌone hunie tohungei malahuku a Stakis.
ROM.16.10	Mei wala ni saediananga ineu noꞌone hunie a Apelis, iini e haataꞌinie oto uri e lulu i sulie a Kraes toꞌohuu.
ROM.16.10	Na mei wala ni saediananga ineu noꞌone hunie mwala aana uluhe a Aristobiulas.
ROM.16.11	Mei wala ni saediananga ineu noꞌone hunie a Herodion, ngaeta iinoni ni Jiu mala ineu.
ROM.16.11	Na mei wala ni saediananga ineu noꞌone hunie maeni mwaasine maaꞌi aana uluhe a Nasisas.
ROM.16.12	Mei wala ni saediananga ineu noꞌone hunie a Traefina na Traefosa, e ro keni kire asu aꞌailaꞌa nana Aalaha, na hunie tohungei malahuku a Pesis, ngaeta keni loꞌu e asu aꞌailaꞌa nana Aalaha.
ROM.16.13	Mei wala ni saediananga ineu noꞌone hunie a Rufas, ingeie tohungei mwane diana hunie asunge nana Aalaha, na hunie a nikana nge e lio i sulieu oto mala nga kalena.
ROM.16.14	Na omu ke niie mei wala ni saediananga ineu noꞌone hunie a Asinkritas na a Fligon na a Hemes na a Patrobas na a Hemas na mo eesikaelu aana hiiwalaimolinge nge kire ko oꞌoꞌo peꞌire.
ROM.16.15	Mei wala ni saediananga ineu noꞌone hunie a Filologas peꞌie a Jiulia, na a Nerias peꞌie a keni eesine, na hunie a Olimpas na ahutana mwala a God nge kire ko oꞌoꞌo peꞌire.
ROM.16.16	Oto saeku hunie omu ke mani hele kiꞌi heiliu
ROM.16.17	Oto no ko eitanaiꞌomu, maeni eesiku maaꞌi, uri omu ke lio talamiu mwaanie mwala nge kire ko sare oopaa soihaadaꞌinge, na kire ko waelie hiiwalaimolinge iꞌomu peꞌie haꞌa-uusulinge nge ko lae aaopa mwaanie nga taa haꞌa-uusulilemiu e lae oto aana. Oto omu ke suꞌuri rorongo hunire. 
ROM.16.18	Mwala urine, kire kaꞌa asu ike nana a Kraes Aalaha ikie, taꞌe kire ko lae mola i sulie mo heri-huninge aaela aana sape. Kire ko eero aani lahenga huni haꞌa-olaa mola saena mwala nge kire kaꞌa lio saie ike mo neꞌisaenga aaela ikire. 
ROM.16.19	Nou saie uri iꞌomu, omu saꞌa rongo ike hunire, aana ahutana mwala kire mani rongoa oto uri omu ko totola i sulie mola a Aalaha, na aena mei olana nge no ko tohungei ilenimwaꞌe haahiꞌomu. Taꞌe saeku uri omu ke tohungei saenanau i sulie walu ola diana, na omu ke iiꞌo haꞌatau loꞌu mwaanie walu ola aaela. 
ROM.16.20	Oto urine a God ikie nge ko niie hanuelamanga hunikie, kei peꞌiꞌomu mola lau-leu hunie omu ke uuri puli-pulisie a Pwelu Eero-eero aana aeꞌaemiu mwaanie omu rongo hunie mo malaahonga ingeie. Na no ko aarengaꞌi hunie uri hahuꞌana manata-diananga a Aalaha ikie a Jisas ke iiꞌo peꞌiꞌomu.
ROM.16.21	Oaku a Timoti nge mere ko esu tararuru, ko niie loꞌu mei wala ni saediananga wau huniꞌomu.
ROM.16.21	Na a Lusias na Jeson na a Sosipata nge ikire ngaeta oolu mwane ni Jiu noꞌone mala ineu, kire ko meni niie mei wala ni saediananga noꞌone wau huniꞌomu.
ROM.16.22	Ineu a Tetias, iini nou uusue nga taa a Pol e unue hunie ne ke uusue i laona uusu-uusu ienini, ineu noꞌone no ko hiiwalaimoli aana Kraes na no ko niie noꞌone wau mei wala ni saediananga huniꞌomu.
ROM.16.23+ROM.16.24	A Gaeas noꞌone ko niie wau mei wala ni saediananga huniꞌomu. Ingeie oto e tola konieu a Pol i nume ingeie aana maholo ienini, na e toliꞌaasie noꞌone nume ingeie hunie mwala aana soihaadaꞌinge ke loko aana.
ROM.16.23+ROM.16.24	A Erastas iini lio-lio i suli toꞌoha aana huilume ienini, na aasikaelu a Kuotas kirerue ko niie noꞌone mei wala ni saediananga huniꞌomu.
ROM.16.25	!﻿Kie ke soi haꞌamanikuluꞌaa God! Ingeie ni e si da hunie omu ke uure maꞌutaꞌa mala mo kalena, aena aana omu hiiwalaimoli aana Tataroha Diana nge nou tarohaꞌinie i sulie a Jisas Kraes. Uure oto wau i naꞌo, mei wala ienini i sulie a Kraes na oalaꞌinge a God huni haꞌa-uurie noꞌone mo Aapoloa Aaopa, e iiꞌo mumuni mola. 
ROM.16.26	Taꞌe mala mo propet kire ere lalai aana, na mala a God Mau-meuriꞌe e unue, mei wala ienini ko lae oto hunie mo Aapoloa Aaopa aana taꞌena nga leu hunie uri kire ke hiiwalaimoli aana God na kire ke lulu i sulie. 
ROM.16.27	A God maraana oto e toꞌo aana ahutana mo saenanaunge, na aena aana nga taa a Jisas Kraes e asuie hunikie, kie ke soi haꞌamanikuluꞌaa God oto di, na oto di. !﻿Iau, ke urine oto!
1CO.1.1	Saediananga mwaanieu a Pol, iini nge a God e soieu oto huni neꞌi hurulaꞌaa nana a Jisas Kraes, na mwaanie a aasikaelu a Sostinis noꞌone. 
1CO.1.2	Mere ko uusu-uusu oto wau ienini huniꞌomu aana soihaadaꞌinge a God wau i Korinit. Iꞌomu oto a God e soiꞌomu uri omu ke neꞌi iinoni maaꞌi ingeie aani iiꞌo-rurunge peꞌie a Jisas Kraes, mala ahutana mo iini ko palo-paloa satana aalaha ikie aana taꞌena nga leu. 
1CO.1.3	Mere ko eitanaie a God Aamaka na Aalaha ikie a Jisas Kraes uri hahuꞌana manata-diananga na hanuelamanga ingeie ke iiꞌo peꞌiꞌomu.
1CO.1.4	Suli maholo no ko paalahea God ineu aana e aamasiꞌomu na e niie mo niinge diana namiu i tehulaꞌana a Jisas Kraes. 
1CO.1.5	Na aena aana a Jisas mone omu ko si neꞌie soihaadaꞌinge e toꞌo-toꞌo aana ahutana mo taungei saenanaunge na mo erenga diana. 
1CO.1.6	Saemiu e susu oto toꞌohuu aana Tataroha Diana i sulie a Jisas Kraes, 
1CO.1.7	hule aana soihaadaꞌinge iꞌomu e toꞌo aana oto taꞌena nga niinge aana Liꞌoa Maaꞌi. Oto omu saꞌa tola talea ike nga mei ola aana maholo nge omu ko maaꞌoohi peꞌi heri-huninge loosie Aalaha ikie a Jisas Kraes kei ooli loꞌu mei. 
1CO.1.8	Na a Jisas oto kei haꞌasusuꞌomu hunie omu ke iiꞌo oodotaꞌi lai hule aana hai dinge nge Aalaha ikie a Jisas Kraes kei ooli loꞌu mei. 
1CO.1.9	Aana a God, iini nge e soiꞌomu hunie omu ke iiꞌo ruru peꞌie a Kalena, e sai deu i sulie walana, na a Kalena oto Aalaha ikie a Jisas Kraes.
1CO.1.10	Maeni eesiku maaꞌi, no ko eitanaiꞌomu aana satana a Jisas Kraes Aalaha ikie, uri omu ke neꞌie mola taꞌa-taꞌa mei sae. Omu ke toliꞌaasie mo tolahai ola ni oopanga, taꞌe omu ke mani neꞌisae diana hunie omu ke asu loko-loko loꞌu. 
1CO.1.11	No ko ere urine, maeni eesiku, i sulie ngaeta mwala aana uluhe kira Kloui ni kire haꞌarongoau uri omu ko talei haꞌa-ere oto mola tarau. 
1CO.1.12	Ngaeta mo iini eemiu ko unu-unue uuri, “Ineu aana aapa a Pol.” Na ngaeta mo iini loꞌu uuri, “Ineu aana aapa a Apolos.” Na ngaeta mo iini loꞌu uuri, “Ineu aana aapa a Pita.” Na ngaeta mo iini loꞌu uuri, “Ineu aana aapa a Kraes.”
1CO.1.13	!﻿Sei! !﻿Omu ko oopaa oto sapena Kraes hailiu kaꞌu ngeena! ?﻿Haꞌalaa omu loꞌongaꞌinie uri ineu a Pol ni nou mae honotamiu i lengine poꞌu-poꞌu? ?﻿Na ohe uri omu loto maaꞌi oto aana sataku ni ngeena? !﻿Haꞌike eena mwae! 
1CO.1.14	No ko paalahea God mola aana uri maꞌalana omu meni loto maaꞌi taane, taꞌe ineu maraaku nou kaꞌa loto maaꞌi ike aana nga iini eemiu mwaanie a Krispas na a Gaeas. 
1CO.1.15	Oto, nga iini hunie ke unue uri omu loto maaꞌi aana sataku haꞌike. 
1CO.1.16	(!﻿Oo, iau mwae! Nou loto maaꞌi taane noꞌone aana Stepanas na uluhe ingeie, taꞌe nou kaꞌa loꞌongaꞌi oodoie ike nga iini ne ke loto maaꞌi loꞌu aana.)
1CO.1.17	A Kraes e kaꞌa uusungeꞌinieu ike mola huni loo-loto maaꞌi aana mwala, taꞌe huni laeliwala aana Tataroha Diana. Na e kaꞌa ike huni laeliwala mola aana mo wala diana mala mo iini e saenanau huni haꞌa-olaa mwala, taꞌe mola i sulie a Kraes, mwaanie maenga a Jisas i lengine poꞌu-poꞌu e totowai mola. 
1CO.1.18	Aana laeliwalanga i sulie maelana a Jisas i lengine poꞌu-poꞌu e kaꞌa toꞌo aana ike nga mei loꞌongaꞌinge aana hunie mo iini kire ko lae takoie maenga huu. Taꞌe hunikie mo iini a God e haꞌa-uurikie oto, mo wala ngeena ikire oto nanamanga a God.
1CO.1.19	Omu ke saie uri Uusu-uusu Maaꞌi e unue uuri, 
1CO.1.20	?﻿Oto mala uri leune kei urine oto, mwala saenanau ke si ue eena? ?﻿Mo haꞌa-uusuli na mo iini kire saenanau aana ere-haitelilinge kire ke si ue eena? Aana a God e haataꞌinie oto uri saenanaunge aana walumalau ie nga ola mola mwaakule, na e kaꞌa toꞌo aana ike nga loꞌongaꞌinge. 
1CO.1.21	Oto aana a God e asuie mone i sulie saenanaunge ingeie, mwala aana walumalau ie kire dau aasaie uri kire kei haꞌa-uurire maraada i sulie saenanaunge ikire. Na e lae mola urine aana saena a God mola huni haꞌa-uurie iinoni aana ola kire unue nga mei saenanaunge haꞌike aana, nge hiiwalaimolinge aana laeliwalanga i sulie a Kraes. 
1CO.1.22	Mo Jiu, saeda mola hunie uri kire ke leesie nga mo tolimaa ni nanamanga, na mo Aapoloa Aaopa ko sare rongoa mola nga mo loꞌongaꞌinge ni saenanaunge, uri hunie kire ke si eeliꞌu takoie a God. 
1CO.1.23	Taꞌe ienini mone melu ko laeliwala aana uri kire horo maesie a Kraes i lengine poꞌu-poꞌu. Mei ola oto hule aana mo Jiu na kire kaꞌa sasare rongoa ike, na mei ola ngeena kei neꞌi pweu-pweuaꞌanga mola hunie mo Aapoloa Aaopa. 
1CO.1.24	Taꞌe hunikie mo iini nge a God e soikie oto, mo Jiu na oto mo Aapoloa Aaopa, mei wala aana a Kraes ienini ingeie oto nanamanga na saenanaunge a God. 
1CO.1.25	Na e urine oto aena aana mo ola nge a God ko esuiꞌi, maꞌalana iinoni ko ere aaelasiꞌi uri nga mei saenanaunge wa nga mei aꞌailaꞌanga haꞌike aani, taꞌe saenanaunge aana e lae liutaa aana loꞌu saenanaunge iinoni, na e aꞌailaꞌa ue liutaa aana aꞌailaꞌanga iinoni ni ngeena.
1CO.1.26	Oto maeni eesiku maaꞌi, omu ke toꞌomaaie kaꞌu maholo a God e holaꞌi soiꞌomu huni lulu i sulie. ?﻿Aana lio-lionga ni iinoni, e nite iini eemiu kire saenanau? ?﻿E nite iini eemiu kire neꞌi poro paine? ?﻿E nite iini eemiu kire aalaha? !﻿Tootaꞌi iini mola! 
1CO.1.27	A God e tohungei lio hilisie oto mo iini nge mwala e loꞌongaꞌinie uri kire puꞌosasu uri huni haꞌamasaa kira saenanau. Na e lio hilisie oto noꞌone mo iini nge mwala e loꞌongaꞌinie uri kire mamaelaꞌa huni haꞌamasaa mo iini e nanama. 
1CO.1.28	Aana nga taa nge walumalau e lio toli aana, na e leledie, na e loꞌongaꞌinie uri nga mei ola mwaakule mola aana, mei ola ngeena a God e lio hilisie huni waelie nga taa nge walumalau e neꞌisae paine aana. 
1CO.1.29	Na a God e asuie leune urine, mwaanie uri nga iini e toohaꞌinie maraana maholo kei uure i naꞌona God. 
1CO.1.30	Aena aana a God mone e si da omu lae mai neꞌi iinoni tararuru peꞌie a Jisas Kraes. Ingeie oto e lae mai huni niie saenanaunge a God hunikie, na ingeie mola ni e haꞌa-oodohikie peꞌie a God, na e haꞌamaaꞌikie, na e holikie mwaanie iiꞌonga i memelutana oorahaꞌaa. 
1CO.1.31	Aena urinena, kie ke iiꞌo oto mala Uusu-uusu Maaꞌi e unue aana e ere uuri, 
1CO.2.1	Oto ineu, maeni eesiku maaꞌi, maholo nou lae kaꞌu weu i seemiu huni tarohaꞌinie saehaahinge a God, nou kaꞌa ere ike aana nga mo eehuꞌi wala wa nga mo saenanaunge ke lae oto loꞌu i peine liutaa. 
1CO.2.2	Aena aana maholo nou oꞌoꞌo peꞌiꞌomu, nou neꞌisae mouteꞌi uri nou saꞌa ere-ere ike loꞌu aana nga mei ola aaopa, taꞌe nou neꞌi-neꞌisae oto mola aana a Jisas Kraes na maenga ingeie i lengine poꞌu-poꞌu. 
1CO.2.3	Oto maholo nou lae mai seemiu, nou maarara aana nou hiingeꞌinie uri nou kaꞌa malisi hule aana nou meꞌu peꞌie ariringe. 
1CO.2.4	Oto nou saie uri laeliwalanga ineu na mei wala nge nou tarohaꞌinie huniꞌomu e kaꞌa lae ike aana mo wala diana i sulie saenanaunge mo iinoni. !﻿Haꞌike! Taꞌe e lae mola peꞌie nanamanga aana Liꞌoa Maaꞌi a God. 
1CO.2.5	Oto saenanaunge iinoni e kaꞌa da ike omu ke hiiwalaimoli aana a God, taꞌe nanamanga a God maraana nge ni e asuie urine, uri hunie omu ke hiiwalaimoli aana.
1CO.2.6	Taꞌe mo wala no ko tarohaꞌiniꞌi ienini, mo wala ni saenanaunge taane, mei saenanaunge nana mo iini nge kire paine oto peꞌie tolahai hiiwalaimolinge. E kaꞌa saenanaunge ike aana walumalau ienini. Mei saenanaunge ienini e tohungei aaopa oto liutaa mwaanie saenanaunge aana mo iini kire nanama haahie walumalau siꞌiri, mo iini nge kire kei eiꞌaa mola. 
1CO.2.7	Mei wala ni saenanaunge a God nge no ko tarohaꞌinie ienini, mei saenanaunge e iiꞌo mumuni mwaanie iinoni. Taꞌe a God e pwani lodoa oto i naꞌo na haꞌaholanga haꞌike ue, huni niie saenanaunge ie hunikie, hunie kie ke saie uri tala huni iiꞌo aana manikuluꞌanga peꞌie a God otona. 
1CO.2.8	Mei wala ni saenanaunge ienini maꞌalana nga taꞌa-taꞌa iinoni aana mwala kire paine haahie walumalau ie, na e kaꞌa saie ike. Mala uri kire ke saie, haꞌalaa horoꞌilana Aalaha Manikuluꞌe ikie e kaꞌa lae ike. 
1CO.2.9	Taꞌe leune ko haataꞌinie oto uri Uusu-uusu Maaꞌi ko ere toꞌohuu aana e unue uuri, 
1CO.2.10+1CO.2.11	Taꞌe nga taa e iiꞌo mumuni kaꞌu i naꞌo ngeena, a God e haataꞌinie oto hunikie aana Liꞌoa Maaꞌi ingeie.
1CO.2.10+1CO.2.11	?﻿A tei ni e saie neꞌisaenga a God? Liꞌoa Maaꞌi a God haꞌalaa ni e saie mo loꞌongaꞌinge mumuni a God. Aana iinoni, taꞌe ingeie mola maraana ni e saie mo neꞌisaenga i laona manatana, oto e sada noꞌone mola mala Liꞌoa Maaꞌi e saie mo neꞌisaenga i manatana a God. 
1CO.2.12	Oto Liꞌoa nge kie toolea i lalo aaka ngeena, nga liꞌoa haꞌike loꞌu aana walumalau, taꞌe Liꞌoa Maaꞌi, iini nge a God e niie mai hunie kie ke sai diana aana ahutana mo niinge a God hunikie.
1CO.2.13	Oto melu kaꞌa ere ike aana mo wala i sulie saenanaunge iinoni, taꞌe melu ko ere mola i sulie mo wala nge Liꞌoa Maaꞌi e haꞌa-uusuliꞌemeelu eeni, maholo melu ko ere luhesie walaimolinge i sulie a God hunie mo iini nge kire toꞌo aana Liꞌoa Maaꞌi. 
1CO.2.14	Taꞌe iinoni nge e kaꞌa toꞌo aana Liꞌoa Maaꞌi i lalo aana, e saꞌa toꞌo aana ike mo niinge nge Liꞌoa a God e niiꞌi mei, aana iinoni urine kei loꞌongaꞌinie mo niinge ngeena nga mo ola oto mola mwaakule ni ngeena. E kaꞌa sai lio saiꞌi ike, aana Liꞌoa Maaꞌi mola ni e sai peꞌikie huni lio saiꞌi. 
1CO.2.15	Oto iinoni nge e toꞌo aana Liꞌoa Maaꞌi haꞌalaa e sai lio saie walu ola i sulie a God, na e aasa hunie nga iini e kaꞌa toꞌo aana Liꞌoa Maaꞌi hunie kei iꞌie sai-olanga a mwane ngeena. 
1CO.2.16	Na e toꞌohuu oto aana Uusu-uusu Maaꞌi e unue uuri, 
1CO.3.1	Maeni eesiku maaꞌi, tolahamiu e urihana mola mwala aana walumalau ienini. Waite nou kaꞌa sai ere ike huniꞌomu mala mo iini kire toꞌo aana Liꞌoa Maaꞌi i lalo aada. Haꞌike, taꞌe nou ere-ere huniꞌomu mola mala iꞌomu mo kele mwela aana tolahana a Kraes. 
1CO.3.2	Erenga ineu huniꞌomu e urihana mola ewei susu nge mo kele wee-wee ko sususuhie, na nou kaꞌa haꞌangauꞌomu ike ue aani ngeulaa maꞌutaꞌa mala mo teitesi aena aana maholona omu kaꞌa malisine ike mo ngeulaa ni rato. Na maꞌalana hule siꞌiri, na omu kaꞌa malisine ike ue. 
1CO.3.3	Omu ko lae-lae mola ue mala mo iinoni aana walumalau ienini. !﻿Lio kaꞌu! Omu iiꞌo mola ue peꞌie upwanga na heotaꞌinge. Mo ola ngeena kire haataꞌi diana aana uri iꞌomu nga mo iinoni aana Liꞌoa Maaꞌi haꞌike, aana tolahamiu e sada mola ue peꞌie mo iinoni ni welumalau. 
1CO.3.4	Ngaeta mo iini eemiu ko unue uuri, “Ineu aana aapa a Pol,” na ngaeta mo iini uuri, “Ineu aana aapa a Apolos.” !﻿Haꞌike eena! ?﻿Uri omu kaꞌa loꞌongaꞌi ike mala mo iinoni ni welumalau ni ngeena?
1CO.3.5	?﻿Haꞌalaa nga taa nge loꞌongaꞌinge iꞌomu aamereꞌi a Apolos? Iꞌemereꞌi e ro mwane auꞌesu mola a God ni ngeena. Mere peꞌiꞌomu oto mola hunie omu ke hiiwalaimoli aana a God, aana iꞌemereꞌi, mere asuie mola mo esunge hai aaopaꞌi nge a God e niiꞌi huniꞌemereꞌi huni esuiꞌi. 
1CO.3.6	Oto ineu nge nou urihana mwane e hasie mo litei ola i laona hohola, na a Apolos nge e urihana mwane e danguhie mo litei ola ngeena aani wei. Taꞌe a God nge e asuie hunie kire ke mwaꞌora. 
1CO.3.7	Oto iini ko hesie mo lite na iini ko denguhiꞌi ikire mo mwane mwaakule mola, taꞌe a God ni e paine liutaa, aana ko esuie mo lite ngeena hunie kire ke mwaꞌora. 
1CO.3.8	Oto mwane ko hesi lite na mwane ko dengu wei, kire ko meni esu tararuru mola hunie taꞌa-taꞌa mei neꞌisaenga, na a God ke si waairerue i sulie asunge ikirerue. 
1CO.3.9	Aana iꞌemereꞌi e ro mwane nge mere ko esu tararuru nana a God, na iꞌomu oto domana hohola ingeie.
1CO.3.9	Na iꞌomu domana oto noꞌone nume a God. 
1CO.3.10+1CO.3.11	A Jisas Kraes oto poo-pootana nume ngeena, na nga poo-poota aaopa hunie nga iini ke neꞌie loꞌu, haꞌike oto ooꞌoo. A God e niie mai nanamanga hunieu, hunie ne ke neꞌie mwane saenanau diana aana tohu-numanga. Oto ineu nge nou neꞌie poo-pootana nume ngeena, na ngaeta mo mwane ko si tohu nume i lengine. Taꞌe kire ke lio talada mola hunie kire ke tohu diana aana nume ngeena. 
1CO.3.12	Ngaeta mwala kei esuie nume ienini aana mo ola diana mala kol wa siliva wa mo heu kire lio diana, na ngaeta mwala loꞌu kei esuie mola nume ngeena aana mo ei wa mo hahalisi wa mo sao. 
1CO.3.13	Taꞌe aana hai dinge ooreta, dunge kei haataꞌinie mo taungei esunge hai aaopaꞌi nge mwala e asuiꞌi, ohe kire diana taane wa haꞌike. 
1CO.3.14	Mala uri dunge e kaꞌa waruhie mo ola nge iinoni e asuie nume ngeena aani, nge a God kei waaie iinoni ngeena haahie asunge diana ingeie. 
1CO.3.15	Taꞌe mala uri dunge ko weruhie mola mo ola nge e asuie nume ngeena aani, nge ahutana weonga ingeie e aiꞌaa oto. Maꞌalana a God kei haꞌa-uurie taane mangona, taꞌe kei urihana mola iinoni nge kire waꞌinie mwaanie nume nge ko weru ngeena.
1CO.3.16	!﻿Haꞌike eena! ?﻿Uri omu kaꞌa saie ike uri soihaadaꞌinge iꞌomu e neꞌi nume maaꞌi a God? !﻿Iau, e toꞌohuu oto aana Liꞌoa Maaꞌi e iiꞌo i lalo aamiu!
1CO.3.17	Mala uri nga iini kei waelie nume maaꞌi ngeena, a God kei tohungei waelie oto noꞌone.
1CO.3.18	Oto omu ke suꞌuri neꞌi-neꞌisae aaela i sulie mei ola ienini. Mala uri nga iini eemiu ko neꞌi-neꞌisae uri e saenanau aana saenanaunge ni welumalau, e diana oto liutaa hunie iinoni ngeena ke tohungei toli puri aana saenanaunge ngeena maꞌalana mwala ko haaraꞌinie aana “Pweu.” Oto ke si hule aana saenanaunge toꞌohuu. 
1CO.3.19	Aana saenanaunge aana walumalau ienini e kaꞌa rongo ike mala nga mei ola, aana e lio mola mala pweunge i naꞌona saenanaunge a God. Na e toꞌohuu oto, aana Uusu-uusu Maaꞌi e teꞌuri, 
1CO.3.20	Na ngaeta mei wala i laona Uusu-uusu Maaꞌi e teꞌuri loꞌu, 
1CO.3.21+1CO.3.22	Oto aena urinena, maeni eesiku, omu ke suꞌuri ere toohaꞌinie asunge nga iinoni. Maꞌalana ineu a Pol, wa a Apolos, wa a Pita, taꞌe a God e uusungeꞌiniꞌemeelu mola huni peꞌiꞌomu. Na e toꞌohuu oto uri e niie oto ahutana walu ola namiu, hule aana walumalau, na mauringe, na maenga, na maholo siꞌiri, na maholo ko lae ue mai. Ahutana mo ola ngeena mo ola oto iꞌomu. 
1CO.3.23	Na iꞌomu oto mwala a Kraes, na a Kraes oto iini a God.
1CO.4.1	Oto omu ke neꞌisae aameelu mala uri iꞌemeelu mo koni-konihe a Kraes, mo mwane auꞌesu nge ko lio i sulie tarohaꞌinilana saehaahinge a God. 
1CO.4.2	Na omu saie taane e taꞌa-taꞌa mei ola mola ni e roroꞌa oto liutaa. E roroꞌa mola hunie mo koni-konihe kire ke asu toꞌohuu nana mo poro paine ikire. 
1CO.4.3	Oto nou saꞌa tolahiꞌe ike mala uri iꞌomu wa nga iini aana walumalau kei leieu. Maꞌalana ineu maraaku na nou kaꞌa sai leie ike asunge ineu. 
1CO.4.4	Manataku e taha mola aana nou kaꞌa saie ike nga mei takalonga ineu, taꞌe e kaꞌa loꞌongaꞌinie ike uri ineu mwane oodotaꞌi. Aalaha ikie mola ni kei leieu. 
1CO.4.5	Oto omu ke suꞌuri leie mwala, aena aana e kaꞌa hule ue aana maholo a God kei lae mai huni leie mwala. Oto omu ke maaꞌoohie kaꞌu Aalaha ikie kei lae mai, aana ingeie nge ke si haataꞌinie mo ola kire oꞌoꞌo mumuni rorodoꞌa hunie kire ke iiꞌo haadaꞌi. Ingeie oto kei haataꞌinie saehaahinge mo iinoni, na kei lahera i sulie nga taa nga iini e asuie.
1CO.4.6	Maeni eesiku maaꞌi, walu ola ienini no ko unuꞌi i suliꞌemereꞌi a Apolos hunie omu ke saenanau aana tolahamereꞌi. Ngaeta mei wala e teꞌuri, “Mwaanie omu liue nga taa uusulana e lae i laona Uusu-uusu Maaꞌi.” Mala uri omu kei teꞌurine, nge omu saꞌa unu-unue ike uri nga iini e paine liutaa aana nga iini, na omu saꞌa toohaꞌiniꞌomu ike maraamiu aana omu ko lae i sulie iini nge omu unue e paine, na omu saꞌa ere aaelasie loꞌu nga iini. 
1CO.4.7	!﻿Sei! ?﻿Iꞌoe o aaopa kaꞌu uri taa? ?﻿A tei kaꞌu e haꞌaholaꞌo? ?﻿Na nga mei taa kaꞌu ni o toꞌo aana nge a God e kaꞌa haꞌa-aakaurisiꞌo aana? ?﻿Taꞌe aana uri ko haꞌa-aakaurisiꞌo aana, na e ue ni o ko toohaꞌiniꞌo haahie mala uri o esuie mola tohumu?
1CO.4.8	?﻿Oto e ue? ?﻿Uri omu hele oto aana walu ola ni Liꞌoa omu saetoꞌo aani? ?﻿Uri omu toꞌo-toꞌo oto aana mo niinge ni Liꞌoa? ?﻿Uri omu neꞌi mwane paine oto aana Aalahanga a God? Nou tohungei saetoꞌo aana ke urine, aena aana mala uri ko toꞌohuu, Aalahanga a God e hule oto na mere ko aalaha loꞌu noꞌone peꞌiꞌomu. 
1CO.4.9	Taꞌe mere kaꞌa aalaha ike ue. Iꞌemeelu mo hurulaꞌaa, e lio mala a God e tohungei haꞌamwai-mweiꞌaꞌemeelu. E lio mala e toliꞌaasie ahutana mo iini meuri, mai aano na taꞌau i Lengi, hunie kire ke haꞌamwasi aameelu. Kire ko tohungei ere aaelasiꞌemeelu mola. E urihana ikire oto mo iini nge kire ko lai maa ni ola aana maholo kire ko horoꞌie mo iini nge leilada e lae oto hunie maenga. 
1CO.4.10	Oto mwala nge kire leesiꞌemeelu kire ko loꞌongaꞌinie uri melu ko pweu aana melu iiꞌo peꞌie a Kraes. ?﻿Taꞌe e ue aana iꞌomu? ?﻿Uri omu saenanau oto aena aana iꞌomu peꞌie a Kraes? !﻿Neꞌewau oto! Iꞌemeelu, melu tataku mola, taꞌe iꞌomu nge omu aꞌailaꞌa. 
1CO.4.11	Iꞌemeelu, mwala e lio mwai-mweisiꞌemeelu, taꞌe iꞌomu nge mwala e leesiꞌomu mala mo aalaha. Oto lae mai hule siꞌiri, melu ko tohungei maesie oto hiolonga, na melu ko maesie oto inunge, na melu kaꞌa hoꞌo-hoꞌosie oto nga mei sala diana. Mwala ko seuniꞌemeelu, na melu kaꞌa toꞌo aana ike nga leu ni iiꞌo aana. 
1CO.4.12	Melu ko tohungei haꞌaweoꞌemeelu oto hiitoꞌo aani esunge. Maholo mwala ko ere ni hoꞌasinge huniꞌemeelu, melu ko ere ni haꞌadianaꞌara mola. Na maholo mwala ko teungeꞌiniꞌemeelu, melu ko esu susutoꞌo mola. 
1CO.4.13	Na maholo kire ko tarohaꞌinie eeronga i suliꞌemeelu, melu ko ere rako mola peꞌire huni haꞌa-oodohie nga taa kire ko unue ngeena. Oto uure waite hule mai siꞌiri, na mwala ko lee-leesiꞌemeelu mala uri mo ola kire aaela oto liutaa loꞌu mwaanie aalitehu.
1CO.4.14	Nou kaꞌa unue ike mo ola ienini huni haꞌamasaꞌomu, taꞌe huni haꞌananauꞌomu mala mo mwela maaꞌi ineu. 
1CO.4.15	Maꞌalana uri omu ke toꞌo aana loꞌu nga mo iini hunge huni haꞌa-uusuliꞌomu aana tolahana a Kraes, taꞌe omu ke suꞌuri pulongosie uri ineu oto taꞌa-taꞌa aamamiu. Aana ineu oto nou tooleꞌomu mei i saana a Kraes maholo nou laeliwala aana tataroha diana namiu. 
1CO.4.16	Oto no ko eitanaiꞌomu hunie omu ke haimaanieu. 
1CO.4.17	Aena leune mone no ko uusungeꞌinie wau a Timoti i seemiu. Ingeie domana oto a kaleku toꞌohuu na ko esu diana nana Aalaha paine ikie. Ingeie ke si haꞌananauꞌomu loꞌu aana mo haꞌatolanga nge nou lae peꞌi laeliwala aani i sulie mo soihaadaꞌinge aana taꞌena nga leu no ko lae-lae aana.
1CO.4.18	Ngaeta mo iini hikemiu kire loꞌongaꞌinie uri nou saꞌa hule loꞌu i seemiu, oto kire ko aehota toohaꞌinire oto. 
1CO.4.19	Taꞌe e saꞌa tewa na ne kei lae loꞌu mei maatoliꞌomu, mala a Aalaha ko saetoꞌo aana ne ke asuie urine. Na aana maholona, nou saꞌa rongo ike hunie mwala too-toohaꞌi ngeena, taꞌe ne kei lio mola hunie nga nanamanga uri taa nge kire toꞌo aana. 
1CO.4.20	Aena aana Aalahanga a God kaꞌa ola ike mola aani wala, taꞌe ola ni nanamanga. 
1CO.4.21	?﻿Oto leu uri taa nge saemiu hunie? ?﻿Uri ne ke lae mai peꞌie nga mai ue huni haꞌaloiꞌomu, wa ne ke lae mai peꞌie mo wala ni manata-diananga na aamasinge?
1CO.5.1	Maeni eesiku, no ko rongo hailiu aana uri ngaeta iini eemiu ko esuie mei ola e tohungei aaela oto hiitoꞌo aana ko toꞌo aana loꞌu mola ngaeta huꞌe aamana
1CO.5.2	!﻿Haꞌike eena! ?﻿E ue ni omu ko toohaꞌiniꞌomu haahie? E malisine omu ke saehuu i sulie, na hunie omu ke neꞌie mwane ngeena i sinaha mwaanie soihaadaꞌinge. 
1CO.5.3	E toꞌohuu aana nou iiꞌo haꞌatauliꞌomu, taꞌe ahutana neꞌisaenga ineu taane mola aamiu. Na ineu, nou saie uri mala ne ke iiꞌo peꞌiꞌomu, haꞌalaa nou lei mangoa oto a mwaena. Oto maꞌalana nou haꞌatauliꞌomu, taꞌe nou leie oto a mwaena. 
1CO.5.4	Oto iꞌomu, omu ke loko tararuru aana satana a Jisas, Aalaha ikie, huni neꞌisae i sulie neꞌisaenga ineu ie. Oto aana nanamanga a Jisas, 
1CO.5.5	omu ke toliꞌaasie mola a mwane ngeena i nimana a Satan. Ohe maholo kei sapesalu, hari-huninge ingeie hunie aapa hatarie hasiꞌo ke mango, na a God ke haꞌa-uurie mola hunie maurihaꞌana ke iiꞌo diana aana hai dinge a Kraes kei ooli loꞌu mei.
1CO.5.6	Omu saie taane mei wala nge e unue uuri, “Kele mei iis oto mola mwai-mwei e ado oto huni esuie nimei pulaoa laku hunie kei hane i lengi.” Oto urine noꞌone, e kaꞌa ado ike hunie omu ke toohaꞌiniꞌomu, aena aana aaelanga ngeena e sai sikihie ahutemiu mango-mango. 
1CO.5.7	Oto omu ke tala aasie mola mei iis lalahuꞌe aana oorahaꞌaa ngeena mwaaniꞌomu, hunie omu ke neꞌie mei bred haalu mala bred nge iis haꞌike aana nge kire asuie hunie Houlaa Ni Liumwaanie. Na omu urihana oto mei bred ngeena i maana God, aana e da omu rereꞌa oto taꞌingelu i maana. E da mola urine aana maelana a Jisas Kraes, aana ingeie oto kalei sipu aana Houlaa Ni Liumwaanie nge uunu-olanga aana e lae honotaka. 
1CO.5.8	Oto aena urinena, kie ke mani ilenimwaꞌe, taꞌe kie ke suꞌuri ilenimwaꞌe peꞌi tola i sulilana mo tolaha lalahuꞌe aana saewasunge na inu wei ni pweunge na dau roroꞌanga. !﻿Haꞌike! Mo oorahaꞌaa urine kire urihana iis nge e sai sikihie mola walu ola. Taꞌe ikie, kie taꞌaasie oto walu ola urine, na kie ko ilenimwaꞌe mola peꞌi saemanola na peꞌie walaimolinge.
1CO.5.9	Maeni eesiku, nou kaꞌa ere aaopa ike mwaanie nga taa nou unue oto wau i naꞌo. I laona uusu-uusu nge nou uusue kaꞌu weu huniꞌomu,
1CO.5.10	Taꞌe nou kaꞌa unue ike uri omu ke oopa mwaanie mo puꞌo nge kire ko mei-mesi, wa kire ko sae-saehanalie mola toꞌo-toꞌolana ngaeta mwala, wa kire ko eeroa mwala mwaanie toꞌo-toꞌolada, wa kire ko palo-paloa mo nunui ola. Haꞌike. Aana mo iinoni mala ngeena, omu ko lae oto mwaanie walumalau ie haꞌalaa omu ko toliꞌaasire. 
1CO.5.11	Nga taa nge nou ere urine aana, nge uri omu ke suꞌuri hikusie taꞌena nga iinoni ko unu-unue uri ingeie e hiiwalaimoli aana a Kraes, taꞌe ko aeꞌaeni ola mola, wa ko sae-saehanalie mola toꞌo-toꞌolana ngaeta mwala, wa ko palo-paloa mola mo god eero-eero, wa ko ere-ere aaelasie mola ngaeta mo iini, wa ko inu-inu wei ni pweunge mola, wa ko eeroa mola mwala mwaanie toꞌo-toꞌolada. Iini urine, maꞌalana aawenga wa ngaunge peꞌie, na omu ke suꞌuri esuie loꞌu.
1CO.5.12+1CO.5.13	E kaꞌa leu ike i sapeku huni leie mo iini haꞌike aana soihaadaꞌinge. A God maraana ke si leire. Taꞌe leu i sapemiu maraamiu huni leie mwala aana soihaadaꞌinge, aena aana mo Uusu-uusu Maaꞌi e unue uuri, 
1CO.6.1	Oto loꞌu, maeni eesiku, nou rongoa uri nga iini eemiu ko haꞌa-erea ngaeta iini, na e toolea oto i saana mo mwane lei-lei nge hule aana kire kaꞌa hiiwalaimoli ike aana a God. !﻿Haꞌike eena mwae! ?﻿Aana e ue e saꞌa toliꞌaasie mola hunie soihaadaꞌinge ke haꞌa-oodohie mei roroꞌanga ngeena hunie? 
1CO.6.2	?﻿Uri omu kaꞌa saie ike uri aana nga maholo ko lae mai, mwala nge kire hiiwalaimoli aana God, ikire nge kire kei leie ahutana iinoni ni welumalau? ?﻿Mala uri iꞌomu oto huni leie mwala aana walumalau, na e ue omu kaꞌa sai haꞌa-oodohie mola kele mei ola mwai-mwei i matolamiu maraamiu urine? 
1CO.6.3	?﻿Uri omu kaꞌa saie ike noꞌone uri ikie nge kie kei leie mo ensel? Nge ko urine oto, na mo ola huni haꞌa-oodohiꞌi mei aano siꞌiri ie, mo ola mwai-mwei mola ni ngeena. 
1CO.6.4	?﻿Oto mala uri nga mo haꞌa-erenga urine kei reu, uri omu kei saro tooleꞌi loꞌu i saana mwala lei-lei nge hule aana kire kaꞌa toꞌo aana ike nga leu i laona soihaadaꞌinge? 
1CO.6.5	!﻿Mei ola ni masanga ni ngeena! ?﻿Uri nga taꞌa-taꞌa mwane saenanau haꞌike oto i seemiu huni haꞌa-oodohiꞌomu aana mo ola urine? 
1CO.6.6	!﻿E lio oto urine mwae! Na aena urine kaꞌu omu ko toolea mo eesimiu i lalo aana a Kraes hunie mo puꞌo ke haꞌa-oodohie mo ola huniꞌomu.
1CO.6.7	!﻿Haꞌike eena! E kaꞌa mola laenga hunie leinge nge ko haataꞌinie takalonga iꞌomu, taꞌe hule aana mo haꞌa-erenga i matolamiu na kire ko haataꞌinie oto uri omu tohungei lae takalo ni ngeena. ?﻿E ue kaꞌu omu kaꞌa toliꞌaasie mola mwala ke talei waeliꞌomu? Urine e diana liutaa aana omu ko haꞌa-ere. ?﻿Na e ue kaꞌu omu kaꞌa toliꞌaasie mola mwala ke too-toolea taꞌena nga ola iꞌomu? Urine omu kaꞌa oorahaꞌaa ike aana haꞌa-erenga. 
1CO.6.8	Taꞌe iꞌomu, omu tohungei lae aaopa. Iꞌomu mola maraamiu nge omu ko da pelinge na omu ko waeliꞌomu heiliu. 
1CO.6.9	?﻿Uri omu kaꞌa saie ike mo iini nge helelada e tataꞌala kire saꞌa roroꞌa ni hele aana ike Aalahanga a God? Mwaanie omu neꞌi-neꞌisae takalo. Mo iini nge kire ko mei-mesi, wa kire ko palo-paloa mo ola aaopa mwaanie a God, wa kire ko aeꞌaeni ola, wa mo mwane nge kire ko deu mala mo repi, wa kire ko aeꞌaeni ola peꞌinie mo mwane mala ingeie, 
1CO.6.10	wa kire ko peli-peli, wa kire ko sae-saehanali, wa kire ko inu-inu wei ni pweunge, wa kire ko talei ere-ere aaelasie ngaeta mwala, wa kire ko eero-eeroa mola mwala hunie kire ke nii ola nada, nga iini aana mo iini urine saꞌa roroꞌa ni hele aana ike Aalahanga a God. 
1CO.6.11	E toꞌohuu oto, holaꞌinaꞌo ngaeta mo iini hikemiu kire urine noꞌone. Taꞌe ie, loto-aasilana mo oorahaꞌaa iꞌomu e lae oto, na haꞌamaaꞌilemiu e lae oto aana satana Aalaha ikie a Jisas Kraes na aana nanamanga Liꞌoa Maaꞌi a God ikie.
1CO.6.12	Oto loꞌu, maeni eesiku, nga mo iini eemiu kire unue uuri, “Nga mei ola e kaꞌa aapu ike hunieu.” Iau, leune e toꞌohuu. Taꞌe ngaeta mo ola kire saꞌa da ike nga mei diananga huniꞌo. Na maꞌalana nou iiꞌo luhetaꞌi huni esuie taꞌena nga mei ola, taꞌe nou saꞌa toliꞌaasie ike nga mei ola urine ke aalaha haahieu.
1CO.6.13	Na nga mo iini loꞌu kire unue uuri, “Ngaulaa ola mola hunie iiaka ni ngeena, na iiaka ola mola huni hele aana ngaulaa.” E toꞌohuu taane, taꞌe a God kei haꞌamangoa mola e ro mei ola ngeena. Oto aana omu ko loꞌongaꞌinie uri mo hiolonga ni sape kire mani sada mola i maana God, nge omu unue uri masinge noꞌone e kaꞌa neꞌie ike nga mei ola. !﻿Taꞌe haꞌike mwae! Sape mei ola huni esu nana Aalaha ni ngeena, na a Aalaha ko lio i sulie sapeka, 
1CO.6.14	na mala a God e haꞌa-uurie sapena a Aalaha mwaanie maenga aana nanamanga ingeie, nge kei haꞌa-uurie sapeka noꞌone urine.
1CO.6.15	Omu saie mola sapena nga iini e neꞌie oto ngaeta sasarai ola a Kraes. ?﻿Oto e ue? ?﻿Uri e malisine nga iini ke toolea mola sapena nge e neꞌie oto ngaeta sasarai ola a Kraes, na ke ladoa peꞌie nga repi? !﻿Haꞌike! !﻿E kaꞌa malisi ike! 
1CO.6.16	Omu saie taane nga iini kei maꞌahu peꞌie nga repi, kirerue kei neꞌie oto taꞌa-taꞌa mei sape, aana Uusu-uusu Maaꞌi e teꞌuri, 
1CO.6.17	Taꞌe maholo nga iini kei lado peꞌie a Kraes, kirerue kei neꞌie oto taꞌa-taꞌa iinoni aana mauringe toꞌohuu a Kraes. 
1CO.6.18	!﻿Oto omu ke tahi oto haꞌataulie masinge! Mo iini nge kire ko esuie mo taungei oorahaꞌaa aaopa mwaanie aeni-olanga, kire kaꞌa waelie ike sapeda. Taꞌe mo iini nge kire ko esuie aeni-olanga, kire ko tohungei waelie oto sapeda maraada ni ngeena. 
1CO.6.19	?﻿Uri omu kaꞌa saie ike uri sapemiu nge oto nume maaꞌi a Liꞌoa Maaꞌi? E iiꞌo oto i lalo aamiu, aana a God e niie huniꞌomu. Oto sapemiu kaꞌa toꞌo-toꞌolamiu ike loꞌu maraamiu, 
1CO.6.20	aena aana a Kraes e pwani holiꞌomu oto aana holite oto paine. Oto walu ola omu ko esuiꞌi aana sapemiu, omu ke asuiꞌi hunie mwala ke soi haꞌamanikuluꞌaa a God haahiꞌi.
1CO.7.1	Iau, nou sare lado luhesie mo dolosinge omu unuꞌi i laona uusu-uusu omu uusue mai hunieu. Omu dolosi i sulie iiꞌo-rurunge, na omu unue ohe e diana mola hunie mwane ke suꞌuri iiꞌo ruru peꞌie nga keni.
1CO.7.2	Omu saie uri aeni-olanga e paine siꞌiri, oto e diana hunie mwane ke toꞌo aana nga huꞌe maraana, na keni e adona ke toꞌo aana oto nga poro maraana. 
1CO.7.3	Na poro ke maꞌa-maꞌahu oto peꞌie huꞌe ingeie na huꞌe ke maꞌa-maꞌahu oto noꞌone peꞌie poro ingeie. 
1CO.7.4	A huꞌe ngeena e kaꞌa aalaha ike haahie sapena maraana, taꞌe poro ingeie ni e aalaha haahie. Na poro ngeena e kaꞌa aalaha noꞌone haahie sapena maraana, taꞌe huꞌe ingeie ni e aalaha haahie. 
1CO.7.5	Maholo iini o haꞌaruru peꞌie ko sare maꞌahu peꞌiꞌo, o ke suꞌuri sereꞌi loꞌu. More sai maꞌahu oopa-oopa taane aana nga mo maholo, taꞌe more ko meni mwaꞌe-mwaꞌe huni oopa urine haꞌalaa. Na more ke oopa urine mola hunie more ke iiꞌo aani aarengaꞌinge hunie nga kele maholo. Oto more ke si heꞌi maꞌa-maꞌahu tararuru loꞌu, mwaanie a Satan e malaahongamoreꞌi aana e aasa hunie more ke kinetaꞌinie sapemoreꞌi hunie nga maholo tewa.
1CO.7.6	Omu ke saie a God e kaꞌa unue ike omu ke mamalo haꞌawali mwaanie maꞌahunge tararuru huni aarea. !﻿Haꞌike! Taꞌe neꞌisaenga diana ineu mola ni ngeena, mala saemiu huni lulu i sulie. 
1CO.7.7	Na aana loꞌongaꞌinge ineu loꞌu, saeku hunie omu ke mani iiꞌo mola maraamiu mala ineu. Taꞌe a God e niie oto mo niinge hai aaopaꞌi hunikie. Ngaeta mo iini kire toꞌo aana ngaeta mo taungei niinge, na ngaeta mo iini kire toꞌo aana noꞌone ngaeta mo taungei niinge aaopa loꞌu.
1CO.7.8	Oto huniꞌomu mo nao mwane na mo nao keni, no ko unue uri e diana hunie omu ke iiꞌo mwaakule mola mala ineu. 
1CO.7.9	Taꞌe mala uri ko aasaiꞌomu hunie omu ke iiꞌo mola mwaakule, e diana hunie omu ke tola huꞌe na omu ke toꞌo poro. Aana e diana liutaa hunie omu ke haꞌaruru mwaanie omu iiꞌo mwaakule peꞌi saehanalilana mola iiꞌo-rurunge.
1CO.7.10	Oto huniꞌomu mo poro na mo huꞌe, no ko sare unue mei haꞌatolanga ie huniꞌomu. Na haꞌatolanga ie nga ola kaꞌa uure ike mola mwaanieu, taꞌe e uure mwaanie a Jisas. Mo huꞌe, omu ke suꞌuri sikaa mo poro iꞌomu, 
1CO.7.11	na iꞌomu mo poro, mwaanie omu sikaa mo huꞌe iꞌomu. (Mala uri nga huꞌe kei sikaa poro ingeie, nge e saꞌa toꞌo poro loꞌu. Taꞌe mala uri ko neꞌisae loꞌu huni eelihoꞌi i saana poro ingeie, nge e si diana eena.)
1CO.7.12	Oto huniꞌomu loꞌu mo iini nge omu haꞌaruru peꞌie iini i sinaha aana soihaadaꞌinge, a Aalaha e kaꞌa unue ike nga mei ola i sulie taungei haꞌarurunge iꞌomu ngeena. Oto ineu maraaku no ko unue huniꞌomu uuri. Mala nga mwane nge e hiiwalaimoli aana a Kraes ko toꞌo aana nga keni ni puꞌo, na a huꞌena e ilenimwaꞌe ni iiꞌo ruru mola peꞌie, a poro ngeena ke suꞌuri sikaa. 
1CO.7.13	Na mala uri nga keni nge e hiiwalaimoli aana a Kraes ko toꞌo aana nga mwane ni puꞌo, na a mwane ngeena e ilenimwaꞌe mola ni iiꞌo ruru peꞌie, a huꞌe ngeena ke suꞌuri sikaa. 
1CO.7.14	Aana a God kei haꞌamaaꞌie mwane e kaꞌa hiiwalaimoli ngeena aena aana ko iiꞌo ruru peꞌie huꞌe nge e hiiwalaimoli.
1CO.7.15	Taꞌe mala uri iini nge e iiꞌo ni puꞌo ko sare sikaa poro wa huꞌe ingeie nge e hiiwalaimoli aana a Kraes, toliꞌaasie mola ke lae i sulie saena. Mala ko lae urine, nga mei haꞌatolanga kaꞌa uure honosie ike iini nge e hiiwalaimoli.
1CO.7.15	Taꞌe omu ke aamasitoꞌo aana uri a God e saetoꞌo aana kie ke iiꞌo ni henuelama. 
1CO.7.16	Oto iꞌoe, a huꞌe ngeena, ohe o sai peꞌie mola poro iꞌoe hunie ke hiiwalaimoli. Na iꞌoe, a poro ngeena, ohe o sai peꞌie mola huꞌe iꞌoe hunie ke hiiwalaimoli.
1CO.7.17	Oto ahutaka, kie ke mani saie uri mei meuringe nge nga iini e toꞌo aana maholo a God e soie mai i saana, mei niinge a Aalaha ni ngeena. Oto aena urine omu ke suꞌuri sare toliꞌaasie loꞌu, taꞌe omu ke ilenimwaꞌe mola haahie. Na haꞌatolanga nge no ko lae peꞌi haꞌarongoa ahutana mo soihaadaꞌinge aana ni otona. 
1CO.7.18	Oto mala uri o ko hele aana oto torihesiꞌonga aana maholo a God e soiꞌo, nge o ke suꞌuri sare oolisie loꞌu. Na mala uri o kaꞌa hele aana ue torihesiꞌonga maholo a God e soiꞌo, nge o ke suꞌuri sare torihesiꞌo loꞌu. 
1CO.7.19	Aena aana uri o ke hele aana kaꞌu torihesiꞌonga wa haꞌike, nga mei roroꞌanga haꞌike aana. Taꞌa-taꞌa leu mola e roroꞌa oto, uri o ke lulu i sulie mo haꞌatolanga a God. 
1CO.7.20	Ahutemiu mango, omu ke mani iiꞌo toꞌo oto aana taꞌa-taꞌa taungei meu-meuringe nge omu oꞌoꞌo aana maholo a God e soiꞌomu. 
1CO.7.21	Mala uri o oꞌoꞌo kaꞌu mola mala nga koni-konihe aana maholo a God e soiꞌo, ngeena o ke suꞌuri tolahiꞌe aana leune. Taꞌe mala uri o ko saie nga tala hunie o ke iiꞌo luhetaꞌi aana, nge e diana taane hunie o ke lae mola i sulie. 
1CO.7.22	Aena aana nga iini nge Aalaha ko soie, maꞌalana ingeie koni-konihe nga iinoni, taꞌe e iiꞌo luhetaꞌi mola i lalo aana Kraes. E urine loꞌu aana iini nge Aalaha ko soie na e iiꞌo luhetaꞌi mola, taꞌe e neꞌi koni-konihe oto nana Kraes. 
1CO.7.23	A Kraes e pwani holiꞌomu oto aana holite paine. Oto omu ke suꞌuri neꞌi koni-konihe loꞌu nana walu ola mo iinoni ko tolahiꞌe aani. 
1CO.7.24	Iau, maeni eesiku maaꞌi, omu ke iiꞌo oto mola mala omu iiꞌo kaꞌu aana maholo nge a God e soiꞌomune, taꞌe omu ke iiꞌo ruru peꞌie a God i leune.
1CO.7.25	Hoe. Omu dolosi noꞌone i sulie mo mwane na mo keni nge kire iiꞌo pupupu. A Aalaha e kaꞌa niie ike nga mei haꞌatolanga i sulire, taꞌe ne kei unue mola neꞌisaenga ineu maraaku. Na aena aana a Aalaha e aamasieu na e manata diana hunieu, oto e neꞌieu hunie nga iini nge omu sai norutoꞌo aana. 
1CO.7.26	Oto nou leesie walu ola ko aasa aana maholo ie, na aena urine, nge nou loꞌongaꞌinie uri e diana hunie omu ke iiꞌo mola mala omu ko iiꞌo siꞌiri. 
1CO.7.27	Mala uri o ko tola huꞌe oto, o ke suꞌuri sikaa loꞌu huꞌe iꞌoe. Mala uri o kaꞌa tola huꞌe ue, o ke suꞌuri loꞌohie loꞌu nga iini. 
1CO.7.28	Taꞌe maꞌalana ke urine, mala uri o ko sare tola huꞌe, e diana mola, nga oorahaꞌaanga haꞌike. Na mala uri nga keni raoriꞌi ko toꞌo poro, e diana noꞌone mola. E kaꞌa oorahaꞌaa ike ni urine. Taꞌe omu ke saie mola uri mo iini nge kire ko haꞌaruru, kire kei deu oodoie mo aasanga i laona mau-meuringe ienini. Na nou sereꞌinie ke aasa urine huniꞌomu.
1CO.7.29	No ko ere urine, maeni eesiku maaꞌi, aana kele maholo oꞌoruꞌe oto mola e si oore. Oto aehota siꞌiri, omu ke neꞌisae paine mola aana God. Oto mo iini omu tola huꞌe, omu ke suꞌuri loꞌongaꞌinie iiꞌo-rurunge mala mei naꞌohai ola iꞌomu. 
1CO.7.30	Ilenimwaꞌenga wa saehuunge wa toꞌo-olanga ke suꞌuri uure honosie nga iini mwaanie asunge nana God. 
1CO.7.31	Na mo iini nge kire toꞌo ola i laona walumalau ie, kire ke suꞌuri neꞌisae paine haahie toꞌo-olanga ikire. Taꞌe kire ke mani neꞌisae paine mola aana God, aena aana nga taa nge kolu ko leesie i laona walumalau ie, karaꞌinie oto kire kei eiꞌaa. 
1CO.7.32	Oto nou saetoꞌo aana omu ke suꞌuri tolahiꞌe i sulie taꞌena nga mei ola. Aana nga iini nge e kaꞌa toꞌo poro wa ke tola huꞌe, neꞌisaenga ingeie mola aana asunge nana a God aena ko sare haꞌasaedianaꞌaa a God.
1CO.7.33	Taꞌe iini nge e tola huꞌe, ko neꞌisae mola aana mo ola aana walumalau aena ko sare haꞌasaedianaꞌaa huꞌe ingeie, 
1CO.7.34	na neꞌisaenga ingeie oto aana e ro mei ola. Taꞌe keni nge e kaꞌa toꞌo poro, ko tolahiꞌe mola aana asunge nana a Aalaha, aana ko sare niie oto mauringe ni sape na maurihaꞌai oto hunie a God. Taꞌe huꞌe nge e toꞌo poro, ko tolahiꞌe aana mo ola aana walumalau ie, aena aana ko sare da hunie poro ingeie ke ilenimwaꞌe.
1CO.7.35	No ko ere urine huniꞌomu aena aana no ko sare peꞌiꞌomu na e kaꞌa ike huni esuie mo haꞌatolanga e aasa. Nou saetoꞌo aana mola uri omu ke asuie nga taa e oodo na hunie omu ke asu nana God hahaiteli. 
1CO.7.36	Taꞌe mala uri nga iini ko loꞌongaꞌinie uri e kaꞌa dau diana hunie keni raoriꞌi e haiholotaꞌi huni haꞌaruru peꞌie aana a keine ko karaꞌi liue maholo ni toꞌo-poronga, na ingeie maraana ko loꞌongaꞌinie mola uri kirerue ke haꞌaruru, nge e diana mola hunie kirerue ke haꞌaruru. Nga mei oorahaꞌaanga haꞌike i leune. 
1CO.7.37	Taꞌe mala uri saanau ngeena ko neꞌisae maraana hunie ke uure maꞌutaꞌa mwaanie e haꞌaruru, na nga iini e kaꞌa dau rarahie hunie neꞌisaenga urine, na e saie uri kei lio i sulie maraana, nge leune e diana mola. 
1CO.7.38	Oto iini nge e tola huꞌe e dau diana, na iini nge e kaꞌa tola huꞌe ike e dau diana loꞌu liutaa.
1CO.7.39	Na loꞌu, huꞌe nge e toꞌo poro ke iiꞌo ruru taraꞌasi oto peꞌie poro ingeie. Taꞌe mala uri poro ingeie ko mae, nge e sai toꞌo aana loꞌu mola taꞌena nga mwane ko saetoꞌo aana, mala uri a mwane ngeena noꞌone ko lulu i sulie a Kraes. 
1CO.7.40	Taꞌe mala uri a huꞌe ngeena ko iiꞌo mwaakule mola urine, nge ke si tohungei ilenimwaꞌe loꞌu eena. Neꞌisaenga ineu otona, na nou hiiwalaimoli uri Liꞌoa Maaꞌi a God noꞌone ko neꞌisae urine.
1CO.8.1	Hoe, no ko sare heꞌi ere loꞌu i sulie mo ngeulaa nge kire uunuꞌi oto i saana mo nunui ola. E toꞌohuu taane mala ngaeta mwala ko unu-unue uuri, “Ahutaka kie mani sai ola mola.” !﻿Taꞌe omu ke lio talamiu! Sai olanga e sai da mola iinoni ke toohaꞌinie maraana, taꞌe manata-diananga nge ko peꞌikie suli maholo. 
1CO.8.2	Mala nga iini ko unue uri e saenanau, e kaꞌa tohungei sai diana aana ike ue nga taa e malisine uri ke saie. 
1CO.8.3	Taꞌe mala nga iini ko manata diana, nge e tohungei sai ola oto.
1CO.8.4	Oto aapa aana ngaulana mo ngeulaa uunuleni e lae i saana mo nunui ola, kie saie oto uri nunui ola nga ola toꞌohuu haꞌike, aana kie mani saie oto uri e taꞌa-taꞌa God mola. 
1CO.8.5	Mwala hunge kire sai paloa mo ola oto hunge taꞌau i Lengi wa mai aano na kire haaraꞌiniꞌi aana “god” na “aalaha.” 
1CO.8.6	Taꞌe maꞌalana e urine, kie toꞌo aana mola e taꞌa-taꞌa God. Ingeie oto Aamaka nge e haꞌaholaa taꞌena nga ola, na ingeie oto iini kie ko meu-meuri huni haꞌapainaꞌaa. Na kie toꞌo aana mola e taꞌa-taꞌa Aalaha. Ingeie oto a Jisas Kraes nge haꞌaholalana taꞌena nga ola e lae aana, na aena aana ingeie mone kie ko si meu-meuri.
1CO.8.7	Taꞌe maꞌalana e urine, na ahutana mwala kaꞌa mani sai diana aana ike leune. Oto wau i naꞌo ngaeta mwala kire ko palo-paloa mola mo nunui ola oto tarau. Oto hule mai siꞌiri, maholo kire ko ngeue mo ngeulaa urine, kire ko loꞌo-loꞌongaꞌinie mola ue uri mo ngeulaa ngeena mo ola i saana mo god eero-eero ngeena. Loꞌongaꞌinge ikire e mamaelaꞌa oto aana e kaꞌa sada ike peꞌie hiiwalaimolinge ikire, na kire loꞌongaꞌinie uri mo ngeulaa ngeena ko da kire ko madaꞌa. 
1CO.8.8	Taꞌe ngaulaa e kaꞌa roroꞌa ike i maana God. Oto maꞌalana uri kie ke ngaue mo ngeulaa ngeena wa haꞌike, kie saꞌa aaela ike aani wa kie ke tarie nga mei ola aani.
1CO.8.9	Maꞌalana urine na omu ke lio talamiu mola, mwaanie asuilana nga taa omu saie e kaꞌa roroꞌa ngeena e haꞌatataroa mola mo iini hiiwalaimolinge ikire e kaꞌa susu, na kire domu mola i laona oorahaꞌaa. 
1CO.8.10	Omu saie taane mola uri ngaulaa e kaꞌa tohungei roroꞌa ike. ?﻿Taꞌe nga taa kei reu mala uri o ko ngeu-ngeu mola aana nume ni uunu-uunu ola i saana mo god eero-eero? ?﻿Na nga taa kei reu mala uri nga iini nge hiiwalaimolinge ingeie e kaꞌa susu ike aana leune ko leesiꞌo mola wau? Ingeie ko unu-unue uri iꞌoe, o saenanau diana, oto ingeie noꞌone kei heimaaniꞌo aana mei ola nge manatana e unue e aaela. 
1CO.8.11	Oto urine o kei deu aaelasie mola aasimu. !﻿Iini nge a Kraes e mae honotana kei maesie saenanaunge iꞌoe ni ngeena! 
1CO.8.12	Taꞌena nga maholo o ko deu huꞌisie aasimu maaꞌi, aana o ko haꞌa-olaa hunie ke lae aaopa mwaanie nga taa manatana e loꞌongaꞌinie e oodo, nge o ko deu huꞌisie oto a Kraes ni ngeena. 
1CO.8.13	Aena urinena, maeni eesiku, mala uri ngaulana nga mei ngeulaa ko aaela oto hunie aasiku, nge nou saꞌa ngau hikeni loꞌu mala no ko meu-meuri ue, aena aana nou kaꞌa sare dau huꞌisie ike aasiku hunie ke domu i laona oorahaꞌaa.
1CO.9.1	?﻿Oto e ue maeni eesiku? ?﻿Uri omu kaꞌa saie ike uri ineu nou sai esuie noꞌone taꞌena nga ola a God e toliꞌaasie hunikie mo iinoni? !﻿Omu saie taane! Na hule aana omu saie taane noꞌone oto uri ineu nga hurulaꞌaa ni ienini. Na loꞌu omu meni saie oto uri ineu nou leesie Aalaha ikie a Jisas aana maaku. Iꞌomu oto mo tolimaa aana asunge ineu nana a Aalaha, aana omu ko aehota hiiwalaimoli oto i tehulaꞌana asunge ineu. 
1CO.9.2	Oto maꞌalana ngaeta mwala kaꞌa si lio saieu mala uri nga hurulaꞌaa, taꞌe iꞌomu, omu saie taane, aena aana mauringe haalu iꞌomu i lalo aana a Aalaha e haataꞌi diana aana taane uri ineu nga hurulaꞌaa toꞌohuu.
1CO.9.3	Oto mala uri nga mwala kei sare dolosi eeku, ne kei aalamire mola uuri. 
1CO.9.4	No ko esu keꞌu oto mala nga hurulaꞌaa. ?﻿Na e ue nou saꞌa unue mwala ke peꞌieu aani ngeulaa? 
1CO.9.5	Ngaeta mo hurulaꞌaa loꞌu, na mo eesine a Aalaha, na a Pita, hule aana kire mani toolea mo huꞌe ikire peꞌire. ?﻿Oto e ue aana iꞌemereꞌi a Banabas? 
1CO.9.6	?﻿Wa e ue? ?﻿Uri taꞌe iꞌemereꞌi mola mere sai esu uei toꞌoha huni peꞌiꞌemereꞌi maraamereꞌi?
1CO.9.7	?﻿Uri mo ramo kire sai lae mola hunie oohotaa maholo nga taꞌa-taꞌa iini huni waaire haꞌike? ?﻿Uri nga iinoni e sai haꞌaweoa mola aana hasilana mo ola e saꞌa ngauꞌi? ?﻿Na loꞌu uri nga iinoni e sai talei haꞌa-haꞌaweoa mola aani lio i sulilana mo sipu na e kaꞌa sai losi susu
1CO.9.8	Nou kaꞌa lae ike mola i sulie loꞌongaꞌinge ni iinoni, taꞌe i sulie mo Haꞌatolanga a Mosis noꞌone e ere i sulie taꞌa-taꞌa taungei ola urine. 
1CO.9.9	Iau, uusulana e lae i laona Haꞌatolanga a Mosis uuri, 
1CO.9.10	?﻿Wa e ue? ?﻿Uri a God e kaꞌa ere ike i sulikie noꞌone aana maholo ko ere urine? Iau. Aana iinoni ko hesie hohola na iini ko hikie mo ngeulaa, kirerue mani hiiwalaimoli uri kirerue kei meni hikana taane nga taa kirerue weo aana. 
1CO.9.11	Iꞌemereꞌi a Banabas mere hasie taane oto hue-huana maurihe huu i laona manatamiu. Oto e malisine uri omu ke peꞌiꞌemereꞌi loꞌu aana nga mo ola huni peꞌie mola mauringe aana sapemereꞌi. 
1CO.9.12	Ngaeta mwala kaꞌu kire sai tola ola urine mwaaniꞌomu. Oto iꞌemereꞌi na e urine noꞌone mola, na hule aana e malisine uri mere ke roroꞌa loꞌu liutaa aana mwala ngeena. Taꞌe i sulie mere kaꞌa nine aani teꞌurine ike, oto aana maꞌalana walu ola ko aasaiꞌemereꞌi, mere kaꞌa sare aapwasu ike aani. Mere kaꞌa saetoꞌo aana ike nga mei ola ke liu honosie loꞌu Tataroha Diana i sulie a Kraes. 
1CO.9.13	Omu saie taane oto uri mwala kire ko esu i laona Nume Maaꞌi, kire sai toolea mola mo ngeulaa i Nume Maaꞌi ngeena. Na mo iini ko uunu-uunu ola i lengine ora ni uunu-uunu, kire sai toolea noꞌone mola nga mo kele aapai ola aana mo uuraaꞌinge ikire ngeena. 
1CO.9.14	Oto e urine noꞌone mola aana mo iini ko tarohaꞌinie Tataroha Diana. Aana a Aalaha e unue oto uri mo iini nge kire ko tarohaꞌinie Tataroha Diana, e malisine oto uri kire ke waaire haahie mei esunge ngeena.
1CO.9.15	Taꞌe maꞌalana e toꞌohuu taane oto urine, no ko tohalaꞌi mola aana uri nou kaꞌa toolea ike taꞌena nga mei ola mwaaniꞌomu. Oto ie nou kaꞌa uusu-uusu ike hunie omu ke nii-nii nekue urine. !﻿Nou sereꞌi! Aana e lai diana hunieu uri hunie ne ke mae oto, taꞌe nga iini eemiu ke suꞌuri unue uri no ko esu mola huni toꞌoha. Mala uri omu ko ere urine, nge omu ko da uri toohaꞌinileku ke totowai mola. 
1CO.9.16	Taꞌe e kaꞌa malisine ike uri ne ke toohaꞌinieu aana nou tarohaꞌinie Tataroha Diana, aena aana nga iini taane ni e dau rarahieu huni esu urine. Oto kei tohungei aaela oto hiitoꞌo hunieu mala uri nou kaꞌa tarohaꞌinie Tataroha Diana. 
1CO.9.17	Na mala uri ineu maraaku ne ke lio hilisie mei esunge ienini, haꞌalaa waaiteku kei lae oto hunieu. Taꞌe aena aana nou kaꞌa lio hilisie ike, nge no ko esuie mola nga taa a God e dau rarahieu hunie. 
1CO.9.18	?﻿Oto nga waaite uri taa nge ne kei toolea aana asunge ienini? Waaiteku nge oto mola ie, saemangonga. No ko tohungei saemango aana no ko nii mwaakule aana Tataroha Diana hunie ahutana mwala. No ko tarohaꞌi hunire na nou kaꞌa haataꞌinie ike nanamanga nou toꞌo aana huni toolea nga mei ola mwaanire.
1CO.9.19	Nga iini e kaꞌa aalaha ike haahieu mala ineu koni-konihe ingeie, taꞌe maꞌalana e urine, nou toliꞌaasieu mola hunie ne ke asu mala koni-konihe nana ahutana mwala. No ko deu urine huni huꞌisie mwala hunge hunie kire ke hiiwalaimoli aana a Jisas. 
1CO.9.20	Maholo nou esu peꞌie mo Jiu, nou iiꞌo mola mala ngaeta mwane ni Jiu huni da kire ke hiiwalaimoli. Na maꞌalana nou kaꞌa iiꞌo oto i mamalutana mo Haꞌatolanga a Mosis, taꞌe maholo nou esu peꞌie mo Jiu i mamalutana mo Haꞌatolanga a Mosis ngeena, nou iiꞌo oto noꞌone mala ikire hunie ne ke peꞌire hunie kire ke hiiwalaimoli. 
1CO.9.21	Na loꞌu maholo nou esu peꞌie mo iini nge ikire nga mo Jiu haꞌike, nou iiꞌo oto noꞌone mala ikire nge kire kaꞌa iiꞌo i mamalutana mo Haꞌatolanga a Mosis hunie ne ke peꞌire hunie kire ke hiiwalaimoli. Na leune e kaꞌa loꞌongaꞌinge ike aana uri nou waelie haꞌatolanga a God, aana no ko lulu i sulie taane mo haꞌatolanga a Kraes. 
1CO.9.22	Na maholo nou iiꞌo peꞌie mo iini nge ko lulu i sulie mola mo haꞌatolanga ni iinoni aana hiiwalaimolinge ikire e mamaelaꞌa, nou iiꞌo noꞌone mala ikire hunie ne ke peꞌire hunie kire ke hiiwalaimoli toꞌohuu. Oto nou iiꞌo oto i sulie ahutana mo tolahai iinoni nge kire toꞌo aani huni deu aahonga huni peꞌire hunie kire ke toꞌo aana maurihe huu. 
1CO.9.23	No ko euꞌesuie ue mo olana hunie Tataroha Diana tarohaꞌinilana ke lae taraꞌasi, na hunie ke mwadaꞌusieu hunie ne ke toolea haꞌadianaꞌanga mwaanie Tataroha Diana.
1CO.9.24	Oto omu ke saie, maꞌalana mwala hunge kire ko heli aana hurunge, taꞌe taꞌa-taꞌa mwane mola kei toolea waaite. Oto ahutemiu, omu ke huru diana hunie omu ke toolea waaitemiu. 
1CO.9.25	Ahutana mwala nge kire ko sare hali aana hurunge, kire kei haro dau aakau aana sapeda, hunie sapeda ke mwarohi huni huru. Taꞌe dau-aakaunge ikire ngeena mola huni toolea waaite aana rorodara kei eiꞌaa mola. Taꞌe ikie, nge kie ko huru huni toolea waaite aana rorodara nge kei iiꞌo huu. 
1CO.9.26	Oto aena urinena, nou kaꞌa talei huru heiliu ike mola, taꞌe no ko huru oodo-oodo mola hunie leu nge iinoni kei holaꞌi lai hule aana kei toolea waaite. Oto mala mwane hai-heiseuni ko sare aꞌailaꞌasie maelonga ingeie, nge ineu noꞌone nou saꞌa talei kumu taꞌewau ike. 
1CO.9.27	Oto no ko deu rarahie sapeku maraaku hunie ke lae i sulie neꞌisaenga ineu, mwaanie da maholo nou tarohaꞌinie Tataroha Diana hunie ahutana mwala, oto purihaꞌana no ko si mamaelaꞌa mola.
1CO.10.1	Maeni eesiku maaꞌi, saeku uri omu ke aamasitoꞌo kaꞌu aana mo weuwaka nge kire lulu i sulie a Mosis wau i naꞌo. Maholo kire iisitaa kaꞌu mwaanie Ijip, ahutada kire mani oꞌoꞌo i mamalutana mei uuru a God e haꞌatolaa mai huni naꞌoda, na kire mani liu holosie Aasi Nonoroꞌa mola aana aeꞌaeda. 
1CO.10.2	Oto aena aana kire lae i sulie a Mosis i mamalutana mei uuru ngeena maholo kire liu holosie aasi, nge kire lado peꞌie a Mosis eena, mala ikie noꞌone kie lado peꞌie a Kraes aana loto-maaꞌinge. 
1CO.10.3	Ahutada mango, kire mani ngeu-ngeu noꞌone aana ngaulaa nge a God e niie ada. 
1CO.10.4	Na ahutada, kire mani inu-inu noꞌone mala ikie aana wai nge a God e niie ada. Wai ngeena e maau mei mwaanie hau nge a God e niie huni lae-lae peꞌire, na hau ngeena oto a Kraes maraana, aana ingeie oto ni e iiꞌo peꞌire huni haꞌangaue maurihaꞌada. 
1CO.10.5	Taꞌe maꞌalana e tohungei haꞌadianaꞌaa ahutada kaꞌu urine, tootaꞌi iini aada mola kire toꞌohie saena a God, taꞌe hungelada a God e tatangaꞌinie mola mo rae aada i laona hanuesala.
1CO.10.6	Oto walu ola ienini domana uri nga mo haꞌapasunge mola hunikie, mwaanie uri kie talei sae-saehanalie mola mo ola aaela mala kire dau-deuꞌine. 
1CO.10.7	Oto omu ke rohu mwaanie palolana mo god eero-eero, mala ngaeta mo iini aada e dau-deuꞌi maholo kire paloa nunune puluke nge a Eron e asuie. Aana Uusu-uusu Maaꞌi e unue uuri, 
1CO.10.8	Na ikie, kie ke suꞌuri mai-mesi oto mala ngaeta mo iini aada kire masi keꞌu. A God e haꞌaloire na e ro aawalai sinola mwana oolu aada e mae mola i laona taꞌa-taꞌa hai dinge.
1CO.10.9	Kie ke suꞌuri haꞌangai-ngeie
1CO.10.10	Na omu ke suꞌuri upwe-upwesie a God mala ngaeta mo iini aada e upwe-upwesie kaꞌu, na aena leune nge a God e si uusungeꞌinie ensel ni horonga i matolada. 
1CO.10.11	Walu ola ienini e rau aada huni haꞌapasulikie mo iini kie ko meu-meuri ue siꞌiri aana mo dinge ooreta. Na uusuleni e lae oto huni haꞌananaukie.
1CO.10.12	Aena urinena, maeni eesiku, mala nga iini ko unue uri ko uure maꞌutaꞌa oto, nge ke tohungei lio talana oto mwaanie e oorahaꞌaa mala mo weuwaka i naꞌo. 
1CO.10.13	Ahutana mo malaahonga nge ko hite-hite aamu ngeena, taungei ola oto e sai hite mola aana taꞌena nga iinoni ni ngeena. Taꞌe a God ko deu mola i sulie haiholotaꞌinge ingeie, na e saꞌa tohungei toliꞌaasie ike uri malaahongalamu ke lae liue nga taa o sai uure honosie. Aena urine, maholo malaahongalamu ko lae, nge a God kei haataꞌinie tala huniꞌo mwaanie takalonga ngeena, na kei peꞌiꞌo taane hunie o ke uure aꞌailaꞌa honosie oorahaꞌaa.
1CO.10.14	Aena urinena, maeni eesiku maaꞌi, omu ke kinetaꞌiniꞌomu mwaanie palolana mo god eero-eero. 
1CO.10.15	No ko ere peꞌiꞌomu oto mala no ko ere hunie mo iini e saenanau ni ie. Iꞌomu maraamiu omu ke si leie nga taa no ko unue ie. 
1CO.10.16	Kao-kao nge kie ko inu-inu waen aana i laona ngau-maaꞌinge na kie ko paa-paalahea God haahie, maholo kie ko inu aana kao-kao ngeena, kie ko meni ado oto aana apune a Kraes. Na mei ngeulaa nge kie ko nisie, aana maholo kie ko ngeue, kie ko meni ado oto aana sapena Kraes ni ngeena. 
1CO.10.17	Aena aana e taꞌa-taꞌa ho ngeulaa mola, nge maꞌalana kie ke hunge loꞌu uri taa, taꞌe kie neꞌie e taꞌa-taꞌa mei sape mola ni ngeena, aena aana kie ko meni ngeue mola e taꞌa-taꞌa mei ngeulaa ngeena.
1CO.10.18	Omu ke loꞌongaꞌi keꞌu i sulie mwala ni Israel. Mo iini nge kire ko ngeue nga taa nge niilana e lae hunie a God, kire ko meni ado oto aana uunu-olanga ngeena peꞌie a God eena. 
1CO.10.19	?﻿Oto e ue? ?﻿Uri no ko unue uri uuraaꞌinge mei ola e tohungei roroꞌa? ?﻿Na uri mo nunui ola ngeena ni oto mo tohungei ola? 
1CO.10.20	!﻿Haꞌike! Maholo mo puꞌo kire ko uunu ola, nga taa nge kire ko uunue ngeena, kire ko uunue oto mola i saana mo liꞌoa aaela. Kire kaꞌa uunue ike i saana a God. Oto nou kaꞌa saetoꞌo aana ike uri omu ke ado aana nga mei ola peꞌie mo liꞌoa aaela. 
1CO.10.21	Omu saꞌa inu ike aana kao-kao a Aalaha na omu saꞌa inu ike noꞌone aana kao-kao mo liꞌoa aaela. Omu saꞌa ngau ike noꞌone peꞌie a Aalaha na omu saꞌa ngau ike noꞌone peꞌie mo liꞌoa aaela. 
1CO.10.22	Mala uri omu kei ngeu peꞌie mo liꞌoa aaela urine, omu ko da mola uri a God ke heotaꞌiniꞌomu ni ngeena. ?﻿Uri omu sai uure aꞌailaꞌa mola honosie haꞌaloinge nge a God kei haꞌaloiꞌomu aana?
1CO.10.23	Ngaeta mwala ko unu-unue uuri, “Nga mei ola e kaꞌa aapu ike hunieu.” Taꞌe no ko unue uri ngaeta mo ola kire saꞌa da ike nga mei ola diana. Na ngaeta mo ola kire saꞌa peꞌie ike mo iinoni. 
1CO.10.24	Oto e kaꞌa diana ike uri hunie kie ke loꞌo-loꞌongaꞌinikie mola maraaka, taꞌe uri kie ke loꞌo-loꞌongaꞌinie nga taa nge e diana huni peꞌie ngaeta mwala.
1CO.10.25	Oto aapa hatarie dolosinge iꞌomu ngeena, e kaꞌa aapu ike na omu sai ngeue mola taꞌena nga mei ngeulaa omu ko lio oodoie i laona uusiꞌe. Na mo taungei ola urine omu ke suꞌuri aapwasu ni dolosie loꞌu uri kire uunuꞌi i saana mo liꞌoa aaela wa haꞌike. 
1CO.10.26	Aana oto mala mo Uusu-uusu Maaꞌi e unue uuri, 
1CO.10.27	Na loꞌu, mala uri nga iinoni ni puꞌo ko haaraiꞌomu huni lai ngeu peꞌie, na uri omu ko mwaꞌe-mwaꞌe ni lae, oto nga taa ko niie amiu, omu ke hele aana mola na omu ke suꞌuri dolosi loꞌu i sulie. 
1CO.10.28	Taꞌe mala uri nga iini ko unue huniꞌomu uuri, “Mo ngeulaa kire uunuꞌi i saana mo god eero-eero ni ngeena,” nge omu ke suꞌuri ngeue mo ngeulaa ngeena, mwaanie omu waelie mei neꞌisaenga iinoni nge e unue leune huniꞌomu. 
1CO.10.29	Oto maꞌalana uri omu ko loꞌongaꞌinie nga mei ola e kaꞌa aaela ike aana omu kei ngaa mo ngeulaa ngeena, taꞌe omu ke kinetaꞌinie hiinge iinoni ngeena nge e unue leune huniꞌomu.
1CO.10.29	Taꞌe ohe nga iini eemiu kei unue uuri, “!﻿Haꞌike eena! ?﻿Uri nou saꞌa asuie ike nga taa e kohi mola hunieu, aena aana mwane aaopa e unue uri e aaela? 
1CO.10.30	Nou paalahea God haahie mo ngeulaa ngeena. ?﻿Oto e ue nge ngaeta iini ko si maaleledieu haahie mei ola nou paalahea oto a God haahie?”
1CO.10.31	Taꞌe e uuri mola, maꞌalana omu ko ngeu wa omu ko inu wa omu ko esuie loꞌu taꞌena nga mei ola, taꞌe omu ke asuiꞌi mola huni haꞌamanikuluꞌaa a God. 
1CO.10.32	Na omu ke suꞌuri haꞌatataroa ngaeta mo iini, maꞌalana mo Jiu, wa mo iini nge ikire mo Jiu haꞌike, wa mo iini aana soihaadaꞌinge a God. 
1CO.10.33	Na omu ke lae i sulie tolahaku, aana no ko sare peꞌie ahutana mwala aana ahutana walu ola no ko esuiꞌi, aena aana nou kaꞌa loꞌongaꞌinieu ike maraaku, taꞌe no ko loꞌongaꞌinie noꞌone ngaeta mo iini hunie ne ke peꞌire hunie a God ke haꞌa-uurire.
1CO.11.1	Oto omu ke lae i sulie tolahaku mala ineu no ko lae i sulie tolahana a Kraes. 
1CO.11.2	Na no ko laheꞌomu aena omu ko aama-aamasitoꞌo aaku taraureꞌi taane, na omu ko lae-lae i sulie mo haꞌa-uusulinge nge nou niiꞌi huniꞌomu.
1CO.11.3	Taꞌe ngaeta mei ola loꞌu saeku hunie omu ke saie. A God e iiꞌo mala ingeie pwaune a Kraes, na a Kraes e iiꞌo mala ingeie pwaune mwane, na mwane e iiꞌo mala ingeie pwaune keni.
1CO.11.4	Oto mwane nge ko aarengaꞌi wa ko unu tahangaꞌinie walana a God na e haꞌa-apaa iihune pwaune, nge ko haꞌamasaa a Kraes. 
1CO.11.5	Na keni nge ko aarengaꞌi wa ko unu tahangaꞌinie walana a God na iihune e kaꞌa iiꞌo haahie pwaune nge ko haꞌamasaa poro ingeie. Nga taa a keni ngeena e asuie e sada mala keni nge e suhi kokolu aana pwaune. 
1CO.11.6	Taꞌe e neꞌi ola ni masanga hunie keni ke suhi kokolu aana pwaune wa ke pala oꞌoruꞌe aana iihune. Oto mala uri iihune nga keni e kaꞌa iiꞌo haahie pwaune, nge ke iiꞌo kaꞌu mola urine hunie iihune pwaune ke apa. 
1CO.11.7	Taꞌe e kaꞌa diana ike hunie mwane ke haꞌa-apaa iihune pwaune, aana mwane ingeie oto nunune a God na manikuluhaꞌana a God. Taꞌe huꞌe nge manikuluhaꞌana poro ingeie. 
1CO.11.8	Kie saie oto urine aana mwane e kaꞌa lae ike mai mwaanie keni, taꞌe keni nge e lae mai mwaanie mwane. 
1CO.11.9	Na a God e kaꞌa haꞌaholaa ike mwane aena aana uri e saetoꞌo aana hunie ke peꞌi-peꞌie keni, taꞌe e haꞌaholaa keni aana e saetoꞌo aana uri hunie ke peꞌie mwane. 
1CO.11.10	Oto aena urinena, na i tehulaꞌana mo ensel, nge mo keni kei toꞌo aana nga tolimaa aana nanamanga i pweude.
1CO.11.11	Aana maꞌalana ke urine loꞌu, taꞌe ikie, mo iini kie iiꞌo oto peꞌie a Jisas Aalaha ikie, kie kaꞌa sai uure maraaka ike. Keni kaꞌa sai iiꞌo aahoꞌa ike aana mwane, na mwane kaꞌa sai iiꞌo aahoꞌa ike aana keni. 
1CO.11.12	Aena aana maꞌalana keni haꞌaholalana e lae taane mwaanie sapena mwane, taꞌe ahutana mo mwane ko hute mai welumalau kire ko hute mola aani keni. Na a God oto iini ko esuie ahutaka, mwane na keni, na loꞌu ahutana mo ola.
1CO.11.13	Iꞌomu oto maraamiu nge omu ke si loꞌongaꞌi i sulie ohe e diana taane wa haꞌike hunie keni ke aarea God i matolana mwala na e kaꞌa haꞌa-apaa iihune pwaune. 
1CO.11.14	Omu meni saie taane uri mwane ko haꞌa-apaa pwaune e kaꞌa lio diana ike. 
1CO.11.15	Na omu meni saie loꞌu uri keni nge ko haꞌa-apaa pwaune e lio diana liutaa, aena aana a God oto e niie hunire uri iihude ke tewa huni eeluhi haahie pwaude. 
1CO.11.16	Taꞌe mala uri nga mo iini hikemiu ko sare ere haitelili haahie leune, nga taa nou sai unue huniꞌomu mola uuri, iꞌemeelu mo hurulaꞌaa na mo soihaadaꞌinge a God aana mo huilume hai aaopaꞌi melu kaꞌa toꞌo aana ike loꞌu nga tala aaopa huni lae i sulie aani palonga.
1CO.11.17	Oto aana mo hatongaꞌinge ineu huniꞌomu ienini, nou kaꞌa laheꞌomu ike, aena aana mo lokonga iꞌomu kaꞌa tohungei peꞌie ike mwala, taꞌe ko waelire mola. 
1CO.11.18	Eetana nga mei ola, nou rongoa uri maholo omu ko loko mala nga soihaadaꞌinge, omu ko oopa-oopa mola, na leune nou hiiwalaimoli uri e kele toꞌohuu kaꞌune. 
1CO.11.19	Saꞌa mola mo oopanga ngeena ko haataꞌi diana aana taane mo iini ko lulu i sulie a God toꞌohuu, na mo iini ko lupweꞌi deu-deu mola. 
1CO.11.20	Aana maholo omu ko loko hunie ngau-maaꞌinge a Aalaha, omu kaꞌa tohungei esu diana aana ike i sulie tolahana. 
1CO.11.21	Maholo omu ko loko, nga iini ni e ngau-ngeu oto mola mala saena, na omu kaꞌa sare maaꞌoohie ike loꞌu ngaeta mo iini. Oto ngaeta mo iini ko ngeu peꞌi inu-inu, hule aana kire ko mehiri oto, taꞌe ngaeta mo iini kire ko hiolo mola.
1CO.11.22	?﻿Uri omu kaꞌa toꞌo nume ike huni ngeu-ngeu na ni inu-inu aana? ?﻿Wa omu ko sare maaleledie mola soihaadaꞌinge a God na huni haꞌamasaa mola mo iini nge nga mei ngeulaa haꞌike ada? ?﻿Oto nga taa nge omu ko loꞌo-loꞌongaꞌinie uri ne ke unue huniꞌomu? ?﻿Uri ne ke laheꞌomu? !﻿Haꞌike oto ooꞌoo!
1CO.11.23	Aana mei haꞌa-uusulinge nge nou niie huniꞌomu i sulie ngau-maaꞌinge, nou toolea mwaanie a Aalaha. Oto aana hai rodo nge pwelolana Aalaha ikie a Jisas e lae, e hele aana ho bred, 
1CO.11.24	e ere ni paalahenga, ko si nisie, na ko teꞌuri, “Hasiꞌoku oto ienini nge toliꞌaasilana e lae i tehulaꞌamiu. Omu ke teteꞌurine, huni aamasitoꞌonga aaku.” 
1CO.11.25	E urine noꞌone loꞌu i purine ngaunge, e hele aana loꞌu kao-kaoi waen, na ko teꞌuri, “Apuku oto ienini nge ko haꞌa-oaie haiholotaꞌinge haalu a God ko esuie peꞌie mo iinoni ingeie.
1CO.11.26	Oto taꞌe-taꞌena nga maholo omu ko ngaa mei ngeulaa ienini na omu ko inu aana kao-kao ienini, omu ko unu haadaꞌi aana Tataroha Diana uri a Aalaha e mae honotaka ni ngeena, lai hule aana kei ooli loꞌu mei.
1CO.11.27	Aena urinena, taꞌena nga iini ko ngeu teꞌu-teꞌu aana mei ngeulaa a Aalaha wa ko inu teꞌu-teꞌu aana kao-kao ingeie, iini urine ko deu roroꞌanga oto hunie maraana aana e neꞌisae uri maelana a Aalaha nga mei ola mwaakule mola. 
1CO.11.28	Aena urine taꞌena nga iinoni ke haro leie iiꞌolana kaꞌu maraana holaꞌinaꞌo, haꞌalaa ke si ngeu aana mei ngeulaa ngeena na ke inu aana kao-kao ngeena. 
1CO.11.29	Aana mala uri nga iini ko talei ngeue mola mei ngeulaa ngeena na inu aana kao-kao ngeena, taꞌe e kaꞌa lio saie ike uri leune oto sapena a Aalaha, iinoni ngeena ko esuie mola leinge hunie maraana. 
1CO.11.30	Aena urinena kaꞌu mo iini hunge aamiu kire ko maelaaꞌa na kire ko mamaelaꞌa na ngaeta mo iini kire ko mae oto noꞌone. 
1CO.11.31	Mala uri kie kei holaꞌi lei diana aana kaꞌu tolahaka maraaka, nge a God e saꞌa roroꞌa leikie oto ooꞌoo. 
1CO.11.32	Taꞌe maholo a Aalaha ko leikie wa ko haꞌaloikie ko esu urine hunie leilaka ke suꞌuri lae tararuru loꞌu peꞌie leilana mo iinoni ni oorahaꞌaa hunie maenga.
1CO.11.33	Aena urinena, maeni eesiku maaꞌi, maholo omu ko ruru mei huni ngeu aana ngau-maaꞌinge a Aalaha, omu ke maa-maaꞌoohiꞌomu heiliu. 
1CO.11.34	Na mala uri nga iini ko hiolo, nge ke holaꞌi ngeu oto wau i nume ingeie, mwaanie a God e leiꞌomu haahie tolahai ngeunge aaela ngeena aana maholo omu ko meni ngeu tararuru.
1CO.11.34	Na ne ke si haꞌa-oodohie ngaeta mo ola loꞌu aana maholo ne kei lae wau i seemiu.
1CO.12.1	Oto maeni eesiku maaꞌi, saeku hunie omu ke sai diana aana walaimolinge i sulie mo niinge ni Liꞌoa Maaꞌi nge omu dolosi keꞌu i suliꞌi. 
1CO.12.2	Omu saie taane uri maholo omu oꞌoꞌo ni puꞌo ue, kire naꞌomiu huni talei lae-lae mola i sulie mo tala hunge aaela huni palo-paloa mola mo nunui ola nge hule aana kire kaꞌa sai ere ike. 
1CO.12.3	Oto aena urine, nge saeku omu ke sai diana aana uri iini nge Liꞌoa Maaꞌi a God ko ere-ere i lalo aana, e saꞌa ere ni hei uesinge ike hunie a Jisas. Na iini nge Liꞌoa Maaꞌi a God e kaꞌa ere-ere ike i lalo aana, e saꞌa roroꞌa ni houleꞌinie ike uuri, “A Jisas ingeie Aalaha.” 
1CO.12.4	Mo taungei niinge ni Liꞌoa kire hunge na kire mani hei aaopaꞌi, taꞌe taꞌa-taꞌa Liꞌoa mola ni ko niiꞌi. 
1CO.12.5	Mo esunge kire hunge na kire mani hei aaopaꞌi noꞌone, taꞌe taꞌa-taꞌa Aalaha mola ni kie ko euꞌesu nana ngeena. 
1CO.12.6	Mo saenanaunge ikie hunie asunge na kire mani hei aaopaꞌi noꞌone, taꞌe taꞌa-taꞌa God mola ni ko niie mo saenanaunge ngeena huni esuie mo taungei esunge hai aaopaꞌi urine. 
1CO.12.7	Liꞌoa Maaꞌi a God ko haꞌa-adoa ahutaka aana nanamanga ingeie hunie kie ke mani peꞌi-peꞌie ahutana mo iinoni. 
1CO.12.8	Aana e taꞌa-taꞌa Liꞌoa Maaꞌi ngeena mola ni ko niie nanamanga hunie ngaeta mwala huni unu tahangaꞌinie mo wala ni saenanaunge, na ko niie noꞌone hunie ngaeta mwala tolaha ni sai-olanga. 
1CO.12.9	Na e taꞌa-taꞌa Liꞌoa Maaꞌi ngeena noꞌone mola nge ko niie hiiwalaimolinge paine hunie ngaeta mwala, na hunie ngaeta mwala loꞌu ko niie nanamanga hunire hunie kire ke haꞌa-uurie taꞌena nga iinoni mwaanie mo maelaa ikire. 
1CO.12.10	Na Liꞌoa Maaꞌi ko niie nanamanga huni esuie mo huꞌi-huꞌite hunie ngaeta mwala, na hunie ngaeta mo iini ko niie hunire nanamanga huni unu tahangaꞌinie walana God. Na hule aana ngaeta mo iini Liꞌoa ko niie nanamanga hunire huni lio saie mo taungei nanamanga hai aaopaꞌi, na huni saie uri kire uure taane mwaanie a God wa haꞌike. Na hunie ngaeta mwala, Liꞌoa Maaꞌi ko niie nanamanga hunire huni ere aana mo taungei erenga hai aaopaꞌi. Na loꞌu hunie ngaeta mwala ko niie nanamanga hunire huni ere luhesie mo taungei erenga urine. 
1CO.12.11	Taꞌe e taꞌa-taꞌa Liꞌoa Maaꞌi ngeena mola ko niie ahutana mo niinge ngeena oto i sulie saena maraana, na e mani haꞌa-adokie oto aana mo niinge ingeie.
1CO.12.12	Na loꞌu, toꞌomaaie kaꞌu sapena iinoni. E neꞌie taꞌa-taꞌa mei sape mola, taꞌe mo aapai ola hunge aana. Oto e urine noꞌone aana a Kraes. Aana e toꞌo aana taꞌa-taꞌa mei sape mola, taꞌe mo aapai ola hunge aana. Na maꞌalana e toꞌo aana mo aapai ola hunge aana urine, taꞌe e taꞌa-taꞌa mei sape mola ni ngeena. 
1CO.12.13	Maꞌalana uri kie ke neꞌie loꞌu nga mo Jiu wa haꞌike, wa uri kie neꞌi koni-konihe wa haꞌike, taꞌe a Liꞌoa Maaꞌi e toolekie na e loto maaꞌi aaka hunie kie ke mani lado oto peꞌie a Kraes hunie kie ke neꞌie e taꞌa-taꞌa mei sape. Na a God e niie oto taꞌa-taꞌa Liꞌoa ngeena hunie kie ke mani aꞌailaꞌa aana.
1CO.12.14	Oto sapena iinoni e kaꞌa toꞌo aana ike mola nga taꞌa-taꞌa aapai ola, taꞌe mo aapai ola hunge nge aana. 
1CO.12.15	Mala uri aeꞌae kei unue uuri, “Ineu mone nga ninime haꞌike, urine nou kaꞌa uure ike aana sape,” maꞌalana e urine, na e lado ue aana sape. 
1CO.12.16	Na mala uri aalinge ke unue uuri, “Ineu mone nga maa haꞌike, urine nou kaꞌa uure ike aana sape,” maꞌalana e urine, na e lado kaꞌu oto aana sape. 
1CO.12.17	?﻿Mala uri ahutana sape ke mani neꞌi maa mola, haꞌalaa ke si rorongo uri taa eena? ?﻿Wa uri ahutana sape ke mani neꞌi aalinge mola, haꞌalaa ke si no-nonowasu saie walu ola uri taa eena? 
1CO.12.18	Taꞌe e kaꞌa urine ike, aana a God e asuie oto taꞌena nga sasarai ola aana sape hunie ke iiꞌo oto mala saena maraana e hari hunie. 
1CO.12.19	?﻿Mala uri mo sasarai ola aana sape kire ke mani sada mola, haꞌalaa sape ke si uri taa eena? 
1CO.12.20	Taꞌe e kaꞌa urine ike, aana maꞌalana mo sasarai ola e lai hunge urine, taꞌe e taꞌa-taꞌa mei sape mola ni ngeena.
1CO.12.21	Oto maa e saꞌa teꞌuri ike hunie ninime, “Nou kaꞌa saetoꞌo aana ike peꞌinge iꞌoe.” Wa uri pwaꞌuu ke unue hunie e ro aeꞌae uuri, “Nou kaꞌa saetoꞌo aamoreꞌi ike loꞌu.” 
1CO.12.22	Haꞌike oto ooꞌoo. Mo sasarai ola aana sapeka kie ko loꞌo-loꞌongaꞌinie uri kire kaꞌa aꞌailaꞌa ike, ikire ni oto kie tohungei saetoꞌo aani hiitoꞌo. 
1CO.12.23	Na mo sasarai ola aana sapeka nge kie ko loꞌo-loꞌongaꞌinie uri kire kaꞌa adona ike nga mei ola, ikire oto kie ko tohungei lio i suli diana aani. Na mo sasarai ola nge kie ko mamasa honosiꞌi, ikire oto kie sai toꞌoni diana haahiꞌi. 
1CO.12.24	Taꞌe mo sasarai ola nge kie kaꞌa sai masa ike honosiꞌi, nge mo leu urine kie kaꞌa launi haahiꞌi ike aana mo toꞌoni. Aana a God maraana ni e ladoa ahutana mo kele leu hai aaopaꞌi aana sapeka, na e neꞌi tararuru eeni oto i sulie hari-huninge ingeie. 
1CO.12.25	Aena urine nge nga mei oopanga haꞌike aana sape, taꞌe ahutana mo sasarai ola hai aaopaꞌi kire ko meni loꞌo-loꞌongaꞌinire hailiu. 
1CO.12.26	Mala uri nga taꞌa-taꞌa sasarai ola aana sape ko sapesalu, nge ahutana mo sasarai ola ko meni sapesalu tararuru oto peꞌie. Na mala uri nga taꞌa-taꞌa sasarai ola haꞌamanikuluꞌalana ko lae, nge ahutana mo sasarai ola ko meni ilenimwaꞌe tararuru oto noꞌone peꞌie.
1CO.12.27	Oto e urine noꞌone aana ahutemiu loko-loko oto sapena Kraes, na taꞌena nga iini hikemiu e neꞌi sasarai ola oto aana. 
1CO.12.28	Na i laona soihaadaꞌinge, a God e haꞌa-uuresie mwala huni peꞌi-peꞌire hailiu—eetana mo hurulaꞌaa, ruana mo iini ko tarohaꞌinie walana God, na oolune mo haꞌa-uusuli, na ngaeta mo iini nge a God e niie nanamanga hunire huni esuie mo huꞌi-huꞌite, na loꞌu nga mo iini kire sai haꞌa-uurie taꞌena nga iinoni mwaanie mo maelaa ikire, na ngaeta mo iini kire sai peꞌie kira siꞌohaꞌa, na nga mo iini kire saenanau ni lio i sulie taꞌena nga ola, na nga mo iini kire sai ere aana taꞌena nga erenga hai aaopaꞌi. 
1CO.12.29	?﻿Uri ahutaka kie mani neꞌi hurulaꞌaa mango? ?﻿Wa uri ahutaka kie mani toꞌo aana oto nanamanga huni tarohaꞌinie walana God, wa huni haꞌa-uusuli, wa huni esuie mo huꞌi-huꞌite? 
1CO.12.30	?﻿Wa uri ahutaka kie mani toꞌo aana oto nanamanga huni haꞌa-uurie taꞌena nga iinoni mwaanie mo maelaa ikire? ?﻿Wa uri ahutaka kie mani toꞌo aana nanamanga huni ere aana taꞌena nga erenga hai aaopaꞌi, wa huni ere luhesie loꞌongaꞌinge aana mo teungei erenga urine? 
1CO.12.31	Haꞌike, aana mo teungei niinge ni Liꞌoa kire mani hei aaopaꞌi.
1CO.12.31	E diana liutaa hunie omu ke hari hunie oto toꞌohuu mo niinge e lai peine oto liutaa, taꞌe ne ke si haataꞌinie tohungei tala aamiu nge e diana loꞌu liutaa aana ahutana mo niinge ngeena.
1CO.13.1	Maꞌalana uri ne ke talei ere-ere loꞌu aani erenga hai aaopaꞌi mo iinoni na aana erenga mo ensel, taꞌe manata-diananga e kaꞌa iiꞌo aaku, erenga ineu e urihana mola aahuri ko eꞌengo wa pelo ko ngara-ngara. 
1CO.13.2	Na maꞌalana nou sai unu tahangaꞌinie walana a God, wa maꞌalana ne ke saenanau loꞌu aana taꞌena nga ola mumuni, wa maꞌalana uri hiiwalaimolinge ineu ke susu huni lidue mo toloi henue, taꞌe nou kaꞌa toꞌo aana manata-diananga, ineu iinoni mwaakule mola ni ngeena. 
1CO.13.3	Maꞌalana uri ne ke nii mangoa loꞌu toꞌo-toꞌolaku huni peꞌie kira maitale, wa maꞌalana uri no ke toliꞌaasie loꞌu sapeku hunie mo maelonga ke aasieu i laona dunge, taꞌe manata-diananga e kaꞌa iiꞌo oto aaku, nge nou saꞌa tarie ike oto nga mei ola aani.
1CO.13.4	Iinoni e manata diana hunie mwala e toli rako na ko esuie mei sae malumu hunie iinoni. E aasa kei heotaꞌi, wa kei toohaꞌi, wa ke ere paine i sulie maraana. 
1CO.13.5	Manata-diananga e kaꞌa ola ike huni haꞌamasaa ngaeta iinoni, wa huni loꞌongaꞌinie maraana, wa huni loohaꞌi roroꞌanga, wa huni saewasu oto mola lau-leu. 
1CO.13.6	Manata-diananga e kaꞌa sae-saediana ike haahie aaelanga, taꞌe ko sae-saediana tararuru peꞌie walaimolinge. 
1CO.13.7	Iinoni e manata diana hunie mwala e sai lae taraꞌasi mola maꞌalana nga taa ko reu. Kei hiiwalaimoli, na kei maaꞌoohi susutoꞌo, na kei esu susuleꞌi oto mola.
1CO.13.8	Manata-diananga e saꞌa suu ike oto ooꞌoo. Taꞌe mala mo niinge aani unu tahangaꞌinilana walana a God, mo ola kei haro eiꞌaa mola. Maꞌalana mo niinge ni erenga aani wala hai aaopaꞌi, mo ola kei haro mango mola. Maꞌalana mo niinge ni saenanaunge i sulie nga mei taa, taꞌe kire kei haro mango noꞌone mola. 
1CO.13.9	Aena aana ahutana mo niinge kie toolea mwaanie Liꞌoa Maaꞌi ngeena, kire mani hesiapa mola. Maꞌalana niinge ni saenanaunge wa niinge huni unu tahangaꞌinie walana God, taꞌe kire urihana mola mei ola e kaꞌa ahu ike. 
1CO.13.10	Oto maholo mei ola e ahu kei lae mai,
1CO.13.11	Maholo nou neꞌi mwela ue, erenga ineu na sai-olanga ineu na loꞌongaꞌinge ineu e urihana mola kele mwela mwai-mwei. Taꞌe maholo nou neꞌi rato oto ie, nou kaꞌa urihana ike loꞌu kele mwela. 
1CO.13.12	Maholo ienini, saenanaunge ikie aana a God e kaꞌa tohungei peine ike. E urihana mola kie ko lio-lio waranunuꞌe aana, mala iiro-iiro e wasa-wasaaꞌa. Taꞌe aana nga maholo, kie ke si lio saie taane ahutana walu ola oto mola aana maaka maraaka. Aana maholona nge kie ke si saenanau diana aana a God oto mala a God e saenanau aaka.
1CO.13.13	Na e oolu mei ola e iiꞌo huu oto ie—hiiwalaimolinge, na maaꞌoohinge susutoꞌo, na manata-diananga. Taꞌe manata-diananga oto naꞌohana e oolu mei ola ngeena.
1CO.14.1	Oto omu ke lulu i sulie mola manata-diananga, na omu ke hari hunie oto toꞌohuu mo niinge ni Liꞌoa, oto liutaa niinge aani unu tahangaꞌinilana walana God. 
1CO.14.2	Aana taꞌena nga iini nge ko ere-ere aani erenga hai aaopaꞌi, e kaꞌa ere-ere ike hunie mo iinoni, taꞌe ko ere-ere mola hunie a God. Saꞌa mola ko ere-ere taane aana nanamanga ni Liꞌoa, taꞌe neꞌisaenga aana nga taa ko unue e iiꞌo mumuni mola. 
1CO.14.3	Taꞌe iini nge ko unu tahangaꞌinie walana God ko ere nana mo iinoni, na ko ere haꞌadodoa saeda na ko haꞌasusue hiiwalaimolinge ikire hunie ke aꞌailaꞌa. 
1CO.14.4	Iini ko ere-ere aana mo erenga hai aaopaꞌi ko ere haꞌasusue mola hiiwalaimolinge ingeie maraana ni ngeena. Taꞌe iini nge ko unu tahangaꞌinie walana God e sai peꞌie hiiwalaimolinge aana ahutana soihaadaꞌinge. 
1CO.14.5	Saeku uri ahutemiu omu ke mani ere-ere aani erenga hai aaopaꞌi, taꞌe oto liutaa nou saetoꞌo aana uri omu ke toꞌo aana niinge huni unu tahangaꞌinie walana God. Aana iini ko unu tahangaꞌinie walana God ko esuie mei ola e hiꞌe liutaa aana loꞌu iini ko ere mola aani erenga hai aaopaꞌi. Aana iini ko ere aana mo erenga hai aaopaꞌi e sai peꞌie taane ahutana soihaadaꞌinge mala uri nga iini e iiꞌo huni ere luhesie walana, taꞌe mala haꞌike, nge nga kele peꞌinge hunie soihaadaꞌinge na haꞌike loꞌu.
1CO.14.6	?﻿Oto maeni eesiku maaꞌi, mala uri no ko lae mai seemiu na no ko talei ere-ere mola peꞌiꞌomu aani erenga hai aaopaꞌi, uri no ko peꞌiꞌomu taane ni urine? !﻿Haꞌike oto ooꞌoo! Taꞌe mwaanie uri no ko toolea oto mai nga mo haataꞌinge uure mwaanie a God, wa nga mo saenanaunge, wa walana God, wa nga mo haꞌa-uusulinge loꞌu, haꞌalaa no ko peꞌiꞌomu. 
1CO.14.7	E urine noꞌone aana mo ola e kaꞌa mauri ike taꞌe kire toꞌo aawa-aawatani mala au na pasi aawa. ?﻿Mala uri nga iini kei talei uuhi taꞌewau oto mola aana, kie ke si rongo saie kana ko uuhie uri taa eena? 
1CO.14.8	?﻿Na mala uri nga iini kei talei uuhi taꞌewau oto mola aana aahuri, mwala ke si deu aakau hunie asunge uri taa? 
1CO.14.9	Oto iꞌomu na e urine noꞌone mola. ?﻿Mala uri erenga iꞌomu e kaꞌa matapwa diana, mwala ke si saie nga taa omu ko ere i sulie uri taa? Walamiu kei lae waetaꞌi oto mola. 
1CO.14.10	Saꞌa mola hungelana mo erenga hai aaopaꞌi kire iiꞌo taane i laona walumalau, na kire mani toꞌo loꞌongaꞌinge taane aani. 
1CO.14.11	Taꞌe mala uri nga iini kei ere peꞌieu aana erenga nou kaꞌa saie, nge nga diananga haꞌike aana. Mere kei lee-leesiꞌemereꞌi mola mala iꞌemereꞌi e ro iinoni aana e ro mala-malau hai aaopaꞌi. 
1CO.14.12	Iꞌomu na e urine noꞌone mola. Mala omu ko heri hunie mo niinge ni Liꞌoa Maaꞌi oto toꞌohuu, nge omu ke loꞌohie nga taa kei peꞌie oto ahutana soihaadaꞌinge hunie ke aꞌailaꞌa. 
1CO.14.13	Aena urinena, iini ko toꞌo aana niinge ni Liꞌoa Maaꞌi huni ere aani erenga hai aaopaꞌi ke aitanaie a God hunie ke niie noꞌone nanamanga huni ere luhesie nga taa ko unuena.
1CO.14.14	Ineu noꞌone, maholo no ko aarengaꞌi aana mo erenga hai aaopaꞌi urine, manataku ko aarengaꞌi taane i sulie hari-huninge a Liꞌoa Maaꞌi, taꞌe nou kaꞌa loꞌongaꞌi ike i sulie aarengaꞌinge ngeena. 
1CO.14.15	?﻿Ko urine, nga taa nge ne kei da? Ne kei aarea God aana erenga ni Liꞌoa, na ne kei aarea noꞌone aana erenga ineu maraaku. Na loꞌu ne kei kana ni lahea God aana erenga ni Liꞌoa, na noꞌone aana erenga ineu maraaku. 
1CO.14.16	?﻿Oto maholo omu ko unue paalahenga hunie a God mola aana erenga ni Liꞌoa, kei uri taa hunie mo iini nge kire kaꞌa rongo saie nga taa omu ko unue ngeena? ?﻿Uri kire sai paalahea God peꞌiꞌomu, na kire kaꞌa saie nga taa omu ko paalahea God haahie? 
1CO.14.17	Oto maꞌalana uri aarengaꞌinge iꞌomu aani paalahenga hunie a God e lae diana taane, taꞌe e kaꞌa peꞌie ike mo iini ngeena.
1CO.14.18	No ko paalahea God aana nou sai ere aana mo erenga hai aaopaꞌi liutaa aana taꞌena nga iini eemiu. 
1CO.14.19	Taꞌe maꞌalana e urine, maholo no ko loko peꞌie mwala aana maholo ni palonga, saeku uri ne ke haꞌasaire aana nga lime aata mei wala nge kire sai rongo saiꞌi, liutaa aana ne kei unue mola mo sinolai mei wala aani erenga hai aaopaꞌi nge kire saꞌa rongo saiꞌi.
1CO.14.20	Maeni eesiku, omu ke suꞌuri deu mala mwela aana loꞌongaꞌinge iꞌomu. Kei lae otoi diana liutaa taane hunie omu ke neꞌi mwela aani esuilana tataꞌalanga, taꞌe aana loꞌongaꞌinge, omu ke neꞌi rato oto. 
1CO.14.21	I laona mo Uusu-uusu Maaꞌi a Aalaha e unue uuri, 
1CO.14.22+1CO.14.23+1CO.14.24	Oto i leune kie sai leesie uri taungei niinge ngeena huni ere-ere aana mo erenga hai aaopaꞌi nga tolimaa ni ngeena hunie mo iini kire kaꞌa hiiwalaimoli ike, uri kire iiꞌo ue i sinaha mwaanie a God. Taꞌe maꞌalana e urine, hungelada saꞌa hiiwalaimoli ike. Mala uri ahutana mo iini aana soihaadaꞌinge ko meni loko na ahutemiu omu ko meni ere aani erenga hai aaopaꞌi, na uri ngaeta mo iini e kaꞌa toꞌo aana niinge ngeena wa hule aana ngaeta mwane ni puꞌo ko sili mei, nge kire ke unue mola uri kire leesie ngaeta tolimaa nge ko haataꞌinie uri omu ko hero-hero oto toꞌohuu.
1CO.14.22+1CO.14.23+1CO.14.24	Oto taungei niinge ngeena huni unu tahangaꞌinie walana God, nge nga tolimaa mo iini e hiiwalaimoli kire tohungei melisine, taꞌe mo iini kire kaꞌa hiiwalaimoli haꞌike ue. Aena aana mala uri mo iini e kaꞌa toꞌo aana niinge ngeena wa hule aana ngaeta mwane ni puꞌo ko sili mei na ahutana mwala omu ko meni unu tahangaꞌinie walana God, nge mo wala omu ko unuꞌi ngeena kire ke si da mwala ngeena ke lio saie mo takalonga ikire. Oto kire kei loꞌongaꞌi i sulie nga taa kire ko rongoa, 
1CO.14.25	oto hule aana mo loꞌongaꞌinge mumuni ikire na kei maau oto i sinaha. Oto kire kei pouruuru oto i aano i naꞌona a God na kire kei houleꞌinie oto uuri, “!﻿Toꞌohuu, a God oto peꞌiꞌomu i leu!”
1CO.14.26	Maeni eesiku maaꞌi, nga taa nou loꞌongaꞌinie mola uuri. Maholo omu ko ruru mei hunie aarengaꞌinge omu ke mani peꞌi. Nga iini e sai kana, na ngaeta iini e sai haꞌa-uusuli aana nga mo ola, na ngaeta iini e sai ladoa nga taa a God e haataꞌinie aana, na ngaeta iini e sai ere aana mo taungei erenga hai aaopaꞌi, na ngaeta iini e sai ere luhesie loꞌongaꞌinge aana mo erenga ngeena. Ahutana walu ola ngeena ke rau oto urine huni haꞌasusue hiiwalaimolinge ikie. 
1CO.14.27	Maholo erenga kei lae aana mo erenga hai aaopaꞌi, nga ro iinoni mola wa e oolu ni kire kei esuie. Taꞌe kire saꞌa mani ere ike aana taꞌa-taꞌa maholo. Na nga iini kei haro ere luhesie oto nga taa nge kire ko ere i sulie. 
1CO.14.28	Taꞌe mala uri nga iini huni ere luhesie mo loꞌongaꞌinge aana mo erenga hai aaopaꞌi ngeena haꞌike, nge iini ko ere-ere ngeena ke iiꞌo mwa-mwanoto mola. Na ke unu tahangaꞌinie mola nana maraana na hunie a God mola ke rongoa. 
1CO.14.29	Na huni houleꞌinie walana God, nga ro iini mola wa e oolu ni kire sai esuie, na omu ke mani pwaarongo hunie nga taa kire ko unue peꞌi neꞌisaenga diana i sulie. 
1CO.14.30	Na mala uri a God ko niie mai nga mei wala hunie nga iini aaopa nge ko iiꞌo peꞌire i leune, nge iini ko ere-ere ngeena ke rohu keꞌu. 
1CO.14.31	Ke lae mola urine hunie ahutana mo iini kire sare houleꞌinie walana God kire sai ere, nga iini ke ere aana nga maholo, hunie omu ke mani rongo saie mo haꞌa-uusulinge na hunie hiiwalaimolinge iꞌomu ke aꞌailaꞌa loꞌu. 
1CO.14.32	E sai lae mola urine aena aana Liꞌoa nge ko peꞌie mwala huni unu tahangaꞌinie walana God, ko toliꞌaasie noꞌone hunire uri ikire oto kire ke lio i sulie maholo huni unue walana God ngeena. 
1CO.14.33	Aena aana a God e kaꞌa saetoꞌo aana ike uri kie ke talei deu taꞌewau mola aana mo ola aana soihaadaꞌinge, taꞌe e saetoꞌo aana uri kie ke mani iiꞌo hata-hata mola ni henuelama.
1CO.14.33	Oto mala i sulie tolahana ahutana mo soihaadaꞌinge, 
1CO.14.34+1CO.14.35	maholo omu ko loko huni aarengaꞌi, mwaanie mo keni kire talei ere-ere taꞌewau mola. Mala uri kire ko sare saie nga mei ola, nge kire ke si dolosie mola aana mo poro ikire aana kire kei ooli mei nume. Aana e tohungei lio aaela hunie keni ke lai ere i laona lokonga urine. Oto mala mo Haꞌatolanga a Mosis e unue, mo keni ke suꞌuri ere-ere na kire ke suꞌuri neꞌi iinoni peine loꞌu.
1CO.14.36	?﻿Wa ohe uri walana God e aehota uure mai mwaaniꞌomu? ?﻿Wa ohe taꞌe iꞌomu ni mola e lae mai huniꞌomu? 
1CO.14.37	Mala uri nga iini ko loꞌongaꞌinie uri ingeie oto hurulaꞌaa a God, wa e toꞌo aana nga niinge ni Liꞌoa, nge ke sai diana aana uri mo ola no ko uusuꞌi huniꞌomu ienini walana Aalaha ni otona. 
1CO.14.38	Taꞌe mala uri e kaꞌa sare rongo hunie mo wala ienini, iꞌomu noꞌone omu ke suꞌuri rongo hunie nga taa ko unu-unue.
1CO.14.39	Aena urinena maeni eesiku maaꞌi, omu ke hahuꞌei heri hunie oto toꞌohuu nanamanga ngeena huni unu tahangaꞌinie walana God, na omu ke suꞌuri uure honosie mo iini e toꞌo aana nanamanga huni ere aana mo erenga hai aaopaꞌi. 
1CO.14.40	Taꞌe ahutana walu ola asuileni ke lae diana na i sulie tala aani.
1CO.15.1	Maeni eesiku maaꞌi, no ko sare haꞌa-aamasitoꞌoꞌomu loꞌu mola aana Tataroha Diana nge nou laeliwala kaꞌu oto namiu aana, nge omu hele aana oto, na hiiwalaimolinge iꞌomu e susu oto i lengine. 
1CO.15.2	Tataroha Diana ngeena haꞌa-uurilemiu ko lae oto aana, mala uri omu ko hele susuleꞌi oto aana mala nou laeliwala namiu aana, na omu kaꞌa neꞌisae rue-ruaꞌa loꞌu aana.
1CO.15.3	Aana mo eehuꞌi ola niilana e holaꞌi lae hunieu, oto nou haꞌarongoꞌomu eeni. A Kraes e mae honotana mo oorahaꞌaanga ikie, oto mala uusulana e lae i laona mo Uusu-uusu Maaꞌi. 
1CO.15.4	Na haitolingeꞌinilana e lae, na a God e taꞌe aalihoꞌi loꞌu aana mwaanie maenga aana oolune nga hai dinge, mala uusulana e lae i laona mo Uusu-uusu Maaꞌi. 
1CO.15.5	Na e haataꞌi aana a Pita na loꞌu hunie ahutana aawalai hurulaꞌaa mwana rue. 
1CO.15.6	Oto e heꞌi haataꞌi loꞌu i puri aana mo iini hunge. Ngaeta maholo e haataꞌi aana e liue e lime tangalai iinoni nge kire lulu i sulie, na kire mani leesie. Mo iini hunge aana mwalana kire mauri taane ue siꞌiri, maꞌalana uri nga mo iini e mae taane oto. 
1CO.15.7	Oto e heꞌi haataꞌi loꞌu aana a Jemes, na loꞌu i puri hunie ahutana mo hurulaꞌaa.
1CO.15.8+1CO.15.9	Oto i purine mo haataꞌinge ngeena e mango, nge ko si haataꞌi ooreta hunieu, maꞌalana nou kaꞌa malisine ke haataꞌi hunieu. Mala mwela e kaꞌa hute aana pongine aana tala nikana e kaꞌa loꞌongaꞌinie, ineu noꞌone nou hute haalu aana tala aaopa mwala e kaꞌa loꞌongaꞌinie. Ineu oto nou lai mwei-mwei liutaa aana mo hurulaꞌaa, aena aana nou teungeꞌinie kaꞌu soihaadaꞌinge a God. Oto nou kaꞌa malisine ike uri kire ke saieu aana nga hurulaꞌaa. 
1CO.15.10	Taꞌe aana niinge ni hahuꞌana manata-diananga a God e lae hunieu mone, no ko oꞌoꞌo urine ue ie. Na manata-diananga a God hunieu e kaꞌa waetaꞌi ike taane mola mwaakule, aana nou lae peꞌi esu oto hiitoꞌo loꞌu liutaa aada mo hurulaꞌaa. Taꞌe nou kaꞌa asuie ike taane tohuku, aana niinge a God mone ko peꞌieu huni esuie leune urine. 
1CO.15.11	Na maꞌalana uri ineu ne ke asuie loꞌu urine wa mo hurulaꞌaa ke asuie, taꞌe e sada mola. Ahutameelu, melu ko meni tarohaꞌinie mola taꞌa-taꞌa Tataroha Diana, na iini ngeena omu hiiwalaimoli oto aana.
1CO.15.12	?﻿Oto mala laeliwalanga ko lae tarau aana uri a God e taꞌe aalihoꞌi aana a Kraes mwaanie maenga, e ue ni ngaeta mo iini hikemiu ko heꞌi unu-unue loꞌu uri mo iini e mae oto kire saꞌa heꞌi taꞌelaꞌi loꞌu? 
1CO.15.13	Mala uri mo iini e mae oto kire saꞌa heꞌi taꞌelaꞌi loꞌu, na nge a Kraes e kaꞌa taꞌelaꞌi ike oto mwaanie maenga eena. 
1CO.15.14	Na mala uri a Kraes e kaꞌa taꞌelaꞌi oto mwaanie maenga, nge nga mei ola hunie melu ke laeliwala aana haꞌike oto, na iꞌomu nga mei ola hunie omu ke hiiwalaimoli aana haꞌike oto noꞌone. 
1CO.15.15	Na leune e aaela oto liutaa aana e si haataꞌinie oto uri melu ko eerotaꞌinie mola a God, aana melu ko unue uri e taꞌe aalihoꞌi aana a Kraes mwaanie maenga. Aena aana e tohungei aasa hunie a God kei taꞌe aalihoꞌi loꞌu aana a Kraes, mala uri ko toꞌohuu mo iini nge kire mae oto kire saꞌa taꞌelaꞌi loꞌu. 
1CO.15.16	Iau, mala uri mo iini e mae oto kire saꞌa heꞌi taꞌelaꞌi loꞌu, nge a God e kaꞌa taꞌea ike noꞌone a Kraes mwaanie maenga. 
1CO.15.17	Na mala uri a God e kaꞌa taꞌea ike a Kraes mwaanie maenga, nge hiiwalaimolinge iꞌomu aana e saꞌa tarie ike nga mei ola namiu, na omu iiꞌo mola ue i mamalutana oorahaꞌaa. 
1CO.15.18	Na loꞌu mo iini e hiiwalaimoli nge kire mae oto, kire mani eiꞌaa oto. 
1CO.15.19	Mala uri ko toꞌohuu aana kie sai norutoꞌo mola aana a Kraes huni peꞌikie mola aana mauringe aana walumalau ie, nge kie kei tohungei siꞌohaꞌa oto. Na siꞌohaꞌanga oto paine loꞌu liutaa aana taꞌena nga siꞌohaꞌanga ni ngeena.
1CO.15.20	!﻿Taꞌe haꞌike! Walaimolinge oto uri a Kraes e taꞌelaꞌi mwaanie maenga mala nga haiholotaꞌinge uri hungelana mo iini e mae oto kire kei haro taꞌelaꞌi loꞌu noꞌone hunie mauringe huu. 
1CO.15.21	Aana tala ni maenga, taꞌa-taꞌa iinoni mola e toolea mai. Oto e urine noꞌone loꞌu aana tala hunie taꞌelaꞌinge e si lae mai mola i tehulaꞌana e taꞌa-taꞌa iinoni. 
1CO.15.22	Oto mala ahutana iinoni ko mae-mae aena aana iiꞌonga ikire e urihana a Adam, e urine loꞌu noꞌone hunikie mo iini kie ko iiꞌo-iiꞌo mala a Kraes, aena aana ikie, kie kei taꞌelaꞌi noꞌone i tehulaꞌana a Kraes. 
1CO.15.23	Taꞌe nga iini ni e lae-lae oto i sulie maholo ingeie. A Kraes oto e holaꞌi taꞌelaꞌi mwaanie maenga, na maholo kei ooli loꞌu mei, nge ikie mwala ingeie kie ke si taꞌelaꞌi loꞌu. 
1CO.15.24	Oto purihaꞌana haꞌalaa nge haꞌamangolana walumalau kei hite, maholo a Kraes kei haꞌamangoa ahutana mo aalahanga aaopa, na mo inemauri aaopa, na mo nanamanga aaopa. Mango urine, nge a Kraes ke si toliꞌaasie Aalahanga hunie a God Mamaꞌa. 
1CO.15.25	Aana a Kraes kei haro aalaha kaꞌu peꞌi hele tolingie mo maelonga ingeie, lai hule aana ahutada mango-mango kire kei iiꞌo oto i hahana nanamanga ingeie. 
1CO.15.26	Na maenga oto maelonga ooreta huni seu aasie. 
1CO.15.27	Aana mo Uusu-uusu Maaꞌi e unue hunie a God uuri, 
1CO.15.28	Oto maholo ahutana walu ola kire kei iiꞌo oto i hahana nanamanga a Kalena God, nge ingeie ke si neꞌie maraana i hahana nanamanga a God, iini nge e niie nanamanga hunie haahie ahutana walu ola. Na aana tala ngeena, taꞌe a God mola nge kei toꞌo aana nanamanga haahie walutana nga ola.
1CO.15.29	Loꞌongaꞌi keꞌu i sulie mo iini nge kire ko loto maaꞌi oolitana mo iini kire mae oto. Kire hiiwalaimoli takalo uri mo iini kire loto maaꞌi oolitada urine kei lae noꞌone taꞌau i Lengi. Maꞌalana kire hiiwalaimoli takalo urine, taꞌe aana ngaeta tala kire liuꞌomu mola aana kire kaꞌa neꞌisae rue-ruaꞌa ike i sulie taꞌelaꞌinge mwaanie maenga.
1CO.15.30	?﻿Na mala uri mo iini kire mae oto saꞌa taꞌelaꞌi ike loꞌu, oto e ue kaꞌu melu ko si iiꞌo ni deu-aakaunge oto mola tarau loosie mo ola nge kire sai horoꞌiꞌemeelu? 
1CO.15.31	Maeni eesiku, ineu nou iiꞌo ni maenga oto mola i suli dinge eena. !﻿E toꞌohuu oto! E toꞌohuu oto mala mei wala nou unue kaꞌu aana nou toohaꞌiniꞌomu haahie iiꞌo-rurunge ikie peꞌie a Kraes Jisas, Aalaha ikie. 
1CO.15.32	Iau, ineu nou ooho kaꞌu oto peꞌie mo iinoni aaela mai Epesas, nge kire aaela liutaa urihana mo ola loo-looꞌa ni meꞌesu. ?﻿Taꞌe mala uri ne ke ooho peꞌire urine i sulie loꞌongaꞌinge ni iinoni mola, haꞌalaa nga taa ni ne kei terie aana? !﻿Nga taꞌa-taꞌa mei ola diana na haꞌike loꞌu! Mala uri mo iini e mae oto kire saꞌa heꞌi meuri loꞌu, nge ne ke neꞌisae mola i sulieu maraaku mala mei neꞌisaenga nge nga mo iini ko unu-unue uuri, 
1CO.15.33	Maeni eesiku, mwaanie mwala urine e eero-eeroꞌomu. Aamasitoꞌo kaꞌu aana mei neꞌisaenga uuri, “Hikusilana mo iinoni aaela e sai waelie tolaha diana iꞌomu.” 
1CO.15.34	Oto omu ke loꞌo-loꞌongaꞌi diana loꞌu, na mwaanie omu heꞌi oora-oorahaꞌaala loꞌu. No ko tola tahangaꞌinie leune huni haꞌamasaꞌomu uri nga mo iini eemiu kire kaꞌa saie ike ue a God.
1CO.15.35	Saꞌa mola nga mo iini kei dolosi uuri, “?﻿Uri mo iini e mae oto kire kei taꞌelaꞌi loꞌu uri taa? ?﻿Nga mei sape uri taa loꞌu ni kire kei toꞌo aana?”
1CO.15.36	!﻿Mala nga dolosinge ko lae urine, na dolosinge mweꞌu-mweꞌule mola ni ngeena! Loꞌongaꞌi keꞌu i sulie mo litei ola o ko hesiꞌi. O ko eli talana, o ko konie i laona kalinge, o ko aanomie, nge purihaꞌana litei ola ke si pwito haalu. Ngeena e kele urihana noꞌone haitolingeꞌinilana sape. 
1CO.15.37	Na nga taa nge o ko hesie ngeena, litei ola mola ue mwaakule ni ngeena. Ohe nga litei kooni wa nga litei ola aaopa taane, taꞌe nga tohungei sapei ei toꞌohuu haꞌike ue aana. 
1CO.15.38	Taꞌe i puri, nge a God ke si niie hunie litei ola ngeena sapei ola mala e saetoꞌo aana mo litei ola urine ke toꞌo aana. Na a God e oalaꞌi hunie taꞌena nga litei ola hai aaopaꞌi kire ke pwito hunie ai nge e malisine litei ola ngeena. 
1CO.15.39	Na taꞌena nga sapei ola kire kaꞌa mani sada ike. Sapena iinoni e aaopa oto, na sapena mo ola mauri mala mo poo e aaopa oto, na sapena mo menu e aaopa oto, na sapena mo iiꞌe e aaopa loꞌu. 
1CO.15.40	Mo ola taꞌau i Lengi kire aaopa oto mwaanie mo iini mei aano. Na manikuluhaꞌani e hai aaopaꞌi oto noꞌone. Manikuluhaꞌana mo iini taꞌau i Lengi e aaopa oto mwaanie manikuluhaꞌana mo iini mei aano. 
1CO.15.41	Manikuluhaꞌana sato e aaopa, na manikuluhaꞌana waro-waro e aaopa loꞌu, na manikuluhaꞌana mo heeꞌu e aaopa. Na maꞌalana mo heeꞌu na ngaeta mo ho heeꞌu kire haro manikuluꞌe aaopa loꞌu mwaanie ngaeta mo iini.
1CO.15.42	Oto kei urine noꞌone aana maholo a God kei taꞌe aalihoꞌi aana mo iini e mae oto. Mei sape nge kie ko heitolingeꞌinie e saꞌa tewa na ko kesu oto. Taꞌe mei sape nge ko taꞌelaꞌi eelihoꞌi loꞌu, nge ke iiꞌo huu oto. 
1CO.15.43	Mei sape nge kie ko heitolingeꞌinie, e lio aaela mola. Taꞌe mei sape nge ko taꞌelaꞌi eelihoꞌi loꞌu, e lae wai lio manikuluꞌe. Mei sape nge kie ko heitolingeꞌinie, e mamaelaꞌa mola. Taꞌe mei sape nge ko taꞌelaꞌi eelihoꞌi loꞌu, e tohungei aꞌailaꞌa oto hiitoꞌo. 
1CO.15.44	Mei sape nge kie ko heitolingeꞌinie, mei ola ni welumalau mola. Taꞌe mei sape nge ko taꞌelaꞌi eelihoꞌi loꞌu, nge mei sape ni Lengi otona. Oto mala kie toꞌo aana mei sape ni welumalau, mei sape ni Lengi e malisine ke iiꞌo noꞌone.
1CO.15.45	Loꞌongaꞌi keꞌu i sulie Uusu-uusu Maaꞌi nge e unue uuri, 
1CO.15.46	Oto mala asuilana sape e lae i naꞌo nge e si meuri, nge mei sape ni Lengi e kaꞌa holaꞌi lae ike mai, taꞌe iini ni welumalau ni e holaꞌi lae mai. Purihaꞌana nge iini ni Lengi e si lae mai. 
1CO.15.47+1CO.15.48	Eetana nga Adam ngeena, a God e haꞌaholaa mai i aano i leu mwaanie mwakano, na ahutaka mo iinoni kie toꞌo aana mei sape mala iini nge e uure mwaanie mwakano ngeena. Taꞌe ruana nga Adam ngeena e uure mwaanie taꞌau i Lengi, na maholo ie kie sai neꞌie mo iinoni i Lengi mala ingeie. 
1CO.15.49	Oto mala kie toꞌoni haahikie aana mei sape ni welumalau mala iini nge haꞌaholalana e lae mwaanie mwakano, nge kie kei toꞌoni urine loꞌu haahikie aana mei sape ni Lengi mala iini e uure mai Lengi ngeena.
1CO.15.50	Iau, maeni eesiku maaꞌi, no ko sare haataꞌinie mola aamiu uri mei sape ni hesiꞌo na apu, kirerue saꞌa roroꞌa ni hele aana ike Aalahanga a God. Taungei sape urine nge e sai kesu mola, na e saꞌa tohungei hele aana ike maurihe huu.
1CO.15.51+1CO.15.52	Taꞌe no ko sare haꞌarongoꞌomu noꞌone aana kele mei ola e iiꞌo mumuni uuri. Ahutaka kie saꞌa mani mae ike, taꞌe maholo aahuri kei ngara, kie kei meni tolana hai-oolisi maꞌaruteꞌimaa oto mola. Na maholo aahuri kei ngara ngeena, a God kei taꞌe aalihoꞌi oto aana mo iini e mae hunie maurihe huu. Na ikie mo iini kie mauri ue aana maholona, kie kei meni hei-oolisi oto noꞌone. 
1CO.15.53	Aana nga taa nge e sai kesu mola, kei hei-oolisi oto hunie leu kei iiꞌo huu. Na nga taa e sai mae, kei hei-oolisi oto hunie leu kei iiꞌo huu na e saꞌa heꞌi mae loꞌu. 
1CO.15.54	Na aana maholo leune kei reu mango, nge mo wala i laona Uusu-uusu Maaꞌi kei oa oto aana e teꞌuri, 
1CO.15.56	Oorahaꞌaa kaꞌu mola e niie nanamanga huni waelie mwala hunie maenga. Na Haꞌatolanga a Mosis mola e niie nanamanga hunie oorahaꞌaa.
1CO.15.57	Taꞌe kie ke paalahea God haahie ko haꞌa-aꞌailaꞌakie huni tola hehesie maenga i tehulaꞌana Aalaha ikie a Jisas Kraes.
1CO.15.58	Aena urinena, maeni eesiku maaꞌi, omu ke uure maꞌutaꞌa mola na omu ke suꞌuri esu oolo-oolo. Omu ke asu susuleꞌi mola nana Aalaha ikie. Aana omu saie oto uri nga taꞌa-taꞌa mei ola omu ko euꞌesuie nana Aalaha, e saꞌa mango ike mola mwaakule.
1CO.16.1	Oto no ko sare haꞌarongoꞌomu mola aana niinge huni peꞌie mwala a God aana poꞌo ni henue i Jiudia. Omu ke asuie oto mola mala nou hatongaꞌinie hunie mo soihaadaꞌinge aana poꞌo ni henue i Kalesia. 
1CO.16.2	Ahutana mo Dinge Maaꞌi, omu ke mani niie niinge ngeena, nga iini na e nii-nii mola i sulie tari-olanga ingeie, na omu ke mani loo-loohaꞌinie mola i suli maholo, mwaanie omu loꞌo-loꞌohie loꞌu nga mo niinge aana maholo ne kei lae mai seemiu. 
1CO.16.3	Oto maholo no ko lae mai hule i seemiu, na ni omu lio hilisie nga mo mwane huni toolea niinge iꞌomu taꞌau hunie i Jerusalem. Ineu ne ke si uusungeꞌinire taꞌau peꞌie mei toꞌoha ngeena, na ne ke uusue nga uusu-uusu huni haataꞌinie uri ikire mo mwane diana. 
1CO.16.4	Na mala uri ko melisine ne ke lae noꞌone, nge ne kei hekusire taane taꞌau.
1CO.16.5	Ne kei liu taane mai keliꞌomu aana maholo ne kei uure mwaanie poꞌo ni henue i Masedonia, aena aana nou loꞌongaꞌinie uri ne ke holaꞌi lae kaꞌu i Masedonia. 
1CO.16.6	Ne kei kele iiꞌo tewa taane ohe peꞌiꞌomu lai hule i haꞌamangolana mo waro-waro aana wawai na iihiꞌure. Oto urine omu sai peꞌieu loꞌu huni lae taraꞌasi aana laenga ineu takoie leu nge ne kei lae loꞌu aana.
1CO.16.7	Aana nou kaꞌa sare maatoliꞌomu ike oto molana aena aana no ko tapaliu mola. Saeku uri ne ke kele iiꞌo tewa kaꞌu peꞌiꞌomu, mala uri Aalaha ko toliꞌaasie ke urine.
1CO.16.8	Taꞌe ne kei iiꞌo kaꞌu i leu i Epesas hule aana dinge Pentekos. 
1CO.16.9	Aana kele maholo kohi huni deu i sulie nga mo ola diana hunge i leu ni oto ienini, maꞌalana uri nga mo iini hunge ko si uure honosieu taane.
1CO.16.10	Mala uri a Timoti ko hule i seemiu, omu ke lio i suli diana aana, aena aana ingeie ko esu noꞌone nana Aalaha ikie mala ineu. 
1CO.16.11	Nga iini eemiu ke suꞌuri mwaka aana, taꞌe omu ke peꞌi diana aana mola. A Timoti ko lae-lae noꞌone peꞌie ngaeta mo iini kire hiiwalaimoli aana a Jisas, na no ko tohungei maaꞌoohire uri kire ke hule mai seeku. Oto saeku uri omu ke peꞌie laenga ikire ngeena hunie kire ke aalihoꞌi mei seeku.
1CO.16.12	Aasikaelu maaꞌi, a Apolos, no ko unu-unue taane hunie uri ke lae kaꞌu peꞌie ngaeta mo iini hiiwalaimoli huni keliꞌomu, taꞌe e kaꞌa neꞌisae ike ue ni lae wau aana kele maholo ienini. Mala ko toto diana hunie aana nga maholo, nge ke si lae taane wau.
1CO.16.13	Omu ke lio talamiu na omu ke hiiwalaimoli ngaingedi. Omu ke suꞌuri meꞌu, taꞌe omu ke uure maꞌutaꞌa. 
1CO.16.14	Taꞌena nga ola omu ko euꞌesuiꞌi, omu ke auꞌesuiꞌi oto aani manata-diananga haliꞌite.
1CO.16.15	Oto maeni eesiku maaꞌi, omu saie taane a Stepanas na uluhe ni iinoni ingeie. Omu saie uri ikire oto eetana nga mwala kire hiiwalaimoli aana Jisas aana poꞌo ni henue iꞌomu wai Akaea, na kire toliꞌaasire maraada huni peꞌi-peꞌi aani esunge nana mo iini e hiiwalaimoli. No ko eitanaiꞌomu uri 
1CO.16.16	omu ke lulu i sulie oto mo taungei naꞌohai iinoni urine, na taꞌena nga iini ko esu peꞌire.
1CO.16.17	No ko tohungei saemango oto hiitoꞌo haahie a Stepanas, na a Fotiunetas, na a Akaikas aana kire lae mai hule i seeku oolisiꞌomu. 
1CO.16.18	Kire tohungei haꞌasaedianaꞌaau oto mala kire haꞌasaedianaꞌaꞌomu keꞌu holaꞌinaꞌo. Aena urine omu ke haꞌamaꞌu aana mwala urine.
1CO.16.19	Mo soihaadaꞌinge i leu aana poꞌo ni henue i Esia, kire ko niie saediananga ikire huniꞌomu. A Akuila na Prisila oto peꞌie mo iini ko rururu peꞌire tarau wau i nume ikirerue, kire ko niie mei wala ni saediananga huniꞌomu i lalo aana satana Aalaha 
1CO.16.20	peꞌie ahutana mo iini e hiiwalaimoli aana Jisas mai leu. Oto iꞌomu, saeku hunie omu ke mani hele kiꞌi heiliu
1CO.16.21	Ineu a Pol ni no ko uusue mei wala ni saediananga ooreta ienini huniꞌomu oto aana kiꞌi-kiꞌiku maraaku.
1CO.16.22	Taꞌena nga iini nge e kaꞌa manata diana hunie a Aalaha ikie a Jisas, nge haꞌaloinge a God kei hite aana.
1CO.16.22	No ko eitanaie a Aalaha ikie a Jisas hunie ke lae mai lau-leu, 
1CO.16.23	na uri hahuꞌana manata-diananga ingeie ke iiꞌo peꞌiꞌomu. 
1CO.16.24	Manata-diananga ineu ke iiꞌo peꞌie ahutemiu i lalo aana Kraes Jisas.
2CO.1.1	Saediananga mwaanieu a Pol, iini nge a God maraana e lio hilisieu uri hunie ne ke neꞌi hurulaꞌaa nana a Jisas Kraes. Iꞌemereꞌi aasikaelu a Timoti, nge ni mere ko uusu-uusu hao huniꞌomu mwala aana soihaadaꞌinge a God hao i Korinit, na noꞌone hunie ahutana mo iinoni maaꞌi a God aana taꞌena nga leu hao i laona poꞌo ni henue iꞌomu i Akaea. 
2CO.1.2	Mere ko eitanaie a God Aamaka na a Jisas Kraes Aalaha ikie, uri kire ke haataꞌinie hahuꞌana manata-diananga huniꞌomu, na uri kire ke niie hanuelamanga huniꞌomu.
2CO.1.3	Kie ke mani paalahea God, Aamana Jisas Kraes Aalaha ikie, aana a Mamaꞌa oto aahuꞌine aamasinge na iini ni haꞌadodoa saeka mo iinoni. 
2CO.1.4	Ingeie oto ko haꞌadodoa saemeelu i suli maholo melu ko lae oodoie mo aasanga, uri hunie iꞌemeelu noꞌone melu ke haꞌadodoa saena mo iini kire ko lae oodoie noꞌone mo aasanga, na melu ke asu urine aana taꞌa-taꞌa mei peꞌinge nge a God e haꞌadodoa saemeelu aana. 
2CO.1.5	Iꞌemeelu, melu ko sapesalu oto hiitoꞌo i tehulaꞌana melu ko lulu i sulie a Kraes, taꞌe maholo ko lae urine, nge a God ko si haꞌadodoa saemeelu oto hiitoꞌo i tehulaꞌana a Kraes. 
2CO.1.6	Oto maholo melu ko sapesalu, nge sapesalunge ngeena ko heꞌi peꞌiꞌomu loꞌu hunie omu ke hele aana maurihe huu. E toꞌohuu oto, i sulie a God ko haꞌadodoa saemeelu hunie iꞌemeelu noꞌone melu ke haꞌadodoa loꞌu saemiu. Oto urine omu ke uure aꞌailaꞌa taraꞌasi mola maholo omu ko sapesalu loꞌu mala iꞌemeelu ienini. 
2CO.1.7	Oto melu hiiwalaimoli toꞌohuu uri omu sai uure maꞌutaꞌa taane, aena aana melu saie mola uri omu ko sapesalu noꞌone mola aana taꞌa-taꞌa taungei ola nge melu ko sapesalu aana, na a God ko haꞌadodoa loꞌu saemiu noꞌone mala ko haꞌadodoa saemeelu ie.
2CO.1.8	Maeni eesiku maaꞌi, melu saetoꞌo aana uri omu ke sai diana aana mei siꞌohaꞌanga nge e hite kaꞌu aameelu weu aana poꞌo ni henue i Esia uri e hiꞌeiꞌemeelu oto liutaa, na e tohungei aasa oto hiitoꞌo huniꞌemeelu hule aana melu loꞌo-loꞌongaꞌinie oto uri melu ke maesie mola. 
2CO.1.9	Na melu saie uri melu ke tohungei mae toꞌohuu oto. Taꞌe leune e rau urine, uri hunie melu ke suꞌuri norutoꞌo mola aameelu maraameelu, taꞌe hunie melu ke norutoꞌo mola aana God, iini e sai taꞌea mo iini e mae oto. 
2CO.1.10	Na maholo melu karaꞌi mae ngeena, a God e haꞌa-uuriꞌemeelu oto toꞌohuu, na kei haro haꞌa-uuriꞌemeelu taane ue. Melu maaꞌoohi susutoꞌo peꞌie hiiwalaimolinge aana uri kei haro haꞌa-uuriꞌemeelu taane mola ue. 
2CO.1.11	Na omu sai peꞌiꞌemeelu noꞌone aani aarengaꞌinge talameelu. Urine mwala oto hunge ke si paalahea a God, aena aana kire kei meni leesie uri a God e sai rongo hunie aarengaꞌinge mo iini hunge na e sai haꞌadianaꞌaꞌemeelu i tehulaꞌana mo aarengaꞌinge ikire ngeena.
2CO.1.12	Maeni eesiku, manataku e taha mola aana nou saie uri melu kaꞌa eeroa ike nga iini aana nga maholo, taꞌe melu ko lulu i sulie mola oodo-oodonga nge a God e saetoꞌo aana. Walu ola melu ko euꞌesuiꞌi e uure mola aana hahuꞌana manata-diananga a God, na melu kaꞌa asuie ike nga mei ola i sulie saenanaunge ni iinoni. Tolahameelu e diana oto urine tarau peꞌie ahutana mo iinoni, na oto liutaa maholo melu oꞌoꞌo peꞌiꞌomu. 
2CO.1.13+2CO.1.14	Mo ola melu ko uusu-uusuꞌi huniꞌomu, mo ola omu sai saenanau eeni taane, na mwaanie omu heitalea loꞌu nga neꞌisaenga e aasa wa e iiꞌo mumuni i laona uusu-uusu ienini. !﻿Haꞌike! Taꞌe omu ke saa-saaie mola mo uusu-uusu ineu, na maꞌalana uri omu kaꞌa sai diana aameelu ue, taꞌe melu loꞌongaꞌinie uri omu kei sai diana aameelu taane. Oto aana maholo Aalaha ikie a Jisas kei ooli mei, nge omu ke si toohaꞌiniꞌomu haahie omu lado peꞌiꞌemeelu, mala iꞌemeelu noꞌone melu ko toohaꞌiniꞌemeelu aena aana melu lado peꞌiꞌomu.
2CO.1.15	Oto aena aana nou tohungei hiiwalaimoli uri omu ko saediana hunieu urine, nge nou loꞌongaꞌinie kaꞌu uri ne ke holaꞌi lae oto hao i leesiꞌomu, hunie uri ne ke leesiꞌomu aana e ro maholo na urine nge omu kei ilenimwaꞌe haꞌarue. 
2CO.1.16	Oto nou oalaꞌi keꞌu huni lae hao i leesiꞌomu aana maholo nou neꞌisae huni lae mai hunie poꞌo ni henue i Masedonia, na uri ne ke si leesiꞌomu loꞌu aana maholo ne kei uure mwaanie i leu, aana ne ke lae loꞌu hunie i Jiudia. Urine nou loꞌongaꞌi uri omu ke si peꞌieu aana laenga ngeena. 
2CO.1.17	Saꞌa mola omu ko loꞌo-loꞌongaꞌinie uri no ko eero wa no ko ere-ere mwaakule mola, aena aana nou kaꞌa lae ike i sulie oalaꞌinge ineu ngeena. !﻿Taꞌe haꞌike! Ineu, nou kaꞌa asuie ike mo oalaꞌinge mala mo iinoni ni welumalau ko euꞌesuiꞌi. Ineu nou kaꞌa sai unue ike, “Iau, ne kei teꞌurine” maholo no ko loꞌongaꞌinie, “Haꞌike, nou saꞌa teꞌurine ike.” 
2CO.1.18	Maholo no ko unue, “Iau,” no ko neꞌisae oto toꞌohuu huni esuie urine, na nou saꞌa talei unue mola “Haꞌike” mai puri. Mala a God ko ere-ere toꞌohuu oto tarau, ineu noꞌone no ko ere toꞌohuu, 
2CO.1.19	aena aana no ko lulu i sulie tolahana a Jisas Kraes. Ingeie oto Kalena God, nge iꞌemeelu a Saelas na a Timoti, melu tarohaꞌinie huniꞌomu, na omu meni saie oto uri ingeie e kaꞌa unue “Iau” hunikie, na ko tolana unue loꞌu “Haꞌike.” Taꞌe i tehulaꞌana a Kraes mone, a God ko unu-unue “Iau” hunikie mo iinoni, 
2CO.1.20	aana a Jisas oto ko haꞌa-oaie ahutana mo heiholotaꞌinge a God hunikie mo iinoni. Oto loꞌu mola i tehulaꞌana a Kraes, ikie noꞌone kie sai haꞌamanikuluꞌaa God uuri, “Iau, ke urine oto mala o ko unuena.” 
2CO.1.21	A God maraana ni ko haꞌamaꞌutaꞌaa hiiwalaimolinge ikie aana a Kraes. Na ingeie maraana noꞌone nge e lio hilisikie, 
2CO.1.22	na e niie Liꞌoa Maaꞌi ingeie ke iiꞌo huu oto i lalo aaka mala haꞌa-ara a God. Liꞌoa Maaꞌi ko haataꞌinie uri ikie mo iinoni a God, na ahutana mo heiholotaꞌinge a God kei oa oto hunikie.
2CO.1.23	Oto ne ke unue oodoiꞌomu aana e ue kaꞌu nou kaꞌa ooli ike mai i seemiu mala nou unue. A God e saie mola manataku, na e saie taane uri nga taa no ko unue e toꞌohuu. Nou kaꞌa lae ike ue hao i Korinit, i sulie nou kaꞌa sare ere aamiu loꞌu na urine kei aasa loꞌu huniꞌomu. 
2CO.1.24	Iau, e toꞌohuu oto aana melu ko sare asu loko-loko mola peꞌiꞌomu hunie omu ke ilenimwaꞌe, na melu kaꞌa sare paine ike haahiꞌomu huni deu rarahiꞌomu hunie omu ke hiiwalaimoli, aana melu saie uri omu uure maꞌutaꞌa oto aana hiiwalaimolinge aana God.
2CO.2.1	Maholo nou oꞌoꞌo kaꞌu peꞌiꞌomu oto i naꞌo, nou ere aamiu hiitoꞌo na nou da omu hii aaela. Oto aena leune nou heꞌi loꞌongaꞌinie loꞌu uri nou saꞌa ooli ike loꞌu hao i seemiu lau-leu, mwaanie omu hii aaela loꞌu mola. 
2CO.2.2	?﻿Aana uri ne kei da omu ke hii aaela, haꞌalaa a tei loꞌu nge ke si da ne ke ilenimwaꞌe? Aena aana iꞌomu mola nge omu sai da hunie uri ne ke ilenimwaꞌe. ?﻿Taꞌe omu sai deu urine loꞌu uri taa na hule aana iꞌomu na omu ko saehuu noꞌone mola? !﻿E aasa! 
2CO.2.3	Ineu nou kaꞌa ere ike mola i sulie ilenimwaꞌenga ineu maraaku, taꞌe ilenimwaꞌenga ineu e uure mola aana ilenimwaꞌenga iꞌomu, aana kolu sai ilenimwaꞌe mola tararuru. Aena urinena, nge nou holaꞌi uusu-uusu mola hao huni ere aamiu haahie mo ola omu deu aaelasiꞌi, hunie uri maholo ne kei hule loꞌu hao i seemiu, na mo ola ngeena kire oodo oto. Iau, nou esuie mola urine mwaanie uri mo iini hunie omu ke da ne ke ilenimwaꞌe, omu si da loꞌu mola ne ke saehuu. 
2CO.2.4	Maholo nou uusue eetana nga uusu-uusu ngeena, saeku e tohungei makaka oto, na nou uusu-uusu oto mola peꞌie saehuunge na peꞌie ngaranga. Ineu nou tohungei saehuu haahie nga taa nou uusue kaꞌu huniꞌomu, taꞌe nou kaꞌa ere aamiu ike urine hunie omu ke saehuu loꞌu, taꞌe saeku hunie omu ke lio saie uri nou manata diana oto liutaa hunie ahutemiu mango.
2CO.2.5	Nou sereꞌi ere hiitoꞌo huniꞌomu haahie nga taa nge ngaeta mwane aamiu e dau aaelasie ngeena. Taꞌe mei roroꞌanga oto paine ni ngeena, na e kaꞌa asuie ike mola saehuunge hunieu, taꞌe oto liutaa, e da hunie ahutemiu mango. 
2CO.2.6	Oto mo iini hunge aamiu, omu leie a mwaena na omu haꞌaloie oto. Na haꞌaloinge omu esuie ngeena e ado oto. 
2CO.2.7	Oto ienini e malisine uri omu ke saeꞌaasi oto hunie, na omu ke ere haꞌasusue hunie ke hii diana loꞌu. A mwaena e saehuu oto, na mwaanie uri e tohungei saehuu loꞌu hiitoꞌo na saehuunge paine ingeie e waelie oto taꞌingelu. 
2CO.2.8	Aena ngeena no ko eitanaiꞌomu uri omu ke peꞌie a mwaena hunie uri ke saie oto uri omu manata diana hunie toꞌohuu.
2CO.2.9	Maholo nou uusue uusu-uusu ngeena huniꞌomu oto i naꞌo, nou kaꞌa loꞌongaꞌinie mola haꞌa-oodohilana a mwaena, taꞌe nou sare manataꞌinie noꞌone uri ohe omu kei mwaꞌe-mwaꞌe taane huni tola i sulie walu ola no ko unu-unuꞌi huniꞌomu, wa haꞌike. 
2CO.2.10	Oto ie aana nou leesie uri omu sai tola i sulie walaku toꞌohuu, oto mala uri omu ko saeꞌaasie nga mei aaelanga nga iini e dau huꞌisiꞌomu aana, nge ineu e urine noꞌone. Na mala iinonine e dau huꞌisie noꞌone mei olana hunieu, nge ineu noꞌone ne ke saeꞌaasie mei olana hunie. A Kraes e saie oto uri no ko deu-deu urine, aana saeku mola hunie ne ke peꞌiꞌomu. 
2CO.2.11	Na aena aana saeꞌaasinge hailiu urine, nge a Pwelu Eero-eero e saꞌa roroꞌa tari mwadaꞌu ike aakaelu huni waelikolu, aena aana kolu saie oto mo loꞌongaꞌinge aaela ingeie.
2CO.2.12	Maholo nou hule wau aana huilume i Troas huni laeliwala aana Tataroha Diana i sulie a Kraes, nou deu oodoie uri a Aalaha e tahanie oto maa talana asunge ngeena hunie ke lae diana i leune. 
2CO.2.13	Taꞌe nou tohungei tolahiꞌe mola aena aana nou kaꞌa rongoa ike nga mei wala i suliꞌomu aana nou kaꞌa oodoie ike aasikaelu a Taetas hunie ke haꞌarongoau. Oto nou ere ni saediananga mola peꞌie mwala i leune, nge nou si toliꞌaasire, na nou aatoholo mai hunie poꞌo ni henue i Masedonia aana nou heitalea nga mei wala diana i suliꞌomu.
2CO.2.14	Oto no ko paalahea God oto liutaa, aana a Kraes e aꞌailaꞌasie oohotaa, na oto ie melu lado oto peꞌie a Kraes na melu ko lae-lae oto i sulie mala mo koni-konihe ingeie. A God e asu i lalo aameelu hunie tataroha i sulie a Kraes ke lai hule oto aana ahutana mo henue, mala wasuhaꞌana dango wau-wesu nge e tohungei wesu mangoni oto hiitoꞌo e sai hule aana taꞌena nga leu i laona nume. 
2CO.2.15	Na melu urihana dango wau-wesu i maana God, aana a God ko ilenimwaꞌe haahie asunge melu ko euꞌesuie aana tarohaꞌinilana a Kraes hunie ahutana mo iinoni, mo iini nge haꞌa-uurilada kei lae, na loꞌu mo iini nge kire kei eiꞌaa mwaanie a God. 
2CO.2.16	Hunie mo iini nge a God ko haꞌa-uurire, tataroha ngeena e tohungei rongo diana hunire, aana ko naꞌoda hunie maurihe, na kire ko ilenimwaꞌe haahie mala mwala nge ko nonowasune dango wau-wesu. Taꞌe mo iini nge kire kei eiꞌaa mwaanie a God, kire kei sereꞌi rongoa tataroha ngeena, aana ko da kire ko loꞌongaꞌi mola i sulie leinge na maenga, mala mo iini nge kire ko nonowasune kasuhaꞌana rae. Mei esunge aana tarohaꞌinilana a Kraes urine hunie mwala e tohungei aasa. ?﻿Oto a tei keꞌu ke si melisine asunge ngeena? 
2CO.2.17	Mo iini oto hunge ko lupweꞌi tarohaꞌinie walana God, taꞌe kire kaꞌa asu toꞌohuu ike, aena aana saeda mola hunie kire ke tari toꞌoha aana. Taꞌe iꞌemeelu, melu aaopa oto mwaanire aana melu ko tarohaꞌinie walana God aani sae manola peꞌie nanamanga a Kraes. Na melu saie uri a God nge e uusungeꞌiniꞌemeelu mala mo koni-konihe ingeie, na ko toꞌo-toꞌomaaie taane nga taa melu ko euꞌesuie.
2CO.3.1	Mwaanie omu loꞌongaꞌi uri melu ko ere urine aena aana melu ko ere toohaꞌiniꞌemeelu hunie omu ke rongo huniꞌemeelu. !﻿Haꞌike oto ooꞌoo! Ngaeta mo iini aaopa kire saetoꞌo aana nga uusu-uusu huni unu haadaꞌi aana huniꞌomu uri ikire mo tohungei koni-konihe a God. Na maholo kire ko uure mwaaniꞌomu huni lae-lae aana ngaeta hanue, kire saetoꞌo aana uri omu ke uusu-uusu urine loꞌu hunie mwala aana hanue kire ko lae hunie ngeena. Taꞌe iꞌemeelu, melu kaꞌa saetoꞌo aana ike nga mei ola urine. 
2CO.3.2	?﻿Mei ola urine huni taa? Aana mauringe iꞌomu oto domana uusu-uusu huni unu haadaꞌi aana uri iꞌemeelu mo tohungei koni-konihe a God. Ahutana mwala kire ko leesie uri tolahamiu e hai-oolisi diana oto, na i leune kire si lio saie asunge diana iꞌemeelu. 
2CO.3.3	Oto mauringe haalu iꞌomu ngeena domana uusu-uusu huni haataꞌinie asunge iꞌemeelu e toꞌohuu. Na e matapwa taane mola uri a Kraes ni e uusue uusu-uusu ngeena, aana a Kraes e kaꞌa uusue ike aani inki wa aani baero, taꞌe aana Liꞌoa Maaꞌi nge e uure mwaanie a God Mau-meuriꞌe. Na a Kraes e kaꞌa uusue ike mola i lengine mo rerepatai heu mala mo Haꞌatolanga nge a God e niiꞌi hunie a Mosis oto waite, taꞌe e uusue oto i laona saemiu.
2CO.3.4	Melu hiiwalaimoli uri walu ola ienini e toꞌohuu oto, aena aana melu norutoꞌo mone aana God i tehulaꞌana a Kraes. 
2CO.3.5	Melu kaꞌa toꞌo aana ike nga mei ola tohumeelu hunie melu ke malisine asunge paine ngeena. A God mone e si da melu ke malisine asunge ngeena. 
2CO.3.6	Aana ingeie oto e da melu ke adona mei esunge mala mo koni-konihe ingeie huni tarohaꞌinie haiholotaꞌinge haalu e asuie peꞌikie mo iinoni. Na haiholotaꞌinge haalu ngeena e kaꞌa ola ike mola aana lulu i sulilana mo Haꞌatolanga, taꞌe aana lulu i sulilana a Liꞌoa Maaꞌi. I tehulaꞌana mo Haꞌatolanga a Mosis, a God kei leie ahutana mo iinoni hunie maenga, taꞌe i tehulaꞌana Liꞌoa Maaꞌi, mwala e sai oodoie maurihe huu.
2CO.3.7	Mo Haꞌatolanga a Mosis nge uusuleni e lae i lengine e ro rerepatai heu, ko da mola maenga hunie mwala, taꞌe maꞌalana e urine, na mo Haꞌatolanga ngeena e lae mai peꞌie manikuluhaꞌana God, nge e raangie maana Mosis oto waite. Na maꞌalana rarangana maana a Mosis ko aehota huni eehutata oto maholo e siho mwaanie toloi henue ngeena, na hule aana mwala ni Israel kaꞌa sare toꞌomaaie ike raa-raa paine ngeena. 
2CO.3.8	Taꞌe nou saie uri asunge aana Liꞌoa Maaꞌi e manikuluꞌe oto loꞌu liutaa. 
2CO.3.9	?﻿Aana mala uri mo Haꞌatolanga nge e toolea mai maenga e lae mai peꞌie manikuluhaꞌana God, nge manikuluhaꞌana haiholotaꞌinge haalu nge ko haꞌa-oodohie mwala peꞌie a God kei peine loꞌu uri taa eena? 
2CO.3.10	Iau, e toꞌohuu oto, aana manikuluhaꞌana iini lalahuꞌe ngeena kei lio mala nga mei ola mwaakule mola, aena aana manikuluhaꞌana iini haalu e tohungei peine loꞌu liutaa aana. 
2CO.3.11	Haiholotaꞌinge lalahuꞌe nge uusulana e lae i laona mo Haꞌatolanga a Mosis e lio manikuluꞌe taane, maꞌalana e saꞌa iiꞌo huu ike. Taꞌe haiholotaꞌinge haalu huni haꞌa-oodohie mwala peꞌie a God kei toꞌo aana manikuluꞌanga e tohungei peine loꞌu liutaa, aana kei iiꞌo huu.
2CO.3.12	Oto melu kaꞌa maꞌu ike huni tarohaꞌinie Tataroha Diana, aena aana melu norutoꞌo mola aana uri manikuluhaꞌana haiholotaꞌinge haalu a God ngeena e saꞌa aiꞌaa ike. 
2CO.3.13	Melu kaꞌa mumunie ike nga mei ola i sulie haiholotaꞌinge a God mala a Mosis, aana a Mosis e haro aaluhie loꞌu maana, mwaanie uri mo Israel kire leesie uri raa-raa aana manikuluhaꞌana God ko eehutata mwaanie maana. 
2CO.3.14	Mo Israel kire kaꞌa sare saie ike, na saeda e hau mola. Na hule siꞌiri maꞌalana kire ko saa-saaie mo wala aana haiholotaꞌinge lalahuꞌe, taꞌe kire kaꞌa sai lio saiꞌi ike. E urihana mola mei sala a Mosis e aaluhie maana aana, e iiꞌo ue i maada. Na mei sala ngeena taꞌaasilana e sai lae mola hunie mo iini kire iiꞌo ruru peꞌie a Kraes. 
2CO.3.15	Maꞌalana siꞌiri, maholo kire ko saaie mo uusu-uusu a Mosis, mei olana e honoa ue maada na e ponosie mola ue saeda mwaanie kire lio saie. 
2CO.3.16	Taꞌe maholo nga iini ko eeliꞌu takoie a Aalaha, nge mei ola ngeena ko eiꞌaa oto mwaanie. 
2CO.3.17	Na a Aalaha na Liꞌoa Maaꞌi, ikire taꞌa-taꞌa iini mola. Na taꞌena nga iini Liꞌoa Maaꞌi a Aalaha ko iiꞌo i lalo aana, nge Liꞌoa ko luhesie iinine mwaanie nanamanga aana aaelanga. 
2CO.3.18	Oto ahutaka mo iini kie lado peꞌie a Kraes, a God e taꞌaasie oto mei sala ngeena mwaanie maaka hunie kie ke haataꞌinie manikuluhaꞌana Aalaha mala iiro-iiro ko wana-wana i laona sato. Na oto tarau Liꞌoa Maaꞌi a Aalaha ko esu i lalo aaka huni oolisikie hunie kie ke urihana oto ingeie maraana, na kie ke haataꞌinie manikuluhaꞌana oto liutaa.
2CO.4.1	A God e tohungei aamasiꞌemeelu maholo e niie mei esunge ienini hunie melu ke tarohaꞌinie Tataroha Diana a Kraes, na aena urinena nge melu kaꞌa aakohe ike mwaanie. 
2CO.4.2	Melu ko tarohaꞌinie a Kraes mola aana mo tolahai ola diana, na melu toliꞌaasie oto taꞌena nga tolahai ola aaela huni tarohaꞌinie. Melu kaꞌa tarohaꞌinie ike a Kraes aana mo tolahai ola e kaꞌa malisi, wa aana mo tolahai ola mumuni, wa aana mo tolahai ola nge ko esuie masanga. Melu kaꞌa haꞌa-olaa ike nga mo iini aani eeronga, na melu kaꞌa sai huꞌisie ike walana God. !﻿Haꞌike oto ooꞌoo! Taꞌe melu ko lae peꞌi unu tahangaꞌinie mola walaimolinge haliꞌite i maana God, hunie ahutana mwala kire ke lio saie uri melu ko ere toꞌohuu. 
2CO.4.3	Mala uri Tataroha Diana melu ko laeliwala aana ko iiꞌo mumuni ue, wa e aasa hunie nga iini ke rongo saie, nge e iiꞌo mumuni urine mola mwaanie mo iini kire ko lae hunie maenga huu eena. 
2CO.4.4	Kire kaꞌa hiiwalaimoli ike aana a Jisas, aena aana aalaha haahie walumalau ienini ko da mola manatada ko rodohono. Oto kire kaꞌa sai leesie ike raa-raangana Tataroha Diana nge ko raa haahire. Kire kaꞌa lio saie ike mei wala melu ko tarohaꞌinie i sulie manikuluhaꞌana a Kraes, iini e tohungei sada oto peꞌie a God. 
2CO.4.5	Iꞌemeelu, melu kaꞌa laeliwala ike mola i suliꞌemeelu maraameelu, taꞌe melu ko laeliwala aana a Jisas Kraes uri ingeie oto Aalaha, na iꞌemeelu mo iinoni euꞌesu iꞌomu mola aana melu ko lulu i sulie a Jisas. 
2CO.4.6	Aana haꞌaholanga a God e unue uuri, 
2CO.4.7	Iꞌemeelu, melu kaꞌa roroꞌa ike, taꞌe Tataroha Diana melu ko tarohaꞌinie e paine oto liutaa. Mo sapei ola melu toꞌo aani ie kire kaꞌa neꞌie ike nga mei ola, na melu urihana mola mo kao-kao kire asuiꞌi aani mwakano. Taꞌe melu toꞌo aana taane dianahaꞌana a God mola i laona mo kao-kao aaela ngeena, aana melu ko tarohaꞌinie Tataroha Diana a Kraes. Na leune e haataꞌinie uri nanamanga e manikuluꞌe ngeena e kaꞌa ola ike iꞌemeelu, taꞌe mei ola a God. 
2CO.4.8	Mo maholo oto hunge sapesalunge ko haapilingaꞌa haahiꞌemeelu, taꞌe e kaꞌa pili memesoꞌemeelu ike. Mo maholo oto hunge melu ko tolahiꞌe, taꞌe melu kaꞌa neꞌisae rue-ruaꞌa ike. 
2CO.4.9	Mo maholo oto hunge kire ko teungeꞌiniꞌemeelu, taꞌe a God e iiꞌo mola peꞌiꞌemeelu tarau. Mo maholo oto hunge kire ko horo aaelasiꞌemeelu, taꞌe kire kaꞌa sai horo suuheꞌiniꞌemeelu ike. 
2CO.4.10	Sapemeelu ko deu oodoie sapesalunge oto noꞌone tarau mala a Jisas e dau oodoie kaꞌu na hule aana e maesie oto. Taꞌe maꞌalana melu ko sapesalu urine, melu meuri taane mola ue, na aena leune ahutana mwala kire ko si lio saie uri a Jisas e mauri taane ue, aana ingeie oto ni ko lio i sulie sapemeelu. 
2CO.4.11	Iau, mwala ko sare horoꞌiꞌemeelu oto tarau i tehulaꞌana melu ko lulu i sulie a Jisas, taꞌe e diana mola, aena aana mei sape nge kei mae mola ienini ko haataꞌinie oto maurihaꞌana a Jisas. 
2CO.4.12	Melu ko lae peꞌi sapesalu takoie maenga urine, hunie uri iꞌomu omu ke manataꞌinie maurihe toꞌohuu i lalo aamiu.
2CO.4.13	Aana ngaeta leu mo Uusu-uusu Maaꞌi e unue uuri, 
2CO.4.14	Melu manataꞌinie oto uri a God, iini nge e taꞌea Aalaha ikie a Jisas, kei heꞌi taꞌeꞌemeelu noꞌone loꞌu mala a Jisas, na kei tooleꞌemeelu tararuru peꞌiꞌomu hunie leu nge e iiꞌo aana. 
2CO.4.15	Melu ko mwaꞌe-mwaꞌe ni sapesalu urine huni peꞌiꞌomu, na hunie mwala oto hunge kire ke sai diana aana hahuꞌana manata-diananga a God hunire. Urine mwala oto hunge loꞌu kire ke si soi haꞌamanikuluꞌaa God peꞌi paalahelana.
2CO.4.16	Aena urinena melu saꞌa mou-mou ike aani tarohaꞌinilana a Jisas. Maꞌalana uri sapemeelu ke lae peꞌi aaela loꞌu, taꞌe maurihaꞌameelu poꞌo i lalo ko lae peꞌi haꞌahaalu taane tarau suli dinge. 
2CO.4.17	Na mei siꞌohaꞌanga nge ko tooleꞌemeelu mola hunie kele maholo oꞌoruꞌe ienini, ko da melu ke si hele liutaa aana mo ola manikuluꞌe oto hiitoꞌo loꞌu aana maurihe huu peꞌie a God taꞌau i Lengi. 
2CO.4.18	Oto melu kaꞌa neꞌisae paine ike mola haahie mo ola nge kie sai leesiꞌi, taꞌe melu neꞌisae paine haahie mo ola nge kie kaꞌa sai leesiꞌi ike aana maaka. Aana mo ola nge kie sai leesiꞌi aana maaka, kire kaꞌa sai iiꞌo tewa ike. Taꞌe mo ola nge kie kaꞌa sai leesiꞌi ike aana maaka, nge haꞌalaa kire sai iiꞌo huu.
2CO.5.1	Kie ko oꞌoꞌo mola mai laona walumalau peꞌie mei sape mamaelaꞌa nge hule aana e kaꞌa sai iiꞌo tewa ike, na e urihana mola iiꞌonga aana mo aapa-aapa i meꞌesu. Na maholo oho-aasilana mo aapa-aapa ngeena kei lae, nge kie ke si lae hunie mo nume diana oto liutaa. Aana kie saie uri a God e dau aakau aana mei sape diana liutaa naka huni iiꞌo aana taꞌau i Lengi, ola ingeie maraana e asuie na iini kei iiꞌo oto huu. 
2CO.5.2	Taꞌe aana iiꞌonga mei sape ienini mai aano i leu, kie ko iiꞌo mola peꞌie ngaranga, aana kie ko heri hunie oto liutaa uri kie ke toꞌo aana oto mei sape haalu uure i Lengi na hunie ke aaluhikie oto. 
2CO.5.3	Aena aana maholo mei sape lalahuꞌe ienini kei mae, nge maurihaꞌai ola e saꞌa iiꞌo mwaakule ike mala iinoni e kaꞌa hoꞌo sala, taꞌe mala iinoni ko hoꞌosie mei sala haalu, nge maurihaꞌai ola kei eeluhi aana mei sape haalu uure i Lengi. 
2CO.5.4	Aana maholo kie ko oꞌoꞌo ue i laona mo aapa-aapa mai welumalau ie, kie ko aawa-aawasirahe mola aana mo aasanga mai leu ko hiꞌeikie, na kie ko tohungei heri hunie oolisinge aana sapeka. E kaꞌa ike aana uri kie ko sare taꞌaasie oto mei sape ni welumalau ikie, aena urine nge maurihaꞌai ola kei iiꞌo mwaakule mola mala iinoni e kaꞌa hoꞌo sala ike. Taꞌe kie saetoꞌo aana oto liutaa uri mei sape ni Lengi ngeena ke aaluhie maurihaꞌaka oto mola lau-leu, uri hunie ahutana walu ola aana maenga ke mango mwaanikie, na mei sape haalu aana maurihe huu ke oolisie mei sape mamaelaꞌa ienini oto taꞌingelu. 
2CO.5.5	Na a God e pwaokie oto hunie ke urine, na e niie oto Liꞌoa Maaꞌi hunikie huni haataꞌinie uri leune kei reu oto toꞌohuu taane aana maholo hunie.
2CO.5.6	Oto kie kaꞌa maꞌu ike taꞌe saeka e susu mola. Kie saie taane uri maholo kie iiꞌo ue i laona mei sape ni welumalau, kie kaꞌa iiꞌo ike ue taꞌau i Lengi i saana a Aalaha. 
2CO.5.7	Oto mau-meuringe ikie ko lae-lae mola aani hiiwalaimolinge, na e kaꞌa lae ike i sulie walu ola kie sai leesie aana maaka. 
2CO.5.8	Oto kie kaꞌa maꞌu ike, taꞌe kie loꞌongaꞌi meꞌutaꞌa mola uri e lae oto i diana liutaa huni toliꞌaasie mola mei sape ni welumalau ngeena, na hunie kie ke lai iiꞌo aana tohungei henue ikie i saana a Aalaha. 
2CO.5.9	Taꞌa-taꞌa mei eehuꞌi ola kie saetoꞌo aana, maꞌalana kie ke iiꞌo aana sapeka mai aano i leu wa kie ke oopa mwaanie na kie ke iiꞌo oto taꞌau i Lengi, taꞌe kie saetoꞌo aana mola uri a Aalaha ke ilenimwaꞌe haahikie. 
2CO.5.10	Aana kie mani manataꞌinie oto uri ahutaka mo iinoni, kie kei meni lae i uure i naꞌona naunekume ni leinge a Kraes taꞌau i Lengi hunie ingeie kei waaikie oto i sulie helelaka mai aano i leu e diana wa e aaela.
2CO.5.11	Oto aana melu saie uri dinge ni leinge ngeena mei ola ni meꞌunge oto paine, nge melu ko eriꞌapasie huni peꞌie mwala hunie kire ke aaliꞌu na kire ke hiiwalaimoli aana a Jisas. A God e sai diana aameelu uri melu ko esu toꞌohuu taane nana, na nou tohungei heri hunie uri iꞌomu noꞌone omu ke sai diana aameelu loꞌu urine. 
2CO.5.12	Melu kaꞌa sare ere ike urine mola huni haꞌapainaꞌaꞌemeelu maraameelu, taꞌe melu ko sare haataꞌinie mola nga taa diana melu ko esuie, hunie uri omu ke ilenimwaꞌe haahiꞌemeelu. Oto urine omu sai ere oolisie mo iini kire ko ere aaelasiꞌemeelu aana kire kaꞌa neꞌisae paine ike aana oodo-oodonga wa aana nga taa i laona sae, taꞌe kire ko toohaꞌinire mola haahie mo ola poꞌoi sinaha nge mwala e sai lahera haahiꞌi. 
2CO.5.13	Ngaeta mo iini kire ko unu-unue uri iꞌemeelu nga mo pweu mola, taꞌe leune e kohi mola aameelu aena aana melu saie e lio taane mola mala uri melu pweu aana melu ko weo mola nana God. Taꞌe ngaeta mo iini kire lio saie uri melu kaꞌa pweu ike, na leune e kohi loꞌu aameelu aana weonga iꞌemeelu mei ola huni peꞌilemiu. 
2CO.5.14	Taꞌena nga mei ola melu ko esuie, melu ko esuie mola aena aana manata-diananga a Kraes. Na aana melu hiiwalaimoli uri taꞌa-taꞌa iinoni e mae oto honotaka, nge melu hiiwalaimoli noꞌone uri ahutaka, kie mani mae tararuru oto peꞌie iinonine mwaanie mauringe lalahuꞌe e aaela ikie i naꞌo. 
2CO.5.15	Na a Kraes e mae toꞌohuu huni peꞌie ahutana mo iinoni, uri hunie ahutaka mo iini kie toꞌo aana maurihe haalu kie ke suꞌuri lae loꞌu i sulie mo loꞌongaꞌinge ikie maraaka, taꞌe hunie kie ke lulu i sulie mola a Kraes, iini e mae kaꞌu na e taꞌelaꞌi eelihoꞌi loꞌu i tehulaꞌaka.
2CO.5.16	Oto maholo ienini neꞌisaenga ikie i sulie mwala e hai-oolisi oto, na kie kaꞌa loꞌongaꞌi ike i sulie nga iini i sulie tolahai iinoni ni welumalau. E toꞌohuu taane uri kie lio toli keꞌu aana a Kraes i sulie tolaha ni iinoni urine holaꞌinaꞌo, taꞌe maholo ienini kie kaꞌa sai teꞌurine ike loꞌu. 
2CO.5.17	Oto iini nge e neꞌie iinoni a Kraes, nge a God ko haꞌahaalue oto iinoni ngeena hunie ke neꞌie iinoni haalu oto. Mo tolahai ola lalahuꞌe ko eiꞌaa oto mwaanie, na mo tolahai ola haalu ko lae oto mai. 
2CO.5.18	Ahutana walu ola ngeena a God ni ko esuiꞌi hunikie aana a Kraes. A God e uusungeꞌinie mone a Kraes hunie kie ke aaliꞌu loꞌu mei takoie hunie kie ke uure ruru peꞌie. Na e niie mei esunge ngeena nameelu huni toolea mai mo iinoni takoie hunie ikire noꞌone kire ke uure ruru peꞌie. 
2CO.5.19	Oto melu ko tarohaꞌinie uri a Kraes e asu mola nana a God hunie ahutana iinoni aana walumalau kire ke aaliꞌu mei takoie hunie kire ke uure ruru peꞌie a God. Na aena aana a Kraes mone, a God e kaꞌa loꞌongaꞌinie ike loꞌu mo oorahaꞌaanga ikire. Na e niie mei tataroha diana ngeena nameelu hunie melu ke tarohaꞌinie hunie mwala ke saie tala hunie ikire noꞌone kire ke sai uure ruru peꞌie a God. 
2CO.5.20	Oto ienini, melu ko ere-ere oto oolitana a Kraes, na aena ngeena, maholo melu ko ere-ere peꞌiꞌomu e urihana uri a God maraana ni ko eitanaiꞌomu hunie omu ke uure ruru oto peꞌie. Oto melu ko ere oolitana a Kraes oto ie, na melu ko eitanaiꞌomu hunie uri omu ke aaliꞌu takoie a God na omu ke uure ruru oto peꞌie. 
2CO.5.21	A Kraes ingeie e kaꞌa toꞌo aana ike nga mei oorahaꞌaanga, taꞌe a God e da mola hunie ke toꞌo aana mo oorahaꞌaanga ikie mo iini kie lado toꞌohuu peꞌie a Kraes, hunie ikie noꞌone kie ke si toꞌo aana oodotaꞌinge ingeie.
2CO.6.1	Oto aani esunge tararuru peꞌie a God, melu ko eitanaiꞌomu, mo iini omu hele aana oto niinge paine a God ngeena, mwaanie omu toliꞌaasie niinge paine ngeena e totowai mola. 
2CO.6.2	Omu ke rongoa kaꞌu nga taa a God e unue aana e teꞌuri, 
2CO.6.3	Melu eriꞌapasie taane uri walu ola melu ko esuiꞌi ke oodo na kire ke suꞌuri liu honosie hiiwalaimolinge nga iini aana a Jisas, na mwaanie nga iini e ere aaelasie asunge iꞌemeelu ienini. 
2CO.6.4	Taꞌe aana ahutana walu ola melu ko euꞌesuiꞌi, melu ko haa-haataꞌinie taane oto uri iꞌemeelu mo koni-konihe a God. Melu ko uure maꞌutaꞌa taane mola loosie taꞌena nga siꞌohaꞌanga na aasanga na sapesalunge ko lae mai takoiꞌemeelu. 
2CO.6.5	Mwala kire rapusiꞌemeelu oto, na kire neꞌiꞌemeelu oto i laona nume ni hoꞌo, na kire maaola-ola peꞌi waeliꞌemeelu oto. Taꞌe maꞌalana e urine melu ko haꞌaweoꞌemeelu oto mola aani tarohaꞌinilana a Jisas taraureꞌi, hule aana nga maꞌahunge wa ngaunge na haꞌike loꞌu. 
2CO.6.6	Na melu haataꞌinie loꞌu uri iꞌemeelu mo koni-konihe a God aana iiꞌonga rereꞌa iꞌemeelu, na aana saenanaunge iꞌemeelu, na aana toli-rakonga iꞌemeelu, na aana saediananga iꞌemeelu hunie ahutana iinoni, na aana nanamanga a Liꞌoa Maaꞌi, na aana melu manata diana toꞌohuu hunie ahutana iinoni. 
2CO.6.7	Melu haataꞌinie uri iꞌemeelu mo koni-konihe a God toꞌohuu aana melu sai ere mola aana walaimolinge. A God e niie mai nanamanga ingeie nameelu, na melu toꞌo aana oodotaꞌinge mala talo huni deu honosie mo maelonga. Na oodotaꞌinge e urihana noꞌone nga reisinge huniꞌemeelu, huni haataꞌinie mo takalonga ikire. 
2CO.6.8	Melu ko esu nana God maꞌalana mwala ko haꞌamaꞌu aameelu wa kire ko haꞌamasaꞌemeelu mola, maꞌalana kire ko laheꞌemeelu wa kire ko haꞌamwasi mola aameelu. Ngaeta mwala kire ko haaraꞌi haꞌa-uusuli eero-eero mola aameelu, taꞌe maꞌalana ke urine loꞌu, iꞌemeelu, melu ko lae peꞌi haꞌa-uusuli taane aana walaimolinge. 
2CO.6.9	Ngaeta mwala kire ko unue uri kire kaꞌa saiꞌemeelu ike, taꞌe kire saiꞌemeelu taane mola. Melu ko karaꞌi mae-mae oto, taꞌe melu meuri mola ue. Nga mo iini ko haꞌaloiꞌemeelu taane, taꞌe kire kaꞌa horo maesiꞌemeelu ike. 
2CO.6.10	Aena aana mo aasanga ngeena, e malisine oto melu ke sae-saehuu, taꞌe melu ilenimwaꞌe mola tarau. Melu sai meitale taane, taꞌe melu ko peꞌie mola mwala hunge hunie kire ke toꞌo-toꞌo loꞌu. Melu kaꞌa toꞌo aana ike taane nga mei ola, taꞌe melu ko si toꞌo aana mola ahutana walu ola mango.
2CO.6.11	Maeni eesiku maaꞌi, ahutana walu ola melu unu mangoꞌi oto huniꞌomu mo Korinit, na melu kaꞌa mumunie ike loꞌu nga mei ola mwaaniꞌomu. Na melu haataꞌinie oto uri melu tohungei manata diana huniꞌomu toꞌohuu aana ahutana saemeelu. 
2CO.6.12	Iꞌemeelu maraameelu melu kaꞌa rohu ike aani manata-diananga huniꞌomu, taꞌe iꞌomu maraamiu mola omu kaꞌa haataꞌinie ike manata-diananga iꞌomu huniꞌemeelu. 
2CO.6.13	No ko ere-ere huniꞌomu oto mala iꞌomu maeni kaleku. Omu ke haataꞌinie oto tolahai ola diana nge melu haataꞌinie oto aamiu. Omu ke haataꞌinie oto uri omu manata diana huniꞌemeelu toꞌohuu.
2CO.6.14	Iꞌomu, omu aaopa oto mwaanie mo puꞌo, oto omu ke suꞌuri hata-hata loꞌu peꞌire. ?﻿Aana oodotaꞌinge na tataꞌalanga kei hata uri taa? ?﻿Wa raa-raa na rodohono kei iiꞌo tararuru uri taa? 
2CO.6.15	?﻿Wa a Kraes na a Pwelu Eero-eero kei neꞌisae tararuru uri taa? ?﻿Wa iinoni e hiiwalaimoli saena kei sada peꞌie iini e kaꞌa hiiwalaimoli uri taa? 
2CO.6.16	?﻿Wa mo liꞌoa aaela kei iiꞌo i laona nume maaꞌi a God uri taa? Oto kie ke suꞌuri hata-hata peꞌie mo iini kire kaꞌa hiiwalaimoli, aana ikie oto nume maaꞌi a God Meu-meuriꞌe. Iau, kie neꞌie oto nume maaꞌi a God, aana a God maraana e unue uuri, 
2CO.6.17	Aena urinena a Aalaha e unue noꞌone uuri, 
2CO.7.1	Maeni iinoni maaꞌi, ahutana mo heiholotaꞌinge ngeena a God e niiꞌi oto hunikie. Aena urine kie ke kinetaꞌinikie maraaka mwaanie walutana nga ola madaꞌa nge e sai haꞌamadaꞌaa maurihaꞌaka, na mwaanie kie asuie taꞌena nga ola aaela wa kie neꞌisae aaela hunie nga iini. Na aena aana kie haꞌamaꞌu aana God, kie ke lulu i sulie oto tolahana e maaꞌi.
2CO.7.2	Omu ke haataꞌinie oto uri omu manata diana huniꞌemeelu, aana iꞌemeelu, melu kaꞌa dau aaelasie ike nga mei ola aana nga iini. Melu kaꞌa waelie ike nga iini, wa melu ke haꞌamweꞌu-mweꞌue nga iini. Ngaeta mo iini eemiu ko haꞌapeliꞌemeelu urine, taꞌe e kaꞌa toꞌohuu ike. 
2CO.7.3	Nou kaꞌa ere ike urine huni ere aaelasiꞌomu, aana nou unue kaꞌu oto huniꞌomu uri melu manata diana huniꞌomu toꞌohuu. Na maꞌalana uri kolu ke mauri wa kolu ke mae loꞌu, taꞌe saemeelu hunie kolu ke iiꞌo tararuru oto tarau. 
2CO.7.4	Suli maholo nou sai unu tahangaꞌinie mola saeku huniꞌomu, na no ko ere toohaꞌiniꞌomu mola tarau. Maꞌalana melu sapesalu aana mo ola oto hiitoꞌo, taꞌe mo maholo no ko loꞌongaꞌiniꞌomu, nge no ko si ilenimwaꞌe na saeku e susu oto.
2CO.7.5	Oto ne ke lalado loꞌu i sulie laenga iꞌemeelu nge nou aehota ladoa kaꞌu holaꞌinaꞌo. Iau, melu uure oto mwaanie i Troas na melu lae i hule hao aana poꞌo ni henue i Masedonia. Taꞌe maholo melu hule hao, melu kaꞌa toꞌo aana loꞌu nga kele maholo huni mamalo. Mo ola hunge kire rau aameelu aana maholona, aana mwala kire uure honosiꞌemeelu mola, na iꞌemeelu maraameelu melu tohungei tolahiꞌe oto hiitoꞌo. 
2CO.7.6	Taꞌe maꞌalana e urine, a God iini e sai peꞌie mo iini kire ko saehuu, e da hunie melu ke ilenimwaꞌe loꞌu maholo e uusungeꞌinie mai a Taetas i saameelu. 
2CO.7.7	Melu kaꞌa ilenimwaꞌe ike mola hahaiteli haahie a Taetas e hule, taꞌe melu ilenimwaꞌe oto noꞌone haahie mei tataroha e unue uri iꞌomu, omu haꞌasaedianaꞌaa noꞌone. E unue oodoiꞌemeelu uri omu ko tohungei sare leesieu loꞌu, na uri omu ko saehuu oto hiitoꞌo haahie nga taa e rau ngeena, na omu ko sare uure mola aana aapa ineu siꞌiri ienini. Oto ineu na no ko tohungei ilenimwaꞌe hiitoꞌo noꞌone.
2CO.7.8	Waite nou saehuu keꞌu aana nou saie uri uusu-uusu ineu holaꞌinaꞌo e da omu saehuu. Taꞌe maꞌalana uusu-uusune e da kaꞌu omu saehuu, taꞌe siꞌiri nou kaꞌa saehuu loꞌu aana uri nou uusu-uusu urine huniꞌomu, aana saehuunge iꞌomu ngeena mei ola mola hunie kele maholo oꞌoruꞌe. 
2CO.7.9	Oto ienini nou ilenimwaꞌe mola aana uri nou uusu-uusu oto urine huniꞌomu. Ilenimwaꞌenga ineu e kaꞌa ike i sulie uri nou da omu saehuu, taꞌe i sulie saehuunge iꞌomu e da omu oolisie tolahamiu. Tolahai saehuunge urine a God ko ilenimwaꞌe haahie, oto uusu-uusu ineu ngeena e kaꞌa waeliꞌomu ike, taꞌe e peꞌiꞌomu mola. 
2CO.7.10	Aana saehuunge a God ko ilenimwaꞌe haahie ngeena ko da iinonine ko oonisae na ko oolisie tolahana oto takoie tala ni meurihe. Oto kie saꞌa saehuu ike haahie taungei saehuunge urine. Taꞌe maholo iinoni ko saehuu mola i sulie tolaha ni welumalau, nge maenga mola i leune, aana saehuunge urine e kaꞌa peꞌie ike iinonine hunie ke oonisae. 
2CO.7.11	Omu ke leesie kaꞌu mei saehuunge nge a God e asuie aamiu ngeena, aana ko si da omu ko sare asuie walu ola diana, na omu ko sare haataꞌinie uri omu kaꞌa takalo ike mala iini e asuie mei roroꞌanga ngeena. Na mei saehuunge ngeena ko si da omu ko saewasulie mo iini ko deu-deu aaela, na omu ko meꞌuteꞌinie noꞌone haꞌaloinge a God. Na omu ko si sare leesieu oto liutaa. Na loꞌu ko si da omu ko neꞌisae haꞌahiꞌe aana a God, na omu ko sare haꞌaloie mo iini ko deu aaela. Oto aana ahutana walu ola omu ko deuꞌi ngeena, omu ko haataꞌinie oto uri omu rereꞌa mwaanie mei roroꞌanga ngeena. 
2CO.7.12	Oto maꞌalana nou uusue kaꞌu uusu-uusu ngeena, taꞌe nou kaꞌa uusue ike mola aena aana nou loꞌongaꞌinie iini nge e dau roroꞌanga ngeena. Na e kaꞌa ike mola aena aana nou loꞌongaꞌinie iini nge mei roroꞌanga e hite aana. Taꞌe nou uusue huniꞌomu hunie uri omu ke aamasitoꞌo aana manata-diananga iꞌomu hunieu, na aena aana nou unue uri leune ke da omu ke lio saie i maana a God uri omu ko neꞌisae paine aameelu toꞌohuu. 
2CO.7.13	Oto aena leune e rau urine, nge melu ko tohungei ilenimwaꞌe oto liutaa haahiꞌomu.
2CO.7.13	Na loꞌu sapeitana ilenimwaꞌenga iꞌemeelu haahiꞌomu, melu ko tohungei saemango noꞌone liutaa huni leesie a Taetas ko ilenimwaꞌe aana omu meni haꞌasaedianaꞌaa oto liutaa. 
2CO.7.14	Na mo ola nou ere toohaꞌiniꞌomu eeni i saana Taetas, nou kaꞌa masa ike aani, aana ahutana walu ola nge nou unu-unuꞌi i suliꞌomu kire mani toꞌohuu mango, mala ahutana walu ola nge nou unu-unuꞌi huniꞌomu kire mani toꞌohuu mango noꞌone. 
2CO.7.15	Oto maholo ienini, a Taetas noꞌone e tohungei neꞌisae paine aamiu aana ko loꞌongaꞌi i sulie uri omu meni lio i suli diana aana, na omu meꞌuteꞌinie peꞌi haꞌamaꞌunge aana, hule aana omu meni mwaꞌe-mwaꞌe ni tola i sulie walana. 
2CO.7.16	Oto no ko tohungei ilenimwaꞌe aena aana nou sai norutoꞌo oto aamiu.
2CO.8.1	Oto ienini, maeni eesiku maaꞌi, melu ko sare haꞌarongoꞌomu aana haꞌadianaꞌanga a God hunie mo iini kire hiiwalaimoli aana a Jisas oto mai aana poꞌo ni henue i Masedonia. Aana manata-diananga ingeie e paine hunire mone, a God e tohungei haꞌadianaꞌara aana mei ola diana. 
2CO.8.2	Oohongilada e lae kaꞌu aana mo aasanga oto paine e hite aada, na kire maitale oto hiitoꞌo. Taꞌe maꞌalana e urine, ilenimwaꞌenga ikire e paine oto liutaa hule aana kire ko sare nii huni peꞌie ngaeta mwala. 
2CO.8.3	Ineu maraaku nou sai ere haꞌawalaimoliꞌaa uri kire kaꞌa nii ike mola hule aana leu e malisine kire ke niie, taꞌe kire tohungei liue oto leune, aana niinge ikire e paine loꞌu liutaa aana nga taa taꞌena nga iini ke loꞌongaꞌinie kire sai niie. Na kire asuie oto urine mola i sulie hari-huninge ikire maraada. 
2CO.8.4	Ikire maraada nge kire lae peꞌi eitanaiꞌemeelu uri hunie melu ke toliꞌaasie hunire uri ikire noꞌone kire ke peꞌie mo iinoni a God taꞌau i Jerusalem. 
2CO.8.5	Na niinge ikire ngeena, e lae liutaa aana loꞌu nga taa melu loꞌo-loꞌongaꞌinie, aana kire tohungei deu i sulie saena God aana kire holaꞌi toliꞌaasire maraada huni tola i sulie walana a Aalaha, oto loꞌu kire heꞌi toliꞌaasire maraada huni tola i sulie walameelu. 
2CO.8.6	Oto aena aana a Taetas e da omu aehotaa tolahai niinge, nge melu eitanaie hunie ke ooli loꞌu i seemiu huni ere haꞌasusuꞌomu hunie omu ke haꞌamangoa mo niinge iꞌomu. 
2CO.8.7	Iꞌomu, omu ko hele diana aana oto ahutana tolahai ola diana. Hiiwalaimolinge iꞌomu e susu oto, na omu tohungei saenanau i sulie tolahana a Jisas, na omu sai haꞌa-uusuli aana mo ola urine. Oto tarau omu mwaꞌe-mwaꞌe huni peꞌi-peꞌie mo iinoni, na manata-diananga iꞌomu huniꞌemeelu e paine. Oto melu saetoꞌo aana uri omu ke aꞌailaꞌa noꞌone aana tolaha ni niinge peꞌie manata-diananga.
2CO.8.8	Maholo no ko ere urine, nou kaꞌa neꞌie ike nga haꞌatolanga huniꞌomu. Taꞌe no ko ere urine mola aana nou leesie uri ngaeta mo soihaadaꞌinge kire ko tohungei mwaꞌe-mwaꞌe huni peꞌi-peꞌi, na mala uri omu ke peꞌi-peꞌi noꞌone urine, nge e haataꞌinie uri manata-diananga iꞌomu nga ola toꞌohuu taane. 
2CO.8.9	Aana saeku hunie omu ke haimaanie hahuꞌana manata-diananga Aalaha ikie a Jisas Kraes. Omu saie mola uri e tohungei toꞌo-toꞌo kaꞌu oto taꞌau i Lengi, taꞌe e si lae mai neꞌi iinoni meitale mola i tehulaꞌamiu, uri hunie omu ke neꞌi iinoni toꞌo-toꞌo i tehulaꞌana maitalenga ingeie ngeena.
2CO.8.10	Oto loꞌongaꞌinge ineu uri e lae oto i diana hunie omu ke haꞌamangoa oto nga taa nge omu aehotaa aana halisi e mango haona. Aana iꞌomu oto eetana nga mwala huni loꞌongaꞌinie leune, na iꞌomu oto noꞌone nge omu holaꞌi aehotaa niinge. 
2CO.8.11	Aena urine, omu ke haꞌamangoa oto mei esunge diana omu aehotaa ngeena. Mei mwaꞌe-mwaꞌenga nge omu aehotaa asunge ngeena aana, nge omu ke lae taraꞌasi oto peꞌie hule aana haꞌamangolana. Na omu ke nii oto mola mwaanie nga taa nge omu toꞌo aana. 
2CO.8.12	Mala uri omu ko mwaꞌe-mwaꞌe toꞌohuu huni niie nga mei ola, nge a God kei tohungei ilenimwaꞌe haahie leune. Na mwaanie omu tolahiꞌe mala uri niinge e kaꞌa paine ike, aana e kaꞌa unue ike uri kie ke niie mo ola kie kaꞌa toꞌo aani ike.
2CO.8.13	Nou kaꞌa sare da ike nga mei hiꞌelaa huniꞌomu na uri hunie ngaeta mwala kire ke tola mwa-mwate, taꞌe saeku uri ahutana mwala kire ke mani tola sada. 
2CO.8.14	Oto maholo omu toꞌo aana mo ola hunge mala ngeena, e tohungei diana oto liutaa uri hunie omu ke peꞌie mo iini nge kire kaꞌa toꞌo aana ike nga mei ola. Hunie loꞌu mei i puri, mala uri omu kaꞌa toꞌo aana nga taa e adongamiu na uri kire toꞌo aana nga mo ola hunge, nge kire sai peꞌiꞌomu noꞌone urine. Oto urine omu kei meni tola sada eena. 
2CO.8.15	Oto aana peꞌinge huniꞌomu heiliu urine, mei wala nge uusulana e lae i laona mo Uusu-uusu Maaꞌi kei toꞌohuu noꞌone huniꞌomu, aana uusulana e lae uuri, 
2CO.8.16	Melu ko paalahea God oto liutaa haahie e niie mei neꞌisaenga ngeena hunie a Taetas huni peꞌilemiu oto mala iꞌemeelu noꞌone, melu ko peꞌiꞌomu. 
2CO.8.17	Aana e kaꞌa mwaꞌe-mwaꞌe ike mola aana uri melu haaraie, taꞌe aena aana e tohungei sare peꞌiꞌomu oto noꞌone, na ingeie oto maraana nge e loꞌongaꞌinie uri ke lai hule oto hao i seemiu. 
2CO.8.18	Na melu ko uusungeꞌinie ngaeta aasikaelu loꞌu oto noꞌone hao peꞌie a Taetas. Ahutana mwala aana ahutana mo soihaadaꞌinge hailiu kire haꞌamaꞌu aana aasikaelu ienini haahie asunge ingeie aani tarohaꞌinilana Tataroha Diana. 
2CO.8.19	Na loꞌu sapeitana leune, mo soihaadaꞌinge kire lio hilisie a porona huni lae peꞌiꞌemeelu aana melu ko toolea niinge ni saediananga ngeena hunire kira hiiwalaimoli i Jerusalem. Melu ko toolea niinge ngeena huni haꞌamanikuluꞌaa Aalaha ikie, na huni haataꞌinie uri kie neꞌisae mouteꞌi toꞌohuu huni peꞌie kira hiiwalaimoli. 
2CO.8.20	Na maholo melu ko toolea niinge ngeena, melu ko tohungei hei kinetaꞌi mwaanie uri nga mo iini e upwesiꞌemeelu haahie lio i sulilana toꞌoha oto paine nge niilana e lae ienini. 
2CO.8.21	Aana saemeelu uri hunie melu ke asuie hunie ke oodo i maana Aalaha ikie, na noꞌone i maana mo iinoni.
2CO.8.22	Na melu ko uusungeꞌinie ngaeta aasikaelu loꞌu noꞌone hao peꞌirerue. Aana mo maholo oto hunge oolune nga aasikaelu ienini e haataꞌinie huniꞌemeelu uri e mwaꞌe-mwaꞌe toꞌohuu huni peꞌi-peꞌi aana taꞌena nga ola. Na oto ienini ko si mwaꞌe-mwaꞌe loꞌu liutaa huni peꞌi, aena aana e norutoꞌo oto aamiu uri iꞌomu noꞌone omu ke nii-nii peꞌi saediananga.
2CO.8.23	Omu saie mola uri a Taetas, ingeie a oaku ni ngeena na ko esu tararuru peꞌieu hunie peꞌilemiu. Na ngaeta ro aasikaelu nge kirerue ko lae-lae peꞌie, ikirerue oto e ro hurulaꞌaa mo soihaadaꞌinge ni ngeena, na asunge ikirerue ko haꞌamanikuluꞌaa satana Kraes. 
2CO.8.24	Oto aena urinena, omu ke tohungei haataꞌinie oto manata-diananga iꞌomu aana e oolu mwane ngeena, hunie mo soihaadaꞌinge mai leu kire ke rongoa oto tolahamiu, na hunie kire ke saie oto uri e tohungei melisine oto melu ke toohaꞌiniꞌomu mala melu ko esuie ienini.
2CO.9.1	Nou saie uri omu saenanau taane oto aana niinge nge kolu ko uusungeꞌinie taꞌau huni peꞌie mwala a God i Jerusalem, na nou kaꞌa sare ere hiitoꞌo ike loꞌu i sulie leune. 
2CO.9.2	Nou saie oto uri omu mwaꞌe-mwaꞌe huni peꞌire, oto nou lae peꞌi ere laheꞌomu i saana mwala mai aana poꞌo ni henue i Masedonia uuri, “Kira hiiwalaimoli hao i Korinit i laona poꞌo ni henue i Akaea, na oto ahutana kira hiiwalaimoli aana poꞌo ni henue ngeena, kire aehota dau aakau oto huni peꞌi aana halisi e mango haona.” Na mwaꞌe-mwaꞌenga iꞌomu e taꞌelaꞌinie saena mo iini hunge mai leu i Masedonia, oto kire ko meni sare nii oto noꞌone. 
2CO.9.3	Oto ie no ko uusungeꞌinie e oolu aasikaelu hao uri hunie omu ke dau aakau aana niinge iꞌomu oto mala nou unuena, mwaanie ere toohaꞌinilemiu nge nou esuiena e neꞌi wala mwaakule mola. 
2CO.9.4	Aana mala uri nga mo iini aana mwala mai Masedonia kei lae hao i seemiu peꞌieu, na kire kei lio oodoie mola uri omu kaꞌa dau aakau mala nou unuena, nge ne kei tohungei masa aana nou norutoꞌo mone oto aamiu. Na iꞌomu noꞌone, omu kei masa oto hiitoꞌo. 
2CO.9.5	Aena urine, nge nou unue uri e oolu aasikaelu ke holaꞌi lae hao i seemiu hunie kire ke peꞌiꞌomu huni deu aakau aana niinge nge omu heiholotaꞌinie uri omu kei niie. Urine na omu ko haataꞌinie uri niinge ngeena mei ola omu deu aakau oto mola aana peꞌi saediananga, na e kaꞌa ola ike aana melu deu rarahiꞌomu.
2CO.9.6	Omu ke sai diana aana uri nga iini nge ko hesie mola tootaꞌi kele litei ola, kei soꞌokonie noꞌone mola tootaꞌi kele hue-huei ola mwaaniꞌi. Na nga iini ko hesie mo litei ola hunge nge kei soꞌokonie mo hue-huei ola hunge noꞌone mwaaniꞌi. 
2CO.9.7	Oto nga iini na e nii-nii oto i sulie saena, na mwaanie e nii mola aana kire ko deu rarahie, na ingeie e lalawa huni nii. Taꞌe ke nii oto aani mwaꞌe-mwaꞌenga, aana a God e manata diana hunie iini ko nii aani ilenimwaꞌenga. 
2CO.9.8	Na a God e sai haꞌadianaꞌaꞌomu oto liutaa, hunie uri omu ke toꞌo aana ahutana walu ola e malisine omu ke toꞌo aani, hunie ke mwadaꞌusie taꞌena nga asunge diana suli maholo. 
2CO.9.9	Aana mo iinoni diana, uusulana e lae i sulire i laona mo Uusu-uusu Maaꞌi uuri, 
2CO.9.10	A God oto iini e sai da mo litei ola kie ko hesiꞌi ke aahu diana hunie maholo ni soꞌokoninge kie ke toꞌo ngaulaa huni ngeuꞌi, na kie ke toꞌo aana mo litei ola loꞌu huni hesiꞌi. Oto urine, maholo omu ko nii peꞌi saediananga, nge a God ke si haꞌahungeꞌaa nga taa omu toꞌo aana, hunie uri omu sai nii oto loꞌu liutaa hunie kira maitale. 
2CO.9.11	A God ke si da hunie omu ke toꞌo aana taꞌena nga ola e malisine omu ke toꞌo aani hunie ke mwadaꞌusie niinge ke paine loꞌu. Oto mwala hunge ke si paalahea God haahie niinge iꞌomu maholo melu kei toolea taꞌau hunire. 
2CO.9.12	Aana mei esunge diana nge omu ko esuie ngeena e kaꞌa lae ike mola huni haꞌa-adoa mo iinoni a God aana mo ola kire maitale aani, taꞌe kei da noꞌone uri mo iini hunge kei paalahea God. 
2CO.9.13	Na i tehulaꞌana mei esunge diana iꞌomu ngeena ko haataꞌinie hiiwalaimolinge iꞌomu e toꞌohuu, nge mwala oto hunge kei paalahea God. Omu hiiwalaimoli aana Tataroha Diana a Kraes na omu tola i sulie Tataroha Diana ngeena aani peꞌinge hunire na ahutana mwala loꞌu. Oto mwala hunge kei haꞌamanikuluꞌaa God haahie mwaꞌe-mwaꞌenga iꞌomu. 
2CO.9.14	Oto kire kei aarengaꞌi talamiu peꞌi manata-diananga huniꞌomu, aena aana omu haataꞌinie hahuꞌana manata-diananga a God hunire. 
2CO.9.15	Na ahutaka kie ke paalahea God haahie hahuꞌana niinge oto paine e niie hunikie, nge hule aana nga mo wala e kaꞌa malisine ike ere-luhesilana.
2CO.10.1	Oto ineu a Pol maraaku no ko eitanaiꞌomu hunie uri omu ke rongo hunieu. Nou rongoa uri ngaeta mo iini eemiu kire ko unue uri nou sai ere hiitoꞌo huniꞌomu mola aani uusu-uusu maholo nou iiꞌo haꞌatauliꞌomu, taꞌe no ko meꞌu ni ere urine maholo nou iiꞌo peꞌiꞌomu. !﻿Haꞌike! Taꞌe no ko heimaanie tolahana a Kraes aana ingeie e saemamae na e lai maneko 
2CO.10.2	na aena urine no ko eitanaiꞌomu uri hunie omu ke oolisie tolahamiu. Omu ke suꞌuri deu rarahieu uri hunie ne ke tohungei ere raramaa oto huniꞌomu aana maholo ne kei heꞌi lae loꞌu hao i seemiu. Aana ne kei tohungei ere hiitoꞌo taane aana mo iini nge kire ko unue uri melu ko esu mola i sulie tolahana mo iinoni ni welumalau hunie uri melu ke toꞌo-toꞌo. 
2CO.10.3	E toꞌohuu taane uri iꞌemeelu mo iinoni mola, taꞌe melu kaꞌa ooho ike aana nga mo reisinge ni welumalau wa aani tolahai ola aaela. 
2CO.10.4	Mo reisinge nge melu ko ooho aani, kaꞌa mo ola ike aana walumalau, taꞌe mo reisinge kire honu aana nanamanga a God, na hule aana kire sai aꞌailaꞌasie mo maelonga a God maꞌalana kire nanama loꞌu uri taa. 
2CO.10.5	Oto melu sai ohoie mola taꞌena nga neꞌisaenga honosie a God aana mo reisinge ngeena, na melu sai oho aasie mola taꞌena nga ere-toohaꞌinge nge mwala ko unu-unue aana kire sereꞌi eeliꞌu huni tola i sulie a God. Na aana mo reisinge ngeena melu tola hehesie oto mo neꞌisaenga takalo ikire na melu ko haꞌa-uusulire huni tola i sulie a Kraes. 
2CO.10.6	Na maholo omu tola i sulie oto ahutana walu ola i sulie a Kraes, nge ne ke si haꞌaloie mo iini nge kire ko hei-heitohe ue, aana melu keluie oto pasi aakau loosire.
2CO.10.7	Ngaeta mei ola omu ko deu aaelasie nge omu ko lio mola hunie mo ola e lio kohi poꞌoi sinaha. Taꞌe mala uri nga mo iini eemiu ko loꞌongaꞌinie uri ikire oto mo hurulaꞌaa a Kraes, nge e diana uri hunie kire ke lio saie uri iꞌemeelu noꞌone mo hurulaꞌaa a Kraes, na taꞌe ikire mola haꞌike. 
2CO.10.8	E lio mala uri no ko ere toohaꞌi oto i sulie nanamanga aana iiꞌo-iiꞌoha a Aalaha e niie hunieu, taꞌe aana ke urine na nou saꞌa masa ike huni ere i sulie, aena aana nanamanga ngeena ola huni haꞌamaꞌutaꞌaa hiiwalaimolinge iꞌomu, kaꞌa ola ike huni waeliꞌomu. 
2CO.10.9	Na nou kaꞌa sare da ike omu ke loꞌongaꞌinie uri no ko sare haꞌamaꞌusiꞌomu mola aana mo uusu-uusu ineu. 
2CO.10.10	Nou saie taane uri nga mo iini eemiu ko unue uuri, “Mo uusu-uusu a Pol kire tohungei rongo hiꞌe oto hiitoꞌo, taꞌe maholo kei iiꞌo peꞌikolu oto e si mamaelaꞌa mola na walana kaꞌa urihana ike loꞌu nga mei ola.” 
2CO.10.11	Mwala urine, e malisine kire ke sai diana aana uri nga taa melu ko unu-unue aani uusu-uusunge takoiꞌomu aana melu iiꞌo haꞌatauliꞌomu, e sada mola aana nga taa melu sai esuie aana maholo melu ko iiꞌo peꞌiꞌomu.
2CO.10.12	Oto mwala nge kire ko haꞌapainaꞌara maraada ngeena, melu kaꞌa sare unue ike uri melu sada mola peꞌire wa uri melu peine sada mala ikire. !﻿Haꞌike! Aana ikire, kire haꞌa-uuresie mola mo haꞌatolanga ikire maraada huni totohoa tolahada maraada, na kire ko lio-lio mola i matolada huni lio saie a tei aada ko deu diana aana mo haꞌatolanga ikire maraada ngeena. !﻿Taꞌe hero-heronga mola ni ngeena! 
2CO.10.13	Na iꞌemeelu, melu saꞌa totohoa ike tolahameelu aana mo haꞌatolanga ikire ngeena, taꞌe iꞌemeelu melu sai ere toohaꞌiniꞌemeelu mola haahie mei ola e malisine melu ke ere urine aana. Oto melu kei ere toohaꞌi mola i sulie mei esunge nge a God e niie huniꞌemeelu, na iꞌomu oto nga aapa aana mei esunge ngeena. 
2CO.10.14	Na maholo melu ko ere toohaꞌi i suliꞌomu ngeena, melu kaꞌa ere toohaꞌi ike liutaa aana nga taa e malisi. Taꞌe melu sai ere toohaꞌi i suliꞌomu urine aena aana iꞌemeelu kaꞌu ni melu holaꞌi lae hule oto hao i seemiu peꞌie Tataroha Diana i sulie a Kraes. 
2CO.10.15	Na melu kaꞌa ere toohaꞌiniꞌemeelu ike haahie mei esunge nge ngaeta mwala kire asuie. Taꞌe saemeelu hunie uri hiiwalaimolinge iꞌomu ke paine, na asunge iꞌemeelu i matolamiu ke paine loꞌu na ke hungu diana. 
2CO.10.16	Urine nge melu sai lae i tarohaꞌinie Tataroha Diana loꞌu aana ngaeta mo henue poꞌo wau eemiu nge kire kaꞌa rongoa ue. Aana melu kaꞌa sare toohaꞌinie ike mei esunge ngaeta mwala e asu mangoa oto. 
2CO.10.17	Taꞌe melu ko sare tola i sulie nga taa mo Uusu-uusu Maaꞌi e unue uuri, 
2CO.10.18	Aana iinoni nge a Aalaha e neꞌisae paine aana haꞌalaa a God ko saetoꞌo aana, e kaꞌa ike iinoni nge e neꞌisae paine aana mola maraana.
2CO.11.1	No ko ere ni pweu oto ni ie, taꞌe nou saetoꞌo aana uri omu ke rongo rako kaꞌu loꞌu eeku. 
2CO.11.2	Mala mo mamaꞌa ko lio i sulie mo keni kaleda hunie kire ke neꞌi keni raoriꞌi lae-lae hule aana kire kei haꞌaruru aana kire toꞌo poro, nge ineu noꞌone no ko lio i suliꞌomu urine i naꞌona God. No ko lio i suliꞌomu oto mala a God ko lio i suliꞌomu, aana nou heiholotaꞌinie oto uri omu kei toꞌo aana mola nga taꞌa-taꞌa poro, na porona oto a Kraes. Saeku omu ke hiiwalaimoli mola aana a Kraes hahaiteli hunie uri aana hai dinge haꞌarurunge, nou sai maaiꞌomu taꞌau nana a Kraes mala oto nga keni raoriꞌi. 
2CO.11.3	Taꞌe no ko maarara, mwaanie nga mo iini e waelie manata-diananga iꞌomu hunie a Kraes na mei sae manola huni lulu i sulie. Na no ko maarara mwaanie e si urihana mola maholo mwaa e eeroa a Iv aana mo eeronga ingeie oto i naꞌo. 
2CO.11.4	No ko maarara urine aena aana omu ko toliꞌaasie mola mwala ko lae mai huni ere i sulie ngaeta Jisas nge e aaopa mola mwaanie iini nge iꞌemeelu melu tarohaꞌinie kaꞌu huniꞌomu oto waite. Na omu ko ilenimwaꞌe mola peꞌie ngaeta taungei liꞌoa na ngaeta taungei tataroha diana nge kire tohungei aaopa oto hiitoꞌo mwaanie Liꞌoa Maaꞌi na Tataroha Diana a Jisas nge melu toolea mai huniꞌomu. 
2CO.11.5	Ineu nou loꞌongaꞌinie uri nou kaꞌa mwai-mwei ike mwaanie mo iini nge omu ko unu-unue uri ikire mo hurulaꞌaa paine. 
2CO.11.6	Ohe nou kaꞌa sai haꞌalaunie ike walaku mala ikire, taꞌe ineu nou tohungei saenanau oto liutaa aada aana Tataroha Diana, na no ko haataꞌi diana aana leune huniꞌomu tarau aana ahutana mo esunge ineu i matolamiu.
2CO.11.7	Nou kaꞌa lae ike peꞌi sukaa nga mei ola mwaaniꞌomu maholo nou tarohaꞌinie Tataroha Diana a God namiu, taꞌe nou haꞌamwai-mweiꞌaau oto mola uri hunie omu ke neꞌi iinoni peine na iinoni diana. ?﻿Ohe nou deu aaela ni urine? 
2CO.11.8	Ohe omu kaꞌa saie ike uri mo soihaadaꞌinge aana ngaeta mo poꞌo ni henue ni kire nii-niie taane waaiteku hunie uri ne ke lae peꞌi esu aani peꞌilemiu. Aana nga taa nge e malisine ne ke asuie nada, kaꞌu no ko si esuie mola namiu ie, oto nou karaꞌi hii mala uri nou pelire ni ngeena. 
2CO.11.9	Oto aana maholo nou iiꞌo hao peꞌiꞌomu, nou kaꞌa loꞌohie ike nga mei ola aamiu. !﻿Haꞌike! Taꞌe mo mwaasine aani hiiwalaimolinge nge kire oꞌoꞌo mai aana poꞌo ni henue i Masedonia ni kire lae hao i Korinit huni peꞌieu aana mei toꞌoha. Nou tohungei kinetaꞌinie tolahaku mwaanie nou da nga mei hiꞌelaa huniꞌomu aana taꞌena nga mei ola, na ne kei lae taraꞌasi oto mola urine. 
2CO.11.10	Mala no ko unu-unue mola walaimolinge i sulie a Kraes, nge no ko ere toꞌohuu noꞌone uri nga iini eemiu aana poꞌo ni henue iꞌomu i Akaea e saꞌa roroꞌa da ike uri ne ke mamalo mwaanie toohaꞌinge ineu ienini. 
2CO.11.11	?﻿Oto e ue? ?﻿Uri omu loꞌongaꞌinie uri no ko ere urine aena aana nou kaꞌa manata diana ike huniꞌomu? !﻿Haꞌike! A God e saie taane uri nou tohungei manata diana huniꞌomu.
2CO.11.12	Ngaeta mwala kire ko sare ere toohaꞌinire maraada uri kire ko esu sada mala iꞌemeelu mo hurulaꞌaa. Taꞌe leune e kaꞌa toꞌohuu ike, na ineu, no ko uure honosie mwala urine. Aena urine nge nou saꞌa mamalo ike mwaanie nga taa nge no ko esuie ienini huni haataꞌinie uri ere-toohaꞌinge ikire ngeena e kaꞌa toꞌo aahuꞌine ike. 
2CO.11.13	Aana mwala urine, ikire nga mo hurulaꞌaa toꞌohuu haꞌike na asunge ikire mei ola toꞌohuu haꞌike noꞌone. Ikire mwala eero-eero na kire ko lupweꞌi deu mola mala uri ikire mo hurulaꞌaa maaꞌi a Kraes. 
2CO.11.14	Na leune e kaꞌa ola ike huni pangataꞌinie, aena aana hule aana a Pwelu Eero-eero e sai haꞌakolo noꞌone hunie ke lio oto mala nga ensel ni raa-raa. 
2CO.11.15	Oto mwaanie kie pangataꞌi aana maholo mo koni-konihe ingeie noꞌone kire ko haꞌakolo urine, hunie kire ke lio mala mo koni-konihe a God. Taꞌe aana Dinge Ooreta, nge haꞌaloilada ke si lae taane, na kei tohungei adona oto aaelanga kire ko esuie ngeena.
2CO.11.16	No ko sare heꞌi unue loꞌu mola uri omu ke suꞌuri loꞌongaꞌinie uri ineu nga pweu. Taꞌe mala uri nga iini eemiu ko loꞌongaꞌi takalo urine, nge saeku uri omu ke rongo hunieu mala omu ko rongo hunie mo pweu, na omu ke toliꞌaasieu hunie uri ne ke kele ere toohaꞌinieu. 
2CO.11.17	A Aalaha e kaꞌa sai ere toohaꞌi ike urine, taꞌe no ko ere toohaꞌi mola urine mala mo pweu. 
2CO.11.18+2CO.11.19	No ko ere urine aena aana nou leesie uri maꞌalana omu ko unue kaꞌu uri iꞌomu mo iinoni saenanau, taꞌe omu ko tohungei sare rongo hunie mwala e pweu. Mo haꞌa-haꞌa-uusuli eero-eero oto hunge ngeena ko ere toohaꞌinire mola i sulie mo neꞌisaenga ni welumalau, na iꞌomu, omu ko sare pwaarongo mola hunire. Oto saeku ne ke ere toohaꞌinieu noꞌone urine, hunie omu ke saetoꞌo aaku. 
2CO.11.20	Nou leesie loꞌu uri omu ko saetoꞌo aana mola mo poro paine huni deu rarahiꞌomu, na kire ko haꞌamweꞌu-mweꞌuꞌomu, na kire ko pweloꞌomu, na kire ko lio toli mola aamiu, na kire ko hide-hidelie papalimiu. !﻿Haꞌike eena mwae! 
2CO.11.21	Oto no ko masa huni unue uri e toꞌohuu taane uri nou kaꞌa sada ike peꞌire. Nou kaꞌa sada ike peꞌire aana leune, aena aana nou kaꞌa sai neꞌisae mouteꞌi ike huni da nga mei ola urine aamiu.
2CO.11.21	Taꞌe mala mo iini nge kire ko neꞌisae mouteꞌi huni ere toohaꞌinire, nge ineu na nou neꞌisae mouteꞌi huni ere toohaꞌi noꞌone urine, maꞌalana erenga ngeena ke rongo mala erenga mo iini e pweu. 
2CO.11.22	Mala kire ko unue uri ikire oto mo ai iinoni toꞌohuu ni Jiu, ineu na e urine noꞌone. Kire ko unue uri ikire aana aalahanga mo Israel, ineu na e urine noꞌone. Kire ko unue uri ikire mo weuwana Ebraham, ineu na e urine noꞌone. 
2CO.11.23	Kire ko unue uri ikire oto mo koni-konihe a Kraes. No ko ere loꞌu mala iinoni e pweu, taꞌe ineu oto nou tohungei esu mala koni-konihe a Kraes loꞌu liutaa aada. I tehulaꞌana asunge a Kraes ienini nou sapesalu oto hiitoꞌo liutaa aada. Ineu oto nou iiꞌo i nume ni hoꞌo mo maholo hunge liutaa aada. Ineu oto kire wini-winieu hiitoꞌo liutaa aada. Ineu oto nou karaꞌi mae mo maholo hunge liutaa aada. 
2CO.11.24	I tehulaꞌana asunge nana Kraes ienini, e lime maholo nge mo naꞌohai mwane ni Jiu, kire haꞌaletehieu aani repusileku i sulie tolahada nge kire sai repusie iinoni aana e oolu aawalai maai repunge mwana siwe. 
2CO.11.25	Na e oolu maholo nge mo naꞌohai mwane ni Rom kire rapusieu aani mai ei. Na ngaeta maholo mwala kire uuꞌieu aani heu huni horo maesieu. Na e oolu maholo oto mo haka nou lae-lae aani kire dodo peꞌieu. Na ngaeta maholo melu dodo i laona matawa na aasi e talei aahe-aahesieu mola hunie hai dinge laku peꞌie nga hai rodo nge kire si leuhieu. 
2CO.11.26	Mo maholo oto hunge nou weo aani laenga, na nou oodoie mo ola oto hunge ni maesiꞌi. Nga mo maholo ne ke lae oodoie mo wei ko kone, na ne ke oodoie mo horopeli. Nga mo maholo ne ke lae oodoie mwala ineu loꞌu mola mo Jiu kire ko karaꞌi horoꞌieu, na loꞌu mo iini nge ikire nga mo Jiu haꞌike. Na hule aana ngaeta mo maholo mo iini ko unue uri ikire mo eesike aana hiiwalaimolinge aana Kraes, na ikire noꞌone kire ko karaꞌi horoꞌieu noꞌone. Taꞌe ikire mo eesike toꞌohuu haꞌike ni ngeena. Nga mo maholo ne ke lae oodoie mo ola ni maesiꞌi aana mo huilume paine, na i laona hanuesala, na noꞌone i eesi. 
2CO.11.27	Nou iiꞌo mola aani weonga, na nou oodoie mo aasanga oto hunge aena aana asunge nana Kraes. Mo maholo oto hunge asunge ngeena ko haapilingaꞌa haahieu hule aana nga maholo ni maꞌahunge na haꞌike loꞌu. Mo maholo hunge nou hiolo na nou maarou, na ngaeta mo dinge nga kele mei ngeulaa ne ke hikana na haꞌike loꞌu. Mo maholo hunge no ko maꞌahu mola mala iiola, na aana mo maholo hunge no ko maesie mola mamaꞌudi aana wawai e paine, na nou kaꞌa toꞌo aana ike nga mei ola ni eeluhieu aana. 
2CO.11.28	Oto loꞌu sapeitana walu ola ienini, na no ko tolahiꞌe mola i suli dinge aani lio sulilana mo soihaadaꞌinge. 
2CO.11.29	Aana maholo hiiwalaimolinge nga iini e mamaelaꞌa, nge saeku ko hii mamaelaꞌa oto noꞌone haahie. Na maholo nga iini ko haꞌatataroa nga iini huni domu i laona oorahaꞌaa, nge saeku ko mela mala dunge aana aaelanga urine ko da no ko tohungei saewasu oto hiitoꞌo.
2CO.11.30	Aena aana omu deu rarahieu mone, nge nou ere toohaꞌinieu. Taꞌe nou sai ere toohaꞌinieu taane mola aana mo aasanga kire raꞌusieu aana leune e haataꞌinie uri nou kaꞌa toꞌo aana ike nga mei aꞌailaꞌanga tohuku. 
2CO.11.31+2CO.11.32+2CO.11.33	Nou sai ere mola i sulie mo aasanga mala maholo nou oꞌoꞌo wau aana huilume i Damaskas na mwane paine haahie huilume ngeena e sasare tapolieu. A porona ko esu aana nanamanga a Aretas Inemauri, oto e uusungeꞌinie mo ramo huni tapolieu, na ngaeta mo ramo kire kakakalie mo maai para aana para paine ahuie huilume ngeena. Taꞌe ngaeta mo iini aana kira hiiwalaimoli kire peꞌieu hunie ne ke tahi mwaanire. Melu hane taꞌau hunie ngaeta maaureꞌi aana para paine ahuie huilume i Damaskas, na kire neꞌieu i laona luluꞌe oto paine, oto kire si uukueu i aano poꞌoi sinaha mwaanie huilumena. Iau, God Aamana Aalaha ikie a Jisas nge kie ko soi haꞌamanikuluꞌaa oto tarau, e saie uri nou kaꞌa eero ike.
2CO.12.1	Nou saie mola uri e kaꞌa diana ike huni ere toohaꞌinieu, aana mei ola mwaakule mola ni ngeena, taꞌe aana omu ko deu rarahieu, nge ne ke ere toohaꞌinieu loꞌu haahie mo ola e waꞌaraa hunieu aana a Aalaha e haataꞌiniꞌi oto aaku. 
2CO.12.2+2CO.12.3	Ola mala aawalai helisi mwana hai e mango, a God e tooleau
2CO.12.4	Nou saie mola uri a God e tooleau oto taꞌau i saana i Paradaes, kaꞌu nou rongoa mo ola kire tohungei menikuluꞌe oto liutaa, hule aana ere-erenga ikie mo iinoni e kaꞌa toꞌo aana ike mo wala diana huni lado luhesie mo tohungei ola manikuluꞌe ngeena. 
2CO.12.5	Oto taungei ola urine e malisine ne ke ere toohaꞌinie taane, taꞌe nou saꞌa asuie ike, aana nou neꞌisae mouteꞌi huni ere toohaꞌinieu mola haahie nga taa ko haataꞌinie uri nou kaꞌa toꞌo aana ike nga mei nanamanga tohuku. 
2CO.12.6	Mala uri ne ke sare ere toohaꞌinieu, nou saꞌa dau ike mala mo iinoni e pweu ngeena, aena aana nou sai ere toohaꞌinieu toꞌohuu aana mo ola oto hunge. Taꞌe ineu, nou kaꞌa sare ere toohaꞌinieu ike loꞌu, aana nou sereꞌinie uri mwala ke haꞌamaꞌu eeku liutaa aana nga taa e malisine kire ke asuie takoieu haahie asunge ineu na haꞌa-uusulinge ineu.
2CO.12.7	Oto uri hunie ne ke suꞌuri toohaꞌinieu haahie walu ola paine nge a God e haataꞌiniꞌi eeku ngeena, e niie loꞌu mei ola huni waelie sapeku. E toliꞌaasie a Satan ke saunie sapeku aana mei olana, mwaanie nou toohaꞌinieu. 
2CO.12.8	Nou eitanaie kaꞌu a Aalaha haꞌa-oolu uri ke taꞌaasie mei olana mwaanieu. 
2CO.12.9	Taꞌe e unue mola hunieu uuri, “Manata-diananga ineu huniꞌo e paine na e adomu oto, aana nanamanga ineu e sai peine oto liutaa maholo o ko mamaelaꞌa.” Oto no ko tohungei ilenimwaꞌe huni toohaꞌinieu haahie mamaelaꞌanga ineu, hunie uri nanamanga a Kraes ke iiꞌo oto i lalo aaku. 
2CO.12.10	Aena mei olana nge nou ilenimwaꞌe mola haahie mamaelaꞌanga, na maaleledinge, na mo aasanga, na haꞌamotaahinge, na taꞌena nga ola urine no ko lae oodoiꞌi i tehulaꞌana a Kraes. Iau, no ko ilenimwaꞌe mola aena aana maholo no ko mamaelaꞌa, nge no ko si aꞌailaꞌa loꞌu hiitoꞌo aana nanamanga a God.
2CO.12.11	No ko deu oto mala pweu aana nou ere toohaꞌinieu urine, taꞌe iꞌomu ni omu ko si da no ko teꞌurine. Aana e malisine uri omu ke lalado diana oto i sulie asunge ineu, taꞌe omu rohu mola. Ineu nou kaꞌa adona ike taane nga mei ola, taꞌe aena aana nanamanga a God e iiꞌo i lalo aaku, oto mo hurulaꞌaa paine nge omu tohungei saetoꞌo aada ngeena, na kire kaꞌa paine ike liutaa aaku aana nga mei ola oto ooꞌoo. 
2CO.12.12	Maholo nou oꞌoꞌo peꞌiꞌomu ngeena nou toli rako mola peꞌiꞌomu, na nou lae peꞌi esuie mo huꞌi-huꞌite na mo ola ni pangataꞌinge na mo tolimaa aana nanamanga a God. Walu ola huni haataꞌinie uri ineu nga hurulaꞌaa toꞌohuu a God ni ngeena. 
2CO.12.13	Nou peꞌi-peꞌi diana aamiu oto mala ngaeta mo soihaadaꞌinge no ko peꞌire, na peꞌinge ineu huniꞌomu e sada mola aana peꞌinge no ko niie hunire. Taꞌa-taꞌa mei ola mola nou esuie hunire nge nou kaꞌa da huniꞌomu, aana nou kaꞌa unue ike uri omu ke peꞌieu aani toꞌoha. ?﻿Uri omu loꞌongaꞌinie uri nou deu aaela huniꞌomu aana leune? !﻿Haꞌike eena mwae! Mala omu ko loꞌongaꞌinie uri nou deu aaela huniꞌomu aana leune, na omu ke neꞌisae-aasie kaꞌu mola hunieu.
2CO.12.14	Ie no ko deu aakau oto loꞌu hunie oolune nga laenga ineu hao i seemiu eena. Na mala no ko esuie tarau, nou saꞌa haꞌahiꞌeiꞌomu ike aana nga mei ola. Nou kaꞌa saetoꞌo aana ike nga mei ola mwaaniꞌomu, taꞌe iꞌomu ni mola nou saetoꞌo aamiu. Aana omu ke saie uri mo kele mwela e kaꞌa malisine ike uri kire ke nii ola nana aamada na nikada, taꞌe e ro mauꞌana ngeena ni e malisine kirerue ke nii ola nana mo kaledarue. 
2CO.12.15	Oto no ko tohungei ilenimwaꞌe mola huni niie ahutana mo ola nou toꞌo aani namiu, hule oto aana ineu maraaku, huni peꞌiꞌomu huni hele aana maurihe huu. ?﻿Oto aana ineu no ko manata diana liutaa huniꞌomu urine, uri iꞌomu, omu kei manata aaela mola hunieu?
2CO.12.16	Omu saie taane mola uri nou kaꞌa haꞌahiꞌeiꞌomu ike, wa ne ke toolea nga mei ola mwaaniꞌomu. Taꞌe maꞌalana e urine, nga mo iini eemiu ko unue ue uri nou pweloꞌomu mola aani eeronga hunie uri ne ke toolea mo toꞌoha iꞌomu. 
2CO.12.17	?﻿Oto e ue? ?﻿Nou pweloꞌomu aana nga mei toꞌoha uri taa? ?﻿Uri mo mwane nge nou uusungeꞌinire hao i seemiu kire pweloꞌomu aana nga mei toꞌoha? !﻿Nou saie haꞌike! 
2CO.12.18	Nou eitanaie a Taetas uri hunie ke lae hao i maatoliꞌomu, na nou uusungeꞌinie noꞌone hao peꞌie ngaeta aasikaelu aana hiiwalaimolinge. ?﻿Haꞌalaa omu loꞌongaꞌinie uri kirerue a Taetas kire eeroꞌomu aana maholona? !﻿Haꞌike oto ooꞌoo! Na ineu, nou peꞌiꞌomu mola mala ingeie, aana iꞌemereꞌi a Taetas mere mani toꞌo aana mola e taꞌa-taꞌa mei sae takoiꞌomu, na tolahamereꞌi e sada mola huniꞌomu.
2CO.12.19	Saꞌa mola omu ko loꞌongaꞌinie uri melu uusue walu ola ienini mola huni ere talihe aana nga moi taa kire ere aaelasiꞌemeelu eeni. !﻿Haꞌike oto ooꞌoo! Taꞌe melu ere-ere oto mola mala a Kraes e saetoꞌo aana, na walu ola melu unu-unuꞌi, melu unuꞌi i maana God ni ngeena. Na ahutana walu ola melu uusuꞌi ienini, maeni iinoni maaꞌi, mo ola oto huni haꞌa-aꞌailaꞌaa hiiwalaimolinge iꞌomu ni ngeena. 
2CO.12.20	Aana no ko maarara mwaanie uri maholo ne kei hule hao, na nou leledie helelamiu. Na ohe iꞌomu, omu saꞌa rongo ike hunieu maholo ne kei haꞌa-oodohiꞌomu. No ko maarara mwaanie nou lae hao i seemiu na nou oodoie mola walu ola mala haꞌa-erenga, na heotaꞌinge, na saewasunge, na sae aaelanga, na oopanga, na isinge, na sihoai-olanga, na toohaꞌinge, na maaola-olanga kire iiꞌo mola i matolamiu. 
2CO.12.21	No ko maarara mwaanie uri mo iini hunge nge kire oorahaꞌaala kaꞌu waite, na kire kaꞌa oonisae ike mwaanie iiꞌonga madaꞌa, na aeni-olanga, na walu ola ni masanga nge kire ko esuiꞌine. Oto urine ne kei tohungei saehuu, na ne kei masa i maana God i tehulaꞌamiu.
2CO.13.1	Oolune nga mai laenga ineu loꞌu mei huni maatoliꞌomu oto ienini. Oto omu ke lio talamiu, aana kolu saie oto uri mo Uusu-uusu Maaꞌi e unue uuri, 
2CO.13.2	Nou holaꞌi haꞌapasulie mo iini kire oorahaꞌaa kaꞌu oto waite aana ruana nga mai laenga ineu hao huni maatoliꞌomu. Oto ienini no ko haꞌapasulire loꞌu, na ngaeta mo iini nge kire kaꞌa mamalo ue mwaanie oorahaꞌaa. Omu ke saie uri maholo ne kei lae loꞌu hao i maatoliꞌomu, nou saꞌa aamasie ike loꞌu nga taꞌa-taꞌa iini eemiu nge ko oorahaꞌaa. 
2CO.13.3	Oto leune ke haataꞌinie toꞌohuu huniꞌomu uri no ko ere oalana a Kraes ni ngeena, aana omu kei leesie taꞌa-taꞌa nanamanga aaku nge omu ko leesie noꞌone aana a Kraes nge ko esu aꞌailaꞌa mola peꞌie nanamanga paine ingeie i matolamiu ngeena. 
2CO.13.4	E toꞌohuu taane uri e lio mala a Kraes e mamaelaꞌa kaꞌu, aana kire rapu taalengasie i lengine poꞌu-poꞌu. Taꞌe leune e si haataꞌinie mola nanamanga paine a God, aana e mauri loꞌu mwaanie maenga. Na iꞌemeelu noꞌone, melu lio mamaelaꞌa mala ingeie. Taꞌe melu kaꞌa mamaelaꞌa ike, aana melu ko meuri tararuru peꞌie a Kraes aana nanamanga paine a God, mei nanamanga nge melu ko esu oto aana huni peꞌiꞌomu huni lulu i sulie tolahana.
2CO.13.5	Omu ke lio-lio diana talamiu na omu ke leiꞌomu maraamiu. Omu ke leie tolahamiu maraamiu huni leesie uri ohe omu ko lulu i sulie tala aana hiiwalaimolinge toꞌohuu taane wa haꞌike. Mala uri omu kaꞌa sai leesie ike tolahana a Jisas Kraes i lalo aamiu, nge omu kaꞌa sai diana aana ike a Kraes kaꞌune. 
2CO.13.6	Nou hiiwalaimoli uri omu kei lio saie taane aana tolahameelu uri iꞌemeelu mo hurulaꞌaa, melu sai diana aana a Kraes toꞌohuu taane. 
2CO.13.7	Na melu ko aarea a God uri ke peꞌiꞌomu mwaanie omu deu huꞌisie nga mei ola aaela. Melu kaꞌa aarengaꞌi ike urine hunie mwala ke laheꞌemeelu haahie asunge diana melu esuie i matolamiu. !﻿Haꞌike! Taꞌe melu ko aarea God urine hunie uri helelamiu ke diana, maꞌalana nga taa mwala kei unue i suliꞌemeelu e diana wa e aaela. 
2CO.13.8	Aana melu saꞌa da ike nga mei ola huni waelie mo ola toꞌohuu, taꞌe melu ko esu oto mola tarau hunie walaimolinge ke mauri taraꞌasi. 
2CO.13.9	Melu ko ilenimwaꞌe mola huni iiꞌo mamaelaꞌa mala uri leune ke da uri iꞌomu, omu ke uure aꞌailaꞌa. Na melu ko aarengaꞌi oto tarau hunie uri hiiwalaimolinge iꞌomu ke ahu toꞌohuu hunie nga mei tolahai iinoni diana ke suꞌuri eiꞌaa mwaaniꞌomu.
2CO.13.10	Oto aena urinena maholo nou kaꞌa iiꞌo ue peꞌiꞌomu taꞌe no ko uusue oto hao uusu-uusu ienini, hunie maholo ne kei hule hao ne ke suꞌuri ere raramaa huniꞌomu aana nanamanga nge a Aalaha e niie hunieu. Aana nanamanga ngeena niilana e lae hunieu uri hunie ne ke peꞌie hiiwalaimolinge iꞌomu ke maꞌutaꞌa loꞌu hiitoꞌo, na e kaꞌa ola ike huni waeliꞌomu.
2CO.13.11	Oto leu ooreta, maeni eesiku maaꞌi, ne ke unue mola hao huniꞌomu uri omu ke iiꞌo ni ilenimwaꞌenga mola. Omu ke dau aahonga hunie nga mei tolahai iinoni diana ke suꞌuri eiꞌaa mwaaniꞌomu, na omu ke tola i sulie walaku. Omu ke neꞌie taꞌa-taꞌa mei sae, na omu ke iiꞌo ni henuelama. Oto a God, iini nge ingeie aahuꞌine manata-diananga na hanuelamanga, ke si iiꞌo peꞌiꞌomu.
2CO.13.12	Na saeku hunie omu ke mani hele kiꞌi heiliu
2CO.13.13	Ahutana mo iini maaꞌi a God mai leu ko niie hao saediananga ikire huniꞌomu.
2CO.13.14	No ko aarengaꞌi hunie uri Aalaha ikie a Jisas Kraes ke haataꞌinie hahuꞌana manata-diananga ingeie huniꞌomu, na hunie uri a God ke haꞌadianaꞌaꞌomu aana manata-diananga ingeie, na hunie a Liꞌoa Maaꞌi ke lokoa ahutana saemiu aani hatanga peꞌie.
GAL.1.1+GAL.1.2	Saediananga mwaanieu a Pol Hurulaꞌaa huniꞌomu mo iini aana mo soihaadaꞌinge wau aana poꞌo ni henue i Kalesia.
GAL.1.1+GAL.1.2	A Jisas Kraes na a God Aamaka, kirerue soieu uri hunie ne ke neꞌi hurulaꞌaa, na soileku e kaꞌa lae ike mola aani iinoni wa mwaanie nga pulitaa ni iinoni. !﻿Haꞌike! A God nge e taꞌea a Jisas Kraes aalihoꞌi mwaanie maenga ni e asuie leune urine hunieu.
GAL.1.1+GAL.1.2	Ahutameelu mo mwaasine aana hiiwalaimolinge mai leu, melu ko niie saediananga iꞌemeelu huniꞌomu, 
GAL.1.3	na melu ko eitanaie a God Aamaka na Aalaha ikie a Jisas Kraes uri hahuꞌana manata-diananga na hanuelamanga ingeie ke iiꞌo peꞌiꞌomu. 
GAL.1.4	Mala a God Aamaka e saetoꞌo aana, a Kraes e toliꞌaasie maraana uri hunie ke mae huni taꞌaasie mo oorahaꞌaa ikie, na hunie ke haꞌa-uurikie hunie kie ke iiꞌo luhetaꞌi mwaanie tolaha tataꞌala ni welumalau. 
GAL.1.5	Aena urine, kie ke soi haꞌamanikuluꞌaa God taraureꞌi na oto di. Iau, ke urine oto.
GAL.1.6	No ko tohungei pangataꞌi aana omu tolana toliꞌaasie oto a God, iini e soiꞌomu aana manata-diananga a Kraes huni neꞌi iinoni ingeie. Taꞌe ie omu toliꞌaasie oto, na omu ko eeliꞌu loꞌu mola huni rongo i sulie ngaeta taungei tataroha diana aaopa. 
GAL.1.7	Taꞌe tataroha diana aaopa ngeena, nge pweai ola mola ni ngeena. Nou saie mola uri nga mwala ni mola kire ko sare huꞌisie Tataroha Diana a Kraes, na kire ko haꞌataipuꞌo-poꞌuꞌomu mola aana haꞌa-uusulinge takalo ikire. 
GAL.1.8	Taꞌe mala uri nga iini, wa maꞌalana uri iꞌemeelu, wa nga ensel uure taꞌau i Lengi ko tarohaꞌinie loꞌu nga tataroha diana aaopa mwaanie iini nge melu tarohaꞌinie kaꞌu oto huniꞌomu, nge e malisine lei-maesilana ke lae aana dunge ni haꞌamotaahinge. 
GAL.1.9	Oto mala melu unue kaꞌu, na no ko heꞌi unue loꞌu uri mala nga iini ko tarohaꞌinie nga mei tataroha diana aaopa loꞌu mwaanie nga taa omu hiiwalaimoli oto aana, e malisine lei-maesilana ke lae aana dunge ni haꞌamotaahinge.
GAL.1.10	?﻿Uri no ko ere urine aana no ko sare da mola mwala ke saetoꞌo aaku? ?﻿Wa ohe omu loꞌongaꞌinie uri no ko sare haꞌasaedianaꞌaa mola mo iinoni? !﻿Haꞌike oto ooꞌoo! Mala uri no ko sare haꞌasaedianaꞌaa mola mo iinoni, nge e tohungei aasa hunie ne kei neꞌi mwane auꞌesu nana a Kraes. Taꞌe ineu, no ko sare haꞌasaedianaꞌaa mola a God.
GAL.1.11	Maeni eesiku maaꞌi, nou saetoꞌo aana omu ke sai diana aana uri Tataroha Diana nge no ko taro-tarohaꞌinie ienini e kaꞌa uure ike mola mwaanie mo iinoni. 
GAL.1.12	Nou kaꞌa rongoa ike mwaanie nga iinoni wa uri nga iinoni ke haꞌa-uusulieu aana. A Jisas Kraes oto maraana ni e haataꞌinie aaku.
GAL.1.13	Omu rongoa kaꞌu oto tolahaku i naꞌo aana maholo nou lae-lae i sulie tolahana mo Jiu. Na aena aana nou tohungei saetoꞌo aana haꞌa-uusulinge mo Jiu, nge nou tohungei leledie ahutana mo haꞌa-uusulinge aaopa. Oto liutaa, nou tohungei sereꞌinie haꞌa-uusulinge a Jisas, na nou lae peꞌie taungeꞌinilana soihaadaꞌinge a God oto hiitoꞌo, na nou eriꞌapasie ohoilana. 
GAL.1.14	Nou esu aꞌailaꞌa oto hiitoꞌo noꞌone aani lulu i sulilana tolahana mo weuwameelu mo Jiu oto i naꞌo, oto hule aana nou esu diana loꞌu mola liutaa aana mo iini aana pwaunge ineu. 
GAL.1.15	!﻿Taꞌe lae-lae, a God e oolisie manataku! Aana manata-diananga a God e paine hunieu, na aana ko ilenimwaꞌe ni esuie urine, nge uure oto aana maholo na nou kaꞌa hute ue, taꞌe a God e oopaau oto huni esu nana. 
GAL.1.16	Oto e haataꞌinie a Kalena kaꞌu hunieu, hunie mauringe ineu ke tarohaꞌinie Tataroha Diana ingeie hunie mo Aapoloa Aaopa. Na maholo a God e soieu urine, ingeie maraana e niie walana hunieu hunie ne ke tarohaꞌinie, na nou kaꞌa toolea ike loꞌu nga mo haꞌananaunge mwaanie nga iinoni. 
GAL.1.17	Nou kaꞌa lae ike noꞌone loꞌu taꞌau i Jerusalem huni leesie mo iini nge kire neꞌi hurulaꞌaa oto wau i naꞌoku. !﻿Haꞌike! Nou oodo oto mola hunie poꞌo ni henue i Arabia. Oto loꞌu mei puri nge nou si eelihoꞌi hunie huilume i Damaskas.
GAL.1.18	Oto e oolu helisi e saro mango i purine nou eeliꞌu huni lae i sulie a Jisas, nge nou si lae hunie i Jerusalem huni leesie a Pita, na nou iiꞌo peꞌie mola hunie aawalai hei dinge mwana lime. 
GAL.1.19	Nou kaꞌa leesie ike loꞌu ngaeta mo hurulaꞌaa, taꞌe a Jemes aasine a Aalaha mola nou leesie. 
GAL.1.20	!﻿E toꞌohuu oto mala i Lengi! !﻿Nou kaꞌa eero ike! 
GAL.1.21	Oto purine maholona, nou lae iiꞌo haꞌatau loꞌu mwaanie mo hurulaꞌaa i Jerusalem aana nou lae hunie mo poꞌo ni henue i Siria na i Silisia.
GAL.1.22	Aana maholona, mwala aana mo soihaadaꞌinge i Jiudia kire kaꞌa manataꞌinieu ike ue. 
GAL.1.23	Kire ko si rongoa mola uuri, “Iini nge e taungeꞌinikie kaꞌu, ko tarohaꞌinie loꞌu Tataroha Diana nge e ariꞌapasie kaꞌu ke ohoie.” 
GAL.1.24	Na kire ko si soi haꞌamanikuluꞌaa God haahie nga taa nge e asuie aaku aana e huꞌisie tolahaku urine.
GAL.2.1	Purine aawalai helisi mwana hai e saro mango, nge nou si eelihoꞌi loꞌu hunie i Jerusalem. Iꞌemereꞌi a Banabas mere lae, na nou toolea noꞌone a Taetas peꞌiꞌemereꞌi. 
GAL.2.2	Nou lae taꞌau aena aana a God e haataꞌinie oto hunieu uri ne ke lae urine. Na aana lokonga peꞌie mo naꞌohai mwane aana soihaadaꞌinge maraada, nou unu tahangaꞌinie oto Tataroha Diana nge no ko lae peꞌi tarohaꞌinie hunie mo Aapoloa Aaopa. Nou deu urine mwaanie kire neꞌisae ni uure honosieu, aana nou sereꞌinie uri kire ke waelie asunge nou esuie oto nana Kraes, wa kire ke da asunge nge no ko lae-lae ue peꞌie ienini e waetaꞌi mola. 
GAL.2.3	Taꞌe mo naꞌohai mwane aana soihaadaꞌinge ngeena kire tohungei rongo hunieu, na kire neꞌisae mola mala ineu, hule aana kire kaꞌa sare dau rarahie loꞌu a Taetas hunie ke helesie torihesiꞌonga 
GAL.2.4	Melu ere i sulie leune mola aena aana ngaeta mo iini kire lae kaꞌu mei i laona pulitaa iꞌemeelu mala mo wao-wao. Kire eeroꞌemeelu uri ikire mo eesimeelu i lalo aana Kraes, taꞌe haꞌike. Kire lae mola mai huni haitale mumuni mola aana tolahaka, mo iini kie lado oto peꞌie a Jisas na kie iiꞌo luhetaꞌi oto mwaanie mo Haꞌatolanga i naꞌo. Kire dau mala mo wao-wao urine aena aana kire ko sare da mola uri kie ke iiꞌo ni hoꞌo loꞌu i sulie mo Haꞌatolanga a Mosis. 
GAL.2.5	Taꞌe melu kaꞌa rongo ike hunie mo haꞌa-uusuli eero-eero ngeena, aana melu saetoꞌo aana uri walaimolinge aana Tataroha Diana ke iiꞌo huu eemiu mo Aapoloa Aaopa.
GAL.2.6	Oto mo naꞌohai mwane aana soihaadaꞌinge ngeena kire kaꞌa unue ike uri nga mei ola aana laeliwalanga ineu ke aaopa. (Na e kaꞌa roroꞌaieu ike mala uri kire ke neꞌi mwane paine loꞌu uri taa, taꞌe walaimolinge nge e roroꞌa hunieu aana a God ko lee-leesikie mo iinoni uri kie mani sada mola i maana.) 
GAL.2.7	Oto kire lio saie mola uri a God e niie oto Tataroha Diana hunieu uri huni tarohaꞌinie hunie mo Aapoloa Aaopa. A God e niie oto mei esunge ngeena hunieu mala e niie kaꞌu hunie a Pita mei esunge aani tarohaꞌinilana Tataroha Diana hunie mo Jiu. 
GAL.2.8	Aana a God nge e niie nanamanga hunie a Pita huni esu mala nga hurulaꞌaa nana mo Jiu, ingeie nge e niie noꞌone nanamanga ngeena hunieu huni esu mala nga hurulaꞌaa nana mo Aapoloa Aaopa. 
GAL.2.9	Na maholo kire lio saie uri mei esunge ngeena a God e niie oto hunieu, nge a Jemes na a Pita na a Jon kire ko si hele i kiꞌimereꞌi a Banabas. Urine mo iini nge kire unue uri ikiraelu oto mo hunu aana soihaadaꞌinge, kiraelu ko si haataꞌinie uri kiraelu ko heiholotaꞌi huni esu loko-loko peꞌiꞌemereꞌi. Oto melu meni neꞌisae mouteꞌi uri asunge iꞌemereꞌi a Banabas kei lae oto nana mo Aapoloa Aaopa, na asunge ikiraelu oto nana mo Jiu. 
GAL.2.10	Taꞌe taꞌa-taꞌa leu mola kiraelu unue huniꞌemereꞌi uri mere ke neꞌi-neꞌisae taraureꞌi aana mo iini e maitale, mei ola oto hule aana e tohungei hiꞌe i manataku noꞌone.
GAL.2.11+GAL.2.12+GAL.2.13+GAL.2.14	Oto waite nou ere aana a Pita i sulie taꞌa-taꞌa mei ola ienini noꞌone. Aana maholona a Pita e oꞌoꞌo kaꞌu aana huilume i Antiok, na ko talei ngeu-ngeu mola peꞌie mo Aapoloa Aaopa nge kire hiiwalaimoli, maꞌalana haꞌatolanga iꞌemeelu mo Jiu e uure honosie taungei ngeunge urine. Taꞌe maholo mo mwane nge a Jemes e uusungeꞌinire kire hule oto wau, nge a Pita ko aehota oopa oto mwaanie mo Aapoloa Aaopa ngeena, na hule aana e kaꞌa sare ngau loꞌu peꞌire, aena aana ko meꞌuteꞌinie mola mo iini nge kire hele paine ue aana mo Haꞌatolanga mala torihesiꞌonga mwaanie kire ere aaelasie. Oto ahutana mo Jiu noꞌone aana hanuena nge kire hiiwalaimoli aana Jisas, kire ko meni lupweꞌi deu oto loꞌu mala ingeie, na hule aana a Banabas na ko lae takalo oto noꞌone i sulire. Taꞌe nou leesie uri nga taa kire ko esuie ngeena e kaꞌa sada ike peꞌie walaimolinge aana Tataroha Diana. Oto maholo kira hiiwalaimoli kire loko loꞌu, nou tohungei ere aana a Pita oto hiitoꞌo haahie aaelanga e asuie. Na nou si ere aana a Pita i maana ahutada uuri, “Iꞌoe oto mwane ni Jiu, na waite o lae-lae oto i sulie tolahana mo Aapoloa Aaopa, hule aana o kaꞌa iiꞌo ike oto i sulie mo Haꞌatolanga mo Jiu. ?﻿Haꞌalaa o ke si sare lolosie mo Aapoloa Aaopa huni lulu i sulie tolahana mo Jiu uri taa eena?”
GAL.2.15	Oto nou lae loꞌu peꞌi ere luhesie hunie uuri, “Ikolu, kolu hute oto aana mo Jiu, na kolu kaꞌa hute ike aana ‘kira oorahaꞌaala,’ satai ola nge ikie mo Jiu ko haa-haaraꞌinire mo Aapoloa Aaopa aana. 
GAL.2.16	Oto maholo ie kolu manataꞌinie oto uri haꞌa-oodohilana iinoni e sai lae mola peꞌie a God aani hiiwalaimolinge aana a Jisas Kraes, na e kaꞌa ike i sulie lulu i sulilana mo Haꞌatolanga a Mosis. Aena ngeena ikolu noꞌone, kolu hiiwalaimoli aana a Jisas Kraes. Kolu hiiwalaimoli uri haꞌa-oodohilakaelu ke si lae peꞌie a God i tehulaꞌana hiiwalaimolinge ikolu aana Kraes, na e kaꞌa ike aani deu i sulilana mola mo Haꞌatolanga. Aana nga taꞌa-taꞌa iini haꞌa-oodohilana e saꞌa lae ike peꞌie a God aani deu i sulilana nga taa mo Haꞌatolanga e unue. 
GAL.2.17	Oto aana kolu ko loꞌohie haꞌa-oodohilakaelu ke lae peꞌie a God i lalo aana Kraes, e lio oto mala kolu toliꞌaasie mola mo Haꞌatolanga a Mosis, na kolu neꞌi iinoni oorahaꞌaala noꞌone oto mala ikire mo Aapoloa Aaopa nge kire iiꞌo poꞌoi sinaha mwaanie mo Haꞌatolanga. ?﻿Haꞌalaa e ue? ?﻿Uri a Kraes ni ko da kolu ko oorahaꞌaa? !﻿Haꞌike oto ooꞌoo! Leune e kaꞌa toꞌohuu ike. 
GAL.2.18	Taꞌe mala uri ne ke aehota haꞌa-uusulie mwala loꞌu aana mo Haꞌatolanga nge nou toliꞌaasiꞌi oto, nge no ko tohungei deu huꞌisie oto a God eena.
GAL.2.19	“Taꞌe nou saꞌa teꞌurine loꞌu, aena aana maholo nou eriꞌapasie lulu i sulilana mo Haꞌatolanga, nge nou si lio saie uri e aasa hunie ne ke dau oodoie oodo-oodonga i maana God urine. Oto e urihana nou mae oto hatarie mo Haꞌatolanga aana nou toliꞌaasiꞌi oto, na ienini no ko meuri oto mola nana God. Nou mae oto peꞌie a Kraes i lengine poꞌu-poꞌu ingeie. 
GAL.2.20	Na ineu haꞌike ni nou meuri ienini, taꞌe a Kraes ni e iiꞌo na e mauri i lalo aaku. Mauringe ineu aana walumalau ienini, ola nou toꞌo aana mola i sulie nou hiiwalaimoli aana Kalena God, iini e manata diana hunieu, na e toliꞌaasie maraana hunie ke mae honotaku. 
GAL.2.21	Mala uri lulu i sulilana mo Haꞌatolanga e sai haꞌa-oodohie iinoni peꞌie a God, nge a Kraes e mae mwaakule oto mola eena. !﻿Taꞌe haꞌike! Maenga a Kraes e neꞌi niinge paine oto liutaa, na ineu, nou saꞌa lio toli ike aana manata-diananga a God hunikie ngeena.”
GAL.3.1	!﻿Iꞌomu mo mweꞌu-mweꞌule ni Kalesia! Haꞌarongolamiu e lae haadaꞌi kaꞌu taane oto i sulie maelana a Jisas i lengine poꞌu-poꞌu. ?﻿Oto e ue omu ko si aatopuri aana? ?﻿Ohe nga iini e siꞌohiꞌomu hunie pwaumiu ke aaela urine? 
GAL.3.2	Taꞌa-taꞌa mei ola mola nou saetoꞌo aana omu ke unue oodoieu. ?﻿Ohe omu hele aana Liꞌoa Maaꞌi a God aani lulu i sulilana mo Haꞌatolanga a Mosis, wa aani rongolana Tataroha Diana peꞌi hiiwalaimolinge aana? 
GAL.3.3	?﻿E ue ni omu si lae otoi pweu hiitoꞌo urine? Omu aehotaa kaꞌu oto mau-meuringe diana iꞌomu aana Liꞌoa a God. ?﻿Oto uri saemiu omu ke haꞌamangoa loꞌu mola haꞌa-uurilemiu aana nanamanga iꞌomu ni iinoni maraamiu? !﻿E aasa! 
GAL.3.4	Omu tohungei sapesalu oto hiitoꞌo aana mau-meuringe iꞌomu hunie a Kraes. ?﻿Uri nga mo ola mwaakule mola ni ngeena? !﻿Nou hiiwalaimoli uri haꞌike! 
GAL.3.5	?﻿Uri a God e niie Liꞌoa huniꞌomu na ko esuie mo huꞌi-huꞌite i matolamiu aena aana omu tola i sulie mo Haꞌatolanga a Mosis, wa aena aana omu rongoa Tataroha Diana na omu hiiwalaimoli aana?
GAL.3.6	Uure oto wau i naꞌo Uusu-uusu Maaꞌi e unue uuri, 
GAL.3.7	Oto e malisine omu ke sai diana aana uri mwala nge kire hiiwalaimoli, ikire oto mo tohungei kalena Ebraham. 
GAL.3.8	Oto wau i naꞌo, mo Uusu-uusu Maaꞌi e holaꞌi ere taane oto i sulie uri a God kei haꞌa-oodohie mo Aapoloa Aaopa aani hiiwalaimolinge. Aena mei olana nge a Ebraham e holaꞌi rongoa oto aana Tataroha Diana uuri, 
GAL.3.9	Aena urine nge a God ko si haꞌadianaꞌaa mo iini nge kire hiiwalaimoli aana, mala e haꞌadianaꞌaa kaꞌu a Ebraham aana e hiiwalaimoli.
GAL.3.10	Taꞌe mo iini nge kire ko norue oto mola lulu i sulilana mo Haꞌatolanga a Mosis huni haꞌa-oodohilada, nge a God kei leire. Aana mo Uusu-uusu Maaꞌi e unue uuri, 
GAL.3.11	Oto loꞌu, e matapwa taane uri nga iini haꞌa-oodohilana e kaꞌa lae-lae ike i naꞌona a God i tehulaꞌana lulu i sulilana mo Haꞌatolanga, aena aana mo Uusu-uusu Maaꞌi e unue noꞌone uuri, 
GAL.3.12	Na Haꞌatolanga a Mosis mei ola aana hiiwalaimolinge haꞌike, taꞌe ola mola aana asunge, aana e unue uuri, 
GAL.3.13	Taꞌe mo Haꞌatolanga a Mosis ko uesie mo iini kire kaꞌa dau i suliꞌi. Aamasitoꞌo kaꞌu aana Uusu-uusu Maaꞌi nge e unue uuri, 
GAL.3.14	A Kraes e asuie leune urine, hunie uri mo Aapoloa Aaopa noꞌone ke hele aana nga taa nge a God e haiholotaꞌi huni niie nana a Ebraham. Na ko lae urine hunie mo iini kie hiiwalaimoli aana Jisas, uri kie ke hele aana Liꞌoa Maaꞌi nge a God e haiholotaꞌinie oto hunikie.
GAL.3.15	Maeni eesiku maaꞌi, ne ke asuie kaꞌu nga haꞌamalanga i sulie mau-meuringe siꞌiri. Mala uri nga iinoni ko heiholotaꞌi peꞌie ngaeta iinoni na uri kirerue ko ere maꞌutaꞌa oto, nga taꞌa-taꞌa iini e saꞌa heꞌi uure honosie loꞌu, wa ke sapeie loꞌu aana nga mo erenga. 
GAL.3.16	Na aapa hatarie hiiwalaimolinge e urine noꞌone, aana a God e unue mo heiholotaꞌinge ngeena hunie a Ebraham 
GAL.3.17	Oto nga taa nou sasare unue uri holaꞌinaꞌo a God e asuie nga haiholotaꞌinge maꞌutaꞌa peꞌie a Ebraham, na e hai tangalau peꞌie e oolu aawalai helisi loꞌu mola mai puri, na mo Haꞌatolanga a Mosis ko taꞌelaꞌi oto. Oto mo Haꞌatolanga nge kire si lae mola mai puri urine, kire saꞌa roroꞌa oolisie ike haiholotaꞌinge a God peꞌie a Ebraham, wa ke waelie nga mei ola aana. 
GAL.3.18	Na e toꞌohuu oto, aana mala uri kie kei lae oto mola i sulie Haꞌatolanga huni hele aana nga taa nge a God e niie mai hunie a Ebraham, nge e lio mala uri e saꞌa lae oto i sulie haiholotaꞌinge eena. Taꞌe e saꞌa mwadaꞌu ike urine, aena aana a God e tohungei nii mwaakule mola aana haꞌadianaꞌanga ingeie hunie a Ebraham aena aana e asuie haiholotaꞌinge oto peꞌie.
GAL.3.19	?﻿Oto nga taa kaꞌu mo Haꞌatolanga e uure hunie? A God e niie loꞌu mei mo Haꞌatolanga ngeena uri huni haataꞌi diana aana loꞌu takalonga mo iinoni. Na e loꞌongaꞌinie uri mo Haꞌatolanga ngeena kei iiꞌo kaꞌu urine lai hule aana iini nge haiholotaꞌinilana e lae kaꞌu kei lae mai.
GAL.3.19	Mo Haꞌatolanga ngeena, mo ensel ni kire niiꞌi mei hunie a Mosis, na ingeie ni e haꞌa-uuresiꞌi hunie mwala aana e asu keꞌu mala ngaeta haꞌa-uureruru i matolana a God na mo iinoni. 
GAL.3.20	Taꞌe nga haꞌa-uureruru e saꞌa asu ike maholo taꞌa-taꞌa iini mola ko heiholotaꞌi, na i leune kie sai leesie aaopanga i matolana mo Haꞌatolanga nge a Mosis e haꞌa-uuresiꞌi na haiholotaꞌinge a God hunie a Ebraham, aana haiholotaꞌinge a God hunie a Ebraham ngeena, a God e asuie mola maraana.
GAL.3.21	?﻿Oto uri mo Haꞌatolanga e uure honosie mo heiholotaꞌinge a God? !﻿Haꞌike! Aana mala uri a God ke niie mai nga haꞌatolanga nge e sai niie maurihe huu, nge taꞌena nga iini ko tola i sulie haꞌatolanga ngeena kei neꞌi iinoni oodotaꞌi oto peꞌie a God eena. 
GAL.3.22	Taꞌe e kaꞌa urine ike, aena aana mo Uusu-uusu Maaꞌi e unue uri oorahaꞌaa e roroꞌie ahutana mwala aana walumalau. Oto aena urinena nga tala loꞌu hunie kie ke helesie mo heiholotaꞌinge a God haꞌike loꞌu, taꞌe hiiwalaimolinge aana a Jisas Kraes oto haꞌalaa.
GAL.3.23	Taꞌe maholo kie kaꞌa hiiwalaimoli ike ue, nge mo Haꞌatolanga e uure aꞌailaꞌa oto hiitoꞌo honosikie, na kie iiꞌo mola i mamaluteni lae mai hule aana maholo a God e haataꞌinie tala ni hiiwalaimolinge aana a Jisas. 
GAL.3.24	Na aena urine nge mo Haꞌatolanga kire liu honosikie lai hule aana a Kraes e lae mai hunie haꞌa-oodohilaka peꞌie a God aani hiiwalaimolinge aana. 
GAL.3.25	Taꞌe ienini, tolaha ni hiiwalaimolinge e hule mone oto, nge mo Haꞌatolanga kaꞌa liu honosikie loꞌu.
GAL.3.26	Oto omu meni neꞌi kalena a God oto aana omu lado peꞌie a Jisas Kraes aena aana omu hiiwalaimoli aana. 
GAL.3.27	Aana ahutemiu nge omu lado toꞌohuu peꞌie a Kraes aana loto-maaꞌinge, nge omu toꞌo aana noꞌone mau-meuringe a Kraes i lalo aamiu. 
GAL.3.28	Oto nga mei ola hunie ke aaopa i matolamiu mo Jiu na mo Aapoloa Aaopa haꞌike loꞌu, wa i matolana mo koni-konihe na mo aalaha, wa i matolana mo mwane na mo keni. Omu meni neꞌie oto e taꞌa-taꞌa iinoni i lalo aana a Kraes Jisas. 
GAL.3.29	Oto mala uri iꞌomu mo iinoni a Kraes, nge omu neꞌie oto mo kalena Ebraham eena, na omu kei haro hele aana maurihe nge a God e haiholotaꞌi huni niie nana Ebraham.
GAL.4.1	Ne ke heꞌi ere luhesie loꞌu mola uuri. Maholo mwela e mwai-mwei ue, e saꞌa hele aana ike ue toꞌo-toꞌolana aamana. Na maꞌalana uri aamana e mae oto na e toꞌo aana taane oto walu ola ngeena, taꞌe mwala aaopa kire kei haro lio i sulie mwela ngeena mala ngaeta koni-konihe mola. 
GAL.4.2	Na kire kei lio i sulie noꞌone walu ola ingeie hunie, na ingeie kei iiꞌo mola i mamalutana mo haꞌa-uusuli ingeie na mo iini kire ko lio i sulie. Oto kei iiꞌo i mamalutada lae hule aana maholo aamana e unue kaꞌu e malisine kire ke oopaa poꞌo ni iini ingeie hunie.
GAL.4.3	Ikie e urine noꞌone. Maholo kie kaꞌa saie ue a God, kie iiꞌo noꞌone mola mala mo koni-konihe i mamalutana mo haꞌatolanga aana walumalau ie. 
GAL.4.4	Taꞌe e lae mai hule aana maholo oto hunie, nge a God e uusungeꞌinie mai a kalena i laona walumalau. E hute mai aani iinoni na e iiꞌo oto i mamalutana mo Haꞌatolanga a Mosis. 
GAL.4.5	A God e asuie leune urine, uri huni tola aalihoꞌi aana mo iini kie iiꞌo i mamalutana mo Haꞌatolanga hunie kie ke lae mai neꞌi tohungei mwela oto ingeie. 
GAL.4.6	Oto huni haataꞌinie uri kie neꞌie oto mo kalena a God toꞌohuu, a God e uusungeꞌinie mai Liꞌoa Maaꞌi aana a Kalena hunie ke iiꞌo i laona maurihaꞌaka. Na Liꞌoa ngeena ko si haataꞌinie uri kie sai soie a God Aamaka aana “Mamaꞌa.” 
GAL.4.7	Oto omu kaꞌa neꞌi koni-konihe ike loꞌu, taꞌe omu neꞌi kalena oto toꞌohuu. Na aena aana omu neꞌi kalena mone oto, nge a God kei niie maurihe nge e unue mo mwela ingeie ke toꞌo aana oto huniꞌomu.
GAL.4.8	I naꞌo maholo omu kaꞌa sai diana aana ue a God, omu neꞌi koni-konihe mola na omu talei euꞌesu mola nana mo god eero-eero. 
GAL.4.9	Taꞌe maholo ienini, omu sai diana aana oto a God, na nga taa nge e diana loꞌu liutaa, nge a God e sai diana aamiu oto. ?﻿Oto e ue? ?﻿Uri omu ko sare ooli loꞌu i mamalutana mo haꞌatolanga aana mo liꞌoa ni welumalau, nge hule aana kire mamaelaꞌa mola na kire neꞌie mola mei ola mwaakule? ?﻿Wa saemiu omu ke neꞌi koni-konihe loꞌu mola nada mala holaꞌinaꞌo? 
GAL.4.10	No ko dolosi eemiu urine, aena aana omu ko sare lulu i sulie oto taꞌena nga haꞌatolanga aana mo Dinge Paine mo Jiu, na mo waro-waro, na mo maholoi helisi. 
GAL.4.11	Oto no ko tohungei maarara mola mwaanie uri nou haꞌaweoau mola peꞌiꞌomu.
GAL.4.12	Oto no ko eitanaiꞌomu, maeni eesiku maaꞌi, uri omu ke uusulieu aana iiꞌonga luhetaꞌi mwaanie mo Haꞌatolanga a Mosis.
GAL.4.12	Uure aana maholo nou holaꞌi oodoiꞌomu, ikolu taꞌa-taꞌa mei sae mola na omu kaꞌa dau aaelasie ike nga mei ola aaku. 
GAL.4.13	Omu saie oto uri aena mei maelaa e hite aaku, nge nou holaꞌi hule i seemiu na nou tarohaꞌinie oto Tataroha Diana huniꞌomu. 
GAL.4.14	Oto maꞌalana mei mweringe ni sape ineu ngeena e neꞌi malaahonga huniꞌomu hunie omu ke maaleledieu wa hunie omu ke oohe aasieu, taꞌe omu kaꞌa dau urine ike. Omu tohungei tolakonieu mola oto mala nga ensel a God, na oto mala uri omu ko tolakonie a Jisas Kraes maraana. 
GAL.4.15	Aana maholona, omu ko ile-ilenimwaꞌe mola ni esuie taꞌena nga mei ola hunieu, hule aana omu ko karaꞌi aakanie mola maamiu hunie omu ke niiꞌi hunieu mala uri ke peꞌieu. ?﻿Taꞌe nga taa nge e rau aana ilenimwaꞌenga i matolakaelu ngeena? 
GAL.4.16	?﻿Uri i sulie no ko unue mo ola toꞌohuu huniꞌomu nge omu kaꞌa sare lio loꞌu takoieu, wa omu ko loꞌongaꞌinieu mala uri ineu maelonga iꞌomu?
GAL.4.17	Ngaeta mwala aaopa kire ko tohungei heri hunie taane hikunge peꞌiꞌomu, taꞌe hikunge ikire ngeena e kaꞌa mei ola diana ike huniꞌomu. Kire ko sare oopaꞌomu mola mwaanieu ni ngeena, hunie uri omu ke sereꞌinieu na omu ke hari hunie mola haꞌa-uusulinge ikire. 
GAL.4.18	Ineu maraaku nou saꞌa hii aaela ike mala uri omu ko heri hunie nga mei ola diana. Aana e malisine uri leune ke toꞌohuu urine aamiu oto tarau, na e kaꞌa ilisie ike mola maholo ineu peꞌiꞌomu. 
GAL.4.19	Taꞌe omu ke lio talamiu, maeni mwela ineu, aana nga taa kire ko haꞌa-uusuliꞌomu aana e kaꞌa diana ike. No ko tohungei sapesalu i suliꞌomu oto mala huꞌe ko sapesalu aani mwela. Na ne kei sapesalu oto urine hule aana maholo omu kei neꞌi rato oto toꞌohuu aana tolahana a Kraes. 
GAL.4.20	!﻿Oo, maeni mwela ineu! Saeku uri ne ke iiꞌo peꞌiꞌomu oto molana. Haꞌalaa e kohi, hunie uri ne ke suꞌuri ere raramaa urine huniꞌomu, taꞌe ne ke haataꞌinie oto hiinge ineu takoiꞌomu aani erenga aani wawa oto peꞌiꞌomu. Taꞌe aana nou iiꞌo haꞌatau uurini, nou kaꞌa saie uri ne kei loꞌongaꞌi loꞌu uri taa i suliꞌomu.
GAL.4.21	Ngaeta mo iini eemiu ko sare talamaꞌinie mo Haꞌatolanga a Mosis huni lulu i suliꞌi. ?﻿Oto e ue? ?﻿Uri omu sai diana aana taane tohungana loꞌongaꞌinge aana mo Haꞌatolanga ngeena? 
GAL.4.22	Uusulana e lae i laona mo Uusu-uusu Maaꞌi uri a Ebraham e toꞌo aana e ro mwela mwane. Nga iini e hute mola aana huꞌe auꞌesu ingeie, na ngaeta iini e hute aana tohungei huꞌe oto ingeie kire toolea nana. Tohungei huꞌe ingeie e kaꞌa auꞌesu ike mala koni-konihe, taꞌe e iiꞌo luhetaꞌi mola mwaanie asunge urine. 
GAL.4.23	Kele mwane nge e hute aana huꞌe auꞌesu ngeena, e lodo na e hute oto mola mala ahutana mo mwela. Taꞌe iini nge e hute aana tohungei huꞌe oto a Ebraham, haꞌalaa e hute oto i sulie haiholotaꞌinge a God e asuie hunie.
GAL.4.24	Laladonga ienini e haꞌasaikie aana e ro mei ola hai-aaopaꞌi. E ro huꞌe ngeena domana uri e ro mei heiholotaꞌinge i matolana a God na mwala ingeie. Satana huꞌe auꞌesu ngeena, a Hega, na ingeie domana mola nga haiholotaꞌinge nge a God e asuie i lengine toloi henue i Saenae aana maholo e niie mai mo Haꞌatolanga hunie a Mosis. Oto ahutana mwala ni Jiu nge kire ko lulu i sulie mo Haꞌatolanga ngeena, kire urihana mola mo mwela aana huꞌe auꞌesu ngeena, na ikire mo iinoni auꞌesu mola noꞌone. 
GAL.4.25	Kalena a Hega wau i naꞌo ngeena a Ismael, ingeie nge e aehotaa hanue kire haaraꞌinie aana Arabia. Oto leune kie sai leesie oto uri a Hega domana mola mo Haꞌatolanga, aana kire uure oto mwaanie toloi henue i Saenae wau aana hanue i Arabia. Na a Hega domana noꞌone nga nunui ola mola aana hanue paine i Jerusalem siꞌiri ni ngeena, aena aana mwala ni Jerusalem na oto ahutana mo Jiu kire mani neꞌi koni-konihe oto mola i sulie mo Haꞌatolanga a Mosis hule siꞌiri. 
GAL.4.26	Taꞌe a Sera, e urihana Jerusalem taꞌau i Lengi nge e iiꞌo luhetaꞌi mwaanie mo Haꞌatolanga ngeena, na ingeie oto domana nikana ahutana mo iini kie ko hiiwalaimoli aana haiholotaꞌinge a God. Na aena leune nge kie iiꞌo luhetaꞌi oto noꞌone mwaanie mo Haꞌatolanga. 
GAL.4.27	Na neꞌisaenga aana nge uusulana e lae i laona mo Uusu-uusu Maaꞌi uuri, 
GAL.4.28	Oto ienini, maeni eesiku maaꞌi, kie urihana loꞌu a Aesak, aana kie mani hute haalu mala mo tohungei kalena God oto i sulie haiholotaꞌinge ingeie, mala kaꞌu a Aesak noꞌone e hute i sulie haiholotaꞌinge a God hunie a Ebraham. 
GAL.4.29	Aamasitoꞌo kaꞌu aana a Ismael, kalena a Ebraham nge e hute mola mala ahutana mo mwela, e talei teungeꞌinie kaꞌu a Aesak, iini nge e hute oto i sulie walana Liꞌoa Maaꞌi a God. Na kei urine loꞌu hunikie mo iini nge kie hute haalu aana Liꞌoa Maaꞌi a God, aana mo iini nge kire ko lulu i sulie mo Haꞌatolanga, kire kei tohungei teungeꞌinikie noꞌone urine. 
GAL.4.30	Taꞌe aamasitoꞌo kaꞌu aana nga taa nge mo Uusu-uusu Maaꞌi e unue loꞌu mei puri aana e unue uuri, 
GAL.4.31	Oto, maeni eesiku maaꞌi, kie saie oto uri ikie mo kalena huꞌe auꞌesu ngeena haꞌike loꞌu na mo Haꞌatolanga e saꞌa roroꞌa loꞌu hunikie. Taꞌe ikie mo kalena oto tohungana huꞌe nge e iiꞌo luhetaꞌi mwaanie mo Haꞌatolanga, na haꞌa-oodohilaka e lae oto peꞌie a God aena aana hiiwalaimolinge ikie.
GAL.5.1	A Kraes e luhesikie oto uri hunie kie ke suꞌuri iiꞌo loꞌu i mamalutana mo Haꞌatolanga a Mosis. Oto omu ke uure maꞌutaꞌa na mwaanie omu toliꞌaasie nga iini e da omu heꞌi neꞌi koni-konihe loꞌu nana mo Haꞌatolanga. 
GAL.5.2	Ineu a Pol no ko unue oto huniꞌomu, mala uri omu kei ooli takoie mo Haꞌatolanga aana omu toliꞌaasiꞌomu maraamiu hunie torihesiꞌonga, a Kraes e saꞌa peꞌiꞌomu oto eena. 
GAL.5.3	Na no ko heꞌi unue loꞌu huniꞌomu, mala uri nga iini ko toliꞌaasie oto maraana hunie haꞌatolanga aana torihesiꞌonga aana ko sare neꞌi iinoni oodotaꞌi i maana God, nge ke lulu i sulie oto noꞌone ahutana mo Haꞌatolanga. 
GAL.5.4	Iini nge ko sare lulu i sulie mo Haꞌatolanga a Mosis hunie uri ke oodotaꞌi i naꞌona God, iini urine ko oopaa oto mwaanie a Kraes, na ko aatopuri oto aana niinge a God e niie hunie. 
GAL.5.5	Taꞌe Liꞌoa Maaꞌi ko haꞌawalaimoliꞌaa hunikie uri a God ko haꞌa-oodohikie aena aana kie norutoꞌo mola aana a Jisas. 
GAL.5.6	Aana maholo iinoni e lado oto peꞌie a Jisas Kraes, nge maꞌalana e torihesiꞌo wa haꞌike, taꞌe e sada mola na e kaꞌa roroꞌa ike. Taꞌa-taꞌa leu mola e roroꞌa, na leune mola hiiwalaimolinge ikie aana a Jisas Kraes ke si haataꞌi aana manata-diananga hunie mo iinoni.
GAL.5.7	Holaꞌinaꞌo omu lae-lae kohi taane oto peꞌie hiiwalaimolinge aana a Kraes. ?﻿A tei ni e heꞌi da loꞌu omu rohu mwaanie lulu i sulilana mo wala toꞌohuu ngeena? 
GAL.5.8	A God haꞌike ni e haꞌa-olaꞌomu nge omu huꞌiteꞌi ngeena, aena aana ingeie kaꞌu e holaꞌi lio hilisiꞌomu hunie tala oodo. 
GAL.5.9	!﻿Omu ke lio talamiu! Kele mei iis oto mola mwai-mwei e sai haꞌahanea mola nimei pulaoa laku, na urine loꞌu nga kele haꞌa-uusulinge aaela e sai haꞌatakaloa mola mwala oto hunge. 
GAL.5.10	Taꞌe aana nou norutoꞌo aana a Aalaha, nou hiiwalaimoli uri omu saꞌa hiiwalaimoli ike loꞌu aana mo loꞌongaꞌinge aaopa ngeena. Na iini nge ko kotahiꞌomu aana mo loꞌongaꞌinge urine, a God kei haꞌaloie taane.
GAL.5.11	Maeni eesiku maaꞌi, omu ke loꞌongaꞌi keꞌu i sulie laeliwalanga ineu. ?﻿Mala uri no ko lae-lae mola ue peꞌi laeliwalanga aana torihesiꞌonga, e ue kaꞌu mo Jiu ko si teu-teungeꞌinieu mola? Mala uri leune ke toꞌohuu, haꞌalaa kire saꞌa saewasulieu ike loꞌu haahie laeliwalanga i sulie maelana a Kraes i lengine poꞌu-poꞌu. 
GAL.5.12	!﻿Taꞌe torihesiꞌonga e kaꞌa neꞌie ike nga mei ola! !﻿Saeku uri mo iini ko lae peꞌi kotahiꞌomu aana haꞌa-uusulinge i sulie torihesiꞌonga ngeena, kire ke lae taraꞌasi na kire ke tori aasire mola maraada!
GAL.5.13	Iꞌomu, maeni eesiku maaꞌi, a God e soiꞌomu uri hunie omu ke iiꞌo luhetaꞌi mwaanie mo Haꞌatolanga a Mosis. Taꞌe mwaanie omu loꞌongaꞌinie uri omu iiꞌo luhetaꞌi huni oorahaꞌaa mola mala saemiu. !﻿Haꞌike! Omu ke peꞌiꞌomu aani manata-diananga huniꞌomu heiliu. 
GAL.5.14	Ahutana walu ola i laona mo Haꞌatolanga a Mosis, kire mani loko mola i laona taꞌa-taꞌa haꞌatolanga nge e unue uuri, 
GAL.5.15	Taꞌe mala uri omu ko heꞌi polahiꞌomu loꞌu mola hailiu mala mo usu ni meꞌesu, nge omu ke lio talamiu, mwaanie omu horo suuheꞌiniꞌomu mola taꞌingelu.
GAL.5.16	Oto no ko unue huniꞌomu uri omu ke lulu i sulie mola Liꞌoa Maaꞌi aana ahutana mau-meuringe iꞌomu, urine nge omu saꞌa lae loꞌu i sulie mo tolahai iinoni aaela. 
GAL.5.17	Aana nga taa nge tolahai iinoni aaela e saetoꞌo aana, e tohungei aaopa oto hiitoꞌo mwaanie nga taa nge Liꞌoa Maaꞌi e saetoꞌo aana. Na nga taa nge Liꞌoa Maaꞌi e saetoꞌo aana e tohungei aaopa oto loꞌu mwaanie nga taa nge tolahai iinoni aaela e saetoꞌo aana. Aena urine nge kirerue ko maelonga hunirerue hailiu, na halinge ikirerue ngeena ko toꞌohie taꞌena nga mei ola o ko sare asuie. 
GAL.5.18	Oto omu ke lulu i sulie mola Liꞌoa Maaꞌi, urine nge omu saꞌa asuie ike mo tolahai iinoni aaela ngeena, na omu saꞌa iiꞌo ike loꞌu i mamalutana mo Haꞌatolanga a Mosis nge ko uure honosie mo tolahai iinoni aaela ngeena.
GAL.5.19	Na nga taa nge tolaha ni iinoni ko esuie, e matapwa taane mola, aana mwala nge ko lae mola i sulie saeda, kire ko mesi, na kire ko aeni ola, na kire ko deu mola i sulie taꞌena nga hari-huninge aana sape. 
GAL.5.20	Kire ko paloa mola mo god eero-eero, na kire ko deu i sulie mola mo liꞌoa aaela. Kire ko esuie mola maelonganga hunire hailiu, na haiseuninge, na heotaꞌinge. Kire ko maaola-ola aani saewasunge, na kire ko loꞌongaꞌinire mola maraada, na kire ko esuie mola oopanga, na kire neꞌie oto ngaeta pulitaa haꞌa-haꞌa-ere. 
GAL.5.21	Kire ko saehanalie mola toꞌolana ngaeta iinoni, na kire ko mehiri mola aana inu wei ni pweunge, na kire ko deu mola taꞌewau aana mo houlaa ni inunge ikire. Na walu ola urine noꞌone nge kire ko euꞌesuiꞌi. No ko unue oto loꞌu huniꞌomu mala nou unue kaꞌu oto holaꞌinaꞌo uri mwala nge kire ko deu i sulie mo tolahai ola mala ngeena, kire saꞌa helesie ike mo haꞌadianaꞌanga aana Aalahanga a God.
GAL.5.22	Taꞌe hue-huei ola aana Liꞌoa Maaꞌi nge manata-diananga, na ilenimwaꞌenga, na hanuelamanga, na saemamae, na aamasinge, na diananga. A Liꞌoa Maaꞌi ko da kie ke neꞌi iinoni nou-norue, 
GAL.5.23	na kie ke neꞌi iinoni maneko, na kie ke neꞌi iinoni e sai nihisie tolahana mwaanie aaelanga. Nga taꞌa-taꞌa haꞌatolanga e kaꞌa uure honosie ike walu ola ienini wa ke unue uri kire aaela. 
GAL.5.24	Taꞌe mo iinoni nge kire toꞌo aana a Jisas Kraes i lalo aada, kire neꞌi aasie oto mo tolaha ni iinoni aaela, aana e urihana kire rapu taalengasie noꞌone ahutana mo tolahai iinoni aaela ikire i lengine poꞌu-poꞌu, na kire horo maesiꞌi oto. 
GAL.5.25	Oto aana a Liꞌoa Maaꞌi e niie maurihe hunikie nge kie ke lio i sulie maurihaꞌaka hunie kie ke mani aato ae toꞌohuu peꞌie a Liꞌoa Maaꞌi. 
GAL.5.26	Mala uri kei toꞌohuu hunikie urine, nge nga iini aaka e saꞌa toohaꞌinie ike maraana, wa ke haꞌasaewasuliꞌaa nga iini, wa ke saehanalie toꞌolana nga iini.
GAL.6.1	Maeni eesiku maaꞌi, mala uri nga iini eemiu ko deu huꞌisie nga mei oorahaꞌaa, nge mo iini omu ko lulu i sulie tolahana Liꞌoa Maaꞌi, omu ke haꞌa-oodohie aani saemamae. Na omu ke lio talamiu noꞌone mwaanie uri iꞌomu maraamiu omu deu huꞌisie loꞌu mola mei olana. 
GAL.6.2	Omu ke peꞌiꞌomu heiliu aana walu ola ko hite-hite aamiu, aana urine nge omu ko tola i sulie haꞌatolanga a Kraes toꞌohuu eena. 
GAL.6.3	Na mala uri nga iini ko loꞌongaꞌinie uri ingeie oto e paine liutaa, nge ko talei eero-eeroa mola maraana na hule aana ingeie iinoni mwaakule noꞌone mola. 
GAL.6.4	Taꞌe nga iini ke lei-leie mola tolahana maraana. Mala uri tolahana ko diana aana asunge na iiꞌonga ingeie, nge ke sae-saemango mola haahie maraana, na e saꞌa loꞌongaꞌi oto hiitoꞌo ike aana haꞌasadangaꞌinilana tolahana ngaeta iinoni. 
GAL.6.5	Aana nga iini ni e lio-lio i sulie oto maurihaꞌana maraana hunie a God.
GAL.6.6	Taꞌena nga iini haꞌa-uusulilana ko lae aana walana a God, nge ke waaie haꞌa-uusuli ingeie aana nga moi taa diana nge e toꞌo aani.
GAL.6.7	Na mwaanie omu loꞌo-loꞌongaꞌi takalo i sulie leinge a God. Nga iini e saꞌa roroꞌa pweloa ike a God wa ke eeroa haahie nga mei ola e asuie. Iinoni kei soꞌokonie mola nga moi taa e hasiꞌi. 
GAL.6.8	Mala uri iinoni ko hesie mola mo loꞌongaꞌinge aaela ingeie, nge kei soꞌokonie oto tolaha ni maenga. Taꞌe mala uri ko hesie tolaha ni Liꞌoa, nge kei soꞌokonie oto maurihe huu. 
GAL.6.9	Oto kie ke suꞌuri poosuaꞌa aana asuilana mo ola diana, aana kie kei hele aana soꞌokoninge aana maurihe huu taane aana maholo hunie, mala uri kie kaꞌa lalawasie ike. 
GAL.6.10	Aena urine, maholo kie ko leesie uri e malisine kie ke peꞌie nga iini, nge kie ke peꞌie oto. Na peꞌinge ikie ke lae oto liutaa hunie mo iini kie mani hiiwalaimoli aana Kraes.
GAL.6.11	Leesie kaꞌu mo uusu-uusu peine no ko esuiꞌi ie aana no ko uusu-uusu huniꞌomu oto aana kiꞌiku maraaku.
GAL.6.12	Mwala nge kire ko deu rarahiꞌomu hunie torihesiꞌonga ngeena, kire ko deu mola hunie mo Jiu ke saetoꞌo aada ni ngeena. Na loꞌu kire sereꞌinie mwala ke taungeꞌinire haahie hiiwalaimolinge uri maelana a Jisas Kraes i lengine poꞌu-poꞌu mola ni e sai haꞌa-uurikie. 
GAL.6.13	Maꞌalana mo iini nge kire hele aana oto torihesiꞌonga, na ikire maraada kire kaꞌa hele i sulie ike mo Haꞌatolanga. Kire ko sare da mola uri omu ke hele aana torihesiꞌonga hunie kire ke ere toohaꞌinire uri kire dau suꞌuiꞌomu hunie. 
GAL.6.14	Taꞌe ineu maraaku, nou kaꞌa sai toohaꞌinieu ike haahie mo ola urine. Taꞌa-taꞌa leu nou sai toohaꞌinieu haahie oto poꞌu-poꞌu a Jisas Kraes, Aalaha ikie. Aena aana nga taa nge a Jisas e asuie aana maelana i lengine poꞌu-poꞌu, nge walumalau ienini e pwani mae oto aana neꞌisaenga ineu, na e urihana ineu noꞌone nou pweni mae oto aana neꞌisaenga mo iinoni ni welumalau.
GAL.6.15	Oto e kaꞌa tohungei roroꞌa ike uri aana iinoni e torihesiꞌo wa e kaꞌa torihesiꞌo. Taꞌa-taꞌa leu e roroꞌa oto uri a God ke haꞌahaalukie hunie kie ke neꞌi iinoni haalu. 
GAL.6.16	Hanuelamanga na aamasinge a God ke iiꞌo peꞌiꞌomu mo iini omu ko lulu i sulie haꞌatolanga ienini i laona maurihaꞌamiu, na iꞌomu oto mo tohungei iinoni ingeie.
GAL.6.17	Oto uure siꞌiri pwau weu, mwaanie nga iini e heꞌi kotahieu loꞌu haahie leune, aena aana mo reo i sapeku e haataꞌinie oto uri ineu koni-konihe a Jisas toꞌohuu.
GAL.6.18	Maeni eesiku maaꞌi, no ko eitanaie Aalaha ikie a Jisas Kraes uri hahuꞌana manata-diananga ingeie ke iiꞌo peꞌiꞌomu. Na ke urine oto.
EPH.1.1	Saediananga mwaanieu a Pol, iini nge a God maraana e lio hilisieu uri hunie ne ke neꞌi hurulaꞌaa nana a Jisas Kraes. No ko uusu-uusu weu huniꞌomu mo iinoni a God wau aana huilume i Epesas, nge omu ko lulu i sulie a Jisas Kraes toꞌohuu na omu lado oto peꞌie. 
EPH.1.2	No ko eitanaie a God Aamaka na Aalaha ikie a Jisas Kraes uri hahuꞌana manata-diananga na hanuelamanga ingeie ke iiꞌo peꞌiꞌomu.
EPH.1.3	Kie ke paalahea Aamana a Jisas Kraes Aalaha ikie, aana a God e haꞌadianaꞌakie aana mo niinge ni Liꞌoa ingeie uure i Lengi i tehulaꞌana iiꞌo-rurunge ikie peꞌie a Jisas Kraes. 
EPH.1.4	I naꞌo aana maholo a God e kaꞌa haꞌaholaa ue walumalau, e lio hilisikie oto huni neꞌi iinoni ingeie na huni iiꞌo ruru peꞌie a Kraes uri hunie kie ke iiꞌo maaꞌi na kie ke suꞌuri toꞌo aana nga mei ola aaela i maana. 
EPH.1.5	Aana a God e manata diana hunikie na e lio hilisikie oto wau i naꞌo hunie kie ke neꞌi kalena i tehulaꞌana a Jisas Kraes. Na e tohungei toꞌohie oto saena a God huni esuie urine. 
EPH.1.6	Oto kie ke lahea God haahie niinge ingeie e manikuluꞌe nge e nii mwaakule aana hunikie i tehulaꞌana a Kalena, iini e tohungei manata diana hunie. 
EPH.1.7	Na i tehulaꞌana a Kraes e tapa oolisikie aana maelana, nge a God e taꞌaasie noꞌone mo oorahaꞌaanga ikie. A Kraes e tohungei haꞌadianaꞌakie aana mo hahuꞌei niinge diana ingeie 
EPH.1.8	nge e sai nii peine aani oto hunikie. Oto i sulie saenanaunge na lio sai-olanga a God, 
EPH.1.9	nge e haataꞌinie oalaꞌinge ingeie oto hunikie. Wau i naꞌo, oalaꞌinge ngeena e oꞌoꞌo mumuni mola, aana a God e loꞌongaꞌi aakau oto aana mai naꞌo hunie uri a Kraes ke si haꞌa-oaie. 
EPH.1.10	Na haꞌa-oalaꞌinge a God ngeena ke si oa aana tohungei maholo hunie, huni tarakonie mai i saana Kraes taꞌe-taꞌena nga ola i laona haꞌaholanga, maꞌalana mo ola taꞌau i Lengi na mo ola mai aano i leu. Na a Kraes oto kei peine haahiꞌi. 
EPH.1.11	Na loꞌu, i tehulaꞌana a Kraes e lio hilisikie, nge kie neꞌi iinoni oto ingeie. Na leune a God e asuie oto, mala oto ko esuie walu ola i sulie oalaꞌinge na loꞌongaꞌinge ingeie. 
EPH.1.12	Oto neꞌisaenga a God hunie iꞌemeelu mo Jiu kaꞌu melu ke holaꞌi hiiwalaimoli aana a Kraes, na melu ke lahea manikuluhaꞌana God i naꞌona walumalau. 
EPH.1.13	Oto iꞌomu mo Aapoloa Aaopa noꞌone, omu neꞌi iinoni a God aana maholo omu rongoa mei wala toꞌohuu aana Tataroha Diana uri a God ko sare haꞌa-uuriꞌomu. Omu hiiwalaimoli oto aana Kraes ni ngeena, na huni haataꞌinie uri a God oto e toꞌo aamiu, e niie Liꞌoa Maaꞌi nge e haiholotaꞌinie oto huniꞌomu. 
EPH.1.14	Aana kie toꞌo aana oto Liꞌoa Maaꞌi, kie sai diana aana uri kie kei toꞌo aana oto walu ola nge a God e haiholotaꞌiniꞌi oto mai naꞌo huni niiꞌi naka. Aana e urine kaꞌu a God kei da noꞌone hunie kie ke tohungei iiꞌo luhetaꞌi oto toꞌohuu peꞌie, na ahutana mwala ke lahea God, iini e hahuꞌei diana liutaa.
EPH.1.15	Aena urinena, uure oto aana maholo nou rongoa uri omu hiiwalaimoli aana Aalaha ikie a Jisas, na uri omu tohungei manata diana hunie mo iinoni a God, 
EPH.1.16	nou kaꞌa pupulongo ike huni paalahea God haahiꞌomu. Nou sai loꞌongaꞌiniꞌomu mola tarau i laona mo aarengaꞌinge ineu. 
EPH.1.17	Na no ko eitanaie a God nge ingeie hahuꞌana Aamana Aalaha ikie a Jisas Kraes, uri a Liꞌoa Maaꞌi ke haataꞌinie mo ola i sulie a God huniꞌomu, na omu ke saenanau diana aani. 
EPH.1.18	Nge no ko eitanaie a God hunie ke tahanie saemiu, hunie omu ke lio saie taꞌena nga ola diana nge e haiholotaꞌi huni niiꞌi hunikie, mwala ingeie. Na kie ko maaꞌoohi susutoꞌo peꞌi norutoꞌonga aana God hunie walu ola ngeena. 
EPH.1.19	Na no ko eitanaie a God loꞌu hunie omu ke lio saie noꞌone nanamanga paine ingeie nge ko esu i laona manataka, mo iini kie hiiwalaimoli aana. Nanamanga nge ko esu oto aana maurihaꞌaka, 
EPH.1.20	kaꞌu a God e asu aana maholo e taꞌea a Kraes hunie ke mauri eelihoꞌi loꞌu mwaanie maenga na hunie ke iiꞌo aana naꞌohai iiꞌo-iiꞌoha i pwalo-pwalona taꞌau i Lengi. 
EPH.1.21	A Kraes e iiꞌo oto taꞌau i Lengi na e nanama oto liutaa aana taꞌe-taꞌena nga aalaha, na mo aakalo, na mo inemauri, na mo liꞌoa aaela, na taꞌena nga iini nanama urine. A Kraes e nanama oto haahire mango-mango, mo iini aana walumalau ie na noꞌone aana walumalau kei lae ue mai. 
EPH.1.22	Taꞌe-taꞌena nga ola aana haꞌaholanga kei iiꞌo i mamalutana nanamanga a Kraes, na e asuie oto urine huni peꞌie soihaadaꞌinge. 
EPH.1.23	Soihaadaꞌinge oto sapena Kraes, na ingeie oto ko esuie soihaadaꞌinge ke neꞌi iinoni haꞌileku, mala a Kraes e asuie taꞌena nga ola aana haꞌaholanga ke neꞌi ola haꞌileku.
EPH.2.1	Oto wau i naꞌo, omu iiꞌo mola mala uri omu mae oto, aena aana omu lae peꞌi heitohea God na omu talei deu taꞌewau oto mola.
EPH.2.2	Aana maholona, omu lae oto mola i sulie mo tolahai ola aaela aana walumalau ienini. Omu lulu i sulie oto mola a Pwelu Eero-eero, nge ko aalaha haahie mo liꞌoa aaela, na ko auꞌesu i laona saena ahutana mo iini kire ko hei-heitohea a God. 
EPH.2.3	Oto wau i naꞌo, ahutaka kie mani oꞌoꞌo taane noꞌone mala mwala ngeena. Kie talei lae-lae oto mola i sulie saeka aani deu i sulilana nga taa sapeka na loꞌongaꞌinge ikie e saetoꞌo aana. Oto e malisine mola uri a God ke haꞌaloikie mala e sai esuie aana taꞌena nga iinoni. 
EPH.2.4	Taꞌe a God e aamasikie, na manata-diananga ingeie hunikie e tohungei peine liutaa. 
EPH.2.5	Na aena mei olana maholo kie mae kaꞌu i tehulaꞌana mo heitohenga ikie, ingeie e si da kie ke mauri tararuru peꞌie a Kraes. Oto niinge a God mone e haꞌa-uuriꞌomu, 
EPH.2.6	na aena aana kie lado peꞌie a Jisas Kraes, a God e taꞌekie noꞌone peꞌie a Kraes hunie kie ke aalaha tararuru noꞌone peꞌie taꞌau i Lengi. 
EPH.2.7	A God e asuie leune urine hunie uri mwala nge kire kei lae mai puri, kire ke lio saie uri manatana e tohungei diana oto liutaa, aana kire kei leesie manata-diananga ingeie hunikie aana a Jisas Kraes. 
EPH.2.8	Aena aana maholo kie hiiwalaimoli aana a Jisas, a God mone e haꞌa-uurikie, na e asuie mola urine aena aana a God ko ilenimwaꞌe huni deu diana aaka maꞌalana kie kaꞌa malisine nga mei ola diana mwaanie. 
EPH.2.9	Haꞌa-uuringe ikie e kaꞌa rau ike i tehulaꞌana nga mei ola kie asuie aana aꞌailaꞌanga ikie maraaka. !﻿Haꞌike! A God ni e nii mwaakule aana, mwaanie uri nga iini e toohaꞌinie maraana haahie. 
EPH.2.10	Aana ikie mo iinoni aana soihaadaꞌinge, ikie oto mo naꞌohai haꞌaholanga a God. E uusungeꞌinie mai a Jisas Kraes huni haꞌahaalukie, hunie kie ke asuie walu ola diana nge e oalaꞌiniꞌi oto waite, hunie kie ke asuiꞌi.
EPH.2.11	Waite, mo Jiu kire sai lio toli aamiu mo Aapoloa Aaopa na kire sai ere aaelasiꞌomu uri iꞌomu mo puꞌo. Kire ko ere aaelasiꞌomu urine aena aana omu kaꞌa lae ike peꞌi torihesiꞌo mala ikire kire sai esuie torihesiꞌonga aana mo mwela mwane ikire huni esuie haꞌa-ara aana sapeda uri ikire mo iinoni a God. 
EPH.2.12	Na holaꞌinaꞌo iꞌomu mo puꞌo toꞌohuu taane, aana omu tohungei haꞌataulie a Kraes oto hiitoꞌo, na iꞌomu haꞌike aana poꞌo ni iinoni nge a God e lio hilisie nana maraana. Aana maholona, omu iiꞌo mola poꞌoi sinaha mwaanie mo heiholotaꞌinge nge a God e unuꞌi mei hunie mwala ingeie. Na omu iiꞌo oto mola mwaakule aana walumalau ienini, na omu kaꞌa toꞌo aana ike loꞌu nga mei ola diana huni maaꞌoohie, na hule aana omu kaꞌa saie ike noꞌone a God. 
EPH.2.13	Holaꞌinaꞌo, omu iiꞌo haꞌataulie a God, taꞌe a Kraes e mae honotamiu mala nga uuraaꞌinge, na urine e tooleꞌomu oto mai i saana a God. 
EPH.2.14	Aana a Kraes maraana oto e asuie hanuelamanga i matolana mo Jiu na mo Aapoloa Aaopa, na e asuie uri kire ke mani neꞌie taꞌa-taꞌa iinoni mola. E oho aasie oto para aani maelonga nge ko oopara aana e ro poꞌo ni iinoni. 
EPH.2.15	Maenga ingeie e haꞌamangoa oto tolaha ni lulu i sulilana ahutana mo Haꞌatolanga mo Jiu. Na urine nge e si da hunie e ro taungei iinoni ngeena ke neꞌie taꞌa-taꞌa taungei iinoni haalu aani iiꞌo-rurunge ni henuelama peꞌie. 
EPH.2.16	Maholo a Jisas e mae i lengine poꞌu-poꞌu, e taꞌaasie oto maelonganga i matolana e ro pulitaa ngeena, na e ladoa e ro taungei iinoni ngeena aana e taꞌa-taꞌa mei sape na e toolera mai eelihoꞌi takoie a God. 
EPH.2.17	Oto a Kraes e lae oto mai huni tarohaꞌinie Tataroha Diana i sulie hanuelamanga hunie taꞌena nga iinoni, huniꞌomu mo Aapoloa Aaopa nge omu iiꞌo haꞌataulie a God, na noꞌone huniꞌemi mo Jiu nge emi iiꞌo karaꞌinie. 
EPH.2.18	Na aena aana nga taa a Kraes e asuie, iꞌemi mo Jiu oto peꞌiꞌomu mo Aapoloa Aaopa, kie sai meni lae oto mai i saana Aamaka mola aana nanamanga aana e taꞌa-taꞌa Liꞌoa.
EPH.2.19	Oto iꞌomu mo iini nge iꞌomu nga mo Jiu haꞌike, omu kaꞌa neꞌi awataa ike loꞌu mwaanie ngaeta hanue aaopa. !﻿Haꞌike! Omu neꞌie oto e taꞌa-taꞌa komu ni iinoni a God, na omu neꞌie oto ngaeta mo iinoni aana uluhe ingeie. 
EPH.2.20	Iꞌomu, omu urihana oto noꞌone nume a God ko esuie. Nume ngeena, mo hurulaꞌaa na mo propet kire neꞌi poo-poota aana, na a Jisas Kraes oto tohungana haususu aana. 
EPH.2.21	Na a Kraes oto e hele maꞌutaꞌa aana ahutana nume ngeena loko-loko, na ko da nume ngeena ko si peine na ko neꞌi nume maaꞌi nana Aalaha. 
EPH.2.22	Aena aana omu iiꞌo ruru oto peꞌie a Kraes, a God e asuie oto hunie omu ke iiꞌo ruru peꞌie ahutana mo iinoni kire hiiwalaimoli aana a Kraes, na omu meni neꞌie ngaeta nume maaꞌi nge Liꞌoa Maaꞌi a God e iiꞌo aana.
EPH.3.1	Aena mei olana, nge ineu a Pol nou iiꞌo oto i nume ni hoꞌo ie, aena aana ineu iinoni a Jisas Kraes na nou esu talamiu mo iini nge iꞌomu nga mo Jiu haꞌike. 
EPH.3.2	Saꞌa mola omu rongoa taane oto uri i laona aamasinge a God, e niie mei esunge ngeena hunieu uri hunie ne ke peꞌiꞌomu aana. 
EPH.3.3	Iau, omu saie oto, aana nou kele uusu-uusu kaꞌu oto i sulie i laona uusu-uusu ienini. Oto waite mei oalaꞌinge a God e oꞌoꞌo mumuni, taꞌe e haataꞌinie oto aaku uri hunie ne ke saie. 
EPH.3.4	Na mala uri omu kei saai kohie loꞌu uusu-uusu ienini, nge omu kei lio saie mola uri nou sai diana aana mei oalaꞌinge a Kraes nge e oꞌoꞌo mumuni kaꞌu waite. 
EPH.3.5	Uure oto mai naꞌo, a God e kaꞌa unu-unue ike mei oalaꞌinge nge e iiꞌo mumuni ngeena oodoie mwala. Taꞌe maholo ienini, Liꞌoa Maaꞌi a God e haataꞌinie oto mei olana aana mo hurulaꞌaa maaꞌi na mo propet maaꞌi ingeie. 
EPH.3.6	Mei oalaꞌinge mumuni ngeena e unue uri iꞌomu mo Aapoloa Aaopa nge iꞌomu nga mo Jiu haꞌike, omu sai neꞌie taꞌa-taꞌa komu na e taꞌa-taꞌa mei sape peꞌiꞌemi mo Jiu, aana omu hiiwalaimoli noꞌone aana Tataroha Diana. Na urine nga taa nge a God e haiholotaꞌinie uri kei niie mai huniꞌemi i tehulaꞌana a Jisas Kraes, iꞌomu omu kei toꞌo aana noꞌone.
EPH.3.7	Oto aena aana hahuꞌana manata-diananga paine a God hunieu mone, nge e niie nanamanga ingeie hunieu hunie uri ne ke tarohaꞌinie Tataroha Diana mala iinoni euꞌesu ingeie. 
EPH.3.8	Maꞌalana uri nou mwai-mwei loꞌu mwaanie ahutana mwala a God, a God e tohungei diana oto hunieu, hule aana e niie mei esunge ngeena hunieu. E uusungeꞌinieu weu i saana mwala nge ikire nga mo Jiu haꞌike, huni tarohaꞌinie Tataroha Diana i sulie mo tohungei ola diana nge a Kraes e niiꞌi hunikie—mo ola nge kire diana oto liutaa mwaanie taꞌena nga ola kie sai loꞌongaꞌiniꞌi. 
EPH.3.9	Na iini nge e haꞌaholaa walu ola, e asuie uri hunie ne ke peꞌie ahutana mwala hunie kire ke lio saie loꞌongaꞌinge a God i sulie mei oalaꞌinge ingeie ngeena nge e iiꞌo mumuni. 
EPH.3.10	Na a God e asuie oto urine aana maholo ienini hunie soihaadaꞌinge ke si haataꞌinie taꞌe-taꞌena nga loꞌongaꞌinge diana a God hunie mo ensel na mo liꞌoa na mo aakalo na taꞌena nga iini nanama urine. 
EPH.3.11	A God e asuie oto mei olana i sulie oalaꞌinge ingeie uure oto mai naꞌo, na e haꞌa-oaie leune oto aana asunge Aalaha ikie a Jisas Kraes. 
EPH.3.12	Aena aana kie hiiwalaimoli oto aana, na kie lado oto peꞌie, saeka e susu oto na kie saꞌa maꞌuteꞌinie ike loꞌu laenga mai saana God. 
EPH.3.13	Oto no ko sare ere haꞌasusuꞌomu mola mwaanie omu aakohe aana maholo omu ko leesie uri no ko sapesalu haahiꞌomu, aana no ko esuie urine uri hunie omu ke iiꞌo ni menikuluꞌe taꞌau i Lengi ni ngeena.
EPH.3.14	Maholo no ko aamasitoꞌo aana saenanaunge a God e paine oto urine, no ko pouruuru i naꞌona aani haꞌamaꞌunge na no ko eitanaie a God Aamaka, 
EPH.3.15	nge e niie mauringe hunie taꞌena nga ola taꞌau i Lengi na mai aano i leu. 
EPH.3.16	No ko eitanaie a God nge e tohungei menikuluꞌe na e nanama oto liutaa, uri hunie Liꞌoa ingeie ke niie mai nanamanga huniꞌomu, hunie omu ke aꞌailaꞌa i laona saemiu, 
EPH.3.17	na hunie a Kraes ke iiꞌo susu i laona manatamiu aani hiiwalaimolinge aana. No ko eitanai talamiu uri manata-diananga a Kraes huniꞌomu ke neꞌi imi-imine mauringe iꞌomu hunie omu ke uure maꞌutaꞌa. 
EPH.3.18	Na no ko eitanaie a God hunie uri ahutemiu loko-loko peꞌie ahutana mo iinoni a God, omu ke mani toꞌo aana nanamanga huni sai diana aana manata-diananga a Kraes, uri e tohungei peine, na e tohungei tewa, na e lae i lengi oto hiitoꞌo, na e tohungei kokoro. 
EPH.3.19	Nga iini e saꞌa sai diana aana ike ahutana walu ola i sulie manata-diananga a Kraes hunie, taꞌe no ko eitanai talamiu uri omu ke sai diana aana manata-diananga a Kraes huniꞌomu. Urine nge omu kei honu aana nanamanga na tolahana a God. 
EPH.3.20	Peꞌie nanamanga a God i lalo aaka, a God e sai esuie walu ola e liutaa loꞌu aana taꞌena nga ola kie sai sukaa wa loꞌongaꞌinie. 
EPH.3.21	Oto no ko eitanai uri mwala ke haꞌamanikuluꞌaa God haahie soihaadaꞌinge ingeie na aena aana a Jisas Kraes oto di, oto di. Ke urine oto.
EPH.4.1	Ineu mwane nge nou iiꞌo i laona nume ni hoꞌo haahie uri no ko esu nana Aalaha, no ko unue oto huniꞌomu uuri. Omu ke iiꞌo oodotaꞌi i sulie tolahai iinoni nge e malisine mo iini nge a God e soire hunie kire ke neꞌie mo iinoni ingeie. 
EPH.4.2	Omu ke haꞌamwai-mweiꞌaꞌomu tarau, na omu ke toli rako peꞌie mwala. Omu ke saemamae mola, na omu ke haataꞌinie manata-diananga iꞌomu huniꞌomu heiliu aani saeꞌaasilana nga moi taa kire dau huꞌisiꞌomu eeni. 
EPH.4.3	Omu ke asu aꞌailaꞌa aani eriꞌapasilana mola uri omu ke mani neꞌie mola taꞌa-taꞌa mei sae, oto mala Liꞌoa Maaꞌi e asuie kaꞌu eemiu oto aana maholo e niie hanuelamanga huniꞌomu uri hunie omu ke iiꞌo ruru diana. 
EPH.4.4	Ikie taꞌa-taꞌa mei sape mola, na kie mani toꞌo aana mola taꞌa-taꞌa Liꞌoa Maaꞌi i lalo aaka, na kie ko meni maaꞌoohi susutoꞌo mola hunie taꞌa-taꞌa haiholotaꞌinge, nge a God e haiholotaꞌinie hunie ahutaka maholo e soikie mai i saana. 
EPH.4.5	Kie mani toꞌo aana mola e taꞌa-taꞌa Aalaha, na e taꞌa-taꞌa tala mola aani hiiwalaimolinge, na e taꞌa-taꞌa loto-maaꞌinge mola. 
EPH.4.6	Kie ko meni paalahea mola e taꞌa-taꞌa God, aana ingeie oto Aamana ahutaka. Ingeie e paine haahie ahutaka, na ko meu-meuri i lalo aaka huni esuie nga taa ko sare asuie mai i laona walumalau.
EPH.4.7	Na hunie ahutaka oto taꞌingelu a Kraes e haꞌa-adokie oto aani niinge i sulie manata-diananga ingeie hunikie. 
EPH.4.8	Mo Uusu-uusu Maaꞌi e unue uuri, 
EPH.4.9	?﻿Haꞌalaa, nga taa ni loꞌongaꞌinge aana “E tahelaꞌi”? Loꞌongaꞌinge aana mola uri holaꞌinaꞌo e siho mai laona walumalau aaela ienini. 
EPH.4.10	Oto iini nge e siho mai ngeena, e tahelaꞌi loꞌu mola taꞌau i Lengi. E tahelaꞌi taꞌau loꞌu liutaa aana taꞌena nga leu taꞌau i Lengi, na ko iiꞌo oto taꞌau uri hunie ke aalaha haahie taꞌena nga ola. 
EPH.4.11	Na ingeie oto e niie mo niinge hunie soihaadaꞌinge ingeie, aana e lio hilisie nga mo iini huni neꞌi hurulaꞌaa, na nga mo iini huni neꞌi propet, na nga mo iini huni tarohaꞌinie Tataroha Diana, na nga mo iini huni lio i sulie soihaadaꞌinge, na nga mo iini huni haꞌa-uusulie mwala. 
EPH.4.12	E asuie urine hunie ahutana mwala maaꞌi ingeie ke mani iiꞌo aakau huni peꞌi-peꞌire hailiu, na hunie sapena Kraes ke aꞌailaꞌa. 
EPH.4.13	Aana saena hunie kie ke neꞌie taꞌa-taꞌa iinoni aena aana kie mani hiiwalaimoli aana Kalena God, na kie mani sai diana aana. Na hunie kie ke neꞌi rato aana tolahana Kraes, na hunie kie ke haꞌa-ahue taꞌena nga tolaha nge kire kaꞌa sada ue i sulie tolahana.
EPH.4.14	Oto kie saꞌa iiꞌo ike loꞌu mala mo mwela nge kire sai oolisie hiiwalaimolinge ikire tarau aana kire ko pwaarongo i sulie taꞌena nga haꞌa-uusuli nge ko eeroa mwala peꞌie mo pwelonga ikire takoie mo tala aaela. Mo mwela urine, kire urihana mo naho nge ooru ko ooruheꞌiniꞌi heiliu. 
EPH.4.15	Taꞌe ikie, aana kie manata diana hunie mwala, kie ke ere mola aana walaimolinge. Urine kie ke paine mola peꞌie taꞌe-taꞌena nga tolaha diana, na kie ke lado toꞌohuu peꞌie a Kraes. Ingeie oto pwauke nge kie mani lado aana, 
EPH.4.16	na ingeie oto ko konie taꞌena nga sasarai ola aana tohungana leu talana, na ko hele maꞌutaꞌa aana mei sape ngeena. Oto maholo mo sasarai ola aana ko esu diana aana mo euꞌesunge hai aaopaꞌi ikire, nge mo ladoha kei aꞌailaꞌa na kire sai peꞌie loꞌu ngaeta mo sasarai ola. Oto ahutana mei sape laku ngeena kei awaa, na kei lae peꞌi peine loꞌu, na kei honu mola aana manata-diananga.
EPH.4.17	Aana satana Aalaha, no ko unue oto huniꞌomu uri omu ke suꞌuri iiꞌo loꞌu mala mwala nge kire kaꞌa hiiwalaimoli ike aana God. Mo loꞌongaꞌinge ikire mo ola mwaakule mola. 
EPH.4.18	Saeda e rodohono oto toꞌohuu, na kire kaꞌa saie ike nga taꞌa-taꞌa mei ola. Kire iiꞌo haꞌataulie mau-meuringe toꞌohuu nge a God e niie, aena aana kire tohungei puꞌo, na kire iiꞌo ni saehaunge oto mola. 
EPH.4.19	Kire kaꞌa tohungei sai masa ike, na kire ko talei deu taꞌewau mola, na kire saetoꞌo aana mola taꞌena nga mo tolahai ola aaela.
EPH.4.20	Taꞌe haꞌananaulemiu i sulie a Kraes e kaꞌa lae ike aana mo tolahai ola urine. 
EPH.4.21	A Jisas oto walaimolinge, na omu rongo diana aana oto mo laladonga i sulie, na haꞌananaulemiu e lae oto aana mo ola toꞌohuu i sulie. 
EPH.4.22	Oto omu ke toliꞌaasie oto tolahai ola aaela lalahuꞌe nge omu lae-lae i sulie kaꞌu aana mau-meuringe lalahuꞌe iꞌomu. Aana tolahai ola ngeena e sai waeliꞌomu mola, aana ko heri hunie mola aaelanga, na mo heri-huninge ngeena kire ko haꞌapweuꞌomu oto toꞌohuu. 
EPH.4.23	Loꞌongaꞌinge iꞌomu na manatamiu ke tohungei neꞌi ola haalu oto. 
EPH.4.24	Na omu ke iiꞌo oto aana tolaha haalu nge a God e asuie huni lae i sulie tolahana maraana. Omu kei iiꞌo urine, nge omu ke si haataꞌinie mau-meuringe toꞌohuu nge e oodotaꞌi na e maaꞌi.
EPH.4.25	Oto omu ke toliꞌaasie tolahai ola ni eeronga, na omu ke mani ere toꞌohuu mola huniꞌomu heiliu, aena aana ahutaka kie mani neꞌi sasarai ola mola aana taꞌa-taꞌa mei sape. 
EPH.4.26	Mala uri o ko saewasu, mwaanie o toitoliꞌaasie saewasunge iꞌoe e da o esuie nga mei ola aaela.
EPH.4.27	Mala uri o ko saewasu tewa urine, nge o ko taha maa hunie a Pwelu Eero-eero ke waelie mau-meuringe iꞌoe. 
EPH.4.28	A tei iinoni ko peli-peli, ke toliꞌaasie oto tolahai ola aaela ngeena na ke aehotaa loꞌu asunge diana. Ke asuie nga mo ola diana aana nimana, hunie ke toꞌo aana mo ola huni peꞌie mo iini kire maitale.
EPH.4.29	Omu ke suꞌuri unu-unue mo wala aaela, taꞌe omu ke unu-unue mo wala nge kire malisine maholo ngeena huni peꞌie mwala. Aana taungei erenga urine, e sai haꞌadianaꞌaa mo iini nge kire ko rongoa. 
EPH.4.30	Omu ke suꞌuri haꞌasaehuuꞌaa Liꞌoa Maaꞌi a God, iini nge a God e niie namiu domana uri nga haꞌa-ara huni haataꞌinie uri ingeie e toꞌo aamiu, na uri aana Dinge Ooreta kei luhesiꞌomu taꞌingelu mwaanie oorahaꞌaa. 
EPH.4.31	Omu ke toliꞌaasie taꞌe-taꞌena nga tolahai ola ni loohaꞌi roroꞌanga, na ni ngiduupunge, na ni saewasunge. Na omu ke toliꞌaasie taꞌena nga teanga aaela, na ni eeronga huni waelie nga iini, na omu ke toliꞌaasie noꞌone taꞌena nga mei hiinge huni waelie ngaeta iinoni. 
EPH.4.32	Taꞌe omu ke toꞌo aana mei saemamae na omu ke aamasiꞌomu heiliu, na omu ke saeꞌaasi hunie taꞌena nga iinoni mala a God ko sae-saeꞌaasi huniꞌomu i tehulaꞌana a Kraes.
EPH.5.1	Mala mo mwela ko heimaanie mo aamada, nge iꞌomu noꞌone omu ke haimaanie Aamamiu i Lengi, nge e tohungei manata diana hiitoꞌo huniꞌomu. 
EPH.5.2	Manata-diananga oto ke paine i laona mau-meuringe iꞌomu, mala a Kraes e manata diana hunikie na e toliꞌaasie maraana hunie ke mae honotaka. Maenga ingeie hunikie e urihana nga uunu-olanga huni taꞌaasie oorahaꞌaa ikie, na a God e ilenimwaꞌe oto liutaa haahie, mala iinoni ko ilenimwaꞌe haahie dango wau-wesu nge e tohungei wesu mangoni. 
EPH.5.3	Oto aeni-olanga peꞌie nga iinoni, wa taꞌena nga masinge loꞌu urine, wa saehanalilana toꞌo-toꞌolana ngaeta mwala, e kaꞌa tohungei adongamiu ike. Omu ke iiꞌo haꞌataulie mola taꞌena nga ola urine, hule aana nga iini kaꞌa sai kele siho aamiu aana nga mei ola urine, aana iꞌomu mo iinoni a God. 
EPH.5.4	Na e kaꞌa adona ike noꞌone uri omu ke talei unu-unue mo wala aaela, wa mo erenga ni pweu, wa mo haꞌa-eeronga aaela. Taꞌe nga taa e malisine uri omu ke ere i sulie oto, huni paalahea mola a God. 
EPH.5.5	Iꞌomu, omu saie oto maraamiu uri mwala nge kire ko talei deu taꞌewau mola peꞌie taꞌena nga iinoni, na kire ko lae peꞌi esuie mola taꞌena nga ola aaela urine, kire kaꞌa toꞌo aana ike nga leu talada i laona mauringe nge a Kraes na a God kirerue ko aalaha haahie. Na e urine noꞌone hunie mo iini nge kire ko talei sae-saehanalie mola toꞌo-toꞌolana ngaeta mwala, aana mo iini urine kire ko paloa mola mo god eero-eero ni ngeena.
EPH.5.6	Omu ke suꞌuri toliꞌaasie nga iini ke haꞌapweuꞌomu uri mo ola ngeena kire kohi mola, aana a God kei saewasulie mwala nge kire kaꞌa sai tola i sulie, na kei haꞌaloire haahie kire ko esuie mo ola urine. 
EPH.5.7	Oto omu ke suꞌuri tekuhie mwala urine. 
EPH.5.8	Holaꞌinaꞌo iꞌomu maraamiu omu oꞌoꞌo kaꞌu noꞌone i laona rodohono, taꞌe aena aana omu neꞌi iinoni oto a Aalaha, oto omu iiꞌo oto i laona raa-raa. Oto omu ke dau diana oto mala mwela aana raa-raa, 
EPH.5.9	aena aana tolahana raa-raa nge e sai da taꞌena nga ola ke lae diana, na ke oodo, na ke toꞌohuu. 
EPH.5.10	Na omu ke dau aahonga huni lio saie walu ola nge a Aalaha e saetoꞌo aani. 
EPH.5.11	Omu ke suꞌuri esuie mo ola aana rodohono nge kire neꞌi ola aaela. Taꞌe omu ke haataꞌinie mola aana mwala uri tolahai ola ngeena e kaꞌa kohi ike. 
EPH.5.12	Walu ola nge kira haitohe kire ko esu mumuni eeni, maꞌalana uri kie ke ere loꞌu i sulie, taꞌe e neꞌi ola ni masanga oto ni ngeena. 
EPH.5.13	Taꞌe maholo raa-raa ko sinelie nga mei ola, nge mwala ke si lio saie mei ola ngeena e uri taa, aana raa-raa e si haataꞌinie oto. 
EPH.5.14	Oto omu ke haꞌa-haꞌasinelie mwala aana tolahai ola diana hunie kire ke haimaaniꞌomu na kire ke aaliꞌu loꞌu mwaanie rodohono hunie kire ke neꞌie raa-raa oto noꞌone mala iꞌomu. Aena urine kaꞌu nga iini e ere uuri, “Omu ke lio oto, mo iini omu sai maꞌahu. Omu ke lio oto mwaanie maenga, hunie a Kraes ke si raangiꞌomu.”
EPH.5.15	Oto omu ke lio talamiu aana iiꞌonga iꞌomu. Omu ke suꞌuri oꞌoꞌo oto mola mala mwala e puꞌosasu, taꞌe omu ke iiꞌo oto mala mwala e saenanau. 
EPH.5.16	Omu ke asu diana aana ahutana mo kele maholoi sato omu toꞌo aani ngeena, aena aana maholo ienini, maholo oto aana aaelanga ni ngeena. 
EPH.5.17	Omu ke suꞌuri pweu, taꞌe omu ke lio saie nga taa nge a Aalaha e saetoꞌo aana omu ke asuie. 
EPH.5.18	Mwaanie omu haꞌapweuꞌomu aana wai ni pweunge, ola e sai waeliꞌomu, taꞌe omu ke honu mola aana Liꞌoa Maaꞌi. 
EPH.5.19	Urine maholo omu ko meni loko tararuru, omu ke haꞌasusue saemiu heiliu aana omu ko kanalie mo kana maaꞌi, na mo kana ni lahenga, na mo kana nge Liꞌoa Maaꞌi e niiꞌi mei. Na omu ke kana noꞌone ni lahea Aalaha aana ahutana saemiu. 
EPH.5.20	Na omu ke paalahea God Mamaꞌa tarau haahie taꞌena nga ola aana satana Aalaha ikie a Jisas Kraes.
EPH.5.21	Na loꞌu aena aana omu meni neꞌisae paine aana Kraes, nge omu ke mani deu-deu i sulie neꞌisaenga iꞌomu heiliu oto noꞌone. 
EPH.5.22	Iꞌomu mo huꞌe, omu ke dau i sulie neꞌisaenga mo poro iꞌomu oto mala omu sai deu i sulie neꞌisaenga Aalaha ikie. 
EPH.5.23	Aana mo poro iꞌomu, ikire oto kire ko lio i suliꞌomu mala pwaune iinoni ko lio i sulie sapena, na mala a Kraes noꞌone ko lio i sulie soihaadaꞌinge nge e haꞌa-uurie oto. 
EPH.5.24	Na oto mala soihaadaꞌinge ko lae i sulie a Kraes, oto iꞌomu mo huꞌe, omu ke mwaꞌe-mwaꞌe ni lae i sulie mo poro iꞌomu noꞌone urine.
EPH.5.25	Iꞌomu mo poro, omu ke manata diana hunie mo huꞌe iꞌomu oto mala a Kraes e manata diana hunie soihaadaꞌinge. Aana e urine kaꞌu, a Kraes e toliꞌaasie maraana hunie ke mae huni peꞌie soihaadaꞌinge 
EPH.5.26	hunie uri soihaadaꞌinge ke neꞌi iinoni maaꞌi a God. E haꞌarereꞌara urine aana maholo e lotohire aani wei, aena aana kire hiiwalaimoli aana walana. 
EPH.5.27	A Kraes e asuie walu ola urine hunie maholo kei toolea mai soihaadaꞌinge i sapena maraana, uri soihaadaꞌinge ke tohungei lio manikuluꞌe, na uri e kaꞌa toꞌo aana nga taꞌa-taꞌa kele mei ola ke aaela aana, taꞌe ke oodotaꞌi mola taꞌingelu. 
EPH.5.28	Oto iꞌomu mo mwane, e urine noꞌone, omu ke manata diana hunie mo huꞌe iꞌomu oto mala omu manata diana hunie sapemiu maraamiu. Maholo nga mwane ko manata diana hunie huꞌe ingeie, ko manata diana oto noꞌone hunie maraana. 
EPH.5.29	Omu meni saie uri nga taꞌa-taꞌa iini e saꞌa sare waelie ike sapena mola maraana. !﻿Haꞌike! Taꞌe nga iini e sai lio i suli diana aana mola sapena peꞌi ngeulaa na walu ola loꞌu e adona. A Kraes ko lio diana i sulie soihaadaꞌinge urine noꞌone, 
EPH.5.30	na ikie oto mo sasarai ola aana sapena Kraes. 
EPH.5.31	Leune e sada peꞌie nga taa mo Uusu-uusu Maaꞌi e unue uuri, 
EPH.5.32	Mei loꞌongaꞌinge kokoro e iiꞌo mumuni i leune, na nou lio saie uri ko ere ni aalahuunge i sulie a Kraes na soihaadaꞌinge ingeie. 
EPH.5.33	Taꞌe mo wala ngeena e uure noꞌone huniꞌomu. Oto taꞌe-taꞌena nga poro ke manata diana hunie huꞌe ingeie mala ko manata diana hunie sapena maraana, na taꞌe-taꞌena nga huꞌe ke haꞌamaꞌu aana poro ingeie.
EPH.6.1	Iꞌomu mo mwela, e tohungei diana uri omu ke tola i sulie mo aamamiu na mo nikemiu, aana ikire oto a Aalaha e neꞌire haahiꞌomu. 
EPH.6.2	Eetana nga Haꞌatolanga nge haiholotaꞌinge e lae noꞌone peꞌie, e unue uuri, 
EPH.6.4	Huniꞌomu mo mamaꞌa noꞌone, omu ke toli rako peꞌie mo mwela iꞌomu na mwaanie omu talei haꞌa-haꞌasaewasuliꞌara. Omu ke lio i suli diana aada mola, na omu ke haꞌa-uusulire mola i sulie tolahana a Aalaha.
EPH.6.5	Iꞌomu mo koni-konihe, omu ke tola i sulie mo poro paine iꞌomu mei welumalau, na omu ke maꞌuteꞌinire peꞌi haꞌamaꞌunge aada. Na omu ke tola i sulire oto mala omu ko tola i sulie a Kraes peꞌie mei sae toꞌohuu. 
EPH.6.6	Mwaanie omu totola i sulire mola aana maholo kire ko lio-lio uri hunie omu ke haꞌa-olara mola. Taꞌe omu ke dau aahonga oto tarau huni esuie nga taa a God e saetoꞌo aana, aena aana iꞌomu mo koni-konihe a Kraes. 
EPH.6.7	Omu ke ile-ilenimwaꞌe mola haahie asunge iꞌomu, aena aana omu kaꞌa asu ike mola nana mo iinoni, taꞌe omu ko esu nana Aalaha ikie. 
EPH.6.8	Omu ke dau diana urine aana omu saie oto uri Aalaha Paine ikie ngeena ni kei waaie ahutana mo iini ko esu diana, maꞌalana nga koni-konihe wa nga iini e kaꞌa iiꞌo ike i mamalutana nga iini.
EPH.6.9	Na iꞌomu mo poro paine, iꞌomu noꞌone omu ke lulu i sulie tolahai ola diana hunie mo koni-konihe iꞌomu. Mwaanie omu haꞌamaꞌusire, taꞌe omu ke aamasitoꞌo aana uri iꞌomu na mo koni-konihe iꞌomu ngeena, omu meni toꞌo aana mola taꞌa-taꞌa Aalaha. Na ingeie, e iiꞌo mola taꞌau i Lengi, na e kaꞌa sai rara haahie ike mola nga iini.
EPH.6.10	Oto taꞌa-taꞌa mei ola no ko sare unue loꞌu. Omu ke uure maꞌutaꞌa peꞌie aꞌailaꞌanga a Aalaha nge omu lado oto peꞌie, aana ingeie oto e toꞌo aana nanamanga e paine liutaa. 
EPH.6.11	Omu ke hoꞌosie mo talo hai aaopaꞌi iꞌomu nge a God e niiꞌi namiu, hunie omu ke si melisine uure-honosilana mo oalaꞌinge aaela a Pwelu Eero-eero. 
EPH.6.12	Aana kie kaꞌa ooho ike honosie mo iinoni, taꞌe kie ko ooho honosie mo liꞌoa aaela, na mo aalahanga aana mo liꞌoa tataꞌala, na mo nanamanga aana rodohono, na taꞌena nga iini aana mae a Pwelu Eero-eero. 
EPH.6.13	Oto omu ke hoꞌosie mo talo hai aaopaꞌi nge a God e sai niiꞌi ngeena. Aana urine nge omu sai uure honosie maelonga ngeena, maꞌalana nga taa loꞌu ke lae mai huni seuniꞌomu. Na omu sai heiseuni mola lai hule i haꞌamangolana, na omu sai uure aꞌailaꞌa mola tarau. 
EPH.6.14	Oto omu ke uure aakau. Omu ke hoꞌosie oto walaimolinge mala rorotoꞌoni iꞌomu, na omu ke toꞌoni oto haahiꞌomu aana oodo-oodonga mala toꞌoni ni oohotaa nge ko kinetaꞌinie sae. 
EPH.6.15	Omu ke iiꞌo aakau huni tarohaꞌinie Tataroha Diana i sulie hanuelamanga peꞌie a God, aana urine domana uri omu hoꞌosie oto mo hoꞌohaahiꞌae iꞌomu. 
EPH.6.16	Na omu ke hele-hele aana hiiwalaimolinge aana a Jisas mala talo honosie mo oomo aani dunge nge a Pwelu Eero-eero ko uuꞌileꞌiniꞌi mei. 
EPH.6.17	Omu ke hoꞌo-hoꞌosie noꞌone haꞌa-uuringe a God mala paraimaa ni oohotaa haahie pwaumiu, na omu ke hele aana walana God mala omu hele aana naihi nge a Liꞌoa Maaꞌi e niie mai. 
EPH.6.18	Na omu ke aarengaꞌi tarau na omu ke suke aana a God hunie ke peꞌiꞌomu i suli maholo. Na omu ke iiꞌo aani aarengaꞌinge aana nanamanga a Liꞌoa Maaꞌi. Oto omu ke lio-lio diana, na mwaanie omu toitoliꞌaasie aarengaꞌinge tarau talana ahutana mo iinoni a God.
EPH.6.19	Na omu ke aarengaꞌi noꞌone talaku, hunie a God ke niie mo wala huni tarohaꞌiniꞌi hunieu. Mala uri kei lae urine, nge nou saꞌa maꞌu ike maholo ne kei tarohaꞌinie Tataroha Diana nge e iiꞌo mumuni kaꞌu mwaanie mo iinoni ni welumalau. 
EPH.6.20	Ineu i laona nume ni hoꞌo aana maholo ie aena aana nou tarohaꞌinie Tataroha Diana ngeena mala mwane auꞌesu oalana a God. Oto omu ke aarengaꞌi talaku mwaanie uri nou meꞌu ni tarohaꞌi loꞌu.
EPH.6.21+EPH.6.22	No ko uusungeꞌinie wau a Tikikas i seemiu hunie ke haꞌarongoꞌomu aana mo ola i suliꞌemeelu. Ingeie tohungei malahukaelu toꞌohuu, aana ingeie ngaeta mwane auꞌesu diana aana asunge a Aalaha ni ngeena. Oto a Tikikas nge ke si haꞌarongoꞌomu aana mo tataroha i sulieu na ke haꞌadodoa saemiu aana walana.
EPH.6.23	Maeni eesiku maaꞌi, no ko eitanaie a God Aamaka na Aalaha ikie a Jisas Kraes, hunie ke asuie hanuelamanga, na manata-diananga peꞌie hiiwalaimolinge ke paine loꞌu eemiu. 
EPH.6.24	Na no ko eitanaie a God noꞌone uri ke haataꞌinie hahuꞌana manata-diananga ingeie huniꞌomu, mo iini nge manata-diananga iꞌomu hunie Aalaha ikie a Jisas Kraes e kaꞌa sai mou-mou ike aana taꞌena nga maholo.
PHP.1.1	Saediananga mwaanieu a Pol na a Timoti, e ro koni-konihe a Jisas Kraes hunie ahutemiu mwala nge omu hiiwalaimoli aana Jisas Kraes, nge omu iiꞌo wau aana huilume i Pilipae, na noꞌone hunie mo naꞌohai mwane iꞌomu haahie soihaadaꞌinge, na mo iini aani heiraretaꞌinge i laona soihaadaꞌinge. 
PHP.1.2	Mere ko eitanaie a God Aamaka na Aalaha ikie a Jisas Kraes uri hahuꞌana manata-diananga na hanuelamanga ingeie ke iiꞌo peꞌiꞌomu.
PHP.1.3	No ko paalahea God ineu mola tarau aana ahutana maholo no ko loꞌongaꞌiniꞌomu. 
PHP.1.4	Na aarengaꞌinge ineu talamiu no ko aarengaꞌi taraureꞌi peꞌi ilenimwaꞌenga. 
PHP.1.5	Aena aana omu ko peꞌi diana aaku i laona asunge aana Tataroha Diana, uure oto wau aana maholo omu aehota hiiwalaimoli aana hule mai siꞌiri. 
PHP.1.6	Na nou norutoꞌo uri a God nge e aehotaa mei esunge diana i laona maurihaꞌamiu, kei lae peꞌi esu taraꞌasi oto urine i lalo aamiu, lai hule aana hai dinge a Jisas Kraes kei ooli loꞌu mei.
PHP.1.7	Loꞌongaꞌinge ineu eemiu e paine liutaa. Na e malisine oto noꞌone ne ke hii urine aamiu, aena aana omu ko peꞌieu aana asunge nge a God e niie hunieu. Asunge ngeena huni haataꞌinie Tataroha Diana uri mei ola toꞌohuu hunie mwala ke CAF - hiiwalaimoli aana. Na omu ko peꞌieu suli maholo, uure oto mai na nou kaꞌa lae ue i nume ni hoꞌo, lai hule aana ineu oto i nume ni hoꞌo siꞌiri ie. 
PHP.1.8	A God e saie uri no ko tohungei sare leesiꞌomu aena aana nou manata diana huniꞌomu mala a Jisas Kraes e manata diana huniꞌomu.
PHP.1.9	Na no ko eitanaie a God talamiu hunie manata-diananga iꞌomu ke paine loꞌu liutaa, na omu ke honu eeni saenanaunge hunie lio sai-olanga diana. 
PHP.1.10	No ko eitanaie a God urine hunie omu ke lio hilisie tohungei tala diana. Urine nge omu ke si iiꞌo rereꞌa na oodotaꞌi hule aana hai dinge nge a Kraes kei ooli loꞌu mei. 
PHP.1.11	Oto omu ke si honu aana hue-huana oodotaꞌinge nge a Jisas Kraes maraana haꞌalaa ko niie, aani esuilana mo ola diana hunie mwala ke haꞌamanikuluꞌaa God peꞌi paalahelana haahiꞌi.
PHP.1.12	Maeni eesiku, nou saetoꞌo aana omu ke sai diana aana uri sapesalunge ineu i nume ni hoꞌo ie e kohi taane mola, aena aana leune mone, mwala hunge kire ko si rongoa Tataroha Diana. 
PHP.1.13	Aana ahutana mo ramo nge kire ko kakakali i leu aana nume paine a inemauri, na ahutana mwala kire iiꞌo i leu, kire mani saie uri nou iiꞌo i nume ni hoꞌo aena aana ineu koni-konihe a Kraes. 
PHP.1.14	Na loꞌu, iiꞌonga ineu i nume ni hoꞌo ie, e haꞌasusue mwala hunge aana mwala e hiiwalaimoli aana Kraes, uri hunie kire ke aꞌailaꞌa na mwaanie kire maꞌu huni laeliwala aana Tataroha Diana.
PHP.1.15	Siꞌue, ngaeta mo iini aada kire ko laeliwala i sulie a Kraes aena aana kire ko upwesieu, na kire ko sare paine liutaa aaku i laona soihaadaꞌinge. 
PHP.1.16	Taꞌe ngaeta mo iini taane kire ko laeliwala i sulie a Kraes aani loꞌongaꞌinge diana takoie asunge ngeena aena aana kire manata diana hunieu. Kire saie uri a God e saetoꞌo aana oto ne ke haataꞌinie Tataroha Diana aana mwala uri ola toꞌohuu. 
PHP.1.17	Taꞌe mo iini nge kire ko tarohaꞌinie a Kraes aani sae aaelanga, kire ko teꞌurine mola aena aana kire ko haꞌapainaꞌara mola maraada, na kire neꞌisae mola huni esuie aasanga hunieu maholo nou iiꞌo i nume ni hoꞌo. 
PHP.1.18	Taꞌe ahutana mo olana kire kaꞌa roroꞌa ike. No ko tohungei saemango mola ni rongoa uri laeliwalanga aana a Kraes ko lae, maꞌalana uri ko si lae i sulie loꞌongaꞌinge takalo ikire maraada, wa taane i sulie nga tala oodo.
PHP.1.18	Iau, na ne kei ilenimwaꞌe noꞌone, 
PHP.1.19	aena aana nou saie uri, mwaanie aarengaꞌinge iꞌomu talaku na mwaanie peꞌinge aana Liꞌoa Maaꞌi a Jisas Kraes, a God kei luhesieu taane mwaanie nume ni hoꞌo ie. 
PHP.1.20	Nou tohungei neꞌisae paine taane aana uri ne ke aꞌailaꞌa huni haꞌamanikuluꞌaa a Kraes aana ahutana mo ola no ko deu-deuꞌi. Aana saeku uri ne ke lae taraꞌasi mola oto mala no ko euꞌesuie tarau, mwaanie uri nou masa i maana a Kraes aana taꞌena nga maholo. Saeku ke urine maꞌalana uri ne ke mauri keꞌu wa ne ke mae loꞌu. 
PHP.1.21	Ineu, nou loꞌongaꞌinie uri mala no ko meu-meuri ue, na ne kei esu liutaa mola ue nana a Kraes. Na mala uri no ko mae oto, na e si diana loꞌu liutaa eena aena aana ne kei iiꞌo oto peꞌie a Kraes taꞌau i Lengi. 
PHP.1.22	Nou kaꞌa saie oto uri leu uri taa ne kei lio hilisie. Aana nou sare mauri ue hunie ne ke asu keꞌu nana a Kraes. 
PHP.1.23	E ro mei ola nge saeku ko eune i suliꞌi, uri ne ke mae mola hunie ne ke iiꞌo peꞌie a Kraes, aena aana tohungei leu diana nakue otona, 
PHP.1.24	taꞌe e diana noꞌone uri ne ke suꞌuri mae kaꞌu, hunie uri ne ke peꞌiꞌomu. 
PHP.1.25	Nou sai diana aana uri kei urine oto toꞌohuu. Na nou saie oto uri ne kei iiꞌo mola ue peꞌiꞌomu, hunie ne ke haꞌasusue hiiwalaimolinge na ilenimwaꞌenga iꞌomu. 
PHP.1.26	Hunie uri maholo ne kei ooli loꞌu mei seemiu, na omu ke paalahea Jisas Kraes oto liutaa haahieu.
PHP.1.27	Oto maꞌalana uri ne ke lae loꞌu mei leesiꞌomu wa haꞌike, taꞌe tolahamiu ke oodo oto malisine Tataroha Diana a Jisas Kraes. Na nou sare rongoa uri omu ke mani esu loko-loko taane peꞌie taꞌa-taꞌa mei sae aani helinge honosie mo iini ko sare dau tekelaꞌinie hiiwalaimolinge aana Tataroha Diana. 
PHP.1.28	Omu ke suꞌuri meꞌuteꞌinie mo maelonga iꞌomu, taꞌe omu ke uure aꞌailaꞌa, hunie ke haataꞌinie aada uri a God ni kei haꞌa-uuriꞌomu, na kei haꞌaloire. 
PHP.1.29+PHP.1.30	Iꞌomu, omu ko ooho oto aana taꞌa-taꞌa taungei oohonga nge omu leesie nou ooho-ooho kaꞌu aana i naꞌo, na omu ko rongoa no ko ooho-ooho ue aana maholo ie. Omu ko ooho urine aana a God e haꞌamaꞌu eemiu, aani lio hilisilemiu huni hiiwalaimoli aana a Kraes, na oto liutaa huni sapesalu i tehulaꞌana.
PHP.2.1	Nou saie uri iiꞌo-rurunge iꞌomu i lalo aana a Kraes ko haꞌa-aꞌailaꞌaꞌomu, na manata-diananga ingeie ko haꞌasusuꞌomu. Na nou saie noꞌone uri omu toꞌo aana Liꞌoa Maaꞌi peꞌiꞌomu, na omu manata diana huniꞌomu heiliu peꞌi aamasilana mo iinoni. 
PHP.2.2	Na aena urine, no ko eitanaiꞌomu uri hunie omu ke neꞌie taꞌa-taꞌa mei sae, na omu ke mani manata diana huniꞌomu heiliu. Mala omu kei teꞌurine, nge ne kei tohungei ilenimwaꞌe oto liutaa haahiꞌomu. 
PHP.2.3	Na omu ke suꞌuri da nga mei ola huni haꞌapainaꞌaꞌomu na huni toohaꞌiniꞌomu haahie. Taꞌe omu ke haꞌamwai-mweiꞌaꞌomu, na omu ke loꞌongaꞌinie uri ngaeta mwala kire roroꞌa liutaa aamiu. 
PHP.2.4	Omu ke suꞌuri loꞌongaꞌi mola i sulie nga taa omu saetoꞌo aana maraamiu, taꞌe omu ke loꞌongaꞌi noꞌone i sulie nga taa e diana hunie ngaeta mwala. 
PHP.2.5	Tolahamiu na ahutana loꞌongaꞌinge iꞌomu ke mani sada oto mala loꞌongaꞌinge na tolahana a Kraes.
PHP.2.6	Aana ingeie e pwani neꞌi God oto uure mai, taꞌe e kaꞌa sare tola hiitoꞌo ike aana mei neꞌisaenga ngeena i sapena, uri ingeie e sada mola peꞌie a God. 
PHP.2.7	Oto ingeie maraana e toliꞌaasie ahutana walu ola huni haataꞌinie painanga ingeie ngeena, na e si toolea tolaha ni koni-konihe i sapena aana e neꞌi iinoni, na e iiꞌo oto mola mala ngaeta iinoni aana walumalau ie. 
PHP.2.8	E haꞌamwai-mweiꞌaa maraana, oto e tola i sulie neꞌisaenga a God lai hule oto aana maelana i lengine poꞌu-poꞌu. 
PHP.2.9	Aena ngeena, nge a God e si tahelaꞌinie oto loꞌu liutaa hunie leu ni haꞌamaꞌunge i Lengi, na e niie satai ola ngeena hunie nge e lai peine loꞌu liutaa aana taꞌena nga sata. 
PHP.2.10	Na hunie haꞌamaꞌunge aana satana a Jisas, ahutana mo ola mauri taꞌau i Lengi na mo iini mei aano, na oto aana hanue mo iini e mae oto, kire kei meni pouruuru i naꞌona. 
PHP.2.11	Na ahutada kire kei meni houleꞌinie oto uri a Jisas Kraes ingeie Aalaha haahie taꞌena nga ola. Na kire kei meni haꞌamanikuluꞌaa satana God Aamaka.
PHP.2.12	Aena urine, maeni eesiku, mala omu lae kaꞌu peꞌi tola i sulie a God aana omu rongo hunie walaku maholo ineu ue peꞌiꞌomu, omu ke hele susuleꞌi aani lulu i sulilana walaku oto urine, oto liutaa aana maholo mala ienini nge nou kaꞌa iiꞌo ike peꞌiꞌomu. Aana e roroꞌa toꞌohuu uri omu ke mani meꞌuteꞌinie a God hunie omu ke asu aꞌailaꞌa huni haꞌa-oaie leune a God e aehotaa, aana e haꞌa-uuriꞌomu mwaanie haꞌamotaahinge. 
PHP.2.13	Aena aana a God ni ko esu i lalo aamiu urine, huni haꞌamwaꞌe-mwaꞌeꞌomu, na hunie omu ke sai tola i sulie tolahana maraana.
PHP.2.14	Taꞌe-taꞌena nga ola omu ko euꞌesuie, omu ke auꞌesu oodo-oodo oto mola aana, mwaanie upwanga na haitelilinge haahiꞌi. 
PHP.2.15	Na hunie omu ke iiꞌo oodotaꞌi, na tolahamiu ke diana aana omu neꞌi mwela maaꞌi a God oto, maꞌalana omu ko oꞌoꞌo ue i matolana mo iinoni ni oorahaꞌaa na tolahada e popoliꞌiliꞌi. Ikire, kire iiꞌo i laona rodohono, na iꞌomu oto raa-raa hunire, 
PHP.2.16	aani laeliwalanga nada aana mei wala nge e sai niie maurihe huu hunire. Na mala uri omu ko teꞌurine, nge ne kei tohungei ilenimwaꞌe aana hai dinge a Kraes kei ooli mei, aena aana ne kei saie uri nou kaꞌa huru mwaakule ike taane aana asunge ineu i matolamiu.
PHP.2.17	Na hiiwalaimolinge iꞌomu aana God, e urihana uuraaꞌinge nge niilana a lae hunie a God na ko ilenimwaꞌe haahie. Oto mala uri ingeie kei loꞌongaꞌi ni iidu tarakonie maenga ineu noꞌone huni haꞌa-ahue uuraaꞌinge aana hiiwalaimolinge iꞌomu, nge ne kei tohungei ilenimwaꞌe loꞌu liutaa. Na saeku omu ke ilenimwaꞌe oto noꞌone peꞌieu haahie leune. 
PHP.2.18	Oto mala nga mei ola urine kei reu eeku, nge omu ke ilenimwaꞌe mola peꞌieu.
PHP.2.19	Nou norutoꞌo uri e saꞌa tewa ike taane i naꞌona Aalaha ikie a Jisas kei haꞌamwadaꞌue hunieu, huni uusungeꞌinie wau a Timoti i seemiu. Hunie ineu noꞌone ne ke hii kohi aani rongolana nga mo tataroha mwaaniꞌomu. 
PHP.2.20	Aana a Timoti oto taꞌa-taꞌa iini e manata diana huniꞌomu noꞌone mala ineu, huni leesie uri mauringe iꞌomu ke lae diana. 
PHP.2.21	Mo iini hunge, kire ko talei loꞌo-loꞌongaꞌinire mola maraada, na kire saꞌa loꞌohie ike mo ola i sulie tolahana a Jisas Kraes. 
PHP.2.22	Taꞌe omu lio saie oto asunge diana a Timoti, aana ko peꞌi diana aaku aani laeliwalanga aana Tataroha Diana, mala e ro heꞌi-aamana ko esuie taꞌa-taꞌa mei esunge. 
PHP.2.23	Aena urine, ingeie oto ne kei tolana uusungeꞌinie wau i seemiu, aana maholo ne kei sai diana aana uri nga taa kei reu eeku i leu. 
PHP.2.24	Na nou hiiwalaimoli uri e saꞌa tewa taane na a Aalaha ikie kei peꞌieu hunie ineu maraaku ne ke hule wau i seemiu.
PHP.2.25	Na nou loꞌongaꞌinie oto uri e malisine ne ke holaꞌi uusungeꞌinie oto wau a oaku Epaprodaetas. Aana ingeie oto mwane aasikaelu nge omu uusungeꞌinie mai huni peꞌieu, na mere asu tararuru oto nana God mala e ro ramo i laona oohotaa. 
PHP.2.26	A Epaprodaetas ko tohungei sare leesiꞌomu loꞌu, na ko tohungei tolahiꞌe aana omu rongoa uri ko mweri hiitoꞌo. 
PHP.2.27	Na e toꞌohuu oto, aana e tohungei mweri hiitoꞌo, hule aana e karaꞌi mae. Taꞌe a God e aamasie, na e haꞌa-uurie. Na kaꞌa taꞌe ike ingeie haliꞌite, aana a God e aamasieu noꞌone mwaanie uri saehuunge haahie maenga ingeie ke hite haahie loꞌu ahutana saehuunge ineu. 
PHP.2.28	Aena urine no ko tohungei sare uusungeꞌinie oto wau a Epaprodaetas i seemiu, hunie omu ke ilenimwaꞌe loꞌu aana omu kei leesie, na hunie ineu ne ke suꞌuri tolahiꞌe aana. 
PHP.2.29	Aena urine, omu ke takuhie peꞌi ilenimwaꞌenga mala aasikaelu i lalo aana Kraes. Na omu ke haꞌamaꞌu noꞌone aana mo iini mala ingeie. 
PHP.2.30	Aana ingeie e toliꞌaasie maraana, mala oto e karaꞌi mae i tehulaꞌana asunge a Kraes, hunie ke peꞌieu oolisiꞌomu, aana e aasa oto huniꞌomu huni peꞌieu aana maholona.
PHP.3.1	Na ngaeta leu loꞌu, maeni eesiku, omu ke ile-ilenimwaꞌe mola aena aana iꞌomu mo iinoni a Aalaha.
PHP.3.1	Ineu, nou saꞌa weo ike huni haꞌarongoꞌomu loꞌu aana mo ola nge nou uusuꞌi keꞌu huniꞌomu holaꞌi naꞌo. Aana mo olana ni kire kei kakalie hiiwalaimolinge iꞌomu. 
PHP.3.2	Oto omu ke lio talamiu aana mo usu aaela ngeena, mwala nge kire ko talei esu oto mola aana torihesiꞌonga. Ikire mo iinoni aaela, aena aana kire ko haꞌa-uusulie mwala uri kire ke torihesiꞌo haꞌalaa kire ko neꞌi iinoni a God. 
PHP.3.3	Taꞌe ikolu, a God e asuie torihesiꞌonga toꞌohuu i saekaelu. Oto ikolu mo iinoni a God toꞌohuu, na ikire haꞌike, aena aana kolu ko paloa a God toꞌohuu aana peꞌinge a Liꞌoa Maaꞌi. Kolu norutoꞌo mola aana a Jisas Kraes huni haꞌa-uurikolu, na kolu kaꞌa norutoꞌo ike aana mo ola poꞌoi sinaha aana sape mala torihesiꞌonga.
PHP.3.4	Ineu ni e malisine uri ne ke norutoꞌo aana mo ola urine. Na mala uri nga iini ko unue uri ingeie e sai norutoꞌo mola aana mo ola aana aapa hatarie sapena, ineu oto nou sai diana aana leune liutaa aana. 
PHP.3.5	Ineu tohungei mwane ni Israel oto toꞌohuu. Nou hute mola aana komu a Benjamin, na ineu oto tohungei mei epu ni Hibru toꞌohuu. Aapa aana mo Haꞌatolanga a Mosis nou lulu i suliꞌi uure oto aana maholo nou mwei-mwei. Torihesiꞌonga ngeena kire asuie noꞌone aaku oto aana tohungana maholo hunie.
PHP.3.6	Aana aapa aana mo Haꞌatolanga a Mosis, nou kaꞌa dau huꞌisie ike taane nga mei ola. Na aena aana nou tohungei loꞌongaꞌi hiꞌe-hiꞌe oto liutaa huni lulu i sulie tolahameelu mo Jiu, oto no ko si haꞌasapesaluꞌaa mola mo iini e hiiwalaimoli aana a Jisas Kraes. 
PHP.3.7	Taꞌe ahutana mo ola ienini nge nou holaꞌi loꞌo-loꞌongaꞌinie uri ikire oto mo ola diana, no ko si lio saie mola uri ikire, kire kaꞌa roroꞌa ike, mala lulu i sulilana a Kraes. 
PHP.3.8	Na e kaꞌa ike taꞌe mola mo ola ie. Ineu nou loꞌongaꞌinie uri ahutana oto taꞌe-taꞌena nga ola nou esuiꞌi oto i naꞌo, toliꞌaasileni kei lae mango, hunie ne ke hele aana mo tohungei ola diana aana tolahana Aalaha ineu a Jisas Kraes. Oto aena aana no ko lulu i sulie oto a Kraes, no ko toliꞌaasie oto ahutana walu ola mango i eelitehu, 
PHP.3.9	hunie ne ke iiꞌo ruru oto peꞌie a Kraes. Oto nou kaꞌa oodotaꞌi ike mola maraaku aani lulu i sulilana mo Haꞌatolanga a Mosis, taꞌe nou oodotaꞌi mola aana oodo-oodonga nge niilana e lae aani hiiwalaimolinge aana Kraes, oodo-oodonga nge e lae mai mwaanie a God i tehulaꞌana hiiwalaimolinge. 
PHP.3.10	Oto saeku mola hunie ne ke saie a Kraes, na ne ke toꞌo aana nanamanga aana taꞌelaꞌinge ingeie i laona mauringe haalu ineu ie. Nou sare sapesalu noꞌone mala ingeie, na ne ke lae oto i sulie tala nge e lae i sulie hule aana maelana. 
PHP.3.11	Nou sare teꞌurine aana nou norutoꞌo aana a God uri ingeie kei taꞌeau noꞌone mwaanie maenga.
PHP.3.12	Nou kaꞌa unue ike uri nou hule oto aana leu no ko huru hunie, wa nou tohungei diana oto mala a God e saetoꞌo aana. Taꞌe no ko huru-huru ue wau, hunie ne ke hele aana waaite ineu. No ko huru-huru ue urine aena aana mei neꞌisaenga nge a Jisas Kraes e holaꞌi hele aaku hunie ni otona. 
PHP.3.13	Maeni eesiku, nou saie taane uri nou kaꞌa haꞌamangoa ue hurunge ie, taꞌe taꞌa-taꞌa leu nou esuie oto, nge nou meni toliꞌaasie mola ahutana walu ola i puriku mango, na no ko lae-lae oodo mola hunie nga taa ue i naꞌoku. 
PHP.3.14	Oto no ko huru aꞌailaꞌa hunie uri ne ke hele aana waaite taꞌau i Lengi, nge a God e soieu hunie ne ke hele aana i tehulaꞌana a Jisas Kraes.
PHP.3.15	Ahutaka oto mo iini nge hiiwalaimolinge ikie e susu aana a Aalaha, e malisine uri kie ke mani neꞌi-neꞌisae urine. Taꞌe mala uri nga mo iini eemiu ko loꞌo-loꞌongaꞌi aaopa ue aana mo olana, na a God ke si haꞌa-oodohie neꞌisaenga ikire taane hunire. 
PHP.3.16	Taꞌe maꞌalana uri kie kaꞌa mani neꞌisae mouteꞌi ue, e roroꞌa oto liutaa hunie ahutaka kie ke hele susuleꞌi aani lulu i sulilana walaimolinge nge kie hiiwalaimoli oto aana.
PHP.3.17	Hoe, iꞌomu maeni eesiku, omu ke lulu i sulieu, na omu ke lio susulie mo iini nge kire ko lae i sulie tala nge melu haataꞌinie aamiu. 
PHP.3.18	Aana mwala hunge kire ko unue uri kire hiiwalaimoli oto aana a Kraes, taꞌe aana iiꞌonga ikire e haataꞌinie uri ikire mo maelonga mola hunie Tataroha Diana i sulie maelana a Kraes i lengine poꞌu-poꞌu. Nou ere mango kaꞌu oto i sulie mei ola ngeena huniꞌomu i naꞌo, na no ko heꞌi ere ngara-ngara loꞌu aana. 
PHP.3.19	Mwala urine, haꞌamangolada mola i laona dunge ni haꞌamotaahinge, aana kire ko paloa mola mo heri-huninge ni sape mala god ikire. Kire ko talei alea mola haahie mo ola ni masanga, na saeda e honu mola aana walu ola ni welumalau. 
PHP.3.20	Taꞌe ikie, kie aaopa oto mwaanire, aana kie toꞌo aana hanue huu ikie oto taꞌau i Lengi, na kie ko maa-maaꞌoohie mola a Haꞌa-uuritaka, a Jisas Kraes Aalaha ikie, kei lae mai uure i lengi huni toolekie taꞌau. 
PHP.3.21	Na ingeie kei oolisie sapeka nge e mamaelaꞌa na e sai mae, hunie ke neꞌie mei sape manikuluꞌe mala sapena. Maholo kei oolisie sapeka urine, kei esu oto aana nanamanga paine ingeie nge ko aalaha haahie ahutana walu ola aana.
PHP.4.1	Maeni eesiku maaꞌi, nou manata diana huniꞌomu toꞌohuu, na saeku uri ne ke tohungei lae kaꞌu mei leesiꞌomu. Iꞌomu oto domana rorodara manikuluꞌe nakue, na no ko tohungei ilenimwaꞌe hiitoꞌo haahiꞌomu. Oto aena aana walu ola urine, maeni eesiku maaꞌi, nge omu ke iiꞌo susu mola peꞌie hiiwalaimolinge aana a Aalaha.
PHP.4.2	Na iꞌomoreꞌi a Iuodia na Sintiki, no ko eitanaiꞌomoreꞌi uri more ke uure ruru, na more ke neꞌie taꞌa-taꞌa mei sae loꞌu i lalo aana a Aalaha mala e ro mwaasine keni. 
PHP.4.3	Na iꞌoe a oaku toꞌohuu,
PHP.4.4	Omu ke ile-ilenimwaꞌe tarau haahie a Aalaha. Na no ko heꞌi unue loꞌu uri omu ke ile-ilenimwaꞌe. 
PHP.4.5	Omu ke haataꞌinie manekonga iꞌomu aana ahutana iinoni, aana karaꞌinie oto a Aalaha kei ooli loꞌu mei. 
PHP.4.6	Omu ke suꞌuri tolahiꞌe loꞌu aana nga mei ola, taꞌe omu ke aarea mola a God. Na omu ke sukaa taꞌena nga ola omu saetoꞌo aana, peꞌi paalahelana wau i saemiu. 
PHP.4.7	Oto hanuelamanga a God nge nga iini e saꞌa neꞌisae talihana, ke si kakalie saemiu na mo loꞌongaꞌinge iꞌomu i lalo aana Kraes Jisas.
PHP.4.8	Oto ie, maeni eesiku, mei wala ooreta ineu huniꞌomu, uri omu ke lolodoa mo ola toꞌohuu na mo ola diana i saemiu. Na omu ke loꞌo-loꞌongaꞌi mola i sulie mo ola oodo, na mo ola manola, na mo ola e lio diana, na mo ola mwala e sai haꞌamaꞌu eeni, na mo ola e malisine lahenga haahiꞌi, na taꞌena nga mei ola e diana loꞌu liutaa urine. 
PHP.4.9	Omu ke dau oto i sulie mo ola nge nou haꞌa-uusuliꞌomu eeni, na loꞌu mo iini omu rongoꞌi eeku, na mo iini nge omu leesiꞌi eeku noꞌone. Omu kei teꞌurine, nge a God iini ko nii-niie hanuelamanga ke si iiꞌo peꞌiꞌomu.
PHP.4.10	No ko tohungei ilenimwaꞌe oto liutaa na no ko paalahea a Aalaha ikie aana omu ko heꞌi haataꞌinie loꞌu uri omu manata diana taane ue hunieu aana mo ola omu haꞌatolaꞌi mei hunieu. Nou kaꞌa unue ike uri omu rohu oto mwaanieu, taꞌe uri omu kaꞌa toꞌo maholo mola huni peꞌieu. 
PHP.4.11	No ko ere urine, kaꞌa ike i sulie uri nou kaꞌa toꞌo aana walu ola nou saetoꞌo aani. !﻿Haꞌike! Taꞌe a God e haataꞌinie mola aaku tala hunie uri ne ke iiꞌo ni saemangonga, maꞌalana iiꞌonga ineu e uri taa. 
PHP.4.12	Nou saie oto taungei iiꞌonga aani meitalenga, na aani toꞌo-toꞌonga noꞌone. Nou saie mola ne kei iiꞌo ni ilenimwaꞌenga uri taa suli maholo, maꞌalana uri ne ke hiolo wa ne ke ngau ni pote loꞌu, wa maꞌalana uri nou kaꞌa toꞌo aana nga mei ola wa nou toꞌo aani taane. 
PHP.4.13	Ko lae urine aena aana nanamanga nge a Kraes e niie hunieu, nge ko haꞌa-aꞌailaꞌaau huni lio oodoie taꞌena nga ola kei reu eeku.
PHP.4.14	Oto aana maꞌalana e urine, na e tohungei diana aana omu peꞌi diana aaku i laona maholo e aasa hunieu. 
PHP.4.15	Iꞌomu mo Pilipae, omu saie mola maholo nou aehota laeliwala aana Tataroha Diana wau aana poꞌo ni henue iꞌomu i Masedonia. Omu saie mola uri maholo nou lae mwaanie leune, nga taꞌa-taꞌa soihaadaꞌinge e kaꞌa peꞌieu ike aana maholona. Taꞌe iꞌomu haliꞌite nge omu sai loꞌongaꞌinieu aani niinge. 
PHP.4.16	Na maholo nou meitale noꞌone wau i Tesalonaeka nga mo maholo omu haꞌatola ola wau huni peꞌieu. 
PHP.4.17	Nou kaꞌa unue ike leune mola uri hunie omu ke nii huni peꞌieu tarau, taꞌe saeku mola uri waaite nge a God kei niie huniꞌomu ke paine. 
PHP.4.18	Nou leesie taane nga taa omu haꞌatolaa mai, na niinge iꞌomu e lae liutaa aana loꞌu nga taa nou saetoꞌo aana. Oto nou kaꞌa saetoꞌo aana ike loꞌu nga mei ola, aena aana a Epaprodaetas e pwani niie oto peꞌinge iꞌomu hunieu. Niinge iꞌomu e urihana oto uuraaꞌinge e wasu mangoni nge a God ko ilenimwaꞌe haahie. 
PHP.4.19	Na i tehulaꞌana a Jisas Kraes, God ineu ke si niie walu ola omu saetoꞌo aani huniꞌomu mwaanie ahutana mo tohungei ola diana ingeie. 
PHP.4.20	Aena urine, kie ke haꞌamanikuluꞌaa God Aamaka taraureꞌi. !﻿Iau, ke urine oto!
PHP.4.21	Saediananga ineu hunie ahutemiu mo iini omu hiiwalaimoli aana a Jisas Kraes nge omu iiꞌo wau i leune. Na mo eesikaelu mai peꞌieu ie kire ko niie noꞌone wau saediananga ikire huniꞌomu. 
PHP.4.22	Ahutana mwala nge kire hiiwalaimoli na kire iiꞌo mai leu i Rom, na oto liutaa mo eesikaelu nge kire ko esu weu i nume a inemauri, kire ko niie noꞌone wau saediananga ikire huniꞌomu. 
PHP.4.23	No ko eitanaie a God uri hahuꞌana manata-diananga a Jisas Kraes Aalaha ikie ke iiꞌo peꞌiꞌomu.
COL.1.1	Saediananga mwaanieu a Pol, iini nge a God maraana e lio hilisieu uri hunie ne ke neꞌi hurulaꞌaa nana a Jisas Kraes. Iꞌemereꞌi aasikaelu a Timoti 
COL.1.2	mere ko uusu-uusu ienini huniꞌomu, maeni eesiku maaꞌi, nge omu ko lulu i sulie a Jisas toꞌohuu wau aana huilume i Kolosi. Melu ko eitanaie a God Aamaka uri hahuꞌana manata-diananga na hanuelamanga ingeie ke iiꞌo peꞌiꞌomu.
COL.1.3	Oto tarau maholo melu ko aarengaꞌi talamiu, melu ko paalahea a God, Aamana Aalaha ikie a Jisas Kraes, 
COL.1.4	aana melu rongoa uri omu ko hiiwalaimoli aana a Jisas Kraes, na omu ko manata diana hunie ahutana mo iinoni maaꞌi a God. 
COL.1.5	Omu ko deu diana oto urine, aana omu ko maaꞌoohi susutoꞌo mola hunie ilenimwaꞌenga nge a God e neꞌi diana aana oto loosiꞌomu taꞌau i Lengi ngeena. Haiholotaꞌinge a God huniꞌomu ngeena, omu holaꞌi rongoa oto mo wala toꞌohuu i sulie maholo omu aehota ni rongo i sulie Tataroha Diana a Jisas.
COL.1.6	Tataroha Diana e hule aamiu ngeena ko tatangasie oto walumalau, na taꞌena nga leu ko hule aana, nge ko haꞌa-uurie mo iinoni mwaanie maenga huu na ko haꞌa-aꞌailaꞌaa maurihaꞌada, mala e asuie noꞌone aamiu uure oto i naꞌo aana hai dinge omu holaꞌi manataꞌinie uri a God ko tohungei manata diana liutaa hunie mo iinoni. 
COL.1.7	Omu rongoa walu ola ngeena mwaanie a Epapras, iini melu tohungei manata diana hunie mala ngaeta koni-konihe a Kraes peꞌiꞌemeelu. Ingeie ngaeta mwane ni nou-norue na ko esu loko-loko peꞌiꞌemeelu tarau huniꞌomu. 
COL.1.8	Ingeie noꞌone nge e haꞌarongoꞌemeelu uri a Liꞌoa Maaꞌi e peꞌiꞌomu oto hunie omu ke manata diana huniꞌomu heiliu.
COL.1.9	Aena urinena, uure aana hai dinge melu rongoa tataroha i suliꞌomu, melu ko lae peꞌi aarengaꞌi talamiu. Na melu ko eitanaie a God uri omu ke sai diana aana nga taa a God e saetoꞌo aana omu ke asuie, na uri omu ke honu mola aana saenanaunge na lio sai-olanga a Liꞌoa Maaꞌi e sai niie hunikolu. 
COL.1.10	Melu ko eiꞌeitanai urine hunie omu ke iiꞌo oto aana tolahai ola e malisine mo iinoni maaꞌi a Aalaha, na hunie asunge iꞌomu ke toꞌohie saena a God. Urine nge omu ke si haꞌahungeꞌaa loꞌu taꞌena nga asunge diana, na omu ke sai diana aana a God. 
COL.1.11	Melu ko eiꞌeitanaie a God hunie ke haꞌa-aꞌailaꞌaꞌomu aana nanamanga ingeie e saka na e manikuluꞌe, mwaanie omu aakohe maholo siꞌohaꞌanga kei hite aamiu, taꞌe omu ke maaꞌoohi susutoꞌo mola peꞌie ilenimwaꞌenga. 
COL.1.12	Na maꞌalana omu ke siꞌohaꞌa loꞌu uri taa, taꞌe omu ke paa-paalahea mola a Mamaꞌa aana e da kie ke malisine nga aapa aana nga taa a God e loohaꞌinie hunie mwala ingeie taꞌau i laona Aalahanga ni Matapwanga. 
COL.1.13	Aana e haꞌa-uurikie mwaanie nanamanga aana rodohono, na e toolekie i laona Aalahanga a Kalena, iini e tohungei manata diana hunie. 
COL.1.14	Na ingeie oto e holikie aana maelana, na i tehulaꞌana ingeie mone a God e si saeꞌaasie mo oorahaꞌaa ikie.
COL.1.15	A Kraes oto iini lio sailana a God e sai lae aana, aana e tohungei sada oto peꞌie Aamana nge nga iini kaꞌa sai leesie ike. Maholo haꞌaholanga haꞌike ue, taꞌe a Kraes e iiꞌo oto, na e paine oto liutaa haahie taꞌena nga ola aana haꞌaholanga ngeena. 
COL.1.16	Ingeie oto e haꞌaholaa taꞌena nga ola. E haꞌaholaa taꞌena nga ola taꞌau i Lengi, na mo ola mai aano, na mo ola kie sai leesiꞌi, na mo ola kie kaꞌa sai leesiꞌi ike. Ingeie oto e haꞌaholaa taꞌena nga ensel, na taꞌena nga liꞌoa, na taꞌena nga aalaha, na mo aalahanga ikire, na taꞌena nga iini e nanama loꞌu. Ahutana walu ola ngeena haꞌaholalani e lae aana a Kraes, na nana a Kraes. 
COL.1.17	Aana ingeie e iiꞌo oto i naꞌona walu ola, na ingeie oto e hele lokoa taꞌena nga ola. 
COL.1.18	Mo iinoni aana soihaadaꞌinge, kire urihana sapena Kraes, na ingeie oto pwaune soihaadaꞌinge, aena aana ingeie oto aahuꞌine maurihe.
COL.1.19	Iau, e urine oto aana a God e neꞌisae huni iiꞌo taꞌingelu i lalo aana Kalena, hunie kire ke sada na nga mei aapa ingeie ke suꞌuri eiꞌaa mwaanie a Kalena. 
COL.1.20	Na a God e neꞌisae hunie Kalena ke asuie uure-rurunge hunie ahutana walu ola aana haꞌaholanga e sai lae loꞌu mei i saana. Oto maelana a Kraes i lengine poꞌu-poꞌu e si tola aalihoꞌi mei aana ahutana oto walu ola takoie a God maraana, walu ola mai aano na walu ola taꞌau i Lengi.
COL.1.21	Iꞌomu, holaꞌinaꞌo omu haꞌataulie a God oto hiitoꞌo na omu neꞌi maelonga mola hunie, aana mo loꞌongaꞌinge tataꞌala iꞌomu na mo ola aaela omu euꞌesuiꞌi. 
COL.1.22	Taꞌe a Kalena e neꞌi iinoni na e mae honotamiu, na aena urinena a God e si da hunie omu ke uure ruru oto peꞌie. A God e asuie urine hunie uri ke tooleꞌomu mei saana mala mo iinoni e maaꞌi oto, nge nga mei ola e kaꞌa aaela ike loꞌu aada, na nga mei ola hunie a God ke leire haahie haꞌike loꞌu. 
COL.1.23	Taꞌe kei toꞌohuu urine aamiu mola mala uri omu ko tohungei uure aꞌailaꞌa taraꞌasi aani hiiwalaimolinge peꞌi norutoꞌonga, na omu ke maaꞌoohi susutoꞌo mola hunie haiholotaꞌinge a God huniꞌomu nge omu rongoa oto aana Tataroha Diana. Na nou hiiwalaimoli kei toꞌohuu oto urine aamiu.
COL.1.23	Na tarohaꞌinilana taꞌa-taꞌa Tataroha Diana ngeena ko lae aana taꞌena nga leu i laona walumalau, na ineu a Pol, nou neꞌie koni-konihe aana Tataroha Diana ngeena huni lae peꞌie laeliwalanga aana. 
COL.1.24	Oto maꞌalana no ko sapesalu oto ienini i tehulaꞌamiu, taꞌe no ko ilenimwaꞌe mola, aena aana sapesalunge aana sapeku ienini kei peꞌiꞌomu. A Kraes e sapesalu hiitoꞌo waite huni peꞌie soihaadaꞌinge, aena aana sapena ni otona. Oto ineu no ko sapesalu noꞌone urine aana sapeku huni haꞌamangoa kele leu e oore ue aana sapesalunge a Kraes arengaku. 
COL.1.25	A God ni e lio hilisieu hunie ne ke neꞌi iinoni euꞌesu aana soihaadaꞌinge huni peꞌiꞌomu urine. Na asunge ineu oto huni unu tahangaꞌinie taꞌena nga ola aana Tataroha Diana. 
COL.1.26	Mei tataroha ngeena, mei saehaahinge a God otona, na waite e mumunie ue mwaanie ahutana iinoni uure oto mai aehotalana walumalau. Taꞌe maholo ienini a God ko si unu haadaꞌi aana hunikie mo iinoni maaꞌi ingeie. 
COL.1.27	E asuie leune hunie iꞌomu mo Aapoloa Aaopa, omu ke manataꞌinie uri a Kraes e sai iiꞌo oto i lalo aamiu, na ko haꞌawalaimoliꞌaa huniꞌomu uri iꞌomu noꞌone omu sai iiꞌo peꞌie i laona manikuluhaꞌana. Mei saehaahinge a God nge e iiꞌo mumuni keꞌu ni otona, na e tohungei diana hunikie na e lio manikuluꞌe.
COL.1.28	Aena urine, melu ko tarohaꞌinie Tataroha Diana ienini i sulie a Jisas Kraes hunie taꞌena nga iinoni. Oto aana saenanaunge diana a God, melu ko lae peꞌi haꞌapasulire na peꞌi haꞌananaure uri hunie kire ke lae mai saana God, na hunie kire ke mani neꞌi rato i sulie tolahana a Kraes. 
COL.1.29	Oto huni esuie leune, no ko tohungei esu waaꞌiniꞌini oto liutaa. Na asunge ineu e aꞌailaꞌa taraꞌasi mola urine aena aana no ko esu aana nanamanga nge a Kraes e niie hunieu.
COL.2.1	Nou saetoꞌo aana uri omu ke manataꞌinie uri no ko tohungei esu oto hiitoꞌo huni peꞌiꞌomu, na huni peꞌie noꞌone mo iinoni hiiwalaimoli wau aana huilume karaꞌiniꞌomu i Leodisia, na loꞌu ahutana mo iinoni a God nge hule aana nou kaꞌa oodoire ue. 
COL.2.2	No ko esu urine huni haꞌadodoa saemiu, na hunie omu ke mani manata diana huniꞌomu heiliu. Saeku uri omu ke manataꞌinie taꞌingelu tohungana saenanaunge, na omu manataꞌinie taane mala uri omu ko sai diana aana a Kraes. Ingeie oto aahuꞌine mei saehaahinge a God nge e iiꞌo mumuni keꞌu holaꞌinaꞌo. 
COL.2.3	Na taꞌe a Kraes mola ni e sai tahanie saeka hunie kie ke lio saie ahutana mo saenanaunge a God nge kire oꞌoꞌo mumuni keꞌu ngeena. 
COL.2.4	No ko ere urine huniꞌomu, mwaanie uri nga iini e haꞌatakaloꞌomu aani eeronga, maꞌalana uri ke rongo kohi loꞌu uri taa. 
COL.2.5	Aana maꞌalana nou kaꞌa iiꞌo ike peꞌiꞌomu aani sape, taꞌe ineu taane peꞌiꞌomu aani liꞌoa, na no ko ilenimwaꞌe huni leesie iiꞌolamiu e diana na hiiwalaimolinge iꞌomu e aꞌailaꞌa taane aana a Kraes.
COL.2.6	Oto aana omu toolea a Kraes Jisas mala Aalaha iꞌomu, omu ke tola oto i sulie. 
COL.2.7	Omu ke iiꞌo susu oto i lalo aana Kraes mala nga ai imi-imine e susu i aano. Na hiiwalaimolinge iꞌomu ke susu na ke aatosara loꞌu aana mo ola nge haꞌa-uusulilemiu e lae aani, na omu ke paa-paalahea God taraureꞌi suli maholo. 
COL.2.8	Omu ke lio talamiu noꞌone mwaanie nga iini e haꞌatakaloꞌomu aana mo haꞌa-uusulinge eero-eero na mo loꞌongaꞌinge ni iinoni mola. Aana maꞌalana mo loꞌongaꞌinge mala ngeena ke rongo ni saenanau oto uri taa, taꞌe kire kaꞌa uure ike mai mwaanie a Kraes, taꞌe mo ola mola aana nanamanga ni welumalau. 
COL.2.9	Na kie saie uri a Kraes e diana liutaa aana taꞌena nga ola ni welumalau, aana ahutana mau-meuringe a God e iiꞌo i lalo aana a Kraes maholo e lae mai neꞌi iinoni mala ikie. 
COL.2.10	Na aana omu lado oto peꞌie a Kraes, nga mei ola e kaꞌa aiꞌaa ike mwaanie maurihaꞌamiu. Aana ingeie oto e aalaha haahie ahutana mo aalaha na mo ensel na mo aakalo na taꞌena nga liꞌoa nanama taꞌau i Lengi na mai aano.
COL.2.11	Na loꞌu aana omu lado oto peꞌie a Kraes, omu toolea oto taungei torihesiꞌonga aaopa huni haataꞌinie uri iꞌomu oto mo iinoni a God. Mala torihesiꞌonga mo Jiu ko taꞌaasie nga aapa mwaanie sapena iinoni, nge urine noꞌone a Kraes e tori aasie tolahai ola ni oorahaꞌaa mwaaniꞌomu. Na torihesiꞌonga e asuie huniꞌomu ngeena, e kaꞌa ola ike aani ninimei iinoni, taꞌe ola aana maelana a Kraes maraana e asuie hunie omu ke iiꞌo luhetaꞌi mwaanie nanamanga aana oorahaꞌaa. 
COL.2.12	Oto maholo loto maaꞌilemiu e lae, e urihana a God e haitolingeꞌiniꞌomu oto peꞌie a Kraes, na e taꞌelaꞌiniꞌomu oto loꞌu peꞌie noꞌone hunie mauringe haalu. A God e si esuie urine i tehulaꞌana hiiwalaimolinge iꞌomu aana nanamanga paine ingeie nge e taꞌea a Kraes mwaanie maenga. 
COL.2.13	Holaꞌinaꞌo e urihana uri omu mae oto mola i tehulaꞌana mo takalonga iꞌomu, na aena aana mo loꞌongaꞌinge aaela mo puꞌo ko oꞌoꞌo aamiu. Taꞌe a God e da omu ke mauri eelihoꞌi loꞌu peꞌie a Kraes, na e saeꞌaasie oto mo oorahaꞌaa ikie mwaanikie. 
COL.2.14	A God e usuri aasie oto mo uusu-uusu aana mo roroꞌanga ikie nge leilaka ko lae-lae haahiꞌi i sulie kie mani heitohea mo Haꞌatolanga a Mosis. E tohungei haꞌamangoa oto uusu-uusu ngeena aana maelana a Jisas i lengine poꞌu-poꞌu. 
COL.2.15	Oto urine a God e taꞌaasie nanamanga mwaanie mo liꞌoa aaela nge kire ko aalaha haahie walumalau. Iau, maelana Kraes e tohungei aꞌailaꞌasire oto, na ko haꞌamasara aana e haataꞌinie hunie walumalau uri ikire mo iini mwaakule mola.
COL.2.16	Oto aena aana a Kraes e usuri aasie oto mo roroꞌanga ikie i sulie mo Haꞌatolanga a Mosis, mwaanie omu rorongo hunie mo iini ko sare unue uri omu kaꞌa iiꞌo maaꞌi ike aena aana nga moi taa omu ko ngeu-ngeuꞌi, wa omu ko inu-inuhiꞌi. Na mwaanie omu aapwa-aapwasu loꞌu noꞌone aana mo iini nge ko sare ere aaelasiꞌomu aana omu kaꞌa dau ike mala ikire i sulie mo houlaa maaꞌi i suli helisi, wa mo ngeuhe maaꞌi suli waro-waro, wa mo dinge maaꞌi suli wiki. 
COL.2.17	Aana walu ola poꞌoi sinaha ngeena, ikire mo nunui ola mola aana iini toꞌohuu kei lae mai ni ngeena. Na maholo iini toꞌohuu kei hule, nge kolu ke si toliꞌaasie mola mo nunui ola ngeena. Na a Kraes oto iini toꞌohuu, na e hule oto. 
COL.2.18	Na mwaanie omu toitoliꞌaasie nga iini ke haꞌapweuꞌomu aana mei wala uuri, “Omu saꞌa hele waaite ike taꞌau i Lengi, aena aana omu kaꞌa haꞌaletehie sapemiu peꞌi tola i sulilana mo haꞌatolanga e aasa.” Mo iinoni urine ko unue noꞌone uri kire leesie mo maꞌahu-polenga nge ko haataꞌinie uri e diana hunie mwala ke palo-paloa mo ensel. Taꞌe omu ke suꞌuri rongo hunire. Kire ko lupweꞌi haꞌamwai-mweiꞌara maraada i maana mwala, taꞌe kire ko toohaꞌinire mola aana mo neꞌisaenga ni welumalau nge hule aana kire kaꞌa toꞌohuu ike. 
COL.2.19	Kire kaꞌa hele maꞌutaꞌa ike aana a Kraes. Ingeie oto pwaune soihaadaꞌinge nge ko lio i sulie soihaadaꞌinge na ko hele lokoa ahutana mo sasarai ola aana hunie ke mauri oto mala a God e saetoꞌo aana.
COL.2.20	Omu mae tararuru oto peꞌie a Kraes na luhesilemiu e lae oto mwaanie taꞌena nga nanamanga aana walumalau. ?Oto e ue nge omu ko saronai lae-lae ue i sulie mo haꞌatolanga aana walumalau? ?E ue omu ko saronai hele maꞌutaꞌa ue aana mo haꞌatolanga mala mo iini ienini? 
COL.2.21	“Mwaanie omu hele-hele aana mo ola ienini, na mwaanie omu ngeu-ngeue mo ola ngeena, na mwaanie omu kopi-kopi aana mo ola waune.” 
COL.2.22	Taꞌe mo haꞌatolanga ngeena, mo iinoni kire asuiꞌi maraada i sulie mo ola aiꞌeiꞌaa aana walumalau ie ni ngeena. 
COL.2.23	Saꞌa mola ngaeta mo iini ko loꞌo-loꞌongaꞌinie uri mo haꞌatolanga urine ikire oto tala ni saenanaunge toꞌohuu aena aana mwala nge ko deu i suliꞌi kire lio mala kire ko manata diana hunie a God, na uri kire ko haꞌamwai-mweiꞌara, na uri kire ko haꞌasapesaluꞌaa sapeda hunie kire ke iiꞌo maaꞌi. Taꞌe haꞌike, i sulie mo haꞌatolanga urine kire saꞌa roroꞌa ni haꞌa-oodohie ike mo saehanalinge mo iinoni wa mo heri-huninge ikire.
COL.3.1	Maholo a Kraes e mauri eelihoꞌi mwaanie maenga, a God e haꞌa-uuriꞌomu noꞌone mwaanie maenga i tehulaꞌana oorahaꞌaa, hunie iꞌomu noꞌone omu ke toꞌo aana maurihe. Oto aena urinena, omu ke neꞌi-neꞌisae paine aana mauringe taꞌau i Lengi, leu nge a Kraes e iiꞌo i lengine naunekume ingeie aana taꞌau i pwalo-pwalona God. 
COL.3.2	Omu ke suꞌuri neꞌi-neꞌisae mola aana mo ola aana walumalau ie, taꞌe omu ke neꞌisae paine aana mo ola taꞌau i Lengi. 
COL.3.3	Aena aana e urihana omu mae oto, na e aasa hunie omu kei hiolo loꞌu hunie mo tolahai ola aaela ni welumalau. Na mauringe toꞌohuu iꞌomu e iiꞌo mumuni oto peꞌie a Kraes i saana a God. 
COL.3.4	Tohungana maurihe iꞌomu oto a Kraes, na maholo a Kraes kei haataꞌi aana manikuluhaꞌana maholo kei ooli loꞌu mei, nge iꞌomu noꞌone omu ke si haataꞌi tararuru peꞌie.
COL.3.5	Aena urine, omu ke horo aasie oto ahutana mo neꞌisaenga aaela mwaanie maurihaꞌamiu mala masinge, na dau-olanga taꞌe wau peꞌie nga iini, na hari-huninge ni sape, na saehanalilana mo ola aaela. Na omu ke suꞌuri saehanalie toꞌolana ngaeta mwala, aena aana palolana mo god eero-eero ni ngeena. 
COL.3.6	Walu ola nge a God e sai saewasu haahiꞌi ni ngeena, na kei haꞌaloie ahutana mwala kire ko heitohea. 
COL.3.7	Maholo omu oꞌoꞌo ue aana mo tolahai ola ni puꞌo i naꞌo, walu ola nge kire paine i laona maurihaꞌamiu ni otona. 
COL.3.8	Taꞌe haꞌike loꞌu, na maholo ienini omu ke toliꞌaasie oto noꞌone mwaanie maurihaꞌamiu mo ola mala saewasunge, na ngiduupunge, na neꞌisaenga huni waelie ngaeta iinoni, na eeronga huni waelie nga iini, na taꞌena nga erenga madaꞌa. 
COL.3.9	Iau, omu ke suꞌuri eeroꞌomu heiliu loꞌu, aena aana omu toliꞌaasie oto mo tolahai ola lalahuꞌe iꞌomu i naꞌo, 
COL.3.10	na omu toolea oto loꞌu maurihe haalu. Na a Haꞌahola ko haꞌa-haꞌa-haaluꞌomu aani saenanaunge i sulie maraana, hunie nunune ke pai-peine i laona manatamiu. 
COL.3.11	Ahutaka mo iinoni kie mani sada mola i laona mauringe haalu ngeena. Maꞌalana uri kie hute aana mo Jiu wa haꞌike, maꞌalana uri kie hele aana torihesiꞌonga wa haꞌike, maꞌalana uri kie hute aana mwala ni puꞌo wa mwala e puꞌo tataꞌala oto liutaa mala mo Sitia, maꞌalana uri kie neꞌi koni-konihe wa kie iiꞌo luhetaꞌi loꞌu, taꞌe a Kraes oto e neꞌi naꞌohai ola roroꞌa i laona maurihaꞌaka, mo iini kie hiiwalaimoli aana.
COL.3.12	Iꞌomu, a God e lio hilisiꞌomu hunie omu ke neꞌi iinoni maaꞌi ingeie nge e tohungei manata diana huniꞌomu. Oto aena urine, iꞌomu noꞌone omu ke haataꞌinie aamasinge hunie mo iinoni, na omu ke saemamae hunie mwala, na omu ke haꞌamwai-mweiꞌaꞌomu, na omu ke toli rako peꞌie mwala, na omu ke suꞌuri sae-saewasu oto lau-leu peꞌie mwala. 
COL.3.13	Omu ke iiꞌo diana peꞌiꞌomu heiliu, na maholo nga iini ko deu huꞌisie nga mei ola aamu, nge e diana oto liutaa uri o ke suꞌuri saewasu, taꞌe o ke saeꞌaasi mola hunie. A Aalaha e saeꞌaasie mo roroꞌanga iꞌoe, na iꞌoe noꞌone o ke saeꞌaasie urine mo roroꞌanga mo iini ko deu aaela huniꞌo. 
COL.3.14	Oto loꞌu sapeitana mo iinine, omu ke manata diana huniꞌomu heiliu. Aana manata-diananga oto mola nge e tohungei sai hele lokoꞌomu hunie iiꞌo-rurunge i sulie mo tala ngeena.
COL.3.15	A God e soiꞌomu tararuru hunie omu ke iiꞌo aana hanuelamanga i lalo aana taꞌa-taꞌa mei sape, na mwaanie omu kele waelie hanuelamanga nge a Kraes e niie huniꞌomu ngeena, taꞌe hanuelamanga ngeena ke aalaha haahie neꞌisaenga iꞌomu. Na omu ke paa-paalahea God tarau. 
COL.3.16	Omu ke iiꞌo diana hunie haꞌa-uusulinge a Kraes ke haataꞌi aana taꞌena nga ola omu ko esuie. Oto maholo omu ko haꞌa-uusuliꞌomu heiliu wa omu ko haꞌasaie nga iini, taꞌe saenanaunge ingeie ke si haataꞌi i leune. Na omu ke paalahea God aana ahutana saemiu aani kanalilana mo kananga aana Uusu-uusu Maaꞌi, na mo kananga maaꞌi lalahuꞌe, na mo kananga haalu nge Liꞌoa Maaꞌi ko niiꞌi mei hunikie. 
COL.3.17	Oto taꞌe-taꞌena nga ola omu ko euꞌesuie, wa omu ko unu-unue, omu ke asuie mala iinoni a Aalaha ikie a Jisas. Na omu ke paalahea a God Aamaka tarau i tehulaꞌana a Kalena.
COL.3.18	Iꞌomu mo huꞌe, omu ke iiꞌo i memelutana mo poro iꞌomu, aana leune e malisine mo iini ko lulu i sulie Aalaha ikie a Jisas.
COL.3.19	Na iꞌomu mo poro, omu ke mana-manata diana hunie mo huꞌe iꞌomu, na mwaanie omu deu-deu raramaa hunire.
COL.3.20	Iꞌomu mo mwela, omu ke tola i sulie mo meuꞌana iꞌomu oto aana ahutana walu ola, aena aana leune haꞌalaa a Aalaha ko saemango haahie.
COL.3.21	Iꞌomu mo iini omu toꞌo mwela, omu ke suꞌuri ere-ere raramaa hunie mo mwela iꞌomu mwaanie kire loꞌongaꞌinie uri saemiu kaꞌa toꞌohire ike maꞌalana kire ko deu diana loꞌu uri taa.
COL.3.22	Iꞌomu mo koni-konihe, omu ke tola i sulie mo poro paine iꞌomu aana ahutana walu ola, kaꞌa ike mola aana maholo kire iiꞌo peꞌiꞌomu. Taꞌe omu ke asu diana nada tarau peꞌi saediananga, aena aana omu ko haꞌamaꞌu aana a God. 
COL.3.23	Oto aana ahutana walu ola omu ko euꞌesuiꞌi, omu ke asu toꞌohuu eeni, aena aana omu kaꞌa asuiꞌi ike mola nana mo iinoni, taꞌe omu ko esuiꞌi nana a Aalaha. 
COL.3.24	Omu ke aamasitoꞌo aana uri a Aalaha kei niie taane huniꞌomu waaite nge e haiholotaꞌinie hunie mwala ingeie. Aana a Kraes oto tohungana Aalaha nge omu ko esu nana. 
COL.3.25	Na omu ke aamasitoꞌo aana noꞌone uri ahutana mwala nge kire ko deu aaela, leilada kei lae haahie mo aaelanga ikire. A God e kaꞌa sai rara haahie ike nga iinoni hunie iinonine ke dau-deu aaela mola, aana ahutana mwala kire mani sada mola i maana God.
COL.4.1	Iꞌomu mo poro paine, omu ke tohungei lio i suli diana aana mo koni-konihe iꞌomu na mwaanie omu pwelo-pwelora mwaanie waaite nge e malisine auꞌesunge ikire. Omu ke aama-aamasitoꞌo aana uri iꞌomu noꞌone, omu toꞌo aana nga iini taꞌau i Lengi nge e aalaha haahiꞌomu.
COL.4.2	Mwaanie omu mou-mou mwaanie aarengaꞌinge taraureꞌi, na mwaanie omu poo-poosuaꞌa loꞌu aana, taꞌe omu ke aarengaꞌi peꞌi paalahenga hunie a God. 
COL.4.3	Omu saie taane uri ineu i laona nume ni hoꞌo siꞌiri aena aana nou lae peꞌi houleꞌinie Tataroha Diana i sulie a Kraes. Taꞌe maꞌalana ineu i nume ni hoꞌo urine, omu ke aare-aarengaꞌi noꞌone talameelu mo oaku uri hunie a God ke niie nga mo maholo diana nameelu huni houleꞌinie a Kraes i saana ngaeta mwala. 
COL.4.4	Oto omu ke aarengaꞌi talaku uri hunie ne ke unu tahangaꞌinie aana mo wala kire malisi hunie ne ke tohungei haataꞌi diana aana hunie mwala.
COL.4.5	Omu ke lio-lio kohi talamiu mala mo iini e saenanau maholo omu ko iiꞌo peꞌie mo iini nge kire kaꞌa hiiwalaimoli ike aana a Kraes. Omu ke suꞌuri toliꞌaasie nga kele maholo ke waetaꞌi, taꞌe omu ke asu diana aana ahutana maholo omu ko iiꞌo peꞌire, aena aana mo maholo diana huni haataꞌinie tolahana a Kraes hunire ni otona. 
COL.4.6	Omu ke ere hunire peꞌie saenanaunge na mo wala diana mwaanie kire poo-poosuaꞌa huni rongo huniꞌomu, taꞌe hunie kire ke rongo diana i sulie ahutana mo aalaminge nge o kei niiꞌi hunie mo dolosinge ikire.
COL.4.7	Maholo a Tikikas kei hule i seemiu, ingeie ke si haꞌarongoꞌomu taane loꞌu aana nga moi taa ko reu eeku aana maholo ienini. Ingeie ngaeta malahuku diana na ko tohungei peꞌi diana aaku aana asunge ienini nana Aalaha ikie. 
COL.4.8	Aena urine nge no ko uusungeꞌinie wau i seemiu hunie ke lalado diana namiu i suliꞌemeelu na hunie omu ke saemango na omu ke hii aꞌailaꞌa loꞌu ni esu diana taraꞌasi. 
COL.4.9	Malahukaelu diana a Onesimas ko lae noꞌone wau peꞌie, na ingeie omu sai diana aana oto, aana ingeie ngaeta iini oto noꞌone aamiu. Oto kirerue ke si haꞌarongoꞌomu aana nga moi taa ko reu-reu mei i leu.
COL.4.10	A Aristakas nge e iiꞌo peꞌieu mai i laona nume ni hoꞌo ie, ko niie noꞌone wau mei wala ni saediananga ingeie huniꞌomu. Na aasine a Banabas a Mak nge kirerue mani hute aana e ro mwaasine, a Banabas, a Mak, na ko niie noꞌone saediananga ingeie wau huniꞌomu. Oto mala nou unue kaꞌu oto huniꞌomu, mala uri a Mak ko liu i seemiu, omu ke tolakonie.
COL.4.11	A Josua nge kire ko haa-haaraꞌinie noꞌone aana a Jastas, ko niie noꞌone wau mei wala ni saediananga ingeie huniꞌomu. Mo mwane ngeena, taꞌe ikiraelu oto mola aana mo Jiu kire hiiwalaimoli nge kire ko esu peꞌieu i leu huni tarohaꞌinie Aalahanga a God. Na kire ko da no ko tohungei saemango oto hiitoꞌo.
COL.4.12	A Epapras noꞌone ko niie wau mei wala ni saediananga huniꞌomu. Ingeie nga koni-konihe toꞌohuu a Kraes Jisas na ngaeta iini eemiu. Ingeie ko esu namiu tarau aani eitanailana a God hunie omu ke sai diana aana walu ola a God e saetoꞌo aana omu ke asuiꞌi, na hunie omu ke asuiꞌi oto toꞌohuu mala mo rato aana tolahana Kraes. 
COL.4.13	Nou lio saie oto uri ko esu oto hiitoꞌo urine huni peꞌiꞌomu na huni peꞌie mwala aana mo huilume karaꞌiniꞌomu i Leodisia na i Hierapolis.
COL.4.14	A Luk mwane kure-kure nge tohungei malahuku, na a Dimas, kirerue ko niie noꞌone saediananga ikirerue wau huniꞌomu.
COL.4.15	Omu ke niie noꞌone saediananga ineu hunie mo eesikaelu i Leodisia. Na noꞌone hunie a Nimpa na mo iini hiiwalaimoli nge kire ko loo-loko huni rihungeꞌi weu i nume ingeie.
COL.4.16	Maholo omu ko saai mangoa uusu-uusu ineu ienini i matolamiu, omu ke leesie uri saailana ke heꞌi lae loꞌu nana soihaadaꞌinge i Leodisia. Na aana maholona omu ke saaie oto noꞌone uusu-uusu nou haꞌatolaa hunie mo Leodisia.
COL.4.17	Na omu ke haꞌarongoa a Akipas uuri, “O ke haꞌamangoa oto mei asunge nge a Aalaha e niie hunie o ke asuie.”
COL.4.18	Ineu a Pol ni no ko niie saediananga ienini huniꞌomu, na no ko uusue oto mo wala ooreta ienini maraaku.
1TH.1.1	Saediananga mwaanieu a Pol na a Saelas na a Timoti huniꞌomu aana soihaadaꞌinge wau i Tesalonaeka. Iꞌomu oto mo iinoni a God Aamaka na Aalaha ikie a Jisas Kraes, na melu ko eitanai uri hahuꞌana manata-diananga na hanuelamanga ingeie ke iiꞌo peꞌiꞌomu.
1TH.1.2	Suli maholo melu ko aarengaꞌi, melu ko paalahea God haahiꞌomu na melu ko aarengaꞌi talamiu uri a God ke lio i suli diana aamiu. 
1TH.1.3	Oto tarau aana aarengaꞌinge iꞌemeelu hunie a God Aamaka, melu ko aamasitoꞌo aana mo tolahai iinoni diana nge omu ko lulu i suliꞌi i sulie hiiwalaimolinge iꞌomu aana a Jisas, na mo weonga iꞌomu i tehulaꞌana omu manata diana hunie a God. Na melu ko loꞌongaꞌinie noꞌone uuranga aꞌailaꞌa iꞌomu aani norutoꞌonga aana a Jisas Kraes Aalaha ikie.
1TH.1.4	Maeni eesiku, melu manataꞌinie oto uri a God e manata diana huniꞌomu na e lio hilisiꞌomu oto nana. 
1TH.1.5	Aana maholo melu toolea mai Tataroha Diana huniꞌomu, melu kaꞌa toolea ike mai mola aani wala, taꞌe peꞌie nanamanga a Liꞌoa Maaꞌi, aana e haataꞌi diana aana aamiu uri e toꞌohuu. Na omu lio saie noꞌone urine aena aana mo ola melu euꞌesuiꞌi maholo melu iiꞌo peꞌiꞌomu, mo ola mola huni peꞌilemiu haliꞌite ni ngeena. 
1TH.1.6	Oto maholo omu hiiwalaimoli aana Tataroha Diana, omu heimaanie oto mo tolahai ola diana iꞌemeelu na aana Aalaha ikie. Na maꞌalana omu sapesalu hiitoꞌo kaꞌu i tehulaꞌana Tataroha Diana ngeena, taꞌe a Liꞌoa Maaꞌi e asuie omu ko ile-ilenimwaꞌe mola haahie. 
1TH.1.7	Aena urine, omu neꞌi tolimaa oto huni haataꞌinie tala diana hunie mo iini e hiiwalaimoli aana Jisas i laona mo poꞌo ni henue i Masedonia na i Akaea. 
1TH.1.8	Na e kaꞌa ike mola i Masedonia na i Akaea, taꞌe i tehulaꞌamiu mone, Tataroha Diana a Jisas ko tohungei taro hailiu. Ahutana mwala aana taꞌena nga leu kire mani rongoa oto uri omu hiiwalaimoli aana God, na nga mei ola hunie melu ke unue i suliꞌomu haꞌike loꞌu. 
1TH.1.9	Ahutana mwala ngeena ko meni ere i sulie oto diananga iꞌomu huniꞌemeelu maholo melu maatoliꞌomu, na uri omu eeliꞌu oto mwaanie palolana mo god eero-eero takoie asunge nana tohungei God Meu-meuriꞌe. 
1TH.1.10	Na kire ko laladoa noꞌone uri omu ko maaꞌoohie oto a Kalena kei lae mai uure taꞌau i Lengi. Ingeie oto a Jisas nge e taꞌelaꞌi mwaanie maenga, na ko haꞌa-uurikie mwaanie saewasunge a God nge ko lae mai aana dinge ni leinge.
1TH.2.1	Maeni eesiku maaꞌi, omu manataꞌinie oto noꞌone, uri laenga iꞌemeelu weu i seemiu ngeena e kaꞌa totowai ike mola, taꞌe nga tohungei mei ola diana e maau taane mai mwaanie laenga ngeena. 
1TH.2.2	Omu saie taane uri i naꞌona melu lae mai seemiu i Tesalonaeka, mwala e tohungei teungeꞌiniꞌemeelu na kire ere aaelasiꞌemeelu oto hiitoꞌo wau i Pilipae. Taꞌe maꞌalana mwala hunge kire sare uure honosiꞌemeelu, a God ikie e peꞌi diana aameelu taane mola huni aatopuri aana maꞌunge na huni haꞌarongoꞌomu aana Tataroha Diana a God. 
1TH.2.3	Oto omu sai kohie mola uri melu kaꞌa haꞌa-olaꞌomu ike aani loꞌongaꞌinge takalo, wa aani eeronga, wa aani pwelonga. 
1TH.2.4	!﻿Haꞌike! A God e lio hilisiꞌemeelu oto na e norutoꞌo oto aameelu uri melu melisine oto tarohaꞌinilana Tataroha Diana. Oto maholo melu ko ere, melu kaꞌa ere ike mola i sulie saena mwala, taꞌe oto i sulie saena God, iini e saenanau uri melu ke asu toꞌohuu nana, na e lio hilisiꞌemeelu huni esu nana. 
1TH.2.5	Na oto mala omu saie, melu kaꞌa lupweꞌi laheꞌomu ike mola aani wala diana huni haꞌa-olaꞌomu. !﻿Haꞌike! A God e saie taane oto noꞌone uri melu kaꞌa saehanalie ike mo ola diana iꞌomu, 
1TH.2.6	na melu kaꞌa loꞌohie ike noꞌone uri iꞌomu wa nga mwala aaopa loꞌu kire ke laheꞌemeelu. 
1TH.2.7	E toꞌohuu oto. Iꞌemeelu, melu neꞌie oto mo hurulaꞌaa a Kraes, mo iini peine oto liutaa haahie soihaadaꞌinge. Oto iꞌemeelu mo hurulaꞌaa, melu sai haaraiꞌomu hunie taꞌena nga ola. !﻿Taꞌe melu kaꞌa dau rarahiꞌomu ike! !﻿Haꞌike oto ooꞌoo! Melu tohungei deu rako mola aamiu mala huꞌe ko lio i sulie kele wee-wee ingeie maholo ko haꞌasusuhie. 
1TH.2.8	Na aena aana melu tohungei manata diana huniꞌomu, melu ko ilenimwaꞌe mola huni peꞌiꞌomu, kaꞌa ike mola aani unulana Tataroha Diana a God huniꞌomu, taꞌe noꞌone aani toliꞌaasilana maurihaꞌameelu i tehulaꞌamiu.
1TH.2.9	Maeni eesiku maaꞌi, nou saie uri omu ko aama-aamasitoꞌo taane aana weonga iꞌemeelu aana melu esu susue rodo na aatowaa mwaanie melu haꞌahiꞌeie nga iini eemiu maholo melu lae-laeliwala aana Tataroha Diana a God namiu. 
1TH.2.10	Maholo melu oꞌoꞌo peꞌiꞌomu mo iini omu hiiwalaimoli, tolahameelu e diana, na e oodo, na e maaꞌi takoiꞌomu. Oto omu meni saie mola leune e toꞌohuu, na a God na e saie noꞌone urine. 
1TH.2.11	Omu saie taane noꞌone mola uri melu peꞌi diana aamiu oto mala aamana mo mwela ko peꞌi diana aana mo kalena. 
1TH.2.12	Aana melu ere-ere haꞌasusuꞌomu, na melu eitanaiꞌomu huni tola i sulie a Jisas, na melu ere hatongaꞌi huniꞌomu hunie omu ke iiꞌo aani iiꞌonga diana i maana a God. Aana e haaraiꞌomu hunie omu ke neꞌi iinoni aana aalahanga ingeie na hunie omu ke iiꞌo peꞌie aana manikuluhaꞌana.
1TH.2.13	Melu ko lae peꞌi paalahea God oto liutaa haahie maholo melu lae mai haꞌarongoꞌomu aana walana God, omu rongo peꞌi hiiwalaimolinge aana uri walana God toꞌohuu na e kaꞌa walana ike mola iinoni. Na walana God ngeena ko esu taane oto i lalo aamiu mo iini omu hiiwalaimoli aana. 
1TH.2.14	Maeni eesiku, nga taa e raꞌusiꞌomu ngeena e rau taane oto noꞌone aana mo soihaadaꞌinge a Kraes Jisas aana poꞌo ni henue i Jiudia. Iꞌomu, omu sapesalu aana mwala iꞌomu loꞌu mola kire taungeꞌiniꞌomu, na e urihana noꞌone loꞌu mola ikire kire sapesalu aana mwala ikire mo Jiu kire taungeꞌinire. 
1TH.2.15	Mwala ngeena kire horo maesie mo propet na Aalaha ikie a Jisas, na kire taungeꞌiniꞌemeelu noꞌone aana kire oohe aasiꞌemeelu mwaanie hanuena. Kire haꞌasaewasuliꞌaa God na kire tohungei waelie taꞌena nga iinoni, 
1TH.2.16	aana kire sare uure honosiꞌemeelu mwaanie haꞌa-uusulilana mo Aapoloa Aaopa i sulie haꞌa-uuringe a God. Oto aena kire dau urine, mo oorahaꞌaanga ikire ko pei-peine loꞌu mola hiitoꞌo, na saewasunge a God e hule oto aada.
1TH.2.17	Maeni eesiku maaꞌi, maꞌalana melu oopa kaꞌu mwaaniꞌomu aena aana mwala kire dau rarahiꞌemeelu, taꞌe melu kaꞌa pupulongosiꞌomu ike. Melu ko eriꞌapasie taane uri melu ke leesiꞌomu loꞌu, 
1TH.2.18	aana melu tohungei sasare aalihoꞌi loꞌu weu i seemiu. Ineu a Pol maraaku, nou deu aahonga aana nga mo maholo taane huni lae mai seemiu, taꞌe a Satan e uure honosiꞌemeelu mola. 
1TH.2.19	Iau, melu tohungei sare hule i seemiu loꞌu, aena aana melu tohungei norutoꞌo aamiu uri aana maholo a Jisas Aalaha ikie kei ooli mei, taꞌe omu sai uure maꞌutaꞌa mola, na melu sai ilenimwaꞌe haahiꞌomu hule aana melu uure aana totomwameelu. 
1TH.2.20	Iau, iꞌomu nge omu ke si da melu ke uure aana totomwameelu peꞌie ilenimwaꞌenga.
1TH.3.1	Aena urinena, maholo melu ko lae otoi tolahiꞌe aana melu oopa mwaaniꞌomu ko tewa oto, melu loꞌongaꞌinie uri kei diana oto liutaa hunie ne ke oore mola maraaku i Atens, 
1TH.3.2	na huni uusungeꞌinie mola wau aasikaelu a Timoti hunie ke ere haꞌasusuꞌomu na ke haꞌa-aꞌailaꞌaa hiiwalaimolinge iꞌomu. Aana ingeie noꞌone ko esu nana God aani laeliwalanga aana Tataroha Diana i sulie a Kraes. 
1TH.3.3	Melu sereꞌinie uri nga iini eemiu ke toli puri aana hiiwalaimolinge ingeie i tehulaꞌana taungeꞌinilemiu nge ko lae ngeena. Iꞌomu maraamiu na omu saie oto uri taungei ola mala ngeena kei reu urine aaka, 
1TH.3.4	aana melu unu aakau kaꞌu oto aana huniꞌomu maholo melu oꞌoꞌo peꞌiꞌomu. Melu unue uri teungeꞌinilaka kei lae, na e toꞌohuu taane mala omu meni saie oto. 
1TH.3.5	Aena mei olana nge nou tohungei tolahiꞌe aana, na nou uusungeꞌinie oto wau a Timoti hunie ke lae oto wau i leesie hiiwalaimolinge iꞌomu e uri taa. Aana nou maarara mwaanie uri omu domu aana maholo a Pwelu Eero-eero e malaahongamiu, na urine asunge iꞌemeelu namiu e totowai mola.
1TH.3.6	Taꞌe oto ie a Timoti e uure wau i seemiu na e hule aalihoꞌi oto loꞌu mei saameelu peꞌie mei tataroha e diana i sulie hiiwalaimolinge na manata-diananga iꞌomu uri e susu oto ue. E unue oodoiꞌemeelu uri omu sai aamasitoꞌo aameelu noꞌone aana ilenimwaꞌenga mala iꞌemeelu noꞌone, melu ko loꞌongaꞌiniꞌomu na melu ko sasare leesiꞌomu. 
1TH.3.7	Iau, maeni iinoni maaꞌi, maꞌalana melu ko siꞌohaꞌa peꞌi sapesalunge oto ie, taꞌe tataroha uri omu hiiwalaimoli oto taraꞌasi aana a Kraes urine e tohungei haꞌasusuꞌemeelu na melu ko hii diana loꞌu. 
1TH.3.8	Tolahiꞌanga e wae-waeliꞌemeelu keꞌu, taꞌe ie melu meuri loꞌu mola aana melu rongoa oto uri omu ko uure maꞌutaꞌa taane peꞌie hiiwalaimolinge iꞌomu aana Aalaha.
1TH.3.9	Melu ko tohungei ilenimwaꞌe na melu ko paalahea God oto liutaa haahiꞌomu. Na paalahenga iꞌemeelu ngeena hule aana e kaꞌa malisine ike noꞌone ahutana ilenimwaꞌenga nge melu toꞌo aana i tehulaꞌamiu. 
1TH.3.10	Melu ko tohungei aarengaꞌi susue rodo na aatowaa uri hunie melu ke leesiꞌomu keꞌu loꞌu, na uri melu sai peꞌiꞌomu aana taꞌena nga mei ola omu saetoꞌo aana ue hunie hiiwalaimolinge iꞌomu ke ahu.
1TH.3.11	Melu ko eitanai uri a God Aamaka na Aalaha ikie a Jisas ke haꞌa-oodohie nga tala nameelu huni lae loꞌu mei leesiꞌomu. 
1TH.3.12	Saemeelu uri a Aalaha ke da manata-diananga iꞌomu ngeena ke aꞌailaꞌa huniꞌomu heiliu na hunie taꞌena nga iinoni loꞌu, mala manata-diananga iꞌemeelu huniꞌomu e paine loꞌu liutaa. 
1TH.3.13	Melu ko eitanai uri saemiu ke susu aani loꞌongaꞌinge diana, na omu ke iiꞌo maaꞌi, na mwaanie nga iini e pwelu wala i lengimiu, hunie maholo Aalaha ikie a Jisas kei ooli mei peꞌie mo iinoni maaꞌi ingeie, na omu ke suꞌuri masa ni uure i naꞌona God Aamaka.
1TH.4.1	Oto leu ooreta, maeni eesiku maaꞌi, melu haꞌananauꞌomu oto aana tala omu kei lulu i sulie hunie uri a God ke saemango haahiꞌomu, na omu ko lulu i sulie taane oto tala ngeena. Taꞌe aana satana Aalaha ikie a Jisas, melu ko eitanaiꞌomu loꞌu uri hunie omu ke tohungei lulu i suli diana aana loꞌu liutaa. 
1TH.4.2	Aana omu manataꞌinie oto uri Aalaha ikie a Jisas e unue hunie melu ke haꞌananauꞌomu urine. 
1TH.4.3	Aana a God e saetoꞌo aana uri omu ke iiꞌo maaꞌi na omu ke haꞌahili-hiliꞌomu mwaanie masinge, 
1TH.4.4	na uri hunie taꞌena nga iini eemiu ke kinetaꞌinie oto sapena maraana aani iiꞌonga maaꞌi na peꞌi haꞌamaꞌunge hunie ngaeta mwala. 
1TH.4.5	Omu ke suꞌuri talei deu i sulie mo heri-huninge aaela iꞌomu aani mesinge mala mo iini kire puꞌo na kire kaꞌa saie ike a God. 
1TH.4.6	Na mwaanie nga iini eemiu e wae-waelie auhenue ingeie aani aeni-olanga peꞌie keni ingeie. Melu haꞌapasuliꞌomu keꞌu oto aana mei ola ienini, aana a Aalaha kei haꞌaloie mo iini ko deu urine. 
1TH.4.7	Aana a God e kaꞌa haaraikie ike hunie iiꞌonga madaꞌa urine, taꞌe e saetoꞌo aana uri iiꞌolaka ke maaꞌi oto taꞌingelu. 
1TH.4.8	Aena urinena, taꞌena nga iini ko heitohea haꞌa-uusulinge ienini, e kaꞌa haitohea ike mola nga iinoni. !﻿Haꞌike! Ko heitohea oto a God ni ngeena, iini nge e niie Liꞌoa Maaꞌi ingeie huniꞌomu.
1TH.4.9	Oto leu mala manata-diananga hunie mo eesimiu kira hiiwalaimoli, nga mei ola hunie melu ke uusu-uusu i sulie huniꞌomu haꞌike, aena aana a God ko haꞌa-uusuliꞌomu taane oto uri hunie omu ke mana-manata diana huniꞌomu heiliu urine. 
1TH.4.10	Na e toꞌohuu oto, aana omu manata diana kaꞌu oto hunie mo iini kire hiiwalaimoli nge kire iiꞌo tatangasie mo henue wau i laona poꞌo ni henue i Masedonia. Oto melu ko ere haꞌasusuꞌomu loꞌu maeni eesiku maaꞌi, uri hunie omu ke lio susulie tolahai ola ngeena loꞌu liutaa. 
1TH.4.11	Omu ke alaaꞌinie iiꞌonga iꞌomu maraamiu hunie omu ke iiꞌo aana hanuelamanga, na mwaanie omu oho dauhe aana mo esunge ngaeta mwala, taꞌe omu ke lio i suliꞌomu maraamiu aani esunge talai ngeulaa mola amiu maraamiu, oto mala melu unue kaꞌu huniꞌomu holaꞌinaꞌo. 
1TH.4.12	Aana omu kei deu urine nge hule aana mwala ni puꞌo na kire ke si haꞌamaꞌu eemiu, na omu saꞌa sare sukaa ike loꞌu nga mei ola mwaanie nga iini.
1TH.4.13	Maeni eesiku maaꞌi, saemeelu uri omu ke sai diana aana nga taa kei reu aana mo iini nge kire mae oto. Mwaanie omu sae-saehuu mala mo iini e puꞌo nge kire kaꞌa norutoꞌo ike aana a God. 
1TH.4.14	Aana ikie, kie hiiwalaimoli uri a Jisas e mae na e taꞌelaꞌi loꞌu. Oto aena urine nge kie ke hiiwalaimoli noꞌone aana uri a God kei taꞌea loꞌu peꞌie a Jisas mo iini kire mae oto nge kire hiiwalaimoli aana. 
1TH.4.15	Oto nga taa nge melu ko unu-unue huniꞌomu ienini, e lae oto mola i sulie haꞌa-uusulinge a Aalaha ikie. E unue uri ikie mo iini nge kie ko meu-meuri ue aana maholo a Aalaha kei ooli mei, kie saꞌa lae ike taꞌau i Lengi i naꞌo aana mo iini nge kire mae oto. !﻿Haꞌike! 
1TH.4.16	Taꞌe a Aalaha maraana kei siho mai uure taꞌau i Lengi peꞌie mawataa paine mwaanie naꞌohai ensel na aawatai eehuri a God. Oto kira hiiwalaimoli nge kire mae oto, kire kei holaꞌi taꞌelaꞌi oto hunie maurihe. 
1TH.4.17	Oto purihaꞌana, a God ke si tarakonikie mo iini nge kie mauri ue aana maholona peꞌire taꞌau i laona mei uuru huni lae honosie Aalaha taꞌau i Lengi. Na kie ke si iiꞌo huu oto peꞌie Aalaha ikie. 
1TH.4.18	Aena urinena, omu ke ere-ere haꞌasusuꞌomu heiliu aana mo wala ienini.
1TH.5.1	Oto maeni eesiku maaꞌi, leu i sulie tohungei hei dinge na maholo walu ola ienini kei reu, nga mei ola hunie melu ke uusu-uusu i sulie huniꞌomu haꞌike. 
1TH.5.2	Aena aana iꞌomu maraamiu omu sai diana aana oto uri a Aalaha ikie kei ooli loꞌu mola mai aana taꞌena nga dinge nge mwala kaꞌa loꞌo-loꞌongaꞌinie ike, mala iinoni peli-peli e sai lae mola mai aana taꞌena nga maholo i rodo. 
1TH.5.3	Maholo nge mwala ko loꞌongaꞌi uri kire iiꞌo sapemawa mola aana hanuelamanga, taꞌe kire ke si aparaꞌi mola aana aaelanga ko tolana toolera oto na ko suuheꞌinire oto. Kei urihana huꞌe nge ko aparaꞌi mola aana sapesalunge hunie toꞌo-mwelanga, na e aasa loꞌu hunie kei tehisie mei olana.
1TH.5.4	Taꞌe iꞌomu, maeni eesiku maaꞌi, omu kaꞌa iiꞌo ike mone i laona rodohono. Oto aena ngeena, omu saꞌa papangataꞌi ike maholo hai dinge ngeena kei hulesie walumalau mala iinoni peli-peli nge ko lae mai i rodo aana maholo kire kaꞌa loꞌongaꞌinie ike. 
1TH.5.5	Aana iꞌomu, omu meni iiꞌo oto i laona matapwanga na omu meni neꞌi iinoni aana raa-raa. Na ikie nga mwala haꞌike loꞌu aana rodo wa nga mwala aana rodohono. 
1TH.5.6	Oto kie ke suꞌuri urihana mwala aana rodohono ni welumalau nge kire ko talei maꞌa-maꞌahu mola, taꞌe kie ke iiꞌo aakau mola tarau loosie a Aalaha mala mo iini kire ko lio-lio diana taraureꞌi na kire kaꞌa inu wei ni pweu ike. 
1TH.5.7	Maholo e rodo, mwala kire sai maꞌahu na nga mo iini ko inu wei ni pweunge hule aana kire ko mehiri oto. 
1TH.5.8	Taꞌe aana ikie mo iini oto aana aatowaa, e malisine uri kie ke iiꞌo aakau na kie ke lio-lio talaka aani haꞌahili-hilinge. Mala nga ramo ko deu aakau hunie oohotaa, nge ikie noꞌone kie ke dau aakau urine. Mo ramo kire sai hoꞌosie mo toꞌoni ni oohotaa huni kinetaꞌinie mamangoda, na urine loꞌu ikie noꞌone kie ke iiꞌo aakau aani hiiwalaimolinge aana Jisas na aani manata-diananga hunikie hailiu. Na mala nga ramo ko kinetaꞌinie pwaune aana ko hoꞌosie paraimaa ni oohotaa, nge urine ikie noꞌone kie ke kinetaꞌinie loꞌongaꞌinge ikie aani norutoꞌonga uri a Kraes kei haro haꞌa-uurikie taane. 
1TH.5.9	Aana a God e kaꞌa haꞌaholakie ike uri hunie ke haꞌamotaahikie aana dinge ni leinge. !﻿Haꞌike! Taꞌe e haꞌaholakie hunie Aalaha ikie a Jisas Kraes, ke haꞌa-uurikie. 
1TH.5.10	A Jisas e mae honotaka uri hunie ke haꞌa-uurikie hunie uri kie ke lae iiꞌo ruru peꞌie aana maholo kei ooli loꞌu mei, maꞌalana uri kie ke mae oto wa kie ke mauri ue aana maholona. 
1TH.5.11	Aena urinena, omu ke ere haꞌasusuꞌomu heiliu na omu ke peꞌiꞌomu heiliu oto mala omu ko esuie ngeena.
1TH.5.12	Oto melu ko eitanaiꞌomu, maeni eesiku maaꞌi, uri omu ke haꞌamaꞌu aana mo iini ko esu hiitoꞌo i matolamiu aana soihaadaꞌinge huni lio i suliꞌomu na huni haꞌa-uusuliꞌomu. 
1TH.5.13	Omu ke lio i suli diana aada peꞌi haꞌamaꞌunge na peꞌi manata-diananga hunire haahie mo esunge kire ko esuiꞌi ngeena. Na omu ke oꞌoꞌo ni henuelama mola i matolamiu maraamiu. 
1TH.5.14	Na melu ko eitanaiꞌomu, maeni eesiku, uri omu ke ere aana mo iini ko lalawasie asunge. Omu ke peꞌie mo iini nge kire sai meꞌu hunie saeda ke susu. Omu ke peꞌie mo iini nge loꞌongaꞌinge ikire e mamaelaꞌa, na omu ke haro kele ere hunie ahutana mwala. Na mwaanie saewasunge iꞌomu e lau-leu hunie taꞌena nga iini. 
1TH.5.15	Omu ke lio talamiu mwaanie nga iini e heꞌi suꞌue loꞌu tataꞌalanga hunie nga iini. !﻿Haꞌike! Taꞌe omu ke diana mola huniꞌomu heiliu taraureꞌi na noꞌone hunie ahutana mwala.
1TH.5.16	Omu ke oꞌoꞌo ni ilenimwaꞌenga mola taraureꞌi, 
1TH.5.17	na omu ke aarea God mola tarau. 
1TH.5.18	Na maꞌalana nga taa ke rau-reu loꞌu, taꞌe omu ke paalahea God mola tarau suli maholo. Aana a God e saetoꞌo aana omu ke asu urine aena aana omu lado oto peꞌie a Jisas Kraes.
1TH.5.19	Omu ke suꞌuri deu honosie Liꞌoa Maaꞌi mwaanie maurihaꞌamiu, taꞌe omu ke tola i sulie nga taa e unue huniꞌomu. 
1TH.5.20	Na mwaanie omu mwaka aana mo wala a God ko niiꞌi mei hunie mo iinoni maaꞌi ingeie. 
1TH.5.21	Taꞌe omu ke holaꞌi lei diana aana kaꞌu ahutana mo haꞌa-uusulinge. Oto omu ke si lulu i sulie mo iini diana, 
1TH.5.22	na omu ke iiꞌo haꞌatau mwaanie taꞌena nga mei ola aaela.
1TH.5.23	No ko aarea God nge ko nii-niie hanuelamanga hunikie uri ke da hunie omu ke iiꞌo maaꞌi taꞌingelu. Na no ko aarea hunie uri ke kinetaꞌiniꞌomu oto taꞌingelu, hunie loꞌongaꞌinge iꞌomu, na maurihaꞌamiu, na sapemiu ke mani iiꞌo sapemawa mwaanie taꞌena nga ola tataꞌala maholo Aalaha ikie a Jisas Kraes kei ooli loꞌu mei. 
1TH.5.24	Iini e soiꞌomu mei i saana e tohungei diana na omu sai norue, na ingeie ni kei esuie leune huniꞌomu.
1TH.5.25	Maeni eesiku maaꞌi, omu ke aarengaꞌi noꞌone talameelu. 
1TH.5.26	Omu ke niie saediananga iꞌemeelu hunie ahutana mo iini kire hiiwalaimoli. 
1TH.5.27	No ko eitanaiꞌomu aana satana Aalaha ikie uri saailana uusu-uusu ienini ke lae oto nana ahutana mo iini kire hiiwalaimoli. 
1TH.5.28	No ko eitanaie uri hahuꞌana manata-diananga Aalaha ikie a Jisas Kraes ke iiꞌo peꞌiꞌomu.
2TH.1.1	Saediananga mwaanieu a Pol na a Saelas na a Timoti huniꞌomu aana soihaadaꞌinge wau i Tesalonaeka. Iꞌomu oto mo iinoni a God Aamaka na Aalaha ikie a Jisas Kraes, 
2TH.1.2	na melu ko eitanai uri hahuꞌana manata-diananga na hanuelamanga ingeie ke iiꞌo peꞌiꞌomu.
2TH.1.3	Maeni eesiku maaꞌi, melu ko paalahea God mola tarau haahiꞌomu. Na e diana hunie melu ke asuie urine, aana hiiwalaimolinge iꞌomu ko peine aꞌailaꞌa mola i suli maholo, na manata-diananga nge omu toꞌo aana huniꞌomu heiliu ko lae peꞌi peine noꞌone loꞌu tarau. 
2TH.1.4	Aena urinena, nge melu ko lae peꞌi laheꞌomu i laona mo soihaadaꞌinge a God aana taꞌena nga leu. Melu ko laheꞌomu haahie tala nge maꞌalana omu ko sapesalu hiitoꞌo na mwala ko teungeꞌiniꞌomu, taꞌe omu uure aꞌailaꞌa mola aana hiiwalaimolinge iꞌomu.
2TH.1.5	Aana omu ko sapesalu hiitoꞌo i tehulaꞌana a God oto ienini, nge a God ke si haataꞌinie uri omu tohungei melisine Aalahanga ingeie. Na aana nga maholo ue mai sapesalunge iꞌomu ngeena kei haataꞌinie noꞌone uri leinge a God e oodo taane mola. 
2TH.1.6	Na aana leinge a God mone e oodo, nge kei haro haꞌaloie taane mwala nge kire ko teungeꞌiniꞌomu siꞌiri ngeena. 
2TH.1.7	Na a God kei haꞌamangoa taane mo weonga mo iini nge taungeꞌinilada ko lae i tehulaꞌana. Oto maꞌalana kolu ko meni sapesalu oto ie, taꞌe aana nga maholo ue mai, kolu saꞌa heꞌi sapesalu loꞌu. Na leune ke si reu taane aana maholo nge Aalaha ikie a Jisas kei uure taꞌau i Lengi na kei siho mai peꞌie mo ensel ingeie nge kire toꞌo aana nanamanga paine. 
2TH.1.8	Na ke lae mai peꞌie dunge oto paine huni haꞌaloie mwala nge kire ko sereꞌinie a God na kire kaꞌa sare tola i sulie ike Tataroha Diana i sulie Aalaha ikie a Jisas. 
2TH.1.9	Na mei haꞌaloinge nge kei hite aada ngeena nge e tohungei aaela oto liutaa, na e saꞌa mango oto ooꞌoo. Na kire kei iiꞌo oto haꞌataulie a Aalaha na manikuluhaꞌana aana nanamanga ingeie taꞌau i Lengi. 
2TH.1.10	Leu ngeena kei reu aana hai dinge nge a Aalaha kei ooli loꞌu mei, hunie ahutana mwala ke haꞌamanikuluꞌaa haahie walu ola diana e asuiꞌi nana mwala ingeie. Mo iini nge kire hiiwalaimoli aana kire kei tohungei lahea noꞌone aana maholona, na iꞌomu noꞌone, omu kei iiꞌo peꞌie mwala ingeie aana omu hiiwalaimoli oto aana mo wala melu haꞌarongoꞌomu eeni.
2TH.1.11	Oto aena mo olana nge melu ko aare-aarengaꞌi mola talamiu tarau. Melu ko eitanaie a God ikie hunie ke da omu ke malisine mau-meuringe diana nge e soiꞌomu hunie uri omu ke iiꞌo aana. Na melu ko eitanaie a God hunie ke haꞌa-oaie mo neꞌisaenga diana iꞌomu aana nanamanga ingeie, na hunie ke peꞌiꞌomu huni haꞌamangoa mo esunge diana nge omu ko esuiꞌi i tehulaꞌana hiiwalaimolinge iꞌomu aana. 
2TH.1.12	Na melu ko aarengaꞌi oto urine hunie uri mwala ke lahea Aalaha ikie a Jisas i tehulaꞌana tolahamiu, na kire ke laheꞌomu noꞌone peꞌie. Na aena aana manata-diananga a God na a Jisas Kraes e tohungei peine oto hunikie, nge melu norue oto uri a God kei aalamie taane aarengaꞌinge iꞌemeelu.
2TH.2.1	Maeni eesiku maaꞌi, no ko sare ere loꞌu peꞌiꞌomu i sulie maholo a Jisas Kraes Aalaha ikie kei ooli loꞌu mei huni lokokie i saana. 
2TH.2.2	Nou sereꞌinie uri omu ke taipuꞌo-puꞌo wa omu ke tolahiꞌe aana omu ko rongoa taꞌena nga wala ko loho hailiu uri hai dinge a Aalaha e hule oto. Mwaanie mwala kire eeroꞌomu urine na kire unue uri Liꞌoa ni e unue, wa uri iꞌemeelu ni melu unue, wa melu uusue i laona nga uusu-uusu iꞌemeelu. 
2TH.2.3	Omu ke suꞌuri toliꞌaasie nga iini ke eeroꞌomu urine, aena aana dinge ooreta e saꞌa talei reu ike mola maraana. !﻿Haꞌike! Taꞌe ngaeta mo ola kei holaꞌi reu. Mwala oto hunge kei haro ooho honosie a God, na loꞌu nga mwane e tataꞌala oto liutaa kei holaꞌi lae noꞌone mai huni heli peꞌie a God. Taꞌe a God kei tohungei haꞌaloie oto hiitoꞌo. 
2TH.2.4	Mwane tataꞌala ngeena kei ere aaelasie ahutana mo god na taꞌena nga ola nge mwala ko palo-paloa. Na kei haꞌapainaꞌaa maraana uri hunie ke paine loꞌu liutaa aana taꞌena nga ola, na hule aana kei lae iiꞌo i laona Nume Maaꞌi Peine a God na ni unue uri ingeie oto a God.
2TH.2.5	?﻿Oto e ue? ?﻿Uri omu pulongosie mola nou unu tahangaꞌinie oto ahutana walu ola oodoiꞌomu aana maholo nou oꞌoꞌo ue peꞌiꞌomu? 
2TH.2.6	Na omu saie oto iini nge e uure honosie mwane tataꞌala ngeena mwaanie e haataꞌi i naꞌona maholo ingeie. 
2TH.2.7	Mwane tataꞌala ngeena ko esu taane oto aana maholo ie, taꞌe e iiꞌo mumuni mola ue, lai hule aana a God kei taꞌaasie iini nge ko uure honosie mwane tataꞌala ngeena. 
2TH.2.8+2TH.2.9+2TH.2.10+2TH.2.11+2TH.2.12	Oto aana maholona, mwane tataꞌala ngeena ke si haataꞌi peꞌie nanamanga a Satan, na kei lae peꞌi esuie mo huꞌi-huꞌite eero-eero hei aaopaꞌi hunie uri mwala ke pangataꞌinie. Kei lae peꞌi esuie noꞌone taꞌena nga pwelonga oto mola huni eeroa mwala. Walaimolinge e sai haꞌa-uurire taane, taꞌe aana kire kaꞌa sare manata diana ike hunie walaimolinge, nge a God kei toliꞌaasie hunie kire ke hiiwalaimoli aana mo wala ni pwelonga ngeena. Na aena aana kire kaꞌa hiiwalaimoli ike aana mo wala toꞌohuu, na kire ko ilenimwaꞌe mola haahie mo ola aaela aana oorahaꞌaanga, nge a God kei lei mae aada. Taꞌe mwaanie omu totolahiꞌe, aana Aalaha ikie a Jisas Kraes, ke si lae mai i purine mwane tataꞌala ngeena. Aalaha ikie kei ooli mei peꞌie manikuluhaꞌana na kei horo aasie mola mwane tataꞌala ngeena, aana kei uuhi maesie mola aana kele mei iiru mwaanie ngidune.
2TH.2.13	Maeni eesiku maaꞌi, e malisine melu ke paalahea God mola tarau haahiꞌomu, aana iꞌomu mo iini a Aalaha e manata diana huniꞌomu. A God e lio hilisiꞌomu uure oto wau i naꞌo huni haꞌa-uuriꞌomu, na e haꞌa-uuriꞌomu aana omu hiiwalaimoli aana mo wala toꞌohuu, na a Liꞌoa Maaꞌi e da omu neꞌi iinoni maaꞌi. 
2TH.2.14	Mo wala toꞌohuu nge a God e haaraiꞌomu mei eeni ngeena, nge oto Tataroha Diana nge melu lae peꞌi tarohaꞌinie huniꞌomu. Na e haaraiꞌomu urine ngeena aana e saetoꞌo aana uri omu ke toꞌo aana noꞌone manikuluhaꞌana a Jisas Kraes Aalaha ikie. 
2TH.2.15	Oto maeni eesiku maaꞌi, omu ke uure maꞌutaꞌa na omu ke hele maꞌutaꞌa aana walaimolinge nge melu haꞌananauꞌomu oto aana maholo melu oꞌoꞌo peꞌiꞌomu, na loꞌu maholo melu uusu-uusu huniꞌomu.
2TH.2.16+2TH.2.17	Oto melu ko eitanai uri Aalaha ikie a Jisas Kraes na a God Aamaka, ke haꞌasusue saemiu na ke haꞌa-aꞌailaꞌaꞌomu hunie taꞌena nga mei ola diana omu ko esuie wa omu ko unue. Na kei toꞌohuu oto aana melu saie oto uri e tohungei manata diana hunikie na haꞌasusulaka e saꞌa mou-mou ike oto ooꞌoo, na haiholotaꞌinge ingeie hunikie e tohungei diana na kie sai nou-norue oto mola haliꞌite.
2TH.3.1	Oto maeni eesiku maaꞌi, omu ke aarengaꞌi talameelu hunie uri melu ke sai tarohaꞌinie walana a Aalaha oto hailiu hunie taꞌena nga hanue, na hunie uri mwala ke rongo peꞌi haꞌamaꞌunge aana oto mala iꞌomu omu esuie aana maholo omu rongoa. 
2TH.3.2	Na omu ke aarengaꞌi noꞌone hunie a God ke kinetaꞌiniꞌemeelu mwaanie nimana mwala aaela nge tolahada e tataꞌala. Aana ahutana mwala saꞌa mani hiiwalaimoli ike aana Tataroha Diana. 
2TH.3.3	Taꞌe a Aalaha mone kei deu i sulie walana, na ingeie kei haꞌa-aꞌailaꞌaꞌomu na kei lio i suli diana aamiu mwaanie uri nanamanga a Satan e waeliꞌomu. 
2TH.3.4	Na Aalaha ikie oto e da hunie melu ke norutoꞌo aamiu, kaꞌu omu ko lulu i sulie oto nga taa nge melu ko unu-unue huniꞌomu. Na melu saie noꞌone uri omu kei lae taraꞌasi tarau. 
2TH.3.5	Oto melu ko eitanaie Aalaha ikie uri ingeie ke haꞌasusue mo loꞌongaꞌinge iꞌomu hunie omu ke saenanau diana aana manata-diananga a God huniꞌomu, na aana tolahana a Kraes hunie omu ke uure aꞌailaꞌa taraꞌasi.
2TH.3.6	Maeni eesiku maaꞌi, melu ko eitanaiꞌomu aana satana a Jisas Kraes Aalaha ikie, uri omu ke suꞌuri hikusie mo eesike nge kire ko lalawa huni esu, na kire kaꞌa tola i sulie ike mo ola melu ko unu-unuꞌi huniꞌomu. 
2TH.3.7	Iꞌomu maraamiu na omu saie oto uri omu ke lulu i sulie oto tolahameelu. Aana maholo melu oꞌoꞌo peꞌiꞌomu, melu kaꞌa lalawa ike huni esu. 
2TH.3.8	Na melu kaꞌa totola mwaakule ike aana nga mei ngeulaa mwaanie mwala, taꞌe melu haro holi-holiꞌi mola. Oto melu esu susue mola aatowaa na rodo mwaanie nga iini eemiu e tolahiꞌe loꞌu aana nga mei ola. 
2TH.3.9	Maholo melu ko lae peꞌi esu urine, e kaꞌa ike i sulie uri melu kaꞌa toꞌo aana nga nanamanga huni da peꞌinge mwaaniꞌomu. !﻿Haꞌike! Taꞌe melu sare haataꞌinie mola aamiu uri tohungei tala diana hunie uri omu ke lae i sulie ni otona. 
2TH.3.10	Maholo melu oꞌoꞌo ue peꞌiꞌomu, melu haataꞌinie oto haꞌatolanga aamiu uuri, “Mala nga iini ko lalawaꞌa huni esu, omu ke suꞌuri nii ngeulaa ana.”
2TH.3.11	Melu ko ere urine, aena aana melu rongoa oto uri ngaeta mo iini eemiu kire tohungei lalawaꞌa ni esu. Kire iiꞌo oto mola na kire kaꞌa da ike nga mei ola, taꞌe kire ko talei lae hailiu mola i matolana mwala huni oho dauhe mola aana mo asunge diana ikire. 
2TH.3.12	Oto aana satana Jisas Kraes Aalaha ikie, melu ko unue oto hunie mwala ngeena uri kire ke iiꞌo oto aana tolahai ola diana, na kire ke asu aꞌailaꞌa talai ngeulaa aada maraada. 
2TH.3.13	Taꞌe iꞌomu, maeni eesiku maaꞌi, mwaanie omu poo-poosuaꞌa huni esuie mo esunge diana.
2TH.3.14	Mala uri nga mo iini eemiu kire kaꞌa tola i sulie ike mo wala melu ko uusuꞌi weu huniꞌomu ngeena, nge e lae oto i diana hunie omu ke lee-leesie uri kira tei, na omu ke oopa mwaanire hunie kire ke masa mola i sulie tolahada maraada. 
2TH.3.15	Taꞌe omu ke suꞌuri talei deu aada mala uri mo maelonga iꞌomu. Kei lae oto i diana hunie uri omu ke haꞌapasulire mola, aana ikire mo eesimiu maaꞌi taane ni ngeena.
2TH.3.16	No ko eitanaie a Aalaha aana ingeie maraana oto aahuꞌine hanuelamanga uri ke iiꞌo peꞌiꞌomu na ke niie hanuelamanga ingeie huniꞌomu tarau maꞌalana nga taa ke rau loꞌu.
2TH.3.17	Mei wala ni saediananga huniꞌomu ienini, ineu a Pol ni no ko uusue oto maraaku mala no ko euꞌesuie tarau huni haataꞌinie uri ineu toꞌohuu ni oto no ko uusu-uusu ie.
2TH.3.18	No ko eitanaie Aalaha ikie a Jisas Kraes uri hahuꞌana manata-diananga ingeie ke iiꞌo peꞌiꞌomu.
1TI.1.1	Saediananga mwaanieu a Pol, iini nge a God a Haꞌa-uuritaka na a Kraes Jisas kire mani unue ne ke neꞌi hurulaꞌaa nana a Kraes Jisas nge kie ko maaꞌoohi susutoꞌo hunie peꞌi hiiwalaimolinge aana. 
1TI.1.2	No ko uusue oto ie huniꞌo kaleku Timoti, aana iꞌoe oto mwela maaꞌi ineu aani hiiwalaimolinge.
1TI.1.2	No ko eitanaie a God Aamaka na Aalaha ikie a Kraes Jisas, uri hahuꞌana manata-diananga, na aamasinge, na hanuelamanga ingeie ke iiꞌo peꞌiꞌo.
1TI.1.3	Mala oto nou unue kaꞌu huniꞌo aana maholo nou lae mai hunie poꞌo ni henue i Masedonia, saeku hunie uri o ke oore kaꞌu mola wau aana huilume i Epesas. O ke iiꞌo oto i leune hunie o ke uure honosie mwala nge kire ko lae peꞌi haꞌa-uusuli mola aana mo ola aaopa mwaanie hiiwalaimolinge toꞌohuu. 
1TI.1.4	O ke unue hunire uri kire ke mamalo oto mwaanie tolahai ola nge ko waetaꞌinie maholo ikire mola aana mo laladonga kaꞌa toꞌohuu na aana uusulana mo satai ola oto hunge i sulie mo weuwada. Aena aana mo ola ngeena kire sai da haꞌa-erenga hunie mo iinoni, na kire saꞌa peꞌie ike asunge a God nge e saetoꞌo aana mwala ke asuie. Aana tolaha ni hiiwalaimolinge mola haꞌalaa ko peꞌikie huni lulu i sulie oalaꞌinge a God. 
1TI.1.5	Aena aana nga taa no ko sare haꞌa-uusulire aana ngeena, nge mola hunie kire ke mana-manata diana hunire hailiu aani sae manola, na aani manatanga rereꞌa, na aani hiiwalaimolinge toꞌohuu. 
1TI.1.6	Ngaeta mwala kire dau talahie mo ola ienini, oto kire ko lae mola i sulie mo ere-erenga mwaakule. 
1TI.1.7	Saeda hunie mwala ke saire mala mo haꞌa-uusuli aana mo Haꞌatolanga a Mosis, taꞌe hule aana kire kaꞌa sai loꞌongaꞌi saie ike noꞌone mola nga taa nge kire ko ere i sulie ngeena, wa uri nga taa nge kire ko haꞌa-uusuli aana.
1TI.1.8	Taꞌe ikie, kie manataꞌinie uri mo Haꞌatolanga ngeena kire diana taane mala uri kie ko tola diana aani oto i sulie tohungana tala a God e loꞌongaꞌinie. 
1TI.1.9	Na kie saie taane noꞌone uri mo Haꞌatolanga ngeena kire kaꞌa iiꞌo ike huni haꞌa-oodohie mwala diana, taꞌe huni haꞌa-oodohie mo iini nge kire ko deu aaelasie mo Haꞌatolanga na kire ko deu roroꞌanga mola tarau. Haꞌatolanga oto ola huni haꞌa-oodohie mo iini nge kire sereꞌinie a God na kire iiꞌo mola peꞌie oorahaꞌaanga na kire ko ere mwakataꞌinie mola a God na taꞌena nga ola maaꞌi. Na Haꞌatolanga ola noꞌone huni haꞌa-oodohie mo iini ko horoꞌie mo aamada na mo nikada na taꞌena nga iinoni loꞌu. 
1TI.1.10	Na ola noꞌone huni haꞌa-oodohie mo iini ko mei-mesi, na mo mwane kire ko aeꞌaeni ola peꞌie mo mwane loꞌu mola mala ikire, na mo iini ko peli-pelie mo iinoni, na mo iini ko eero-eero hailiu, na mo iini ko eeroa mo mwane lei-lei. Na e neꞌi ola noꞌone huni haꞌa-oodohie taꞌena nga mei ola nge ko lae aaopa loꞌu mwaanie haꞌa-uusulinge diana 
1TI.1.11	aana Tataroha Diana nge e tohungei menikuluꞌe. Tataroha Diana ngeena, niilana e lae hunieu mwaanie a God, iini e diana oto liutaa.
1TI.1.12	No ko tohungei paalahea a Kraes Jisas Aalaha ikie, aana e norutoꞌo aaku na e haaraieu huni esu nana, na loꞌu e niie aꞌailaꞌanga malisine asunge ngeena nakue. 
1TI.1.13	E asuie walu ola diana urine nakue, maꞌalana holaꞌinaꞌo ineu, nou talei ere-ere aaelasie a Kraes, na nou teungeꞌinie mo iini e hiiwalaimoli aana, na nou esuie taꞌena nga ola huni waelire. Taꞌe a God e aamasieu, aena aana nou kaꞌa saie ike nga taa nou euꞌesuie na aana maholona nou kaꞌa hiiwalaimoli ike ue. 
1TI.1.14	Taꞌe Aalaha ikie e niie hahuꞌana manata-diananga ingeie hunieu, na aena ngeena mone nou eeliꞌu huni hiiwalaimoli aana a Kraes Jisas, na huni mana-manata diana hunie mwala mala ingeie noꞌone e manata diana hunire.
1TI.1.15	Nga taa nge ne kei unue ie e toꞌohuu, na o sai norutoꞌo aana oto. A Kraes Jisas e lae mai laona walumalau huni haꞌa-uurie kira oorahaꞌaa. O sai leesie leune e toꞌohuu, aana ineu oto ngaeta iini nou aaela liutaa, taꞌe ingeie mone e haꞌa-uurieu. 
1TI.1.16	Na niilana hai aamasinge e lae oto hunieu urine aana a Jisas Kraes e sare haataꞌinie uri saeꞌaasinge ingeie e kaꞌa toꞌo taitelihana. Na aana e haꞌa-uurieu, iini nge e oorahaꞌaa aaela oto liutaa, e haataꞌinie oto uri e sai haꞌa-uurie taꞌena nga iini nge ko norutoꞌo aana. Na ikire noꞌone kire sai toꞌo aana maurihe huu.
1TI.1.17	Oto kie ko tohungei paalahea Inemauri nge e iiꞌo huu,
1TI.1.17	e saꞌa roroꞌa mae ike loꞌu,
1TI.1.17	kie kaꞌa sai leesie ike aani maa.
1TI.1.17	Taꞌe ingeie mola e neꞌi tohungei God,
1TI.1.17	ahutaka mo iinoni kie ke haꞌamaꞌu aana
1TI.1.17	kie ke soi haꞌamanikuluꞌaa oto di, oto di.
1TI.1.17	!﻿Iau, ke urine oto!
1TI.1.18	E kaleku Timoti, mo wala nge no ko uusuꞌi weu huniꞌo ie kire kaꞌa ere aaopa ike mwaanie walana a God nge mo propet aana soihaadaꞌinge kire unu-unuꞌi keꞌu oalamu. No ko unue huniꞌo urine hunie o ke lulu i suliꞌi na hunie o ke ooho aꞌailaꞌa mala ngaeta ramo diana a Jisas. 
1TI.1.19	O ke hele susuleꞌi mola aana hiiwalaimolinge iꞌoe aana a Kraes, na o ke asuie mola tarau nga taa nge o manataꞌinie uri e oodotaꞌi. Ngaeta mwala kire ko talei deu huꞌisie mola nga taa nge manatada e unue hunire uri e oodotaꞌi, oto kire urihana mola haka e aape aana mwalo, na urine nge kire si tohungei waelie oto hiiwalaimolinge ikire. 
1TI.1.20	A Haemeneas na a Aleksanda ikirerue e ro iini aana mwala urine nge hiiwalaimolinge ikire e aaela taꞌingelu mala haka e aape. Oto nou toliꞌaasirerue oto hunie a Pwelu Eero-eero, uri hunie kirerue ke lio saie nga taa kei reu aana mo iini kire ko sare ere mwakataꞌinie a God.
1TI.2.1	No ko holaꞌi unue kaꞌu huniꞌo uri o ke aarengaꞌi talana ahutana mwala. O ke paalahea God haahire, na o ke aitanaie a God hunie ke peꞌire na ke haꞌadianaꞌara. 
1TI.2.2	Na o ke aare-aarengaꞌi noꞌone talana mo inemauri na taꞌena nga aalaha, hunie uri kire ke da hanuelamanga hunikie hunie kie ke mani iiꞌo hahuroto mola peꞌie ahutana mwala, na mwaanie kire da aasanga huni lulu i sulie tolahana a God aana iiꞌonga maaꞌi. 
1TI.2.3	Aana aarengaꞌinge urine ni e toꞌohie saena a God a Haꞌa-uuritaka. 
1TI.2.4	Ingeie e saetoꞌo aana uri ahutana mwala ke manataꞌinie walaimolinge hunie kire ke toꞌo aana maurihe huu. Na walaimolinge ngeena e uuri. 
1TI.2.5	E taꞌa-taꞌa God mola, na e taꞌa-taꞌa iinoni mola huni haꞌa-uureruru i matolana mo iinoni na a God, na a Haꞌa-uureruru ngeena oto mola a Kraes Jisas. Ingeie oto maraana e neꞌi iinoni, 
1TI.2.6	na e toliꞌaasie maraana hunie ke mae mala nga uuraaꞌinge honotana ahutana iinoni mwaanie kire iiꞌo loꞌu i memelutana oorahaꞌaa. Leune e rau aana tohungana maholo hunie, na ko haataꞌi diana aana uri a God ko sare haꞌa-uurie ahutana iinoni. 
1TI.2.7	Aena urine nge lio hilisileku e lae huni houleꞌinie Tataroha Diana na huni neꞌi hurulaꞌaa. No ko ere toꞌohuu na nou kaꞌa eeroꞌo ike uri lio hilisileku e lae huni haꞌa-uusulie mo Aapoloa Aaopa nge ikire nga mo Jiu haꞌike hunie uri kire ke saie walaimolinge na kire ke hiiwalaimoli aana.
1TI.2.8	Oto nou saetoꞌo aana uri ahutana mwane aana taꞌena nga leu kire ke aarengaꞌi. Mwaanie kire hele ni kumu aani saewasunge wa kire haataꞌinie kiꞌide aani haꞌa-erenga, taꞌe kire ke asuie mola nga taa e oodo aana kiꞌide, na kire ke susueꞌinie nimada i lengi aani aarengaꞌinge.
1TI.2.9	Na nou saetoꞌo aana noꞌone uri mo huꞌe kire ke haꞌalaunire aana mo tolahai ola diana. Mo huꞌe ke hoꞌosie mo toꞌoni nge kire malisi, na kire ke haataꞌinie haꞌamaꞌunge na iiꞌonga oodotaꞌi ikire aana mo toꞌoni kire ko hoꞌosiꞌi. Na mwaanie kire loꞌongaꞌi oto hiitoꞌo i sulie haꞌalaunilana iihune pwaude, wa aana hoꞌosilana mo leunihe aani kol, wa mo uꞌumaai dehi, wa mo toꞌoni nge holiteni e paine. 
1TI.2.10	Taꞌe kire ke haꞌalaunire aana mo esunge diana kire ko esuiꞌi, aana leune e adona mo huꞌe nge kire ko unue uri kire manata diana hunie a God. 
1TI.2.11	Maholo o ko haꞌa-uusulie ruruhaa i sulie tolahana a God, o ke toliꞌaasie mo huꞌe hunie kire ke tola saenanaunge noꞌone, mala uri kire ko iiꞌo aani rongonga hahuroto na aani haꞌamaꞌunge. 
1TI.2.12	Taꞌe ineu, nou kaꞌa tolimaaie ike hunie mo huꞌe ke paine haahie lokotaa ni mwane wa kire ke haꞌa-uusulie mo mwane taꞌe kire ke iiꞌo hahuroto mola. 
1TI.2.13	No ko ere urine aena aana a Adam haꞌaholalana e lae holaꞌinaꞌo, oto a Iv e si puri. 
1TI.2.14	Na a Pwelu Eero-eero e kaꞌa pweloa ike a Adam, taꞌe e pweloa mola a Iv, na urine a huꞌena e oorahaꞌaa oto. 
1TI.2.15	Taꞌe kinetaꞌinilana mo huꞌe mwaanie malaahonga aana mo tolahai ola aaela ni welumalau ngeena e sai lae mala uri kire ko toꞌo mwela
1TI.3.1	Nga taa ne kei unue ie e toꞌohuu. Mala uri nga iini ko sare neꞌie nga iini aana mo naꞌohai mwane huni lio i sulie soihaadaꞌinge, nge ko lio hilisie mei esunge e tohungei diana ni ngeena. 
1TI.3.2	Oto taꞌena nga iini nge e neꞌi naꞌohai mwane haahie soihaadaꞌinge ke holaꞌi iiꞌo oodotaꞌi na ke suꞌuri toliꞌaasie nga matahaa hunie mwala ke siho aana. Iinonine ke suꞌuri tolarue, na ke kinetaꞌinie tolahana, na ke nihisie saena. Iinonine ke tohungei iiꞌo diana hunie ke malisine mwala ke haꞌamaꞌu aana, na ke tola konie mwala i laona nume ingeie, na ke sai haꞌa-uusuli diana aana mwala. 
1TI.3.3	Iinonine ke suꞌuri inu-inu wei ni pweunge oto hiitoꞌo hunie ke mahiri. Na mwane ngeena ke suꞌuri neꞌi iinoni hai-heiseuni, taꞌe ke maneko, na ke saetoꞌo aana hanuelamanga i matolana mwala, na ke suꞌuri sae-saehanalie toꞌoha. 
1TI.3.4	Iinonine ke lio i suli diana aana uluhe ni iinoni ingeie, na mo kalena ke tola i sulie peꞌi haꞌamaꞌunge aana. 
1TI.3.5	(?﻿Mala uri nga iini e kaꞌa sai lio i suli diana aana uluhe ingeie maraana, haꞌalaa ke si lio i suli diana aana soihaadaꞌinge a God uri taa eena?) 
1TI.3.6	Na mwaanie naꞌohai mwane haahie soihaadaꞌinge e neꞌie nga mwane nge e si aehota hiiwalaimoli mola aana a Jisas, aana mala ko urine, na ohe a porona ko oorahaꞌaa mala a Pwelu Eero-eero aana ko toohaꞌinie maraana, na a God kei haꞌaloie loꞌu mala e asuie aana a Pwelu Eero-eero holaꞌinaꞌo. 
1TI.3.7	Taꞌena nga naꞌohai mwane haahie soihaadaꞌinge ke haro neꞌie iinoni diana, hule aana mwala poꞌoi sinaha mwaanie soihaadaꞌinge ikire noꞌone kire ke ere diana i sulie. Ke urine oto mwaanie mwala kire siho aana, na mwaanie e pola mola peꞌie pwanu a Pwelu Eero-eero.
1TI.3.8	Oto e urine loꞌu aana mo iini ko hei raretaꞌi i laona soihaadaꞌinge, aana kire ke holaꞌi neꞌi iinoni diana e malisine mwala ke haꞌamaꞌu aada. Kire ke suꞌuri neꞌi iinoni eero-eero. Kire ke suꞌuri inu-inu wei ni pweunge oto hiitoꞌo hunie ke mahiri, na kire ke suꞌuri sae-saehanalie toꞌoha. 
1TI.3.9	Taꞌe kire ke kinetaꞌinire mola mwaanie oorahaꞌaa hunie manatada ke taha taraꞌasi, na kire ke hele maꞌutaꞌa aana walaimolinge nge a God e haataꞌinie oto aaka. 
1TI.3.10	Mo iini nge kire ko sare hai raretaꞌi i laona soihaadaꞌinge, nge soihaadaꞌinge ke haro leie kaꞌu tolahada holaꞌinaꞌo. Oto mala uri nga mei ola omu kaꞌa dau oodoie ke aaela aada, nge omu sai tolimaaie hunie kire ke neꞌi mwane peꞌi-peꞌi i laona soihaadaꞌinge.
1TI.3.11	Mo huꞌe, na e urine loꞌu, aana kire ke haro neꞌie mo keni e malisine mwala ke haꞌamaꞌu aada. Kire ke suꞌuri ere aaelasie nga iinoni, taꞌe kire ke kinetaꞌinie tolahada, na kire ke neꞌi huꞌe ni nou-norue nge mwala e sai norutoꞌo mola aada tarau.
1TI.3.12	Na loꞌu, iini nge ko hei raretaꞌi ke suꞌuri tolarue, na ke sai lio i suli diana aana mwe-mwela ingeie na uluhei iinoni ingeie. 
1TI.3.13	Mo iini nge kire ko peꞌi-peꞌi diana urine i laona soihaadaꞌinge, ikire oto mwala kei haꞌamaꞌu aada. Na ikire maraada, kire ke si aꞌailaꞌa ni unu tahangaꞌinie hiiwalaimolinge ikire aana Kraes Jisas.
1TI.3.14	Nou neꞌisae uri e saꞌa tewa ike loꞌu na no ko lae oto wau huni leesiꞌo. Taꞌe no ko uusue mo ola ienini huniꞌo, 
1TI.3.15	mwaanie nga mei ola e uure honosieu. Oto uusu-uusu ie ke haataꞌinie huniꞌo tolahai iinoni diana aana uluhe iinoni a God. Na uluhe ngeena oto soihaadaꞌinge a God Mau-meuriꞌe, na ikie oto soihaadaꞌinge ngeena. Ikie oto kie ko kakalie walaimolinge i sulie a God, hunie walaimolinge ngeena ke uure maꞌutaꞌa mala poo-pootana nume.
1TI.3.16	Kie ko unu haꞌa-oaie uri mo haꞌa-uusulinge nge a God e haataꞌiniꞌi oto aaka kire toꞌohuu taꞌingelu, na kie ko kana i sulie walaimolinge ngeena uuri.
1TI.3.16	Nou hiiwalaimoli aana iini nge e neꞌi iinoni,
1TI.3.16	e haataꞌi hunikie,
1TI.3.16	a Liꞌoa Maaꞌi e haataꞌinie uri e oodotaꞌi.
1TI.3.16	Mo ensel kire leesie,
1TI.3.16	houleꞌinilana e lae hunie mo Aapoloa Aaopa.
1TI.3.16	Ahutana walumalau e hiiwalaimoli aana,
1TI.3.16	tahelaꞌinilana e lae oto taꞌau i Lengi.
1TI.4.1	Liꞌoa Maaꞌi e unu tahangaꞌinie oto uri aana mo maholo ko lae mai mwala oto hunge kire kei toliꞌaasie oto hiiwalaimolinge ikire aana a Jisas, na kire kei lae mola i sulie mo haꞌa-uusulinge eero-eero mo liꞌoa aaela. 
1TI.4.2	Mo haꞌa-uusuli eero-eero nge kire ko toolea mai mo haꞌa-uusulinge takalo ngeena kire ko lupweꞌi deu mala ikire mo iinoni maaꞌi, taꞌe leune kaꞌa toꞌohuu ike. Mo haꞌa-uusuli eero-eero ngeena kire tohungei horo aasie ahutana mo neꞌisaenga diana oto mwaanie manatada, aana kire ko aasie diananga mwaanire mala ngaeta mo iinoni kire ko horo suuheꞌinie nga mei ola aana dunge. 
1TI.4.3	Mwala urine kire ko haꞌa-uuresie ngaeta mo haꞌatolanga ikire maraada mala mo haꞌatolanga nge ko uure honosie mola mo iinoni mwaanie tola-keninge na toꞌo-poronga, na mwaanie ngaulana ngaeta mo taungei ngeulaa. Taꞌe aana haꞌaholanga, a God e haꞌa-uuresie iiꞌo-rurunge, na e haꞌaholaa noꞌone mo ngeulaa hunie mwala ke ngau-ngeuꞌi mola. Na ikie mo iini kie hiiwalaimoli aana God na kie saie walaimolinge, kie sai paalahea mola a God haahie mo ngeulaa ngeena, na kie sai ngeuꞌi mola. 
1TI.4.4	Ahutana mo ola a God e haꞌaholaꞌi kire mani diana mango, na e haꞌaholaa walu ola ngeena hunikie. Oto kie sai toolea taꞌena nga mei ngeulaa peꞌi saemangonga mola haahie 
1TI.4.5	aana kie saie oto uri walana God na aarengaꞌinge ko haꞌamaaꞌie adona ngaulana.
1TI.4.6	Nou saie kaleku, uri o peine poi peꞌie rongolana mo haꞌananaunge i sulie hiiwalaimolinge na uri o ko totola ue i sulie mo haꞌa-uusulinge diana ngeena hule siꞌiri. Oto o ke unue loꞌu mo ola ienini hunie mo mwaasine wau i Epesas, hunie o ke neꞌi koni-konihe diana oto nana a Kraes Jisas. 
1TI.4.7	Taꞌe o ke suꞌuri lae i sulie mo laladonga eero-eero, na o ke iiꞌo haꞌataulie mo ooni-ooninge mo repo keni nge kire kaꞌa sada ike aana walaimolinge a God. Mo ola urine suꞌuri, taꞌe o ke haꞌa-haꞌa-aꞌailaꞌaa mau-meuringe iꞌoe aani lulu i sulilana tolahana a God. 
1TI.4.8+1TI.4.9	Aana e toꞌohuu taane mala kire unue uri e diana uri hunie kie ke haꞌa-haꞌa-aꞌailaꞌaa sapeka, taꞌe e lae oto i diana loꞌu liutaa uri hunie kie ke haꞌa-haꞌa-aꞌailaꞌaa mau-meuringe ikie aani hiiwalaimolinge. Aana hiiwalaimolinge e sai peꞌikie aana mauringe siꞌirini, na oto loꞌu aana maurihe oto huu. Iau, kei diana oto liutaa hunie mwala ke rongo hunie mo wala ngeena peꞌi tola i sulileni. 
1TI.4.10	Aana kolu esu aꞌailaꞌa mola aana kolu tohungei hiiwalaimoli oto aana God Mau-meuriꞌe, nge e sai haꞌa-uurie taꞌena nga iinoni, na kei haꞌa-uurikie mo iini kie hiiwalaimoli aana.
1TI.4.11	O ke unu tahangaꞌinie na o ke haꞌa-uusuli oto aana mo ola ienini. 
1TI.4.12	O ke suꞌuri toliꞌaasie nga iini hunie ke loꞌongaꞌinie uri walamu e kaꞌa hiꞌe ike aana o saanau mola. Taꞌe o ke iiꞌo diana oto liutaa hunie kira hiiwalaimoli ke leesie walamu, na asunge iꞌoe, na manata-diananga iꞌoe, na hiiwalaimolinge iꞌoe, na iiꞌonga rereꞌa iꞌoe, hunie kire ke haimaaniꞌo. 
1TI.4.13	O ke hele susuleꞌi mola aani saailana mo Uusu-uusu Maaꞌi hunie mo iinoni lai hule aana ne kei lae loꞌu weu. O ke laeliwala hunire i sulie neꞌisaenga a God, na o ke haꞌananaure lai hule aana maholo ne kei ooli loꞌu weu i seemu. 
1TI.4.14	Na o ke aamasitoꞌo kaꞌu aana maholo mo naꞌohai mwane aana soihaadaꞌinge kire hele i pweumu na ngaeta mo propet aada kire unu tahangaꞌinie walana a God i suliꞌo. Aana maholona a Liꞌoa Maaꞌi e niie nanamanga huniꞌo hunie o ke asu diana nana. Oto mwaanie o pupulongosie mei niinge ngeena, taꞌe o ke asu diana mola aana nanamanga ngeena. 
1TI.4.15	O ke hele susuleꞌi aani esuilana mo ola ienini, na o ke ariꞌapasie o ke asu diana aani, hunie ahutana mwala kire ke leesie uri o ko pei-peine oto aana tolahana God. 
1TI.4.16	O ke kinetaꞌinie mauringe iꞌoe hunie ke diana, na haꞌa-uusulinge iꞌoe hunie mwala ke diana noꞌone. Aana mala uri o kei hele susuleꞌi aani iiꞌonga oodotaꞌi, na o ke lae taraꞌasi peꞌie haꞌananaulana mwala urine, nge o sai haꞌa-uuriꞌo maraamu na mo iini nge kire ko pwaarongo i suliꞌo.
1TI.5.1	Maholo o ko haꞌa-oodohie nga mwane nge e neꞌi rato oto, o ke suꞌuri ere raramaa hunie, taꞌe o ke ere rako peꞌie mala uri ingeie oto aamamu. Na o ke takuhie mo mwane saanau oto mala ikire mo eesimu mwane. 
1TI.5.2	E urine loꞌu aana mo huꞌe, aena aana ikire oto mo nikemu. Mo keni haalu ikire oto mo eesimu keni, oto aena urinena o ke takuhire tarau aana tolahai iinoni diana.
1TI.5.3	Na o ke lio i sulie mo nao keni nge ikire mo nao keni toꞌohuu. 
1TI.5.4	Taꞌe mala uri nga nao keni e toꞌo mwela, wa e toꞌo pwaa-pwaana, nge kire ke haataꞌinie uri kire ko manata diana hunie a God toꞌohuu aani lio i sulilana keitaꞌaa. Aana e lio diana i maana God hunie mo mwela ke haro lio i sulie mo mauꞌana ikire mala ikire noꞌone kire holaꞌi lio i sulire kaꞌu. 
1TI.5.5	Mala nga nao keni e iiꞌo mola maraana na nga iini peꞌie haꞌike, taꞌe e norutoꞌo mola aana a God na ko aarea susue rodo na aatowaa hunie ke peꞌie, nge ingeie nao keni toꞌohuu eena. 
1TI.5.6	Taꞌe nao keni nge ko loꞌo-loꞌongaꞌinie mola mo heri-huninge ingeie maraana, nge iini urine e mae oto maꞌalana ko meu-meuri ue. 
1TI.5.7	O ke unue mo ola ienini hunie mo iini e hiiwalaimoli hunie kire ke tola i suliꞌi, mwaanie nga iini e ere aaelasire. 
1TI.5.8	Mala nga mwane e kaꞌa lio i sulie mo tekihana, liutaa oto mo iini aana uluhe ni iinoni ingeie, nge ko taateingeꞌinie hiiwalaimolinge ingeie ni ngeena, na leune e aaela loꞌu liutaa aana nga taa mo puꞌo kire ko esuie aana kire kaꞌa kele hiiwalaimoli ike aana a God.
1TI.5.9	O ke uusue satana mo nao keni nge asunge ikire oto hunie kire ke peꞌi-peꞌi, na ikire loꞌu hunie soihaadaꞌinge ke lio i sulire. Mo nao keni ngeena ke haro hule oto aana e oono aawalai helisi haꞌalaa, na e neꞌie oto huꞌe toꞌohuu hunie poro ingeie maholo poro ingeie e mau-meuri ue. 
1TI.5.10	Mo nao keni urine kire ke neꞌie oto mo iini nge ahutana mwala kire lio saie uri kire ko esuie mo ola diana tarau. ?﻿Uri e haꞌasai diana taane aana mo mwela ingeie? ?﻿Uri e totola konie taane mo awataa? ?﻿Uri e rararetaꞌinie taane kira hiiwalaimoli peꞌi haꞌamwai-mweiꞌanga? ?﻿Uri e peꞌi-peꞌie taane kira siꞌohaꞌa? ?﻿Uri e oꞌoꞌo aakau taane huni peꞌie taꞌena nga iinoni? Mo nao keni repo nge tolahada e diana urine o ke si uusue satada hunie soihaadaꞌinge ke lio i sulire. 
1TI.5.11	Taꞌe o ke suꞌuri uusue satana mo nao keni haalu, aena aana e saꞌa tewa na kire kei hiingeꞌinie uri kire ko sare toꞌo poro loꞌu oto hule aana kire kei pulongosie mola a Jisas. 
1TI.5.12	Oto leilada kei lae aena aana kire kaꞌa asu ike i sulie nga taa nge kire haiholotaꞌi huni esuie nana a Kraes. 
1TI.5.13	Na loꞌu kire kei lalawasie mola asunge na kire kei talei waetaꞌinie mola maholo ikire aani walo liunge mola i sulie mo nume. Na e kaꞌa taꞌe ike mola waetaꞌinilana maholo ikire, taꞌe peꞌi sihoai-olanga na kire kei oho dauhe mola aana mo esunge diana ngaeta mwala loꞌu aani unulana mola mo ola kire kaꞌa malisi.
1TI.5.14	Oto nou saetoꞌo aana mo nao keni haalu uri kire ke toꞌo poro, na kire ke toꞌo mwela, na kire ke lio i suli diana aana mo nume ikire, na mwaanie kire niie nga matahaa hunie taꞌena nga maelonga ikie huni ere aaelasikie. 
1TI.5.15	Taꞌe saehuu oto, aana ngaeta mo iini kire lae aaopa oto mola huni lulu i sulie a Pwelu Eero-eero.
1TI.5.16	Na loꞌu, mala uri nga huꞌe hiiwalaimoli e toꞌo aana nga mo nao keni i laona uluhe ni iinoni ingeie, nge a huꞌena ke lio oto i sulire maraana. Aana e kaꞌa malisine ike soihaadaꞌinge ke weo ni lio i sulire, taꞌe soihaadaꞌinge ke peꞌi diana aana mo nao nge kire iiꞌo maraada toꞌohuu.
1TI.5.17	Mo naꞌohai mwane nge kire ko lio i suli diana aana soihaadaꞌinge, na kire ko tohungei esu hiitoꞌo aani laeliwalanga na haꞌa-uusulinge, e tohungei diana oto liutaa hunie ruruhaa ke haꞌamaꞌu aada na ke waai diana aada noꞌone. 
1TI.5.18	Soihaadaꞌinge kei waaire haahie weonga ikire, aana mo Uusu-uusu Maaꞌi e unue uuri, 
1TI.5.19	O ke suꞌuri rongo hunie nga iini nge ko unue uri nga naꞌohai mwane haahie soihaadaꞌinge e dau huꞌisie nga haꞌatolanga, mala uri taꞌe ingeie mola ko ere urine na nga ro iini wa e oolu kire kaꞌa lae ike mai ere urine noꞌone. 
1TI.5.20	Taꞌe mala uri nga naꞌohai mwane ko lae peꞌi oorahaꞌaala, nge o ke ere aana huni haꞌa-oodohie, na o ke asuie oto urine i naꞌona pulitaa aana soihaadaꞌinge hunie ke neꞌi haꞌapasunge hunie ahutana mo iinoni loꞌu aana ruruhaa. 
1TI.5.21	Oto i naꞌona God na Kraes Jisas na mo ensel maaꞌi, no ko unue huniꞌo uri o ke tola i sulie mo ola ngeena, na mwaanie o rara haahie mola nga iini.
1TI.5.22	Mwaanie o haꞌamaaꞌie kaꞌu nga mwane e kaꞌa malisine ke neꞌi naꞌohai mwane aana soihaadaꞌinge, taꞌe o ke holaꞌi toꞌomaaie kaꞌu tolahana. E kaꞌa diana ike uri hunie o ke haꞌamaaꞌie iini oorahaꞌaala, aana ko urine, o kei roroꞌa aana mo oorahaꞌaanga ingeie peꞌie. Na o ke kinetaꞌiniꞌo maraamu hunie o ke iiꞌo rereꞌa.
1TI.5.23	Taꞌe aana o ko eriꞌapasie uri o ke iiꞌo rereꞌa, mwaanie o unue uri o ke inu-inu wei mola hahaiteli. Leune e kaꞌa kohi noꞌone, aana nou saie uri o ko maelaaꞌa. Oto e diana hunie o ke kele inuhie taane noꞌone nga mei waen mola huni kuraa maelaa i laona oopwamu.
1TI.5.24	Iau, mala nou si unue kaꞌu huniꞌo, o ke holaꞌi loꞌo-loꞌongaꞌi diana i naꞌona o ke si haꞌamaaꞌie nga iini. Aana mo oorahaꞌaa ngaeta mwala kire iiꞌo haadaꞌi mola huni leesiꞌi, na maꞌalana leilada e kaꞌa lae ike ue, taꞌe mwala kire sai leesie oto uri kire dau aaela. Na loꞌu mo oorahaꞌaa ngaeta mo iini kire iiꞌo mumuni, taꞌe leesileni ko si lae taane mai i puri. 
1TI.5.25	Oto e urine loꞌu aana ngaeta mo esunge diana kire mwadaꞌu noꞌone huni leesiꞌi, taꞌe maꞌalana nga mo iini kire iiꞌo mumuni keꞌu, kire saꞌa roroꞌa ni iiꞌo mumuni ike taraꞌasi.
1TI.6.1	Ahutana mo iinoni hiiwalaimoli nge kire neꞌi koni-konihe, kire ke haꞌamaꞌu aana mo poro paine ikire hunie nga iini ke suꞌuri ere aaelasie satana God na haꞌa-uusulinge ikie. 
1TI.6.2	Na mo koni-konihe nge mo poro paine ikire mo iinoni hiiwalaimoli, kire ke haꞌamaꞌu noꞌone aana mo iinine aana ikire mo eeside i lalo aana a Kraes ni ngeena. Kire ke haꞌamaꞌu aada oto liutaa, na kire ke asu diana mola nada aena aana poro paine ikire ngeena nga iini e hiiwalaimoli mala ikire na kire manata diana hunie.
1TI.6.2	Oto Timoti, o ke haꞌa-uusulie mwala aana mo ola ienini na o ke unue oto hunire uri kire ke lulu i suliꞌi. 
1TI.6.3	Taꞌena nga haꞌa-uusulinge e aaopa mwaanie mo wala ienini, e kaꞌa sada ike peꞌie haꞌa-uusulinge toꞌohuu a Jisas Kraes Aalaha ikie, iini nge ko haataꞌinie tolaha toꞌohuu nge e toꞌohie saena a God. 
1TI.6.4	Iinoni nge ko haꞌa-uusuli aaopa urine e honu mola aana toohaꞌinge na e kaꞌa saie ike nga mei ola. Neꞌisaenga ingeie e rodohono mola, na ingeie e iiꞌo oto mola peꞌie haꞌa-erenga haahie taꞌena nga ola. Oto leune ko si da mola mwala ko esuie walu ola aaela mala saehanalilana toꞌo-toꞌolana ngaeta iini, na haiseuninge, na ere-aaelasilana ngaeta iini, na heotaꞌinge. 
1TI.6.5	Haꞌa-erenga ko lae mola tarau i matolana mwala nge saeda e aaela urine, na kire haꞌatekehie oto walaimolinge. Kire ko loꞌongaꞌi takalo uri asunge nana soihaadaꞌinge nga ola mola hunie kire ke toꞌo-toꞌo.
1TI.6.6	Asunge nana God e sai niie taane toꞌo-toꞌonga hunikie, taꞌe toꞌo-toꞌonga ni welumalau haꞌike. A God ko niie toꞌo-toꞌonga aani sae, na ko peꞌikie hunie kie ke hii diana mola peꞌie nga taa kie toꞌo aana oto. 
1TI.6.7	Kie kaꞌa lae ike mai peꞌie nga mei ola i laona walumalau ie, na e urine loꞌu mola aana kie saꞌa toolea ike noꞌone nga mei ola taꞌau mwaanie walumalau. 
1TI.6.8	Taꞌe mala uri kie ko toꞌo ngaulaa na kie toꞌo toꞌoni, nge kie ke saemango mola haahiꞌi. 
1TI.6.9	Mo iini nge kire ko heri hunie kire ke toꞌo-toꞌo, kire ko da mola malaahonga hunire maraada ni ngeena. Kire kei pola oto peꞌie pwanu, aani loꞌongaꞌinge mweꞌu-mweꞌule mola nge kire sai waelire mola maraada. 
1TI.6.10	Na saehanalilana toꞌoha oto aahuꞌine taꞌena nga aaelanga. Na ngaeta mo iinoni kire toliꞌaasie oto hiiwalaimolinge ikire aena aana kire ko saehanalie mola uri toꞌo-toꞌolada ke paine loꞌu liutaa. Taꞌe aana kire ko teꞌurine, nge kire ko si esuie mola mo saehuunge ikire ko peine loꞌu liutaa.
1TI.6.11	Taꞌe iꞌoe, Timoti, o ke lio talamu oto mwaanie ahutana mo ola mala ngeena, aena aana iꞌoe oto mwane a God. Na o ke huru oto mola i sulie tolaha diana. O ke iiꞌo oodotaꞌi, na o ke iiꞌo maaꞌi, na o ke hiiwalaimoli, na o ke manata diana hunie mwala, na o ke asu taraꞌasi, na o ke maneko. 
1TI.6.12	Mo ola oto hunge kei uure huni ooho honosie hiiwalaimolinge iꞌoe, taꞌe o ke ooho diana mola, na o ke hele maꞌutaꞌa aana maurihe huu. A God e soiꞌo hunie maurihe maholo o unu tahangaꞌinie i naꞌona ruruhaa uri o hiiwalaimoli aana a Jisas. 
1TI.6.13	Oto saeku hunie o ke haiholotaꞌi hunieu, na uri o ke asuie leune i naꞌona God nge e niie mauringe hunie ahutana mo ola, na loꞌu i naꞌona a Kraes Jisas nge e unu tahangaꞌinie walaimolinge maholo e uure i naꞌona a Pontis Paelat. 
1TI.6.14	O ke haiholotaꞌi uri o kei tola i suli diana aana mo haꞌatolanga nge nou unu-unuꞌi huniꞌo, na uri o saꞌa liu loꞌu mwaanie nga aapa aani, taꞌe o kei hele i suliꞌi taꞌingelu lae hule aana Aalaha ikie, a Jisas Kraes, kei eelihoꞌi loꞌu mei. 
1TI.6.15	A God kei esuie taane ke hule aana maholo diana oto hunie, oto kie ke lahea God aana kananga hunie uuri.
1TI.6.15	Ingeie oto hahuꞌana iini manikuluꞌe.
1TI.6.15	Taꞌe ingeie mola ko aalaha,
1TI.6.15	aana ingeie oto Inemauri haahie ahutana mo inemauri,
1TI.6.15	ingeie oto Aalaha haahie ahutana mo aalaha.
1TI.6.16	Ingeie oto haliꞌite nge e saꞌa roroꞌa mae ike.
1TI.6.16	E iiꞌo i lalo aana raa-raa,
1TI.6.16	raa-raa ngeena nga iini e saꞌa lae wau karaꞌinie,
1TI.6.16	nga iinoni e kaꞌa leesie ike ue a God, wa ke sai leesie.
1TI.6.16	Oto mwala kei meni soi haꞌamanikuluꞌaa oto di.
1TI.6.16	Nanamanga ingeie kei iiꞌo huu oto nana.
1TI.6.16	!﻿Iau, ke urine oto!
1TI.6.17	O ke unue hunie kira toꞌo-toꞌo aana mo ola aana walumalau ie, hunie kire ke suꞌuri toohaꞌi, na mwaanie kire nou-norue toꞌo-toꞌolada nge e sai eiꞌaa lau-leu mola. Unue hunire uri kire ke norutoꞌo mola aana God aana ingeie e toꞌo-toꞌo oto liutaa, na e sai niie oto ahutana mo ola hunie kie ke ilenimwaꞌe haahiꞌi. 
1TI.6.18	O ke unue hunire loꞌu uri kire ke asuie mola mo ola diana hunie kire ke toꞌo-toꞌo aana toꞌo-toꞌonga ni Lengi. Kire ke peꞌi-peꞌi, na kire ke iiꞌo aakau huni nii, 
1TI.6.19	aena urine kire kei durue toꞌo-toꞌonga oto paine nada maraada taꞌau i Lengi nge domana nga poo-pootana nume hunie maholo ue mai. Na aana kire kei esu diana urine, nge kire ke si lio saie maurihe toꞌohuu e uri taa.
1TI.6.20	E Timoti, o ke lio i suli diana aana nga taa nge a God e norutoꞌo aamu hunie o ke asuie. O ke suꞌuri aapwasu aana mo ere-erenga honosie a God, na o ke iiꞌo mwaanie ere haitelilinge aana nga taa nge kire haaraꞌi eero-eero aana uuri, “sai-olanga.” 
1TI.6.21	Taꞌe sai-olanga haꞌike ni ngeena, na ngaeta mo iini kire dau talahie oto hiiwalaimolinge toꞌohuu i tehulaꞌana.
1TI.6.21	Oto no ko eitanaie a God uri hahuꞌana manata-diananga ingeie ke iiꞌo peꞌiꞌo.
2TI.1.1	Saediananga mwaanieu a Pol, iini nge a God maraana e lio hilisieu uri hunie ne ke neꞌi hurulaꞌaa a Kraes Jisas, hunie ne ke tarohaꞌinie maurihe huu e haiholotaꞌinie hunie mo iini kire lado peꞌie Kalena, a Kraes Jisas. 
2TI.1.2	Na no ko uusu-uusu oto ie huniꞌo kaleku Timoti, aana iꞌoe oto mwela maaꞌi ineu.
2TI.1.2	No ko eitanaie a God Aamaka na a Kraes Jisas Aalaha ikie uri hahuꞌana manata-diananga, na aamasinge, na hanuelamanga ingeie ke iiꞌo peꞌiꞌo.
2TI.1.3	No ko aarengaꞌi talamu susue rodo na aatowaa, na no ko tohungei sae-saemango haahiꞌo suli maholo no ko aarea God ineu nge no ko esu nana peꞌie mei manatanga rereꞌa oto noꞌone mala mo weuweku kire auꞌesuie. 
2TI.1.4	No ko aama-aamasitoꞌo taane aana maholo kure oopa nge o ngarasieu, oto saeku uri ne ke leesiꞌo kaꞌu loꞌu hunie ne ke saemango. 
2TI.1.5	No ko aamasitoꞌo noꞌone aana mei hiiwalaimolinge toꞌohuu nge a nikemu a Iunis na a pwaa-pwaamu a Lois kire mani toꞌo aana, na nou saie uri iꞌoe noꞌone o toꞌo aana. 
2TI.1.6	Oto no ko eitanaiꞌo uri o ke tohungei esu diana peꞌie mei nanamanga nge a God e niie huniꞌo aana maholo nou hele i pweumu. O ke asu diana aana mala o ko terehie dunge hunie ke waru diana, na mwaanie o toliꞌaasie e mwaꞌa mola. 
2TI.1.7	Aana maꞌunge e kaꞌa uure ike mwaanie Liꞌoa Maaꞌi nge a God e niie mai naka. Taꞌe Liꞌoa Maaꞌi ko niie nanamanga hunie kie ke adona asunge a God, na hunie kie ke manata diana hunie mwala, na hunie kie ke kinetaꞌinie tolahaka maraaka mwaanie kie dau aaela.
2TI.1.8	Oto aena ngeena o ke suꞌuri masa ni houleꞌinie a Jisas Kraes oodoie mwala. Na o ke suꞌuri masa honosieu i sulie uri nou iiꞌo i nume ni hoꞌo haahie asunge nana. Taꞌe o ke hele maꞌutaꞌa mola aana nanamanga a God, na o ke mwaꞌe-mwaꞌe mola ni sapesalu aana o ko tarohaꞌinie Tataroha Diana a Jisas mala ineu. 
2TI.1.9	Aana a God e haꞌa-uurikie na e lio hilisikie oto hunie kie ke neꞌi iinoni maaꞌi ingeie. E kaꞌa asuie ike mola leune aena aana kie malisi wa uri kie asuie nga mei ola diana adongana. !﻿Haꞌike! Taꞌe e oalaꞌinie urine mola aana e tohungei sare haꞌadianaꞌakie. Uure oto wau i naꞌo na haꞌaholanga haꞌike ue, a God e oalaꞌinie oto uri a Jisas Kraes kei haꞌadianaꞌakie oto urine. 
2TI.1.10	Oto maholo ie, a Jisas Kraes e hule oto huni haataꞌinie aamasinge a God hunikie. A Haꞌa-uuritaka, a Jisas Kraes e haꞌamangoa oto maenga, na e haataꞌinie oto Tataroha Diana hunikie, nge ko haꞌasinelie saeka, na ko haataꞌinie tala huni toꞌo aana maurihe nge e saꞌa heꞌi mango loꞌu. 
2TI.1.11	A God e lio hilisieu uri hunie ne ke tarohaꞌinie Tataroha Diana ngeena, na ne ke neꞌi hurulaꞌaa, na hunie ne ke haꞌa-uusulie mwala. 
2TI.1.12	Aena urinena nge no ko sapesalu siꞌiri ie. Taꞌe nou saꞌa roroꞌa ni masa ike, aena aana nou manataꞌinie a Jisas, iini nge nou norutoꞌo aana. Na nou saie uri ingeie e sai kinetaꞌinie walu ola nou neꞌiꞌi i nimana huni lio i suliꞌi, na kei kinetaꞌi diana aani lai hule aana dinge ooreta.
2TI.1.13	Oto o ke lae i sulie mo haꞌa-uusulinge toꞌohuu nge o rongoꞌi mwaanieu, na o ke haꞌa-aꞌailaꞌaa hiiwalaimolinge iꞌoe aana a Jisas Kraes, na o ke haimaanie manata-diananga ingeie hunie mwala. 
2TI.1.14	Aana a God e niie oto walaimolinge diana i sulie a Jisas ngeena namue. Oto o ke lio i suli diana aana, na a Liꞌoa Maaꞌi i lalo aaka kei peꞌiꞌo.
2TI.1.15	O saie mola uri ahutana mo eesikaelu aana hiiwalaimolinge aana poꞌo ni henue i Esia nge o iiꞌo aana ngeena, kire aatopuri eeku mola, hule aana a Pijelas na a Hemojenis ikirerue noꞌone. 
2TI.1.16	Taꞌe a Onesiporas e kaꞌa toliꞌaasieu ike, na e tohungei peꞌi-peꞌieu tarau na e kaꞌa masa ike honosieu maꞌalana nou oꞌoꞌo i nume ni hoꞌo. Aena urine nge no ko aarea a Aalaha ke haꞌadianaꞌaa uluhe ingeie. 
2TI.1.17	Aana maholo e lae mai hunie huilume paine i Rom, oto e tohungei loꞌohieu oto hiitoꞌo lai hule aana e lio oodoieu. 
2TI.1.18	Na o saie taane noꞌone mola uri e peꞌi-peꞌieu tarau maholo nou oꞌoꞌo wau aana huilume i Epesas nge o iiꞌo aana ngeena. Oto no ko aarea a Aalaha hunie ke haꞌadianaꞌaa na ke aamasie a Onesiporas oto noꞌone urine aana dinge ooreta.
2TI.2.1	Oto iꞌoe, kaleku, o ke aꞌailaꞌa aana asunge nana a Aalaha, na ingeie oto ke si peꞌiꞌo aana saena mone hunie ke peꞌikie. 
2TI.2.2	O rorongoa oto mo haꞌa-uusulinge ineu hunie mwala. Oto saeku uri taꞌa-taꞌa taungei olana loꞌu mola nge iꞌoe noꞌone o ke haꞌa-uusulie mwala aani. Na oto liutaa, o ke haꞌa-uusuli aana mo ola ngeena hunie mo mwane ni nou-norue nge o saie uri ikire noꞌone kire sai haꞌa-uusulie ngaeta mwala loꞌu eeni.
2TI.2.3	Na mala nga ramo e kaꞌa sai aapwasu ike aana sapesalunge taꞌe ko esu taraꞌasi mola, nge iꞌoe noꞌone o ke asu aꞌailaꞌa urine loꞌu mala nga ramo diana a Jisas Kraes maꞌalana sapesalunge nge ko reꞌusieu ie ke rau noꞌone aamu urine. 
2TI.2.4	Na loꞌu, o ke haimaanie noꞌone tolahana mo ramo, aana ramo nge ko sare da hunie uri aalaha ingeie ke ilenimwaꞌe peꞌie, e saꞌa asuie ike nga kele mei esunge ingeie maraana. Taꞌe ramo diana ngeena ko esu tarau mola i sulie asunge nana aalaha ingeie. 
2TI.2.5	Na ne ke haꞌamalaa asunge iꞌoe loꞌu mala nga iini ko sare naꞌo aana nga halinge. Iinonine e saꞌa hahuꞌei toolea ike nga waaite na e kaꞌa lae ike i sulie mo haꞌatolanga aana halinge ngeena. 
2TI.2.6	Na asunge iꞌoe ke urihana noꞌone iinoni nge ko esu waaꞌiniꞌini aana hohola ingeie. Iinonine e malisine oto uri ingeie ni kei holaꞌi ngeue mo ngeulaa aana hohola ngeena. 
2TI.2.7	O ke loꞌongaꞌi diana i sulie nga taa nge no ko unue huniꞌo ienini, na a Aalaha kei peꞌiꞌo taane aani haataꞌinilana saenanaunge i sulie ahutana walu ola ngeena.
2TI.2.8	O ke loꞌo-loꞌongaꞌinie mola a Jisas, aana ingeie a Kraes, iini a God e haiholotaꞌinie kei haꞌa-uurie mo iinoni ingeie. E haꞌa-oaie walana mo propet aana e uure mwaanie komu a Deved Inemauri. Na e taꞌelaꞌi mwaanie maenga mala no ko unu-unue oto tarau maholo no ko laengaꞌinie Tataroha Diana 
2TI.2.9	Na i tehulaꞌana Tataroha Diana ngeena mola nge hoꞌosileku e lae aani iieliheu ie. Taꞌe haꞌa-uusulinge a God nga walo hoꞌo-hoꞌo haꞌike aana. 
2TI.2.10	Aena urine kaꞌu, maꞌalana mwala ko haꞌaloieu mala ie, taꞌe no ko iiꞌo susu mola. Aana tala urine nge no ko peꞌie mwala nge a God e lio hilisire oto, hunie kire ke toꞌo aana maurihe peꞌie a Jisas Kraes na kire ke iiꞌo peꞌie aana manikuluhaꞌana oto di. 
2TI.2.11	Mei wala toꞌohuu oto ienini.
2TI.2.11	Mala uri kie ko mae tararuru peꞌie a Kraes,
2TI.2.11	nge kie kei meuri tararuru noꞌone peꞌie.
2TI.2.12	Mala uri kie ko iiꞌo susuleꞌi mola aana hiiwalaimolinge maꞌalana kie ko sapesalu,
2TI.2.12	nge kie sai aalaha noꞌone mola peꞌie.
2TI.2.12	Taꞌe mala uri kie ko taateingeꞌinie uri kie kaꞌa saie ike a Kraes,
2TI.2.12	nge ingeie kei taateingeꞌinikie noꞌone uri e kaꞌa saikie.
2TI.2.13	Maꞌalana uri kie kaꞌa sai hele i sulie mo heiholotaꞌinge ikie,
2TI.2.13	taꞌe ingeie kei hele maꞌutaꞌa mola aana mo heiholotaꞌinge ingeie tarau,
2TI.2.13	aana tolahana maraana e kaꞌa toliꞌaasie ike hunie ke eero,
2TI.2.13	wa huni lae aaopa mwaanie haiholotaꞌinge ingeie.
2TI.2.14	O ke lae peꞌi haꞌa-haꞌa-aamasitoꞌoa kira hiiwalaimoli aana mo ola ngeena. O ke ere hiitoꞌo hunire aana nanamanga a God uri kire ke suꞌuri ere haitelili aana mo ola kire kaꞌa roroꞌa ike. Aana tala urine e tohungei aaela oto hiitoꞌo, na e sai waelie mola mo iini ko pwaarongoa mo erenga haitelili urine. 
2TI.2.15	O ke ariꞌapasie o ke neꞌi iinoni auꞌesu diana, hunie a God ke saemango haahie asunge iꞌoe. O ke haꞌa-uusuli toꞌohuu aana walana God, hunie o ke suꞌuri hii masanga i maana. 
2TI.2.16	O ke neꞌi aasie taꞌena nga erenga aaela na mo wala mwaakule i purimu, aena aana mwala ko ere-ere urine, kire ko si oohea oto mwala haꞌataulie a God ni ngeena. 
2TI.2.17	Mo erenga ikire ngeena e urihana mola ho osa nge e kaꞌa sai mola ike. Ere-erenga e ro mwane, a Haemeneas na a Pilitas, na e urine oto. 
2TI.2.18	Kirerue toliꞌaasie oto mo erenga toꞌohuu, na kirerue ko si lae peꞌi unu heiliu mola aana uri taꞌelaꞌinge kira hiiwalaimoli mwaanie maenga e rau oto. Na peꞌie mo wala takalo urine, kirerue ko waelie mola hiiwalaimolinge ngaeta mwala. 
2TI.2.19	Taꞌe maꞌalana ngaeta mo iini ko neꞌisae rue-ruaꞌa urine, soihaadaꞌinge e saꞌa rongo ike hunire aena aana soihaadaꞌinge e toꞌo aana taane poo-pootana nge e kaꞌa sai esuleꞌi ike. Na a God e uusue mo wala i sulie soihaadaꞌinge ingeie uuri, “A Aalaha e manataꞌinie taane mo iini ingeie,” na loꞌu uuri, “Ahutana mo iini ko unue uri kire hiiwalaimoli aana a Aalaha, kire ke mani toliꞌaasie oto mo tolahai ola aaela ikire.”
2TI.2.20	E Timoti, o saie taane uri mo nume paine kira toꞌo-toꞌo kire toꞌo aana mo nime ikire nge kire asuiꞌi aani kol na aani siliva, na ngaeta mo iini kire asuiꞌi mola aani ei wa aani mwakano. Ngaeta mo iini aana mo nime ngeena kire malisine mo maholo roroꞌa na mo maholo ni haꞌamaꞌunge, taꞌe ngaeta mo iini kire kaꞌa malisine ike mo maholo paine ngeena, aana taungei nime urine mo nime taꞌewau mola. 
2TI.2.21	E urine noꞌone mola aana mo iinoni. Mo iini nge kire ko toliꞌaasie mo tolahai ola aaela ngeena oto taꞌingelu mwaanire, nge kire kei iiꞌo maaꞌi oto i maana Aalaha ikire. Mauringe ikire kei toꞌohie saena a Aalaha, na kire sai esuie taꞌena nga mei esunge diana oto mola nana.
2TI.2.22	Oto o ke lio talamu mwaanie mo saehanalinge nge ko too-toolea mo saanau, taꞌe o ke dau diana mola tarau. Na o ke ariꞌapasie mola lulu i sulilana oodotaꞌinge, na hiiwalaimolinge iꞌoe ke susu, na o ke manata diana hunie ahutana mwala, na o ke iiꞌo ni henuelama mola peꞌie taꞌena nga iinoni. Na o ke hikusie mo iini ko palo-paloa a God toꞌohuu aani sae manola. 
2TI.2.23	O ke kinetaꞌiniꞌo mwaanie taꞌena nga haꞌa-erenga takalo na mo erenga taꞌewau. Aana o saie oto uri mo erenga urine kire sai esuie mola haꞌa-erenga ke paine i matolana mwala, 
2TI.2.24	na iinoni euꞌesu a God ke suꞌuri neꞌi iinoni haꞌa-haꞌa-ere. Urine haꞌike, taꞌe ke toli rako mola peꞌie mwala, na ke saenanau diana aana tolaha ni haꞌa-uusulinge, na ke suꞌuri sae-saewasu lau-leu. 
2TI.2.25	Na iinoni euꞌesu a God ke haro kele lae rako mola maholo ko haꞌa-oodohie mwala nge kire ko leledie haꞌa-uusulinge ingeie. Aana ko urine, ohe a God kei peꞌie mwalana hunie kire ke oolisie loꞌongaꞌinge ikire, na hunie kire ke sai diana aana mo haꞌa-uusulinge toꞌohuu. 
2TI.2.26	A Pwelu Eero-eero ni mola e tapolie mwala ngeena aana lolosilana hune ingeie hunire, na ingeie ni mola ko si deu rarahire uri hunie kire ke dau aaela i sulie nga taa e saetoꞌo aana. Taꞌe mala uri kire kei aehota lio saie mo haꞌa-uusulinge toꞌohuu, nge luhesilada e sai lae taane mola, na kire sai tehisie mola a Pwelu Eero-eero.
2TI.3.1	O ke sai diana aana uri, aana mo dinge ooreta ahutana walu ola kei meni deu aasa oto hiitoꞌo. 
2TI.3.2	Mwala kei loꞌo-loꞌongaꞌinire oto mola maraada. Kire kei neꞌi-neꞌisae paine oto hiitoꞌo aana toꞌoha, na kire kei lae-lahera maraada, na kire kei too-toohaꞌinire oto hiitoꞌo. Kire kei talei ere-ere aaela mola, na kire saꞌa totola i sulie ike mo nikada na mo aamada. Kire saꞌa paa-paalahea ike nga iini haahie nga mei ola nge niilana e lae oto hunie, na kire saꞌa loꞌo-loꞌongaꞌinie ike loꞌu a God. 
2TI.3.3	Kire saꞌa saie ike loꞌu manata-diananga, na kire saꞌa sae-sae aasi ike loꞌu hunie nga iinoni. Kire kei eero-eerotaꞌinie mola mwala, na kire saꞌa kinetaꞌinie ike tolahada mwaanie aaelanga. Kire saꞌa aama-aamasie ike nga iini, na kire kei leledie mola taꞌena nga ola diana. 
2TI.3.4	Maꞌalana mo malahude, taꞌe kire kei pwelora mola, na kire saꞌa holaꞌi loꞌongaꞌi keꞌu i sulie taꞌena nga ola kire ko sare asuie, na kire kei too-toohaꞌinire oto e pulo. Kire kei saetoꞌo aana mola mo ola nge ko da kire ke hii diana, taꞌe kire kaꞌa saetoꞌo aana ike a God. 
2TI.3.5	Kire kei lupweꞌi esu taane huni haataꞌinie uri ikire mo iinoni maaꞌi, taꞌe e kaꞌa toꞌohuu ike, na hule aana kire kaꞌa kele saetoꞌo aana ike nanamanga a God ke lio i sulie maurihaꞌada. Mwala urine, o ke suꞌuri lae i sulire, taꞌe o ke iiꞌo haꞌataulire mola. 
2TI.3.6	Ngaeta mo iini aana mwala ngeena kire sai walo liu i matolana mo nume peꞌie haꞌa-uusulinge takalo, na kire ko haꞌa-olaa mo huꞌe nge kire ko neꞌi-neꞌisae rue-ruaꞌa. Mo huꞌe ngeena kire oorahaꞌaala na kire ko lae mola i sulie taꞌena nga saehanalinge ikire. 
2TI.3.7	Kire ko eriꞌapasie taane uri kire ke sai diana aana mo ola oto hunge, taꞌe kire kaꞌa sai deu oodoie ike tohungana saenanaunge aana walaimolinge. 
2TI.3.8	Mwala nge kire ko lae hailiu i sulie mo huꞌe urine, kire ko ere aaelasie tohungana walaimolinge, mala a Janis na a Jambris kirerue ere aaelasie a Mosis wau i naꞌo.
2TI.3.9	Taꞌe kire saꞌa lae haꞌatau ike peꞌie tolahai iinoni aaela ikire ngeena. Aana e saꞌa tewa na mwala kei lio saie oto puꞌonga ikire, mala kaꞌu lio sailana a Janis na a Jambris e lae lau-leu mola wau i naꞌo.
2TI.3.10	Taꞌe iꞌoe, kaleku, o saie oto mo haꞌa-uusulinge ineu na iiꞌolaku e uri taa, na nga moi taa no ko sare asuiꞌi. O lio saie kaꞌu oto hiiwalaimolinge ineu, na toli-rakonga ineu, na manata-diananga ineu hunie ahutana mwala, na toli-susuleꞌinge ineu aana maholo e aasa oto hiitoꞌo. 
2TI.3.11	O saie kaꞌu mola haꞌaloileku e lae na nou sapesalu oto hiitoꞌo mala o leesie aana mo huilume i Antiok, na i Aekoniam, na i Listra. Nou tohungei sapesalu oto hiitoꞌo, taꞌe no ko paalahea a Aalaha oto liutaa aana e haꞌa-uurieu mola mwaanie walu olana. 
2TI.3.12	Na e toꞌohuu oto uri taꞌe-taꞌena nga iini ko lado peꞌie a Jisas Kraes na ko sare iiꞌo maaꞌi nana, nge mwala kei haꞌaloie oto urine. 
2TI.3.13	Taꞌe mwala tataꞌala nge kire ko haꞌapweue mola mwala, kire kei hunge oto loꞌu liutaa. Kire kei aaela oto loꞌu, na kire kei lae peꞌi eeroa mwala oto hiitoꞌo, taꞌe lae-lae na mwala kei haro pwelora loꞌu noꞌone.
2TI.3.14	Taꞌe iꞌoe, kaleku, o ke hele susuleꞌi mola aana nga taa nge haꞌa-uusulilemu e lae oto aana na o hiiwalaimoli oto noꞌone aana, aena aana o sai diana aameelu oto mo iini melu haꞌa-uusuliꞌo. 
2TI.3.15	O sai diana aana kaꞌu oto mo Uusu-uusu Maaꞌi na hule aana o neꞌi mwela ue. Na mo haꞌa-uusulinge aana kire sai peꞌikie aani loꞌongaꞌinge diana na aani hiiwalaimolinge aana a Jisas Kraes hunie uri a God ke haꞌa-uurikie. 
2TI.3.16	Taꞌe-taꞌena nga ola i laona mo Uusu-uusu Maaꞌi, walana God ni ngeena. Na ingeie ni e unue hunie mwala ke uusu-uusu oto i sulie loꞌongaꞌinge ingeie maraana. Oto Uusu-uusu Maaꞌi e tohungei diana huni haꞌananaukie, na huni haataꞌinie mo oorahaꞌaanga ikie aaka, na huni haꞌa-oodohie tolahaka, na huni haꞌa-uusulikie aana mau-meuringe nge e oodo i maana God. 
2TI.3.17	Aana ko urine haꞌalaa ikie mo iinoni a God kie sai deu diana aani lulu i sulilana mo tolahai ola diana na kei tohungei melisine oto uri kie ke asuie mo tohungei esunge diana.
2TI.4.1	Maholo a Jisas Kraes kei ooli loꞌu mei mala inemauri, nge ke si leie ahutana mo iinoni, mo iini e mauri ue na mo iini e mae oto. Oto no ko unu tahangaꞌinie oto huniꞌo i maana a God na a Jisas Kraes 
2TI.4.2	uri o ke lae taraꞌasi oto peꞌie tarohaꞌinilana walana God. O ke laeliwala hunie mwala oto tarau, maꞌalana mwala kaꞌa sare rongo huniꞌo. O ke haꞌa-oodohie tolahada maholo kire ko lae takalo, na o ke haataꞌinie mo oorahaꞌaa ikire hunire hunie kire ke aaliꞌu mwaaniꞌi, na o ke ere haꞌasusure noꞌone. Walu ola ngeena o ke asuiꞌi peꞌi toli-rakonga, na peꞌi haꞌananaunge diana. 
2TI.4.3	O ke asu urine, aena aana maholo kei lae ue mai nge mwala e saꞌa sare rongo ike hunie mo haꞌa-uusulinge toꞌohuu, na kire kei lae mola i sulie saeda maraada. Kire kei loꞌohi haꞌa-uusuli taꞌewau mola hunie uri kire ke sai rongoa haꞌa-uusulinge nge kire ko sasare rongoa. 
2TI.4.4	Na kire kei eeliꞌu mola mwaanie walaimolinge huni rongo i sulie mo laladonga eero-eero. 
2TI.4.5	Taꞌe iꞌoe oto o ke loꞌo-loꞌongaꞌi diana tarau, na o ke uure aꞌailaꞌa mola maꞌalana uri o ko lae oodoie loꞌu aasanga. O ke lae taraꞌasi mola peꞌie tarohaꞌinilana Tataroha Diana, na o ke asuie toꞌohuu mei esunge a God e niie huniꞌo ngeena.
2TI.4.6	Oto aana ineu maraaku, o saie taane uri mauringe ineu nou niie kaꞌu oto i naꞌo mala uuraaꞌinge hunie a God, na oto ie e hule oto aana leu ooreta, aana e hule oto aana maholo ineu huni mae. 
2TI.4.7	Na mauringe ineu e urihana noꞌone halinge. Na nou huru diana aana halinge ngeena, aana maꞌalana nga taa e raꞌusieu, taꞌe nou esu diana mola nana a Aalaha. Oto maholo ie nou hule oto aana haꞌamangolana halinge ngeena, aana nou haꞌamangoa oto asunge e niie mai hunieu. Nou hele maꞌutaꞌa aana hiiwalaimolinge toꞌohuu, na nou lae-lae peꞌi haꞌa-uusulilana mwala aana. 
2TI.4.8	Na waaite nge ne kei toolea i maana halinge ngeena e iiꞌo aakau loosieu oto, aana ineu nou iiꞌo oodotaꞌi oto i maana God. A Aalaha kei lei oodotaꞌi aana ahutana mwala, na aana Dinge Ooreta ke si waaieu taane. E saꞌa da ike leune hunieu haliꞌite, taꞌe hunie ahutana mo iini kire manata diana hunie na kire ko maaꞌoohie oolinge ingeie mai.
2TI.4.9	Kaleku, saeku hunie o ke dau aahonga oto huni lae mai seeku lau-leu. 
2TI.4.10	A Dimas e toliꞌaasieu aana ko tohungei saetoꞌo aana mo ola aana walumalau ie, na e lae oto aana huilume i Tesalonaeka. A Kresens e lae huni esu nana God aana poꞌo ni henue i Kalesia, na a Taetas e lae urine noꞌone hunie poꞌo ni henue i Dalmesia. 
2TI.4.11+2TI.4.12	A Luk mola e si oore mai peꞌieu ie, aana a Tikikas nou uusungeꞌinie oto wau i seemiu aana huilume i Epesas. Maholo o ko lae mai, o ke toolea oto mai a Mak, aena aana ingeie e sai peꞌi diana aana asunge ineu.
2TI.4.13	Na o ke toolea mai mei sala tetewa mwaanie wawai nge nou haꞌa-oorea peꞌie a Kapas wau aana huilume i Troas. Na o ke toolea noꞌone mai mo uusu-uusu hio-hio ineu, oto liutaa mo iini nou tohungei saetoꞌo aani nge uusuleni e lae aani teꞌe-teꞌei nanikot.
2TI.4.14+2TI.4.15	O ke lio talamu mwaanie ngaeta mwane satana a Aleksanda. Ingeie ngaeta mwane nge e sai esuie taꞌena nga ola oto mola aani aean. E tohungei waelieu aana e tohungei sereꞌinie haꞌa-uusulinge ikolu. A Aalaha ke si haꞌaletehie taane haahie nga taa e asuie ngeena.
2TI.4.16	Eetana nga maholo leileku e lae, nga taꞌa-taꞌa iini e kaꞌa lae ike mai huni ere ooliteku. !﻿Haꞌike! Ahutana mwala kire mani toliꞌaasieu mola, taꞌe no ko aarengaꞌi mola talada, hunie a God ke pulongosie mola takalonga ikire ngeena. 
2TI.4.17	Taꞌe a Aalaha e lae peꞌi haꞌa-uurieu na e niie nanamanga hunieu uri hunie ne ke tarohaꞌinie Tataroha Diana hunie mo Aapoloa Aaopa kire ke rongoa. Na e peꞌieu noꞌone aana maholona hunie kira lei-lei ke suꞌuri lei mae aaku. 
2TI.4.18	Nou tohungei norutoꞌo mola aana uri a Aalaha kei lio i suli diana aaku maꞌalana mei aaelanga uri taa ke rau loꞌu eeku, na ingeie kei tola konieu taane oto taꞌau i laona aalahanga ingeie taꞌau i Lengi. !﻿Iau! Kie ke haꞌamanikuluꞌaa taraureꞌi oto di. Ke urine oto.
2TI.4.19	O ke niie mei wala ni saediananga ineu hunie a Prisila na poro ingeie a Akuila, na noꞌone hunie uluhe ni iinoni a Onesiporas. 
2TI.4.20	Mwane oamu a Erastas e kaꞌa lae ike mai peꞌieu, taꞌe e oore mola wau aana huilume i Korinit. Na ngaeta mwane oamu loꞌu, a Tropimas, nou lae mwaanie mola wau aana huilume i Maelitas aana mweitaꞌaa ko mataꞌi hiitoꞌo. 
2TI.4.21	O ke dau aahonga huni hule mai seeku i naꞌona mo waro-waro wawai aana iihiꞌure mwaanie aasi e mawa honosiꞌo. A Iubiulas, na a Piudens, na a Laenas, na keni aasikaelu a Klodia, kire ko meni niie noꞌone mei wala ni saediananga huniꞌo na hunie kira hiiwalaimoli wau i leune.
2TI.4.22	No ko eitanaie Aalaha ikie ke iiꞌo i laona manatamu, na hahuꞌana manata-diananga ingeie ke iiꞌo peꞌiꞌo.
TIT.1.1	Saediananga mwaanieu a Pol, huniꞌo Taetas.
TIT.1.1	Ineu nga koni-konihe a God na hurulaꞌaa a Jisas Kraes. E uusungeꞌinieu huni peꞌie hiiwalaimolinge mo iini nge a God e lio hilisire hunie kire ke neꞌi iinoni ingeie, na huni haꞌa-uusulire i sulie walaimolinge nge kei peꞌire hunie kire ke iiꞌo maaꞌi. 
TIT.1.2	Aena leune kire ko maa-maaꞌoohie peꞌi norutoꞌonga toꞌohuu hunie maurihe huu nge a God e haiholotaꞌinie hunikie oto waite. Na haiholotaꞌinge ngeena e toꞌohuu oto, aana a God e kaꞌa sai eero ike. 
TIT.1.3	Oto aana tohungana maholo hunie, a God a Haꞌa-uuritaka e haataꞌinie Tataroha Diana, na e unue hunieu hunie ne ke tarohaꞌinie Tataroha Diana ngeena hunie ahutana mwala.
TIT.1.4	Oto no ko uusu-uusu weu huniꞌo, mwela maaꞌi ineu, na o saie oto uri o neꞌi tohungei kaleku toꞌohuu aana hiiwalaimolinge ikure e mani sada.
TIT.1.4	No ko aarea a God Aamaka na a Jisas Kraes a Haꞌa-uuritaka uri hahuꞌana manata-diananga na hanuelamanga ke iiꞌo peꞌiꞌo.
TIT.1.5	Iau, kaleku, nou haꞌa-ooreꞌo kaꞌu mola wau i Krit hunie o ke haꞌamangoa mo esunge nge kure kaꞌa haꞌamangoꞌi ue, na hunie o ke lio hilisie nga mo mwane hunie kire ke neꞌi naꞌohai mwane huni lio i sulie mo soihaadaꞌinge i laona mo huilume wau i leune. O ke asuie walu ola ngeena mala nou unuꞌi oto huniꞌo. 
TIT.1.6	Mo naꞌohai mwane ngeena kire ke iiꞌo oodotaꞌi oto mola. Kire ke suꞌuri tolarue, na mo kaleda ke hiiwalaimoli toꞌohuu aana a Jisas Kraes, na mwaanie mwala kire unue uri mo kaleda kaꞌa sai tola i suli ike taꞌe kire ko deu taꞌewau mola. 
TIT.1.7	Mo naꞌohai mwane i laona soihaadaꞌinge kire ko lio i sulie mo esunge a God, na aena urinena, nge kire ke iiꞌo oodotaꞌi tarau. Mwaanie kire loꞌo-loꞌongaꞌinire mola maraada, na mwaanie kire sae-saewasu lau-leu, na mwaanie kire inu-inu wei ni mehiri, na mwaanie kire haꞌa-haꞌa-ere, na mwaanie kire sae-sae haahie toꞌoha. 
TIT.1.8	Taꞌe kire ke takuhie mola mo awataa, na kire ke mwaꞌe-mwaꞌe mola huni esuie mo ola diana. Kire ke kinetaꞌinie tolahada hunie kire ke asuie mola mo ola oodotaꞌi. Kire ke iiꞌo maaꞌi, na kire ke nihisie saeda mwaanie aaelanga. 
TIT.1.9	Na kire ke hele huu mola aana tolahai haꞌa-uusulinge toꞌohuu nge kire toolea oto. Urine nge mo naꞌohai mwane ngeena kire ke si melisine haꞌa-uusulilana mwala aana tolahai haꞌa-uusulinge toꞌohuu huni haꞌa-aꞌailaꞌaa hiiwalaimolinge mwala, na huni haꞌa-oodohie mo takalonga mo iini nge kire ko leledie haꞌa-uusulinge toꞌohuu ngeena.
TIT.1.10	Mo iini hunge siꞌiri, kire kaꞌa sare tola i sulie ike tolahai haꞌa-uusulinge toꞌohuu ngeena, taꞌe kire ko ere-ere mwaakule mola peꞌi eerolana mwala. Leune e toꞌohuu oto liutaa i sulie pulitaa nge kire ko haꞌa-uusuli aana uri o ke torihesiꞌo haꞌalaa o sai hele aana maurihe huu. 
TIT.1.11	Oto o ke uure honosie mo haꞌa-uusuli eero-eero urine mwaanie kire waelie hiiwalaimolinge ngaeta mo iini na mo uluhe ni iinoni ikire. Kire ko lae peꞌi haꞌa-uusulie mwala mola aana mo haꞌa-uusulinge tataꞌala ikire mola hunie kire ke toꞌo-toꞌo. 
TIT.1.12	Na maꞌalana ngaeta haꞌa-uusuli mo Krit maraada na e teꞌuri, “Mo Krit, mwala eero-eero toꞌohuu oto, na tolahada e tohungei tataꞌala. Kire tohungei lalawa, na kire iiꞌo oto mola hunie ngaunge mala mo poo ni meꞌesu.” 
TIT.1.13	Na aena leune e toꞌohuu oto, o ke tohungei ere hiitoꞌo hunire hunie ikire noꞌone kire ke hiiwalaimoli toꞌohuu. 
TIT.1.14	Na mwaanie kire lulu i sulie loꞌu mo laladonga eero-eero mo Jiu, na mo haꞌatolanga ikire, aana kire sereꞌinie mola walaimolinge.
TIT.1.15	Kire unue uri kie ke haꞌahili-hili mwaanie mo ola oto hunge, taꞌe eeronga mola ni ngeena, aana walu ola kire mani diana mola hunie mo iini kire iiꞌo oodotaꞌi. Taꞌe iini nge ko loꞌo-loꞌongaꞌinie mola aaelanga haliꞌite, ahutana ola kire mani madaꞌa hunie, aena aana e kaꞌa hiiwalaimoli ike aana God. Oto iini urine manatana na loꞌongaꞌinge ingeie kire mani aaela mango mola. 
TIT.1.16	Maꞌalana kire ko unu-unue uri kire saie a God, taꞌe tolahada ko si haataꞌinie mola uri kire kaꞌa saie ike a God. Oto mo iini urine kire tohungei lio mamaꞌela i maana God aana kire ko heitohe mola na kire kaꞌa sai esuie ike nga mei ola diana.
TIT.2.1	Taꞌe iꞌoe, Taetas, o ke haro haꞌa-uusulie mola mwala aana haꞌa-uusulinge toꞌohuu. 
TIT.2.2	O ke haꞌa-uusulie mo rato ni mwane uri kire ke kinetaꞌinie tolahada, na kire ke iiꞌo diana hunie mwala ke haꞌamaꞌu aada, na kire ke iiꞌo mola aani lio i suli diana aada. Hiiwalaimolinge ikire ke susu aana walaimolinge, na kire ke manata diana mola hunie ahutana mwala. Maꞌalana nga taa ko reu-reu, taꞌe kire ke hele maꞌutaꞌa aana hiiwalaimolinge peꞌi maaꞌoohinge susutoꞌo.
TIT.2.3	Na o ke haꞌa-uusulie noꞌone mo huꞌe hunie kire ke lulu i sulie tolahai iinoni diana nge e malisine mo iini kire hiiwalaimoli aana a Jisas. Kire ke suꞌuri sisiho aana mwala, na kire ke suꞌuri inu-inu wei ni mehiri hiitoꞌo. Taꞌe kire ke haꞌa-uusulie mwala mola aana tolahai iinoni diana, 
TIT.2.4	hunie mo huꞌe haalu kire ke manata diana hunie mo poro ikire na mo mwela ikire. 
TIT.2.5	Na kire ke haꞌa-uusulie mo huꞌe haalu ngeena noꞌone hunie uri kire ke nihisie saeda mwaanie aaelanga, na uri kire ke iiꞌo rereꞌa, na uri kire ke saemamae hunie mwala, na uri kire ke lio i suli diana aana mo uluhe ikire peꞌi haꞌamaꞌunge aana mo poro ikire. Aana kire ko haataꞌinie tolahai iinoni diana urine, nge nga iini poꞌoi sinaha saꞌa ere aaelasie ike mo haꞌa-uusulinge aana soihaadaꞌinge.
TIT.2.6	Na o ke haꞌa-uusulie loꞌu mo saanau hunie ikire noꞌone kire ke haꞌahili-hilie tolahada mwaanie aaelanga.
TIT.2.7	Na iꞌoe, Taetas, o ke haataꞌinie noꞌone mei meu-meuringe diana aani esuilana mo ola diana hunie kire ke haimaaniꞌo. Mwaanie o eero-eero aana maholo o ko haꞌa-uusuli, taꞌe o ke haꞌa-uusuli peꞌie saenanaunge hunie mwala ke haꞌamaꞌu noꞌone aamu. 
TIT.2.8	Haꞌa-uusulinge iꞌoe ke tohungei oodo na ke diana mwaanie nga iini e ere aaelasie. O kei haꞌa-uusuli urine, nge mo maelonga ikie kire kei masa aena aana kire kei deu aasaie nga mei ola hunie kire ke ere aaelasikie aana.
TIT.2.9	O ke haꞌa-uusulie noꞌone mo koni-konihe hunie kire ke tola i sulie mo poro paine ikire aana taꞌena nga mei ola hunie kire ke toꞌohie saena mo poro paine ikire. Mwaanie kire ere-ere haitapali loꞌu peꞌie mo poro paine ikire, 
TIT.2.10	na mwaanie kire peli-pelie loꞌu nga mei ola mo poro paine ikire. Taꞌe helelada ke diana mola hunie mo poro paine ikire ke norutoꞌo aada. Helelada kei diana urine, nge mwala kei haꞌapainaꞌaa haꞌa-uusulinge a God a Haꞌa-uuritaka.
TIT.2.11	Oto kie ke iiꞌo oto urine aena aana manata-diananga a God hunie walumalau e haataꞌi oto, aana e asuie oto tala hunie taꞌena nga iini ni welumalau ke hele aana maurihe huu. 
TIT.2.12	Na manata-diananga a God ngeena e haꞌa-uusulikie oto uri hunie kie ke toliꞌaasie mo tolahai ola aaela i maana God. Na kie ke suꞌuri heꞌi lae loꞌu i sulie mo ola nge walumalau ienini ko heri huniꞌi. Taꞌe kie ke nihisie saeka mwaanie aaelanga, na kie ke iiꞌo aani iiꞌonga oodotaꞌi, na aani deu i sulilana mola walu ola nge a God kei ilenimwaꞌe haahikie aani. 
TIT.2.13	Na kie ko maaꞌoohi susutoꞌo mola hunie hai dinge nge mei ola e diana oto liutaa na e tohungei menikuluꞌe kei reu, hai dinge nge kie hiiwalaimoli uri hahuꞌana God ikie a Jisas Kraes kei haro ooli loꞌu mei aana. Ingeie oto a Haꞌa-uuritaka 
TIT.2.14	aana e toliꞌaasie maraana hunie ke mae honotaka, na hunie ke tola aalihoꞌi aaka mwaanie mo oorahaꞌaanga ikie. E haꞌarereꞌakie oto hunie kie ke neꞌi iinoni oto ingeie, hunie kie ke tohungei iiꞌo oodotaꞌi aani esuilana mo ola diana oto tarau.
TIT.2.15	O ke haꞌa-uusulire tarau i sulie walu ola nge no ko unuꞌi huniꞌo ienini. O ke ere haꞌasusure, na o ke haꞌa-oodohie mo iini kire ko lae takalo mwaanie tala diana ngeena. O toꞌo aana oto nanamanga huni deu urine, oto o ke suꞌuri toliꞌaasie nga mo iini kire ke loꞌongaꞌi mwakataꞌiniꞌo.
TIT.3.1	O ke haꞌa-aamasitoꞌora hunie kire ke haꞌamaꞌu aana mo aalaha na mo rato ni mwane aana kahamani. Kire ke tola i sulire, na kire ke iiꞌo aakau mola huni esuie mo ola diana. 
TIT.3.2	Mwaanie kire ere aaelasie nga iini wa kire ke haꞌa-erea nga iini, taꞌe kire ke iiꞌo maneko na kire ke manata diana mola hunire hailiu.
TIT.3.3	Aana tolahaka ke aaopa oto mwaanie tolahaka wau i naꞌo. Holaꞌinaꞌo kie pweu-pweuaꞌa noꞌone mola mala mo puꞌo, na kie haitohe oto mola tarau. Pwelolaka e si lae mola aana kie hari hunie mola taꞌena nga ola aaela nge kie loꞌongaꞌinie uri kie kei iiꞌo oto mola peꞌie ilenimwaꞌenga haahiꞌi. Kie tola i sulie mola mo saehanalinge ikie tarau, oto kie ko haꞌaweokie mola mwaakule na kie kaꞌa tarie ike nga mei ola diana aani. Kie iiꞌo oto mola peꞌie heotaꞌinge na asuilana taꞌena nga tolahai ola tataꞌala. Na kie iiꞌo oto mola peꞌie liongai maanga hunikie hailiu. 
TIT.3.4	Taꞌe maꞌalana e urine, na a God a Haꞌa-uuritaka e saediana mola hunikie, na e haataꞌinie manata-diananga ingeie hunikie 
TIT.3.5	aana e haꞌa-uurikie. Na e kaꞌa haꞌa-uurikie ike aena aana helelaka e diana, taꞌe e haꞌa-uurikie mola aena aana e aamasikie. Kie hute haalu aena aana Liꞌoa Maaꞌi e haꞌarereꞌakie hunie kie ke toꞌo aana mei meu-meuringe haalu i lalo aana. 
TIT.3.6	Na aena aana a Jisas Kraes e haꞌa-uurikie, nge a God e tohungei haꞌadianaꞌakie na e niie oto Liꞌoa Maaꞌi ingeie hunikie. 
TIT.3.7	Na aena aana a Jisas e aamasikie, nge e haꞌarereꞌakie hunie kie ke iiꞌo rereꞌa i naꞌona, na e haiholotaꞌi hunikie uri kie kei haro toꞌo aana maurihe huu.
TIT.3.8	Ahutana mo haꞌa-uusulinge ngeena kire mani toꞌohuu. Aena urinena nge nou saetoꞌo aana o ke tohungei haꞌa-uusulie mwala oto aani, hunie mo iini nge kire hiiwalaimoli toꞌohuu aana God kire ke auꞌesu oodotaꞌi oto mola haliꞌite huni esuie mo ola diana. Walu ola ngeena kire diana oto taꞌingelu, na kire sai peꞌie ahutana mwala.
TIT.3.9	Taꞌe o ke aaliꞌu mwaanie mo haꞌa-erenga mweꞌu-mweꞌule i sulie mo hute-hutanga. Na o ke suꞌuri haꞌa-ere wa o ke ere haitapali i sulie mo Haꞌatolanga a Mosis. Mo tolahai iinoni urine, mo ola kire saꞌa peꞌie ike nga iini ni ngeena. 
TIT.3.10	Mala nga iini ko da oopanga hunie mwala, nge o ke haꞌa-oodohie mola. Taꞌe mala uri o ko haꞌa-oodohie oto haꞌarue na e kaꞌa sare rongo huniꞌo, nge o ke aatopuri mola aana. 
TIT.3.11	O ke saie mola uri taungei iinoni urine e takalo na e oorahaꞌaala, na walu ola aaela nge ko deuꞌine e haataꞌinie oto uri e hele roroꞌanga oto.
TIT.3.12	No ko oalaꞌinie uri hunie ne kei uusungeꞌinie a Atemas wa a Tikikas wau i seemu huni oolisiꞌo wau i Krit. Maholo nga iini aadarue ko hule wau i seemu, nge o ke dau aahonga huni lae mai honosieu aana huilume i Nikopolis. Saeku ne ke iiꞌo wau i leune aana mo waro-waro wawai aana iihiꞌure. 
TIT.3.13	O ke peꞌie a Sinas, poro e saenanau aana mo haꞌatolanga, na a Apolos, mwaanie kirerue tola talea nga mei ola aana laenga ikirerue. 
TIT.3.14	O ke haꞌaninaa mwala aana soihaadaꞌinge hunie kire ke mwaꞌe-mwaꞌe ni esuie mo ola diana huni peꞌi-peꞌie ngaeta mwala, na mwaanie kire lalawa huni esuie mo ola diana.
TIT.3.15	Ahutana mo iini mei leu peꞌieu kire ko sare niie saediananga ikire huniꞌo. Oto iꞌoe, o ke niie saediananga iꞌemeelu noꞌone hunie kira hiiwalaimoli wau i leune.
TIT.3.15	No ko aarea God hunie hahuꞌana manata-diananga ingeie ke iiꞌo peꞌiꞌomu.
PHM.1.1	Saediananga mwaaniꞌemereꞌi a Pol na a Timoti, huniꞌo Pilimon.
PHM.1.1	Ineu a Pol, nou iiꞌo i nume ni hoꞌo i tehulaꞌana asunge a Jisas Kraes, na aasike maaꞌi a Timoti ko peꞌieu ienini huni uusu-uusu weu huniꞌo, Pilimon. Iꞌoe, o tohungei esu diana peꞌiꞌemeelu nana God, na iꞌoe oto tohungei malahumeelu. 
PHM.1.2	Mere ko uusu-uusu noꞌone hunie tohungei eesimeelu a Apia, na a Akipas, nge ko esu noꞌone nana a Jisas mala ikolu. Na mere ko uusu-uusu noꞌone hunie mo iini aana soihaadaꞌinge nge kire ko lae-lae mai huni aarea God noꞌone wau i nume iꞌoe. 
PHM.1.3	No ko aarea God Aamaka na a Jisas Kraes Aalaha ikie uri hahuꞌana manata-diananga na hanuelamanga ke iiꞌo peꞌiꞌomu.
PHM.1.4	Ahutana maholo no ko aare-aarea God talamu, Pilimon, no ko paalahea God oto liutaa haahiꞌo. 
PHM.1.5	No ko aama-aamasitoꞌo aamu sulie no ko rorongoa uri o ko tohungei manata diana liutaa hunie ahutana mwala a God, na hiiwalaimolinge iꞌoe e susu i lalo aana Jisas Aalaha ikie. 
PHM.1.6	Na no ko aarea God uri o ke asu hiitoꞌo aana haꞌarongolana mwala i sulie a Jisas hunie ikire noꞌone kire ke hiiwalaimoli aana. Na aana o kei esu urine, nge o ke si saenanau oto hiitoꞌo loꞌu i sulie ahutana mo haꞌadianaꞌanga nge a God ko nii-niiꞌi mei hunikie aena kie lado oto peꞌie a Kraes. 
PHM.1.7	Malahuku diana, manata-diananga iꞌoe hunie mwala a God e da kire ko tohungei hii diana, na aena mei olana o da ineu noꞌone, no ko tohungei ilenimwaꞌe na saeku e susu.
PHM.1.8+PHM.1.9	Oto aena urinena, no ko eitanaiꞌo hunie o ke asuie nga mei ola hunieu. Mala uri saeku hunie, nou sai unue mola huniꞌo aana nanamanga ineu mala nga hurulaꞌaa a Kraes hunie o ke asuie mola hunieu, taꞌe nou kaꞌa sare asuie ike urine. !﻿Haꞌike! Nou saꞌa dau rarahiꞌo ike, taꞌe aena aana kure ko manata diana hunikure hailiu, nge no ko sare kele ai-eitanaiꞌo mola hunie o ke peꞌieu. Oto no ko ere huniꞌo ie mala ineu ngaeta repo, nge nou iiꞌo oto i laona nume ni hoꞌo siꞌiri aena aana no ko tarohaꞌinie walana a Jisas Kraes. 
PHM.1.10	Oto no ko eitanaiꞌo hunie o ke aamasie loꞌu kaleku a Onesimas, sulie maholo nou iiꞌo i nume ni hoꞌo ie nou haꞌa-haꞌa-uusulie na e hiiwalaimoli oto aana Kraes. Oto e urihana e neꞌi kaleku toꞌohuu oto. 
PHM.1.11	Nou saie taane uri holaꞌinaꞌo e kaꞌa sai peꞌiꞌo ike, taꞌe maholo ienini kei sai peꞌikure oto hiitoꞌo.
PHM.1.12	Oto no ko uusungeꞌi eelihoꞌi oto wau aana i seemu ie, maꞌalana uri nou tohungei sae paine taane haahie. 
PHM.1.13	Nou sae haahie ue hunie ke iiꞌo kaꞌu peꞌieu oolisiꞌo hunie ke peꞌieu aana maholo nou iiꞌo i laona nume ni hoꞌo i tehulaꞌana tarohaꞌinilana a Jisas. 
PHM.1.14	Taꞌe nou kaꞌa sare da ike leune na nou kaꞌa holaꞌi ere peꞌiꞌo, mwaanie uri o saꞌa ilenimwaꞌe ike haahie. Aana nou kaꞌa sare dau rarahiꞌo ike huni esuie mei ola diana urine, taꞌe saeku hunie iꞌoe mola maraamu o ke neꞌisae ni esuie.
PHM.1.15	Aana lio-lionga ineu, e karaꞌi lio mala ohe a God e toliꞌaasie a Onesimas ke oopa mwaaniꞌo hunie kele maholo urine, aena urine nge kei ooli loꞌu weu i seemu huni iiꞌo oto huu peꞌiꞌo. 
PHM.1.16	E oopa mwaaniꞌo kaꞌu mala koni-konihe iꞌoe, taꞌe oto ie ingeie e diana oto liutaa aana nga koni-konihe mola, aana ingeie nga aasike oto i lalo aana Kraes. Nou tohungei sae haahie taane, taꞌe nou saie o kei sae haahie loꞌu liutaa aaku, sulie ingeie nga koni-konihe diana iꞌoe na nga aasimu noꞌone i lalo aana Kraes.
PHM.1.17	Mala uri o ko manata diana toꞌohuu hunieu mala ineu nga malahumu diana, nge o ke tola konie noꞌone a Onesimas mala o sai tola konieu. 
PHM.1.18	Na mala uri e asuie nga mei ola aaela takoiꞌo wa e toolea nga mei ola mwaaniꞌo, nge o ke toliꞌaasie hunieu, na ineu ne ke si suꞌue huniꞌo. 
PHM.1.19	Ineu a Pol nge no ko uusue uusu-uusu ienini weu huniꞌo maraaku huni haꞌawalaimoliꞌaa uri ineu nge ne ke si suꞌue oolisie a Onesimas nga mei ola urine. Taꞌe nou saie o kaꞌa pupulongosie ike mei meu-meuringe haalu nge o toolea noꞌone i tehulaꞌaku. 
PHM.1.20	Malahuku diana, aana kure mani lado peꞌie a Kraes, kaꞌu no ko eitanaiꞌo aana satana a Aalaha uri o ke peꞌieu urine hunie o ke haꞌamamaloa saeku. 
PHM.1.21	No ko uusu-uusu weu huniꞌo urine sulie nou saie o kei deu mola i sulie nga taa nge no ko eitanaiꞌo hunie, na hule aana o kei esu diana aana loꞌu liutaa.
PHM.1.22	Ngaeta leu loꞌu, nou saetoꞌo aana o ke dau aakau aana nga leu talaku i nume iꞌoe, sulie nou norutoꞌo aana uri a God kei rongo mola hunie mo aarengaꞌinge iꞌomu hunie ne ke lae wau i seemiu.
PHM.1.23	A Epapras ko iiꞌo noꞌone i nume ni hoꞌo peꞌieu i tehulaꞌana a Jisas Kraes, na ingeie ko niie noꞌone saediananga ingeie huniꞌomu. 
PHM.1.24	Na mo mwane loꞌu nge kire ko meni esu noꞌone peꞌieu, a Mak, na a Aristakas, na a Demas, na a Luk, kire ko meni niie noꞌone saediananga ikire huniꞌomu.
PHM.1.25	Oto no ko eitanaie a Jisas Kraes Aalaha ikie uri hahuꞌana manata-diananga ingeie ke iiꞌo peꞌiꞌomu.
HEB.1.1	Aana mo maholo hunge oto wau i naꞌo, na aana mo tala hunge hai aaopaꞌi, a God e unue hunie mo propet kire ke haꞌarongoa weuwaka mo Jiu aana walana. 
HEB.1.2	Taꞌe aana mo dinge ooreta ienini, a God e uusungeꞌinie mai a Kalena hunie ke houleꞌinie walana hunikie. A Kalena oto e haꞌaholaa walumalau ienini na ingeie oto kei toꞌo aana walumalau peꞌie taꞌena nga ola i lalo aana, i sulie oalaꞌinge a God ni otona. 
HEB.1.3	Ingeie oto raa-raa nge ko haataꞌinie manikuluhaꞌana a God, na ingeie oto ko haataꞌinie walu ola i sulie a God, aana kirerue tohungei sada. Kalena God oto ko hele maꞌutaꞌa aana walumalau aana walana nge e nanama.
HEB.1.3	Na maholo e asu mangoa oto tala hunie saeꞌaasilana mo oorahaꞌaa ikie, nge 
HEB.1.4	Na a God e neꞌie a Kalena hunie ke paine liutaa, na satana iiꞌo-iiꞌoha ingeie ke paine liutaa, na e paine loꞌu liutaa aana taꞌena nga ensel wa nga mo iini nge iiꞌo-iiꞌoha ikire e paine.
HEB.1.5	Kie saie uri leune e toꞌohuu oto, aana walu ola nge a God e unuꞌi hunie a Kalena e kaꞌa unuꞌi loꞌu hunie mo ensel, aana e ere i sulie a Kraes uuri, 
HEB.1.6	Na maholo a God e uusungeꞌinie Hahuꞌana Mwela Mouteꞌi ingeie mai i laona walumalau, oto e unue hunie 
HEB.1.7	Na a God e ere loꞌu i sulie mo ensel ingeie uri ikire mo koni-konihe ingeie mola, aana e ere i sulire uuri, 
HEB.1.8	Taꞌe maholo a God e ere hunie a Kalena e teꞌuri, 
HEB.1.10	Oto a God e teꞌuri loꞌu hunie, 
HEB.1.13	Na a God e kaꞌa ere ike hunie nga taꞌa-taꞌa iini aana mo ensel mala e ere hunie a Kalena aana e teꞌuri, 
HEB.1.14	Oto kie saie mola uri mo ensel, ikire mo liꞌoa mola huni esu nana God, na a God e sai uusungeꞌinire mai huni peꞌie mo iinoni nge haꞌa-uurilada ko lae hunie kire kei helesie maurihe huu.
HEB.2.1	Aena urinena, kie ke tohungei hele maꞌutaꞌa oto aana nga taa nge haꞌananaulaka e lae kaꞌu oto aana, mwaanie kie lae aaopa mola mwaanie walaimolinge ngeena. 
HEB.2.2	Mo Haꞌatolanga nge a God e unue uri mo ensel ke lae mai unuꞌi hunie mo weuwaka, kire toꞌohuu oto, na a God e haꞌaloie oto mwala haahie haitohenga ikire aana ahutana maholo nge kire dau huꞌisie mo Haꞌatolanga ngeena wa kire haitohea nga mei wala aani. 
HEB.2.3	Taꞌe mei wala ni haꞌa-uuringe nge a God e niie mai naka siꞌiri ie, e paine loꞌu liutaa aana iini i naꞌo ngeena. ?﻿Oto mala uri kie kaꞌa sare rongo ike hunie tataroha ngeena, nge kie kei tehisie kaꞌu haꞌaloinge uri taa? !﻿Kei aasa mwae! Aalaha ikie a Jisas maraana oto e holaꞌi unu tahangaꞌinie tataroha ngeena, na mo iini kire rongo hunie, kire unu tahangaꞌinie oto oodoikie uri mei wala ngeena e tohungei toꞌohuu oto. 
HEB.2.4	A God na e haataꞌinie noꞌone uri mei wala ngeena e toꞌohuu, aani esuilana mo huꞌi-huꞌite na mo ola ni pangataꞌinge oto hunge mala mo tolimaa i sulie walaimolinge aana. Na e haꞌawalaimoliꞌaa noꞌone aani niilana mo niinge a Liꞌoa Maaꞌi hunie mwala i sulie loꞌongaꞌinge ingeie maraana.
HEB.2.5	A God e kaꞌa niie ike uri mo ensel ke aalaha haahie walumalau haalu nge kolu ko ere-ere i suliena. 
HEB.2.6	Taꞌe e niie mola hunie mo iinoni ke aalaha haahie, oto mala ngaeta iini e unue hunie a God kaꞌu i laona mo Uusu-uusu Maaꞌi uuri, 
HEB.2.9	Taꞌe kie sai leesie taane uri haꞌa-oailana mei wala ngeena e aehota aana a Jisas. Aana a God e asuie a Jisas hunie ke mwai-mwei haꞌawali mwaanie mo ensel hunie uri ke haataꞌinie manata-diananga a God maholo e mae honotaka mo iinoni. Na aena aana e sapesalu hiitoꞌo na e mae urine, nge a God e haꞌa-aalahaa, na e haꞌamanikuluꞌaa na e haꞌapainaꞌaa.
HEB.2.10	A God oto iini e haꞌaholaa taꞌena nga ola, na ingeie oto tohungei aalaha haahie ahutana mo olana. Na nga taa e asuie aana e toliꞌaasie Kalena ke sapesalu, e tohungei oodo na e malisi, aana saena God hunie Kalena ke haꞌa-uurie mo iinoni oto hunge. Oto aana a Kraes e sapesalu honotaka mo iinoni urine, nge e haꞌamangoa oto asunge ingeie mala a Haꞌa-uuritaka, na e haꞌa-uurie mo iini oto hunge hunie kire ke mani iiꞌo oto peꞌie aana manikuluhaꞌana taꞌau i Lengi. 
HEB.2.11	Ingeie oto ko da hunie mwala ke neꞌi iinoni maaꞌi, na ahutana mo iini e haꞌamaaꞌire ngeena, ikire taꞌa-taꞌa uluhe ni iinoni oto peꞌie. Oto aena urinena nge a Jisas e kaꞌa masa ike huni haaraꞌinire uri maeni eesine, 
HEB.2.12	na hule aana e unue hunie a God uuri, 
HEB.2.13	Na ko ere loꞌu mala ngaeta iini aana uluhe ni iinoni ngeena aana e unue loꞌu uuri, 
HEB.2.14	Oto ikie mo mwela ingeie ngeena, na aena aana ikie mo iinoni oto mola peꞌie mei sapei ola, nge ingeie noꞌone e neꞌi iinoni oto mala ikie. E mae huni mousie nanamanga a Satan, iini e toꞌo aana nanamanga aana maenga. 
HEB.2.15	Na e mae noꞌone huni lauhie mo iinoni nge kire iiꞌo mola peꞌie maꞌunge i suli dinge aana mau-meuringe ikire, aena aana kire ko tohungei meꞌuteꞌinie maenga. 
HEB.2.16	Oto e iiꞌo haadaꞌi mola uri a Jisas e kaꞌa lae ike mai huni peꞌie mo ensel, taꞌe e lae mai huni peꞌie mwala aana komu a Ebraham. 
HEB.2.17	Aena urinena, e tohungei roroꞌa hunie maraana, hunie ke sada peꞌikie mo eesine aana taꞌena nga ola, hunie uri ke hai-hei aamasi toꞌohuu hunikie maholo ko esu nana a God mala Hahuꞌana Naꞌohai Pris ikie, aana asunge ingeie oto hunie ke haꞌa-oodohie mo oorahaꞌaanga mo iinoni hunie a God ke saeꞌaasiꞌi. 
HEB.2.18	Oto ingeie e sai peꞌikie mo iini malaahongalaka ko lae-lae, aena aana ingeie maraana malaahongalana e lae kaꞌu noꞌone na e sapesalu keꞌu.
HEB.3.1	Oto maeni eesiku maaꞌi, a God e mani soikie oto i saana taꞌau i Lengi, oto omu ke lolodosae i sulie a Jisas, iini nge kie ko meni houleꞌinie uri ingeie oto naꞌohai Hurulaꞌaa nge ko tarohaꞌinie walana God hunikie, na ingeie oto Hahuꞌana Naꞌohai Pris ikie. 
HEB.3.2	A God e lio hilisie a Jisas oto huni esu nana, na ahutana mo esunge a God e unuꞌi hunie, e dau i suliꞌi mango oto. E tohungei esu diana nana God, mala a Mosis noꞌone e asu diana nana God kaꞌu aana e lio i sulie uluhe aana nume a God oto i naꞌo. 
HEB.3.3+HEB.3.4	Na kie mani saie taane oto uri nga taꞌa-taꞌa nume e kaꞌa uure ike mola maraana, taꞌe nga iinoni ko esuie oto haꞌalaa. Na kie saie loꞌu uri mwane nge e asuie nga nume diana, haꞌapainaꞌalana kei lae liutaa aana nume nge e asuie. Na aana a God oto iini nge e asuie ahutana ola, nge e malisine uri mwala ke haꞌapainaꞌaa a Jisas liutaa aana a Mosis.
HEB.3.5	A Mosis ingeie nga mwane diana a God taane, aana e tohungei esu mala koni-konihe diana hunie uluhe aana nume a God, na e ere lalai i sulie mo ola nge a God kei haro ere i suliꞌi loꞌu aana nga maholo. 
HEB.3.6	Taꞌe a Kraes mone Kalena God, na ingeie oto ko aalaha haahie uluhe aana nume a God, na ko tohungei lio i suli diana aana. Na ikie oto uluhe aana nume a God ngeena, mala uri kie kaꞌa mou-mou ike aani hiiwalaimolinge na kie ko maaꞌoohi susutoꞌo peꞌie norutoꞌonga aana Kraes oto taraureꞌi.
HEB.3.7	Aena urine kaꞌu nge a Liꞌoa Maaꞌi e teꞌuri, 
HEB.3.12	Maeni eesiku maaꞌi, omu ke mani kinetaꞌiniꞌomu mwaanie mo neꞌisaenga tataꞌala na mo neꞌisaenga rue-ruaꞌa, mwaanie nga iini eemiu e aatopuri aana a God Mau-meuriꞌe. 
HEB.3.13	Taꞌe siꞌiri, maholo omu toꞌo aana ue nga dinge huni peꞌiꞌomu heiliu, nge omu ke haꞌa-aꞌailaꞌaa hiiwalaimolinge iꞌomu heiliu. Omu ke asu ooni-ooni urine suli dinge mwaanie oorahaꞌaa e eeroꞌomu na e haꞌamaꞌutaꞌaa saemiu honosie a God. 
HEB.3.14	Aana kie kei meni aalaha peꞌie a Kraes mala uri kie kei hele susuleꞌi mola aana hiiwalaimolinge nge kie holaꞌi hele aana lae hule i haꞌamangolana. 
HEB.3.15	Oto aamasitoꞌo kaꞌu aana mo wala nge kie si rongoꞌi ngeena uuri, “Omu ke rongoa oto walaku siꞌiri, na mwaanie omu urihana mo weuwemiu i naꞌo aana kire da mola saeda e hau maholo kire haukama honosieu.”
HEB.3.16	?﻿Kira tei ni kire rongoa kaꞌu walana God taꞌe kire kaꞌa sare hiiwalaimoli aana? Ikire oto mwala nge a Mosis e naꞌoda kaꞌu mwaanie i Ijip. 
HEB.3.17	?﻿Na kira tei keꞌu ni a God e saewasulire sulie hai aawalai helisi ngeena? Ikire oto mo iini nge helelada e tataꞌala na kire mae taꞌewau mola i laona hanuesala. 
HEB.3.18	?﻿Oto kira tei keꞌu nge a God e tohe na e unue uri kire saꞌa hule ike aana leu ni mamalo nge e dau aakau aana loosire? Ikire oto mo iini nge kire tohungei sai heitohea God. 
HEB.3.19	Oto kolu saie oto kire kaꞌa hiiwalaimoli ike aana God, na aena mei olana nge kire kaꞌa lai hule ike aana leu ni mamalo nge a God e dau aakau aana.
HEB.4.1	Haiholotaꞌinge a God ngeena e iiꞌo mola ue, uri mo iini nge kire hiiwalaimoli aana kire sai mamalo aana leu ni mamalo e dau aakau aana loosire. Oto omu ke lio-lio diana talamiu, mwaanie uri nga iini eemiu e oore aani helesilana mei mamalonga ngeena. 
HEB.4.2	Aana kie rongoa kaꞌu oto mei tataroha diana mala ikire mwala oto i naꞌo kire rongoa noꞌone. Taꞌe aana maꞌalana kire rongoa kaꞌu tataroha ngeena, e kaꞌa peꞌire ike, aena aana kire kaꞌa rongo peꞌi hiiwalaimolinge aana. 
HEB.4.3	Aana ikie mo iini kie hiiwalaimoli haꞌalaa kie sai sili aana leu ni mamalo nge a God e haiholotaꞌinie ngeena. Taꞌe mo iini kire kaꞌa hiiwalaimoli ngeena, a God e ere i sulire uuri, “Nou tohungei saewasulire oto hule aana nou tohe uuri, ‘Kire saꞌa roroꞌa hule ike aana leu ni mamalo nge nou deu aakau aana loosire.’ ” A God e unue leune maꞌalana uri e haꞌamangoa taane oto leu ni mamalo ngeena uure oto i naꞌo aana maholo e haꞌaholaa walumalau. 
HEB.4.4	Na kie saie taane oto uri e pwani iiꞌo aakau oto, aena aana ngaeta leu i laona mo Uusu-uusu Maaꞌi e ere i sulie hiune nga dinge uuri, 
HEB.4.5	Taꞌe loꞌu mola aana ngaeta leu nge kie si leesie ngeena, e unue oto uuri, “Kire saꞌa roroꞌa hule ike aana leu ni mamalo nge nou deu aakau aana loosire.”
HEB.4.6	Mwala nge kire holaꞌi rongoa oto tataroha diana i sulie leu ni mamalo ngeena, kire saꞌa roroꞌa lai sili ike i laona, aena aana kire hai-heitohe mola. Taꞌe nga mo iini kei sili taane i laona leu ni mamalo ngeena. 
HEB.4.7	Aana mo helisi hunge i purine a Mosis e mae, a God e si unue hunie a Deved Inemauri ke ere loꞌu i sulie nga hai dinge huni sili i laona leu ni mamalo ngeena. Na e haaraꞌinie maholo ngeena “Siꞌiri” aana kie si rongoa oto aana e unue uuri, “Omu ke rongoa oto walaku siꞌiri, na mwaanie omu da loꞌu saemiu e hau.” 
HEB.4.8	Kie saie taane oto uri a Josua nge e oolisie a Mosis kaꞌu mala naꞌohana mo Jiu oto i naꞌo, e kaꞌa asuie ike hunie mwala ke mamalo oto mala a God e haiholotaꞌinie hunire. Aana ke urine, haꞌalaa a God e saꞌa tohungei ere ike loꞌu i sulie nga maholo aaopa huni sili i laona leu ni mamalo ngeena. 
HEB.4.9	Aena urinena kolu meni saie oto uri mo iinoni a God kire toꞌo aana taane ue nga mamalonga hunie kire ke tohungei mamalo diana. 
HEB.4.10	Aana ahutana mo iini nge kire kei hule aana leu ni mamalo a God, kire kei mamalo oto mwaanie mo esunge ikire ni ngeena, oto noꞌone mala a God e mamalo mwaanie asunge ingeie aana maholo e haꞌaholaa walumalau. 
HEB.4.11	Aena urine, kie ke mani esu aꞌailaꞌa oto hunie kie ke hule aana leu ni mamalo peꞌie a God ngeena, na mwaanie nga mo iini aaka kire lae takalo loꞌu mola aena aana kire haimaanie haitohenga mwala holaꞌinaꞌo ngeena.
HEB.4.12	Kie ke asu toꞌohuu urine, aana walana God ola e mauri na ko euꞌesu aꞌailaꞌa oto liutaa, na e tohungei ala loꞌu liutaa aana naihi e ala rue-rue. Na e sai hoaikie mo iinoni lai hule oto aana suisulike, na e sai lae kokoro i laona saena iinoni huni lio oodoie mo neꞌisaenga ingeie, na ko leie walu ola nge saena iinoni ko peinesiꞌi. 
HEB.4.13	Taꞌe-taꞌena nga ola haꞌaholalana e lae, mumunilana e saꞌa roroꞌa lae ike mwaanie maana God. Aana ingeie ko toꞌo-toꞌomaaie mola ahutana walu ola ngeena, na kire mani iiꞌo haadaꞌi mola i maana. Na aana nga dinge, kie kei saronai unu haadaꞌi mola aana oodoie taꞌe-taꞌena nga ola nge kie asuiꞌi.
HEB.4.14	Kie toꞌo aana oto nga Hahuꞌana Naꞌohai Pris nge e nanama liutaa, na e lae oto i laona Hahuꞌana Leu Maaꞌi taꞌau i Lengi, na ingeie oto a Jisas, Kalena God. Oto kie ke hele maꞌutaꞌa aana hiiwalaimolinge aana. 
HEB.4.15	Na Hahuꞌana Naꞌohai Pris ikie ngeena e manataꞌinie oto mo mamaelaꞌanga ikie, aena aana ahutana mo malaahonganga nge kire ko hite-hite aaka ngeena, kire mani hite aana mango. Taꞌe maꞌalana malaahongalana e lae urine, a Jisas e kaꞌa dau huꞌisie ike nga taꞌa-taꞌa mei oorahaꞌaa aana nga kele maholo. 
HEB.4.16	Aena ngeena kie ke suꞌuri meꞌu huni lae mai saana a God, iini manatana e diana hunie mo iinoni. Aana leune nge kie ke si hele aana aamasinge na mo niinge huni peꞌilaka aana maholo kie ko siꞌohaꞌa.
HEB.5.1	Ahutana mo iini kire neꞌi Naꞌohana Mo Naꞌohai Pris, ikire mo iinoni nge lio hilisilada e lae hunie kire ke ere oolitana mwala hunie a God, na hunie kire ke niie mo uuraaꞌinge mwala nana God, na huni uunu ola i saana honotana mo oorahaꞌaa. 
HEB.5.2	Na mo naꞌohai pris kire sai toli rako mola peꞌie mwala maholo kire ko haꞌa-uusulie mo puꞌo na kire ko haꞌa-oodohie kira oorahaꞌaala. Aana hiiwalaimolinge ingeie noꞌone e sai mamaelaꞌa aana mo tala hunge mala ikire. 
HEB.5.3	Oto aena hiiwalaimolinge ingeie e sai mamaelaꞌa noꞌone, oto aana mei olana nge e uunu ola ni taꞌaasie mo oorahaꞌaanga mo iinoni na mo oorahaꞌaanga ingeie maraana loꞌu.
HEB.5.4	Na nga iini e saꞌa roroꞌa haꞌapainaꞌaa ike maraana hunie ke neꞌi Naꞌohana Mo Naꞌohai Pris, taꞌe a God oto haꞌalaa, mala e lio hilisie kaꞌu a Eron. 
HEB.5.5	Oto e sada noꞌone aana a Kraes, aana e kaꞌa neꞌie ike maraana hunie ke Hahuꞌana Naꞌohai Pris, taꞌe a God e teꞌuri mola, 
HEB.5.6	Na e teꞌuri loꞌu aana ngaeta leu, 
HEB.5.7	A God e toꞌo aana nanamanga paine adona ke haꞌa-uurie a Jisas mwaanie maenga, na maholo a Jisas e iiꞌo ue mai laona walumalau, e ngarasie a God aani aarengaꞌinge uri a God ke peꞌie. Oto a God e rongoa aarengaꞌinge ingeie, aena aana e haꞌamaꞌu aana a God na e tola i sulie walana. 
HEB.5.8	Na maꞌalana e neꞌie kaꞌu Kalena God, taꞌe e haro sapesalu huni haataꞌinie uri e tola i sulie a God oto toꞌohuu. 
HEB.5.9	Oto urine a God e haataꞌinie uri nga mei ola e kaꞌa aaela ike aana a Jisas, na a Jisas e si neꞌie tala hunie maurihe aana mwala ko tola i sulie. 
HEB.5.10	Na a God e unu tahangaꞌinie oto uri kei neꞌi Hahuꞌana Naꞌohai Pris mala a Melkisedek.
HEB.5.11	Mo ola hunge melu toꞌo aani taane huni unuꞌi huniꞌomu i sulie a Jisas e neꞌi Hahuꞌana Naꞌohai Pris uri taa mala a Melkisedek. Taꞌe haꞌa-uusulilemiu kei deu aasa sulie omu kaꞌa sai loo ike. 
HEB.5.12	Omu hiiwalaimoli ko tewa oto, na e malisine omu ke neꞌi haꞌa-uusuli oto. Taꞌe e lio mala omu kaꞌa sai diana aana ue mo haꞌa-uusulinge nge omu holaꞌi rongoꞌi keꞌu i sulie a Kraes. ?﻿E ue kaꞌu e urine? Omu urihana mola mo mwela nge kire ko sususu ue, na omu kaꞌa malisine ue ngaulana mo ngeulaa maꞌutaꞌa. 
HEB.5.13	Sulie iini nge ko sususu ue, ingeie kele wee-wee ue ni ngeena, na aena leune e kaꞌa sai haꞌa-oodohie tolahana aana e kaꞌa lio saie ike nga taa e diana na nga taa e aaela. 
HEB.5.14	Taꞌe iini nge e lio saie mo haꞌa-uusulinge kokoro a Kraes, e urihana oto iini ko ngeu-ngeue oto mo ngeulaa maꞌutaꞌa, aana iini urine helelana e diana na e lio saie oto diananga na aaelanga.
HEB.6.1	Aena urinena, kie ke lae taraꞌasi keꞌu i sulie mo saenanaunge ni rato. Mwaanie kie ere-ere tarau mola aana mo haꞌa-uusulinge kie holaꞌi rongoꞌi i sulie a Kraes taꞌe kie ke haitalea loꞌu mo saenanaunge kokoro i sulie. Kie ke suꞌuri ere-ere tarau mola aana mo naꞌohai haꞌa-uusulinge kie aehota aani oto i naꞌo mala oonisaenga mwaanie tala takoie maenga, na haꞌa-uusulinge i sulie hiiwalaimolinge aana a God. 
HEB.6.2	Na kie ke suꞌuri ere-ere tarau mola aana mo haꞌa-uusulinge i sulie loto-maaꞌinge, na aarengaꞌinge talana mwala peꞌie helenga i pweude aani ninime, na tahelaꞌinge mwaanie maenga, na leinge huu. Aana ahutana mo neꞌisaenga ngeena, mo wala mola aana aehotalana haꞌa-uusulinge i sulie a Kraes. 
HEB.6.3	Taꞌe mala uri a God ko toliꞌaasie hunikie, nge kie ke lae taraꞌasi huni toolea mo saenanaunge kokoro loꞌu i sulie a Kraes.
HEB.6.4+HEB.6.5+HEB.6.6	Iau, kie ke lae-lae peꞌie mo haꞌa-uusulinge diana, aena aana ko haꞌike, na kei aaela oto liutaa hunikie. Aana mo iini nge kire lio saie kaꞌu raa-raa a Kraes, taꞌe kire aatopuri mola aana, mo iini urine e tohungei aasa oto hiitoꞌo hunie uri kire kei eeliꞌu loꞌu mei takoie a God. Holaꞌinaꞌo kire manataꞌinie kaꞌu niinge a God i lalo aana maurihaꞌada, aana a Liꞌoa Maaꞌi e peꞌire kaꞌu. Na kire lio saie kaꞌu taane oto uri walana a God e diana oto liutaa, na kire mami aahongana noꞌone nanamanga nge e paine haahie walumalau haalu. Mo iini nge kire manataꞌinie walu ola diana ngeena, oto kire ko si duꞌe aalihoꞌi loꞌu mwaanie a Kraes, e saꞌa tohungei mwadaꞌusire ike oto ooꞌoo hunie kire ke aaliꞌu loꞌu takoie oonisaenga. Nga taa kire asuie ngeena e urihana mola uri kire ko heꞌi repu taalengasie loꞌu mola a Kraes i lengine poꞌu-poꞌu, na kire ko haꞌamasaa i maana mwala.
HEB.6.7	Oto ne ke haꞌamalaa aana mei mwakano nge nemo ko nemosie tarau. Mei mwakano ngeena ko inu diana aana nemo, oto mo ngeulaa ko eehu diana huni peꞌie mwane e toꞌo aana mwakano ngeena. Urine loꞌu aana iinoni nge ko inu diana aana walana a God hunie saena ke honu aana, nge helelana kei diana oto tarau, na a God kei haꞌadianaꞌaa iinoni ngeena. 
HEB.6.8	Taꞌe mala uri walo kau-keu mola haliꞌite ko aango i lengine mei mwakano ngeena, nge e haataꞌinie oto uri mei mwakano ngeena e aaela mola, na mwane e toꞌo aana mwakano ngeena ke si uunu aasie mola hohola ngeena aana dunge. Urine loꞌu aana iinoni nge a kaꞌa tola i sulie ike walana God, nge a God kei leie, na kei aasie i laona dunge nge ko weru oto huu.
HEB.6.9	Maeni eesiku maaꞌi, maꞌalana uri melu ko ere hiitoꞌo huniꞌomu urine, taꞌe melu sai diana aana taane mola uri omu ko lulu i sulie ue tala takoie maurihe ngeena. 
HEB.6.10	Aana leinge a God e oodo oto taꞌingelu na e kaꞌa sai pulongosie ike asunge iꞌomu na manata-diananga nge omu haataꞌinie hunie mwala i tehulaꞌana a Kraes. E lio saie mola uri omu peꞌi-peꞌi diana aana mo iinoni ingeie, na uri omu ko lae-lae ue aana peꞌinge huniꞌomu heiliu. 
HEB.6.11	Aahuꞌi neꞌisaenga ineu oto mola uri nga taꞌa-taꞌa iini eemiu ke suꞌuri oore aani iiꞌonga susuleꞌi i lalo aana hiiwalaimolinge iꞌomu, lai hule aana omu kei leesie nga taa omu ko maaꞌoohi susutoꞌo hunie kei oa huniꞌomu. 
HEB.6.12	Mwaanie omu lalawa ni esu, taꞌe saeku uri omu ke uusulie mo iini kire hiiwalaimoli aana a God oto wau i naꞌo, aana kire iiꞌo peꞌi maaꞌoohinge susutoꞌo oto mola, nge kire si helesie nga taa nge a God e haiholotaꞌi huni niie hunire.
HEB.6.13	Maholo a God e haiholotaꞌi hunie a Ebraham, e tohe huni esuie nga taa e haiholotaꞌinie. Taꞌe i sulie nga taꞌa-taꞌa iini e kaꞌa paine ike loꞌu liutaa aana maraana, oto e tohe takoie satana loꞌu mola maraana. 
HEB.6.14	E teꞌuri, 
HEB.6.15	A Ebraham e mwaꞌe-mwaꞌe huni maaꞌoohi susutoꞌo mola, na lae-lae e si leesie nga taa nge a God e haiholotaꞌinie hunie.
HEB.6.16	Maholo nga iini ko esuie nga haiholotaꞌinge, nge ko tohe takoie satana nga iini e paine loꞌu liutaa aana, na i leune maꞌalana nga haꞌa-erenga, taꞌe kei mango oto, aana iini e paine liutaa ngeena kei leie haahie, mala uri e kaꞌa dau i sulie walana. 
HEB.6.17	Oto maholo a God e haiholotaꞌi ngeena, e sare haataꞌi diana aana hunie mo iini nge kire kei hele aana nga taa e haiholotaꞌinie ngeena uri e saꞌa roroꞌa ni oolisie ike loꞌu saena. Aena urine nge e sare tohe loꞌu aana haiholotaꞌinge ngeena. 
HEB.6.18	Oto kie toꞌo aana e ro mei wala nge kire saꞌa roroꞌa hai-oolisi ike loꞌu, aana a God e saꞌa eero ike aani heiholotaꞌinge, na e saꞌa eero ike noꞌone aani tohenga. Oto ikie mo iini nge kie tahi oto takoie a God hunie ke haꞌa-uurikie, a God ko ere haꞌasusue saeka, na urine kie sai hele maꞌutaꞌa aana maaꞌoohinge susutoꞌo hunie haiholotaꞌinge a God eena. 
HEB.6.19	Aana haiholotaꞌinge a God ngeena domana oto uri nga hunata maꞌutaꞌa hunie maurihaꞌaka ni ngeena. Na hunata ngeena e kaꞌa sai ada loꞌu, aana a Jisas ni ngeena, na ingeie oto taꞌau aana tohungana leu maaꞌi i saana God. 
HEB.6.20	Na e holaꞌi lae oto taꞌau i naꞌoka hunie uri ikie kie ke lae noꞌone taꞌau. Aana a Jisas oto Hahuꞌana Naꞌohai Pris oto mala a Melkisedek, na kei iiꞌo huu oto urine hunie ke aiꞌeitanaie a God talaka.
HEB.7.1+HEB.7.2+HEB.7.3	A Melkisedek ienini ingeie inemauri aana huilume i Salem oto i naꞌo, na e neꞌi pris noꞌone a God, iini e paine liutaa. Loꞌongaꞌinge aana satana Melkisedek e uuri, “Inemauri aani oodotaꞌinge,” na kire haaraꞌinie noꞌone uuri, “Inemauri aani henuelamanga,” aena aana loꞌongaꞌinge aana Salem ni ngeena. Kie kaꞌa saie ike uri a tei ni aamana na nikana Melkisedek, na uri kira tei mo weuwana oto i naꞌo. Na kie kaꞌa saie ike uri maholo uri taa ni e hute, na maholo uri taa e mae. Aena urinena ingeie e urihana Kalena God nge e iiꞌo huu oto mola mala nga pris.
HEB.7.1+HEB.7.2+HEB.7.3	Aamasitoꞌo kaꞌu aana maholo a Ebraham e lae-lae aana oohotaa oto i naꞌo honosie e hai inemauri peꞌie mo ramo ikire. Oto a Ebraham e horoꞌie mo maelonga ingeie ngeena, na maholo ko eelihoꞌi oto mai mwaanie oohotaa, a Melkisedek e oodoie i sulie tala na e haꞌadianaꞌaa. Na a Ebraham e niie tangahuluꞌana nga mei ola aana walu ola e tooleꞌi mwaanie oohotaa nana.
HEB.7.4	Oto omu ke toꞌomaaie kaꞌu uri a Melkisedek e paine uri taa, aana maꞌalana tohungei aamaka a Ebraham, na e saro niie tangahuluꞌana nga mei ola aana walu ola e lauꞌi aana oohotaa nana. 
HEB.7.5	Kolu meni saie oto uri ahutana mo pris ikie mo Jiu, kire mani uure mai mwaanie komu a Livae, na haꞌatolanga a Mosis e unue hunire uri kire ke toolea tangahuluꞌana nga mei ola mwaanie mwala ikire maraada mo Jiu nge kire mani uure noꞌone aana komu a Ebraham. 
HEB.7.6	Taꞌe maꞌalana a Melkisedek ngeena e kaꞌa uure ike mwaanie komu a Livae, taꞌe e toolea tangahuluꞌana mola mwaanie a Ebraham, na leune e haataꞌinie uri ingeie mwane paine liutaa. Na loꞌu, maꞌalana kie ko haꞌamaꞌu aana Ebraham aana haiholotaꞌinge a God e lae oto hunie, taꞌe a Melkisedek e paine loꞌu liutaa aana a Ebraham. Aana a Melkisedek ni e haꞌadianaꞌaa a Ebraham, 
HEB.7.7	na kie mani saie oto uri nga iinoni nge ko haꞌadianaꞌaa ngaeta iinoni, ingeie ni e paine loꞌu liutaa aana iini ko hele aana haꞌadianaꞌanga ngeena.
HEB.7.8	Oto aapa hatarie mo pris nge kire sai toolea tangahuluꞌana nga mei ola mwaanie mwala ngeena, ikire mwala kire sai mae mola ni ngeena. Taꞌe a Melkisedek iini nge e toolea tangahuluꞌana mwaanie a Ebraham, mo Uusu-uusu Maaꞌi e unue uri ingeie e mauri mola. 
HEB.7.9	Oto a Melkisedek e tohungei peine liutaa, hule aana kie sai unue mola uri maholo nge a Ebraham e niie mo ola ngeena hunie a Melkisedek, nge e urihana a Livae na ahutana mo pris nge kire hute aana komu ingeie kire mani niie mo olana hunie a Melkisedek. 
HEB.7.10	Kie sai ere urine aena aana maholo nge a Ebraham e niie tangahuluꞌana hunie a Melkisedek, mei epu a Livae e uure taane oto aana Ebraham a weuwana.
HEB.7.11	Maꞌalana mo Haꞌatolanga a Mosis e unue uri mo pris ke uure mola aana komu a Livae, taꞌe mo pris ngeena kire saꞌa roroꞌa ni da ike nga iini ke oodo taꞌingelu na nga mei ola e kaꞌa aaela ike aana. Oto kie tohungei saetoꞌo aana nga taungei pris aaopa mala a Melkisedek, kaꞌa ike mala mo iini kire uure aana eetana nga naꞌohai pris a Eron aana komu a Livae ngeena. 
HEB.7.12	Na maholo a God e oolisie tolahana lio-hilisilana mo pris, nge e oolisie oto noꞌone Haꞌatolanga eena. 
HEB.7.13	Na Aalaha ikie nge no ko ere-ere hoorana ienini e uure mola mai mwaanie komu aaopa, na uure oto i naꞌo na nga taꞌa-taꞌa iini aana komu ingeie e kaꞌa asu ike mala nga pris i saana ora ni uunu-uunu a God. 
HEB.7.14	Aana kie mani saie oto uri a Jisas e uure mai mwaanie komu a Jiuda, na maholo a Mosis e ere i sulie mo pris, e kaꞌa unue ike nga mei ola i sulie komu a Jiuda ngeena.
HEB.7.15	Oto maholo ie e mwadaꞌu oto huni leesie uri a God e oolisie oto tala huni lae mai takoie, aena aana ngaeta taungei pris loꞌu mala a Melkisedek e hule oto mai. 
HEB.7.16	Na e kaꞌa neꞌi pris ike i sulie mo Haꞌatolanga wai naꞌo nge ko ere mola i sulie komu uri taa e uure aana, taꞌe e lae mai neꞌi pris aana nanamanga aana maurihe nge e kaꞌa toꞌo haꞌamangolana oto ooꞌoo. 
HEB.7.17	Aana mo Uusu-uusu Maaꞌi e unue uuri, 
HEB.7.18	A God e taꞌaasie oto haꞌatolanga lalahuꞌe, aena aana haꞌatolanga ngeena e kaꞌa toꞌo aana ike nga nanamanga na e kaꞌa sai esuie ike nga mei ola huni peꞌie mwala. 
HEB.7.19	E asuie leune aana Haꞌatolanga a Mosis e kaꞌa sai haꞌa-oodohie ike nga iini. Taꞌe oto ie, a God e tahanie hunikie tala nge kie sai norutoꞌo aana. Na tala ngeena e diana loꞌu liutaa aana Haꞌatolanga a Mosis aana e sai toolekie mai karaꞌinie a God.
HEB.7.20	Na ngaeta leu loꞌu, a God e unu tahangaꞌinie oto tala diana ngeena aani tohenga. Maholo mo mwane aana komu a Livae kire holaꞌi lae mai neꞌi pris, a God e kaꞌa unu tahangaꞌinie ike nga mei tohenga paine urine. 
HEB.7.21	Taꞌe maholo a Jisas e lae mai neꞌi pris, a God e unu tahangaꞌinie mei tohenga oto paine hunie, mala mo Uusu-uusu Maaꞌi e unue uuri, 
HEB.7.22	Oto aena aana tohenga ngeena mone, nge a Jisas oto e si haꞌa-oaie mei heiholotaꞌinge haalu a God ngeena uri e diana loꞌu liutaa aana iini lalahuꞌe.
HEB.7.23	Ngaeta leu loꞌu e aaopa i matolana haiholotaꞌinge lalahuꞌe na haiholotaꞌinge haalu ienini, aana waite mo pris kire hunge taane, aana kire ko meni mae mola na e aasa hunie nga iini aada ke asu taraꞌasi oto mala nga pris. 
HEB.7.24	Taꞌe a Jisas mone ingeie e iiꞌo huu oto, nge e helesie oto tolahai pris nge nga iini e saꞌa oolisie ike loꞌu. 
HEB.7.25	Aena urinena, nge e toꞌo aana tohungei nanamanga huni haꞌa-uuri taꞌingelu hunie ahutaka mo iini nge kie ko lae mai saana a God, aena aana kie hiiwalaimoli aana. Na aena aana a Jisas mone e iiꞌo huu, oto e kaꞌa mou-mou ike aani aarengaꞌinge talaka.
HEB.7.26	Oto a Jisas ingeie oto Hahuꞌana Naꞌohai Pris e sai peꞌikie. Ingeie oto e maaꞌi, na e kaꞌa oorahaꞌaala ike, na oopalana e lae oto mwaanie mwala e oorahaꞌaa, na a God e tohungei haꞌapainaꞌaa oto liutaa aana e tahelaꞌinie oto taꞌau i Lengi. 
HEB.7.27	Na ingeie e kaꞌa urihana ike ngaeta mo naꞌohai pris nge kire ko uunu ola mola i suli hei dinge. Kire ko holaꞌi uunu ola kaꞌu honotana mo oorahaꞌaanga ikire maraada, nge kire ko si heꞌi uunu ola loꞌu honotana mo oorahaꞌaanga ahutana mwala. Taꞌe a Jisas e niie maraana aani uunu-olanga mola hautaꞌai huni tapa mousie oorahaꞌaanga ahutana mwala aana taꞌena nga maholo. 
HEB.7.28	Mwala nge lio hilisilada e lae huni neꞌi naꞌohai pris i sulie mo Haꞌatolanga a Mosis, ikire mwala mamaelaꞌa mola. Taꞌe aana mei wala ni tohenga aana haiholotaꞌinge haalu nge e si lae mai purine mo Haꞌatolanga a Mosis ngeena, a God e lio hilisie oto Kalena hunie ke neꞌie oto Hahuꞌana Naꞌohai Pris nge ke iiꞌo huu.
HEB.8.1	Tohungei loꞌongaꞌinge aana nga taa melu ko unu-unue huniꞌomu e uuri. Kie toꞌo aana oto Hahuꞌana Naꞌohai Pris nge ko iiꞌo aana iiꞌo-iiꞌoha nanama i pwalo-pwalo aana naunekume ni menikuluꞌanga a God taꞌau i Lengi. 
HEB.8.2	Ingeie ko esu mala Hahuꞌana Naꞌohai Pris i laona tohungei leu maaꞌi ngeena, i laona tohungei nume maaꞌi taꞌau i Lengi nge nga iinoni e kaꞌa asuie ike, taꞌe a God nge e asuie.
HEB.8.3	Ahutana mo naꞌohai pris lio hilisilada e lae hunie kire ke mani niie mo uuraaꞌinge na uunu-olanga i saana God. Oto e malisine uri Hahuꞌana Naꞌohai Pris ikie ngeena ke toꞌo aana noꞌone nga mo ola huni niiꞌi. 
HEB.8.4	Mala uri Hahuꞌana Naꞌohai Pris ikie ngeena ke iiꞌo mai aano i leu, haꞌalaa e kaꞌa neꞌi pris ike loꞌu, aena aana kie toꞌo aana oto mo pris hunge peꞌikie huni niie mo uuraaꞌinge hunie a God i sulie mo Haꞌatolanga a Mosis. 
HEB.8.5	Asunge ikire mala mo pris ngeena ola domana mola nunune nga taa e toꞌohuu oto taꞌau i Lengi ni ngeena. Na kie saie oto leune, aena aana maholo a God e unue uri a Mosis ke asuie nume maaꞌi susulu, nge e haꞌapasulie oto uuri, 
HEB.8.6	Taꞌe asunge aana tolahai pris nge niilana e lae hunie a Jisas ngeena, e paine loꞌu liutaa aana taungei esunge nge niilana e lae oto i naꞌo ngeena. Na loꞌu, mei heiholotaꞌinge haalu nge a Jisas e toolea mai mwaanie a God hunie mwala ingeie ngeena, e diana loꞌu liutaa aana iini lalahuꞌe, na kei iiꞌo huu oto aena aana mo tohenga a God ko haꞌamaꞌutaꞌaa.
HEB.8.7	Mala uri nga mei ola ke suꞌuri aaela aana haiholotaꞌinge lalahuꞌe ngeena, haꞌalaa nga haiholotaꞌinge haalu e kaꞌa lae ike loꞌu mei puri eena. 
HEB.8.8	Taꞌe a God maraana e lio saie uri e kaꞌa tohungei diana ike, nge e si teꞌuri, 
HEB.8.13	Maholo a God e haaraꞌinie mei heiholotaꞌinge ienini uri mei ola haalu, e loꞌongaꞌinie uri mei heiholotaꞌinge nge e asuie holaꞌinaꞌo ngeena, e lalahuꞌe oto. Na taꞌena nga mei ola nge e lalahuꞌe oto na e iiꞌo tewa oto urine, karaꞌinie oto kei eehutata mola.
HEB.9.1	Maholo a God e niie eetana nga haiholotaꞌinge ngeena hunie a Mosis, e unu tahangaꞌinie oto ngaeta mo haꞌatolanga huni lulu i suliꞌi aana maholo ni palonga. Na e unue uri kire ke asuie noꞌone nga nume ni palo-palo kire sai sulu heiliu aana, ola asuilana ke lae mola aana mo ola ni welumalau na aani ninimei iinoni. 
HEB.9.2	Oto kire asuie nume maaꞌi susulu ngeena, na eetana nga duru aana kire haaraꞌinie aana “Duru Maaꞌi.” Na i laona duru maaꞌi ngeena kire neꞌie nga laite i leune i lengine nga ola talana, na hoorana laite ngeena kire neꞌie nga taetahe, na kire sai neꞌie mo ngeulaa maaꞌi i lengine taetahe ngeena. 
HEB.9.3	Oto ruana nga duru ko iiꞌo hai purine sala hono-hono paine i leune na kire haaraꞌinie aana “Hahuꞌana Leu Maaꞌi.” 
HEB.9.4	Na i laona duru ngeena kire neꞌie nga ora ni uunu-uunu dango wau-wesu i leune peꞌie kesi nge mo haꞌa-ara aana haiholotaꞌinge a God nge aana. Ora na kesi ngeena kire mani pulu kali-kelie sapeni aani kol. Na i laona kesi ngeena kire neꞌie e oolu mei ola. Eetana oto ateꞌa aani kol nge kele mei ngeulaa kire haaraꞌinie aana mana ko oꞌoꞌo i laona.
HEB.9.5	Aaruhi aana kesi ngeena oto leu ni haꞌamousie mo oorahaꞌaanga mwala. Na i lengine aaruhi ngeena e ro nunui ola kire aadumiꞌi mala mo taungei ensel kire haaraꞌinie aana “derupim.” Kire uure i leune huni haataꞌinie uri leu a God ko oꞌoꞌo aana, na mo apa-apani kire mamalusie aaruhi ngeena. Taꞌe e kaꞌa maholo oto ni lado luhesie walu olana ni ienini.
HEB.9.6	Oto walu ola urine e iiꞌo oto aana mo leu talani, nge mo pris ko si lae huni esuie asunge ikire i laona eetana nga duru ngeena suli dinge. 
HEB.9.7	Taꞌe aana ruana nga duru, Naꞌohana Mo Naꞌohai Pris mola maraana haliꞌite e sai lae i laona, na e sai lae mola i laona hautaꞌai aana halisi. Na suli maholo ko sili i laona Hahuꞌana Leu Maaꞌi ngeena, nge ko too-toolea apune mo ola mauri peꞌie, aana e saꞌa sili ike i laona duru ngeena na e kaꞌa toolea nga mei epu. Oto ko uuraaꞌinie talana mo oorahaꞌaanga ingeie maraana, na talana mo oorahaꞌaanga nge mwala e dauꞌi na kire kaꞌa saiꞌi.
HEB.9.8	Oto aana mo oalaꞌinge ngeena, nge a Liꞌoa Maaꞌi e haataꞌi diana aana oto uri tala takoie tohungei leu maaꞌi a God, e kaꞌa taha ike hunie ahutana mwala maholo nume maaꞌi susulu lalahuꞌe ngeena na taungei uunu-olanga kire asuiꞌi e iiꞌo mola ue. 
HEB.9.9	Walu ola ngeena domana mola nga nunui ola huni haataꞌinie loꞌongaꞌinge aana nga taa ko reu-reu aana maholo ienini. Aana mo uuraaꞌinge na mo uunu-olanga nge mo pris kire lae peꞌi euꞌesuiꞌi hunie a God, kire saꞌa roroꞌa ni esuie ike manatana iinoni ko palo-palo ngeena hunie ke rereꞌa na ke oodotaꞌi. 
HEB.9.10	Aena aana walu ola ngeena mo ola mola poꞌoi sinaha aana iinoni, mala mo haꞌatolanga i sulie ngaunge na inunge na mo taungei ola mala loto-rereꞌanga. A God e niie mai mo haꞌatolanga ngeena hunie kire ke iiꞌo hule mola aana maholo nge a God kei oolisie taꞌena nga ola hunie ke iiꞌo loꞌu aana tolaha haalu.
HEB.9.11	Taꞌe a Kraes e hule oto mai, na aana e neꞌie oto Hahuꞌana Naꞌohai Pris, nge e haꞌa-uuresie haiholotaꞌinge haalu nge ko haꞌadianaꞌakie oto ienini. E sili oto i laona tohungana nume maaꞌi nge e diana loꞌu liutaa aana nume maaꞌi susulu holaꞌinaꞌo ngeena, ola asuilana e kaꞌa lae ike aana ninimei iinoni na e kaꞌa ola ike aana walumalau ienini. 
HEB.9.12	A Kraes e lai sili mola hautaꞌai i laona tohungana leu maaꞌi, na e kaꞌa toolea ike apune nga nanikot wa nga puluke mala uunu-olanga ingeie hunie a God. Taꞌe e toolea apune oto maraana, nge e sai haꞌa-uurie taꞌena nga iinoni aana taꞌena nga maholo mwaanie mo oorahaꞌaa ingeie. 
HEB.9.13	Mo Haꞌatolanga a Mosis e unue uri mo iini kire ko deu huꞌisie nga mei ola aana Haꞌatolanga, nge kire loꞌuhangaꞌa oto na kire kaꞌa malisine ike uri kire ke palo-paloa a God. Taꞌe mo Haꞌatolanga e unue noꞌone loꞌu uri mo pris kire sai toolea apune mo nanikot na apune mo puluke mwane, na pwasaꞌora aana kalei puluke keni kire uunue, oto kire ko tataaꞌinie haahie sapena iinoni e loꞌuhangaꞌa ngeena. Leune e sai haꞌarereꞌaa loꞌu iinonine, aana ko taꞌaasie mo loꞌuhangaꞌa ingeie mwaanie. 
HEB.9.14	!﻿Taꞌe apune a Kraes e nanama loꞌu liutaa! Aana nanamanga a Liꞌoa Maaꞌi nge e iiꞌo huu oto tarau, a Kraes e niie maurihaꞌana maraana hunie a God mala nga uunu-olanga e oodotaꞌi. Na apune ko hoda rereꞌa aana manataka, hunie kie ke toliꞌaasie mo tolahai ola aaela nge kie sai maesiꞌi, na hunie kie ke asu nana God Mau-meuriꞌe. 
HEB.9.15	A Kraes e mae honotana mo oorahaꞌaanga nge mwala e dau-deuꞌi aana maholo kire iiꞌo ue i melutana haiholotaꞌinge holaꞌinaꞌo ngeena. Na aana maenga, nge a Kraes e haꞌawalaimoliꞌaa haiholotaꞌinge haalu a God ngeena, uri hunie mwala nge a God e soire oto mai i saana, kire ke helesie nga taa e haiholotaꞌinie hunire. Na mei olana oto maurihe huu taꞌau i Lengi.
HEB.9.16+HEB.9.17	Mala uri nga mwane ko uusue nga mei heiholotaꞌinge huni haataꞌinie uri kira tei kei toꞌo aana toꞌo-toꞌolana i purine kei mae, oto mwala nge e haiholotaꞌi hunire urine, kire saꞌa toolea ue toꞌo-toꞌolana maholo a mwaena ko meu-meuri ue. Aena aana maholo a mwaena ko meu-meuri ue, haiholotaꞌinge ingeie ngeena e saꞌa oa ike ue hunire. Taꞌe maholo e mae oto, nge haꞌalaa mwala ke si toꞌo aana toꞌo-toꞌolana i sulie haiholotaꞌinge ingeie ngeena.
HEB.9.18	Na e urine loꞌu aana eetana nga haiholotaꞌinge a God ngeena, aana nga mei ola ko mae haꞌalaa, ke si oa oto hunie mwala. Aena urine nge kire horo maesie mo ola mauri na kire lingisie mo epu eeni hailiu oto waite aana maholo kire haꞌa-uuresie eetana nga haiholotaꞌinge a God ngeena. 
HEB.9.19	Aana holaꞌinaꞌo, a Mosis e unu haadaꞌi aana ahutana mo wala i laona mo Haꞌatolanga hunie ahutana mwala. Oto e toolea apune nanikot na kalei puluke na e aaropwaie peꞌie wai. Na e toolea loꞌu pwalui ei aana ai hisop na mei sala nonoroꞌa kire asuie aana iihui sipu, nge e si haꞌamedoꞌi aana mei epu ngeena, na ko si tataaꞌinie haahie uusu-uusu hio-hio aana mo Haꞌatolanga, na loꞌu haahie ahutana mwala. 
HEB.9.20	Na ko teꞌuri, 
HEB.9.21	E urine loꞌu, a Mosis ko tataaꞌinie noꞌone mei epu ngeena haahie nume maaꞌi susulu na oto ahutana walu ola kire auꞌesuie uunu-olanga aani i laona nume ngeena. 
HEB.9.22	Na mo Haꞌatolanga e karaꞌi unue uri ahutana oto walu ola tataaꞌinilana mei epu ngeena ke mani lae oto haahiꞌi huni hoda rereꞌa aani i maana God. Aana mala uri nga mei epu e kaꞌa aahe oto, nge a God e saꞌa saeꞌaasie oto mo oorahaꞌaanga mwala eena.
HEB.9.23	Oto aena leune mone, e malisine oto haꞌamaaꞌilana walu ola ngeena ke lae aana apune mo ola mauri nge uunu-olanga e lae aani. Taꞌe walu ola nge erenga e si lae i suliꞌi ngeena, ola domana mola nunune mo tohungei ola taꞌau i Lengi. Oto mo tohungei ola taꞌau i Lengi, haꞌamaaꞌilana e lae aana uunu-olanga nge e tohungei diana loꞌu liutaa. Na apune a Kraes ni otona. 
HEB.9.24+HEB.9.25	Aana a Kraes e hahuꞌei lai sili oto taꞌau i Lengi peꞌie apune maraana mala tohungei uunu-olanga e diana liutaa ngeena, na e iiꞌo oto i saana God huni peꞌikie aana maholo ienini. A Kraes e kaꞌa lae ike i sili i laona leu maaꞌi nge ninimei iinoni mola e asuie, aana leune nunune mola tohungana leu maaꞌi taꞌau i Lengi. Na e kaꞌa sili ike taꞌau i Lengi aana mo maholo hunge huni ooni aana niilana maurihaꞌana mala nga uunu-olanga i saana a God. !﻿Haꞌike! Taꞌe a Kraes e asuie tohungei uunu-olanga ngeena mola hautaꞌai, na e kaꞌa asuie ike mala Naꞌohana Mo Naꞌohai Pris ko euꞌesuie i suli helisi, aana e sai lae sili i laona Hahuꞌana Leu Maaꞌi huni uuraa-uuraaꞌinie apune mo ola mauri nge uunu-olanga e lae aani ngeena. 
HEB.9.26	Mala uri a Kraes ke lae peꞌi deu urine suli maholo, haꞌalaa a Kraes ko talei sasapesalu mola hunge-hungaꞌa uure oto aana maholo a God e haꞌaholaa walumalau, lae mai hule siꞌiri. !﻿Taꞌe haꞌike! E lae mai hule aaka mo iinoni hautaꞌai mola aana mo dinge ooreta ienini huni haꞌamangoa oorahaꞌaa aana e niie maurihaꞌana mala nga uunu-olanga i saana God. 
HEB.9.27	Aana iinoni ko mae mola hautaꞌai, na mai puri a God kei leie. 
HEB.9.28	Na urine noꞌone, a Kraes e toliꞌaasie maurihaꞌana mola hautaꞌai hunie ke mae mala nga uunu-olanga aana ko helesie haꞌaletehinge haahie mo oorahaꞌaa mo iinoni hunge. Na a Kraes kei heꞌi ruana lae loꞌu mei, taꞌe aana maholo nge ko lae mai ngeena, e saꞌa lae ike mai huni mae honotana mo oorahaꞌaa ikie loꞌu. !﻿Haꞌike! Taꞌe kei lae mai huni toolea mai maurihe huu nana mwala kire ko maaꞌoohie.
HEB.10.1	Mo Haꞌatolanga a Mosis ngeena nunune mola mo ola diana ko lae-lae ue mai. Nunui ola ngeena nga mei tohungei ola toꞌohuu haꞌike, aana e kaꞌa sai haꞌa-oodohie ike mwala nge kire ko lae-lae mai peꞌie taꞌa-taꞌa taungei uunu-olanga nge kire ko ooni aana uuraaꞌinge i saana God i suli helisi. 
HEB.10.2	Mala uri taungei uunu-olanga ngeena ke toꞌo aana nga nanamanga toꞌohuu huni haꞌarereꞌaa mwala mwaanie oorahaꞌaa, haꞌalaa kire saꞌa roroꞌa ni esuie loꞌu nga mei uunu-olanga urine, aena aana kire kei iiꞌo rereꞌa taraꞌasi oto na manatada kei taha oto mwaanie nga mei oorahaꞌaa. 
HEB.10.3	Taꞌe e kaꞌa urine ike, na i suli helisi mo uunu-olanga kire ko euꞌesuiꞌi ngeena ko si lae peꞌi haꞌa-aamasitoꞌoa mola mwala aana mo oorahaꞌaa ikire. 
HEB.10.4	Aena aana e tohungei aasa hunie uri apune puluke wa nanikot kei taꞌaasie mo oorahaꞌaanga ngeena.
HEB.10.5	Aena urine kaꞌu, maholo a Kraes e lae mai laona walumalau, e unue hunie a God uuri, 
HEB.10.8	Mo Haꞌatolanga a Mosis e unue uri mwala ke asuie mo uunu-olanga na mo uuraaꞌinge aena aana kire oorahaꞌaala. ?﻿Oto e ue kaꞌu a Kraes e unue hunie a God uuri? “O kaꞌa saetoꞌo aana ike uri kire ke asuie nga mo uunu-olanga i seemu wa kire ke niie mo uuraaꞌinge huniꞌo. Na o kaꞌa ilenimwaꞌe ike haahie mo uunu-olanga kire uunu heꞌileku eeni i seemu, wa nga mo uuraaꞌinge loꞌu kire ko niiꞌi huniꞌo huni taꞌaasie mo roroꞌanga ikire aana kire oorahaꞌaa.” 
HEB.10.9	E ere urine aana ko taꞌaasie haiholotaꞌinge aana uunu-olanga lalahuꞌe, na ko oolisie oto aana haiholotaꞌinge haalu. Aena urine e heꞌi teꞌuri loꞌu mei puri, “Ineu oto ie, God ineu. Nou iiꞌo aakau mola huni esuie nga taa o saetoꞌo aana ne ke asuie.” 
HEB.10.10	Oto a Jisas Kraes e asuie nga taa a God e saetoꞌo aana hunie ke asuie, nge e toliꞌaasie sapena maraana hunie ke mae mala nga uunu-olanga mola hautaꞌai. Na aena urinena nge e si da kie neꞌi iinoni oodotaꞌi i maana God.
HEB.10.11	I sulie haiholotaꞌinge lalahuꞌe ngeena, mo pris kire talei euꞌesuie mola asunge ikire ngeena i suli dinge, na kire talei euꞌesuie mola mo uunu-olanga nge kire mani sada mola na nga taꞌa-taꞌa iini eeni e kaꞌa sai taꞌaasie ike oorahaꞌaa. 
HEB.10.12	Taꞌe a Kraes e asuie mola taꞌa-taꞌa uunu-olanga, na uunu-olanga ingeie ngeena e toꞌo aana nanamanga huni taꞌaasie mo oorahaꞌaa oto taraꞌasi. Oto e asu mangoa uunu-olanga ngeena, 
HEB.10.13	Na e iiꞌo i leune oto huni maaꞌoohie maholo a God kei 
HEB.10.14	Na aana taꞌa-taꞌa uunu-olanga ngeena, e si haꞌa-oodohie oto huu mo iini nge a God ko haꞌamaaꞌire.
HEB.10.15	Na Liꞌoa Maaꞌi e haataꞌi diana aana oto aaka uri walu ola ngeena kire toꞌohuu, aana Uusu-uusu Maaꞌi e haataꞌinie uri a Aalaha e teꞌuri, 
HEB.10.17	Na e heꞌi unue loꞌu uuri, 
HEB.10.18	Na maholo a God ko saeꞌaasie oto mo oorahaꞌaa mango, e kaꞌa malisine ike loꞌu nga iini ke asuie nga uunu-olanga huni haꞌamangoa mo oorahaꞌaanga ngeena.
HEB.10.19	Aena urine, maeni eesiku maaꞌi, i sulie apune a Kraes e aahe oto i tehulaꞌaka, kie toꞌo aana oto nanamanga huni lai sili i laona tohungei leu maaꞌi ngeena. 
HEB.10.20	Aana kie toꞌo aana oto tala haalu takoie Hahuꞌana Leu Maaꞌi. Tala haalu takoie maurihe huu ngeena, a Jisas e tahanie oto aana maelana i lengine poꞌu-poꞌu, aana e hakasie mei sala paine nge kire honoa kaꞌu Hahuꞌana Leu Maaꞌi aana. 
HEB.10.21+HEB.10.22	Oto mwaanie kie maꞌu-meꞌu, taꞌe kie ke lae mai saana God peꞌie mei sae manola na aani hiiwalaimolinge toꞌohuu, na aana a Jisas oto Hahuꞌana Naꞌohai Pris ko lio i sulie uluhe aana nume a God, na kie saie oto uri apune e hoda rereꞌa oto aana manataka, mala mei wei manola e sai hoda rereꞌa aana sapeka.
HEB.10.23	Kie ke lae peꞌi hele maꞌutaꞌa aana maaꞌoohinge susutoꞌo hunie walu ola nge kie ko unue uri a God e haiholotaꞌiniꞌi hunikie, aena aana kie sai norutoꞌo aana God, iini e haiholotaꞌinie walu olana. 
HEB.10.24	Kie ke lae peꞌi loꞌo-loꞌongaꞌi i sulie nga mo tala uri taa kie sai haꞌa-aꞌailaꞌaa neꞌisaenga ikie hailiu eeni hunie kie ke mani haataꞌinie oto manata-diananga aani esunge diana. 
HEB.10.25	Nga mo iini kire lalawasie oto lokonga tararuru hunie palonga, taꞌe kie ke suꞌuri lalawa urine, na kie ke peꞌikie hailiu huni uure maꞌutaꞌa loꞌu, aena aana hai dinge a Aalaha ko karaꞌini oto mai.
HEB.10.26	Kie manataꞌinie kaꞌu oto walaimolinge aana Kraes, taꞌe mala uri kie kei lae peꞌi esuie loꞌu mola walu ola aaela i purine kie saie leune urine, nge nga uunu-olanga huni taꞌaasie mo oorahaꞌaa urine haꞌike loꞌu. 
HEB.10.27	Mala uri ko urine, nge kie kei maaꞌoohi ni meꞌunge oto mola hunie haꞌamotaahilaka kei lae aana 
HEB.10.28	Mala nga iini e haitohea mo Haꞌatolanga a Mosis, na nga ro iinoni wa e oolu ko unu tahangaꞌinie nga taa e dau aaelasie, nge mo mwane lei-lei saꞌa aamasie ike, taꞌe kire kei horo maesie oto. 
HEB.10.29	?﻿Aana e aaela urine hunie iini ko mwaka mola aana Haꞌatolanga a Mosis, haꞌalaa nga taa nge kei reu aana nga iini nge ko mwaka aana Kalena God? !﻿Mei haꞌaloinge oto paine loꞌu liutaa kei hite aana iinoni urine! Kire ko ere aaelasie a Kraes, iini nge ko haꞌawalaimoliꞌaa haiholotaꞌinge a God, na e haꞌamaaꞌie oto iinoni ngeena hunie ke neꞌi iinoni maaꞌi a God. Taꞌe iinoni ngeena mola e loꞌongaꞌinie uri apune a Kraes mei ola mwaakule mola, na ko ere aaelasie noꞌone a Liꞌoa Maaꞌi, iini nge e haataꞌinie hahuꞌana manata-diananga a God hunikie. 
HEB.10.30	Oto iinoni urine ke lio talana aana kie mani saie oto uri a God ni e unue uuri, 
HEB.10.31	Oto kie ke lio talaka aana mei ola e tohungei aaela oto liutaa mala uri a God Mau-meuriꞌe kei saewasulie nga iinoni.
HEB.10.32	Omu ke loꞌo-loꞌongaꞌinie mo ola e rau-reu eemiu i naꞌo aana maholo omu aehota hiiwalaimoli aana Tataroha Diana. Aana maholona, maꞌalana omu ke sapesalu hiitoꞌo aana nga mo ola hunge, taꞌe omu sai lae peꞌi uure maꞌutaꞌa mola. 
HEB.10.33	Ngaeta mo maholo, mwala ko ere aaelasiꞌomu na kire ko teungeꞌiniꞌomu i maana mwala hunge. Na aana ngaeta mo maholo omu peꞌi-peꞌie noꞌone mo iini nge mwala ko waelire urine maꞌalana mwala kire ko heꞌi waeliꞌomu loꞌu haahie peꞌinge omu niie ngeena. 
HEB.10.34	Omu sapesalu tararuru peꞌie ngaeta mo iini eemiu kire iiꞌo i nume ni hoꞌo. Na maholo mwala e too-toolea toꞌo-toꞌolamiu, omu ilenimwaꞌe mola i sulie omu saie oto uri omu toꞌo aana taane mo ola diana loꞌu liutaa na kire sai iiꞌo huu.
HEB.10.35	Oto mwaanie omu toliꞌaasie loꞌu mei hiiwalaimolinge maꞌutaꞌa iꞌomu ngeena, aana a God e sai waaie mwala nge kire hele maꞌutaꞌa aana hiiwalaimolinge ikire. 
HEB.10.36	Omu ke uure maꞌutaꞌa, hunie omu ke asuie nga taa a God e saetoꞌo aana, na urine omu kei hele aana nga taa e haiholotaꞌinie huniꞌomu. 
HEB.10.37	Aana mo Uusu-uusu Maaꞌi e unue uuri, 
HEB.10.39	Taꞌe nou saie uri ikie, kie kaꞌa urihana ike mo iini nge haꞌamotaahilada kei lae aana kire duꞌe aalihoꞌi mwaanie hiiwalaimolinge. !﻿Haꞌike! Ikie mwala kie hiiwalaimoli taraꞌasi oto, lae hule aana kie kei helesie maurihe huu.
HEB.11.1	?﻿Oto nga taa ni hiiwalaimolinge? Hiiwalaimolinge oto norutoꞌonga uri nga taa kie ko maaꞌoohi susutoꞌo hunie kei oa toꞌohuu hunikie, na ni saie uri mo ola e toꞌohuu taane maꞌalana uri kie kaꞌa leesiꞌi ue. 
HEB.11.2	Mo weuwaka oto i naꞌo kire hiiwalaimoli aana God, na aena leune mone a God e ilenimwaꞌe haahire.
HEB.11.3	Aani hiiwalaimolinge mone, kie saie uri a God e haꞌaholaa walumalau ienini aana walana mola maraana, aana e asuie mo ola kie ko lee-leesiꞌi mwaanie nga taa kie kaꞌa sai leesie ike.
HEB.11.4	Aani hiiwalaimolinge mone, nge a Ebol e toolea mai nga uunu-olanga diana loꞌu liutaa aana uuraaꞌinge aasine, a Kein. Na aana a Ebol e hiiwalaimoli, nge a God e unue uri ingeie nga iinoni oodotaꞌi, na a God e si ilenimwaꞌe haahie uunu-olanga ingeie. Oto maꞌalana uri a Ebol e mae taane oto waite, taꞌe siꞌiri laladonga i sulie ko haꞌananaukie ue i sulie hiiwalaimolinge ingeie.
HEB.11.5	Aani hiiwalaimolinge mone, nge a Inok tolalana e lae taꞌau i Lengi mwaanie uri e mae. Nga iinoni kaꞌa lio oodoie ike loꞌu aana a God e toolea oto taꞌau. Na maholo a God e kaꞌa toolea ike ue taꞌau, mo Uusu-uusu Maaꞌi e unue oto uri a Inok e haꞌasaedianaꞌaa God. 
HEB.11.6	Nga taꞌa-taꞌa iinoni e saꞌa roroꞌa da ike uri a God ke ilenimwaꞌe haahie, na uri e kaꞌa hiiwalaimoli. Aana nga iini ko sare lae mai saana God, ke hiiwalaimoli oto aana uri a God e iiꞌo taane oto, na ke hiiwalaimoli oto aana uri a God e sai waaie mwala nge kire ko eriꞌapasie uri kire ke lae mai saana.
HEB.11.7	Aani hiiwalaimolinge mone, nge a Noa e tola i sulie a God maholo a God e haꞌapasulie aana mo ola nge nga iini e kaꞌa leesiꞌi ue. Oto e asuie painehaꞌana haka huni haꞌa-uurie mo uluhei iinoni ingeie. Na aana e hiiwalaimoli aana God urine, nge e neꞌi iinoni oodotaꞌi i maana God, na e si haataꞌinie uri mwala aana pongine kire tohungei aaela liutaa, na e malisine oto a God ke haꞌamotaahire.
HEB.11.8	Aani hiiwalaimolinge mone, nge a Ebraham e tola i sulie a God maholo e soie. A Ebraham e toliꞌaasie hanue ingeie huni lae aana ngaeta hanue nge a God kei niie hunie. E lae mola, maꞌalana uri e kaꞌa saie uri leu nge ko lae takoie. 
HEB.11.9	E hiiwalaimoli aana God, kaꞌu e lai iiꞌo mala nga awataa aana leu nge a God e haiholotaꞌi huni niie hunie. Na aana ko iiꞌo mola mala nga awataa, nge e lai iiꞌo mola aana nume susulu, na kalena a Aesak peꞌie weuwana a Jekob, kirerue mani iiꞌo noꞌone mola aana nume susulu mala a Ebraham, maꞌalana a God e haiholotaꞌinie leune noꞌone hunirerue. 
HEB.11.10	A Ebraham e oꞌoꞌo urine, aana e maa-maaꞌoohie mola kei lai hule aana huilume paine nge e sai iiꞌo huu. Huilume paine ngeena, a God maraana ni e alaaꞌinie na e asu mangoa oto.
HEB.11.11	Aani hiiwalaimolinge mone, nge a Sera e toꞌo mwela mola, maꞌalana e amara na e tohungei repo oto hiitoꞌo.
HEB.11.12	nge mwala oto hunge kire hute mai aana komu a Ebraham. A porona e tohungei repo na e karaꞌi mae oto aana maholona, taꞌe 
HEB.11.13	Mwala urine ngeena, kire lae peꞌi hiiwalaimoli aana God, oto hule aana maelada. Taꞌe maholo kire oꞌoꞌo ue mai laona walumalau, kire kaꞌa helesie ike walu ola nge a God e haiholotaꞌi huni niiꞌi nada. E urihana uri kire uure mola haꞌatau kire ko si lee-leesiꞌi, na kire ilenimwaꞌe huni lio saie nga taa kei reu. Na kire unu tahangaꞌinie oto uri kire oꞌoꞌo mola mala mo awataa i welumalau. 
HEB.11.14	Mwala nge kire ko ere-ere urine ngeena, kire haataꞌi diana aana oto uri kire ko loꞌohie tohungana hanue ikire ni ngeena. 
HEB.11.15	Mala uri kire ke loꞌongaꞌinie mola leu nge kire toliꞌaasie holaꞌinaꞌo ngeena, haꞌalaa e mwadaꞌu mola hunie kire ke aalihoꞌi oto takoie leune. 
HEB.11.16	Taꞌe nga taa kire saetoꞌo aana oto liutaa, uri kire ke iiꞌo aana nga tohungei henue diana, na i Lengi oto tohungei henue ikire. Aena urine nge a God e kaꞌa masa ike hunie mwala urine kire ke haaraꞌinie uuri, “God iꞌemi.” Na ingeie oto e dau aakau aana huilume paine talada.
HEB.11.17	Aani hiiwalaimolinge mone, nge a Ebraham e mwaꞌe-mwaꞌe mola huni toliꞌaasie kalena, a Aesak, maholo a God e oohongie. E toꞌo aana mola taꞌa-taꞌa mwela madu, taꞌe e mwaꞌe-mwaꞌe mola huni niie mala nga uunu-olanga i saana God, maꞌalana uri a God e haiholotaꞌinie kaꞌu hunie uuri, 
HEB.11.19	A Ebraham e hiiwalaimoli uri a God e sai taꞌelaꞌinie loꞌu mo iini e mae oto, na kie sai unue uri a Aesak e urihana e mauri eelihoꞌi loꞌu mwaanie maenga aana maholo a Ebraham e tola aalihoꞌi aana.
HEB.11.20	Aani hiiwalaimolinge mone, a Aesak e aitanaie a God talana e ro kalena a Jekob na Iso uri ke haꞌadianaꞌararue purine kei mae.
HEB.11.21	Aani hiiwalaimolinge mone, maholo a Jekob karaꞌinie oto kei mae, e hele aana apaꞌa ingeie e si paloa God, na ko eitanaie a God talana e ro weuwana, e ro kalena Josep, uri ke haꞌadianaꞌararue.
HEB.11.22	Aani hiiwalaimolinge mone, maholo a Josep karaꞌinie oto kei mae, e si ere i sulie maholo mwala ni Israel kei iisitaa mwaanie i Ijip. Na e unue uri kire ke toolea mo suisuline maholo kire kei lae.
HEB.11.23	Aani hiiwalaimolinge mone, aamana na nikana Mosis kirerue mumunie hunie e oolu waro-waro i purine e hute. Kirerue lio saie uri kele mwela ngeena e tohungei lio diana, kaꞌu kirerue kaꞌa maꞌu loꞌu ni likisie haꞌatolanga a inemauri nge e unue uri kire ke horo maesie oto ahutana mo mwela mwane mo Jiu.
HEB.11.24	Aani hiiwalaimolinge mone, maholo a Mosis e paine oto, e kaꞌa saetoꞌo aana ike uri mwala ke unu-unue uri ingeie weuwana inemauri mo Ijip. 
HEB.11.25	Taꞌe e neꞌisae huni sapesalu mola peꞌie mwala a God, aana e saie uri mei sapesalunge ngeena e diana liutaa aana taungei ilenimwaꞌenga nge mo iinoni oorahaꞌaa kire toꞌo aani mola hunie kele maholo oꞌoruꞌe. 
HEB.11.26	A Mosis e loꞌongaꞌinie mola uri maꞌalana mwala ko teungeꞌinie i tehulaꞌana a Kraes nge ko lae mai, taꞌe leune e diana loꞌu liutaa aana mo ola diana hunge i Ijip. Na ko loꞌo-loꞌongaꞌi mola urine, aena aana ko toꞌo-toꞌomaaie oto nga taa a God kei niie hunie aana waaitana mai puri.
HEB.11.27	Aani hiiwalaimolinge mone, a Mosis e lae mwaanie i Ijip, na e uure aꞌailaꞌa honosie saewasunge a inemauri, aena aana ko tola i sulie mola Inemauri nge nga iini e kaꞌa sai leesie ike. 
HEB.11.28	E hiiwalaimoli aana God, kaꞌu e aehotaa ngauhe paine aana Liumwaanie mala a God e unue hunie. A Mosis e unue uri mwala ni Israel kire ke tataaꞌinie apune mo kalei sipu i pweune maa aana mo nume ikire, hunie uri ensel ko lae mai huni horo maesie mo naꞌohai mwela e saꞌa hule ike aana mwala ni Israel.
HEB.11.29	Aani hiiwalaimolinge mone, mwala ni Israel kire lae holosie Aasi Nonoroꞌa mala kire ko lae mola aana leu aꞌate. Taꞌe maholo mo ramo aana mae ni Ijip kire dau aahonga ni lae holosie aasi noꞌone urine, nge kire si inu mango mola.
HEB.11.30	Aani hiiwalaimolinge mone, mwala ni Israel kire lae-lae kali-kelie huilume i Jeriko hunie e hiu hei dinge, nge para hau kali-kelie huilumena e si aaꞌoho taꞌingelu.
HEB.11.31	Aani hiiwalaimolinge mone, repi ngeena, a Rehab, e tola konie e ro mwane ni Israel nge kirerue lae mai lio-lio mumuni hunie i Jeriko mala mo wao-wao, na aena leune e kaꞌa mae ike peꞌie mwala nge kire kaꞌa tola i sulie ike a God.
HEB.11.32	?﻿Na nga taa loꞌu ne kei unue? Nou kaꞌa toꞌo maholo ike loꞌu huni ere i sulie a Gidion, na a Barak, na a Samson, na a Jefta, na a Deved, na a Samuel, na mo propet. 
HEB.11.33	Aani hiiwalaimolinge mone, kire asuie mo taungei ola paine hiitoꞌo. Kire haiseuni peꞌie mo henue hai aaopaꞌi na kire aꞌailaꞌasire, na kire aalaha haahie mwala aana tala oodo, na a God e asuie mo heiholotaꞌinge hunire. Kire raꞌu ponosie wawana mo laeon, 
HEB.11.34	na kire mwaꞌasie mo eeso-eesohai dunge oto paine, na kire tahisie mwala e sare horoꞌire aani naihi. Maꞌalana uri kire mamaelaꞌa kaꞌu, taꞌe kire heꞌi aꞌailaꞌa loꞌu, na kire aꞌailaꞌasie oto mo heiseuninge ngeena na mo mae aana ngaeta mo henue. 
HEB.11.35	Na mo huꞌe kire hiiwalaimoli aana God, mo kaleda nge kire mae kaꞌu, kire heꞌi meuri loꞌu. Na ngaeta mwala nge kire hiiwalaimoli aana God, mo maelonga ikire ko haꞌamotaahire haahie hiiwalaimolinge ikire. Taꞌe maholo mo maelonga ko unue hunire uri kire sai lae mola, mala uri kire ko toliꞌaasie hiiwalaimolinge ikire, nge kire hele maꞌutaꞌa mola aana hiiwalaimolinge, aana kire mwaꞌe-mwaꞌe mola huni mae, hunie kire ke si taꞌelaꞌi oto peꞌie mei meuringe e diana loꞌu liutaa aana iini mei aano. 
HEB.11.36	Ngaeta mo iini aada, mo maelonga ikire ko lae peꞌi haꞌamwasi mola aada na peꞌi repusilada. Na ngaeta mo iini aada, mo maelonga ikire kire pwasure aani iieliheu na kire aasire i laona mo nume ni hoꞌo. 
HEB.11.37	Ngaeta mo iini, mo maelonga ikire, kire uuꞌi maesire aani heu, na kire roto holosire, na kire horo maesire aani naihi. Mo iini e hiiwalaimoli urine, kire tohungei meitale oto, hule aana kire sai hoꞌosie mola mo teꞌe-teꞌei sipu na mo teꞌe-teꞌei nanikot mala mo toꞌoni ikire. Na mo maelonga kire sai haꞌasiꞌohaꞌara peꞌi haꞌamotaahilada. 
HEB.11.38	Aena urine, nge mwala kire hiiwalaimoli ngeena, kire ko talei mumumuni heiliu mola i laona mo henuesala na i lengine mo toloihenue, na i laona mo hahale na taꞌena nga kalinge i laona mwakano. Ikire ngeena mo tohungei iinoni diana, na mwala aana walumalau ienini kire kaꞌa diana ike adona kire ke iiꞌo peꞌire.
HEB.11.39	Ahutada ngeena kire mani hiiwalaimoli aana God, na ingeie oto ko tohungei lahera oto liutaa. Taꞌe kire kaꞌa hele aana ike ue nga taa e haiholotaꞌinie hunire, 
HEB.11.40	aena aana a God e loꞌongaꞌinie oto nga oalaꞌinge nge e diana liutaa huni niie hunie ahutaka. Ikire ngeena, a God e saetoꞌo aana uri kire ke maaꞌoohikie kaꞌu, uri hunie kie ke mani hele aana haꞌa-oodohilaka nge e haiholotaꞌinie hunikie aana taꞌa-taꞌa maholo.
HEB.12.1	Oto pulitaa oto paine ienini kire haataꞌi diana aana tala aana hiiwalaimolinge ngeena, na kire loko kali-kelikie oto huni toꞌo-toꞌomaaie hurunge ni hiiwalaimolinge ikie. Aena urine, kie ke toliꞌaasie taꞌena nga ola ko liu-liu honosikie mwaanie hiiwalaimolinge aana God, na kie ke toliꞌaasie noꞌone mo walo ni oorahaꞌaa nge ko hiriꞌikie oto tarau. Oto kie ke huru aꞌailaꞌa taraꞌasi aana hurunge nge a God e totohoa oto naka huni huru aana. 
HEB.12.2	Kie ke lae peꞌi lio hahuroto aana a Jisas uri ingeie ni e aehotaa mei hiiwalaimolinge ikie, na ingeie oto ko lio i sulie hiiwalaimolinge ikie lai hule aana haꞌamangolana. Maꞌalana maenga i lengine poꞌu-poꞌu mei ola ni masanga oto paine, taꞌe ingeie e neꞌisae mwai-mweisie mola masanga ngeena na e lae peꞌi aꞌailaꞌa mola maꞌalana kire horoꞌie i lengine poꞌu-poꞌu urine. Ingeie oto e mwaꞌe-mwaꞌe ni mae urine aena aana e neꞌisae paine oto haahie ilenimwaꞌenga nge kei hele aana mai puri, na aana maholo ienini, e iiꞌo oto i pwalo-pwalona God huni aalaha peꞌie. 
HEB.12.3	Oto omu ke loꞌongaꞌi keꞌu i sulie a Jisas, aana maꞌalana mwala e oorahaꞌaala ngeena kire talei teungeꞌinie taꞌe e kaꞌa mamalo ike. E lae peꞌi aꞌailaꞌa mola. Oto urine, iꞌomu na ke urine noꞌone. Omu ke suꞌuri mamaelaꞌa, na omu ke suꞌuri toliꞌaasie hiiwalaimolinge iꞌomu.
HEB.12.4	Iꞌomu, omu ko lae peꞌi ooho taane honosie mo tolahai ola ni oorahaꞌaa, taꞌe nga iini hikemiu e kaꞌa ooho aꞌailaꞌa ue lae hule aana ke maesie leune. 
HEB.12.5	E lio oto mala omu pulongosie mola mei wala ni haꞌa-aꞌailaꞌaꞌomu nge a God e unue. Aana e soiꞌomu mala mo kalena, na e unue uuri, 
HEB.12.7	Oto omu ke uure maꞌutaꞌa mola maholo mo aasanga ko hite aamiu, aana e urihana haꞌaloinge mola ni ngeena, na leune e haataꞌinie uri a God ko lio i suliꞌomu oto mala mo kalena. Aana ahutana mo mamaꞌa kire ko haꞌa-haꞌaloie mo kaleda. 
HEB.12.8	Na a God e urine noꞌone, aana e sai haꞌaloie taꞌena nga mwela ingeie. Mala uri e kaꞌa sai haꞌaloiꞌomu ike, na iꞌomu nga mo tohungei kalena haꞌike, taꞌe saꞌa mola nga mo kaleni aro-aro mola. 
HEB.12.9	Aana aapa hatarie mo aamaka mai welumalau, kire haꞌa-haꞌaloikie kaꞌu taane, taꞌe kie haꞌamaꞌu mola aada haahie leune. Oto e urine loꞌu, na e tohungei diana liutaa uri kie ke tola i sulie Aamaka i Lengi, hunie kie ke mauri oto peꞌie. 
HEB.12.10	Mo aamaka mai welumalau ngeena, kire ko haꞌa-haꞌaloikie i sulie saeda hunie kele maholo mola oꞌoruꞌe. Taꞌe a God ko haꞌaloikie aani peꞌilaka oto toꞌohuu, hunie kie ke iiꞌo maaꞌi oto mala ingeie. 
HEB.12.11	Aana maholo a God ko haꞌaloikie, kie sai sapesalu aana leune taane, na kie saꞌa ilenimwaꞌe ike. Taꞌe purihaꞌana, nge mo iini a God e haꞌaloikie aana tala ngeena, kie sai iiꞌo ni henuelama aana kie iiꞌo oodotaꞌi oto i maana God.
HEB.12.12	Oto aena leune, omu ke haꞌa-aꞌailaꞌaa mo aeꞌaemiu nge kire ko weo hunie omu ke huru loꞌu, na omu ke haꞌa-aꞌailaꞌaa mo kiꞌimiu nge kire weo kaꞌu hunie omu ke hele maꞌutaꞌa loꞌu. 
HEB.12.13	Na omu ke huru i sulie tala e oodo, hunie mo iini nge ko lae mai purimiu ngeena nge hiiwalaimolinge ikire e kaꞌa susu ike ue, kire ke sai kohie tala na mwaanie kire lae takalo.
HEB.12.14	Omu ke oꞌoꞌo ni henuelama mola peꞌie ahutana mwala, na omu ke ariꞌapasie noꞌone iiꞌonga oodotaꞌi. Aana nga iini e kaꞌa iiꞌo diana urine, e saꞌa roroꞌa leesie ike a Aalaha. 
HEB.12.15	Omu ke lio talamiu mwaanie nga iini eemiu e oore aani hele aana hahuꞌana manata-diananga a God e haataꞌinie oto naka. Na mwaanie omu aehota huni loo-loohaꞌinie loꞌu aaelanga, aana tolahai ola urine e sai waelie mwala oto hunge. 
HEB.12.16	Omu ke lio talamiu loꞌu, mwaanie nga iini eemiu e mai-mesi, na mwaanie nga iini e urihana loꞌu a Iso nge e kaꞌa haꞌamaꞌu ike aana God. Aana a Iso ingeie naꞌohai mwela, kaꞌu e malisine haꞌadianaꞌanga a God ke lae hunie na hunie ke neꞌi naꞌohai mwane aana komu oolisie aamana. Taꞌe aana a Iso e hiolo mola aana ngaeta maholo, oto e haꞌaholingeꞌinie mola iiꞌo-iiꞌoha ingeie ngeena hunie a Jekob mola uana taꞌa-taꞌa maai ngeunge. 
HEB.12.17	Oto omu saie loꞌu mei puri, a Iso ko si saetoꞌo aana uri aamana ke aiꞌeitanaie a God talana hunie ke haꞌadianaꞌaa, taꞌe e aasa oto. Na a Iso e kaꞌa toꞌo aana ike loꞌu nga tala huni oolisie mei takalonga nge e asuie ngeena, maꞌalana uri e ngara-ngarasie loꞌu aamana hunie ke haꞌadianaꞌaa.
HEB.12.18	Kie ko lae taane oto mai saana God aana maholo ie, taꞌe e aaopa oto liutaa mwaanie waite maholo mo weuwaka kire holaꞌi lae mai saana God. Aana maholona kire lai hule aana ngaeta toloihenue i Saenae nge mo iinoni kire sai leesie aana maada. Oto kire leesie eeso-eesohai dunge ko weru i lengine, na leune e tohungei rodohono pupulu oto, na mawasidengi ko hite oto aana. 
HEB.12.19	Na aawatai eehuri ko ngara-ngara, na kire rongoa uri nga mei wala e ere mai hunire. Mei wala ngeena e da kire tohungei meꞌu oto, hule aana kire unue oto uri kire kaꞌa sare rongoa loꞌu nga mei ola urine. 
HEB.12.20	Kire tohungei meꞌu aena aana a God e unue uuri, 
HEB.12.22	Taꞌe ikie, kie hule kaꞌu oto aana toloihenue kie haaraꞌinie aana i Saeon, na huilume paine a God Mau-meuriꞌe otona. Jerusalem taꞌau i Lengi kaꞌu otona, leu nge mo molani ensel kire palo-paloa a God aana, peꞌi ilenimwaꞌenga oto paine. 
HEB.12.23	Kie lae mai aana lokonga aana soihaadaꞌinge ikie mo naꞌohai mwela a God nge sataka oto i laona uusu-uusu aana mo iini kire kei iiꞌo taꞌau i Lengi. Na kie lae oto mai i saana God, iini kei leie ahutana mwala, na kie iiꞌo oto peꞌie maurihaꞌana mwala diana holaꞌinaꞌo nge a God e taꞌaasie oto taꞌena nga aaelanga mwaanire. 
HEB.12.24	Na kie lae oto mai i saana Jisas. Ingeie oto iini ko haꞌa-uurerurukie peꞌie a God aana e haꞌa-uuresie haiholotaꞌinge haalu a God peꞌie mo iinoni. Na apune a Jisas nge tataaꞌinilana e lae huni hoda rereꞌa aaka mwaanie oorahaꞌaa e haataꞌinie oto mei ola e diana loꞌu liutaa aana apune a Ebol nge e soi peine mola hunie nga iini ke suꞌue maenga ingeie.
HEB.12.25	Oto omu ke lio talamiu, mwaanie omu sereꞌi rongo hunie a God ko ere-ere mai huniꞌomu ngeena. Mwala holaꞌinaꞌo nge kire kaꞌa sare rongo ike hunie a Mosis aana maholo e haꞌapasulire mai aana walumalau ie, kire kaꞌa sai tehisie ike loꞌu mo haꞌamotaahinge. Taꞌe ie a God e ere mai uure taꞌau i Lengi huni haꞌapasulikie. ?﻿Oto kie ke si tehisie kaꞌu mo haꞌamotaahinge uri taa, mala uri kie ko tolipuri aana walana? !﻿Kei aasa mwae! 
HEB.12.26	Oto wau i naꞌo, walana God e nunuie kaꞌu aano huu, taꞌe oto ie, e haiholotaꞌi oto hunikie uuri, 
HEB.12.27	Mo wala ie, “loꞌu hautaꞌai aana nga maholo” kire haataꞌinie uri a God kei nunuie walu ola e haꞌaholaꞌi, na kei taꞌaasiꞌi oto. Na walu ola nge kire kaꞌa sai eenuleꞌi ike nge mola kire kei iiꞌo huu.
HEB.12.28	Aena urine, kie ke paa-paalahea God haahie kie helesie oto aalahanga nge nunuilana e aasa kei lae loꞌu. Kie ke paalahea God tarau na kie ke palo-paloa oto aana tala nge e toꞌohie saena na kie ke haꞌamaꞌu oto aana peꞌi meꞌunge. 
HEB.12.29	Aana God ikie ngeena e urihana dunge nge e sai weru suuheꞌinie taꞌena nga ola.
HEB.13.1	Omu ke mana-manata diana huniꞌomu heiliu oto mala iꞌomu mo mwaasine toꞌohuu i lalo aana a Kraes. 
HEB.13.2	Na mwaanie omu pupulongosie tolakonilana mo awataa i nume iꞌomu. Aana nga mo iini e teteꞌurine kaꞌu oto wau i naꞌo, na hule aana kire kaꞌa saie ike uri kire ko tolakonie taane oto mo ensel i nume ikire. 
HEB.13.3	Na omu ke loꞌo-loꞌongaꞌinie mo iini ikire i laona nume ni hoꞌo, oto mala uri iꞌomu noꞌone peꞌire i laona nume ni hoꞌo. Na omu ke loꞌongaꞌinie mo iini ko sapesalu, mala uri iꞌomu, omu ko sapesalu noꞌone peꞌire.
HEB.13.4	Haꞌarurunge mei ola huni haꞌamaꞌu aana, na mwaanie nga iini e maꞌahu loꞌu peꞌie iini e kaꞌa haꞌaruru ike peꞌie, aana a God kei leie mo iini kire ko aeni ola na kire ko mesi. 
HEB.13.5	Tolahamiu ke suꞌuri iiꞌo oto mola aani saehanalilana toꞌoha, na omu ke sae-saemango mola haahie nga taa omu toꞌo aana oto. Aana a God e unue kaꞌu uri kei niie nga taa e adongamiu, aana e teꞌuri, 
HEB.13.6	Aena urine, kie saꞌa maꞌu ike loꞌu na kie ke unue mola uuri, 
HEB.13.7	Omu ke aamasitoꞌo aana mo iini nge kire unu-unue kaꞌu walana God huniꞌomu na kire naꞌomiu i sulie tala diana ngeena. Omu ke toꞌomaaie iiꞌonga diana ikire lai hule oto aana kire mae, hunie iꞌomu noꞌone omu ke hiiwalaimoli diana loꞌu mala ikire.
HEB.13.8	Tolahana a Jisas Kraes e kaꞌa sai hei-oolisi ike, taꞌe e sada mola mala waite, na siꞌiri, na oto di. 
HEB.13.9	Oto omu ke kinetaꞌiniꞌomu mwaanie taꞌena nga taungei haꞌa-uusulinge aaopa e haꞌatakaloꞌomu mwaanie tohungana tala oodo. Aana tohungei ola nge ko haꞌasusue saeka nge hahuꞌana manata-diananga a God hunikie, na e kaꞌa ike mola mo ngeulaa nge kire unue uri e maaꞌi. Aana tola i sulilana mola mo haꞌatolanga i sulie ngaulaa na walu ola ngeena, kire saꞌa tohungei peꞌie ike mo iini ko lulu i suliꞌi.
HEB.13.10	Taꞌe ikie, kie toꞌo aana tohungei peꞌinge nge ko lae mai hunikie aena aana a Kraes e niie maurihaꞌana mala uunu-olanga honotaka. Mei ola e asuie oto aana tohungei ora ni uunu-uunu maaꞌi taꞌau i Lengi ni ngeena, na mo iini nge kire ko uunu-uunu ola ue mai aano i leu i sulie mo Haꞌatolanga a Mosis, kire saꞌa hele aana ike nga mei diananga mwaanie ora taꞌau i Lengi ngeena. 
HEB.13.11	I sulie mo Haꞌatolanga a Mosis, nge Naꞌohana Mo Naꞌohai Pris ko toolea mola apune mo ola mauri taꞌau i laona Hahuꞌana Leu Maaꞌi, hunie uunu-olanga honotana oorahaꞌaa. Taꞌe sapena mo ola mauri ngeena, ko si uunuꞌi mola poꞌoi sinaha aana leu ahutana mwala ko meni oꞌoꞌo aana. 
HEB.13.12	Na a Jisas e urine noꞌone, aana e mae poꞌoi sinaha aana huilume uri huni haꞌarereꞌaa mwala ingeie mwaanie oorahaꞌaa oto aana apune maraana. 
HEB.13.13	Huilume ngeena ko haꞌamalaa mo Haꞌatolanga a Moses, na e malisine kie ke iisitaa mwaanie tolaha ni lulu i sulilana mo Haꞌatolanga a Mosis nge kie iiꞌo kaꞌu aana i naꞌo, na kie ke lae i saana uunu-olanga ikie, a Jisas Kraes. Na mwaanie kie maꞌuteꞌinie mwala kire ko haꞌamwasi aaka mala mwala kire haꞌamwasi keꞌu aana a Jisas. 
HEB.13.14	Aana nga huilume huu oto talaka haꞌike mai aano i leu, oto kie ko loꞌohie huilume nge kei lae ue mai.
HEB.13.15	Oto aana peꞌinge a Jisas hunikie, kie ke paalahea oto a God tarau peꞌi soi haꞌamanikuluꞌalana satana. Aana urine oto e urihana kie ko esuie mo uunu-olanga i saana God. 
HEB.13.16	Na mwaanie omu pupulongosie peꞌilana ngaeta mwala aani esunge diana nada, aena aana mo uunu-olanga urine noꞌone nge saena God ko lae otoi mamango haahiꞌi.
HEB.13.17	Omu ke totola i sulie mo naꞌohai mwane aana soihaadaꞌinge iꞌomu peꞌi mwaꞌe-mwaꞌenga i sulie walada, aana ikire ni kire ko lio i sulie maurihaꞌamiu. Na a God ke iꞌie asunge ikire. Oto omu ke tola i sulire hunie kire ke asu ni ilenimwaꞌenga aana mei esunge ngeena, na mwaanie kire asu mola peꞌie saehuunge. Aana mala uri asunge ngeena kei hiꞌe hiitoꞌo hunire aana omu kaꞌa peꞌire, nge e saꞌa peꞌiꞌomu oto ooꞌoo.
HEB.13.18	Omu ke aarea God talameelu, aena aana melu saetoꞌo aana mola uri melu ke auꞌesuie mola taꞌena nga mei ola e oodo. Melu sai diana aana uri melu kaꞌa dau huꞌisie ike nga mei ola aaela, na melu saetoꞌo aana uri manatameelu ke taha mola urine taraꞌasi. 
HEB.13.19	Na no ko eitanaiꞌomu oto liutaa uri omu ke aarea God talaku hunie ke uusungeꞌinieu loꞌu weu i seemiu lau-leu.
HEB.13.20+HEB.13.21	Oto no ko aarea God nge ingeie oto aahuꞌine hanuelamanga na e taꞌea loꞌu a Jisas aalihoꞌi mwaanie maenga, uri ke niie huniꞌomu taꞌena nga ola diana hunie omu ke si toꞌo aana nga taa kei peꞌiꞌomu huni esu i sulie saena. No ko eitanaie uri ke asu i lalo aamiu aana nanamanga a Jisas Kraes hunie omu ke haꞌasaedianaꞌaa saena. A Jisas oto Aalaha ikie, na ingeie oto naꞌohai Kakalihe honotana mo sipu. Aana maenga honotaka mala nga uunu-olanga, nge e si haꞌawalaimoliꞌaa mei heiholotaꞌinge nge e sai iiꞌo huu ngeena. Oto aena leune kie ke si soi haꞌamanikuluꞌaa a Kraes oto di. !﻿Iau! !﻿Ke urine oto!
HEB.13.22	No ko eitanaiꞌomu, maeni eesiku maaꞌi, uri omu ke rongo diana aana mei wala ni haꞌasusulemiu ienini, aana nou kaꞌa uusu-uusu tewa ike. 
HEB.13.23	Na saeku uri omu ke saie uri aasikaelu a Timoti kire haꞌa-iisitaangaꞌinie oto mwaanie nume ni hoꞌo. Na mala uri ko hule aaku lau-leu, nge mere kei meni lae oto wau huni leesiꞌomu.
HEB.13.24	Omu ke niie mei wala ni saediananga iꞌemeelu hunie ahutana mo naꞌohai iinoni iꞌomu na loꞌu hunie ahutana mo iinoni maaꞌi a God wau i seemiu. Mo eesikaelu mai leu aana poꞌo ni henue i Italia kire ko niie noꞌone wau saediananga ikire huniꞌomu.
HEB.13.25	No ko aarea God uri hahuꞌana manata-diananga ingeie ke iiꞌo peꞌie ahutemiu mango.
JAS.1.1	Saediananga mwaanieu a Jemes, koni-konihe a God na a Jisas Kraes Aalaha ikie, huniꞌomu ahutemiu mwala a God nge omu oopa hailiu i laona walumalau.
JAS.1.2	Maeni eesiku maaꞌi, omu ke ilenimwaꞌe mola maholo mo malaahonga hai-aaopaꞌi kei haro hite aamiu, 
JAS.1.3	aena aana omu saie oohongilana hiiwalaimolinge iꞌomu kei esuie hiiwalaimolinge iꞌomu ke si aꞌailaꞌa loꞌu, na kei peꞌiꞌomu hunie omu ke asu susuleꞌi. 
JAS.1.4	Na e malisine omu ke asu susuleꞌi taraureꞌi hunie omu ke iiꞌo oodotaꞌi na walamango, na nga mei ola aana tolaha diana e saꞌa ooreꞌomu ike. 
JAS.1.5	Taꞌe mala nga iini hikemiu ko saetoꞌo aana saenanaunge, nge ke suke aana a God. Sulie a God e mwaꞌe-mwaꞌe huni nii, na e sai niie saenanaunge huniꞌomu, na e saꞌa asuie ike omu ke hii aaela aani sukanga. 
JAS.1.6	Taꞌe mala o ko suke aana God, o ke hiiwalaimoli aana haꞌalaa. O ke suꞌuri loꞌongaꞌinie o kei noru dile aana, sulie iini ko hii mwaka e urihana naho nge ko aaꞌaro hailiu wai eesi aana iiru. 
JAS.1.7	Iini urine ke suꞌuri loꞌongaꞌinie uri kei lio oodoie nga mei ola uure mwaanie a God. 
JAS.1.8	Sulie neꞌisaenga ingeie e rue-ruaꞌa, nge tolahana e sai esu olo-olo mola i sulie taꞌena nga ola.
JAS.1.9	Mala uri nga iinoni a Kraes ko meitale, nge ke ilenimwaꞌe mola aana e saie uri a God e niie oto hunie mo toꞌo-toꞌonga ni Lengi. 
JAS.1.10	Taꞌe mala uri nga iini loꞌu e toꞌo-toꞌo, nge ke ilenimwaꞌe mola aana e tohungei meitale hule aana e saetoꞌo aana oto a God ke niie oodotaꞌinge hunie. Sulie mwane nge e toꞌo-toꞌo, mei ola kei mae mola mala tatakana hahalisi. 
JAS.1.11	Maholo sato ko hane, oto ko madoro na ko weruhie hahalisi. Oto tatakani ko eehuhu na launihaꞌani ko waetaꞌi oto. E urine loꞌu mola aana mwane e toꞌo-toꞌo. Maholo e kaꞌa loꞌongaꞌinie ike maenga taꞌe ko loꞌongaꞌi hiitoꞌo mola i sulie tari-olanga ingeie, nge kei mae mola.
JAS.1.12	Mala uri nga iini nge oohongilana ko lae na ko uure maꞌutaꞌa mola, nge ke ilenimwaꞌe mola. Aena aana i purine oohongilana hiiwalaimolinge ingeie ko lae urine, nge a God kei waaie aana rorodara ni meurihe huu, nge e haiholotaꞌinie hunie mo iini nge kire manata diana hunie.
JAS.1.13	Mala malaahonga ko hule aana nga iini huni deu aaela, nge iinonine ke suꞌuri ere uuri, “A God ni nge ko malaahongaku ie.” Aena aana nga mei ola e saꞌa malaahongana ike a God huni esuie aaelanga. Na a God maraana e saꞌa malaahongana ike nga iini noꞌone hunie aaelanga. 
JAS.1.14	Taꞌe aaelanga nge iinoni e saetoꞌo aana, mei aaelanga ngeena nge ko malaahongana iinonine. Aena aana saehanalinge aaela ingeie ni e naꞌona huni esuie aaelanga ngeena. 
JAS.1.15	Na saehanalinge ko lodoa na ko haꞌahutaa oorahaꞌaanga. Na maholo oorahaꞌaanga ko peine, oto ko haꞌahutaa loꞌu maenga.
JAS.1.16	Maeni eesiku diana, omu ke suꞌuri toliꞌaasie nga iini ke eeroꞌomu aana mo haꞌananaunge ienini. 
JAS.1.17	Ahutana mo ola diana na mo ola oodotaꞌi kire uure mai mwaanie i Lengi, mwaanie iini nge e haꞌaholaa sato, na waro-waro, na mo heeꞌu. Na raa-raangana e kaꞌa urihana ike mo ola ngeena aana kire ko hei-hei-oolisi mola, taꞌe tolahai ola diana ingeie e saꞌa kele hai-oolisi ike oto ooꞌoo. 
JAS.1.18	Uure oto aana hari-huninge ingeie, nge kolu neꞌi kalena. E haꞌahutekie aana mei wala toꞌohuu ingeie, hunie kie ke mani neꞌie oto naꞌohai ola aana ahutana mo ola nge e haꞌaholaꞌi.
JAS.1.19	Maeni eesiku, omu ke loꞌongaꞌi kohi i sulie mo ola ienini. Omu ke mwaꞌe-mwaꞌe huni hehurongo, na haro loꞌongaꞌi omu ke si ere. Suꞌuri saewasu oto lau-leu, 
JAS.1.20	aena aana saewasunge mo iinoni saꞌa roroꞌa ni peꞌiꞌomu ike hunie iiꞌonga aana mauringe diana nge a God e saetoꞌo aana. 
JAS.1.21	Oto omu ke neꞌi aasie mwaaniꞌomu ahutana mo ola tataꞌala na taꞌena nga ola aaela nge ko peine hailiu. Na omu ke haꞌamwai-mweiꞌaꞌomu hunie omu ke tola i sulie mo haꞌananaunge maaꞌi a God nge hasileni e lae oto i manatamiu, aana kire sai haꞌa-uuriꞌomu.
JAS.1.22	Taꞌe omu ke asuie nga taa nge a God e unue huniꞌomu, na omu ke suꞌuri talei rorongo aasie mola, aana ko urine nge omu ko haꞌapweuꞌomu mola maraamiu ni ngeena. 
JAS.1.23	Mala uri nga iinoni ko rongoa mo haꞌananaunge aana walana God, na e kaꞌa dau oto i suliꞌi, nge e urihana mwane e leesie maana i laona iiro-iiro 
JAS.1.24	taꞌe e kaꞌa asu kohie nga mei ola e si leesie ngeena, aana e lae na ko tolana pulongosie oto maana e lio uri taa. 
JAS.1.25	Taꞌe a God e sai haꞌadianaꞌaa mo iini nge ko lio hahuroto i laona haꞌatolanga ingeie. Haꞌatolanga ngeena e tohungei diana, na e sai luhesie mo iinoni hunie kire ke iiꞌo luhetaꞌi mwaanie oorahaꞌaa. Oto iinoni nge ko rongo hunie mo haꞌananaunge a God, na ko loꞌongaꞌi i suliꞌi taraureꞌi, na e saꞌa pulongosie nga taa e rongoa, taꞌe ko hele i sulie nga taa a God e unue, nge a God e sai haꞌadianaꞌaa aana nga taa nge ko esuie.
JAS.1.26	Mala nga iini ko loꞌongaꞌinie uri ingeie nga mwane aana soihaadaꞌinge, taꞌe e kaꞌa kinetaꞌinie erenga aana meana, nge urine ko talei haꞌapweue mola maraana, na asunge ingeie aana soihaadaꞌinge, nga ola toꞌohuu haꞌike. 
JAS.1.27	Taꞌe asunge toꞌohuu aana soihaadaꞌinge nge a God Aamaka e saetoꞌo aana oto uri huni peꞌie mo reiꞌinge, na mo nao nge kire maitale, na huni kinetaꞌiniꞌo maraamu mwaanie tataꞌalanga aana walumalau.
JAS.2.1	Maeni eesiku, omu hiiwalaimoli oto aana Jisas Kraes Aalaha ikie. Oto omu ke suꞌuri waelie manikuluhaꞌana peꞌi loꞌongaꞌinie uri ngaeta mo iinoni kire kohi loꞌu liutaa aana ngaeta mo iini. 
JAS.2.2	Ne kei haꞌamalaa uri nga ro iinoni ko hule i laona lokonga iꞌomu aana soihaadaꞌinge na ngaeta iini e toꞌo-toꞌo taꞌe ngaeta iini e maitale. Iini toꞌo-toꞌo e hoꞌosie nga toꞌoni leu-leuniꞌe peꞌenie ringi nge holitana e paine. Iini meitale e hoꞌosie mola toꞌoni aaela. 
JAS.2.3	Oto mala omu ko neꞌisae haꞌamaꞌu aana iini nge e hoꞌosie toꞌoni lauleuniꞌe, na omu ko ere uuri hunie, “Mwane paine, o ke iiꞌo i leu aana iiꞌo-iiꞌoha diana ie.” Na omu ko si ere uuri loꞌu hunie iini nge e maitale, “O ke uure mola wai leune,” wa “O ke iiꞌo mola hoi mwakano i saana aeꞌaeku.” 
JAS.2.4	?﻿Haꞌalaa nga taa nge omu ko esuie urine? Aana omu ko neꞌisae haꞌamaꞌu aana ngaeta mo iinoni liutaa aana ngaeta mo iini. Na mei neꞌisaenga aaela nge omu ko esuie urine, aena aana omu ko neꞌisae haꞌamaꞌu mola aana ngaeta mo iini, na nga mo iini haꞌike.
JAS.2.5	Omu ke rongo kaꞌu, maeni eesiku maaꞌi. A God e lio hilisie mo iini e maitale aana walumalau ie hunie kire ke toꞌo-toꞌo aana hiiwalaimolinge, na huni toꞌo aana aalahanga nge e haiholotaꞌinie hunie mo iini nge kire manata diana hunie. 
JAS.2.6	Taꞌe iꞌomu, omu kaꞌa haꞌamaꞌu ike aana mo meitale aana walumalau ie. Omu ko haꞌapainaꞌaa mola kira toꞌo-toꞌo. ?﻿Aana e ue nge e urine? ?﻿Kira tei nge kire ko haꞌasiꞌohaꞌaꞌomu? ?﻿Na kira tei nge ko tooleꞌomu i laona leinge? 
JAS.2.7	?﻿Na kira tei nge kire ko unue mo ola kaꞌa ado takoie a Jisas, iini nge e paine haahiꞌomu? !﻿Kira toꞌo-toꞌo! ?﻿Oto aana e ue nge omu ko loꞌongaꞌi haꞌamaꞌu keꞌu aana ngaeta mo iini liutaa aana ngaeta mo iini?
JAS.2.8	Taꞌe mala omu ko hele i sulie haꞌatolanga a Inemauri ikie aana mo Uusu-uusu Maaꞌi, nge e unue uuri, 
JAS.2.9	Taꞌe mala uri omu ko neꞌisae haꞌamaꞌu mola aana nga taꞌa-taꞌa iini, mala uri ingeie oto e diana liutaa aana ngaeta mo iini, nge urine omu ko oorahaꞌaa oto, aana omu liu haahie oto mo Haꞌatolanga a God. 
JAS.2.10	Mala taꞌena nga iini ko hele i sulie ahutana mo Haꞌatolanga a God, taꞌe ko liu haahie nga taꞌa-taꞌa leu hikeni, nge e liu haahie oto ahuteni. 
JAS.2.11	A God e unue uuri, 
JAS.2.12	Oto o ke loꞌo-loꞌongaꞌi i sulie ahutana mo ola nge o ko unu-unuꞌi na o ko euꞌesuiꞌi, hunie kire ke sada peꞌie haꞌatolanga a Inemauri. Aena aana haꞌatolanga ngeena haꞌalaa e sai luhesie mo iinoni mwaanie oorahaꞌaanga ikire, na leilemiu kei lae aana haꞌatolanga ngeena. 
JAS.2.13	Aena ngeena omu ke haataꞌinie hai-aamasinge iꞌomu oto hunie mo iinoni, aana a God e saꞌa haataꞌinie ike loꞌu hai-aamasinge ingeie aana maholo kei leie mo iini nge kire kaꞌa sai hei aamasi. Taꞌe mo iini nge kire haataꞌinie hai-aamasinge, nge kire kei uure na kire saꞌa maꞌu ike aana maholo a God kei leire.
JAS.2.14	Maeni eesiku, mala nga iini ko unue uri e toꞌo aana hiiwalaimolinge, taꞌe e kaꞌa haataꞌinie aana asunge ingeie, nge hiiwalaimolinge ingeie ola mwaakule mola. ?﻿Uri hiiwalaimolinge urine kei haꞌa-uurie taane? 
JAS.2.15	Mala uri nga aasike i lalo aana a Kraes ko saetoꞌo aana nga mo sala wa nga mo ngeulaa, 
JAS.2.16	oto o ko si ere uuri hunie, “O ke lae peꞌie haꞌadianaꞌanga a God hunie o ke hoꞌo sala diana na o ke ngau ni pote.” ?﻿Mala o ko ere urine mola mwaakule na nga mei ola huni peꞌie o kaꞌa niie ike hunie, ohe mo wala mwaakule urine kei peꞌie taane? !﻿Haꞌike! 
JAS.2.17	E urine loꞌu mola aana hiiwalaimolinge. Mala hiiwalaimolinge iꞌoe aana God nge ko urihana mola mei ola ko iisitaa aani wala mwaakule, nge hiiwalaimolinge urine, ola e mae mola.
JAS.2.18	Ohe nga iini kei ere oolisieu uuri, “Maꞌalana nou kaꞌa asuie mo ola diana, taꞌe haꞌa-uurileku kei lae taane aena aana hiiwalaimolinge ineu.”
JAS.2.18	Taꞌe ineu, no ko aalamie iinine uuri, “!﻿Haꞌike! Aana e aasa oto hiitoꞌo hunie iinoni kei toꞌo aana hiiwalaimolinge toꞌohuu na e kaꞌa asuie mo ola diana. Taꞌe ineu, ne kei haataꞌinie tohungei hiiwalaimolinge ineu aana asuilana mo ola diana.” 
JAS.2.19	Mala uri o ko hiiwalaimoli uri e taꞌa-taꞌa God mola, nge e diana. Taꞌe aamasitoꞌo uri mo liꞌoa aaela kire hiiwalaimoli noꞌone urine, na kire ariri peꞌi meꞌunge aana.
JAS.2.20	!﻿Iꞌoe, o tohungei pweu! O ke rongo kaꞌu. Ne kei haataꞌinie aamu uri hiiwalaimolinge mwaakule e kaꞌa nanama ike. 
JAS.2.21	O saie oto weuwaka a Ebraham. E oodotaꞌi i maana God mola aana mo esunge diana nge e asuiꞌi, aana e asuie uunu-olanga hunie a God aana mwaꞌu ingeie a Aesak i lengine ora ni uunu-uunu. 
JAS.2.22	Nge o leesie hiiwalaimolinge a Ebraham na mo ola nge e asuiꞌi kire mani lae tararuru. Nge e si haꞌawalaimoliꞌaa hiiwalaimolinge ingeie aana nga taa diana e asuie. 
JAS.2.23	Na e haꞌa-oaie mo wala aana Uusu-uusu Maaꞌi nge unue uuri, 
JAS.2.24	Urine kaꞌu kie sai lio saie uri iinoni kei oodotaꞌi peꞌie a God aana asunge ingeie, na e saꞌa oodotaꞌi ike haliꞌite mola aana hiiwalaimolinge.
JAS.2.25	Nge e urine noꞌone mala a Rehab. Ingeie ngaeta repi, taꞌe loꞌu mei puri e oodotaꞌi peꞌie a God aana asunge diana e asuie. Aana e tola konie mo wao-wao mo Jiu i laona nume ingeie. Na e peꞌire aana e haꞌatolara aalihoꞌi i sulie ngaeta tala aaopa mwaanie mo ramo e horoꞌire.
JAS.2.26	Oto e urine noꞌone mala sapei iinoni mwaakule na nga mangoi ola haꞌike aana, sapei ola ngeena e mae oto. E urine noꞌone loꞌu aana hiiwalaimolinge na asunge haꞌike aana. Ko urine na hiiwalaimolinge ngeena, ola e mae noꞌone mola.
JAS.3.1	Maeni eesiku, e kaꞌa malisine ike mo iini hunge aamiu ke neꞌi haꞌa-uusuli, aena aana omu saie uri mo iini nge kolu ko haꞌa-uusuli, leilakaelu kei peine liutaa aana ngaeta mo iini. 
JAS.3.2	Aana ahutaka, kie sai meni deu pele aana mo ola hunge. Na mala nga iini nge kaꞌa ere-ere aaela ike, nge e sai kinetaꞌinie oto ahutana sapena noꞌone.
JAS.3.3	Haꞌamalanga aana mo hoos e uuri. Mala kolu ko neꞌie mai ei haꞌaholosie wawana nga hoos, nge kolu sai toolea wau takoie leu saekaelu ke lae aana. 
JAS.3.4	Na e urine noꞌone aana mo haka. Haka e paine na ooru nge e paine ko adaa. Taꞌe haꞌa-aaliꞌulana e sai lae mola aana kele wiro mwai-mwei. Na peꞌie kele wiro mwai-mwei ngeena, poro paine aana haka e sai toolea painehaꞌana haka ngeena takoie leu e saetoꞌo aana. 
JAS.3.5	Oto mea, na e urine noꞌone mola. Aana e mwai-mwei liutaa aana ahutana mo sasarai ola aana sapeka, taꞌe e sai ere toohaꞌinie aana mo ola paine. Na omu saie mola uri nga koho oto paine aani ei, e sai weru mola aana nga kele kakahuꞌei dunge. 
JAS.3.6	Na mea e urihana dunge, aana erenga iꞌoe e sai eerehaꞌinie dunge oto paine. Mea e honu aana taꞌena nga ola aaela, na e toolea dunge uure mwaanie dunge ni haꞌamotaahinge. Oto o ke kinetaꞌinie meamu, aana nga taa o ko unue aana meamu e sai uunue maurihaꞌamu aana dunge ni haꞌamotaahinge.
JAS.3.7	Uure oto wau hule mai siꞌiri, mo iinoni kire ko haꞌa-haꞌamanataꞌaa taꞌena nga ola loo-looꞌa, mala mo poo, na mo menu, na mo mwaa, na mo iiꞌe. 
JAS.3.8	Taꞌe nga iini loꞌu hunie ke haꞌamanataꞌaa meana, haꞌike, sulie e tohungei loo-looꞌa liutaa na e aaela. E honu aana mo wala ni maesiꞌi mala pulune mwaa ala-ala. 
JAS.3.9	Ikie, kie sai huꞌisie meaka huni haꞌapainaꞌaa a God Aamaka, taꞌe kie ko heꞌi waelie loꞌu mo iinoni aana, mo iini nge a God e haꞌaholara i sulie nunune. 
JAS.3.10	Haꞌapainaꞌanga na haiꞌuesinge ko meni uure mola mwaanie taꞌa-taꞌa mea. Na urine maeni eesiku, nga mei ola urine ke suꞌuri reu loꞌu. 
JAS.3.11	?﻿Uri taꞌa-taꞌa maai huulaa e sai aahe mola aani wei meli-meli na wai ahaꞌi? 
JAS.3.12	?﻿Uri ahiꞌe e sai hungu mola aani eitepi, wa niu ke hungu mola aani ehiꞌe?
JAS.3.13	Mala uri nga iini hikemiu ko saenanau na saena e taha, oto ke haataꞌinie saenanaunge ingeie aana iiꞌonga oodotaꞌi. Na ke si esuie mo ola diana peꞌie haꞌamwai-mweiꞌanga nge e uure mai mwaanie saenanaunge. 
JAS.3.14	Taꞌe mala o ko loꞌongaꞌiniꞌo oto mola maraamu, na saemu e honu mola aana saewasunge ni heotaꞌinge, nge o ke suꞌuri toohaꞌiniꞌo mala o saenanau, na o ke suꞌuri aaluhie walaimolinge aana eeronga urine. 
JAS.3.15	Aena aana saenanaunge urine e kaꞌa uure ike mwaanie a God, taꞌe ola mola aana mo iinoni aana walumalau ie, aena aana mei ola ngeena e uure mola mwaanie a Satan. 
JAS.3.16	Leu nge heotaꞌinge na toohaꞌinge oto aana, nge walu ola kaꞌa oodo ike, aana taꞌena nga tolaha tataꞌala kei pweidora oto noꞌone aana leune. 
JAS.3.17	Taꞌe saenanaunge nge e lae mai mwaanie a God e uuri. E rereꞌa, na e honu aana hanuelamanga, na e mamae, na e sai tola i suli, na e sai hei-aamasi, na ko peꞌi. Saenanaunge urine e kaꞌa sai lupweꞌi deu-deu na e kaꞌa sai rara ike haahie nga iini. 
JAS.3.18	Na saenanaunge urine ko esuie hanuelamanga aani hesilana mo litei ola diana nge kire sai hungu aana oodotaꞌinge.
JAS.4.1	?﻿Ohe omu saie taane nga taa nge ko da omu ko sare haꞌa-ere na haiseuni tarau? Walu ola ngeena kire uure mai mwaanie mo neꞌisaenga ni saehanalinge nge ko esuie oohotaa i laona manatamiu. 
JAS.4.2	Omu tohungei heri hunie mo ola hunge, taꞌe hunie omu ke toꞌo aani nge haꞌike. Oto omu ko sare horo mola. Omu ko heotaꞌinie ngaeta mo iinoni, taꞌe hunie omu ke toꞌo aana nga taa nge omu ko heri hunie, nge haꞌike. Oto omu ko haꞌa-ere na omu ko heiseuni mola. Omu kaꞌa toꞌo aana ike nga taa omu ko saetoꞌo aana, sulie aena omu kaꞌa suke ike aana God. 
JAS.4.3	Na loꞌu maholo omu ko suke, nge omu kaꞌa toꞌo aana ike nga taa omu susukaa, sulie sukanga iꞌomu kaꞌa kohi ike. Omu heri hunie mola mo ola huni haꞌa-oaie mo saehanalinge iꞌomu mola maraamiu.
JAS.4.4	!﻿Iꞌomu, omu urihana huꞌe nge ko hele roroꞌanga, aana omu kaꞌa hahuꞌei toꞌohuu ike nana God! ?﻿Ohe omu kaꞌa saie ike uri hari-hunilana walumalau e urihana mola leledilana a God? Nge mala uri nga iini ko heꞌimalahune peꞌie walumalau ie, nge ko neꞌie maraana uri ko heli peꞌie a God. 
JAS.4.5	Mo Uusu-uusu Maaꞌi kire unue uuri, a God e saetoꞌo aana liꞌoa nge e neꞌie aaka ke iiꞌo oto mola nana haliꞌite. ?﻿Na ohe omu unue uri kire talei ere-ere mwaakule mola aana kire ere urine? !﻿Haꞌike! 
JAS.4.6	Taꞌe niinge aana hahuꞌana manata-diananga a God e paine liutaa aana aaelanga iinoni. Sulie e sai tola konie mo iini ko oonisae, oto mala mo Uusu-uusu Maaꞌi nge e unue uuri, 
JAS.4.7	Aena ngeena omu ke haꞌamwai-mweiꞌaꞌomu huni iiꞌo i memelutana a God. Omu ke uure aꞌailaꞌa honosie a Satan, nge ke si tehi mwaaniꞌomu. 
JAS.4.8	Omu ke iiꞌo karaꞌinie a God, nge a God kei iiꞌo karaꞌiniꞌomu. Iꞌomu mo iini nge omu oorahaꞌaa, omu ke loto aasie oorahaꞌaa mwaanie manatamiu. Na iꞌomu mo iini omu ko sare lulu i sulie a God na walumalau aana taꞌa-taꞌa maholo, omu ke asuie neꞌisaenga iꞌomu ke rereꞌa. 
JAS.4.9	Omu ke saehuu, na omu ke ngara, na omu ke uulo, sulie mo tolaha omu ko esuiꞌi kire aaela. E kaꞌa malisine omu ke mwasi mwaaniꞌi wa omu ke ilenimwaꞌe haahiꞌi, taꞌe omu ke saehuu na omu ke ngara haahiꞌi. 
JAS.4.10	Omu ke haꞌamwai-mweiꞌaꞌomu i naꞌona God, nge urine ke si haꞌapainaꞌaꞌomu.
JAS.4.11	Maeni eesiku, omu ke suꞌuri sisiho aana nga iini. Mala omu ko siho aana nga iini i lalo aana Kraes, wa omu ko leie, nge omu ko ere waelie oto haꞌatolanga kire ko lulu i sulie. Urine nge e haataꞌinie omu kaꞌa hele ike i sulie mo haꞌatolanga, taꞌe omu ko sare haꞌapainaꞌaꞌomu loꞌu liutaa aana haꞌatolanga ngeena huni leie. 
JAS.4.12	Taꞌe a God oto haliꞌite nge e niie mo haꞌatolanga, na ingeie haliꞌite mola huni lei-lei. Na ingeie oto mola huni haꞌa-uuri na huni horo. Nge e kaꞌa ado ike hunie omu ke leie nga iini.
JAS.4.13	Omu ke rongo kaꞌu, mo iini nge omu ko unue uuri, “Siꞌiri wa i hoꞌowa, melu kei lae aana nga hanue. Oto melu kei iiꞌo wau i leune nga halisi huni haꞌaholi na huni esuie nga mo ola huni teri toꞌoha aani.” 
JAS.4.14	Taꞌe omu kaꞌa saie ike uri nga taa nge kei reu i hoꞌowa, wa mauringe iꞌomu kei ue. Sulie mauringe iinoni e urihana mola mei waha-waha nge mwala ko leesie mola aana kele maholo oto mola oꞌoruꞌe, na kaꞌa tewa loꞌu na e aahutata oto.
JAS.4.15	Taꞌe omu ke ere uuri haꞌalaa, “Mala a God ko saetoꞌo aana, nge melu ke iiꞌo sapemawa mola huni esuie mo ola ienini wa mo iini ngeena.” 
JAS.4.16	Taꞌe ie omu ko haꞌapainaꞌaꞌomu mola maraamiu, na omu ko si ere toohaꞌiniꞌomu mola. Na mo toohaꞌinge urine e tohungei aaela. 
JAS.4.17	Oto mala uri nga iinoni nge ko saie nga mei neꞌisaenga oodotaꞌi huni esuie, taꞌe e kaꞌa asuie ike, urine ko oorahaꞌaa oto eena.
JAS.5.1	Iꞌomu mwala omu toꞌo-toꞌo, omu ke rongo i sulie nga taa no ko unue huniꞌomu. Omu ke sae-saehuu na omu ke ngara-ngara, sulie aaelanga kei tooleꞌomu oto. 
JAS.5.2	!﻿Lio kaꞌu! Toꞌo-toꞌonga iꞌomu e osalaꞌa oto, na mo toꞌoni iꞌomu mo kokorosi kire ngauꞌi oto. 
JAS.5.3	Mo kol na mo siliva iꞌomu kire rastaa aaela oto. Na rastaa aani ngeena kei ngeue hasiꞌomiu mala dunge ko weru, aena aana ikire oto kire kei unu tahangaꞌinie aana dinge ooreta uri omu takalo. Omu ko durue ue mo toꞌo-toꞌonga iꞌomu, taꞌe mo dinge ooreta oto ie. 
JAS.5.4+JAS.5.5	Omu ko haꞌapoteꞌomu maraamiu mala poo huni horoꞌilana. Omu eeroa mwala kire auꞌesu nemiu, aana omu kaꞌa holire ike. Kire soꞌo konie mo hohola iꞌomu peꞌie ngaranga aana omu kaꞌa holire. Na a God Hahuꞌana Nanama e rongoa oto ngaranga ikire. Mauringe iꞌomu mai aano e honu oto mola aana toꞌo-toꞌonga, na omu ko deu mola i sulie ahutana mo ola mala saemiu. 
JAS.5.6	Omu leie kira oodotaꞌi hunie maenga, na omu horoꞌire, taꞌe ikire, kire kaꞌa uure honosiꞌomu ike.
JAS.5.7	Maeni eesiku, omu ke maaꞌoohi susutoꞌo lai hule aana a Jisas kei ooli loꞌu mei. Ikolu, kolu meni saie uri mo mwane nge ko esuie hohola kire sai maaꞌoohi susutoꞌo hule aana nemo kei da hohola ikire ke repo diana malisine soꞌokoninge. 
JAS.5.8	Na iꞌomu noꞌone omu ke maaꞌoohi susutoꞌo urine. Na omu ke suꞌuri aakohe aani maaꞌoohinge susutoꞌo, sulie e karaꞌinie oto Aalaha ikie kei ooli mei.
JAS.5.9	Omu ke suꞌuri upwesiꞌomu heiliu, maeni eesiku, mwaanie a God e leiꞌomu. Na leinge e karaꞌinie oto kei lae mai.
JAS.5.10	Kolu meni saie oto, maeni eesiku, uri mo propet maaꞌi nge kire ere hunie a God oto i naꞌo, sapesalunge paine e hule oto aada. Taꞌe ikire, kire maaꞌoohi susutoꞌo mola, na e malisine ikolu, kolu ke lulu i sulie uuri-uurite ikire aani maaꞌoohi-susutoꞌonga noꞌone mala ikire. 
JAS.5.11	Kolu unue uri kire iiꞌo ni saediananga, sulie kire kaꞌa mamalo ike mwaanie asunge a God. Omu rongoa kaꞌu uri a Job e maaꞌoohi susutoꞌo, na omu saie taane uri a God e nii sapeie loꞌu hunie aana toꞌo-toꞌonga ingeie i puri. Oto omu meni saie oto uri a God e honu aana aamasinge na manata-diananga.
JAS.5.12	Maeni eesiku, ngaeta mei ola loꞌu e paine liutaa, nge uri omu ke suꞌuri tohe aana nga taa omu ko unue. Suꞌuri tohe takoie taꞌau i Lengi, wa takoie mai aano, wa taꞌena nga ola loꞌu. Taꞌe mala omu ko neꞌisae ni unue, “Iau,” nge omu ke unue mola, “Iau,” wa mala omu ko neꞌisae ni unue, “Haꞌike,” nge omu ke unue mola “Haꞌike,” mwaanie leilemiu e lae.
JAS.5.13	Na mala uri nga iini eemiu ko lae oodoie aasanga, nge ke aarengaꞌi. Wa uri nga iini eemiu saena e ilenimwaꞌe, nge ke kana ni paalahenga. 
JAS.5.14	Na mala nga iini eemiu nge ko, nge ke haꞌatola hunie mo rato aana soihaadaꞌinge, hunie kire ke aarengaꞌi talana, na kire ke suuhie aani rumu aana satana a Jisas Aalaha ikie. 
JAS.5.15	Aana aarengaꞌinge aani hiiwalaimolinge e sai haꞌa-uurie mo mae-maeaꞌa, aana a God kei haꞌa-uurie na kei saeꞌaasie mo oorahaꞌaanga ingeie. 
JAS.5.16	Aena urinena, nge omu ke haꞌahoue mo oorahaꞌaa iꞌomu oodoiꞌomu heiliu, na omu ke aarengaꞌi talamiu heiliu hunie omu ke awaa. Sulie aarengaꞌinge mwane oodotaꞌi e tohungei nanama, na e sai esuie mo ola paine. 
JAS.5.17	Mala a Elaeja, ingeie ngaeta mwane noꞌone mola mala ikolu. Ingeie e aarengaꞌi susuleꞌi hunie ke suꞌuri nemo, oto e kaꞌa nemo ike hunie oolu helisi na e oono waro-waro. 
JAS.5.18	Oto a Elaeja e heꞌi aarea God loꞌu hunie ke nemo, na nemo e teke loꞌu uure i lengi, oto mwakano e si eehu diana loꞌu.
JAS.5.19	Maeni eesiku, mala uri nga iini hikemiu ko lae takalo mwaanie walaimolinge, nge omu ke tola aalihoꞌi loꞌu mei aana. 
JAS.5.20	Sulie omu saie oto uri mala nga iini ko tola aalihoꞌi mei aana nga iini e oorahaꞌaa mwaanie mo takalonga ingeie, nge ko haꞌarereꞌaa mwaanie taꞌena nga oorahaꞌaa ingeie na ko haꞌa-uurie maurihaꞌana mwaanie maenga.
1PE.1.1	Saediananga mwaanieu a Pita, hurulaꞌaa a Jisas Kraes, huniꞌomu mo iinoni a God wau aana mo poꞌo ni henue i Pontas na i Kalesia na i Kapadosia na i Esia na i Bitinia. No ko uusu-uusu weu huniꞌomu mo iinoni a God nge omu ko iiꞌo mala mo awataa aana omu iiꞌo tatanga mola hailiu aana mo poꞌo ni henue ngeena. 
1PE.1.2	A God Aamaka e lio hilisiꞌomu oto uure mai naꞌo i sulie oalaꞌinge ingeie. Na Liꞌoa Maaꞌi e lae peꞌi haꞌamaaꞌiꞌomu oto mai hunie omu ke iiꞌo maaꞌi, hunie omu ke lulu i sulie a Jisas Kraes. Lotohilemiu e lae aana apune, aena aana maenga ingeie oto uuraaꞌinge nge ko da omu iiꞌo rereꞌa mwaanie oorahaꞌaa.
1PE.1.2	No ko eitanaie a God uri hahuꞌana manata-diananga na hanuelamanga ingeie ke iiꞌo peꞌiꞌomu taraureꞌi.
1PE.1.3	E hahuꞌei diana hunie kie ke paalahea God, Aamana Aalaha ikie a Jisas Kraes. Aena aana aamasinge ingeie hunikie mone e haꞌahutekie loꞌu hunie mauringe haalu. Oto i tehulaꞌana taꞌelaꞌinge a Jisas Kraes mwaanie maenga, nge kie toꞌo aana mei heiholotaꞌinge diana nge kie tohungei norutoꞌo oto aana. 
1PE.1.4	Aena urinena a God e si da hunie omu ke helesie mo niinge diana ingeie huniꞌomu. Mo tohungei niinge diana ngeena kire saꞌa aiꞌaa loꞌu aana nga maholo, wa kire ke aaela loꞌu, wa kire ke waa, taꞌe kire iiꞌo aakau mola loosiꞌomu taꞌau i Lengi. 
1PE.1.5	Omu hiiwalaimoli oto aana God, na ingeie ni ko lio i suli diana aamiu oto aana nanamanga ingeie. Ke lio i suliꞌomu lai hule aana dinge ooreta, maholo nge a God kei haataꞌinie hunie walumalau uri ingeie ni ko haꞌa-uuriꞌomu. 
1PE.1.6	Aena urine omu ke ile-ilenimwaꞌe mola, maꞌalana uri omu ko sapesalu aana kele maholo ienini i tehulaꞌana walu ola e aasa nge ko lae peꞌi oohongiꞌomu. 
1PE.1.7	Walu ola urine, mo ola mola huni leesie uri hiiwalaimolinge iꞌomu e toꞌohuu taane. Hiiwalaimolinge iꞌomu ngeena e kele urihana kol nge holitana e paine. Aana kire sai esu oto hiitoꞌo aana kol lae hule aana kire sai neꞌie i laona dunge paine hunie ke aahe, hunie kire ke toolea tohungei kol nge e manola, na nga mei mada haꞌike loꞌu peꞌie.
1PE.1.8	Nou saie taane uri omu kaꞌa leesie ike a Kraes, taꞌe omu tohungei manata diana mola hunie. Na maꞌalana omu kaꞌa sai leesie ue aana maholo ienini, taꞌe omu ko lae peꞌi hiiwalaimoli mola aana peꞌi ilenimwaꞌenga paine oto liutaa. Ilenimwaꞌenga iꞌomu e lae oto i peine liutaa na e manikuluꞌe, na hule aana nga mo wala kire kaꞌa adona ike haataꞌinilana ilenimwaꞌenga paine iꞌomu ngeena. 
1PE.1.9	Na e lae oto urine, aena aana a God ko lae peꞌi haꞌa-uurie maurihaꞌamiu aana omu hiiwalaimoli aana.
1PE.1.10	Mo propet oto i naꞌo kire unu tahangaꞌinie taane uri a God kei tohungei haꞌadianaꞌaꞌomu peꞌie manata-diananga oto paine. Na suli maholo kire saa-saaie mo Uusu-uusu Maaꞌi, kire haitale waaꞌiniꞌini i laona mo Uusu-uusu Maaꞌi uri hunie kire ke lio saie tala uri taa nge a God kei haꞌa-uuriꞌomu aana. 
1PE.1.11	Liꞌoa a Kraes e iiꞌo i lalo aada, na e lae peꞌi unu tahangaꞌinie oto oodoire uri a Kraes kei holaꞌi sapesalu keꞌu hiitoꞌo, na oto loꞌu i puri, ke si hele aana manikuluꞌanga ingeie. Taꞌe mo propet kire kaꞌa tohungei saie ike walu ola ngeena kei reu uri taa, na kire dau-deu aahonga ni heitale i sulie uri maholo uri taa ni mei olana kei reu, na hunie a tei. 
1PE.1.12	Oto a God e haataꞌinie hunie mo propet uri mei wala toꞌohuu nge kire ko lae peꞌi tarohaꞌinie ngeena, e kaꞌa mei ola ike mola huni peꞌire maraada, taꞌe mei ola oto huni peꞌilemiu aana ni ngeena. Na Liꞌoa Maaꞌi nge a God e uusungeꞌinie mai, e niie oto nanamanga hunie ngaeta mwala siꞌiri, uri hunie kire ke tarohaꞌinie Tataroha Diana ngeena huniꞌomu. Na aana walu ola ngeena e tohungei diana na e manikuluꞌe oto liutaa, nge hule aana mo ensel taꞌau i Lengi na ikire noꞌone kire ko sare sai diana aana Tataroha Diana ngeena.
1PE.1.13	Oto i tehulaꞌana walu ola ngeena, nge omu ke dau aakau eemiu maraamiu huni esuie mo ola diana, na omu ke kinetaꞌinie tolahamiu mwaanie aaelanga. Na omu ke tohungei norutoꞌo mola aana God, na maaꞌoohi-susutoꞌonga iꞌomu ke maꞌutaꞌa i lengine niinge diana nge a God kei niie huniꞌomu aana maholo a Jisas Kraes kei ooli loꞌu mei. 
1PE.1.14	Holaꞌinaꞌo, maholo na omu kaꞌa sai diana aana ue nga mei ola, omu talei lae taꞌewau oto mola i sulie saemiu. Taꞌe omu ke suꞌuri lae loꞌu i sulie mo saehanalinge aaela iꞌomu ngeena. !﻿Suꞌuri loꞌu! Taꞌe aana maholo ienini omu ke tola i sulie oto a God mala mo mwela diana ingeie. 
1PE.1.15	A God nge e soiꞌomu mei i saana, e maaꞌi. Oto iꞌomu, omu ke urine noꞌone. Omu ke iiꞌo maaꞌi oto aana ahutana maurihaꞌamiu, 
1PE.1.16	aana a God e unue oto uuri, 
1PE.1.17	Omu ko haa-haaraꞌinie a God uri ingeie oto Aamamiu, na e toꞌohuu oto. Taꞌe aama-aamasitoꞌo aana uri e kaꞌa sai rara haahie ike mola nga iini. Aana ingeie ko lei sada mola aana ahutana iinoni i sulie helelada. Aena urinena, maholo omu ko meu-meuri ue mai laona walumalau, nge omu ke iiꞌo diana oto mai laona walumalau peꞌi haꞌamaꞌunge aana taraureꞌi. 
1PE.1.18	Omu saie kaꞌu oto uri a God e holi eelihoꞌi oto aamiu mwaanie mo tolahai ola aaela nge omu too-tooleꞌi mei mwaanie mo weuwemiu oto wau i naꞌo. Na e kaꞌa holi eelihoꞌi ike aamiu aana nga mei ola nge e sai aaela mola mala siliva wa kol. 
1PE.1.19	!﻿Haꞌike! E holi eelihoꞌi eemiu aana tohungana apune a Kraes, aana a Kraes e mae honotamiu urihana nga kele kalei sipu aana uunu-olanga. Na mala kire ko lio hilisie nga kele kalei sipu e kaꞌa toꞌo aana ike nga mei ola ke aaela aana hunie uunu-olanga, nge e urine noꞌone aana a God e lio hilisie a Kraes. 
1PE.1.20	Maholo na a God e kaꞌa haꞌaholaa ue walumalau, e pwani lio hilisie oto a Kraes hunie ke haꞌa-uuriꞌomu urine. Na aana maholo ienini nge e kaꞌa tewa oto hunie walumalau kei mango, a Kraes e pwani lae oto mai huni esuie leune huniꞌomu. 
1PE.1.21	I tehulaꞌana Kraes mone omu hiiwalaimoli aana a God. Na aena aana a God e taꞌe aalihoꞌi aana a Kraes mwaanie maenga na e niie manikuluꞌanga nana, nge omu sai diana aana uri omu sai hiiwalaimoli oto toꞌohuu aana a God na norutoꞌonga iꞌomu aana haiholotaꞌinge ingeie kei oa toꞌohuu taane.
1PE.1.22	Oto i tehulaꞌana omu tola i sulie mo wala toꞌohuu aana Tataroha Diana ngeena, omu da oto maurihaꞌamiu e rereꞌa mwaanie oorahaꞌaa eena, na omu sai manata diana oto hunie mo eesimiu maaꞌi. Aena urine, omu ke mana-manata diana oto huniꞌomu heiliu aana ahutana saemiu. 
1PE.1.23	Iau, omu ke teteꞌurine aena aana omu hute haalu hunie iiꞌonga haalu. Walana God e si esuie omu ko hute hunie iiꞌonga haalu ngeena, na mei wala ngeena mei ola nge e kaꞌa sai mae ike, taꞌe e iiꞌo huu oto di na oto di. 
1PE.1.24	Mo Uusu-uusu Maaꞌi e unue uuri, 
1PE.2.1	Oto aena urinena, mwaanie omu heꞌi lulu i sulie loꞌu mo neꞌisaenga aaela huni waelie ngaeta iini. Omu ke suꞌuri heꞌi eero loꞌu, na omu ke suꞌuri lupweꞌi eeroa mwala, na omu ke suꞌuri saehanalie mo ola ngaeta iini, wa omu ke lae peꞌi ere aaelasie ngaeta mwala. 
1PE.2.2	Taꞌe omu ke urihana mola mo kele wee-wee nge kire si hute na kire saetoꞌo aana susunge oto hiitoꞌo. Aana iꞌomu noꞌone, e malisine omu ke tohungei saetoꞌo aana haꞌa-uusulinge a God mala kele wee-wee e tohungei saetoꞌo aana ewei susu. Aana haꞌa-uusulinge a God e sai peꞌiꞌomu hunie omu ke pai-peine diana aana mo tolaha diana a God i laona mauringe haalu ngeena nge a God e si niie namiu aana e haꞌa-uuriꞌomu. 
1PE.2.3	Omu ke lulu i sulie haꞌa-uusulinge ingeie urine aana omu lio oodoie oto tolahana a Aalaha, na omu saie oto uri e diana oto liutaa.
1PE.2.4	Oto omu ke lae mai saana a Aalaha ikie aana ingeie oto aahuꞌine ahutana maurihe. Ingeie e urihana hau diana hunie poo-pootana nume. Mwala tou-tohu nume kire sereꞌinie hau ngeena, taꞌe a God oto e lio hilisie hunie ke neꞌie poo-pootana nume ingeie, na e tohungei lio diana oto i maana. Oto iꞌomu nge omu ko lae mai i saana Aalaha ikie hunie omu ke toꞌo aana oto tohungei meurihe mala ingeie, nge omu ke toliꞌaasiꞌomu oto taꞌingelu hunie a God. 
1PE.2.5	Urine iꞌomu noꞌone omu ke urihana mo heu hunie nume a God. Na neꞌisaenga aana nume a God oto ahutana mo iinoni nge kire ko lulu i sulie aana nanamanga a Liꞌoa Maaꞌi, nge soihaadaꞌinge a God otona. Iꞌomu aana soihaadaꞌinge a God, omu meni neꞌie oto mwala maaꞌi nge kire sai lae oodo taꞌau i naꞌona a God huni uunu-uunu ola i saana. Iau, omu meni neꞌi pris oto, na aana peꞌinge a Jisas Kraes mone, mo ola diana omu ko esuiꞌi nana kire neꞌie mo uuraaꞌinge nge a God ko ilenimwaꞌe haahiꞌi ngeena. 
1PE.2.6	Ahutana walu ola ngeena kire mani toꞌohuu oto, aena aana i laona mo Uusu-uusu Maaꞌi, a God e unue uuri, 
1PE.2.7	Na huniꞌomu mo iini omu hiiwalaimoli, hau ngeena tohungei ola diana oto liutaa, aena aana a Jisas oto ni ngeena. Taꞌe e kaꞌa neꞌie ike nga mei ola diana i maana mwala nge kire kaꞌa hiiwalaimoli aana. Na mo Uusu-uusu Maaꞌi e ere loꞌu i sulie hau ngeena aana e unue noꞌone uuri, 
1PE.2.8	Na aana ngaeta leu loꞌu, mo Uusu-uusu Maaꞌi e ere loꞌu i sulie uuri, 
1PE.2.9	Taꞌe iꞌomu oto, a God e lio hilisiꞌomu nana. Iꞌomu oto mo pris a Inemauri, na iꞌomu oto mwala maaꞌi ingeie. Iꞌomu oto mo tohungei iinoni a God maraana, nge e lio hilisiꞌomu huni tarohaꞌinie tolahai esunge diana ingeie. Aana a God oto e soiꞌomu mei mwaanie rodohono na omu lai sili i laona raa-raa ingeie e manikuluꞌe. 
1PE.2.10	Oto wau i naꞌo, iꞌomu nga mwala a God haꞌike na omu kaꞌa manataꞌinie ike aamasinge a God. Taꞌe aana maholo ienini, omu neꞌie tohungei iinoni a God oto toꞌohuu, na a God ko tohungei aama-aamasiꞌomu na ko sae-sae diana oto liutaa haahiꞌomu.
1PE.2.11	Maeni iinoni maaꞌi, iꞌomu nga mo iinoni ni welumalau haꞌike na omu iiꞌo mola mai mala mo awataa, na tohungei henue iꞌomu oto taꞌau i Lengi. Aena urine no ko unue oto huniꞌomu uri omu ke suꞌuri lae loꞌu i sulie mo saehanalinge aaela iꞌomu. Aana mo neꞌisaenga aaela ngeena kire sai ooho honosie maurihaꞌamiu. 
1PE.2.12	Oto omu ke lio-lio talamiu i matolana mo iinoni ni welumalau aana kire ko sare haꞌa-haꞌapeliꞌomu haahie mo ola hunge. Taꞌe omu ke iiꞌo oodotaꞌi mola tarau hunie kire ke leesie tolahamiu e oodotaꞌi. Omu ke teteꞌurine hunie maholo aasanga kei hite aada, ikire noꞌone kire ke si hiiwalaimoli, na kire ke soi haꞌamanikuluꞌaa a God haahiꞌomu.
1PE.2.13	Oto loꞌu, i tehulaꞌana omu hiiwalaimoli mone oto aana Aalaha, omu ke tola i sulie oto mo haꞌatolanga aana mo lehu omu iiꞌo aani ngeena. Omu ke tola i sulie oto inemauri peine ni Rom nge e paine liutaa haahie aalahanga kie iiꞌo aana. 
1PE.2.14	Na omu ke tola i sulie oto noꞌone mo naꞌohai mwane nge inemauri peine ngeena e lio hilisire hunie kire ke lio i sulie ngaeta mo poꞌo ni henue. Aana asunge ikire oto hunie kire ke haꞌaloie mwala nge kire ko waelie mo haꞌatolanga, na kire ke lahea mwala nge helelada e tohungei diana. 
1PE.2.15	Aana a God e saetoꞌo aana omu ke asuie mo ola e diana na e oodotaꞌi, aana urine omu sai uure honosie mo erenga hero-heroꞌa mwala ko talei unuꞌi mola aena aana kire kaꞌa saie nga mei ola diana. 
1PE.2.16	A God e luhesiꞌomu oto mwaanie haꞌaletehinge haahie mo oorahaꞌaa iꞌomu, taꞌe mwaanie omu loꞌongaꞌinie uri omu ko iiꞌo luhetaꞌi urine, nge omu sai deu taꞌewau mola mala saemiu huni lae i sulie tataꞌalanga. !﻿Haꞌike! Taꞌe aana omu iiꞌo luhetaꞌi mwaanie nanamanga aana oorahaꞌaa, nge omu ke iiꞌo oto mala mo tohungei koni-konihe a God. 
1PE.2.17	Na omu ke haꞌamaꞌu aana taꞌena nga iinoni, na oto liutaa omu ke mana-manata diana hunie mo eesimiu maaꞌi. Iau, mala nou unue kaꞌu, omu ke haꞌamaꞌu aana inemauri peine ni Rom, taꞌe omu ke haꞌamaꞌu aana a God oto liutaa.
1PE.2.18	Iꞌomu mo koni-konihe, omu ke tola i sulie mo poro paine iꞌomu peꞌi haꞌamaꞌunge aada oto toꞌohuu. Mwaanie omu haꞌa-haꞌamaꞌu mola aana mo poro paine nge kire diana huniꞌomu, taꞌe omu ke haꞌamaꞌu noꞌone aana mo iini nge kire aaela huniꞌomu na kire ko deu rarahiꞌomu. 
1PE.2.19	Mala uri kire ko haꞌaloiꞌomu mola mwaakule na omu kaꞌa dau aaelasie nga mei ola, taꞌe omu ko iiꞌo rako mola aena aana omu ko loꞌongaꞌinie a God, nge a God kei haꞌadianaꞌaꞌomu taane haahie. 
1PE.2.20	Taꞌe mala uri haꞌaloilemiu ko lae haahie nga mo ola omu deu aaelasiꞌi toꞌohuu, nge maꞌalana omu ke iiꞌo rako uri taa, taꞌe omu ke suꞌuri loꞌongaꞌinie uri nga haꞌadianaꞌanga kei lae huniꞌomu. Taꞌe mala uri omu ko iiꞌo rako maholo omu ko sapesalu haahie nga mo ola diana omu esuiꞌi, nge a God kei haꞌadianaꞌaꞌomu haahie leune. 
1PE.2.21	Iau, omu ke teteꞌurine aana a God e soiꞌomu oto huni esunge urine, na hule aana a Kraes e lae peꞌi sapesalu oto liutaa i tehulaꞌamiu urine noꞌone. Oto e haataꞌinie uuri-uurite ngeena huniꞌomu ni uuri i sulie. 
1PE.2.22	Nga taa mo Uusu-uusu Maaꞌi e unue i sulie a Kraes e toꞌohuu, aana e teꞌuri, 
1PE.2.23	Na maholo mwala kire ere aaelasie, e kaꞌa ere aaela ike oolisire. Maholo kire tohungei haꞌasapesaluꞌaa e kaꞌa haꞌamaꞌusire ike, taꞌe e norutoꞌo mola aana God, iini e sai leie mo iinoni aana tala e oodo. 
1PE.2.24	Oto maholo a Kraes e lae huni mae i lengine poꞌu-poꞌu e toolea noꞌone oto mo oorahaꞌaanga ikie i sapena. Haꞌaloilana e lae haahie mo oorahaꞌaanga ikie urine hunie kie ke mae mwaanie oorahaꞌaa, taꞌe kie ke mauri loꞌu huni iiꞌo oodotaꞌi taraꞌasi. Na i tehulaꞌana mo malaka i sapena ngeena, nge haꞌa-uurilaka e si lae. 
1PE.2.25	Holaꞌinaꞌo omu urihana mo sipu e takalo kaꞌu, taꞌe maholo ie omu eelihoꞌi loꞌu mei huni lulu i sulie a Kakalihe nge e sai lio i sulie maurihaꞌamiu.
1PE.3.1	Na iꞌomu mo huꞌe noꞌone, omu ke tola i sulie mo poro iꞌomu. Urine, maꞌalana poro iꞌoe e kaꞌa hiiwalaimoli ike aana God, taꞌe ohe tolahamu kei haꞌa-aaliꞌue mai takoie hiiwalaimolinge. E kaꞌa ilisie ike uri o ke haro unue loꞌu nga mei ola hunie, taꞌe poro iꞌoe kei hiiwalaimoli mola 
1PE.3.2	aana kei leesie tolahai iinoni diana iꞌoe na uri o ko tohungei haꞌamaꞌu aana a God. 
1PE.3.3+1PE.3.4	Oto o ke ariꞌapasie hunie uri tolahamu ke tohungei lio diana, na mwaanie o totolahiꞌe uri hunie sapemu ke lio diana aani hirosilana iihune pwaumu, wa aani hoꞌosilana mo leunihe aani ola wana-wana mala kol, wa aani hoꞌosilana mola mo tohungei toꞌoni diana. Taꞌe oto liutaa o ke ariꞌapasie nga taa e iiꞌo i laona manatamu ke lio diana. Mo tolahai ola mala haꞌamwai-mweiꞌanga na manekonga kire lio diana oto tarau, na mei meuringe urine oto ni e tohungei lio diana i maana God. 
1PE.3.5	Oto wau i naꞌo, mo huꞌe maaꞌi nge kire norutoꞌo aana God, kire haꞌalaunire urine aani tola i sulilana mo poro ikire. Na urine nge kire tohungei lio diana oto liutaa. 
1PE.3.6	A Sera oto waite ngaeta iini ko haataꞌinie tala diana hunikie, aana e tola i sulie a Ebraham poro ingeie, na hule aana e haaraꞌinie aana aalaha ingeie. Oto mala uri iꞌomu mo huꞌe, omu kei lae peꞌi esu diana urine na uri omu kaꞌa maꞌu-meꞌu ike, nge omu ko uusulie a Sera oto toꞌohuu na a God ko ilenimwaꞌe haahiꞌomu mala e ilenimwaꞌe kaꞌu haahie a Sera.
1PE.3.7	Oto loꞌu, iꞌomu mo poro, omu ke iiꞌo peꞌie mo huꞌe iꞌomu peꞌi haꞌamaꞌunge aada, na omu ke aamasitoꞌo aana uri kire kaꞌa aꞌailaꞌa ike mala iꞌomu mo mwane. Omu ke haꞌamaꞌu aada i sulie a God e haiholotaꞌinie noꞌone hunire uri kire kei hele tararuru aana niinge ni meurihe ingeie peꞌiꞌomu. Oto e lae oto i diana liutaa uri hunie omu ke lio i suli diana aada, mwaanie nga mei ola e liu honosie mo aarengaꞌinge iꞌomu.
1PE.3.8	Leu ooreta no ko unue mola uri omu ke mani toꞌo aana mola taꞌa-taꞌa mei sae, na omu ke aama-aamasiꞌomu heiliu. Omu ke mana-manata diana huniꞌomu heiliu mala mo mwaasine. Omu ke sae-saediana huniꞌomu heiliu, na omu ke haꞌamwai-mweiꞌaꞌomu maraamiu. 
1PE.3.9	Maholo nga iini ko deu huꞌisiꞌomu aana nga mei ola aaela, omu ke suꞌuri oolisie loꞌu hunie. Na maholo nga iini ko ere aaelasiꞌomu, omu ke suꞌuri heꞌi ere aaelasie loꞌu. !﻿Haꞌike! Taꞌe omu ke haꞌadianaꞌara mola, aana a God e soiꞌomu mei i saana hunie omu ke dau urine, na hunie omu ke helesie haꞌadianaꞌanga ingeie haahie. 
1PE.3.10	Oto mala mo Uusu-uusu Maaꞌi e unue uuri, 
1PE.3.13	?﻿Oto mala uri omu kei lae peꞌi esuie mo ola diana, a tei kei waeliꞌomu? 
1PE.3.14	Taꞌe maꞌalana uri omu ko sapesalu i tehulaꞌana oodotaꞌinge, omu ke ile-ilenimwaꞌe mola aana a God kei haro haꞌadianaꞌaꞌomu taane. Oto omu ke suꞌuri tolahiꞌe i sulie mei sapesalunge, na omu ke suꞌuri meꞌuteꞌinie nga iini. 
1PE.3.15	Taꞌe omu ke neꞌisae haꞌamaꞌu mola aana Kraes mala Aalaha iꞌomu. Na omu ke iiꞌo aakau mola taraureꞌi huni aalamie mwala nge kire ko dodolosi eemiu i sulie hiiwalaimolinge iꞌomu aana a Kraes, na mei diananga uri taa omu ko maaꞌoohi susutoꞌo huni toolea mwaanie. 
1PE.3.16	Taꞌe omu ke aalamire aani sae maneko peꞌi haꞌamaꞌunge aada. Omu ke iiꞌo oodotaꞌi taraureꞌi hunie manatamiu ke taha mola. Urine mo iinoni nge kire ko ere-ere aaelasiꞌomu kire kei masa i sulie nga taa kire ko unu-unue ngeena, aena aana ahutana mwala kei leesie mo ola diana omu ko esuiꞌi aana omu ko lulu i sulie a Kraes. 
1PE.3.17	Mala uri omu ko sapesalu i tehulaꞌana omu ko tola i sulie a God, nge e diana mola. Leune e diana liutaa aana omu ko sapesalu aena aana omu ko esuie mo ola aaela. 
1PE.3.18	Aamasitoꞌo kaꞌu aana uri a Kraes e sapesalu na hule aana e mae. Ingeie, e kaꞌa mae ike i tehulaꞌana nga mei ola aaela e asuie, aana ingeie iini oodotaꞌi a God, taꞌe e mae mola honotaka mo iinoni kie kaꞌa oodotaꞌi. E mae hautaꞌai hunie ke toolekie aalihoꞌi loꞌu mei i saana God, taꞌe Liꞌoa Maaꞌi a God e taꞌe aalihoꞌi loꞌu aana hunie maurihe huu, na e saꞌa roroꞌa ni mae loꞌu. 
1PE.3.19+1PE.3.20	Iau, e mauri eelihoꞌi loꞌu, na ko lae-lae ue peꞌie taꞌa-taꞌa mei esunge ingeie mala waite maholo e lae aana nanamanga a Liꞌoa huni laeliwala hunie mo iini aana pongine a Noa maholo e asuie haka. Maꞌalana mwala aana maholona kire tohungei aaela oto liutaa, taꞌe a God e talei maa-maaꞌoohie mola kire ke aaliꞌu mei takoie. Taꞌe kire hai-heitohe mola na siꞌiri maurihaꞌada e iiꞌo oto mola i nume ni hoꞌo. Maholo lue-lue paine e tola, e walu aata iini aada mola kire taꞌe i laona haka hunie haꞌa-uurilada ke lae mwaanie kire inu.
1PE.3.21	Na haꞌa-uurilada ngeena, nga tolimaa aana haꞌa-uurilaka nge ko lae mai hunikie aana loto-maaꞌinge. Loto-maaꞌinge nge ko haꞌa-uurikie ngeena e kaꞌa neꞌie ike mei ola mola aana wai ko hoda aasie mo mada mwaanie sapeka, taꞌe kie ko loto maaꞌi oto toꞌohuu maholo kie haiholotaꞌinie hunie a God aani sae manola uri kie kei lulu i sulie oto aani norutoꞌonga aana. Na loto-maaꞌinge urine e toꞌo aana nanamanga huni haꞌa-uurikie aena aana a Jisas Kraes e taꞌelaꞌi eelihoꞌi mwaanie maenga. 
1PE.3.22	A Jisas e tahelaꞌi oto i Lengi, na e iiꞌo oto i pwalo-pwalona God aana leu e nanama oto liutaa. Na aana a Jisas e toꞌo aana iiꞌo-iiꞌoha oto paine ngeena, nge ko aalaha oto haahie mo ensel na mo aakalo na mo inemauri na mo aalaha, na haahie taꞌena nga ola e nanama loꞌu.
1PE.4.1	Maholo a Kraes e iiꞌo ue mai laona walumalau, e sapesalu oto liutaa i tehulaꞌamiu. Oto aena ngeena, iꞌomu noꞌone omu ke haꞌa-aꞌailaꞌaa neꞌisaenga iꞌomu na omu ke iiꞌo aakau mola tarau huni sapesalu noꞌone mala ingeie. Aena aana nga iini ko sapesalu aana sapena i tehulaꞌana a Kraes ko haataꞌinie uri e aaliꞌu oto toꞌohuu mwaanie oorahaꞌaa. 
1PE.4.2	Oto maholo omu iiꞌo ue mai i laona walumalau ie, omu ke suꞌuri lulu i sulie walu ola aaela mola mala saemiu. !﻿Suꞌuri! Omu ke lulu i sulie mola nga taa a God e saetoꞌo aana. 
1PE.4.3	Holaꞌinaꞌo, omu tohungei lae tewa aani lulu i sulilana tolahana mo puꞌo aana omu mai-mesi kaꞌu peꞌie taꞌena nga iini, na omu heri-heri hunie kaꞌu mola aaelanga. Omu mehiri kaꞌu tarau aani inu wei ni pweunge, na omu euꞌesuie kaꞌu mo houlaa paine huni inu-inu ni pweu na huni deu aaela mola aani. Na omu lae noꞌone peꞌie tolahai ola e lio mamaꞌelaꞌa ngeena aana omu palo-paloa kaꞌu mo god eero-eero. 
1PE.4.4	Taꞌe maholo ienini mo malahumiu oto i naꞌo kire ko tohungei pangataꞌiniꞌomu aana omu kaꞌa sare lae loꞌu peꞌire huni deu i sulie mo tolahai ola aaela ngeena. Oto kire ko ere tataaꞌiniꞌomu oto. 
1PE.4.5	Taꞌe mwaanie omu rongo hunire, aana a God kei haro leire taane haahie leune. Aana a God kei leie taane ahutana mwala, mo iini e mauri ue na mo iini e mae oto. 
1PE.4.6	Aena leune kaꞌu laeliwalanga aana Tataroha Diana e haro lae hunie mwala oto waite nge kire aiꞌaa oto mwaanikolu siꞌiri. Aana maholo kire mau-meuri ue, leilada e lae oto, na sapeda e mae oto. Taꞌe maꞌalana kire mae oto aana sape, kire toꞌo aana oto maurihe huu peꞌie a God taꞌau i Lengi.
1PE.4.7	Maholo ie ko karaꞌinie oto haꞌamangolana ahutana walu ola. Oto omu ke loꞌo-loꞌongaꞌi diana na omu ke kinetaꞌinie tolahamiu mwaanie nga mei ola e waelie aarengaꞌinge iꞌomu. 
1PE.4.8	Mei naꞌohai ola e malisine omu ke asuie oto uri omu ke mana-manata diana toꞌohuu huniꞌomu heiliu, sulie tolahai ola urine nge e sai da omu ke saeꞌaasie mo roroꞌanga iꞌomu heiliu noꞌone huniꞌomu. 
1PE.4.9	Na mala uri nga iini e hiiwalaimoli ko saetoꞌo aana nga mei ngeulaa wa nga leu ni iiꞌo, nge omu ke tolakonie aana mo nume iꞌomu peꞌi ilenimwaꞌenga. 
1PE.4.10	Iau, omu ke peꞌiꞌomu heiliu, aana a God e niie oto hunie taꞌena nga iini eemiu mei nanamanga huni deu esunge nana. Oto taꞌena nga iini eemiu ke asu diana aana taungei nanamanga a God e niie oto nana, hunie mo niinge hai aaopaꞌi nge a God e niiꞌi nana soihaadaꞌinge ke mani eehu diana. 
1PE.4.11	Taꞌena nga iini eemiu nge a God e niie oto nanamanga nana huni laeliwala, nge ke laeliwala oto mola i sulie mo wala nge a God e niiꞌi mei hunie. Na taꞌena nga iini eemiu nge a God e niie nanamanga huni peꞌie mwala, nge ke peꞌie mwala oto toꞌohuu aana nanamanga nge a God e niie hunie. Oto i tehulaꞌana mo esunge diana urine, mwala e sai paalahea God aana satana Jisas Kraes. Na ingeie oto e toꞌo aana ahutana manikuluꞌanga na sakanga oto di, oto di. Iau, ke urine oto.
1PE.4.12	Maeni iinoni maaꞌi ineu, maholo ienini omu ko tohungei sapesalu oto hiitoꞌo aana mo ola ko lae peꞌi hite aamiu. Mwaanie omu pangataꞌinie walu ola urine na omu loꞌongaꞌinie uri walu ola ngeena ke suꞌuri hite aamiu. !﻿Haꞌike! 
1PE.4.13	E diana uri hunie omu ke ile-ilenimwaꞌe mola, aana omu ko sapesalu oto noꞌone mala a Kraes e sapesalu keꞌu. Aena leune omu kei ilenimwaꞌe noꞌone aana maholo a Kraes kei lae mai peꞌie manikuluhaꞌana God. 
1PE.4.14	Oto mala uri mwala ko haꞌasapesaluꞌaꞌomu i tehulaꞌana omu ko lulu i sulie a Kraes, omu ke ile-ilenimwaꞌe mola haahie. Omu ke ilenimwaꞌe mola aena aana mei tolahai sapesalunge i tehulaꞌana a Kraes nge ko haataꞌinie uri Liꞌoa Maaꞌi a God e iiꞌo oto aamiu toꞌohuu na kei haro niie manikuluꞌanga huniꞌomu. 
1PE.4.15	Taꞌe nga iini ke suꞌuri loꞌongaꞌi uri a God ke haꞌadianaꞌaa aana ko sapesalu haahie mei ola aaela e asuie. Oto omu ke kinetaꞌinie tolahamiu mwaanie taꞌena nga aaelanga mala horonga wa pelinge wa laenga hailiu i saana mwala huni waelie mo esunge ikire, wa taꞌena nga ola nge ko deu huꞌisie mo haꞌatolanga. 
1PE.4.16	Taꞌe mala uri nga iini ko sapesalu i tehulaꞌana ko lulu i sulie a Kraes, nge ke suꞌuri masa haahie leune, taꞌe ke paalahea mola a God aena aana mwala kire lio saie oto uri ingeie ngaeta iini a Kraes. 
1PE.4.17	Maholo e hule oto hunie leinge a God kei aehota, na kei aehota oto peꞌie mwala aana uluhe ni iinoni ingeie.
1PE.4.18	Aana mo Uusu-uusu Maaꞌi e unue uuri, 
1PE.4.19	Oto maholo omu ko sapesalu aena aana oalaꞌinge a God mone e lae oto urine, nge omu ko sapesalu i sulie oalaꞌinge ingeie, na omu ke suꞌuri aakohe mwaanie asunge diana, taꞌe omu ke toliꞌaasie maurihaꞌamiu i nimana God. Ingeie oto e haꞌaholaꞌomu, na e saꞌa pulongosie ike mo heiholotaꞌinge ingeie huni lio i suliꞌomu.
1PE.5.1	Oto no ko sare unue ngaeta mei wala ni haꞌananaunge huniꞌomu mo naꞌohai mwane aana soihaadaꞌinge. Ineu ngaeta naꞌohai mwane aana soihaadaꞌinge noꞌone mala iꞌomu, na hule aana nou sai ere haꞌawalaimoliꞌaa uri Tataroha Diana i sulie a Kraes e toꞌohuu aana ineu maraaku nou leesie kaꞌu sapesalunge a Kraes. Na nou saie uri ineu noꞌone ne kei toꞌo aana manikuluꞌanga a God aana maholo a Kraes kei ooli loꞌu mei. 
1PE.5.2	Oto no ko sare haꞌananauꞌomu uri omu ke lio i suli diana aana mo iinoni nge a God e neꞌire i laona nimemiu huni lio i suli diana aada mala kakali sipu ko lio i sulie amaa ni sipu ingeie. Oto omu ke lio i suli diana aana soihaadaꞌinge a God oto aani mwaꞌe-mwaꞌenga mala e saetoꞌo aana omu ke asuie. E kaꞌa diana ike uri omu ke asu mola mala omu ko esu uei waaite. !﻿Haꞌike! Omu ke asu oto aena aana omu tohungei mwaꞌe-mwaꞌe toꞌohuu huni peꞌire. 
1PE.5.3	Na mwaanie omu haꞌapainaꞌaꞌomu maraamiu mala mo aalaha. Urine e kaꞌa kohi ike, taꞌe e diana oto liutaa uri omu ke haataꞌinie nga tala diana hunire aana iiꞌonga diana iꞌomu, hunie kire ke sai lae i suliꞌomu mala mo sipu e sai lae i sulie kakali sipu nge ko lio i sulire. 
1PE.5.4	Na maholo nge Naꞌohai Kakalihe haahie mo sipu kei ooli mei, nge ingeie ke si niie waaite e tohungei menikuluꞌe huniꞌomu, na mei waaite ngeena e saꞌa mango ike loꞌu aana nga maholo.
1PE.5.5	Oto loꞌu huniꞌomu mo saanau, omu ke totola i sulie mo rato. Na oto ahutemiu, omu ke mani haꞌamwai-mweiꞌaꞌomu na omu ke peꞌi-peꞌiꞌomu heiliu. Aana mo Uusu-uusu Maaꞌi e unue uri, 
1PE.5.6	Oto omu ke haꞌamwai-mweiꞌaꞌomu na omu ke iiꞌo i mamalutana God Hahuꞌana Nanama, na ingeie kei haro haꞌapainaꞌaꞌomu taane aana tohungana maholo hunie. 
1PE.5.7	Oto omu ke neꞌie ahutana mo tolahiꞌanga iꞌomu i laona nimana, aena aana ingeie oto ko lio i suli diana aamiu.
1PE.5.8	Taꞌe maelonga paine iꞌomu ngeena, a Pwelu Eero-eero, ko talei lae kali-keliꞌomu oto mola tarau huni waeliꞌomu. Ingeie ngeena domana oto nga laeon ko lae peꞌi tea paine aana ko lio hunie nga iini huni oonomie. Oto omu ke lio-lio diana talamiu, na omu ke kinetaꞌinie tolahamiu mwaanie aaelanga. 
1PE.5.9	Omu ke haꞌa-aꞌailaꞌaa hiiwalaimolinge iꞌomu na omu ke uure maꞌutaꞌa honosie mo malaahonga aana aaelanga na ahutana mo esunge aaela a Satan. Aana omu saie uri taꞌa-taꞌa taungei aasanga nge ko hite aamiu ngeena ko lae noꞌone hunie ahutana mo iinoni nge kire hiiwalaimoli aana taꞌe-taꞌena nga leu kire iiꞌo aana i laona walumalau. 
1PE.5.10	Maholo ienini, omu ko sapesalu mola hunie kele maholo oꞌoruꞌe, taꞌe a God e manata diana huniꞌomu oto liutaa. Ingeie ni oto e soiꞌomu huni lado peꞌie a Kraes na huni iiꞌo peꞌie aana manikuluhaꞌana nge e saꞌa mango ike loꞌu aana taꞌena nga maholo. Oto a God maraana kei haꞌasusue taane hiiwalaimolinge iꞌomu na kei niie nanamanga huniꞌomu hunie omu ke uure maꞌutaꞌa tarau mala iini e neꞌi rato oto aana oodo-oodonga. 
1PE.5.11	Kie ke paalahea God haahie nanamanga ingeie e saꞌa mango loꞌu. Iau, ke urine oto.
1PE.5.12	Ngaeta aasikaelu aana hiiwalaimolinge nge nou sai norutoꞌo aana liutaa, nge a Saelas, na ingeie ni oto e peꞌieu huni uusue kele uusu-uusu oꞌoruꞌe ie huniꞌomu. Uusu-uusu ie nou uusue mola huni haꞌananauꞌomu na huni ere haꞌasusuꞌomu uri hahuꞌana manata-diananga a God huniꞌomu ke iiꞌo oto tarau peꞌiꞌomu maꞌalana nga taa ke rau-reu loꞌu eemiu. Oto omu ke iiꞌo susu oto aana.
1PE.5.13	Mo iini a God e lio hilisire hunie soihaadaꞌinge mai i Rom
1PE.5.14	Oto saeku hunie omu ke mani hele kiꞌi heiliu
1PE.5.14	No ko aarengaꞌi talamiu mo iinoni a Kraes uri hanuelamanga ingeie ke iiꞌo peꞌie ahutemiu mango.
2PE.1.1	Saediananga mwaanieu a Saemon Pita, koni-konihe na hurulaꞌaa a Jisas Kraes, huniꞌomu mo iini nge omu hiiwalaimoli noꞌone aana a Jisas Kraes mala iꞌemeelu. Ingeie oto a God na a Haꞌa-uuritaka, na aena aana e tohungei oodotaꞌi na ko sare dau diana mola hunie ahutaka, nge hiiwalaimolinge e niie mai huniꞌomu ngeena e sada mola peꞌie hiiwalaimolinge iꞌemeelu mo hurulaꞌaa.
2PE.1.2	No ko eitanaie a God uri hahuꞌana manata-diananga na hanuelamanga ingeie ke iiꞌo peꞌiꞌomu maholo omu ko pei-peine i lalo aana sai-olanga a God na Aalaha ikie a Jisas.
2PE.1.3	A God e niie taꞌe-taꞌena nga ola e ado hunikie hunie kie ke malisine iiꞌonga oodotaꞌi oto mala e saetoꞌo aana. Nanamanga a God e da ahutana walu ola ngeena hunikie aana e soikie mai i saana hunie kie ke tohungei sai diana aana, na hunie kie ke toꞌo aana noꞌone manikuluhaꞌana na mauringe diana ingeie. 
2PE.1.4	Oto aena urine, e niie oto mo tohungei niinge paine e lae oto i diana nge e haiholotaꞌiniꞌi hunikie. Na aena aana mo olana mone, kie ko si toꞌo aana nanamanga huni tehisie taꞌena nga tolahai ola aaela aana walumalau, na kie sai lado oto peꞌie a God hunie kie ke toꞌo aana maurihe diana peꞌie.
2PE.1.5	Oto i tehulaꞌana walu ola a God e asuiꞌi huniꞌomu ngeena, iꞌomu noꞌone omu ke ariꞌapasie omu ke hele diana aana ahutana mo ola ienini. Omu ke hele maꞌutaꞌa oto aana hiiwalaimolinge iꞌomu, na omu ke sapeie loꞌu iiꞌonga oodotaꞌi, na omu ke sapeie loꞌu saenanaunge diana, 
2PE.1.6	na omu ke sapeie loꞌu kinetaꞌinge aana tolahamiu, na omu ke sapeie loꞌu mei tolahai esunge taraꞌasi aani hiiwalaimolinge, na omu ke sapeie loꞌu iiꞌonga maaꞌi, 
2PE.1.7	na omu ke sapeie loꞌu manata-diananga hunie mo eesimiu aana hiiwalaimolinge, na omu ke heꞌi sapeie loꞌu noꞌone manata-diananga hunie ahutana mo iinoni. 
2PE.1.8	Mala uri mo tolahai ola diana urine ke pai-peine i lalo aana mau-meuringe iꞌomu, nge omu ke si lae diana eena. Na omu sai eehu eeni hue-huei ola diana i lalo aana mau-meuringe iꞌomu aana omu manataꞌinie oto a Jisas Kraes Aalaha ikie. 
2PE.1.9	Taꞌe mala uri nga iini nge e kaꞌa toꞌo aana ike mo tolahai ola ngeena i lalo aana mau-meuringe ingeie, iinoni ngeena e urihana mola iinoni e kaꞌa sai lio kohi ike, wa maana e ulu toꞌohuu. E pulongosie oto uri a God ni e hoda rereꞌa aana mwaanie mo oorahaꞌaanga ingeie i naꞌo.
2PE.1.10	Oto e lae otoi diana, maeni eesiku maaꞌi, uri hunie omu ke asu aꞌailaꞌa loꞌu hunie omu ke haataꞌinie uri a God e tohungei lio hilisiꞌomu oto nana maraana. Omu ke haataꞌinie uri e soiꞌomu mei i saana toꞌohuu aana mo tolahai ola diana aana mau-meuringe iꞌomu. Na mala uri omu kei esu urine, omu saꞌa heꞌi lae takalo loꞌu mwaanie tala oodo, wa omu ke tataro aana laenga i sulie. 
2PE.1.11	Oto a God ke si tohungei tola koniꞌomu oto taꞌau i Lengi aana walumalau haalu nge e saꞌa mango loꞌu. Walumalau ngeena, a Jisas Kraes Aalaha ikie na a Haꞌa-uuritaka, nge e aalaha haahie.
2PE.1.12	Nou saie uri omu saenanau taane oto aana walu ola ngeena, na omu ko uure maꞌutaꞌa noꞌone peꞌie mo wala toꞌohuu nge haꞌa-uusulilemiu e lae aani. Taꞌe maꞌalana ke urine, ne kei lae peꞌi haꞌa-haꞌa-aamasitoꞌoꞌomu loꞌu eeni suli maholo. 
2PE.1.13	Aana no ko loꞌongaꞌi uri e lae oto i diana hunie ne ke haꞌa-haꞌa-aamasitoꞌoꞌomu aana walu ola ngeena maholo no ko meu-meuri ue, mwaanie omu pulongosiꞌi mola. 
2PE.1.14	A Jisas Kraes Aalaha ikie e haataꞌinie oto hunieu uri pongiku mai aano i leu e kaꞌa tewa oto. 
2PE.1.15	Oto ne kei eriꞌapasie uri omu ke suꞌuri pulongosie walu ola ngeena i puriku aana ne kei mae mwaaniꞌomu.
2PE.1.16	Maholo iꞌemeelu mo hurulaꞌaa melu haꞌarongoꞌomu aana uri a Jisas Kraes Aalaha ikie kei ooli loꞌu mei peꞌie nanamanga paine, melu kaꞌa talei ere ike mola i sulie mo laladonga taꞌewau. !﻿Haꞌike! Melu leesie oto aana maameelu uri a Kraes e toꞌo aana painehaꞌana nanamanga a God. 
2PE.1.17	A God Mamaꞌa e tohungei haꞌapainaꞌaa satana Kraes, aana walana Iini E Paine Liutaa e soi haꞌamanikuluꞌaa a Kraes aana e teꞌuri, “A kaleku ni oto ienini, iini nou tohungei saetoꞌo aana oto liutaa.” 
2PE.1.18	Iꞌemeelu maraameelu oto, melu rongoa mei wala ngeena e lae mai uure taꞌau i Lengi maholo melu iiꞌo peꞌie a Jisas taꞌau i lengine toloi henue maaꞌi.
2PE.1.19	Aena mo olana, nge melu si tohungei hiiwalaimoli oto liutaa aana nga moi taa nge mo propet kire unu-unuꞌi. Oto kei tohungei diana loꞌu liutaa uri hunie iꞌomu noꞌone omu ke pwaarongo i sulie mo ere-erenga mo propet, aena aana mo ere-erenga ngeena domana oto nga raa-raa ko raangie lehu e tohungei rodohono. Oto omu ke pwaarongo i sulie mo ere-erenga ikire ngeena lae hule i waꞌalie aana hai dinge a Kraes kei hule loꞌu na rarangana ke si raangie saemiu. 
2PE.1.20	Na e tohungei roroꞌa oto liutaa hunie omu ke lio saie uri nga taꞌa-taꞌa mei wala nge mo propet kire uusue i laona Uusu-uusu Maaꞌi, e kaꞌa uusue ike i sulie nga mei neꞌisaenga ingeie mola maraana.
2PE.1.21	Aana mo propet ngeena, kire kaꞌa unue ike nga taꞌa-taꞌa mei wala tohude, taꞌe a Liꞌoa Maaꞌi nge ko da kire ko unu tahangaꞌinie neꞌisaenga a God.
2PE.2.1	Oto wau i naꞌo, mo propet eero-eero kire oꞌoꞌo noꞌone i matolana mwala ni Israel, na kei urine loꞌu aana mo haꞌa-uusuli eero-eero kei lae noꞌone mai mumuni i matolamiu. Kire kei unue mo haꞌa-uusulinge eero-eero i sulie a God nge kire sai waelie hiiwalaimolinge nga mo iini. Na kire ke aatopuri loꞌu mola aana a Aalaha nge e niie mei holite oto paine huni haꞌa-uurie maurihaꞌada. Na i tehulaꞌana walu ola ngeena, nge kire sai waelire loꞌu mola maraada lau-leu. 
2PE.2.2	Maꞌalana e urine, taꞌe mo iini hunge kei lulu i sulie mo tolahai ola aaela ikire ngeena, na mwala kei aehota ere aaelasie loꞌu mola Tataroha Diana toꞌohuu ngeena. 
2PE.2.3	Na aena aana mo haꞌa-uusuli eero-eero ngeena kire ko heri hunie mone mola toꞌoha, oto kire kei da taꞌena nga haꞌa-uusulinge eero-eero mola huni weꞌinie mola mo toꞌoha iꞌomu. Taꞌe a God e kaꞌa sai maꞌahu ike, oto e leesie mola mo tolahai ola aaela ikire, na kei haro haꞌaloire taane. E pwani leie oto mo tolahai ola urine, na leilada e iiꞌo aakau oto loosire uure mai waite.
2PE.2.4	Na kie mani saie oto uri maholo mo ensel kire oorahaꞌaa kaꞌu waite, a God e haꞌaloire aana e pwasure aani iieliheu, na e oohe aasire i laona leu ni haꞌamotaahinge nge e tohungei rodohono oto hiitoꞌo. Na kire kei iiꞌo i leune lae-lae hule aana Dinge Ni Leinge aana maholo ooreta. 
2PE.2.5	Oto wau i naꞌo noꞌone, a Noa e ere-ere i sulie tolahana oodotaꞌinge nana mwala. Na maholo mwala ngeena kire kaꞌa sai rongo hunie a God, oto a God e haꞌaloire. E uusungeꞌinie wai uri ke kone paine huni horo mae aada. Taꞌe a Noa na e hiu iinoni peꞌie mola a God e si haꞌa-uurire. 
2PE.2.6	Na loꞌu a God e leie e ro huilume i Sodom na i Gomora noꞌone, na e uunu aasire mango-mango aana dunge. Tolahai ola ngeena e haataꞌinie nga mo taungei ola uri taa kei haro hite aana mwala nge kire kaꞌa manataꞌinie ike a God. 
2PE.2.7	Taꞌe a God e haꞌa-uurie mola a Lot mwaanie huilume i Sodom, aana ingeie e iiꞌo oodotaꞌi na e hii aaela i sulie mo tolahai ola tataꞌala ikire mwala oorahaꞌaala aana e ro huilume ngeena. 
2PE.2.8	A mwane oodotaꞌi ngeena e oꞌoꞌo tewa peꞌire, na saena e salu mola i suli dinge aana ko leesie na ko rongoa mwala aaela ngeena kire ko talei deu taꞌewau oto mola.
2PE.2.9	Oto urine kie sai leesie uri mo iini kire ko esu nana a God maꞌalana ko aasa uri taa, taꞌe a God e sai haꞌa-uurire mola mwaanie mo siꞌohaꞌanga ikire. Na a God e sai hele aakau aana haꞌaloinge hunie mo iini tataꞌala loosie Dinge Ni Leinge. 
2PE.2.10	Na a God kei lei aaelasie oto liutaa mo iini kire iiꞌo ni deu aaela oto mola i sulie saeda maraada na kire ko mwakataꞌinie mola nanamanga a God. Mo haꞌa-uusuli eero-eero ngeena ko tohungei toohaꞌinire mola maraada, hule aana kire kaꞌa sai haꞌamaꞌu ike aana mo ensel taꞌau i Lengi, taꞌe kire ko talei ere aaelasire oto mola. 
2PE.2.11	Taꞌe maꞌalana mo ensel kire paine liutaa na kire toꞌo aana nanamanga liutaa aana mo haꞌa-uusuli eero-eero ngeena, kire kaꞌa sai ere aaelasie ike nga iini i maana Aalaha.
2PE.2.12	Taꞌe mo haꞌa-uusuli eero-eero ngeena, kire urihana mola mo ola loo-looꞌa ni meꞌesu nge kire kaꞌa sai loꞌongaꞌinie ike nga mei ola, na e adona mola horo-aasileni ke lae. Kire sai ere aaelasie mola mo ola nge kire kaꞌa sai diana aani ike, taꞌe lae-lae mo ola aaela kire ko esuiꞌi ngeena kei eeliꞌu na kei heꞌi waelire loꞌu. 
2PE.2.13	Mo haꞌa-uusuli eero-eero ngeena kire kei sapesalu oto hiitoꞌo, aena aana ikire nge kire asuie kaꞌu ngaeta mwala e sapesalu holaꞌinaꞌo. Kire tohungei sare asuie mo ngeuhe aaela hunie kire ke inu mehiri mola peꞌi deu aaela, maꞌalana i upui aatowaa. Na maholo kire ko lae mai huni ngeu peꞌiꞌomu aana mo ngeu-maaꞌinge iꞌomu, kire ko lae taraꞌasi mola peꞌie mo tolahai ola aaela ikire ngeena. Oto aana kire ko eeroꞌomu mola urine, nge kire ko da mwala ko ere aaelasie oto mo ngeuhe iꞌomu ngeena. 
2PE.2.14	Saeda e painesie mola uri kire ke hele roroꞌanga mola peꞌie mo huꞌe tarau. Kire saꞌa tohungei mamalo ike mwaanie tolahai ola aaela ikire ngeena, na kire sai haꞌa-olaa noꞌone mwala nge hiiwalaimolinge ikire e kaꞌa susu hunie kire ke lae takalo noꞌone. Kire tohungei sai saehanalie noꞌone mo ola ngaeta mwala. Oto aena urine kaꞌu a God e unue oto uri ke haꞌaloire. 
2PE.2.15	Mo haꞌa-uusuli eero-eero ngeena kire ko lae mwaanie tala oodo na kire lae takalo oto mola, aana kire ko lae mola i sulie tolahana propet a Belam oto waite, mwane kalena a Beo. A Belam e oalaꞌi keꞌu ni esuie mei ola e kaꞌa oodo ike, aena aana saena e tohungei peinesie mola mei toꞌoha. 
2PE.2.16	Taꞌe dongki ingeie e uure honosie mwaanie e lae loꞌu i sulie tolahai ola aaela ingeie ngeena. Dongki ngeena e ere mala mo iinoni, na e ere aana a Belam oto hiitoꞌo haahie hero-heronga e oalaꞌinie ngeena.
2PE.2.17	Mo haꞌa-uusuli eero-eero ngeena, ikire mo ola mwaakule mola. Kire ko heiholotaꞌinie mo ola diana, taꞌe mo wala mwaakule mola ni ngeena. Oto kire urihana mola mo huulaa e mwaꞌa. Na kire urihana mola mei rorodo e aꞌate nge e kaꞌa sai niie nemo hunie hohola ke aahu. Na a God e hele aakau oto aana leu ni haꞌamotaahinge talada, nge rodohono e paine aana. 
2PE.2.18	Kire sai haꞌa-olaa mwala mola hunie aaelanga peꞌie mo wala mwaakule ni toohaꞌinge, aana kire ko unu-unue uri e diana mola huni deu i sulie mo heri-huninge aana sape. Na urine kire ko weꞌi eelihoꞌi mola aana mwala nge kire ko si aehota huni lae i sulie tala oodo mwaanie mo tolahai ola aaela ngeena. 
2PE.2.19	Mo haꞌa-uusuli eero-eero ngeena, kire ko heiholotaꞌinie hunie mwala uri kire kei iiꞌo luhetaꞌi mola mwaanie iiꞌonga i mamalutana nga iini. Taꞌe eeronga paine mola ni ngeena, aena aana ikire maraada na kire iiꞌo mola i mamalutana oorahaꞌaa. Na e toꞌohuu oto aana mala uri nga mei ola ko aꞌailaꞌasie nga iini, nge iinoni ngeena e neꞌi koni-konihe oto nana mei olana. 
2PE.2.20	Mala uri mwala ke sai diana aana a Jisas Kraes Aalaha ikie, haꞌalaa kire sai iiꞌo luhetaꞌi mola mwaanie mo tolahai ola aaela aana walumalau ie. Taꞌe mala uri kire kei ooli loꞌu takoie mo tolahai ola aaela ngeena, nge mauringe ikire ke si aaela oto mwaanie holaꞌinaꞌo eena. 
2PE.2.21	E lae oto i diana uri kire ke suꞌuri lio saie tolahai ola diana ngeena, aana urine haꞌalaa haꞌaloinge ikire e saꞌa tohungei peine ike. Taꞌe mo iini nge kire saie oto tala diana a God na kire ko aatopuri mola aana, ikire oto a God kei tohungei lei aaelasire oto liutaa. 
2PE.2.22	Kire ko tohungei deu oto mala mei aalahuunge nge e unue uuri, 
2PE.3.1	Maeni eesiku maaꞌi, ruana nga uusu-uusu ineu huniꞌomu oto ie. Nou saie uri saemiu e manola mola, oto aana e ro uusu-uusu ineu ienini, no ko haꞌa-aamasitoꞌoꞌomu mola uri hunie omu ke tohungei loꞌo-loꞌongaꞌi diana. 
2PE.3.2	Saeku uri omu ke aama-aamasitoꞌo aana mo wala nge mo propet maaꞌi kire unuꞌi oto wau i naꞌo, na loꞌu aana haꞌa-uusulinge iꞌemeelu mo hurulaꞌaa i sulie haꞌatolanga Aalaha ikie, a Haꞌa-uuritaka.
2PE.3.3	Oto e tohungei roroꞌa hunie omu ke saenanau diana aana uri maholo hunie walumalau ie kei mango e kaꞌa tewa ike loꞌu, na ngaeta mwala kei mwesi mwaaniꞌomu. Kire sai lae mola peꞌi haꞌa-eero aana walu ola diana, 
2PE.3.4	na kire kei unue uuri, “?﻿A Jisas oto i tei? ?﻿Mwane nge e unue uri kei ooli loꞌu mei, ingeie oto i tei? Mo naꞌohai mwane iꞌomu weu i naꞌo ngeena, kire mani mae oto, taꞌe ahutana walu ola ngeena kire mani sada mola mala maholo a God e haꞌaholaa walumalau.”
2PE.3.5	Taꞌe mwala nge kire ko ere urine ngeena, nga taꞌa-taꞌa mei ola kire kaꞌa sare aamasitoꞌo aana. Kire sare pulongosie mola uri wau i naꞌo, a God e unue mola mei wala, na salo na aano huu e maau oto. A God e haꞌaholaa aano huu hunie ke maau i matolana mo wei, na mo wei kire ke iiꞌo mola ahuie aano huu. 
2PE.3.6	Na aana wai loꞌu mola, nge a God e waelie walumalau wau i naꞌo, aana e da hunie wai aana lue-lue ke hane i lengi na ke aaluhie aano huu. 
2PE.3.7	Oto aana taꞌa-taꞌa mei wala a God noꞌone mola, nge salo na aano huu kire iiꞌo siꞌiri, na nanamanga aana walana mola nge ko hele aadarue loosie Dinge Ni Leinge. Aana maholona dunge kei lae mai huni weru suuheꞌinie walumalau na ahutana mo iinoni nge kire kaꞌa manataꞌinie ike a God.
2PE.3.8	Oto iꞌomu, maeni eesiku maaꞌi, taꞌa-taꞌa mei ola mola omu ke aamasitoꞌo aana loꞌu. Omu ke saie uri Aalaha ikie e kaꞌa loꞌongaꞌinie ike uri taꞌa-taꞌa hai dinge nga maholo oꞌoruꞌe, wa uri sinolai helisi nga maholo tewa. !﻿Haꞌike! Taꞌe kire tewa sada mola i maana. 
2PE.3.9	Ngaeta mwala kire ko loꞌo-loꞌongaꞌinie uri Aalaha ikie ko tohungei haꞌahiru huni haꞌa-oaie mo heiholotaꞌinge ingeie i sulie oolinge mai ingeie. Taꞌe kire kaꞌa lio saie ike loꞌongaꞌinge ingeie, aana a God ko maaꞌoohi mola hunie mwala kire ke oonisae na kire ke aaliꞌu loꞌu i saana mwaanie kire aiꞌaa aana leilada kei lae. 
2PE.3.10	Taꞌe hai dinge Aalaha ikie kei ooli loꞌu mei, hai dinge ngeena kei lae mai mola mala iinoni peli-peli aana kie saꞌa manataꞌinie ike maholo kei lae mai wa kie ke loꞌongaꞌinie. Na aana hai dingena, painehaꞌana kou-kouhaꞌa oto paine kei reu uure mai taꞌau i Lengi na salo kei eiꞌaa oto. Na dunge oto paine kei ngaa oto ahutana walu ola taꞌau i salo hule aana kire kei meni aaela mango oto. Na walumalau ngeena oto peꞌie walu ola aana, kire kei meni eiꞌaa oto.
2PE.3.11	Oto aena aana ahutana walu ola kei meni aaela mango oto urine, omu ke lio-lio diana aana mau-meuringe iꞌomu. Omu ke iiꞌo maaꞌi na omu ke lae peꞌi iiꞌo oodotaꞌi mola i sulie saena God. 
2PE.3.12	Na maholo omu ko lae peꞌi maaꞌoohie hai dinge paine a God ngeena, omu ke asu waaꞌiniꞌini hunie hai dingena ke hule lau-leu. Aana hai dinge ngeena, dunge kei ngaa salo lai hule aana kei aano talihu oto, na walu ola aana haꞌaholanga dunge kei madorohiꞌi hule aana kire kei aahe mango. 
2PE.3.13	Taꞌe a God e haiholotaꞌi oto hunikie uri kei esuie loꞌu aano huu haalu peꞌie salo haalu naka, na aana walumalau haalu ngeena, taꞌe ikie mo iinoni oodotaꞌi haꞌalaa kie kei iiꞌo i leune.
2PE.3.14	Maeni eesiku maaꞌi, aena aana omu ko iiꞌo peꞌi maaꞌoohilana mone walu ola urine kei reu, nge omu ke tohungei esu waaꞌiniꞌini hunie omu ke toꞌo aana hanuelamanga toꞌohuu peꞌie a God. Mau-meuringe iꞌomu ke diana, na omu ke iiꞌo oodotaꞌi oto i maana. 
2PE.3.15	Aalaha ikie ko niie maholo huniꞌomu ni ngeena, kaꞌu e kaꞌa lae-lae ue mai lau-leu. Oto omu ke toꞌo maaie mala uri nga maholo oto hunie haꞌa-uurilemiu kei lae ni ngeena. Taꞌa-taꞌa mei neꞌisaenga urine a God e niie noꞌone hunie aasikaelu maaꞌi a Pol, mala e uusue kaꞌu taꞌa-taꞌa taungei erenga ngeena noꞌone huniꞌomu. 
2PE.3.16	Na i laona ahutana mo uusu-uusu ingeie e ere urine oto tarau maholo e uusu-uusu i sulie mei ola ngeena. I laona mo uusu-uusu a Pol ngeena, ngaeta mo wala kire kaꞌa tohungei matapwa diana ike huni rongo saiꞌi. Na ngaeta mwala nge kire kaꞌa saenanau na loꞌongaꞌinge ikire kaꞌa oodo, kire ko lae peꞌi oolisie mola loꞌongaꞌinge aana mo wala ngeena na kire ko lae huꞌisiꞌi oto. Na kire ko lae peꞌi teꞌurine noꞌone mola aana taꞌena nga mo wala i laona mo Uusu-uusu Maaꞌi i naꞌo. Taꞌe aana tolahai ola urine, kire ko si tohungei da oto haꞌamotaahinge ikire maraada kei aaela oto liutaa ni ngeena.
2PE.3.17	Taꞌe iꞌomu, maeni eesiku maaꞌi, omu saie oto mo wala ngeena. Oto omu ke lio talamiu maraamiu, mwaanie omu lae takalo i sulie mo haꞌa-uusulinge mo iinoni tataꞌala. Nou sereꞌinie omu ke domu mwaanie leu diana omu uure puu oto aana karaꞌinie a God. 
2PE.3.18	Taꞌe omu ke pai-peine taraꞌasi mola i lalo aana manata-diananga na sai-olanga hunie Aalaha ikie na a Haꞌa-uuritaka, a Jisas Kraes. Nge manikuluꞌanga ingeie e saꞌa mango oto ooꞌoo. Ke urine oto.
1JN.1.1	Ie melu ko uusue uusu-uusu huniꞌomu i sulie tohungei iinoni e uure oto mai aehotalana, nge ingeie mei Wala ni Meurihe. Melu ko uusue oto mala melu rongoa aana aalingameelu, na melu leesie aana maameelu. Melu toꞌomaaie, na melu hele aana oto aana kiꞌimeelu. 
1JN.1.2	Maurihe Huu nge melu ko haꞌarongoꞌomu aana ie, e iiꞌo oto wau i naꞌo peꞌie a Mamaꞌa. Oto haataꞌinilana e lae huniꞌemeelu na melu leesie, na melu saie uri e toꞌohuu oto. 
1JN.1.3	Melu ko haꞌarongoꞌomu urine aana nga taa melu leesie na melu rongoa, hunie uri iꞌomu noꞌone omu ke iiꞌo ruru peꞌiꞌemeelu aana iiꞌo-rurunge peꞌie a Mamaꞌa na a Kalena, Jisas Kraes. 
1JN.1.4	Melu ko uusu-uusu huniꞌomu urine, uri hunie omu ke honu eeni ilenimwaꞌenga noꞌone peꞌiꞌemeelu.
1JN.1.5	Na mei wala melu rongoa mwaanie a Kale kaꞌu oto melu ko haꞌarongoꞌomu aana nge uri a God oto raa-raa, na nga mei rodohono haꞌike loꞌu aana oto ooꞌoo. 
1JN.1.6	Oto mala kie ko unue uri kie iiꞌo ruru peꞌie a God, taꞌe kie ko talei oꞌoꞌo mola i laona rodohono, ikie mo iinoni eero-eero mola na kie kaꞌa lulu i sulie ike walaimolinge. 
1JN.1.7	Taꞌe mala uri kie ko iiꞌo i laona raa-raa mala a God noꞌone ko iiꞌo i laona raa-raa, nge kie ke iiꞌo ruru peꞌikie hailiu, na apune Kalena, a Jisas, ke si haꞌarereꞌakie mwaanie ahutana oorahaꞌaa.
1JN.1.8	Mala nga iini ko unue uri e kaꞌa oorahaꞌaa ike, nge iinonine ko eeroa mola maraana ni ngeena, na walaimolinge e kaꞌa iiꞌo ike aana. 
1JN.1.9	Taꞌe mala kie ko haꞌahoue mo oorahaꞌaa ikie hunie a God, nge kie sai norutoꞌo aana huni saeꞌaasie mo oorahaꞌaa ikie, aana ingeie e oodotaꞌi na kei tohungei haꞌarereꞌakie mwaanie taꞌena nga takalonga ikie. 
1JN.1.10	Mala kie ko unue uri kie kaꞌa oorahaꞌaa ike, nge kie ko unue oto uri a God e sai eero, na kie ko haataꞌinie uri kie kaꞌa sai rongo oto hunie walana.
1JN.2.1	Maeni mwela ineu, no ko uusue oto urine huniꞌomu uri hunie omu ke suꞌuri oorahaꞌaa. Taꞌe mala uri nga iini ko oorahaꞌaa, kie toꞌo aana taane iini huni peꞌikie aani erenga oolitaka peꞌie a Mamaꞌa. Na ingeie oto a Jisas Kraes, iini e oodotaꞌi taꞌingelu. 
1JN.2.2	Aana ingeie oto e neꞌi uunu-olanga i saana Mamaꞌa, nge e sai haꞌa-oodohie mo oorahaꞌaa ikie. Na e kaꞌa ike taꞌe mo oorahaꞌaa ikie hahaiteli, taꞌe ahutana mo oorahaꞌaa mo iinoni aana walumalau oto noꞌone.
1JN.2.3	Kie ke si saie uri kie manataꞌinie a God, mala uri kie ko tola i sulie mo haꞌatolanga ingeie. 
1JN.2.4	Aana nga iini ko unue uri e manataꞌinie a God, taꞌe e kaꞌa tola i sulie mo haꞌatolanga ingeie, iini urine ingeie iinoni eero-eero mola na walaimolinge haꞌike aana. 
1JN.2.5	Taꞌe iinoni nge ko tola i sulie walana a God, ingeie oto iini nge ko tohungei manata diana hunie a God toꞌohuu. Aana urine nge kie ke si manataꞌinie uri ikie mo iinoni ingeie toꞌohuu. 
1JN.2.6	Aana nga iini ko unue uri ingeie oto iinoni a God, nge ke iiꞌo oodotaꞌi oto mala a Jisas Kraes e oꞌoꞌo kaꞌu.
1JN.2.7	Maeni eesiku, mei haꞌatolanga nge no ko uusue huniꞌomu ie, e kaꞌa mei ola haalu ike. Mei haꞌatolanga lalahuꞌe omu toꞌo aana taane oto uure mai maholo omu aehota hiiwalaimoli, na mei haꞌa-uusulinge omu rongoa taane oto. 
1JN.2.8	Taꞌe nga taa no ko uusue huniꞌomu ienini mei haꞌatolanga haalu, maꞌalana omu rongoa taane oto i naꞌo, aana kie si leesie tohungei neꞌisaenga aana manata-diananga maholo kie leesie tolahana a Jisas. Na mwala kire sai leesie tohungei neꞌisaenga aana noꞌone aamiu, aana rodohono ko suu oto, na tohungei raa-raa aana haꞌa-uusulinge ingeie ko raa tahairaa oto ie i manatamiu. 
1JN.2.9	Taꞌena nga iini ko unue uri ingeie i laona raa-raa, taꞌe ko ngiduupu mola hunie aasine aana hiiwalaimolinge, nge ingeie mola ue i laona rodohono hule oto molana. 
1JN.2.10	Taꞌena nga iini nge ko manata diana hunie aasine i lalo aana Kraes, nge ingeie e iiꞌo i laona raa-raa na nga taꞌa-taꞌa mei ola huni haꞌatataroa mwala mwaanie hiiwalaimolinge haꞌike loꞌu aana. 
1JN.2.11	Taꞌe iini nge ko ngiduupu hunie aasine, ingeie e iiꞌo ue i laona rodohono, na ko lae-lae mola i laona rodohono, na e kaꞌa saie ike leu ko lae takoie, aena aana rodohono e haꞌa-ulue oto maana.
1JN.2.12	No ko uusu-uusu huniꞌomu, maeni mwela ineu, i sulie a Mamaꞌa e saeꞌaasie oto mo oorahaꞌaanga iꞌomu i tehulaꞌana a Jisas Kraes.
1JN.2.13	No ko uusu-uusu huniꞌomu maeni rato ineu, aena aana omu saie oto iini e uure oto mai aehotalana.
1JN.2.13	No ko uusu-uusu huniꞌomu maeni saanau ineu, aena aana omu aꞌailaꞌasie iini tataꞌala.
1JN.2.14	No ko uusu-uusu huniꞌomu maeni mwela ineu, aena aana omu saie oto a Mamaꞌa.
1JN.2.14	No ko uusu-uusu huniꞌomu maeni rato ineu, aena aana omu saie oto iini e uure oto mai aehotalana.
1JN.2.14	No ko uusu-uusu huniꞌomu maeni saanau ineu, aena aana iꞌomu oto mo iini aꞌailaꞌa, na aena aana walana God e iiꞌo i lalo aamiu, na aena aana omu aꞌailaꞌasie iini tataꞌala.
1JN.2.15	Omu ke suꞌuri manata diana hunie walumalau, wa nga mei ola loꞌu aana walumalau. Mala uri omu ko manata diana hunie walumalau, nge omu kaꞌa manata diana ike hunie a Mamaꞌa. 
1JN.2.16	Aana mo tolahai ola aana walumalau ie mala saehanalilana mo ola sape ko heri huniꞌi, na saehanalinge aani leesilana mo ola, na toohaꞌinilaka haahie mo ola kie asuiꞌi wa kie toꞌo aani, nga taꞌa-taꞌa mei ola aana walu ola ienini e kaꞌa uure ike mai mwaanie a Mamaꞌa, taꞌe kire mani uure mola mai mwaanie walumalau. 
1JN.2.17	Walumalau na ahutana walu ola i laona nge mwala ko sae-saetoꞌo aani, kire kei meni eiꞌaa mola, taꞌe iini ko tola i sulie saena God nge kei iiꞌo huu.
1JN.2.18	Maeni mwela ineu, mo dinge ooreta i naꞌona a Kraes kei ooli loꞌu mei oto ienini. Omu rongoa oto i naꞌo uri maelonga a Kraes kei lae mai. Oto ie mo maelonga hunge a Kraes ko haataꞌi oto, na aena urinena kie si saie uri haꞌamangolana walumalau e karaꞌini oto. 
1JN.2.19	Mwala ngeena kire kaꞌa hiiwalaimoli ike mala ikie, na ikire nga mo tohungei iinoni ikie haꞌike. Kire auꞌesu tararuru taane peꞌikie, taꞌe kire oopa oto mwaanikie. Ikire nga mwala haꞌike loꞌu aaka. Mala uri kire ke neꞌie nga mwala aaka, haꞌalaa kire iiꞌo oto peꞌikie taraꞌasi. Taꞌe aana kire oopa oto mwaanikie urine, e haataꞌinie oto uri nga taꞌa-taꞌa iini aada e kaꞌa neꞌie loꞌu iinoni a Kraes mala ikie.
1JN.2.20	Taꞌe iꞌomu, a Kraes e niie oto Liꞌoa Maaꞌi ingeie huniꞌomu, na omu meni saie oto walaimolinge. 
1JN.2.21	Nou kaꞌa uusu-uusu ike huniꞌomu i sulie omu kaꞌa saie ike walaimolinge. Nou saie uri omu saie taane walaimolinge. Taꞌe no ko uusu-uusu mola huni peꞌiꞌomu hunie omu ke lio saie mo haꞌa-uusulinge eero-eero, aana nga mei eeronga e kaꞌa uure ike mwaanie walaimolinge. 
1JN.2.22	?﻿Oto kira tei keꞌu mo iini kire sai eero liutaa? Ikire oto mo iini nge kire ko taateingeꞌinie uri a Jisas oto a Kraes, a Haꞌa-uuritaka nge a God e haiholotaꞌinie kaꞌu huni uusungeꞌinie mai. Iinoni urine nge ingeie maelonga a Kraes, aana ko meni leledie oto a Mamaꞌa na a Kalena. 
1JN.2.23	Aana iini ko leledie a Kale, nge ko leledie noꞌone a Mamaꞌa. Taꞌe iini e saetoꞌo aana a Kale, nge a Mamaꞌa e iiꞌo noꞌone peꞌie.
1JN.2.24	Omu ke kinetaꞌinie saemiu hunie nga taa nge omu rongoa oto uure mai aehotalana ke iiꞌo susu oto aamiu. Aana mala uri omu ke hiiwalaimoli taraꞌasi, haꞌalaa omu ko iiꞌo susu peꞌie a Kale na a Mamaꞌa. 
1JN.2.25	Aana a Kale e haiholotaꞌi huni niie maurihe huu hunikie.
1JN.2.26	No ko uusue mo wala ienini huniꞌomu huni haꞌapasuliꞌomu mwaanie mo iini nge kire ko sare haꞌatakaloꞌomu. 
1JN.2.27	Taꞌe iꞌomu, nou saie uri omu saꞌa rongo ike hunire aana a Kraes e neꞌie Liꞌoa Maaꞌi oto i lalo aamiu. Na aena aana ko iiꞌo taraꞌasi i lalo aamiu, omu kaꞌa saetoꞌo aana ike loꞌu nga iini hunie ke haꞌa-uusuliꞌomu, aana Liꞌoa Maaꞌi ko haꞌa-uusuliꞌomu oto aana ahutana walu ola, na nga taa ko haꞌa-uusuliꞌomu aana, e toꞌohuu na nga eeronga haꞌike. Oto omu ke iiꞌo susu i lalo aana a Kraes mala a Liꞌoa Maaꞌi e haꞌa-uusuliꞌomu.
1JN.2.28	Iau, maeni mwela ineu, omu ke iiꞌo susu oto i lalo aana a Kraes, uri hunie maholo kei ooli mei, kie ke suꞌuri meꞌu na kie ke suꞌuri masa i maana. 
1JN.2.29	Omu saie oto uri a Kraes ingeie e oodotaꞌi. Oto e malisine uri omu ke saie loꞌu uri ahutana mo kalena God, helelada e oodotaꞌi noꞌone.
1JN.3.1	!Leesie kaꞌu! Aamaka i Lengi e tohungei manata diana paine hunikie mo iini kie ko lulu i sulie a Jisas. Manata-diananga ingeie hunikie e paine liutaa, kaꞌu hule aana e haaraꞌinikie oto aana maeni kalena, na e kaꞌa satai ola mwaakule mola, taꞌe ikie mo kalena oto toꞌohuu. Na aena aana mwala aana walumalau kire kaꞌa manataꞌinie ike a God, nge kire kaꞌa manataꞌinikie noꞌone. 
1JN.3.2	Iau maeni malahuku, kie neꞌi mwela oto a God, na kie kaꞌa saie ue uri a God kei oolisikie loꞌu uri taa taꞌau i Lengi. Taꞌe kie saie taane oto uri maholo a Kraes kei ooli loꞌu mei, kie kei hei-oolisi mala ingeie, aana kie kei leesie tohungana manikuluhaꞌana. 
1JN.3.3	Na ahutaka nge kie ko lio-lio peꞌie maaꞌoohinge loosie maholo ngeena, kie ko kinetaꞌinikie hunie kie ke iiꞌo rereꞌa oto mala a Kraes e rereꞌa.
1JN.3.4	Taꞌe-taꞌena nga oorahaꞌaa ko waelie mo haꞌatolanga a God, oto mo iini kire ko oorahaꞌaa kire ko heukama honosie a God eena. 
1JN.3.5	Omu manataꞌinie oto uri a Kraes e lae mai huni taꞌaasie oorahaꞌaa, na uri ingeie maraana nga mei oorahaꞌaanga haꞌike aana. 
1JN.3.6	Oto nga iini ko iiꞌo i lalo aana a Kraes, e saꞌa oora-oorahaꞌaa ike. Aana taꞌena nga iini nge ko talei lae peꞌi oorahaꞌaa mola, e kaꞌa tohungei leesie ike a Kraes wa ke manataꞌinie.
1JN.3.7	Maeni mwela ineu, suꞌuri toliꞌaasie nga iini ke haꞌatakaloꞌomu. Aana iini nge helelana e lae oto i sulie oodotaꞌinge, iini urine e oodotaꞌi oto, mala kaꞌu oto a Kraes e oodotaꞌi. 
1JN.3.8	Taꞌe iini nge ko oora-oorahaꞌaa oto mola, iini a Pwelu Eero-eero eena, aena aana a Pwelu Eero-eero ingeie e uure ni oorahaꞌaala oto mai aehotalana. Na Kalena God e lae oto mai huni oho aasie mola mo esunge a Pwelu Eero-eero ngeena. 
1JN.3.9	A tei nge e neꞌie oto kalena God, e kaꞌa oora-oorahaꞌaa ike, aena aana mei epu a God oto i lalo aana. Na aena aana a God oto aamana, e aasa hunie kei oorahaꞌaa loꞌu. 
1JN.3.10	Oto i leune kie sai lio saie uri a tei nge e neꞌi kalena God, na a tei e neꞌi kalena a Pwelu Eero-eero. Aana taꞌena nga iini nge helelana e kaꞌa oodotaꞌi, wa ke manata diana hunie aasine, ingeie nga kalena God haꞌike.
1JN.3.11	Uure oto mai aana maholo omu aehota hiiwalaimoli, omu rongoa oto tarau uri kie ke manata diana hunikie hailiu. 
1JN.3.12	Kie ke suꞌuri urihana a Kein wau i naꞌo, aana ingeie iini a Pwelu Eero-eero mola, na e horo maesie oto aasine, a Ebol. ?﻿Aena e ue kaꞌu nge a Kein e horoꞌie aasine urine? E horoꞌie aena aana a Ebol e oodotaꞌi, na iiꞌonga diana ingeie e haataꞌinie uri iiꞌolana a Kein e kaꞌa oodo. 
1JN.3.13	Oto omu ke suꞌuri pangataꞌi, maeni eesiku, mala uri walumalau ko ngiduupu huniꞌomu.
1JN.3.14	Kie manataꞌinie oto uri kie tahisie nanamanga aana maenga na uri kie toꞌo aana oto maurihe. Kie manataꞌinie leune aena aana kie manata diana hunie mo eesike. Taꞌe iini nge manata-diananga haꞌike aana, iini urine e iiꞌo susu ue i mamalutana maenga. 
1JN.3.15	Taꞌena iini nge ko ngiduupu hunie aasine, ingeie oto iinoni horo-horo, na omu saie oto uri iini urine e kaꞌa toꞌo aana ike maurihe huu i lalo aana.
1JN.3.16	Na kie ko si lio saie tohungana manata-diananga aena aana a Kraes e toliꞌaasie mangona i tehulaꞌaka. Oto ikie noꞌone kie ke mwaꞌe-mwaꞌe ni mae huni peꞌie mo eesike. 
1JN.3.17	Loꞌongaꞌi keꞌu i sulie iini e toꞌo aana taane nga mo ola, na ko lee-leesie aasine ko siꞌohaꞌa taꞌe hule aana e kaꞌa sare aamasie. ?﻿Uri iinoni urine ko haataꞌinie taane manata-diananga a God? !﻿Haꞌike oto ooꞌoo!
1JN.3.18	Maeni mwela ineu, kie ke suꞌuri mana-manata diana mola aani wawa wa aani wala, taꞌe manata-diananga toꞌohuu nge ko haataꞌi aana nga taa kie ko esuie. 
1JN.3.19	Mala uri kie ko manata diana hunikie hailiu urine, nge kie ko saie oto uri kie iiꞌo aana tala toꞌohuu, na kie saꞌa maꞌu ike huni lae mai i saana God. 
1JN.3.20	Taꞌe maꞌalana ohe kie ko meꞌu-meꞌu ue, kie ke suꞌuri meꞌu-meꞌu loꞌu, aena aana a God e saie walu ola i sulikie, na aamasinge ingeie e paine loꞌu liutaa aana mo hiinge aana saeka.
1JN.3.21	Oto maeni malahuku, mala uri kie saie uri manataka e taha mola mwaanie roroꞌanga, nge kie saꞌa maꞌuteꞌinie ike laenga mai peꞌie nga mei neꞌisaenga huni sukaa aana a God. 
1JN.3.22	Na a God kei niie mola nga taa kie ko sukaa aana, aena aana kie ko tola i sulie mo haꞌatolanga ingeie, na kie ko esuie mo ola e saetoꞌo aani. 
1JN.3.23	Na mei haꞌatolanga ingeie ni otona, uri hunie kie ke hiiwalaimoli aana Kalena, a Jisas Kraes, na hunie kie ke manata diana hunikie hailiu, mala e unue oto hunikie. 
1JN.3.24	Mo iini ko tola i sulie mo haꞌatolanga ingeie, nge kire iiꞌo oto i lalo aana, na ingeie oto i lalo aada. Na Liꞌoa Maaꞌi nge a God e niie hunikie ko haataꞌinie aaka uri ko iiꞌo toꞌohuu oto peꞌikie.
1JN.4.1	Maeni malahuku, omu ke suꞌuri hiiwalaimoli aana ahutana mo propet nge kire ko unue uri kire ko ere oolitana a God, aana mo propet eero-eero hunge kire ko lae hailiu i laona walumalau, na mo liꞌoa eero-eero mola nge aada. Oto omu ke holaꞌi oohongie kaꞌu mo propet ngeena, hunie omu ke lio saie uri kire uure taane aana God toꞌohuu wa haꞌike. 
1JN.4.2	Aana omu sai lio saie mo iini toꞌohuu, aana Liꞌoa Maaꞌi a God ko unu tahangaꞌinie uri a Jisas Kraes e lae mai aano na e neꞌi iinoni. 
1JN.4.3	Taꞌe mo iini kire ko taateingeꞌinie walaimolinge ngeena, nge Liꞌoa Maaꞌi a God haꞌike i lalo aada, taꞌe liꞌoa e uure mola mwaanie Maelonga a Kraes ni ngeena. Omu rongoa oto uri liꞌoa ngeena kei lae mai, na e hule oto mai i leu i laona walumalau.
1JN.4.4	Maeni mwela ineu, iꞌomu mo iini a God eena, na omu aꞌailaꞌasie oto mo propet eero-eero, aena aana Liꞌoa Maaꞌi nge e iiꞌo i lalo aamiu, e saka liutaa aana liꞌoa i lalo aada mo iini ni welumalau. 
1JN.4.5	Ikire ngeena, kire uure mone aana walumalau, oto ere-erenga ikire ko uure mola mwaanie neꞌisaenga ni welumalau, na aena urine walumalau ko rongo oto hunire. 
1JN.4.6	Taꞌe ikie mo iini oto a God. A tei nge e saie a God, nge kei rongo hunikie, taꞌe a tei nge e kaꞌa saie a God, nge e saꞌa rongo ike hunikie. Oto i leune loꞌu, kie ke si lio saie liꞌoa aani walaimolinge na liꞌoa aani eeronga.
1JN.4.7	Maeni iinoni maaꞌi ineu, kie ke manata diana hunikie hailiu, aana manata-diananga e uure aana God. Taꞌena nga iini ko mana-manata diana, nge ko haataꞌinie uri ingeie oto kalena a God na e saie a God. 
1JN.4.8	Taꞌe iini nge e kaꞌa mana-manata diana, ingeie e kaꞌa saie ike a God, aana a God oto aahuꞌine manata-diananga. 
1JN.4.9	A God e haataꞌinie manata-diananga ingeie hunikie aana e uusungeꞌinie mai taꞌa-taꞌa mwela mouteꞌi ingeie i laona walumalau hunie kie ke si meuri oto i tehulaꞌana. 
1JN.4.10	Tohungana manata-diananga ni otona. Manata-diananga ikie hunie a God e kaꞌa tohungei diana ike urine, taꞌe ingeie ni e tohungei manata diana hunikie toꞌohuu aana e uusungeꞌinie mai a Kalena uri hunie ke neꞌi uunu-olanga huni tapa oolisie mo oorahaꞌaanga ikie.
1JN.4.11	Maeni eesiku maaꞌi, oto mala a God e manata diana hunikie urine, nge ikie noꞌone kie ke manata diana hunikie hailiu. 
1JN.4.12	Maꞌalana nga taꞌa-taꞌa iinoni e kaꞌa leesie ue a God, taꞌe mala uri kie ko manata diana hunikie hailiu, nge a God ke si iiꞌo oto i lalo aaka, na manata-diananga ingeie ko tohungei eehu diana oto i lalo aaka.
1JN.4.13	A God e niie oto Liꞌoa Maaꞌi ingeie naka, na aena leune kie sai diana aana uri kie iiꞌo susu oto i lalo aana God na ingeie oto i lalo aaka. 
1JN.4.14	Na melu leesie oto a Jisas aana maameelu, na melu ko haꞌarongoa oto walumalau uri a God e uusungeꞌinie mai a Kalena hunie ke neꞌie a Haꞌa-uuri hunie ahutana mwala aana walumalau. 
1JN.4.15	Oto aena urinena, taꞌena nga iini ko hiiwalaimoli na ko unu tahangaꞌinie uri a Jisas ingeie oto Kalena God, nge a God ko iiꞌo susu oto i lalo aana, na ingeie i lalo aana God. 
1JN.4.16	Aena urine, kie manataꞌinie manata-diananga nge a God e manata diana hunikie aana, na kie ko norutoꞌo oto aana.
1JN.4.16	A God ingeie oto aahuꞌine manata-diananga, na iini ko iiꞌo susu aana manata-diananga, nge ko iiꞌo susu aana God otona, na a God ko iiꞌo susu oto aana. 
1JN.4.17	Na mala uri manata-diananga ingeie ke tohungei eehu diana oto i lalo aaka urine, na iiꞌolaka mai welumalau ke urihana tolahana a Kraes, nge kie saꞌa maꞌuteꞌinie ike uuranga i naꞌona God aana hai dinge ni leinge. 
1JN.4.18	Mala uri kie ko meꞌu-meꞌu, nge kie kaꞌa iiꞌo susu ike aana manata-diananga a God hunikie, aana kie loꞌongaꞌinie mola haꞌamotaahinge. Taꞌe kie saꞌa maꞌu ike, aena aana tohungei manata-diananga a God ko taꞌaasie mola taꞌena nga maꞌunge mwaanikie.
1JN.4.19	Oto ikie, kie ko mana-manata diana aena aana a God oto e holaꞌi manata diana hunikie. 
1JN.4.20	Mala nga iini ko unue uuri, “Nou manata diana hunie a God,” taꞌe ko ngiduupu mola hunie aasine, ingeie ngeena iinoni eero-eero mola. Aana e aasa kei manata diana hunie a God, iini e kaꞌa lee-leesie, mala uri e kaꞌa sai manata diana hunie aasine, iini nge ko lee-leesie tarau. 
1JN.4.21	Na a Kraes e niie haꞌatolanga hunikie uuri, “A tei ko manata diana hunie a God, ke manata diana noꞌone hunie aasine.”
1JN.5.1	Taꞌena nga iini ko hiiwalaimoli aana a Jisas uri ingeie a Kraes, a Haꞌa-uuritaka nge a God e haiholotaꞌinie kaꞌu huni uusungeꞌinie mai, nge iinoni ngeena e hute haalu mala ngaeta kalena God. Na taꞌena nga iini ko manata diana hunie Mamaꞌa i Lengi, nge ke manata diana noꞌone hunie mo iini nge e hute aana. 
1JN.5.2	Mala uri kie ko manata diana hunie a God peꞌi tola i sulilana mo haꞌatolanga ingeie, nge kie saie uri kie ke manata diana noꞌone hunie mo kalena God. 
1JN.5.3	Kie ko haataꞌinie manata-diananga ikie hunie a God aana tola i sulilana mo haꞌatolanga ingeie. Na mo haꞌatolanga ingeie e saꞌa aasa ike hunikie, 
1JN.5.4	aena aana taꞌena nga iini e neꞌi kalena God oto, ko aꞌailaꞌasie mola walumalau aani norutoꞌonga aana Kraes. 
1JN.5.5	?﻿A tei ni e aꞌailaꞌa honosie walumalau? Iini nge ko hiiwalaimoli uri a Jisas ingeie Kalena God haꞌalaa.
1JN.5.6+1JN.5.7+1JN.5.8	Na e oolu mei ola nge kire ko unu haꞌa-oaie hunikie uri a Jisas ingeie Kalena God toꞌohuu. Eetana oto mei wei aana loto-maaꞌinge, na ruana oto mei epu aana maenga. Nga taa e rau aana e ro maholo ngeena kire mani haꞌawalaimoliꞌaa uri a Jisas Kraes Kalena God toꞌohuu. Oto mei epu noꞌone ko haataꞌi diana aana uri leune e toꞌohuu, na mei wei mola maraana haꞌike. Na oolune oto Liꞌoa Maaꞌi nge ko unue i laona saeka uri leune e toꞌohuu, aena aana Liꞌoa Maaꞌi oto walaimolinge. Na e oolu mei olana kire mani ere sada uri a Jisas Kalena God oto toꞌohuu.
1JN.5.9	Mala uri kie ko hiiwalaimoli aana nga taa iinoni ko unu-unue, nge kie ke hiiwalaimoli noꞌone aana Jisas, aena aana nga taa a God e unue e paine liutaa, na ingeie maraana e unu haꞌa-oaie a Kalena. 
1JN.5.10	Taꞌena nga iini ko hiiwalaimoli aana Kalena God, e saie uri nga taa a God e unue e toꞌohuu. Taꞌe iini e kaꞌa hiiwalaimoli aana a God, nge ko unue oto uri a God e sai eero, aena aana e kaꞌa hiiwalaimoli ike aana nga taa a God e unue i sulie a Kalena. 
1JN.5.11	A God e unue uri e niie oto maurihe huu hunikie, na uri mei meurihe ngeena nge oto i lalo aana a Kalena. 
1JN.5.12	Oto a tei nge e toꞌo aana a Kale i lalo aana, nge e toꞌo aana mei meurihe ngeena. Taꞌe a tei nge e kaꞌa toꞌo aana Kalena God i lalo aana, e kaꞌa toꞌo aana ike nga mei meurihe i lalo aana.
1JN.5.13	No ko uusue walu ola ienini huniꞌomu, mo iini omu hiiwalaimoli aana satana Kalena God, hunie uri omu ke manataꞌinie uri omu toꞌo aana oto maurihe huu. 
1JN.5.14	Na hiiwalaimolinge ikie aana God otona, uri kie ko sukaa taꞌena nga mei ola i sulie saena, na ko rongo oto hunikie. 
1JN.5.15	Na aana kie ko manataꞌinie oto ko rongo hunikie aana taꞌena nga sukanga i sulie saena, kaꞌu kie saie oto uri kie kei hele aana nga taa kie sukaa aana.
1JN.5.16	Oto maholo kie ko leesie ngaeta aasike aani hiiwalaimolinge ko esuie nga mei oorahaꞌaa, e malisine kie ke aarengaꞌi talana. Oto a God ke si hoda rereꞌa aana saena hunie ke mauri. Taꞌe nou kaꞌa ere ike i sulie mo iini kire ko aatopuri aana God na ko iiꞌo mola hunie aaelanga. Oorahaꞌaa urine e adona maenga huu taane, na nou kaꞌa unue ike uri kie ke aarengaꞌi talana mo iini kire ko oorahaꞌaa urine.
1JN.5.17	Taꞌena nga oorahaꞌaa mwala ko esuie kire dau huꞌisie a God ni ngeena, taꞌe ngaeta mo oorahaꞌaa kire sai oonisae mwaaniꞌi hunie a God ke saeꞌaasiꞌi.
1JN.5.18	Kie manataꞌinie oto uri taꞌe-taꞌena nga iini e hute aana a God, e kaꞌa talei oora-oorahaꞌaa ike, aana a Kalena God ko kinetaꞌinie mwaanie uri Naꞌohai Iini Tataꞌala, a Pwelu Eero-eero, e kopi aana huni waelie. 
1JN.5.19	Kie manataꞌinie oto noꞌone uri ikie mo kalena God, maꞌalana ahutana mwala loꞌu i laona walumalau kire iiꞌo mola i mamalutana a Pwelu Eero-eero. 
1JN.5.20	Na kie manataꞌinie oto noꞌone uri a Kalena God e lae mai na e niie oto saenanaunge naka, uri hunie kie ke manataꞌinie Iini Toꞌohuu. Na maurihaꞌaka oto i lalo aana Iini Toꞌohuu, aana ikie i lalo aana Kalena, a Jisas Kraes. Taꞌe ingeie mola tohungei God, na ingeie oto aahuꞌine maurihe huu. 
1JN.5.21	Aena urine, maeni mwela ineu, omu ke kinetaꞌinie saemiu mwaanie omu rongo hunie mo haꞌa-uusulinge eero-eero, aana o ko deu urine, nge o kaꞌa paloa ike tohungei God, taꞌe o ko palo-paloa mola mo god eero-eero.
2JN.1.1	Saediananga mwaanieu Rato ni mwane aana soihaadaꞌinge, huniꞌo tohungei keni diana a God peꞌie maeni kalemu. Ineu peꞌie ahutana oto mo iini e manataꞌinie walaimolinge ko manata diana huniꞌomu, 
2JN.1.2	aena aana walaimolinge a God ko iiꞌo oto i lalo aana ahutaka mango na kei iiꞌo huu oto peꞌikie.
2JN.1.3	Oto hahuꞌana manata-diananga, na aamasinge, na hanuelamanga a God Aamaka na a Kalena a Jisas Kraes, ke lae mai hunie ahutaka nge kie ko iiꞌo aana walaimolinge na manata-diananga.
2JN.1.4	No ko tohungei ilenimwaꞌe oto liutaa aana nou si lio saie uri ngaeta mo iini aana mo kalemu kire ko lulu i sulie tolahai walaimolinge oto mala a Mamaꞌa e unue hunikie aana haꞌatolanga ingeie. 
2JN.1.5	Mei wala no ko unue huniꞌomu ienini, keni diana ineu, nga mei ola haalu haꞌike, taꞌe mei haꞌatolanga kie rongoa oto i naꞌo uure aana maholo kie holaꞌi hiiwalaimoli aana Jisas, uri kie ke manata diana hunikie hailiu. 
2JN.1.6	Na taꞌena nga iini ko iiꞌo aana manata-diananga, nge ke iiꞌo peꞌie tola i sulilana nga taa a God e unue. Na uure i aehotalana omu rongoa oto uri e unue uri omu ke mani iiꞌo aani manata-diananga.
2JN.1.7	No ko haꞌa-aamasitoꞌoꞌomu mola aana leune, aena aana mo haꞌa-uusuli eero-eero hunge kire lae hailiu oto i laona walumalau. Ikire ngeena kire ko haꞌa-uusuli aana uri a Jisas Kraes e kaꞌa neꞌi iinoni ike. Mo iini urine ikire mwala eero-eero, na ikire mo maelonga a Kraes. 
2JN.1.8	Oto omu ke lio talamiu mwaanie omu deu tekelaꞌinie tolahai iinoni diana iꞌomu nge melu esu oto hiitoꞌo hunie omu ke toꞌo aana. Taꞌe omu ke lae taraꞌasi peꞌie hunie omu ke hele haꞌamangoa oto waaitemiu.
2JN.1.9	Taꞌena nga iini nge e kaꞌa iiꞌo susu aana mo haꞌa-uusulinge a Kraes taꞌe ko sapeie loꞌu mola mo neꞌisaenga ingeie, iini urine, a God e kaꞌa iiꞌo ike i lalo aana. Taꞌe iini nge ko iiꞌo susu peꞌie lulu i sulilana mo haꞌa-uusulinge a Kraes, iini urine, a Mamaꞌa na a Kale kire mani iiꞌo oto i lalo aana. 
2JN.1.10	Mala uri nga haꞌa-uusuli ko hule i seemiu na haꞌa-uusulinge ingeie ko lae aaopa mwaanie haꞌa-uusulinge a Kraes ienini, nge omu ke suꞌuri tola konie i nume iꞌomu, na hule aana omu ke suꞌuri unue loꞌu nga mei wala ni saediananga hunie. 
2JN.1.11	Aana omu kei ere ni saediananga peꞌie iini urine, nge omu ko peꞌie asunge aaela ingeie eena.
2JN.1.12	Mo ola hunge taane huni haꞌarongoꞌomu eeni, taꞌe nou kaꞌa sare ere ike aani uusu-uusunge. Taꞌe nou norutoꞌo mola aana uri nga maholo ne kei haro lae wau huni leesiꞌomu na huni ere peꞌiꞌomu maraaku, hunie uri ilenimwaꞌenga ikolu ke paine. 
2JN.1.13	Mei wala ni saediananga noꞌone huniꞌo mwaanie mo kalena a keni eesimu, tohungei keni diana a God noꞌone mala iꞌoe.
3JN.1.1	Saediananga mwaanieu Rato ni mwane aana soihaadaꞌinge, huniꞌo Kaeas. Nou tohungei manata diana huniꞌo, malahuku diana ineu, 
3JN.1.2	na aarengaꞌinge ineu talamu, uri hunie ahutana walu ola ke mwadaꞌusiꞌo na o ke iiꞌo-iiꞌo awaa mola, oto mala nou saie uri iiꞌonga iꞌoe peꞌie a God e aꞌailaꞌa. 
3JN.1.3	Nou tohungei ilenimwaꞌe aana maholo ngaeta mo mwaasine e hule mai na kire haꞌarongoau aana mauringe iꞌoe e tohungei aꞌailaꞌa na uri o ko lulu i sulie ue walaimolinge toꞌohuu. 
3JN.1.4	Nga mei ola aaopa hunie ne ke ilenimwaꞌe liutaa haahie haꞌike loꞌu, taꞌe mwaanie no ko rongoa mo kaleku ko lulu i sulie walaimolinge.
3JN.1.5+3JN.1.6	Nou saie, malahuku, uri o kaꞌa sai mou-mou ike mwaanie tohungei esunge diana nana God, aana kira hiiwalaimoli nge kire ko liu weu i seemu, kire ko haꞌa-haꞌarongoa oto soihaadaꞌinge mai leu aana manata-diananga iꞌoe hunire. Suli maholo kire ko unue uri o ko tohungei lio i suli diana aada, na o sai peꞌire loꞌu aana nga mo ola huni haꞌamwadaꞌue mo laenga ikire. Maꞌalana o kaꞌa manataꞌinie ike ngaeta mo iini kire hule aamu ngeena, taꞌe o tohungei peꞌi diana aada aana tolahai ola diana nge e malisine mo koni-konihe a God. 
3JN.1.7	E diana aana o ko peꞌire urine aena aana maholo kire aehota peꞌie mei esunge ienini huni tarohaꞌinie a Jisas Kraes, kire oalaꞌinie uri kire saꞌa toolea ike nga mei niinge mwaanie mo iini kire kaꞌa hiiwalaimoli ike aana a Jisas. 
3JN.1.8	Oto ikie, mo iini kie ko hiiwalaimoli aana a Jisas, leu i sapeka oto hunie kie ke peꞌie mo mwane urine, uri hunie kie ke mani esu tararuru peꞌire, hunie mwala hunge ke manataꞌinie walaimolinge.
3JN.1.9	Nou uusu-uusu keꞌu hunie soihaadaꞌinge i sulie leune, taꞌe a Daeotrepis, iini nge ko sare neꞌi naꞌohai mwane aana soihaadaꞌinge, e kaꞌa sare rongo ike hunie nga taa nou unue. 
3JN.1.10	Oto mala uri no ko lae wau, ne ke si haataꞌinie taane aamiu ahutana walu ola aaela nge ko esuiꞌi, na mo eeronga taꞌewau nge ko talei unuꞌi mola i suliꞌemeelu. Na aena aana mo aaelanga ngeena kire kaꞌa paine ue i sulie saena, nge ko sare asuie loꞌu nga mo aaelanga paine. Oto e kaꞌa sare tola konie ike mo mwaasine, na hule aana ko uure honosie mo iini ko sare tola konie mo mwaasine ngeena, na ko neꞌire i sinaha mwaanie soihaadaꞌinge.
3JN.1.11	Oto o ke suꞌuri heimaanie mo tolahai iinoni aaela urine, malahuku, taꞌe o ke lae mola i sulie tolahai iinoni diana. Aana iini nge ko lae i sulie tolahai iinoni diana, nge ingeie iinoni a God otona. Taꞌe iini nge ko lae i sulie tolahai iinoni aaela, nge e kaꞌa manataꞌinie ike a God.
3JN.1.12	Oto o ke peꞌie a Demitrias maholo kei hule wau i seemiu, aana ahutana mwala ko meni unue uri ingeie mwane diana, na walu ola ko esuiꞌi e oodotaꞌi na ko haataꞌinie uri e toꞌohuu oto. Ineu na nou unue noꞌone urine, na iꞌoe, o saie mola no ko ere toꞌohuu.
3JN.1.13	Mo ola hunge nou sare unuꞌi taane huniꞌo, taꞌe nou kaꞌa sare uusuꞌi ike, 
3JN.1.14	aana nou norutoꞌo mola uri karaꞌinie oto ne kei leesiꞌo, na maholona kure ke si meni ere-ere loꞌu.
3JN.1.15	Hanuelamanga ke iiꞌo peꞌiꞌo. Mo malahukarue mai i leu kire ko niie saediananga ikire huniꞌo, na saeku uri o ke niie noꞌone ilenimwaꞌenga na saediananga ineu hunie ahutana mo malahukaelu nge kire iiꞌo wau peꞌiꞌomu.
JUD.1.1	Saediananga mwaanieu a Jiud, koni-konihe a Jisas Kraes, na aasine a Jemes. No ko uusu-uusu ie huniꞌomu mo iini nge a God e soiꞌomu mei i saana. A God Mamaꞌa e tohungei manata diana huniꞌomu na omu iiꞌo oto i lalo aana hai kinetaꞌinge a Jisas Kraes. 
JUD.1.2	No ko aarea God uri aamasinge, hanuelamanga na manata-diananga ingeie ke aahu oto huniꞌomu.
JUD.1.3	Maeni malahuku, nou tohungei saetoꞌo aana uri ne ke uusu-uusu oto huniꞌomu i sulie mei haꞌa-uuringe nge kolu meni toꞌo aana. Nou sare ere haꞌasusuꞌomu loꞌu uri hunie omu ke uure aꞌailaꞌa peꞌie mei wala toꞌohuu nge kie mani hiiwalaimoli oto aana. A God e niie oto mei wala ngeena hautaꞌai hunikie, ahutana mo iinoni ingeie, na e saꞌa roroꞌa oolisie ike oto ooꞌoo. 
JUD.1.4	No ko ere urine, aena aana ngaeta mwala aaela kire ko sili mumuni mola mai i matolamiu. Mwala ngeena kire sereꞌi deu i sulie walana a God, oto kire oolisie mei wala i sulie manata-diananga ingeie hunikie. Kire ko unue uri aena aana a God e tohungei manata diana hunikie, nge e saꞌa haꞌaloikie ike na kie sai deu taꞌewau mola mala saeka. Oto urine kire ko heitohea taꞌa-taꞌa Poro Paine na Aalaha ikie, a Jisas Kraes. Mo propet kire uusu-uusu i sulie mwala ngeena oto mai waite, na kire unue uri leilada kei lae.
JUD.1.5	Aana maꞌalana uri omu saie kaꞌu taane oto walu ola ienini, taꞌe nou sare haꞌa-aamasitoꞌoꞌomu loꞌu eeni. A Aalaha e haꞌa-uurie kaꞌu mwala ingeie mo Israel mwaanie i Ijip, taꞌe i puri e saro dau tekelaꞌinie loꞌu mo iini nge kire kaꞌa hiiwalaimoli ike aana. 
JUD.1.6	Na omu ke aamasitoꞌo noꞌone aana mo ensel nge kire toli puri mola aana mo lio i sulinge ikire, na kire lae mola mwaanie mo iiꞌo-iiꞌoha ikire. A God e hoꞌosie mo ensel ngeena aani iieliheu oto huu, na e aasire i laona rodohono oto loosie hai dinge ni lei mae aada. 
JUD.1.7	Omu ke aama-aamasitoꞌo noꞌone aana e ro huilume i Sodom na i Komora na mo huilume loꞌu kali-kelirerue. Mala uri mo ensel ngeena kire lae aaopa mwaanie neꞌisaenga a God hunire, nge mwala aana mo henuena kire lae aaopa noꞌone aana kire toliꞌaasire oto mola hunie aeni-olanga, na hule aana aeni-olanga tataꞌala peꞌie mo mwane mala ikire. Oto kire sapesalu aana haꞌaloilada e lae aana dunge mala nga tolimaa hunie ahutaka kie ke mani lee-leesie.
JUD.1.8	Taꞌe maꞌalana mo tolimaa ngeena, e urine noꞌone loꞌu mola aana mwala nge kire sili mumuni mei i matolamiu ngeena. Aana kire unue kire ko lae i sulie mo maꞌahu-polenga ikire, oto kire ko haꞌamadaꞌaa maurihaꞌada loꞌu mola aana oorahaꞌaa. Kire ko ngiduupu noꞌone mola hunie ahutana mo iini nge kire sai haꞌa-uuresie mo haꞌatolanga, na kire ko ere aaelasie loꞌu mola mo iini e nanama liutaa aada.
JUD.1.9	Taꞌe hule aana a Maekol naꞌohai ensel, maholo e haꞌa-ere peꞌie a Pwelu Eero-eero haahie rae aana a Mosis,
JUD.1.10	Taꞌe mwala ienini kire ko ere aaelasie oto mo ola hule aana kire kaꞌa sai diana aani. Saemangonga ikire e urihana mola mo poo wa mo usu nge kire kaꞌa sai loꞌongaꞌi ike. Kire ko lae-lae oto mola i sulie pwalusude aani nonowasunge hunie taꞌena nga ola, na mo ola urine nge ko waelire oto hiitoꞌo.
JUD.1.11	!﻿Aama-aamasilana mwala ngeena! Kei tohungei aaela oto hiitoꞌo hunire, aana kire ko lae i sulie tolahana a Kein iini nge e horoꞌie aasine. Na i tehulaꞌana mola toꞌoha, kire ko toliꞌaasire huni esuie walu ola e kaꞌa diana, mala a Belam e asuiꞌi keꞌu.
JUD.1.12	Maholo omu ko esuie mo ngeuhe iꞌomu huni haataꞌinie manata-diananga iꞌomu huniꞌomu heiliu, nge mwala ngeena kire ko ngeu-ngeu taane peꞌiꞌomu aana ngau-maaꞌinge iꞌomu ngeena. Taꞌe kire urihana mola mo usu ko hiolo. Kire saꞌa maꞌuteꞌinie ike nga iini, aana kire ko rarara oto mola hunire maraada. Kire ko heiholotaꞌinie mo ola diana, taꞌe mo wala mwaakule mola ni ngeena, aana kire urihana mola mei rorodo e aꞌate nge e kaꞌa sai niie nemo hunie hohola ke aahu. Kire urihana noꞌone mo ei nge kaꞌa sai hungu ike maꞌalana maholo huni hungunge aana halisi. Oto waꞌi-mousilana imi-imini e lae mwaanie mwakano na kire tohungei mae oto taꞌingelu. 
JUD.1.13	Mwala urine kire kaꞌa sai masa ike haahie mo tataꞌalanga ikire, na kie sai leesiꞌi mola mala rama-rama nge aahe ko aasiꞌi i oone. Kire urihana mola mo tatahorade, aana haꞌamangolani oto i laona rodohono pupulu, na e urine noꞌone hunie mwala ngeena aana a God e koni aakau oto aana nga leu loosire i laona rodohono pupulu oto di.
JUD.1.14	A Adam oto eetana nga pwaunge ni iinoni wau i naꞌo, na mola aana hiune nga pwaunge, nge mwane maaꞌi a Inok
JUD.1.15	huni leie ahutana mwala. Na ko lae mai huni lei mae aana ahutada kira oorahaꞌaala haahie mo oorahaꞌaa kire asuiꞌi aana kire kaꞌa lae ike i sulie tolahana God. Na kei haꞌaloie kira oorahaꞌaala haahie mo tohungei wala aaela nge kire unuꞌi honosie a God.”
JUD.1.16	Mwala ngeena kire sai upwe mola tarau, na kire ko haro iꞌie mola ahutana ola, na kire ko lae oto mola i sulie mo loꞌongaꞌinge aaela ikire maraada. Kire ko ere toohaꞌinire mola, na maholo kire ko lahea nga iini, kire ko eeroa mola hunie hari-huninge ikire maraada ke oa.
JUD.1.17	Taꞌe maeni malahuku, omu ke aama-aamasitoꞌo aana nga taa nge mo hurulaꞌaa Aalaha ikie a Jisas Kraes kire ere lalai aana oto waite. 
JUD.1.18	Aana kire unue huniꞌomu uuri, “Aana mo dinge ooreta, mwala kei haꞌamwasi mola aana walu ola maaꞌi, na hiiwalaimolinge ikire kei lae takalo mola i sulie mo neꞌisaenga aaela ikire maraada.” 
JUD.1.19	Mwala urine, nge loꞌongaꞌinge ni welumalau mola aada. Ikire oto kire ko da oopanga i matolamiu aana kire kaꞌa toꞌo aana ike Liꞌoa Maaꞌi i lalo aada.
JUD.1.20	Taꞌe iꞌomu, maeni malahuku, hiiwalaimolinge iꞌomu e tohungei maaꞌi. Na omu ke uure maꞌutaꞌa i lengine tohungana hiiwalaimolinge iꞌomu ngeena, na omu ke aarengaꞌi i sulie neꞌisaenga a Liꞌoa Maaꞌi peꞌie nanamanga ingeie. 
JUD.1.21	Omu ke tola i sulie a God hunie omu ke iiꞌo susu i lalo aana manata-diananga ingeie aana omu ko maaꞌoohie aamasinge Aalaha ikie a Jisas Kraes huni tooleꞌomu takoie maurihe huu. 
JUD.1.22	Omu ke aama-aamasie mo iini nge kire ko neꞌi-neꞌisae rue-ruaꞌa. 
JUD.1.23	Na hunie mo iini kire ko lae takalo, omu ke haꞌa-uurire aani weꞌinilada mwaanie eeso-eesohaꞌana dunge ni haꞌamotaahinge nge kire ko lae takoie ngeena. Omu ke haataꞌinie noꞌone aamasinge hunire, taꞌe omu ke lio talamiu mwaanie kire waꞌiniꞌomu loꞌu i sulie mo tala ni oorahaꞌaa ikire.
JUD.1.24	Oto kie ke haꞌamanikuluꞌaa iini e nanama na e sai kakalikie mwaanie kie domu i laona oorahaꞌaa. E sai kinetaꞌinikie mwaanie kie dau aaelasie nga mei ola, na kei toolekie aani ilenimwaꞌenga oto paine i laona manikuluhaꞌana. 
JUD.1.25	Ingeie oto e taꞌa-taꞌa God mou-mouteꞌi a Haꞌa-uuritaka. Oto kie ke haꞌapainaꞌaa aena aana i tehulaꞌana a Jisas Kraes Aalaha ikie, e toꞌo aana taꞌena nga manikuluꞌanga, na aalahanga, na sakanga, na nanamanga uure oto waite, na oto molana, na oto di.
REV.1.1	Uusu-uusu ienini e ere i sulie mo ola nge a Jisas Kraes e haataꞌiniꞌi hunieu aana nga taa ko karaꞌi lae oto mai. A God e uusungeꞌinie a Jisas hunie ke haataꞌiniꞌi hunie ahutana mo koni-konihe ingeie, oto a Kraes e uusungeꞌinie ensel ingeie i saaku a Jon huni haataꞌinie mo ola ie hunieu. 
REV.1.2	Na ineu a Jon oto, ngaeta koni-konihe mola ingeie, no ko unu tahangaꞌinie huniꞌomu ahutana mo ola nou leesiꞌi ngeena. Na mo wala uure mwaanie a God otona, aana a Jisas Kraes ni e unu haꞌa-oaie uri kire toꞌohuu. 
REV.1.3	Deidehie iini nge ko saa-saaie uusu-uusu aana mo erenga lalai ienini, na deidehie mo iini nge kire ko rongoa na ko lulu i sulie, aena aana ko karaꞌinie oto maholo ahutana mo ola ie kei aehotaa.
REV.1.4	Saediananga mwaanieu a Jon huniꞌomu e hiu soihaadaꞌinge 
REV.1.4	No ko eitanaie a God iini e mauri oto uure mai naꞌo na ko meuri oto siꞌiri ie na kei meuri oto huu. No ko eitanaie a God uri hahuꞌana manata-diananga na hanuelamanga ingeie ke iiꞌo peꞌiꞌomu. Na e ro haꞌadianaꞌanga ngeena kire uure noꞌone mwaanie e hiu liꞌoa
REV.1.5	na kire uure noꞌone mwaanie a Jisas Kraes.
REV.1.5	A Jisas oto ko haꞌawalaimoliꞌaa walana God,
REV.1.5	na ingeie oto naꞌohai mwane e taꞌelaꞌi mwaanie maenga,
REV.1.5	na ingeie oto inemauri haahie ahutana mo aalaha mai welumalau.
REV.1.5	Ingeie oto iini nge e manata diana hunikie,
REV.1.5	na ingeie oto e luhesikie mwaanie mo oorahaꞌaa ikie aana apune.
REV.1.6	Ingeie oto aalaha ikie,
REV.1.6	na e asuie uri kie ke mani neꞌi pris oto huni haꞌapainaꞌaa Aamana, a God.
REV.1.6	Oto aena urine kie ke haꞌamanikuluꞌaa a Jisas Kraes haahie hahuꞌana nanamanga ingeie oto di oto di.
REV.1.6	Ke urine oto.
REV.1.7	!﻿Lio kaꞌu!
REV.1.7	Ko lae oto mai taꞌaune peꞌie mei uuru,
REV.1.7	na taꞌena nga maa kei leesie, hule aana oto noꞌone mo iini nge kire otomie.
REV.1.7	Na ahutana mwala mai aano kei ngara maholo kire kei leesie.
REV.1.7	Iau, ke urine oto.
REV.1.8	A God e unue uuri, “Ineu oto a A na a Z, aana ineu oto aehotalana na haꞌamangolana walu ola. Ineu oto iini Hahuꞌana Nanama uure oto mai naꞌo, na siꞌiri ie, na oto huu.”
REV.1.9	Ineu a Jon, aasimiu kolu meni hiiwalaimoli aana a Jisas. Ikolu, kolu ko meni lae peꞌi uure maꞌutaꞌa, maꞌalana mwala ko teungeꞌinikolu haahie uri ikolu oto i laona Aalahanga a God. Kire neꞌieu wau i laona mala-malau ni hoꞌo i Patmos, aena aana no ko tarohaꞌinie walana a God na walaimolinge i sulie a Jisas. 
REV.1.10	Oto aana ngaeta hai dinge maaꞌi
REV.1.11	na ko teꞌuri, “O ke uusue nga taa o ko leesie i laona nga uusu-uusu, na o ke haꞌatolaa uusu-uusu ngeena hunie mo soihaadaꞌinge aana e hiu huilume paine wau i Epesas, na i Smina, na i Pegamam, na i Taeataera, na i Sadis, na i Piladelpia, na i Leodisia.”
REV.1.12	Oto nou eelihuꞌiteꞌi huni leesie uri a tei ko ere takoieu, na no ko leesie mola e hiu ola kire asuiꞌi aani kol talai laite, mo ola huni neꞌi-neꞌie mo laite ko eeso-eeso i lengini. 
REV.1.13	Na i matolana mo ola talai laite ngeena, no ko leesie ola mala iinoni. E hoꞌosie toꞌoni tewa hule i kolune aeꞌaena, na e hoꞌosie noꞌone rorotoꞌoni aani kol i denumana. 
REV.1.14	Na iihune pwaune e rereꞌa oto mala waha-waha, na e ro maana e urihana oto eeso-eesohai dunge. 
REV.1.15	Na e ro aeꞌaena e wana-wana oto mala hau pulu e wana aana dunge e madorohie. Na walana e rongo oto mala kou-kouhaꞌana naho paine. 
REV.1.16	Na e hele aana e hiu ho heeꞌu aana ninime i pwalo-pwalona, na naihi e ala rue-rue e maau mei mwaanie ngidune. Na maana e urihana oto sato ko raa i upui aatowaa.
REV.1.17	Oto maholo nou leesie, nou reputeꞌi hai sulie aeꞌaena oto mala iinoni e mae. Taꞌe e hele aaku aana nime i pwalo-pwalona, na ko teꞌuri, “O ke suꞌuri meꞌu. Ineu oto aehotalana walu ola na haꞌamangolani. 
REV.1.18	Ineu oto iini meu-meuriꞌe. Nou mae kaꞌu, taꞌe ie nou meuri oto hunie iiꞌonga huu. Iau, na ineu oto nou saka liutaa aana maenga, na nou toꞌo aana kii aana mo kilipweꞌu. 
REV.1.19	Oto o ke uusue mo ola nge o ko leesiꞌi ngeena na mo iini o kei heꞌi leesiꞌi loꞌu mei puri. 
REV.1.20	Mei loꞌongaꞌinge e iiꞌo mumuni aana e hiu ho heeꞌu nge o leesiꞌi i laona nime i pwalo-pwaloku na e hiu ola talai laite oto ienini. Ere luhesilana e hiu ola talai laite ngeena uri e hiu soihaadaꞌinge ni ngeena. Na e hiu ho heeꞌu ngeena, nge mo naꞌohai mwane aana e hiu soihaadaꞌinge ni otona.”
REV.2.1	Oto a mwaena e unue loꞌu hunieu uuri, “O ke uusue hunie naꞌohai mwane aana soihaadaꞌinge wau i Epesas oto uuri.
REV.2.1	“Ineu iini nge nou hele aana e hiu ho heeꞌu aana ninime i pwalo-pwaloku, na no ko lae-lae i matolana e hiu ola kol talai laite nge no ko ere huniꞌomu ie.
REV.2.2	“Nou saie taane nga taa omu esuie, na uri omu esu hiitoꞌo nakue, na uri omu hele susuleꞌi aani hiiwalaimolinge aaku. Nou saie noꞌone uri omu leledie mo iini nge ko lae i sulie mo tolahai ola aaela, na uri omu oohongie oto mo iini nge kire ko unue uri ikire mo hurulaꞌaa ineu taꞌe haꞌike mola, na uri omu deu oodoie uri kire ko eero mola. 
REV.2.3	Nou saie taane uri omu uure maꞌutaꞌa na omu kaꞌa toliꞌaa ike maꞌalana mwala kire taungeꞌiniꞌomu i tehulaꞌaku.
REV.2.4	“Taꞌe nga taa nge nou lio oodoie aamiu na nou kaꞌa saetoꞌo aana mola uri omu kaꞌa manata diana ike oto hunieu mala holaꞌinaꞌo. 
REV.2.5	Omu ke loꞌongaꞌi eelihoꞌi loꞌu aana tolahai iinoni diana iꞌomu holaꞌinaꞌo, hunie omu ke aaliꞌu mwaanie mo oorahaꞌaa iꞌomu, na hunie omu ke asu peꞌie manata-diananga hunieu loꞌu mala omu euꞌesuie kaꞌu holaꞌinaꞌo. Mala uri omu kaꞌa aaliꞌu oto mwaanie mo oorahaꞌaa iꞌomu, nge ne kei lae mai seemiu na ne kei taꞌaasie oto ola talai laite iꞌomu ngeena mwaanie leu nge e iiꞌo aana.
REV.2.6	“Taꞌe ngaeta mei ola diana omu ko esuie taane noꞌone, aana omu ko leledie tolahai ola aaela aana mo iini ko lae i sulie haꞌa-uusulinge tataꞌala a Nikolas, mala oto ineu noꞌone nou leledie leune.
REV.2.7	“Omu ke pwaarongo diana, hunie omu ke rongo saie nga taa nge Liꞌoa Maaꞌi ko unu-unue hunie mo soihaadaꞌinge. Mo iini nge kire ko aꞌailaꞌa taraꞌasi honosie aaelanga, nge ne kei toliꞌaasie kire ke lae mai i laona hohola a God hunie kire ngaue hue-huana ai nge e sai niie maurihe huu.”
REV.2.8	Oto a mwaena e heꞌi unue loꞌu hunieu uuri, “O ke uusue hunie naꞌohai mwane aana soihaadaꞌinge wau i Smina oto uuri.
REV.2.8	“Ineu oto aehotalana walu ola na haꞌamangolani. Ineu oto iini nou mae kaꞌu, taꞌe ie nou meuri loꞌu na no ko unue huniꞌomu uuri.
REV.2.9	“Nou saie taane mo aasanga iꞌomu na uri omu meitale. Taꞌe omu tohungei toꞌo-toꞌo taane aana hiiwalaimolinge. Nou saie taane mwala ko ere aaelasiꞌomu aana kire unue uri ikire oto mo iini a God e saetoꞌo aada. Taꞌe haꞌike. Ikire, kire ko haꞌapainaꞌaa mola a Satan ni ngeena. 
REV.2.10	Mwaanie omu meꞌu-meꞌuteꞌinie nga mei ola aana walu ola nge karaꞌinie oto kire kei reu eemiu ngeena. !﻿Omu ke rongo kaꞌu! A Pwelu Eero-eero kei malaahongamiu na kei aasie ngaeta mo iini eemiu i laona nume ni hoꞌo, na taungeꞌinilemiu kei lae mola i sulie aawalai hei dinge haahuu.
REV.2.11	“Omu ke pwaarongo diana, hunie omu ke rongo saie nga taa nge Liꞌoa Maaꞌi ko unu-unue hunie mo soihaadaꞌinge. Mo iini nge kire kei aꞌailaꞌa taraꞌasi honosie aaelanga, kire saꞌa sapesalu ike i laona dunge ko weru oto di nge uri ruana nga maenga ni ngeena.”
REV.2.12	Oto a mwaena e heꞌi unue loꞌu hunieu uuri, “O ke uusue oto hunie naꞌohai mwane aana soihaadaꞌinge wau i Pegamam uuri.
REV.2.12	“Ineu, iini nge nou toꞌo aana naihi e ala rue-rue, no ko unue huniꞌomu uuri.
REV.2.13	“Nou saie taane uri omu iiꞌo aana leu nge naunekume a Pwelu Eero-eero e iiꞌo aana,
REV.2.14	“Taꞌe tootaꞌi kele mei ola mola nou kaꞌa saetoꞌo aani eemiu. Aana ngaeta mwala ikire peꞌiꞌomu kire ko hele i sulie haꞌa-uusulinge aaela a Balaam, iini nge e haꞌa-uusulie a Balak oto waite aana tala huni naꞌona mwala ni Israel hunie oorahaꞌaa. Aana e da kire ngaa mo ngeulaa kire uunuꞌi i saana mo nunui ola mo liꞌoa aaela, na hunie kire ke hele roroꞌanga peꞌi keni na peꞌi mwane. 
REV.2.15	Ngaeta mo iini eemiu ko deu aaela noꞌone mola urine aana kire ko hele paipesi i sulie haꞌa-uusulinge tataꞌala a Nikolas. 
REV.2.16	Omu ke toliꞌaasie oto mo tolahai ola aaela urine. Mala uri omu kaꞌa toliꞌaasie oto mo tolahai ola urine, nge ne kei lae oto mola mai lau-leu huni horoꞌie mwala ngeena aana naihi nge e maau mwaanie ngiduku.
REV.2.17	“Omu ke pwaarongo diana, hunie omu ke rongo saie nga taa nge Liꞌoa Maaꞌi ko unu-unue hunie mo soihaadaꞌinge. Mo iini nge kire kei aꞌailaꞌa taraꞌasi honosie aaelanga, nge ne kei niie ngaulaa uure i Lengi 
REV.2.18	Oto a mwaena e heꞌi unue loꞌu hunieu uuri, “O ke uusue oto hunie naꞌohai mwane aana soihaadaꞌinge wau i Taeataera uuri.
REV.2.18	“Ineu, Kalena a God, iini nge e ro maaku domana oto eeso-eesohai dunge, na mo aeꞌaeku kire wana-wana oto mala hau e sae ni pelu-pelu, no ko unue huniꞌomu uuri.
REV.2.19	“Nou saie taane manata-diananga iꞌomu, na hiiwalaimolinge iꞌomu, na asunge diana iꞌomu aani peꞌilemiu heiliu, na hele-susuleꞌinge iꞌomu eeku maꞌalana ke aasa loꞌu uri taa. Iau, nou saie taane mo ola diana omu ko esuiꞌi ngeena, na uri omu ko esuiꞌi loꞌu liutaa aana mo iini nge omu esuiꞌi keꞌu holaꞌinaꞌo.
REV.2.20	“Taꞌe taꞌa-taꞌa mei ola mola nou kaꞌa saetoꞌo aana aamiu. Aana omu ko lio toliꞌaasie huꞌe aaela ngeena ko iiꞌo ue peꞌiꞌomu, maꞌalana e urihana mola a Jesepel oto waite na ko lae peꞌi eeroa mwala uri ingeie nga propet a God. Taꞌe ingeie ko haꞌa-uusuli aaelasie mola mo koni-konihe ineu, na ko naꞌoda mola takoie aeni-olanga na ngaulana mo ngeulaa kire uunuꞌi i saana mo god eero-eero. 
REV.2.21	Nou niie maholo oto hunie a keine uri hunie ke oonisae mwaanie mo oorahaꞌaa ingeie, taꞌe e kaꞌa sare aaliꞌu ike loꞌu mwaanie aeni-olanga ngeena nge ko esuie hailiu peꞌie mwala. 
REV.2.22	Oto aena urine ne kei haꞌa-enohie taane i lengine hulite peꞌie mo iini e saetoꞌo aada. Taꞌe kire saꞌa aeꞌaeni ola ike mala waite, aena aana kire kei meni sape raramea mola aana leune. Oto mala uri mo iini urine kire kaꞌa aaliꞌu ike mwaanie aaelanga a huꞌena, na ne kei aasire oto i laona haꞌamotaahinge paine. 
REV.2.23	Na ne kei horo maesie noꞌone mo iini ko lulu i sulie, hunie ahutana mo soihaadaꞌinge kire ke saie uri ineu oto nou lio saie mola ahutana neꞌisaenga na hari-huninge mo iinoni. Na ne ke si waaie huniꞌomu, nga iini oto maraana i sulie asunge ingeie.
REV.2.24	“Taꞌe mo iini eemiu mo Taeataera nge omu kaꞌa lae ike i sulie haꞌa-uusulinge aaela ngeena na omu puꞌotaꞌinie mola nga taa kire unu-unue aana “Saenanaunge mumuni a Pwelu Eero-eero,” 
REV.2.25	Taꞌe omu ke hele maꞌutaꞌa mola aana nga taa nge omu toꞌo aana oto, lai hule aana ne kei ooli loꞌu mei.
REV.2.26	“Na hunie mo iini nge kei aꞌailaꞌa taraꞌasi honosie aaelanga na kire kei lae peꞌi esuie mola mo esunge ineu lai hule aana ooretalana, nge ne kei niie nanamanga hunire hunie kire kei aalaha haahie ahutana mo aapoloa aana walumalau. 
REV.2.27	Kei urine oto aana ne kei niie hunire taꞌa-taꞌa taungei nanamanga mala a Mamaꞌa e niie oto hunieu, aana uusulana e lae kaꞌu uuri, 
REV.2.28	Nge ne kei niie noꞌone hunire Madala ni Maahuꞌo-huꞌo.
REV.2.29	“Oto omu ke pwaarongo diana, hunie omu ke rongo saie nga taa nge Liꞌoa Maaꞌi ko unu-unue hunie mo soihaadaꞌinge.”
REV.3.1	Oto a mwaena e heꞌi unue loꞌu hunieu uuri, “O ke uusue oto hunie naꞌohai mwane aana soihaadaꞌinge wau i Sadis uuri.
REV.3.1	“Ineu nge nou hele aana e hiu Liꞌoa a God
REV.3.1	“Nou saie taane uri mwala ko unue soihaadaꞌinge iꞌomu e mauri diana. Taꞌe ineu, nou saie mola tolahamiu, uri omu mae oto ni ngeena. 
REV.3.2	!﻿Omu ke taꞌelaꞌi! Na omu ke haꞌa-aꞌailaꞌaa nga taa nge ko karaꞌi mae oto ngeena. Omu ke haꞌa-aꞌailaꞌaa oto lau-leu aena aana nou deu oodoie uri asunge iꞌomu e kaꞌa tohungei mango diana ike i maana a God. 
REV.3.3	Omu ke loꞌongaꞌi diana mola i sulie mo wala diana kire unuꞌi keꞌu huniꞌomu na omu rongoꞌi oto, hunie omu ke hele i suliꞌi, na omu ke aaliꞌu mwaanie mo tolahai ola aaela iꞌomu. Taꞌe mala omu kaꞌa taꞌelaꞌi oto na omu ke aaliꞌu mwaanie tolahai ola aaela ngeena, ne kei lae mai mala iinoni peli-peli hule aana omu kei aparaꞌi eeku mola aana kele maholoi sato ne kei hule huni haꞌaloilemiu.
REV.3.4	“Taꞌe tootaꞌi iinoni eemiu mo Sadis, omu kinetaꞌi diana oto aana helelamiu mala iinoni ko kinetaꞌinie mo toꞌoni
REV.3.5	“Na hunie mo iini nge kire kei aꞌailaꞌa taraꞌasi honosie aaelanga, ikire noꞌone ne kei haꞌatoꞌonire aani toꞌoni rereꞌa. Na nou saꞌa taꞌaasie ike satada mwaanie uusu-uusu ni meurihe, taꞌe ne kei unu tahangaꞌinie satada i naꞌona Aamaku na mo ensel ingeie na ne kei teꞌuri, “Mo tohungei iinoni ineu ni oto ie.”
REV.3.6	“Omu ke pwaarongo diana, hunie omu ke rongo saie nga taa nge Liꞌoa Maaꞌi ko unu-unue hunie mo soihaadaꞌinge.”
REV.3.7	Oto a mwaena e heꞌi unue loꞌu hunieu uuri, “O ke uusue oto hunie naꞌohai mwane aana soihaadaꞌinge wau i Piladelpia uuri.
REV.3.7	“Ineu iini e maaꞌi na e toꞌohuu, nge nou hele aana kii a Deved Inemauri. 
REV.3.8	“Nou saie taane nga taa omu esuie na nou saie taane mola uri maꞌalana iꞌomu nga mo mwane paine haꞌike, taꞌe omu hele i sulie mo haꞌa-uusulinge ineu, na omu kaꞌa taateingeꞌinieu. Aena urine nou tahanie oto maa
REV.3.9	Omu saie taane mo iini aana pulitaa a Pwelu Eero-eero nge kire ko unue uri ikire oto mo iini a God e saetoꞌo aada. !﻿Taꞌe haꞌike! Kire ko eero mola. !﻿Omu ke rongo kaꞌu! Ne kei haro dau rarahire hunie kire ke lae mai pouruuru i naꞌomiu. Nge kire ke si saie uri iꞌomu oto nou saetoꞌo aamiu liutaa. 
REV.3.10	Oto aena aana omu hele susuleꞌi i sulie haꞌatolanga ineu, nge ineu noꞌone ne kei kinetaꞌiniꞌomu mwaanie maholo ni siꞌohaꞌanga nge ko lae mai huni oohongie ahutana mwala i laona walumalau. 
REV.3.11	E saꞌa tewa na ne kei ooli loꞌu mei. Omu ke hele maꞌutaꞌa aana hiiwalaimolinge omu toꞌo aana oto, mwaanie nga iini e haꞌamweꞌu-mweꞌuꞌomu mwaanie waaitemiu.
REV.3.12	“Na hunie mo iini nge kire kei aꞌailaꞌa taraꞌasi honosie aaelanga, ne kei da kire ke neꞌi hunu oodo aana nume maaꞌi a God ineu,
REV.3.13	“Omu ke pwaarongo diana, hunie omu ke rongo saie nga taa nge Liꞌoa Maaꞌi ko unu-unue hunie mo soihaadaꞌinge.”
REV.3.14	Oto a mwaena e heꞌi unue loꞌu hunieu uuri, “O ke uusue oto hunie naꞌohai mwane aana soihaadaꞌinge wai Leodisia uuri.
REV.3.14	“Ineu oto iini nge no ko haataꞌinie uri ahutana mo heiholotaꞌinge a God kire toꞌohuu. Na ineu oto iini nge no ko unu tahangaꞌinie toꞌohuu mo ola e uure aana God suli maholo. Na ahutana mo ola aana haꞌaholanga a God e uure mola mai eeku.
REV.3.15	“Nou saiꞌomu taane na nga taa omu esuie, na nou saie taane uri saemiu e kaꞌa madoro ike aana manata-diananga hunieu, na e kaꞌa wawai ike aana ngiduupunge hunieu. Mala uri saemiu ke madoro hiitoꞌo wa omu ke wawai hiitoꞌo, na e kohi mola aaku. 
REV.3.16	Taꞌe mala saemiu ko wawai oosi-oosi mola mala ngeena, nge ne kei pusuleꞌi aasiꞌomu oto mwaanie ngiduku. 
REV.3.17	Omu ko unue uri omu tohungei toꞌo-toꞌo, na uri omu toꞌo aana walu ola omu saetoꞌo aani.
REV.3.18	Oto no ko unue nga taa e diana liutaa hunie omu kei esuie. Omu ke toliꞌaasie ne ke niie namiu mo ola e aasa hunie omu kei holiꞌi. Toliꞌaasie ne ke luhesiꞌomu mwaanie mo oorahaꞌaa iꞌomu. Urine omu ke si lio oodoie maurihe huu na omu ke si toꞌo-toꞌo toꞌohuu. Oto omu ke toolea loꞌu mwaanieu mo toꞌoni rereꞌa aana oodo-oodonga ineu, huni hoꞌosiꞌi haahie maurihaꞌamiu mwaanie omu masa aana omu iiꞌo oto mola mwaakule. Na loꞌu omu ke toolea noꞌone mwaanieu mo ei ni ulu huni huiꞌi i laona maamiu, hunie omu ke lio taataha aana a God. 
REV.3.19	Omu ke saie mola uri no ko tohungei ere aana mo iini nou manata diana hunire na no ko haꞌaloire. Oto aena urinena, omu ke aaliꞌu mei mwaanie mo oorahaꞌaa iꞌomu, na omu ke asu aꞌailaꞌa peꞌie mwaꞌe-mwaꞌenga. 
REV.3.20	!﻿Omu ke rongo kaꞌu! Ineu oto nou uure i aena maa, no ko iiki-iiki ienini. Mala nga iini ko rongoa walaku na ko tahanie maa talaku, nge ne kei sili mei nume ingeie, na ne kei ngeu oto tararuru peꞌie.
REV.3.21	“Hunie mo iini nge kire kei aꞌailaꞌa taraꞌasi honosie aaelanga, nge ne kei niie nada iiꞌo-iiꞌoha huni iiꞌo peꞌieu i lengine naunekume ineu, mala kaꞌu nou aꞌailaꞌa taraꞌasi na nou iiꞌo oto peꞌinie a Mamaꞌa i lengine naunekume ingeie.
REV.3.22	“Omu ke pwaarongo diana, hunie omu ke rongo saie nga taa nge Liꞌoa Maaꞌi ko unu-unue hunie mo soihaadaꞌinge.”
REV.4.1	Oto loꞌu i purine leune, nou lio na no ko leesie ngaeta maa e taha taꞌau i Lengi. Na mei wala e rongo mala aawa-aawatai eehuri nge nou rongoa kaꞌu holaꞌi naꞌo, ko heꞌi unue loꞌu hunieu uuri, “O ke lae poi i leu, na ne kei haataꞌinie aamu nga moi taa nge e saꞌa tewa na kire kei reu loꞌu.” 
REV.4.2	Oto mola aana maholona nou honu oto aana Liꞌoa Maaꞌi, na no ko leesie oto naunekume ni aalaha taꞌau i Lengi. 
REV.4.3	Na iini nge e iiꞌo i lengine, maana domana oto e ro ho heu wana-wana manikuluꞌe, jaspa na kanilian. Na hureꞌaro e lolo haahie naunekume ngeena e raa oto mala hau wana-wana manikuluꞌe emaral. 
REV.4.4	Na kali-kelie naunekume ngeena nge e ro aawalai neunekume mwana hai noꞌone, na e ro aawalai rato mwana hai kire iiꞌo i lengini. Kire toꞌoni aani toꞌoni rereꞌa, na kire hoꞌosie mo rorodara aani kol i darada. 
REV.4.5	Na uure mwaanie naunekume paine ngeena, waꞌariri ko eeso na lou-lou ko kakahite. Na i naꞌona naunekume, e hiu maai dunge ko eeso-eeso, na ikire e hiu liꞌoa a God otona. 
REV.4.6	Na loꞌu weu i naꞌona naunekume ngeena, ola mala aasi manola e wana-wana mala iiro-iiro.
REV.4.6	Oto kali-kelie naunekume ngeena e hai ola mauri kire uure i leune. Mo ola mauri ngeena sapeni e honu aana maai ola, hule i naꞌo na hai puri. 
REV.4.7	E hai ola mauri ngeena kire mani lio hai aaopaꞌi. Iini taꞌi naꞌo e lio mala laeon, na ruana nga iini e lio mala puluke, na oolune nga iini maana e lio mala iinoni, na haine e lio mala hada ko aaro. 
REV.4.8	E hai ola mauri ngeena kire toꞌo aana e oono apa-apai ola, na mo apa-apai ola ngeena kire honu noꞌone aani maai ola hule i hahana apa-apani. Kire kaꞌa mou-mou ike aani kananga susue dangi na rodo uuri.
REV.4.8	“Maaꞌi, Maaꞌi, Maaꞌi,
REV.4.8	God Aalaha hahuꞌana nanama,
REV.4.8	Iini e mauri oto uure mai naꞌo, na siꞌiri, na oto huu.”
REV.4.9	E hai ola mauri ngeena kire iiꞌo mola peꞌie kananga ni haꞌamanikuluꞌanga, na ni haꞌamaꞌunge, na ni paalahenga hunie iini nge e iiꞌo i lengine naunekume, na ko meu-meuri oto huu. Na suli maholo kire ko kana-kana oto urine, 
REV.4.10	na e ro aawalai rato mwana hai ngeena kire ko pouruuru hai naꞌona iini e iiꞌo i lengine naunekume, na kire ko lahea iini nge ko meu-meuri oto huu. Kire ko neꞌie mo rorodara ikire i naꞌona naunekume ingeie na kire ko unue uuri,
REV.4.11	“Iꞌoe oto a God na Aalaha iꞌemi.
REV.4.11	O melisine oto o ke hele aana
REV.4.11	manikuluꞌanga
REV.4.11	na haꞌamaꞌunge
REV.4.11	na nanamanga.
REV.4.11	Aana o haꞌaholaa walu ola
REV.4.11	na oto i sulie saemu
REV.4.11	nge kire si aehota neꞌi ola na kire mauri.”
REV.5.1	Na nou leesie loꞌu nga uusu-uusu hio-hio i laona nime i pwalo-pwalona iini nge e iiꞌo i lengine naunekume ni aalaha ngeena. Uusu-uusu hio-hio ngeena e toꞌo aana uusu-uusunge aana ahutana e ro aapa hailiu, na kire hioa, kire si honoa aana e hiu hui edi. 
REV.5.2	Oto nou leesie loꞌu nga ensel e nanama ko soi-soi aana mei wala paine uuri, “?﻿A tei ni e malisine uri ke taꞌaasie mo hui edi na ke lalaaꞌinie uusu-uusu hio-hio ngeena?” 
REV.5.3	Taꞌe nga taꞌa-taꞌa iini haꞌike taꞌau i Lengi, wa mai aano i welumalau, wa aana leu mo iini e mae, uri ke malisine lalaaꞌinilana uusu-uusu hio-hio ngeena wa hunie ke saaie. 
REV.5.4	Nou si ngara paine aena aana nga iini kaꞌa malisine oto uri ke huꞌesie uusu-uusu hio-hio ngeena wa uri huni saaie.
REV.5.5	Oto ngaeta iini aana mo rato ngeena ko teꞌuri hunieu, “!﻿O ke suꞌuri ngara! Lio kaꞌu. Naꞌohai mwane uure aana komu a Jiuda nge kire haaraꞌinie ‘Laeon a Jiuda,’ e aꞌailaꞌasie oto ahutana mo maelonga ingeie. Ingeie naꞌohai mwane huni oolisie weuwana a Deved Inemauri hunie ke iiꞌo aana naunekume ingeie, na ingeie oto e malisine kei taꞌaasie mo hui edi, na huni lalaaꞌinie uusu-uusu hio-hio ngeena.”
REV.5.6	Oto i matolana mo rato ni mwane na e hai ola mauri ngeena, nou leesie loꞌu Kalei Sipu e uure i naꞌona naunekume ni aalaha ngeena. Na Kalei Sipu ngeena, e lio mala horoꞌilana e lae oto. E toꞌo aana e hiu rarangoi ola, na mo rarangoi ola ngeena mo tolimaa aana hahuꞌana nanamanga ingeie. E toꞌo aana loꞌu e hiu uꞌumaai ola, na ikire nge e hiu liꞌoa a God, nge e haꞌatolara aana taꞌena nga leu i laona walumalau. 
REV.5.7	Oto Kalei Sipu ngeena e lae mai i saana iini e iiꞌo i lengine naunekume, na ko toolea oto uusu-uusu hio-hio mwaanie ninime i pwalo-pwalona. 
REV.5.8	Aana maholo e toolea uusu-uusu hio-hio ngeena, nge e hai ola mauri na e ro aawalai rato mwana hai kire ko pouruuru oto i naꞌona Kalei Sipu ngeena. Kire mani hele aana mo kao-kao aani kol nge kire honu eeni dango wau-wesu. Na mo dango wau-wesu ngeena oto mo palonga mwala maaꞌi a God. Oto kire mani da mo pesi aawa, 
REV.5.9	na kire suluꞌie kana haalu nana a Kalei Sipu uuri,
REV.5.9	“Iꞌoe nge o adona o ke toolea uusu-uusu hio-hio
REV.5.9	na o ke taꞌaasie mo hui edi aana,
REV.5.9	aena aana horoꞌilemu e lae kaꞌu oto,
REV.5.9	na aana apumu o toolea mai
REV.5.9	mo iinoni takoie a God
REV.5.9	mwaanie taꞌena nga komu
REV.5.9	na taꞌena nga erenga
REV.5.9	na taꞌena nga aapoloa
REV.5.9	na taꞌena nga mala-malau.
REV.5.10	Iꞌoe oto aalaha ikire,
REV.5.10	na o esuie uri kire mani neꞌi pris oto huni haꞌapainaꞌaa a God,
REV.5.10	na o haꞌa-aalahara hunie kire ke aalaha haahie walumalau.”
REV.5.11	Oto nou lio loꞌu weu na no ko rongoa walana mo molani ensel kali-kelie naunekume ngeena na mo ola mauri na mo rato. Kire hunge oto hiitoꞌo hule aana nga iini e saꞌa iidu-suuheni ike. 
REV.5.12	Mo ensel ngeena kire ko kana paine uuri,
REV.5.12	“A Kalei Sipu nge horoꞌilana e lae,
REV.5.12	e adona kie ke haꞌapainaꞌaa
REV.5.12	haahie nanamanga paine ingeie,
REV.5.12	na haahie toꞌo-toꞌonga ingeie,
REV.5.12	na haahie saenanaunge ingeie,
REV.5.12	na haahie aꞌailaꞌanga ingeie.
REV.5.12	Na e adona oto kie ke haꞌamaꞌu aana,
REV.5.12	na kie ke haꞌamanikuluꞌaa,
REV.5.12	na kie ke haꞌapainaꞌaa.”
REV.5.13	Na nou rongoa ahutana mo iini taꞌau i Lengi, na mo iini mei aano i welumalau, na aana leu mo iini e mae, kire ko meni kana uuri,
REV.5.13	“Ahutana paalahenga,
REV.5.13	na haꞌamaꞌunge,
REV.5.13	na manikuluꞌanga,
REV.5.13	na aꞌailaꞌanga,
REV.5.13	ke iiꞌo oto huu
REV.5.13	nana iini nge e iiꞌo i lengine naunekume
REV.5.13	na noꞌone nana a Kalei Sipu.”
REV.5.14	Oto e hai ola mauri ngeena kire unue uuri, “Ke urine oto,” na mo rato ni mwane kire mani pouruuru haahie maada i aano, kire ko si lahea.
REV.6.1	Oto nou lio loꞌu na no ko leesie a Kalei Sipu e tahanie oto eetana nga iini aana e hiu hui edi mwaanie uusu-uusu hio-hio ngeena. Na no ko rongoa ngaeta iini aana e hai ola mauri ko ere paine na walana e lola oto mala lou-lou uuri, “O ke lae mai.” 
REV.6.2	Oto nou lio na hoos rereꞌa ko maau oto. Na mwane ko huru taꞌau aana hoos ngeena e helesie pasi. Kire niie rorodara nana aena aana e aꞌailaꞌasie oto oohotaa, na e huru loꞌu taꞌau huni ooho suu-suu peꞌi aꞌailaꞌanga taraꞌasi.
REV.6.3	Oto a Kalei Sipu ngeena e tahanie loꞌu ruana nga hui edi, na no ko rongoa ruana nga ola mauri ko unue uuri, “O ke lae mai.” 
REV.6.4	Oto ngaeta hoos e maau loꞌu, na iinine e nonoroꞌa. Oto iini nge e huru taꞌau aana hoos ngeena, kire niie naihi peine hunie, na nanamanga huni taꞌaasie hanuelamanga mwaanie walumalau hunie mwala ke horoꞌire hailiu.
REV.6.5	Oto a Kalei Sipu ngeena e tahanie loꞌu oolune nga hui edi, na nou rongoa oolune nga ola mauri e unue uuri, “O ke lae mai.” Oto nou lio na hoos pulu-puluꞌe ko maau oto. Na iini nge ko huru taꞌau aana hoos ngeena, e hele aana nga ola huni totohoa hiꞌanga. 
REV.6.6	Oto nou rongoa ola mala mei wala e uure mai i matolana e hai ola mauri ngeena, na ko unue uuri, “O ke waelie mo ngeulaa hunie holiteni ke tohungei peine, hule aana mwala ke asu uana taꞌa-taꞌa ho uuhi wa e oolu ho kumara hunie dinge laku. Taꞌe o ke suꞌuri waelie mo ei hungu-hungu.”
REV.6.7	Oto a Kalei Sipu ngeena e tahanie loꞌu haine nga hui edi, na nou rongoa haine nga ola mauri e unue uuri, “O ke lae mai.” 
REV.6.8	Oto nou lio na hoos pala-pala ko maau loꞌu. Na iini nge ko huru taꞌau aana hoos ngeena, satana a Maenga. Nga iini loꞌu e lae mai i puri, satana a Haitolinge. Na niilana nanamanga e lae hunirerue huni horo maesie haine nga poꞌo ni iinoni i laona walumalau aani oohotaa, na aani iihiꞌure, na aani maelaa aaela, na aani ola loo-looꞌa ni meꞌesu.
REV.6.9	Oto a Kalei Sipu ngeena e tahanie loꞌu limana nga hui edi, na nou leesie i hahana ora ni uunu-uunu, maurihaꞌana mo iini nge horoꞌilada e lae aana kire hiiwalaimoli na kire tarohaꞌinie walana God. 
REV.6.10	Oto mo maurihaꞌai ola ngeena kire ko soi aana mei wala paine uuri, “Hahuꞌana Aalaha iꞌemi, iꞌoe o maaꞌi na o toꞌohuu. ?﻿Maholo uri taa nge o ke si leie mo iinoni hai aano na o kei suꞌue mei epu iꞌemi?” 
REV.6.11	Oto niilana toꞌoni rereꞌa e lae hunie taꞌena nga iini aada, na unulana e lae hunire uuri, “Omu ke maaꞌoohi haꞌawali keꞌu. Mala kire horoꞌiꞌomu keꞌu, nge horoꞌilana mo koni-konihe a God ko lae-lae ue. Oto kei saro hule aana iidu-iidunge aana mo eesimiu kire ko horoꞌire kei ehu, nge ne ke si suꞌue mei epu iꞌomu.”
REV.6.12	Oto a Kalei Sipu ngeena e tahanie loꞌu oonona nga hui edi, na nunu peine ko tolana hite oto, na sato ko pulu-puluꞌe oto mala loilohi, na waro-waro ko nonoroꞌa oto mala apu. 
REV.6.13	Mo heeꞌu kire aanguru mei aano oto mala hue-huana ai ko toli sesu mola aana ooru ko nunuie. 
REV.6.14	Na salo e tolana aiꞌaa mola mala haꞌu hio-hio kire hioa. Na ahutana mo toloi henue na taꞌena nga mala-malau kire oopa hailiu oto mwaanie mo leu kire oꞌoꞌo aani. 
REV.6.15	Oto ahutana mwala mai aano, mo inemauri, na mo mwane paine, na mo iini kire toꞌo-toꞌo, na mo naꞌohai mwane, na mo ramo, na mo iinoni reu, na mo koni-konihe, kire mani lai mumuni oto i lalona mo liwe na mo hahale taꞌau i tolona mo uuwo. 
REV.6.16	Na kire ko soi hunie mo toloi henue na mo hahale uuri, “Omu ke aaꞌoho mai haahiꞌemi, na omu ke mumuniꞌemi mwaanie maana iini nge e iiꞌo i lengine naunekume, na omu ke mumuniꞌemi mwaanie saewasunge a Kalei Sipu. 
REV.6.17	Omu ke da ke urine oto aena aana hai dinge paine ni saewasunge ikire e hule oto. ?﻿Oto a tei kei roroꞌa aꞌailaꞌa ni uure honosie leune?”
REV.7.1	Oto loꞌu i puri nou leesie e hai ensel kire uure aana e hai suꞌu-suꞌue aana walumalau, na kire hele honosie e hai maai dengi aana ooru aana walumalau mwaanie uri nga maai dengi e ooru haahie walumalau wa haahie aasi wa e ooruhie taꞌena nga ai. 
REV.7.2	E hai ensel ngeena a God e niie nanamanga hunire huni waelie aano huu na aasi. Oto nou leesie ngaeta ensel e lae mai uure mwaanie pwaalana sato peꞌie nga ola huni neꞌi haꞌa-ara aana mwala huni haataꞌinie uri ikire oto toꞌo-toꞌolana a God Mau-meuriꞌe. Na ensel ngeena e soi aana mei wala paine wau hunie e hai ensel uuri, 
REV.7.3	“Omu ke maaꞌoohi keꞌu. Mwaanie omu wae-waelie kaꞌu mo ei na aano huu na aasi, aena aana melu kaꞌa neꞌie ue haꞌa-ara i darana mo koni-konihe a God.”
REV.7.4	Na nou rongoa mwala nge kire neꞌi haꞌa-ara oto aada, kire hule aana tangalau peꞌie e hai aawalai sinola mwana hai (144,000). Kire uure mai mwaanie ahutana mo komu ni Israel.
REV.7.5	Uure mwaanie komu a Jiuda nge aawalai sinola mwana rue kire neꞌie haꞌa-ara aada.
REV.7.5	Uure mwaanie komu a Ruben, nge aawalai sinola mwana rue.
REV.7.5	Uure mwaanie komu a Gad, nge aawalai sinola mwana rue.
REV.7.6	Uure mwaanie komu a Asa, nge aawalai sinola mwana rue.
REV.7.6	Uure mwaanie komu a Naptali, nge aawalai sinola mwana rue.
REV.7.6	Uure mwaanie komu a Manase, nge aawalai sinola mwana rue.
REV.7.7	Uure mwaanie komu a Simion, nge aawalai sinola mwana rue.
REV.7.7	Uure mwaanie komu a Livae, nge aawalai sinola mwana rue.
REV.7.7	Uure mwaanie komu a Isaka, nge aawalai sinola mwana rue.
REV.7.8	Uure mwaanie komu a Sebiulan, nge aawalai sinola mwana rue.
REV.7.8	Uure mwaanie komu a Josep, nge aawalai sinola mwana rue.
REV.7.8	Uure mwaanie komu a Benjamin, nge aawalai sinola mwana rue.
REV.7.8	Oto kire neꞌie haꞌa-ara aana aawalai sinola mwana rue mwaanie ahutana mo komu ni Israel.
REV.7.9	Oto loꞌu i purine leune, nou lio na no ko leesie loꞌu nikei pulitaa oto paine, nge nga iini e saꞌa roroꞌa iidu-suuhana. Mwala ngeena kire uure mai mwaanie taꞌena nga mwala, na mwaanie taꞌena nga aapoloa, na mwaanie taꞌena nga komu, na mwaanie taꞌena nga erenga i laona walumalau. Kire mani toꞌoni eeni toꞌoni rereꞌa, na kire mani hele apa-apai eꞌe. Kire mani uure i naꞌona naunekume ni aalaha ngeena na a Kalei Sipu, 
REV.7.10	na kire ko soi aana mei wala paine uuri, “Haꞌa-uuringe e uure mai mwaanie a God ikie, iini nge e iiꞌo i lengine naunekume, na mwaanie a Kalei Sipu.” 
REV.7.11	Mo rato ni mwane na e hai ola mauri ikire noꞌone i leune, na ahutana mo ensel kire mani uure kali-kelie naunekume. Mo ensel ngeena kire pouruuru hai aano i naꞌona naunekume na kire ko palo-paloa a God. 
REV.7.12	Kire ko teꞌuri,
REV.7.12	“Iau.
REV.7.12	Haꞌapainaꞌanga,
REV.7.12	na manikuluꞌanga,
REV.7.12	na manatanga,
REV.7.12	na paalahenga,
REV.7.12	na haꞌamaꞌunge,
REV.7.12	na nanamanga,
REV.7.12	na aꞌailaꞌanga,
REV.7.12	mo ola a God ikie otona na oto huu.
REV.7.12	Ke urine oto.”
REV.7.13	Oto ngaeta iini aana mo rato ngeena e dolosi eeku uuri, “?﻿Kira tei ni kire hoꞌo toꞌoni rereꞌa ngeena, na kire uure i tei?”
REV.7.14	Oto nou aalamie uuri, “Nou kaꞌa saie ike, poro paine ineu, taꞌe iꞌoe haꞌalaa o saie.”
REV.7.14	Oto rato ni mwane ngeena e si teꞌuri hunieu, “Mwala ngeena, ikire nge kire uure maꞌutaꞌa aana maholo taungeꞌinilada e lae na kire iiꞌo i laona siꞌohaꞌanga paine. Kire hoda rereꞌa oto aana mo toꞌoni ikire aana apune a Kalei Sipu. 
REV.7.15	Aena urinena nge kire iiꞌo oto i naꞌona naunekume a God, na kire ko palo-paloa oto susue dangi na rodo i laona nume maaꞌi ingeie. Na iini nge e iiꞌo i lengine naunekume kei lio i suli diana aada. 
REV.7.16	Mwala ngeena kire saꞌa roroꞌa ni hiolo loꞌu, na kire saꞌa roroꞌa ni maarou loꞌu, na sapeda e saꞌa roroꞌa ni raramea loꞌu aana sato, 
REV.7.17	aena aana a Kalei Sipu nge e uure i naꞌona naunekume, ingeie oto kakalihe ikire. E sai naꞌoda takoie huulaa ni wei meuri. Na a God kei usuri aasie ahutana mo wei ni aakalo mwaanie maada.”
REV.8.1	Oto a Kalei Sipu ngeena e tahanie hiune nga hui edi. Na aana maholona, nge e pwa-pwaio oto taꞌau i Lengi i sulie nga kele maholoi sato. 
REV.8.2	Na nou leesie e hiu ensel nge kire ko uure-uure i naꞌona God, niilana e hiu eehuri e lae hunire.
REV.8.3	Oto ngaeta ensel e lae loꞌu mei, e lae mai uure i saana ora ni uunu-uunu ola nge e iiꞌo i naꞌona naunekume. Na e hele aana kao-kao kol aani dango wau-wesu, na kire niie loꞌu hunie nga mo dango wau-wesu huni uunuꞌi peꞌie mo aarengaꞌinge mwala maaꞌi a God. Oto ensel ngeena e uunuꞌi oto i lengine ora aani kol ngeena, 
REV.8.4	na pwaꞌulana dango wau-wesu na mo aarengaꞌinge mwala a God, e uure mwaanie nimana ensel na ko loho oto taꞌau i saana a God. 
REV.8.5	Oto ensel ngeena e toolea dunge mwaanie ora ni uunu-uunu ola, na e neꞌie i laona kao-kao ngeena, na e uuꞌileꞌinie i lalona walumalau. Oto waꞌariri ko eeso, na lou-lou ko kakahite, na nunu ko esu oolo-oolo oto.
REV.8.6	Oto e hiu ensel kire hele aana e hiu eehuri ikire na kire dau aakau oto huni uuhiꞌi.
REV.8.7	Oto eetana nga ensel e uuhie aahuri ingeie. Na mo uudu-uuduhe aani nemo e pou mala hau ko teke oto uure mai taꞌi salo, na dunge na apu ko teke noꞌone peꞌiꞌi. Oto ahutana hahalisi e waru mango, na oolune nga poꞌo ni leu aana aano huu na mo ei i lengine kire waru oto noꞌone.
REV.8.8	Oto ruana nga ensel e uuhie loꞌu aahuri ingeie. Na ngaeta mei ola e lio oto mala toloi henue paine ko weru aana dunge, na aasilana e lae oto hai laona aasi. Oto oolune nga poꞌo ni eesi e neꞌi epu, 
REV.8.9	na oolune nga poꞌo ni ola mau-meuri i laona aasi kire mae mango, na oolune nga poꞌo ni iini aana mo haka i eesi kire aaela oto noꞌone.
REV.8.10	Oto oolune nga ensel e uuhie loꞌu aahuri ingeie. Na ngaeta ho heeꞌu peine e eeso mala waꞌariri, na ko ooho toli oto mai uure taꞌi salo. Na e teke i laona oolune ngaeta poꞌo ni leu aana mo wei peine, na i laona mo huulaa aani wei. 
REV.8.11	Na satana ho heeꞌu ngeena a Ahaꞌi, na oolune nga poꞌo ni wei e ahaꞌi oto. Oto mwala hunge kire mae aana kire inuhie mo wei ahaꞌi ngeena.
REV.8.12	Oto haine nga ensel e uuhie loꞌu aahuri ingeie. Na kire hite mwaꞌasie oto oolune nga aapa aana sato, na oolune nga aapa aana waro-waro, na oolune nga poꞌo ni iini aana mo heeꞌu. Oto oolune nga aapa aana mo raa-raa taꞌi salo e rodohono oto, na nga mei ola e kaꞌa sai raa ike loꞌu aana oolune nga aapa aana aatowaa na rodo.
REV.8.13	Oto aana maholo no ko lio-lio ue, na no ko leesie nga hada ko loo-loho taꞌi salo, na ko soi-soi aana mei wala paine uuri, “!﻿Aaia! !﻿Aaia! Aama-aamasilana mo iinoni i laona walumalau, aana kei tohungei aaela oto liutaa maholo ngaeta oolu ensel kei uuhie loꞌu mo eehuri ikire.”
REV.9.1	Oto limana nga ensel e uuhie loꞌu aahuri ingeie. Na nou leesie iini kire haaraꞌinie aana a Heeꞌu nge a God e aasie kaꞌu mei aano mwaanie i Lengi. Na kire niie kii hunie, huni tahanie kalinge ni haꞌamotaahinge e kaꞌa toꞌo kaona. 
REV.9.2	Oto e lae, e tahanie kalinge ni haꞌamotaahinge ngeena, oto pwaꞌulei dunge piꞌola pulu-puluꞌe e dautaa mwaanie kalinge ngeena oto domana dunge paine ko pweꞌu. Oto pwaꞌulei dunge ngeena ko lae honosie salo na sato ko rodohono oto. 
REV.9.3	Oto mo oru kire siho mai laona walumalau uure mwaanie pwaꞌulei dunge ngeena. Na kire niie nanamanga huniꞌi huni ala mala hari-heri. 
REV.9.4	Na kire ere honosire hunie kire ke suꞌuri waelie apa-apana taꞌena nga hahalisi wa taꞌena nga ai, taꞌe kire ke waelie mola mo iinoni nge kire kaꞌa toꞌo aana haꞌa-ara a God i darada. 
REV.9.5	Na kire toliꞌaasire hunie kire ke haꞌasapesaluꞌaa mo iinoni hunie e lime waro-waro, na salunge ngeena e paine domana oto hari-heri e alaie iinoni. 
REV.9.6	Aana mo dingena mwala ko sapesalu ngeena kire kei tola hailiu hunie nga mo ola huni horoꞌire maraada hunie kire ke mae, taꞌe kire saꞌa lio oodoiꞌi ike. Na kire kei sare mae, taꞌe kire saꞌa roroꞌa ni mae ike.
REV.9.7	Mo oru ngeena kire lio mala mo hoos nge kire dau aakau eeni hunie oohotaa. Kire hoꞌosie pwaude aana mo ola e lio mala rorodara aani kol, na maada e lio mala maana iinoni. 
REV.9.8	Iihune pwaude e urihana iihune pwaune mo keni, na nihoda e urihana nihona mo laeon. 
REV.9.9	Na i roromaꞌi saeda kire hoꞌosie mo ola maꞌutaꞌa aani oohotaa. Aawa-aawatana apa-apada e rongo mala tatakolenga aana mo hoos ko huru peꞌi taetahe aana oohotaa. 
REV.9.10	Kire toꞌo uiꞌuide mala mo heri-heri, na maholo kire kei susuꞌie iinoni aana uiꞌuide, nge kei selu i sulie e lime waro-waro. 
REV.9.11	Inemauri mo oru ngeena nge ensel haahie kalinge ni haꞌamotaahinge, na satana aana erenga ni Hibru, a Abadon, na aana erenga mo Krik nge a Apolion. Taꞌe taꞌa-taꞌa neꞌisaenga mola aana uuri, “Iini ko mala-mala.”
REV.9.12	Eetana nga mei aaelanga oto e tapaliu mango ngeena, taꞌe e ro iini loꞌu kei haro lae ue mai i puri.
REV.9.13	Oto oonona nga ensel e uuhie loꞌu aahuri ingeie. Na nou rongoa mei wala e uure mai mwaanie mo rarangoi ola i lengine ora aani kol nge e iiꞌo i naꞌona God. 
REV.9.14	Mei wala e unue hunie oonona nga ensel ngeena uuri, “O ke luhesie e hai ensel nge kire hoꞌosire i reune wai peine Iuparetis.” 
REV.9.15	Oto e si luhesire, aana kire mani iiꞌo aakau oto hunie maholona. E tewa oto na kire ko maaꞌoohie mola halisi ngeena, na waro-waro ngeena, na hai dinge ngeena, na maholoi sato ngeena, aana kire iiꞌo aakau mola. Kire iiꞌo aakau huni horo maesie oolune nga poꞌo ni leu aani iinoni i laona walumalau. 
REV.9.16	Nou rongoa iidu-iidunge aana mae ikire, na e hule aana e ro tangalai mola aani ramo (200,000,000) peꞌie mo hoos ikire. 
REV.9.17	Oto nou leesie loꞌu mo iini kire taꞌe aana mo hoos ngeena kire hoꞌosie mo sala ni oohotaa haahie roromaꞌi saeda, na mo olana kire nonoroꞌa mala mela-melahai dunge, na kire pulu-puluꞌe mala aasi, na kire saꞌo-saꞌola mala sato. Na pwaune mo hoos ikire e lio mala pwaune laeon, na dunge ko deutaa mai mwaanie wawada peꞌie pwaꞌulei dunge na mo heu eeso-eeso. 
REV.9.18	Na kire horo maesie ngaeta poꞌo ni iinoni aana e oolu poꞌo ni leu aana walumalau, aana e oolu aaelanga nge kire uure mwaanie wawana mo hoos ngeena—nge dunge na pwaꞌulei dunge na mo heu eeso-eeso. 
REV.9.19	Aana nanamanga mo hoos nge i wawada na loꞌu aana uiꞌuide, aena aana uiꞌuide e toꞌo aana mo pweꞌui ola mala mwaa ala-ala, nge e sai alaie mo iinoni aana.
REV.9.20	Taꞌe ahutana mo iinoni loꞌu i lalona walumalau nge horoꞌilada e kaꞌa lae ike aana mo aaelanga ngeena, kire kaꞌa oonisae ike mwaanie mo takalonga ikire. Kire kaꞌa mamalo ike mwaanie palolana mo liꞌoa aaela na mo nunui ola kire asuiꞌi mola aani kol, na siliva, na bras, na hau, na aani ei. Mo god eero-eero ngeena kire kaꞌa sai lio ike aana maada wa kire ke rorongo aana aalingada wa kire ke lae-lae aana aeꞌaeda. 
REV.9.21	Na mwala kire kaꞌa oonisae ike hunie kire ke aaliꞌu mwaanie mo horonga ikire, wa mo siꞌonga ikire, wa mo aeni-olanga ikire, wa mo pelinge ikire, taꞌe kire ko lae peꞌi hele paine mola aani.
REV.10.1	Oto nou heꞌi leesie loꞌu ngaeta ensel e tohungei nanama liutaa ko siho mai uure i Lengi. Na e aaluhi aana mei uuru oto mala nga toꞌoni ingeie, na hureꞌaro e lolo ahuie pwaune. Maana e raa oto mala sato, na e ro aeꞌaena domana oto e ro mela-melahai dunge oto paine. 
REV.10.2	Ensel ngeena e hele aana kele uusu-uusu hio-hio i laona nimana na e taha oto aakau. Oto aeꞌae i pwalo-pwalona e uuri puu i kolune aasi, na aeꞌae i meu-meuline e uuri puu i kolune aano huu. 
REV.10.3	Na e si soi aana mei wala paine domana oto nga laeon ko tea, na aana maholona, oto e hiu ho lou-lou kire si ere taa. 
REV.10.4	Oto mola i purine kire ere taa urine, na no ko deu oto uri ne ke uusue nga taa kire unue. Taꞌe loꞌu mola aana maholona na no ko rongoa mei wala uure i Lengi e teꞌuri hunieu, “Suꞌuri uusue nga taa nge e hiu lou-lou e unue, na o ke suꞌuri haꞌarongoa nga iini aana.”
REV.10.5	Oto ensel nge nou leesie e uure i kolune aasi na i kolune aano huu, e susueꞌinie ninime i pwalo-pwalona oto takoie i Lengi, 
REV.10.6	na ko heiholotaꞌi oto aana satana God Mau-meuriꞌe, na iini e haꞌaholaa walumalau na salo na aasi na walu ola i lalo aani. Ensel ngeena e haiholotaꞌi uuri, “Maholo ni maaꞌoohinge e mango oto. 
REV.10.7	Aana maholo nge hiune nga ensel kei uuhie aahuri ingeie, nge a God kei haꞌa-oaie oto mei saehaahinge ingeie, mala kaꞌu e unue oto hunie mo koni-konihe ingeie, mo propet maaꞌi.”
REV.10.8	Oto mei wala e uure i Lengi ngeena ko heꞌi unue loꞌu hunieu uuri, “O ke lae i toolea uusu-uusu hio-hio e taha oto ngeena mwaanie nimana ensel nge e uure i kolune aasi na i kolune aano huu.”
REV.10.9	Oto nou lae wau i saana ensel ngeena, na nou sukaa oto kele uusu-uusu hio-hio ngeena mwaanie.
REV.10.9	Oto e teꞌuri hunieu, “Hele aana uusu-uusu hio-hio ngeena na o ke ngaue. Maholo o kei ngeue, kei meli-meli mala ngingidue, taꞌe maholo o kei oonomie nge oopwamu ke si hihiro aana.”
REV.10.10	Oto nou toolea kele uusu-uusu hio-hio ngeena mwaanie na nou ngeue oto. Na maholo nou ngeue e mali-meli oto hiitoꞌo mala ngingidue, taꞌe purine nou ngeu mangoa, nge oopwaku e si hihiro aana.
REV.10.11	Oto e unue loꞌu hunieu uuri, “O ke heꞌi unu tahangaꞌinie loꞌu walana God i sulie nga taa kei reu loꞌu mei puri aana mo aapoloa hunge hai aaopaꞌi, na mo komu ni iinoni, na mo erenga, na mo inemauri.”
REV.11.1	Oto nga iini e niie mai ei totoho mala apaꞌa hunieu, na e si unue hunieu uuri, “Lae, na o ke lai totohoa nume maaꞌi a God na ora ni uunu-uunu, na o ke iidumie mwala ko palo-palo a God i leune. 
REV.11.2	Taꞌe o ke suꞌuri totohoa lolata poi sinaha aana nume maaꞌi. Toliꞌaasie mola, sulie niilana e lae oto hunie mo Aapoloa Aaopa nge ikire nga mo Jiu haꞌike, na kire kei aalaha haahie i Jerusalem i sulie e hai aawalai waro-waro mwana rue.
REV.11.3	Na ne kei uusungeꞌinie poi e ro mwane ineu nge kire sai haꞌawalaimoliꞌaa walaku. Kirerue kei toꞌoni aani toꞌoni aaela ni haataꞌinie uri kirerue ko saehuu, na ne kei niie nanamanga hunirerue hunie kirerue ke unu tahangaꞌinie walaku hunie sinola peꞌie e ro tangalau na e oono aawalai hei dinge ngeena.”
REV.11.4	E ro propet ienini ikirerue oto e ro ai olif na e ro ola talai laite, nge kirerue uure i naꞌona a God, aalaha paine haahie walumalau. 
REV.11.5	Mala uri nga maelonga kei deu huni horoꞌie e ro mwane ngeena, nge dunge kei iisitaa mwaanie ngiduderue na kei horoꞌie oto. Mo maelonga ikirerue kei meni mae oto urine. 
REV.11.6	E ro mwane ngeena kire toꞌo aana nanamanga huni deu honosie nemo i sulie mo waro-waro nge kire kei unu tahangaꞌinie walana a God. Kire toꞌo aana noꞌone nanamanga huni oolisie wai hunie ke neꞌi epu, na kire toꞌo aana nanamanga huni haꞌatolaa mai taꞌena nga aaelanga i laona walumalau. Kire sai deu urine oto mola tarau i sulie neꞌisaenga ikirerue.
REV.11.7	Oto maholo e ro propet ngeena kirerue kei unu tahangaꞌinie walana God mango, nge nga ola loo-looꞌa kei maau poi mwaanie kalinge ni haꞌamotaahinge ngeena. Oto ke si heiseuni peꞌirerue na kei horo maesirerue oto. 
REV.11.8	Na mo rae aadarue kei kesu mola i sulie tala aana huilume kire ere ni aalahuunge aana uuri i Sodom wa i Ijip.
REV.11.9	Oto kire saꞌa toliꞌaasie ike nga iini ke haitoli aadarue, na hunie e oolu hei dinge peꞌie nga aapai dinge mwala aana ahutana mo henue hai aaopaꞌi, na taꞌena nga aapoloa, na taꞌena nga komu, na taꞌena nga ere-erenga, kire kei toꞌo-toꞌomaaie e ro rae aadarue. 
REV.11.10	Na ahutana mwala ni welumalau kire kei ilenimwaꞌe oto hiitoꞌo aena aana e ro propet ngeena kire mae oto. Kire kei deu ngeuhe, na kire kei niie mo niinge hunire hailiu aena aana e ro mwane maaꞌi ngeena kire asuie sapesalunge oto hiitoꞌo hunie mwala aana walumalau.
REV.11.11	Taꞌe i purine e oolu hei dinge na nga aapai dinge ngeena e haro mango, a God e si nii eelihoꞌi aana mei mangoi ola ni meurihe hunie e ro mwane maaꞌi ngeena. Oto kire uure hala-hala aana aeꞌaedarue, na ahutana mwala nge kire leesirerue kire tohungei meꞌu oto hiitoꞌo. 
REV.11.12	Oto e ro mwane maaꞌi ngeena kirerue ko rongoa mei wala paine uure taꞌau i Lengi ko unue hunirerue uuri, “More ke lae poi leu.” Oto kirerue ko lae oto taꞌau i Lengi i laona mei uuru, na mo maelonga ikirerue kire ko toꞌo-toꞌomaairerue mola. 
REV.11.13	Na aana maholona nunu oto paine e nunu, na tangahuluꞌana ngaeta poꞌo ni leu aana huilume i Jerusalem ngeena e aaꞌoho oto, na e hiu sinolai iinoni kire mae aana nunu ngeena. Oto mo iini nge kire kaꞌa mae ike, kire ko tohungei meꞌu, na kire ko soi haꞌamanikuluꞌaa oto a God taꞌau i Lengi.
REV.11.14	I leune, ruana nga mei aaelanga paine e mango eena, taꞌe lio kaꞌu. Karaꞌinie oto loꞌu oolune nga mei aaelanga paine kei lae mai.
REV.11.15	Oto hiune nga ensel e uuhie aahuri ingeie, na mo wala paine uure taꞌau i Lengi ko teꞌuri, “A God ikie na iini e lio hilisie hunie ke neꞌie a Haꞌa-uuri, ikire oto kire toꞌo aana nanamanga haahie ahutana walu ola aana walumalau na huni aalaha haahie oto huu.”
REV.11.16	Oto e ro aawalai rato ni mwane mwana hai nge kire iiꞌo i lengine mo neunekume i naꞌona God, kire mani lai pouruuru i aano i naꞌona God 
REV.11.17	na kire ko ere uuri,
REV.11.17	“Emi ko paalaheꞌo, God Aalaha Hahuꞌana Nanama,
REV.11.17	nge o iiꞌo kaꞌu oto uure mai naꞌo, na oto loꞌu mei siꞌiri ie.
REV.11.17	Emi ko paalaheꞌo aena aana o ko talaꞌai aalaha oto haahie walumalau
REV.11.17	peꞌie nanamanga paine iꞌoe,
REV.11.18	Oto waite mo puꞌo kire ko tohungei saewasu,
REV.11.18	taꞌe ie maholo iꞌoe oto huni saewasu.
REV.11.18	Na maholo oto hunie o kei leie mo iini kire mae oto,
REV.11.18	maholo oto hunie o kei waaie mo koni-konihe iꞌoe, mala mo propet.
REV.11.18	Na maholo oto hunie o kei waaie kira hiiwalaimoli,
REV.11.18	mo iini nge kire haꞌamaꞌu eemu, e paine wa e mwai-mwei.
REV.11.18	Na maholo oto huni horo suuheꞌinie
REV.11.18	mo iini nge kire ko waelie walumalau.”
REV.11.19	Oto nume maaꞌi a God taꞌau i Lengi e taha, na nou leesie oto taꞌau kesi maaꞌi a God nge haiholotaꞌinge ingeie i laona. Oto waꞌariri ko eeso hailiu, na lou-lou ko hoka, na nunu oto paine peꞌie mawasidengi oto paine ko hite, na mo uudu-uuduhe aani nemo e pou mala hau taꞌi salo ko teke oto mai aano mala nemo.
REV.12.1	Oto ngaeta tolimaa oto paine e haataꞌi loꞌu taꞌau i Lengi. Nou leesie ngaeta huꞌe
REV.12.2	A huꞌena ko hiꞌe-hiꞌe, oto ko ngara-ngara aana ko sapesalu oto hunie kei meuri eeni mwela.
REV.12.3	Oto ngaeta tolimaa e haataꞌi loꞌu taꞌau i Lengi. Iini ngeena painehaꞌana mwaa ala-ala, na sapena e tohungei nonoroꞌa. E toꞌo aana e hiu pwaꞌui ola aana na aawalai rarangoi ola. Na e hiu pwaꞌui ola ngeena kire mani oa rorodara mango. 
REV.12.4	Oto e rapu tekelaꞌinie oolune ngaeta poꞌo ni leu aana mo heeꞌu taꞌi salo aana uiꞌuine, na kire ooho toli oto mai aano. Na e lae oto mai uure i naꞌona a huꞌena uri hunie ke ngaue a kalena aana maholo kei hute.
REV.12.5	Oto a huꞌena e haꞌahutaa kele mwela mwane hunie kei aalaha haahie ahutana mo henue i laona walumalau, na kei tohungei haꞌaloie ahutana mo iini kire ko heitohea. Taꞌe maholo kele mwelana e si hute, oto kire toolea mola i saana God, na e lai iiꞌo oto aana naunekume ingeie. 
REV.12.6	Na a huꞌena e tahi weu i lalona hanuesala takoie leu nge a God e dau aakau aana oto hunie a huꞌena kei iiꞌo aana. I leune nge lio i sulilana ke si lae i sulie sinolai hei dinge peꞌie e ro tangalau na oono aawalai hei dinge.
REV.12.7	Oto oohotaa paine ko aehota oto taꞌau i Lengi. Naꞌohai ensel a Maekol na mo ensel ingeie ni kire ko heiseuni honosie painehaꞌana mwaa ala-ala ngeena na mo ensel ingeie. 
REV.12.8	Taꞌe a Maekol ni e aꞌailaꞌa liutaa aana mwaa ngeena. Oto uure aana maholona, kire kaꞌa toliꞌaasie ike loꞌu hunie mwaa ngeena wa mo ensel ingeie ke iiꞌo taꞌau i Lengi, 
REV.12.9	taꞌe kire aasire mango oto mai aano i laona walumalau. Painehaꞌana mwaa ala-ala ngeena ola e uure oto mai i naꞌo. Na ingeie kaꞌu kie ko haa-haaraꞌinie a Pwelu Eero-eero wa a Satan. Na ingeie oto iini nge ko eeroa ahutana mwala aana walumalau huni lae i sulie mo tala aaela. 
REV.12.10	Oto nou heꞌi rongoa loꞌu mei wala paine e uure taꞌau i Lengi ko teꞌuri,
REV.12.10	“Aana maholo ie God ikie e haꞌa-uurikie oto.
REV.12.10	e haataꞌinie oto uri e toꞌo aana nanamanga huni aalaha oto mala inemauri.
REV.12.10	Oto ie a Kraes e haataꞌinie uri ingeie oto ni e aalaha haahie taꞌena nga ola.
REV.12.10	Aana iini nge holaꞌinaꞌo e talei haꞌa-haꞌasusungeꞌinie mola mo eesike suli aatowaa na rodo i naꞌona a God ikie,
REV.12.10	aasilana e lae oto mai aano.
REV.12.11	Oto maholo ie e saꞌa haꞌasusungeꞌinie loꞌu mo eesike
REV.12.11	aana kire aꞌailaꞌasie oto aana apune a Kalei Sipu,
REV.12.11	aana walaimolinge kire tarohaꞌinie,
REV.12.11	aana kire toliꞌaasie maurihaꞌada i tehulaꞌana.
REV.12.12	Aena urinena, omu ke ile-ilenimwaꞌe haahie leune,
REV.12.12	iꞌomu mo iini taꞌau i Lengi.
REV.12.12	Taꞌe kei tohungei aaela oto liutaa hunie mwakano na aasi, na ahutemiu mo iini omu iiꞌo mai aano i lalona walumalau,
REV.12.12	aena aana a Pwelu Eero-eero e siho oto mai aano i seemiu.
REV.12.12	Saena e honu mola aani saewasunge,
REV.12.12	aena aana e saie oto uri e saꞌa iiꞌo tewa ike loꞌu.”
REV.12.13	Oto maholo painehaꞌana mwaa ala-ala ngeena e lio saie uri aasilana e lae oto mai aano, ko si aehota taungeꞌinie huꞌe nge e haꞌahutaa mwela mwane ngeena. 
REV.12.14	Taꞌe a huꞌena kire niie e ro apa-apai hada oto paine nana uri hunie ke loho wau takoie leu ingeie wau i henue sala nge kire dau aakau aana loosie. I leune nge kire kei lio i sulie hunie kei iiꞌo sapemawa mwaanie mwaa ngeena i sulie oolu helisi peꞌie oono waro-waro.
REV.12.15	Oto mwaa ngeena e pusuleꞌinie wai mwaanie wawana domana oto wai ko kone wau takoie leu a huꞌena e iiꞌo aana uri hunie ke konea. 
REV.12.16	Taꞌe mwakano e peꞌie a huꞌena aana kalinge paine e maau, oto e oonomie mola wai nge ko aahe mai mwaanie wawana mwaa paine ngeena. 
REV.12.17	Oto painehaꞌana mwaa ala-ala ngeena e tohungei saewasulie a huꞌena, na e lae oto huni ooho peꞌie mo kalena. Ikire oto mo iini nge kire ko lulu i sulie mo haꞌatolanga a God, na kire ko haꞌahouleꞌinie walaimolinge i sulie a Jisas.
REV.12.18	Oto painehaꞌana mwaa ala-ala ngeena e si lai uure mola i reune aasi.
REV.13.1	Oto nou heꞌi leesie loꞌu ola loo-looꞌa nge e horo maesie e ro propet ngeena e maau poi mwaanie aasi. E toꞌo aana aawalai rarangoi ola na e hiu pwaꞌui ola aana. Mo rarangoi ola aana ngeena kire mani toꞌo rorodara mango. Na mo pwaꞌui ola aana kire mani toꞌo aana mo satai ola huni ere mwakataꞌinie a God. 
REV.13.2	Na ola loo-looꞌa nge nou leesie ngeena e lio ni meꞌunge oto hiitoꞌo mala leopat, taꞌe mo aeꞌaena e lio ni meꞌunge mala aeꞌaena bea, na wawana e lio ni meꞌunge mala wawana laeon.
REV.13.2	Oto painehaꞌana mwaa ala-ala ngeena e niie aꞌailaꞌanga na nanamanga ingeie hunie ola loo-looꞌa ngeena ke aalaha peꞌie. 
REV.13.3	Ngaeta pwaꞌui ola aana ola loo-looꞌa ngeena, malaka oto paine nge aana. Na e lio adona ke maesie malaka ngeena, taꞌe lae-lae malaka ngeena e haro mola oto loꞌu maraana. Aena urinena ahutana mwala aana walumalau kire ko pangataꞌi, na kire ko lulu i sulie oto. 
REV.13.4	Ahutana mwala ko meni paloa painehaꞌana mwaa ala-ala ngeena, aena aana e niie aꞌailaꞌanga ingeie hunie ola loo-looꞌa ngeena. Na kire palo-paloa noꞌone ola loo-looꞌa ngeena peꞌie mo wala uuri, “?﻿A tei e sada peꞌie ola loo-looꞌa ngeena?
REV.13.5	Na hunie e hai aawalai waro-waro mwana rue, ola loo-looꞌa ngeena e toꞌo aana nanamanga huni esu mola i sulie saena, na ko ere toohaꞌinie maraana liutaa aana God. 
REV.13.6	Ko ere waelie oto a God, na satana, na hanue ingeie, na ahutana mo iini nge kire iiꞌo peꞌie taꞌau i Lengi. 
REV.13.7	Niilana aꞌailaꞌanga e lae noꞌone hunie huni ooho peꞌie mwala maaꞌi a God, na huni aꞌailaꞌasire. Niilana nanamanga e lae noꞌone hunie haahie ahutana mo iinoni ni welumalau maꞌalana nga komu uri taa wa nga ere-erenga uri taa wa nga hanue loꞌu uri taa kire iiꞌo aana. 
REV.13.8	Ahutana mwala ni welumalau kire kei paloa ola loo-looꞌa ngeena, taꞌe mo iinoni a God haꞌike, aana Kalei Sipu nge horoꞌilana e lae e uusue satada oto i laona uusu-uusu ni meurihe ingeie oto wau i naꞌona haꞌaholalana walumalau.
REV.13.9	Omu ke pwaarongo diana kaꞌu, hunie omu ke rongo saie mo wala e aasa ienini. 
REV.13.10	Mala uri a God kei toliꞌaasie taꞌena nga iini ke lae i nume ni hoꞌo, nge kei lae oto i nume ni hoꞌo. Mala uri a God kei toliꞌaasie taꞌena nga iini ke mae aani naihi, nge horoꞌilana kei lae oto aani naihi. Na aana maholo nge mo ola ngeena kei reu urine, nge iꞌomu mo iinoni a God, omu ke uure aꞌailaꞌa mola na omu ke hiiwalaimoli ngei-ngedi mola aana a God.
REV.13.11	Oto nou heꞌi leesie loꞌu ngaeta ola loo-looꞌa e maau poi mwaanie mwakano. E toꞌo aana e ro rarangoi ola mwai-mwei mala mo kalei sipu maneko, taꞌe ko ere-ere aꞌailaꞌa oto mala painehaꞌana mwaa ala-ala ngeena. 
REV.13.12	Oto maholo ruana nga ola loo-looꞌa ie e iiꞌo peꞌie eetana nga ola loo-looꞌa ngeena, nge ko esu aana nanamanga nge iini holaꞌinaꞌo e toꞌo aana. E asu aana nanamanga ngeena urine huni deu rarahie mola ahutana mwala aana walumalau hunie kire ke palo-paloa iini holaꞌinaꞌo ngeena nge malaka aaela e oꞌoꞌo kaꞌu aana taꞌe e mola loꞌu. 
REV.13.13	Ruana nga ola loo-looꞌa ngeena ko esuie mo huꞌi-huꞌite paine, hule aana e da dunge e siho mai i aano uure i salo mola i maana mwala. 
REV.13.14	A God e toliꞌaasie hunie ke asuie mo huꞌi-huꞌite aana maholo e iiꞌo peꞌie ola loo-looꞌa holaꞌinaꞌo ngeena, na aena aana mo huꞌi-huꞌite ngeena, nge e haꞌapweue ahutana mwala ni welumalau. Ruana nga ola loo-looꞌa ngeena e unue uri mwala ke asuie nga nunui ola huni haꞌapainaꞌaa iini holaꞌinaꞌo, iini nge e malakaꞌa kaꞌu taꞌe e kaꞌa maesie ike. 
REV.13.15	Oto mwala kire asuie nunui ola mala e unuena, na loꞌu a God e toliꞌaasie ruana nga ola loo-looꞌa ngeena hunie ke niie nga mangoi ola hunie nunui ola nge kire asuie. Oto nunui olana ko ere, na ko lei mae aana mo iini nge kire kaꞌa palo-paloa ike. 
REV.13.16	Na ruana nga ola loo-looꞌa ngeena ko deu rarahie loꞌu ahutana mwala, mwala mwai-mwei na mwala paine, mo iini kire toꞌo-toꞌo na mo iini kire maitale, mo koni-konihe na mo iini kire iiꞌo luhetaꞌi, hunie kire ke mani toꞌo aana haꞌa-ara aana ninime i pwalo-pwaloda wa taꞌi naꞌona darada. 
REV.13.17	Na e haꞌa-uuresie haꞌatolanga uri nga iini e saꞌa roroꞌa ni holi ike wa ke haꞌaholingeꞌinie nga mei ola, na e kaꞌa toꞌo aana haꞌa-ara ngeena. Aana haꞌa-ara ngeena oto satana eetana nga ola loo-looꞌa ngeena, wa iidu-iidunge nge ko uure hunie satana.
REV.13.18	Omu ke loꞌo-loꞌongaꞌi kohi i sulie mo ola ienini hunie omu ke lio saiꞌi. Mala uri nga iini ko saenanau, nge ke haitale oodoie neꞌisaenga aana iidu-iidunge aana ola loo-looꞌa ngeena, i sulie iidu-iidunge ngeena e uure hunie nga iinoni. Iidu-iidunge ingeie nge oono tangalau, oono aawala mwana oono.
REV.14.1	Oto nou heꞌi lio loꞌu na no ko leesie a Kalei Sipu e uure i lengine toloi henue i Saeon. Na tangalau peꞌie hai aawalai sinolai iinoni mwana hai kire uure noꞌone peꞌie. Kire mani uusue satana a Kalei Sipu i naꞌona darada, na kire uusue noꞌone satana Aamana a Kalei Sipu. 
REV.14.2	Na nou rongoa nga aawa-aawatai ola paine uure taꞌau i Lengi domana oto aawa-aawatana wai peine ko kone, na domana oto kou-kouhaꞌana lou-lou peine. Aawa-aawatai ola nou rongoa ngeena e rongo diana mala aawa-aawatana mo pesi aawa mwala ko sikiliꞌi. 
REV.14.3	Na mo sinolai iinoni ngeena kire ko kanalie kana haalu i naꞌona naunekume na i naꞌona e hai ola mauri na mo rato ni mwane ngeena. Na taꞌe mo sinolai iinoni nge a Kalei Sipu e tapa oolisire mwaanie walumalau mola kire sai kanalie kana haalu ngeena. 
REV.14.4	Mo mwane ienini kire kinetaꞌinire maraada hunie kire ke iiꞌo rereꞌa taꞌingelu mala mo iini nge kire kaꞌa hele roroꞌanga ike peꞌie nga keni. Na kire lulu i sulie a Kalei Sipu aana ahutana mo tolahai ola diana ingeie. E tapa oolisire mwaanie walumalau, na ikire oto domana niinge aani hiki-olanga nge niileni e lae hunie a God na a Kalei Sipu. 
REV.14.5	Kire kaꞌa dau wala aaela ike aani eeronga, taꞌe kire tohungei iiꞌo oodotaꞌi taꞌingelu mola.
REV.14.6	Oto nou heꞌi leesie loꞌu ngaeta ensel e loho taꞌau i salo huni tarohaꞌinie mei wala aana Tataroha Diana nge kei iiꞌo huu. Ko tarohaꞌinie oto hunie ahutana mo iinoni i laona walumalau, hunie taꞌena nga mwala, na taꞌena nga aapoloa, na taꞌena nga ere-erenga, na taꞌena nga komu. 
REV.14.7	Ensel ngeena ko ere aana mei wala paine uuri, “Omu ke haꞌamaꞌu aana God na omu ke haꞌapainaꞌaa. E hule oto aana maholo a God huni leie ahutana mwala. Oto omu ke haꞌamanikuluꞌaa God aana ingeie oto iini nge e haꞌaholaa salo, na aano huu, na aasi, na mo huulaa mauri, na taꞌena nga ola loꞌu i laona walumalau.”
REV.14.8	Oto ruana nga ensel e lae mai sulie na ko heꞌi teꞌuri loꞌu, “Huilume paine i Babilon
REV.14.9	Oto oolune nga ensel e lae loꞌu mei sulie e ro iini i naꞌo, na ko unue mei wala paine uuri, “Kei aaela oto liutaa hunie iinoni nge ko pouruuru i naꞌona ola loo-looꞌa ngeena na nunune. Kei aaela oto hiitoꞌo hunie ahutana mo iini nge haꞌa-ara aana ola loo-looꞌa ngeena i darana wa aana nimana. 
REV.14.10	Mo iini urine kire kei meni hiingeꞌinie saewasunge a God oto toꞌohuu aana e saꞌa pwaidoraa ike saewasunge ingeie peꞌie nga kele mei ola ni aamasinge hunire, taꞌe kei haꞌa-aahesie mola apude. A God kei aasire mola i laona dunge ni haꞌamotaahinge aana mo heu eeso-eeso i naꞌona mo ensel maaꞌi ingeie na a Kalei Sipu. 
REV.14.11	Pwaꞌulana dunge ni sapesalunge ikire ngeena e saꞌa mou-mou ike loꞌu, taꞌe kei taꞌelaꞌi taraꞌasi mola susue aatowaa na rodo. Oto nga mamalonga haꞌike loꞌu hunie mo iini nge kire haꞌapainaꞌaa ola loo-looꞌa ngeena na nunune, wa mo iini nge kire toꞌo aana haꞌa-ara aana satana.”
REV.14.12	Oto aena urinena, e malisine mo iini maaꞌi a God ke hele susuleꞌi aana hiiwalaimolinge ikire i lalo aana Jisas na aana tola i sulilana mo haꞌatolanga a God.
REV.14.13	Oto nou rongoa loꞌu mei wala uure mwaanie i Lengi ko teꞌuri, “O ke uusue uri aehota siꞌiri pwau weu, mo iini nge kire mae i lalo aana Aalaha kire deidehie oto liutaa.”
REV.14.13	Na a Liꞌoa e teꞌuri, “Iau, e toꞌohuu oto. Kire kei ile-ilenimwaꞌe mola maholo kire kei mamalo oto taꞌau i Lengi mwaanie mo esunge e aasa ikire, aena aana waaitada haahie mo esunge diana kire asuiꞌi ngeena e iiꞌo aakau oto hunire.”
REV.14.14	Oto nou lio-lio na no ko leesie loꞌu nga iini e lio mala iinoni e iiꞌo i lengine mei uuru. E hoꞌosie rorodara aani kol i pweune, na e hele aana naihi e ala huni soꞌokoni. 
REV.14.15	Na ngaeta ensel e lae loꞌu mei mwaanie nume maaꞌi, na ko soi takoie iini nge e iiꞌo i lengine mei uuru ngeena uuri, “O ke toolea naihi iꞌoe na o ke soꞌokoni oto, aena aana hohola aana walumalau e repo diana oto, na maholo hunie soꞌokoninge e hule oto.” 
REV.14.16	Oto iini nge e iiꞌo i lengine mei uuru ngeena e salea walumalau aana naihi lama-lama ingeie, na soꞌokonilana mo iinoni oodotaꞌi aana walumalau e lae oto.
REV.14.17	Oto nou leesie ngaeta ensel e lae loꞌu mei mwaanie nume maaꞌi taꞌau i Lengi, na ensel ngeena noꞌone e toꞌo aana naihi e ala huni soꞌokoni. 
REV.14.18	Oto ensel nge ko lio-lio i sulie dunge aana ora ni uunu ola, e lae mai mwaanie ora ni uunu-uunu na ko soi weu hunie ensel nge e hele aana naihi uuri, “O ke toolea naihi iꞌoe na o ke lae oto i soꞌo niu, aena aana mo niu i laona pariki aana walumalau kire ulu-ulu oto.”
REV.14.19	Oto ensel ngeena e salea walumalau aana naihi lama-lama ingeie na soꞌokonilana mo iinoni oorahaꞌaa aana walumalau e lae oto. Mala mo niu e toli nge mwala ko soꞌohiꞌi huni arasiꞌi, nge ensel ngeena e soꞌohie kira oorahaꞌaa mai i saana saukae aana saewasunge a God. 
REV.14.20	E toolera mola i sinaha mwaanie huilume, na arasilada ko lae oto. Oto e losie nimei hero ngeena, na apu mola ko aahe mwaanie ai loi-losi ngeena. Apune kira oorahaꞌaa e aahe ngeena na e kone mala wai ko kone, na totoho aana apu e aahe ngeena e lae haꞌatau hunie oolu tangalai kilomita, na e kokoro nga tahanga.
REV.15.1	Oto nou heꞌi leesie loꞌu ngaeta tolimaa oto paine taꞌau i Lengi, na nou tohungei pangataꞌinie. Nou leesie e hiu ensel nge kei toolea mai e hiu huꞌi-huꞌite aaela ooreta. Maholo mo huꞌi-huꞌite aaela ngeena kei mango, nge saewasunge a God ke si mango oto i leune.
REV.15.2	Oto nga taa nou leesie e lio mala aasi iiro-iiro aaropwailana e lae oto peꞌinie dunge, na i reune aasi ngeena nou leesie mo iini nge kire aꞌailaꞌasie oto ola loo-looꞌa ngeena, na nunune, na iidu-iidunge aana satana. Kire mani hele aana mo pesi aawa huni kanalie mo kana a God e niiꞌi hunire, 
REV.15.3	na kire ko kanalie kana a Mosis, koni-konihe a God, na kana a Kalei Sipu uuri,
REV.15.3	“God Aalaha Hahuꞌana Nanama,
REV.15.3	o esuie mo ola paine na kire tohungei diana oto liutaa.
REV.15.3	Iꞌoe oto inemauri haahie ahutana mwala,
REV.15.3	ahutana mo ola o esuiꞌi kire oodotaꞌi na kire toꞌohuu.
REV.15.4	?﻿A tei e kaꞌa sai meꞌuteꞌiniꞌo, Aalaha?
REV.15.4	?﻿Na a tei e saꞌa haꞌamanikuluꞌaa satamu?
REV.15.4	Sulie taꞌe iꞌoe oto o maaꞌi,
REV.15.4	ahutana mwala kei meni paalaheꞌo
REV.15.4	aana o haataꞌinie oto oodotaꞌinge iꞌoe.”
REV.15.5	Oto i puri nou heꞌi lio loꞌu taꞌau i Lengi na nou leesie uri leu e tohungei maaꞌi i laona Aapa-aapa aani Heiholotaꞌinge a God e taha oto. 
REV.15.6	Na e hiu ensel ko toolea mai e hiu mei huꞌi-huꞌite aaela ooreta ngeena kire ko iisitaa oto mai. Kire mani hoꞌosie mo toꞌoni rereꞌa wana-wana na mo rorotoꞌoni aani kol i denumada, 
REV.15.7	na ngaeta iini aana e hai ola mauri ngeena e niie e hiu kao-kao aani kol wau hunie e hiu ensel ngeena. Mo kao-kao ngeena kire honu mola aana saewasunge a God, iini nge e iiꞌo oto huu. 
REV.15.8	Oto leu e maaꞌi ngeena e si honu aana pwaꞌulana dunge uure mwaanie manikuluꞌanga na nanamanga a God, hule aana nga iini kaꞌa sai lae ike i laona, lai hule aana maholo e hiu huꞌi-huꞌite aaela aana e hiu ensel ngeena kei haro mango.
REV.16.1	Oto nou heꞌi rongoa loꞌu mei wala paine e uure mwaanie leu e tohungei maaꞌi liutaa na ko unue hunie e hiu ensel uuri, “Omu ke lai lingisie e hiu kao-kao aana saewasunge a God haahie walumalau.”
REV.16.2	Oto eetana nga ensel e lai lingisie kao-kao ingeie haahie walumalau. Nge sapesalunge aani osa e si lae mai haahie ahutana mwala nge kire toꞌo aana haꞌa-ara aana ola loo-looꞌa ngeena na mo iini nge kire ko paloa nunui ola ingeie.
REV.16.3	Na ruana nga ensel e lai lingisie loꞌu kao-kao ingeie haahie aasi, na aasi e neꞌi epu oto, na e lio oto mala apune iinoni e mae, oto ahutana mo ola mauri i laona aasi kire mani mae mango.
REV.16.4	Na oolune nga ensel e lai lingisie loꞌu kao-kao ingeie haahie mo wei peine na mo huulaa na ikire noꞌone kire mani neꞌi epu. 
REV.16.5	Oto nou rongoa ensel nge ko lio i sulie mo wei, ko teꞌuri,
REV.16.5	“Iꞌoe oto o maaꞌi, na o meuri oto uure wau i naꞌo na oto mai siꞌiri ie,
REV.16.5	o tohungei deu diana aana o haꞌaloie mwala aaela urine.
REV.16.6	Aana kire haꞌa-aahesie apune mwala maaꞌi iꞌoe na mo propet iꞌoe.
REV.16.6	Oto ie o haꞌa-inuhire mola aani epu huni oolisie mo horonga kire asuiꞌi i naꞌo.”
REV.16.7	Na nou rongoa loꞌu mei wala ko iisitaa mai uure mwaanie ora ni uunu-uunu ko teꞌuri, “Iau, God Aalaha Hahuꞌana Nanama, leinge iꞌoe e oodotaꞌi mola na haꞌaloinge iꞌoe e tohungei melisi oto.”
REV.16.8	Na haine nga ensel e lai lingisie loꞌu kao-kao ingeie haahie sato hunie sato ke madoro oto hiitoꞌo hunie sapena mwala ke raramea. 
REV.16.9	Oto sapeda e waru aana madorohaꞌana sato e madoro oto hiitoꞌo. Oto kire ko si ere waelie satana God, iini nge e nanama haahie mo huꞌi-huꞌite aaela ngeena. Taꞌe kire sereꞌi oolisie manatada na tolahada huni eeliꞌu takoie a God na huni soi haꞌamanikuluꞌaa.
REV.16.10	Na limana nga ensel e lai lingisie loꞌu kao-kao ingeie i lengine naunekume ola loo-looꞌa ngeena, na rodohono e aaluhie aalahanga ingeie. Oto mwala kire ko alangingite oto aana sapesalunge ko toolera, 
REV.16.11	na kire ko ere aaelasie oto a God taꞌau i Lengi aena kire ko hii aaela aana mo osa na aana sapesalunge ikire, taꞌe kire kaꞌa sare oolisie mola manatada mwaanie aaelanga kire ko esuie.
REV.16.12	Na oonona nga ensel e lai lingisie loꞌu kao-kao ingeie haahie wai peine i Iuparetis. Oto wai ngeena e mwaꞌa huni esuie nga tala nana mo inemauri uure i pwaalana sato huni lae mai. 
REV.16.13	Oto nou leesie e oolu liꞌoa aaela kire lio mamaꞌelaꞌa mala mo pweri. Kire maau mwaanie wawana painehaꞌana mwaa ala-ala ngeena, na mwaanie wawana ola loo-looꞌa ngeena, na mwaanie wawana ruana nga ola loo-looꞌa ngeena, nge ingeie oto propet eero-eero mwaa paine ngeena. 
REV.16.14	E oolu liꞌoa aaela ienini, kire toꞌo aana nanamanga huni deu huꞌi-huꞌite. Na kire ko lae-lae ngeena huni lokoa ahutana mo inemauri laona walumalau huni ooho honosie a God aana hai dinge paine nge a God Hahuꞌana Nanama kei leie mwala aana. 
REV.16.15+REV.16.16	Oto e oolu liꞌoa aaela ngeena kire lokoa oto mo inemauri aana leu kire haaraꞌinie aana erenga mo Jiu uuri, “Amakedon.”
REV.16.15+REV.16.16	Oto a Kraes e si unue uuri, “!﻿Omu ke pwaarongo kaꞌu! Ne kei lae mai mala iinoni peli-peli aana maholo omu saꞌa lio saie ike. Deidehie mo iini nge kire ko iiꞌo aakau loosie oolinge ineu mei. Mo iini urine kire urihana mo iini kire kaꞌa maꞌahu na kire hoꞌo aakau mola aana mo toꞌoni ikire mwaanie kire iiꞌo mwaakule na kire masa maholo ne kei hule.”
REV.16.17	Na hiune nga ensel e lai lingisie loꞌu kao-kao ingeie mai laona aahowaa. Oto mei wala paine e iisitaa mai mwaanie naunekume i laona nume maaꞌi, na ko teꞌuri, “E mango oto.” 
REV.16.18	Na maholona, kou-kouhaꞌa oto paine taꞌi salo aana waꞌariri ko eeso hailiu, na lou-lou ko kakahite, na nunu peine ko hite oto. Nunu ngeena e tohungei peine na e aaela. Nga nunu ke sada aana e kaꞌa rau ike ue uure oto wau i aehotalana haꞌaholanga aana mo iinoni. 
REV.16.19	Na a God e neꞌisae oodoie aaelanga aana hanue paine nge e urihana Babilon wau i naꞌo, oto e tohungei haꞌa-aahesie apune aana saewasunge ingeie. Nunu peine ngeena e oopaa hanue paine ngeena aana e oolu poꞌo ni leu, na mo huilume paine aana taꞌena nga aapoloa kire aaꞌoho mango oto. 
REV.16.20	Ahutana mo mala-malau na mo toloi henue kire mani eiꞌaa oto, na nga iini e saꞌa leesiꞌi loꞌu. 
REV.16.21	Na mo uudu-uuduhe aani nemo e pou mala hau taꞌi salo,
REV.17.1	Oto ngaeta iini aana e hiu ensel nge kire hele-hele aana kaꞌu e hiu kao-kao ngeena, e lae mai ko unue hunieu uuri, “O ke lae mai hunie o ke leesie haꞌamotaahinge e lae hunie hanue nge e iiꞌo i reune mo wei. Hanuena e urihana mei keni repi 
REV.17.2	nge e mai-mesi peꞌie ahutana mo inemauri aana walumalau. Na ahutana mwala aana walumalau kire ko pweu oto aana tolahai ola aaela aana hanuena mala iinoni e mahiri aana e inu wei ni pweunge.”
REV.17.3	Oto aana nanamanga a Liꞌoa Maaꞌi, ensel ngeena e tooleau weu i lalona hanuesala. Na i leune nou leesie nga keni e iiꞌo i lengine ola loo-looꞌa e nonoroꞌa. E hiu ho pweꞌuu na aawalai rarangoi ola ikire aana ola loo-looꞌa ngeena, na sapena e honu mola aana mo wala kire uusuꞌi huni ere mwakataꞌinie a God. 
REV.17.4	A keine e toꞌoni aana toꞌoni lauleuniꞌe na e nonoroꞌa. Mo ola e launi eeni, kire wana-wana mala kol na siliva na mo dehi na mo heu holiteni e paine. A keine e hele aana kao-kao aani kol i nimana, taꞌe i laona e honu mola aana mamaꞌelaꞌanga aana tolahai ola aaela ingeie na aana madaꞌanga aani mesinge ingeie. 
REV.17.5+REV.17.6	Na nou leesie uri a keine e tohungei ilenimwaꞌe aana e horo maesie mo iini kire ko haꞌarongoa mwala aana Tataroha Diana i sulie a Jisas. Mala mo iini kire ko pweu aana kire inu hiitoꞌo aana wai ni pweunge, ingeie e inu mehiri mola aana apune mwala maaꞌi a God. Taꞌi darana a keine uusulana nga satai ola e lae uuri, 
REV.17.5+REV.17.6	Na maholo nou leesie satai ola ngeena, nou saie uri nga neꞌisaenga e iiꞌo mumuni ue aana nga taa nou leesie ngeena, taꞌe nou tohungei deu puꞌotaꞌinie. 
REV.17.7	Oto ensel ngeena e teꞌuri hunieu, “?﻿Aana e ue kaꞌu o ko deu puꞌotaꞌinie urine? Ola loo-looꞌa nge e toꞌo aana e hiu ho pweꞌuu na aawalai rarangoi ola aana na keni nge e taꞌe i lengine, e ro mei aalahuunge mola ni ngeena. O ke rongoa kaꞌu, hunie ne kei ere luhesie neꞌisaenga aani huniꞌo.
REV.17.8	“Oto o ke saie uri ola loo-looꞌa ngeena, ingeie iini e mauri keꞌu waite, taꞌe ie e aiꞌaa oto. Kei maau taane poi mwaanie kalinge ni haꞌamotaahinge ngeena, taꞌe kei lae mola i sulie tala takoie haꞌamangolana. Mwala aana walumalau kei tohungei pangataꞌinie aana maholo kire kei leesie uri e mauri loꞌu, aena aana e mauri keꞌu waite, na e aiꞌaa oto ie, na kei heꞌi meuri loꞌu. Mwala nge kei pangataꞌinie mo iini mola nge uusulana satada e kaꞌa lae ike i laona uusu-uusu ni meurihe uure oto wau aana aehotalana walumalau.”
REV.17.9	Oto ensel ngeena e heꞌi unue loꞌu hunieu uuri, “O ke loꞌo-loꞌongaꞌi diana i sulie mo ola ienini hunie o ke lio saiꞌi.
REV.17.9	“O ke saie loꞌu uri e hiu pwaꞌui ola aana ola loo-looꞌa ngeena ikire oto e hiu toloi henue
REV.17.10	na ikire e hiu inemauri noꞌone aana hanuena. E lime iini aana mo inemauri ngeena kire mae oto, ngaeta iini ko meuri-meuri taane ue ie, na ngaeta iini e kaꞌa lae ike ue mai, taꞌe maholo kei lae mai, kei iiꞌo mola kele maholo oꞌoruꞌe. 
REV.17.11	Na ola loo-looꞌa nge e mauri keꞌu waite taꞌe e aiꞌaa oto ie, ingeie nge walune nga inemauri, taꞌe ingeie nga ola mola aana e hiu inemauri holaꞌinaꞌo, na kei lae mola i sulie tala takoie haꞌamangolana.
REV.17.12	“Oto o ke saie loꞌu uri aawalai rarangoi ola aana ola loo-looꞌa ngeena, ikire aawalai inemauri nge kire kaꞌa aehota ike ue huni aalaha. Taꞌe kire kei aalaha taane peꞌie ola loo-looꞌa ngeena nga maholo oꞌoruꞌe, kei oꞌoruꞌe mola mala taꞌa-taꞌa maholoi sato. 
REV.17.13	Ahutana aawalai inemauri ie kire kei neꞌisae mouteꞌi hunie kire ke niie nanamanga na aꞌailaꞌanga ikire hunie ola loo-looꞌa ngeena. 
REV.17.14	Na kire kei ooho honosie a Kalei Sipu ngeena. Taꞌe a Kalei Sipu ingeie oto aalaha paine haahie mo aalaha, na ingeie oto inemauri haahie mo inemauri. Oto ingeie na mo iini e lio hilisire na e soire na kire lulu i sulie taraꞌasi, kire kei aꞌailaꞌasie mola mo inemauri ngeena.”
REV.17.15	Oto ensel ngeena e heꞌi teꞌuri loꞌu hunieu, “O leesie taane mo wei nge repi ngeena e oꞌoꞌo aani. O ke saie loꞌu uri mo wei ngeena, ikire nga haꞌa-ara aana mwala hiitoꞌo, na mo aapoloa, na mo komu, na mo ere-erenga hai aaopaꞌi nge a keine e haꞌamadaꞌaꞌi aana tolahana. 
REV.17.16	Taꞌe lae-lae ola loo-looꞌa ngeena peꞌie aawalai rarangoi ola o leesiꞌi ngeena, kire kei eeliꞌu honosie mei repi keni ngeena na kire kei leledie oto. Oto kire kei seunie mei repi na kire kei leue ahutana mo ola lauleuniꞌe ingeie mwaanie hunie kei iiꞌo oto mola mwaakule. Na kire kei tohungei waelie a keine mala usu ni meꞌesu ko ngeue hasiꞌona poo e horoꞌie, wa mala iini ko uunu aasie mei ola aani dunge. 
REV.17.17	Aena urinena mo inemauri aaela ngeena kire kei esuie mola nga taa a God e oalaꞌinie, aana a God nge e asuie kire ke neꞌisae tararuru hunie kire ke mani niie nanamanga ikire hunie ola loo-looꞌa ngeena huni aalaha haahire, na kei urine oto lai hule aana walana God kei oa.
REV.17.18	“Oto o ke saie loꞌu uri mei repi keni ngeena, ingeie oto hanue paine
REV.18.1	Oto nou leesie loꞌu ngaeta ensel e siho mai uure taꞌau i Lengi. Ensel ngeena e toꞌo aana nanamanga oto paine, na manikuluhaꞌana e raangie walumalau. 
REV.18.2	Ensel ngeena e soi aana mei wala paine uuri, “!﻿Hanue paine i Babilon e aiꞌaa oto! Mei repi keni ngeena e neꞌie oto huilume mo liꞌoa aaela, na mo aakalo. Na e neꞌie oto huilume mo menu poo, na ahutana oto mo menu aaela. 
REV.18.3	A God e haꞌaloie oto aena aana e da uri ahutana mwala aana walumalau kire inu mehiri aana wai ni pweunge ingeie, oto kire ko heimaanie mola ahutana mo aaelanga na mo oorahaꞌaanga ingeie. E palo-paloa oto toꞌo-toꞌonga liutaa, na mo inemauri kire mani lae takalo i sulie. Mo mwane tei-teri ola aana haꞌaholinge kire mani teri ola paine aena aana saehanalinge aaela ingeie.”
REV.18.4	Oto nou heꞌi rongoa loꞌu ngaeta mei wala e uure mai taꞌau i Lengi uuri, “Iꞌomu mo iini ineu, omu ke lae mai mwaanie hanue mei repi keni ngeena. Omu ke suꞌuri hata peꞌie mo oorahaꞌaa ingeie mwaanie leilemiu e lae noꞌone peꞌie. 
REV.18.5	Mo oorahaꞌaa ingeie, kire haa oto taꞌau i Lengi, na a God e saꞌa pulongosie ike mo aaelanga nge e asuiꞌi.
REV.18.6	“Mala e asu aaelasie kaꞌu mo iinoni maaꞌi ineu, nge ne kei suꞌue loꞌu taꞌa-taꞌa taungei aaelanga ngeena hunie, taꞌe kei aaela haꞌarue loꞌu hunie. E haꞌa-inuhie kaꞌu mo iinoni maaꞌi ineu aani wei ahaꞌi, na ingeie kei inu haꞌarue loꞌu aana wai ahaꞌi ngeena. 
REV.18.7	Mala a keine e niie manikuluꞌanga na toꞌo-toꞌonga mola hunie maraana, nge niilana sapesalunge na saehuunge kei lae noꞌone urine hunie. Aana e ere toohaꞌinie maraana uuri, ‘Ineu oto toro, na no ko aalaha oto. Aana nou kaꞌa toꞌo aana ike nga poro, nge nou saꞌa roroꞌa ngara ike mala mo nao keni.’ 
REV.18.8	Oto aena urinena, nge ahutana mo ola e aaela oto hiitoꞌo kei hite aana keine mola i laona taꞌa-taꞌa hai dinge—mo ola aaela mala maenga, na ngaranga, na hiolonga oto paine. Na dunge kei weruhie mola a keine, aena aana God Aalaha Hahuꞌana Nanama nge ko leie urine.”
REV.18.9	Oto mo inemauri aana walumalau nge kire hikusie a keine na kire hata-hata peꞌie aana saehanalilana toꞌo-toꞌonga, kire leesie pwaꞌulana dunge aana dunge e waruhie a keine, na kire ngarasie na kire uulo oto paine. 
REV.18.10	Kire uure oto wau haꞌatau mwaanie aana kire maꞌuteꞌinie aaelanga nge e hite aana, na kire ko teꞌuri, “!﻿Aama-aamasilemu! !﻿Aama-aamasilemu hanue oto paine! Iꞌoe oto Babilon, hanue e tohungei nanama. Haꞌamangolamu e hule oto aana taꞌa-taꞌa maholoi sato.”
REV.18.11	Oto ahutana mo mwane tei-teri ola aana haꞌaholinge, kire uulo na kire ngarasie a keine, aana nga iini saꞌa roroꞌa ni holi ike loꞌu aana mo ludaa kire ko haꞌaholingeꞌiniꞌi— 
REV.18.12	mo ludaa aani kol, na siliva, na hau iiro-iiro, na uꞌumaai dehi. Na mo ludaa aani sala mwarau, na sala mae-maekoꞌa, na sala lauleuniꞌe, na sala nonoroꞌa. Na mo ludaa aani ei wau-wesu, na mo ludaa aani ola kire aadumiꞌi aana mo ola hai aaopaꞌi mala nihona elepant. Na mo ludaa aana mo ei holiteni e paine, wa mo teungei aean hai aaopaꞌi, wa mo teungei heu wana-wana hai aaopaꞌi. 
REV.18.13	Na mo ludaa aani ola hai aaopaꞌi huni haꞌamali-meliꞌaa ngaulaa, na mo ludaa aani ola hai aaopaꞌi kire wasu mangoni. Na mo ludaa aani waen, na rumu, na keke, na bred. Na mo ludaa aani puluke, na sipu, na hoos, na mo taetahe nge hoos e sai ookea. Na mo ludaa ni iinoni mala mo koni-konihe na mo iini kire laure mwaanie mo henue ikire aana oohotaa. 
REV.18.14+REV.18.15	Iau, mwala kire toꞌo-toꞌo nge kire tai-teri ola aana haꞌaholingeꞌinilana mo ludaa urine aana hanuena, kire uure oto wau haꞌatau mwaanie aana kire ko meꞌu mwaanie sapesalunge ingeie e hite loꞌu aada. Kire ko saehuu haahie, na kire ko ngarasie oto uuri, “Saehuunge paine oto huniꞌo aana mo ola diana o sae-saetoꞌo aani kire aiꞌaa oto mwaaniꞌo. Ahutana toꞌo-toꞌonga na launihaꞌamu e waa oto. O saꞌa toꞌo aani ike loꞌu. 
REV.18.16	!﻿Aama-aamasilemu! !﻿Aama-aamasilemu hanue oto paine! O hoꞌo-hoꞌosie kaꞌu mo toꞌoni diana, na mo toꞌoni lauleuniꞌe, na mo toꞌoni nonoroꞌa. O haꞌa-haꞌalauniꞌo maraamu aani kol, na mo heu iiro-iiro, na mo uꞌumaai dehi. 
REV.18.17	Taꞌe saehuu oto paine huniꞌo aana toꞌo-toꞌonga paine iꞌoe kire mani eiꞌaa mola aana taꞌa-taꞌa maholoi sato.”
REV.18.17	Oto mo mwane paine aana mo haka i eesi, na mo mwane auꞌesu aana mo haka, na mo iini kire aali-eelide aana mo haka, na ahutana oto mo iini nge kire tai-teri toꞌoha aana mo haka i eesi, kire uure wau haꞌatau mwaanie i Babilon. 
REV.18.18+REV.18.19	Kire leesie pwaꞌulana dunge aana a keine ko weru, na kire ko soi oto i lengi uuri, “!﻿Aama-aamasilemu! !﻿Aama-aamasilemu hanue oto paine! Nga huilume e kaꞌa sada ike loꞌu aana huilume paine ngeena. Ahutameelu nge melu toꞌo haka, melu meni toꞌo-toꞌo noꞌone aena aana toꞌo-toꞌonga oto paine a keine. Saehuunge oto paine aana e aiꞌaa oto mola aana taꞌa-taꞌa kele maholoi sato.” Na kire ko aasie pwasaꞌora i lengine pwaude peꞌi ngaranga ni haataꞌinie saehuunge ikire.
REV.18.20	Oto ngaeta mei wala e teꞌuri loꞌu, “Iꞌomu mwala taꞌau i Lengi, omu ke mani ilenimwaꞌe haahie haꞌaloinge e hule oto aana hanuena. Omu ke ilenimwaꞌe, iꞌomu mwala a Kraes, na iꞌomu mo hurulaꞌaa, na iꞌomu mo propet. Aana a God ko haꞌaletehie oto a keine haahie nga taa e dau aaelasie huniꞌomu.”
REV.18.21	Oto nou leesie loꞌu ngaeta ensel aꞌailaꞌa e suluꞌie hau oto paine, na ko uuꞌileꞌinie hai laona aasi, ko teꞌuri, “Iꞌomu mo Babilon omu kei urine noꞌone, aana aaꞌohosilana hanue iꞌomu kei lae na omu kei eiꞌaa oto mwaanie walumalau. 
REV.18.22+REV.18.23	Aawa-aawatai pesi aawa nge mwala ko sisikilie omu saꞌa rongoa ike loꞌu, wa aawa-aawatai eu nge mwala ko uuhi-uuhie wa taꞌena nga kana nge mwala ko kana-kanalie na haꞌike loꞌu. Na nga mei aawatai ola aani tola-keninge wa aani haꞌarurunge na omu saꞌa rongoa ike loꞌu i seemiu. Na mo mwane auꞌesu iꞌomu na e urine loꞌu, aana omu saꞌa lio oodoire ike loꞌu, na aawatai ola aana mo iini ko haꞌa-haꞌalie na omu saꞌa rongoa ike loꞌu. Na hule aana nga laite na e saꞌa raa loꞌu i seemiu. Oto omu kei siꞌohaꞌa oto toꞌohuu mala mei nao keni.
REV.18.22+REV.18.23	“Aaꞌohosilana hanue iꞌomu e lae oto aena aana iꞌomu, mo mwane tai-teri ola aana haꞌaholinge, omu esuie siꞌonga hunie omu ke eeroa ahutana mo aapoloa aana walumalau huni lae takalo i suliꞌomu, hunie ikire noꞌone kire ke saetoꞌo aana toꞌo-toꞌonga liutaa aana kire saetoꞌo aana a God. 
REV.18.24	Iau, na aaꞌohosilana hanue iꞌomu e lae aena aana omu roroꞌa noꞌone aana apune mo propet, na mwala maaꞌi a God, na ahutana mo iini nge horoꞌilada e lae i laona walumalau. Hanue paine iꞌomu mo Babilon ngeena e urihana mei repi keni, na walu ola aaela e haꞌamalaa aani ngeena, ikire oto kire horo maesie mo iini oodotaꞌi urine. Oto aaꞌohosilana hanue iꞌomu e lae mola.”
REV.19.1	Oto i purine walu ola ngeena, nou rongoa aawa-aawatai ola mala walana mwala hunge taꞌau i Lengi ko unue uuri, “!﻿Lahea God ikie! Taꞌe ingeie mola e manikuluꞌe na e nanama. Taꞌe ingeie mola ni e sai haꞌa-uuri. 
REV.19.2	Mo leinge ingeie kire toꞌohuu na kire oodotaꞌi. A God ikie e haꞌaloie oto mei repi ngeena, keni nge e asuie aaelanga hunie walumalau aana masinge ingeie. A God e haꞌaloie mei repi ngeena huni suꞌue maelana mo koni-konihe ingeie.”
REV.19.3	Na kire unue noꞌone uuri, “!﻿Lahea God ikie! A keine ko weru oto, na pwaꞌulei dunge aana e saꞌa mango oto huu.”
REV.19.4	Oto e ro aawalai rato ni mwane mwana hai, na e hai ola mauri ngeena kire si lai pouruuru hai aano, na kire ko lahea God, iini e iiꞌo i lengine naunekume ni aalaha, na kire ko teꞌuri, “!﻿Lahea God ikie! Ke urine oto.”
REV.19.5	Na mei wala e uure mwaanie naunekume ni aalaha e teꞌuri, “Lahea God ikie, ahutemiu mo iini omu ko haꞌamaꞌu aana, iꞌomu mo iini mwai-mwei, na iꞌomu mo iini peine.”
REV.19.6	Oto nou heꞌi rongoa loꞌu mei wala paine domana oto uri mwala hunge ko ere, na domana oto kou-kouhaꞌana naho paine, na domana oto ho lou-lou ko kakahite, na kire ko teꞌuri, “Lahea God ikie, aana God Aalaha Hahuꞌana Nanama e aalaha oto. 
REV.19.7	Kie ke sae-sae diana peꞌi ilenimwaꞌenga na kie ke soi haꞌamanikuluꞌaa God, aena aana haꞌarurunge a Kalei Sipu e toꞌo mone oto, na huꞌe haalu ingeie e iiꞌo aakau oto. 
REV.19.8	E hoꞌosie oto toꞌoni aani sala mwarau, toꞌoni haalu rereꞌa nge niilana e lae oto hunie.” (Omu ke saie uri a huꞌe haalu ngeena nge mo iinoni maaꞌi a God na toꞌoni mwarau rereꞌa ngeena e haꞌamalaa uri mo esunge diana kire asuiꞌi.)
REV.19.9	Oto ensel ngeena e heꞌi teꞌuri loꞌu hunieu, “O ke uusue mo erenga ie—Deidehie mo iini nge haꞌarongolada e lae hunie ngaunge aana haꞌarurunge a Kalei Sipu.” Na ensel ngeena e teꞌuri noꞌone, “Mo wala ienini, walana a God oto toꞌohuu.”
REV.19.10	Oto nou si pouruuru hai sulie aeꞌaena ensel, na no ko haꞌapainaꞌaa oto. Taꞌe e teꞌuri mola hunieu, “O ke suꞌuri haꞌapainaꞌaau, taꞌe o ke haꞌapainaꞌaa mola a God. Aena aana ineu ngaeta koni-konihe mola mala iꞌoe na mo eesimu nge kire helesie oto walaimolinge i sulie a Jisas. Aana walu ola nou haataꞌiniꞌi ie na ahutana walana mo propet ko lae hunie mwala ke saie walaimolinge i sulie a Jisas.”
REV.19.11	Oto nou heꞌi leesie loꞌu taꞌau i Lengi e taha, na nou leesie nga hoos rereꞌa. Na iini nge e taꞌe i lengine hoos ngeena sailana uuri, “Hahuꞌei iini toꞌohuu huni norutoꞌo aana.” Na aena aana tolahana e tohungei oodotaꞌi, nge ko leie mwala na ko ooho honosie mo maelonga ingeie huni taꞌaasie aaelanga mwaanie walumalau. 
REV.19.12	Maana ko eeso-eeso oto mala dunge, na mo rorodara hunge i pweune. Uusulana satana e lae oto aana sapena, taꞌe ingeie maraana mola e saie neꞌisaenga aana. 
REV.19.13	Toꞌoni nge e hoꞌosie ngeena e honu aana apu,
REV.19.14	Na mo pulitaa ni ramo aani mae a God kire ko lae oto mai i sulie. Kire mani huru aana mo hoos rereꞌa noꞌone, na kire mani hoꞌosie mo toꞌoni mwarau na kire wana-wana rereꞌa. 
REV.19.15	Na naihi e ala e maau mwaanie ngidune iini i naꞌo ngeena, hunie kei aꞌailaꞌasie mo henue. E saꞌa lio toliꞌaasie ike nga mei heitohenga i laona aalahanga ingeie, aana ingeie oto iini ko arasi aana saukae ni saewasunge a God Hahuꞌana Nanama.
REV.19.16	Na uusulana nga satai ola e lae aana toꞌoni ingeie na sasahana uuri, 
REV.19.17	Oto nou heꞌi leesie loꞌu ngaeta ensel e uure i laona sato, na e soi aana mei wala paine hunie ahutana mo menu ko loo-loho taꞌi salo uuri, “Omu ke lae mai loko tararuru aana ngauhe paine a God. 
REV.19.18	Hunie omu ke ngaue hasiꞌona mo inemauri, na hasiꞌona mo ramo, na hasiꞌona mo mwane aꞌailaꞌa, na hasiꞌona mo hoos, na hasiꞌona mwala nge kire taꞌe aani, na hasiꞌona oto ahutana mwala—mo iini peine na mo iini mwei-mwei, na mo koni-konihe na mo iini kire iiꞌo luhetaꞌi.”
REV.19.19	Oto nou leesie ola loo-looꞌa ngeena na mo inemauri aana walumalau kire mani lokoa ahutana mo ramo aana mo mae ikire huni ooho honosie iini e taꞌe i lengine hoos rereꞌa ngeena na pulitaa ni ramo ingeie. 
REV.19.20	Taꞌe kire tapolie ola loo-looꞌa ngeena peꞌie propet eero-eero ingeie. Propet eero-eero ngeena e dau huꞌi-huꞌite kaꞌu i naꞌo huni pweloa mwala huni haꞌapainaꞌaa nunune ola loo-looꞌa ngeena na huni neꞌi haꞌa-ara aana i darada. Taꞌe kire aa mauri aadarue mola i laona dunge ni haꞌamotaahinge aana mo heu eeso-eeso. 
REV.19.21	Na ahutana mo ramo aana mae ikirerue, horoꞌilada e lae mola aana naihi nge e maau mei mwaanie ngidune iini nge e taꞌe i lengine hoos rereꞌa ngeena. Oto ahutana mo menu kire ngaue hasiꞌoda hule aana kire mani pote mango.
REV.20.1	Oto nou heꞌi leesie loꞌu ngaeta ensel ko siho mai uure taꞌau i Lengi. E hele aana iieliheu na e toꞌo aana kii aana kalinge ni haꞌamotaahinge e kaꞌa toꞌo kaona. 
REV.20.2	Oto ensel ngeena e tapolie painehaꞌana mwaa ala-ala ngeena, na e pwasue aana iieliheu hunie ke iiꞌo ni hoꞌo hunie sinolai helisi. Mwaa uure oto wau i naꞌo ngeena, ingeie nge naꞌohana mo liꞌoa aaela, na satana a Pwelu Eero-eero wa a Satan. 
REV.20.3	Na ensel e uuꞌileꞌinie mwaa hao i laona kalinge ni haꞌamotaahinge, oto e si honoa maa honosie mwaanie e eeroa loꞌu mwala i laona walumalau lai hule aana sinolai helisi kei mango. Oto i purine sinolai helisi kei haro mango, nge kire ke si luhesie loꞌu hunie ke dau loꞌu i sulie saena hunie kele maholo oꞌoruꞌe.
REV.20.4	Na nou leesie noꞌone ngaeta mo neunekume, na mo iini kire iiꞌo i lengini kire toꞌo aana nanamanga hunie leinge. Nou leesie noꞌone mangona mo iini nge horoꞌilada e lae oto i naꞌo, aena aana kire tarohaꞌinie a Jisas na walana a God. Kire kaꞌa haꞌapainaꞌaa ike ola loo-looꞌa ngeena wa nunune, na kire kaꞌa toꞌo aana ike haꞌa-ara ingeie i naꞌona darada wa i nimada. Oto kire mauri eelihoꞌi, na kire ko aalaha peꞌie a Kraes hunie sinolai helisi ngeena. 
REV.20.5	Ikire oto eetana nga taꞌelaꞌinge aana mo iini nge kire mae oto. Ngaeta mwala nge kire mae oto kire kaꞌa mauri ike aana maholona, taꞌe kire ke si taꞌelaꞌi mola i purine sinolai helisi kei mango. 
REV.20.6	Deidehie mo iini nge kire taꞌelaꞌi aana eetana nga taꞌelaꞌinge ngeena aana ikire oto kire maaꞌi. Kire saꞌa sapesalu ike i laona dunge ko weru oto huu, nge ruana nga maenga ni ngeena. Taꞌe kire kei neꞌi pris a God na a Kraes, na kire kei aalaha peꞌie a Kraes sulie sinolai helisi.
REV.20.7	Oto maholo sinolai helisi ngeena kei haro mango, nge kire ke si luhesie a Satan mwaanie kalinge ni haꞌamotaahinge ngeena. 
REV.20.8	Oto kei iisitaa poi huni eeroa taꞌena nga mo aapoloa i laona walumalau. Mwala ngeena, tolahada e urihana ngaeta aalaha aaela wau i naꞌo, a Gok. Ingeie peꞌie aalahanga ingeie i Magok kire uure honosie a God suli maholo. Oto a Satan kei lokoa ahutana mwala aana walumalau hunie oohotaa, na kire kei hunge oto mala oone i sulie oone. 
REV.20.9	Oto mwala aana mae a Satan ngeena kire mani ootaꞌi mei uure aana taꞌena nga leu aana walumalau. Kire lae mai huni heiseuni honosie hanue nge a God e manata diana hunie. Mae ngeena e iiꞌo kali-kelie hanue ngeena oto taꞌingelu, aana kire dau aakau ni horo maesie mo iinoni maaꞌi i leune. Taꞌe dunge e si siho mai uure i Lengi, na e waru aasire oto mango-mango. 
REV.20.10	Oto a Satan nge e eero-eeroa mwala ngeena, kire aasie i laona dunge ni haꞌamotaahinge aana mo heu eeso-eeso, leu nge ola loo-looꞌa ngeena na propet eero-eero ingeie kire iiꞌo aana. Na i leune kire kei iiꞌo i laona haꞌamotaahinge susue aatowaa na rodo na oto huu.
REV.20.11	Oto nou leesie a God e iiꞌo i lengine naunekume rereꞌa oto paine. Na e lio mala uri walumalau na salo kire tahi mwaanie, na nga leu huni lio oodoiꞌi haꞌike loꞌu. 
REV.20.12+REV.20.13	Na nou leesie mo iini e mae oto, mo iini peine na mo iini mwei-mwei, kire mani uure i naꞌona naunekume. Aasi e niie taꞌau ahutana mo iini nge kire mae i laona, na mwakano e niie taꞌau mo iini e mae na kire oꞌoꞌo i laona, na ahutana mo iini kire mae kire mani taꞌelaꞌi oto taꞌau.
REV.20.12+REV.20.13	Oto kire ko tahanie mo uusu-uusu, na kire tahanie uusu-uusu aana maurihe, nge e toꞌo aana satana ahutana mo iini kire kei meuri oto huu. Na kire tahanie mo uusu-uusu loꞌu nge ko unue nga taa mwala kire asuie mai aano. Oto leilada e lae oto i sulie nga taa kire asuie nge uusulana e lae i laona mo uusu-uusu ngeena, nga iini oto i sulie nga taa ingeie maraana e asuie. 
REV.20.14+REV.20.15	Na mala uri nga iini uusulana satana e kaꞌa lae oto i lalona uusu-uusu ni meurihe ngeena, nge iini urine aasilana kei lae oto i laona dunge ni haꞌamotaahinge. Na ruana nga maenga oto ngeena. Na kire aasie loꞌu maenga na leu ni maenga i laona dunge ngeena, aana a God e haꞌamangoa oto maenga mwaanie nga iini e heꞌi mae loꞌu.
REV.21.1	Oto nou heꞌi leesie loꞌu walumalau haalu, taꞌe nga aasi haꞌike loꞌu i laona, na salo e haalu noꞌone. Aana walumalau lalahuꞌe peꞌie salo na aasi i laona, kire mani eiꞌaa mango oto. 
REV.21.2	Na nou leesie hanue maaꞌi ko lae mai uure taꞌau i Lengi mwaanie a God. Kire dau aakau aana mala huꞌe haalu e toꞌoni eeni toꞌoni lauleuniꞌe hunie kei haꞌaruru peꞌie poro ingeie. Hanue maaꞌi ie nge satana Jerusalem Haalu. 
REV.21.3	Oto nou rongoa mei wala paine e uure mwaanie naunekume ko teꞌuri, “Nume a God ingeie oto mai saada mo iinoni. Kei iiꞌo oto peꞌire, na kire kei neꞌie oto mwala ingeie toꞌohuu. A God oto maraana kei iiꞌo oto peꞌire na kei neꞌie oto God ikire. 
REV.21.4	Ingeie oto kei usuri aasie mo wei ni aakalo mwaanie maada. I leune nge maenga, na saehuunge, na ngaranga, na sapesalunge haꞌike loꞌu. Aana ahutana mo ola lalahuꞌe urine kire mango oto.”
REV.21.5	Na iini nge e iiꞌo i lengine naunekume e teꞌuri, “Omu ke lio kaꞌu. No ko esu haalu aana walu ola.” Na e unue hunieu uuri, “O ke uusue mei ola ie, aena aana mo wala ienini kire toꞌohuu na o sai norutoꞌo oto aani.”
REV.21.6	Oto e heꞌi teꞌuri loꞌu, “E mango oto eena. Ineu oto a A na a Z, aana ineu oto aehotalana na haꞌamangolana walu ola. Ne kei nii mwaakule mola aana wai mwaanie huulaa ni meurihe hunie taꞌena nga iini ko sare inu. 
REV.21.7	Taꞌena nga iini nge kei aꞌailaꞌa taraꞌasi honosie aaelanga kei toꞌo aana mo ola ienini. Na ne kei neꞌie oto God ingeie, na ingeie kei neꞌie oto kaleku. 
REV.21.8	Taꞌe mwala kire ko meꞌuteꞌinie mola sapesalunge i tehulaꞌana Jisas, na mo iini kire ko eeliꞌu mola mwaanie a Jisas, na mo iini kire ko talei deu tataꞌala, na mo iini kire ko talei horo, na mo iini kire ko mei-mesi, na mo iini kire ko siꞌo-siꞌo, na mo iini kire ko palo-paloa mo god eero-eero, na mo iini kire ko eero-eero, kire kei meni iiꞌo mola i laona dunge ni haꞌamotaahinge aana mo heu eeso-eeso, na ruana nga maenga otona.”
REV.21.9	Oto ngaeta iini aana e hiu ensel nge kire hele-hele aana kaꞌu e hiu kao-kao aana e hiu haꞌamotaahinge ooreta, e lae mai seeku na ko teꞌuri, “Lae mai i leu, na ne ke haataꞌinie aamu mo iini nge ikire oto domana huꞌe haalu a Kalei Sipu.”
REV.21.10	Oto peꞌie nanamanga aana Liꞌoa Maaꞌi, ensel ngeena e tooleau taꞌau i lengine toloi henue oto paine e tohungei lae i lengi. Na i leune e haataꞌinie aaku hanue maaꞌi i Jerusalem, ko lae mai uure taꞌau i Lengi mwaanie a God. 
REV.21.11	Na hanuena e raa aana manikuluhaꞌana a God, na ko wana-wana oto mala nga hau iiro-iiro ola holitana e paine, na mala hau jaspa e mano-manolaꞌa taꞌingelu. 
REV.21.12	Na para ahuie hanue ngeena e tohungei lae i lengi, na aawalai maai para mwana rue
REV.21.13	E oolu maai para nge kire iiꞌo hatarie pwaalana sato, na ngaeta oolu iini hatarie suulana sato, na ngaeta oolu iini poꞌo taꞌau, na ngaeta oolu iini poꞌo hao. 
REV.21.14	Para ahuie hanuena asuilana e lae aana aawalai toliꞌae mwana rue aani heu, na uusulana satana aawalai hurulaꞌaa mwana rue a Kalei Sipu e lae oto aana mo heu ngeena.
REV.21.15	Na ensel nge e ere peꞌieu ngeena e hele aana totoho aana mai ei kire asuie aani kol, huni totohoa hanuena, na para ahuie, na mo maai para. 
REV.21.16	Na e totohoa tewahaꞌana hanuena e sada loꞌu mola aana aarokahaꞌana. Oto ensel ngeena e totohoa huilume paine ngeena, na e hule aana aawalai sinola mwana rue aani tangalai tahanga aana tewahaꞌana, na aawalai sinola mwana rue aani tangalai tahanga aana aarokahaꞌana, na aawalai sinola mwana rue aani tangalai tahanga noꞌone aana e lae i lengi. 
REV.21.17	Oto ensel e totohoa loꞌu para ahuie hanuena, na e lae i lengi hunie tangalau na e hai aawala mwana hai aani loꞌusuꞌu. Na totoho nge ensel ngeena ko totoho aana, e sada mola aana totoho mo iinoni ko totoho aana.
REV.21.18	Hanuena asuilana e lae aani tohungei kol, na ko wana-wana oto mala iiro-iiro. Na para ahuie hanuena asuilana e lae aani heu iiro-iiro holiteni e tohungei peine, satana jaspa. 
REV.21.19	Toliꞌae aani heu aana para ngeena, kire haꞌalaunie aana taꞌena nga hau
REV.21.20	limana aani onikis, oonona aani kanilian, hiune aani kuots, walune aani beril, siwana aani topas, tangahuluꞌana aani kalsedoni, na aawala mwana eeta aani tukuoes, na aawala mwana rue aani amitis. 
REV.21.21	Na aawalai maai para mwana rue aana para ngeena kire haꞌa-ado aani uꞌumaai dehi—nga maai para ni oto nga uꞌumaai dehi. Na tala aana hanuena asuilana e lae aani tohungei kol, na ko wana-wana oto mala iiro-iiro.
REV.21.22	A God Aalaha Hahuꞌana Nanama na a Kalei Sipu kire iiꞌo oto mone aana hanuena, oto nou kaꞌa leesie ike nga nume maaꞌi i laona hanuena aana kire kaꞌa saetoꞌo aana loꞌu nge nume urine. 
REV.21.23	Na loꞌu, hanuena e kaꞌa saetoꞌo aana ike sato wa waro-waro ke raa-raangie aena aana manikuluhaꞌana a God taane oto matapwanga aana, na a Kalei Sipu taane oto raa-raa hunie hanuena. 
REV.21.24	Oto hanuena kei raangie mo aapoloa, na mo inemauri aana walumalau kire kei toolea mo ola manikuluꞌe ikire mai laona hanuena huni haꞌapainaꞌaa God. 
REV.21.25	Mo maai para aana hanuena kire saꞌa roroꞌa ni hono ike loꞌu aana nga maholo, aena aana e aasa hunie nga maelonga kei lae mai i rodo, aana nga rodo na haꞌike loꞌu taꞌau. 
REV.21.26	Na mwala aana taꞌena nga hanue aana walumalau kei too-toolea mai manikuluhaꞌada na ahutana mo ola diana aana mo toꞌo-toꞌonga ikire huni haꞌamaꞌu aana a God. 
REV.21.27	Taꞌe nga mei ola tataꞌala saꞌa roroꞌa lae ike loꞌu mei laona hanuena. Mo iini nge ko deu-deu oorahaꞌaa aaela, wa ko talei eero-eero, kire saꞌa roroꞌa ni lae ike i laona. Taꞌe mo iini nge uusulana satada e lae i laona uusu-uusu ni meurihe a Kalei Sipu, ikire haꞌalaa kire sai lae i laona hanuena.
REV.22.1	Oto ensel ngeena e haataꞌinie wai ni meurihe aaku nge ko aahe-aahe mai uure mwaanie naunekume a God na a Kalei Sipu. Wai ngeena wai oto paine, na e tohungei mano-manolaꞌa. 
REV.22.2	Ko aahe hao i denumana tala paine i Jerusalem Haalu ngeena, na i reune wai ngeena mo ei aana maurihe kire i leune. Kire ko hungu-hungu aawalai maai hungunge mwana rue aana halisi, na hautaꞌai suli waro-waro. Na mo apa-apana ai ngeena kire sai kuraa ahutana mo aapoloa aana. 
REV.22.3	Walu ola kei diana oto loꞌu mala maholo haꞌaholanga, aana a God kei taꞌaasie haiꞌuesinge ingeie mwaanie walumalau.
REV.22.3	Naunekume a God na a Kalei Sipu kire iiꞌo i leune, na mo koni-konihe ingeie kei palo-paloa. 
REV.22.4	Kire kei leesie maana, na uusulana satana kei lae i naꞌona darada. 
REV.22.5	Nga rodohono haꞌike loꞌu taꞌau, na kire saꞌa hari hunie loꞌu nga raa-raa aani dunge wa sato hunie ke raangire, aena aana a God Aalaha oto kei niie raa-raa nada. Na kire kei aalaha mala mo inemauri oto huu.
REV.22.6	Oto ensel ngeena e heꞌi unue loꞌu hunieu uuri, “O ke hiiwalaimoli aana mo wala ienini, aena aana kire toꞌohuu. A God Aalaha nge e niie Liꞌoa Maaꞌi ingeie i saana mo propet ingeie nge e uusungeꞌinieu ensel ingeie mai seemu, huni haataꞌinie mo ola ienini eemiu mo koni-konihe ingeie aana e saꞌa tewa na kire kei reu oto.”
REV.22.7	Oto nou heꞌi rongoa loꞌu walana a Jisas ko teꞌuri, “Omu ke rongo kaꞌu. E saꞌa tewa na ne kei ooli loꞌu mei. Mo iini nge kire ko tola i sulie walana God e unu lalai eeni i laona uusu-uusu ie, kire ke ilenimwaꞌe mola.”
REV.22.8	Walu ola ienini, ineu a Jon oto nou rongoꞌi na nou leesiꞌi. Na maholo nou rongoꞌi na nou leesiꞌi mango, nou si pouruuru i naꞌona ensel nge e haataꞌiniꞌi eeku hunie ne ke palo-paloa. 
REV.22.9	Taꞌe ensel ngeena e unue mola hunieu uuri, “!﻿Haꞌike! O ke suꞌuri palo-paloau. Ineu ngaeta koni-konihe noꞌone mala iꞌoe, na mala mo eesimu mo propet, na oto mala ahutana mo iini nge kire ko hele i sulie mo wala i laona uusu-uusu ienini. O ke palo-paloa mola a God.”
REV.22.10	Oto ensel ngeena e heꞌi unue loꞌu hunieu uuri, “O ke suꞌuri mumunie uusu-uusu aana haataꞌinge ienini, aena aana maholo hunie mo ola ienini kei reu e karaꞌini oto. 
REV.22.11	Maholo e oꞌoruꞌe mola, oto mo iini nge kire ko euꞌesuie aaelanga na tolahada e tataꞌala, e aasa hunie kire kei eeliꞌu taꞌe kire kei talei iiꞌo mola peꞌie tataꞌalanga na tolahada kei heꞌi tataꞌala loꞌu liutaa. Na mo iini nge kire ko esu aana diananga na tolahada e maaꞌi, kire kei lae peꞌi esu oto mola aana diananga na tolahada kei maaꞌi oto tarau.”
REV.22.12	Oto a Jisas ko teꞌuri, “Omu ke rongo kaꞌu. E saꞌa tewa na ne kei ooli loꞌu mei. Na ne kei toolea noꞌone mai waaitana mwala huni waaire oto i sulie nga taa iinoni e asuie. 
REV.22.13	Ineu oto a A na a Z, aana ineu oto aehotalana na haꞌamangolana walu ola.
REV.22.14	“Deidehie mo iini kire hoda rereꞌa aana mo toꞌoni ikire, aana ikire oto kire kei lai sili i laona maaꞌi para aana Jerusalem Haalu ngeena, na kire kei ngeue hue-huana ai ni meurihe. 
REV.22.15	Taꞌe mo iinoni oorahaꞌaa kire saꞌa roroꞌa ni lae ike i laona Aalahanga a God, aana kire ko siꞌo-siꞌo, na kire ko mei-mesi, na kire ko talei horo, na kire ko palo-paloa mo god eero-eero, na kire saetoꞌo aana mo wala ni eeronga na kire ko euꞌesuie eeronga mola tarau.
REV.22.16	“Ineu a Jisas, nou uusungeꞌinie ensel ineu hunie ke haataꞌinie walu ola ienini eemu Jon, hunie o ke haꞌarongoa mo soihaadaꞌinge aani. Ineu Iini e paine liutaa aana komu a Deved Inemauri. Ineu a Jisas nou urihana ho heeꞌu Madala aana no ko haataꞌinie Dinge Haalu a God e karaꞌini oto.”
REV.22.17	Oto Liꞌoa Maaꞌi e unue uuri, “O ke lae mai.” Huꞌe a Kalei Sipu, nge oto soihaadaꞌinge, e unue noꞌone uuri, “O ke lae mai.” Na e malisine noꞌone hunie taꞌena nga iini ko rongoa mo wala ienini ke unue uuri “O ke lae mai.”
REV.22.17	Na mei wala ko lae noꞌone hunie mo iini kire sare toꞌo aana maurihe huu. “Omu ke lae mai.” Mo iini nge omu ko maarou hunie maurihe, omu ke lae mai tola mwaakule mola aana wai ni meurihe ienini.
REV.22.18	Ineu a Jon no ko haꞌapasulie ahutana mo iini nge kire ko rongoa mo wala ni erenga lalai aana uusu-uusu ie. Mala uri nga iini ko sapeie loꞌu nga mei neꞌisaenga aana mo wala ienini, nge a God kei sapeie loꞌu hunie iinoni ngeena mo haꞌamotaahinge nge uusuleni e lae i laona uusu-uusu ienini. 
REV.22.19	Na mala uri nga iini ko taꞌaasie nga mei neꞌisaenga mwaanie mo wala ni erenga lalai aana uusu-uusu ienini, nge a God kei taꞌaasie mwaanie walu ola diana nge erenga e lae i suliꞌi i lalona uusu-uusu ienini. Iini urine saꞌa lae ike i laona hanue maaꞌi, i Jerusalem Haalu ngeena, hunie ke ngaue hue-huana ai ni meurihe.
REV.22.20	A Jisas, iini nge e unue uri mo ola ie kire toꞌohuu e unue noꞌone uuri, “Iau, e saꞌa tewa na ne kei ooli loꞌu mei.”
REV.22.20	Ke urine oto. O ke lae oto mai, Jisas.
REV.22.21	Ineu a Jon no ko aarea God uri hahuꞌana manata-diananga Aalaha ikie a Jisas ke iiꞌo peꞌiꞌomu. Ke urine oto.
