MAT.1.1	Igioroni jio abuk ana afureta hohonyiok Yesu Kristo to woyo ba Dafide, lonyi Abramo.
MAT.1.2	Ara Abramo monye Isako, Isako monye Yakobo, Yakobo monye Yuda iko illarak honyi; 
MAT.1.3	ara Yuda monye Peres iko Sera (huttolo ŋoruoi honyi Tamar), Peres monye Heseron, Heseron monye Ram, 
MAT.1.4	Ram monye Aminadab, Aminadab monye Nason, Nason monye Salmon, 
MAT.1.5	Salmon monye Bowas, (jio ŋoruoi honyi Rahab), Boas monye Obed (huttolo ŋoruoi honyi Rus), Obed monye Yese, 
MAT.1.6	Yese monye hobu Dafide.
MAT.1.6	Ara nyia Dafide monye Solomon tottolo ŋoruoi honyi ninyia ara 'to aŋoruoi Uriya; 
MAT.1.7	Solomon monye Rehobuwam, Rehobuwam monye Abiya, Abiya monye Asa, 
MAT.1.8	Asa monye Yehosafat, Yehosafat monye Yoram, Yoram monye Usiya, 
MAT.1.9	Usiya monye Yotam, Yotam monye Ahas, Ahas monye Hesekiya, 
MAT.1.10	Hesekiya monye Manase, Manase monye Amon, Amon monye Josiya, 
MAT.1.11	Josiya monye Yekoniya iko illarak honyi to ninyia anyarik isi ifau Babilonia.
MAT.1.12	Ihalu anyaru hosi Babilonia, Yehoyakin monye Salatiel, Salatiel monye Serubabel, 
MAT.1.13	Serubabel monye Abiud, Abiud monye Elayakim, Elayakim monye Asor, 
MAT.1.14	Asor monye Sadok, Sadok monye Akim monye Eliud, 
MAT.1.15	Eliud monye Eliasar, Elasar monye Mattan, Mattan monye Yakobo, 
MAT.1.16	Yakobo monye Yosefu, Yosefu habi Maria, honye Yesu, Yesu elle iloŋoi 
MAT.1.17	Tania itterio jio Abramo many jio Dafide, arai nyia asik 'tomon haŋuan, buo fe jio Dafide many iholoŋ ninyia anyarik isi Babilonia arai nyia buo fe asik 'tomon haŋuan. Attati teya many jio oloŋ ninyia isiorik 
MAT.1.19	Attati habi honyi Yosefu, jiaran apiaharu jihonyi dee nyio, ara nyia inyi atulo ollo obis 'to buo fe obeŋ awak itanyahina inyi ariri ihosiere waati. 
MAT.1.20	Ati ninyia hègigilo Yosefu erre hunia, oleyehino nyia ajilo olo Lamonye jihonyi ta arigia, ette jiaran, “Yosefu, otto woyo Dafide, hèbaŋ ayemuna Maria aŋoruoi hoi, nyio oyedu inyi ta aduaran ono Loholio Olibo. 
MAT.1.21	Isiu adi inyi leto, buo ifurak adi iyye inyi Yesu, nyio italahu adi inyi aati honyi te iyyata hosi.”
MAT.1.22	Iduoŋi nyia erre huna 'daŋ, itasiruniere ekiana ono Lamonye ninyia ikianari inyi te etuk ekianani honyi jio, 
MAT.1.23	“Oyedu adi obo oduoti onno hobeŋ ottironie iko obo alle. Ottu adi inyi isiuna eto 'le. Ifurani adi inyi Imanuele,” (onno ojio 'to, “Owon Hollum ikohoi”).
MAT.1.24	Ninyia ahenyu Yosefu, ette inyi ihanio ihuo ifak ajilo olo Lamonye inyi, ette iyemuna Maria. 
MAT.1.25	Isiu nyia Maria lonyi honyi hobeŋ Yosefu ottironie ikonyi; buo Yosefu ette ifurana leto alia Yesu.
MAT.2.1	Isiuni nyia Yesu ibore gala Betelehem atta fau Yudea, to oŋitek hunyia arari Erode Ahobu. Teya, ofuonni nyia omuk alofiorojok tetteduoŋi holoŋ many Yerusalem, ette ifiyo jiojio, 
MAT.2.2	“Tali olodole elle isiuni ahobu Yudei? Nyio, egonyu nyia hohoi elelef honyi ottu teduoŋi holoŋ; ania, efuanari hohoi itahabuyere inyi.”
MAT.2.3	Ninyia itaniŋu hobu Erode erre hunia, ette inyi iko aati 'daŋ hutto Yerusalem ihawwa. 
MAT.2.4	Illilloŋu nyia inyi ehumak elettaha arabotie 'daŋ iko ettiyanak Ifahita, ette ifiyo isi jiojio, “Isioi adi 
MAT.2.5	Itarraŋi nyia isi jiojio, “Ibore gala Betelehem ifau Yudea; ihuo ninyia igioroniere ekianani Hollum jio,
MAT.2.6	‘Iyye Betelehem, atta fau Yuda,
MAT.2.6	obiaŋara iyye emuta jio aborejin gala Yuda hunne ettaha 'to;
MAT.2.6	nyio, tehiji hoi odetuno adi elettok
MAT.2.6	ollo ottu 'to iyyahatio aati hoŋ, Israele.’ ”
MAT.2.7	Attati Erode iloŋuna alofiorojok hia jio ewwaha onno obeŋ tulo omijak, ette ihum ittittifuna jihosi jio, nyia baya oleyo elelef ania. 
MAT.2.8	Attati inyi ifahina isi Betelehem, buo ihum iramana isi jiojio, “Ifuatta, ihumata ittittifuna leto lia. Elle inyurana itai inyi, ifuanna iramana nani, oŋida buo fe nani alo itahabuyere inyi.”
MAT.2.9+MAT.2.10	Ninyia itaniŋuni isi ekiana hobu, ette isi ifuatan. Ojio ihiji ikoi, igonyuni nyia isi ahuan elelef ninyia igonyuni isi teduoŋi holoŋ, ette isi imuno bebe. Olo nyia elelef ania to osiere hosi duurr, many owotiari totto hide maji ninyia awanari olodole lia. 
MAT.2.11	Ninyia ajiŋani isi attua haji, ette isi igonyuna leto iko honyonyi Maria; ania, ette isi irigoŋi ifau itahabuyere inyi. Attati isi iŋanyuna esiorita hosi, ette isiarana jihonyi ayyel, ottogoŋ iko obo aŋallai onno oŋuo gir gir.
MAT.2.12	Attati isi icaharu ifau hosi to obo ekoi hama; nyio, iramak nyia Hollum jihosi ta arigiai jio, hèlaha isi acaharai jio Erode.
MAT.2.13	Ninyia afuoi isi, oleyehino nyia ajilo olo Lamonye jio Yosefu, ette jiaran, “Odiotoi, ofuhorori leto alia iko honyonyi ifau Masir. Itoŋoi diya many eramaniere ni iyye; nyio, ottifia adi Erode leto alia ittohori inyi.”
MAT.2.14	Attati Yosefu idioto nyia 'tari, ette iyaru leto alia iko honyonyi ifau Masir, 
MAT.2.15	ette itoŋo diya many oyeri Erode. Ara nyia eram ania ihuo nyia, itasiruniere ekiana ono Lamonye ninyia ikiana inyi te etuk ekianani honyi jio, “To Masir, eloŋ ni Lonyi hoŋ.”
MAT.2.16	Ninyia amijak Erode jio, inyobi alofiorojok hia inyi, ette ataji honyi isuaharu, ette inyi ifahina eram oŋida ottohori aduri liawa hulla arai aŋasi hosi arrihai iko hullo homutari 'to 'daŋ, hutto Betelehem iko hutto onyihari honyi 'daŋ. Ihani nyia ihuo nyia, nyio, itaniŋu nyia inyi jio alofiorojok jio, aremehini aŋasi ihuo arrihai many to ninyia igonyunierek isi elelef.
MAT.2.17	Ania, itasiruno ekiana ninyia ikiana Yeremia ekianani Hollum jio,
MAT.2.18	“Itaniŋuno aturuk to Rama,
MAT.2.18	aturuk ono atuari onno omi 'to bebe.
MAT.2.18	Oyyoo Rakele aduri honyi;
MAT.2.18	iha ikoddaŋ etadua,
MAT.2.18	nyio, atuhoroi isi.”
MAT.2.19	Ninyia aye Erode, oleyehino nyia ajilo olo Lamonye jio Yosefu ta arigia ninyia howon inyi ifau Masir, ette jiaran, 
MAT.2.20	“Odiotoi, iyaru leto alia iko honyonyi; acahatti ifau Israele nyio, ayei aati hinyia awahi 'to ittohoro inyi.” 
MAT.2.21	Ania, odiotori Yosefu, ette inyiaharu leto alia iko honyonyi many Israele.
MAT.2.22	Ati abaŋ nyia Yosefu icahari Yudea nyio, itaniŋu nyia inyi jio arutak Arkelos ahobu olo Yudea imaji monyonyi. Ania, ette inyi leten ifau Galilea ihuo inyiahi nyia iramana jihonyi ta arigiai; 
MAT.2.23	ette imanya ibore gala anna anya 'to Nasaret. Ania, itasirunierek erre hunyia ojiori ekianak Hollum jio, “Iloŋoi adi inyi a Nasaretanani.”
MAT.3.1	Ihalu oŋitek hua, ottu nyia Yoane Etifuotoni Batisimo ihidiofo Yudea, ette ittittoyo jio, 
MAT.3.2	“Idehina eyyata hatai; nyio, iliaha Olobie ettedou.” 
MAT.3.3	Yoane nyia linyia ojio Isaya ekianani Hollum jio,
MAT.3.3	“Obo latulo elle iwuwoŋita ihidiofo jio,
MAT.3.3	‘Ihuhumana ekoi ono Lamonye,
MAT.3.3	itabisana alori honyi!’ ”
MAT.3.5	Ofuonni nyia aati jihonyi to Yerusalem, ta fau Yudea, iko jio aŋacio 'daŋ hutteger owore Yordano. 
MAT.3.6	Opuloni nyia isi eyyata hosi, buo inyi ette itifuotonia isi batisimo itua owore Yordano.
MAT.3.8	Ihuo ayyani onno oŋijak 'to eŋijiti, ihaniete egemita hunne itahutani 'to jio ibusana itai eyyata hatai. 
MAT.3.9	Hègigiloti jio irisata adi itai ettigemio ta ajiaran jio ara Abramo ahohonyi hatai, nyio, eramak ni itai, oremik Hollum iduhuna amoruoi huna, ette iyyeuna aduri hutto woyo Abramo. 
MAT.3.10	Ihuania accio atolu ihadde 'yani. Ayyani onno obeŋ 'to oŋijak eŋija hunno oyiji 'to, olloŋori adi inyi addi, ette ibironia ihima. 
MAT.3.11	Etifuocio ni itai batisimo ta aari itahutaniere jio ibusana itai eyyata hatai. Ati obo alla agalik ani ollo ottu te ehalu hoŋ, abeŋ ni luŋa aremik iŋok amuha honyi. Itifuocio adi inyi itai batisimo to Loholio Olibo iko te eema. 
MAT.3.12	Awon egilli honyi ihani, igilliyere emma hunne igis inyi. Ififieu adi inyi emma 'daŋ ette ihanana imugu honyi, buo ette isuahina acono 'daŋ ihima onno obeŋ 'to odunya.”
MAT.3.13	To ninyia tonyia, ottu nyia Yesu to Galilea, ette leten jio Yoane itua owore Yordano ifuotuniere batisimo jihonyi. 
MAT.3.14	Ati awak nyia Yoane itik inyi, ette jiaran, “Awak duo ni ifuotuna batisimo jihoi, inyiak buo fe iyye ittuna jihoŋ!”
MAT.3.15	Ati itarraŋ nyia Yesu inyi ojio, “Ijiara do hétera ihuo nyia, oŋida itasiru awahan Hollum.” Ette Yoane iruk ihaniere ihuo nyia.
MAT.3.16	Teya teya, ninyia ifuotu Yesu batisimo, ette ittuna addi to tua hari; aŋa nyia edou, attati inyi igonyuna Oloholio Hollum osuu ihuo awolo, ette isuronia jihonyi. 
MAT.3.17	Attati ekiana ittuna tedou onno ojio, “Lonyi hoŋ olo luŋa, ollo obuor ataji hoŋ bebe.”
MAT.4.2	Oferu nyia Yesu oloŋi atomuana aŋuan iko aruejin atomuana aŋuan, teya, ette inyi iniama. 
MAT.4.3	Attati Sittan ittuna, ette jiaran jihonyi, “Elle ira iyye Lonyi Hollum, iramak amoruoi huna ijiara oyitoi emunio.”
MAT.4.5	Attati Sittan iyaru Yesu Yerusalem, Abore Gala Elibo, ette itawojihina inyi isihidi Haji Emojit enne ittokon, 
MAT.4.6	ette jiaran jihonyi, “Elle ira iyye Lonyi Hollum, orruaŋai ahuan hoi ifau; nyio, igioroni ibuk Hollum jio,
MAT.4.6	‘Ifak adi Hollum ajilohien honyi irririari iyye;
MAT.4.6	Ittarrauni adi isi iyye ta ahas hosi,
MAT.4.6	oŋida obo amoruo obeŋ iriafu
MAT.4.6	ara duadi bu eeju hoi.’ ”
MAT.4.8	Attati Sittan iyaru Yesu ihide doŋe onno ohodo 'to bebe, ette itahutana inyi olobiehien 'daŋ hutta fau iko olohuo hosi 'daŋ, 
MAT.4.9	ette jiaran jihonyi, “Esiarak adi ni iyye erre hunia 'daŋ elle irigoŋo iyye ifau itahabuyere nani.”
MAT.4.11	Attati Sittan idiaharu inyi, teya ette ajilohien ifuanna, ette iluahio inyi.
MAT.4.13	Iwot nyia inyi to Nasaret, ette leten imanya Kapernaum abore gala etteger tafar enne ittokon anna anya 'to Galilea, atta fau Sebulun iko Naftali. 
MAT.4.14	Ihani nyia ihuo nyia, itasiruniere ekiana ninyia ojio Isaya ekianani Hollum jio,
MAT.4.15	“Afau Sebulun iko afau Naftali,
MAT.4.15	huttekoi hari enne ittokon, afohor owore Yordano tole,
MAT.4.15	Galilea, afau Lufajak!
MAT.4.16	Igonyuni adi aati hulla amanyai 'to idumele
MAT.4.16	afaŋan onno obolo.
MAT.4.16	Afaŋ adi inyi jio hia,
MAT.4.16	hulla amanyai 'to ifau ette idumele ono naye.”
MAT.4.18	To ninyia adahari Yesu ilotifor tafar Galilea, igonyu nyia inyi ayafohok arrihai, hulla arai ellarak; Simone (alla anya 'to Petro) iko illanyi Andrea. Ayafohoi nyia isi aham ta aboyo itua tafar. 
MAT.4.19	Attati Yesu jiaran jihosi, “Ijifuniete ani, ettiyanak adi ni itai iloŋuttari aati jihoŋ.” 
MAT.4.20	Teya teya, idiaharai nyia isi aboyo hosi ette ijifaru inyi.
MAT.4.21	Ninyia holo inyi kai ahosiere, ette inyi igonyuna omuk ellarak arrihai, Yakobo iko Yoane lonyirok Sebedeyo. Owoni nyia isi itogol iko monyosi Sebedeyo, hullo orifie aboyo hosi, ette Yesu iloŋuna isi. 
MAT.4.22	Teya teya, ette isi idiaharu atogol iko monyosi ette ijifaru Yesu.
MAT.4.23	Ilur nyia Yesu Galilea 'daŋ, buo ittiyenio buo fe ittittoyo Asayyo Ayijok huno Olobie itua hasik imojiti. Itaŋidario nyia buo fe inyi aati jio eŋuati 'daŋ gele gele. 
MAT.4.24	Itaniŋoroi nyia asayyo honyi afau Siria 'daŋ; ania, ette aati iyaŋuno jihonyi aati 'daŋ hullo owoni 'to iko eŋuati gele gele, iko omuk hullo orrohojari 'to: hullo owoni 'to iko aminiaŋa, ahue, buo hullo oye aŋacio huattek, buo inyi ette itaŋida isi 'daŋ. 
MAT.4.25	Ijifarai nyia inyi eluluŋi hunne ittaha 'to to Galilea iko jio Aborejin Gala huna 'Tomon, to Yerusalem iko to Yudea buo fe ta fau onno owon 'to ifohor owore Yordano tole.
MAT.5.1	Igonyu nyia Yesu eluluŋ waati, ette idahina jio obo adoŋe ollo odiha ette itoŋo. Okudani nyia ejifak honyi inyi, 
MAT.5.2	buo inyi ette itterio ettiyenio isi.
MAT.5.3	“Hotomunohi hia, hulle ilociaŋi 'to to hosiere Hollum;
MAT.5.3	ara Olobie ettedou ahonosi!
MAT.5.4	Hotomunohi hia, hulla atarihai 'to,
MAT.5.4	itilik adi Hollum atajia hosi!
MAT.5.5	Hotomunohi hia, hulla anyalami 'to,
MAT.5.5	ifuotuni adi isi ecoriti Hollum!
MAT.5.6	Hotomunohi hia, hulla awahi 'to bebe abisan,
MAT.5.6	isio adi Hollum erre 'daŋ jihosi!
MAT.5.7	Hotomunohi hia, hullo owoni 'to iko amehino jio aati hullomuk,
MAT.5.7	omehino adi Hollum jihosi!
MAT.5.8	Hotomunohi hia, hullo olibori tajia,
MAT.5.8	igonyuni adi isi Hollum!
MAT.5.9	Hotomunohi etumuarak waati,
MAT.5.9	iloŋoi adi isi aduri Hollum!
MAT.5.10	ara Nolobie ettedou ahonosi!
MAT.5.11	“Omunoti alla amorie aati itai, ittigemie itai, buo fe ikianai tetai erre hunno orrohoji 'to ta agesemi ta arahan hatai a huloŋ. 
MAT.5.12	Omunoti buo fe isahuttati; nyio, obolo adi esiorio jihatai idou. Nyio, ittigemie nyia isi ekianak Hollum hunyia berien ihuo nyia.
MAT.5.13	“Irata itai ihuo amile jio aati 'daŋ. Ati elle ilik amile, inyiahini adi eduarit honyi aŋai? Abeŋ inyi inyiak iyiji; tania, oruasari adi inyi addi, ette aati irrirrieyo inyi.
MAT.5.14	“Irata itai ihuo afaŋan jio aati 'daŋ hutta fau. Obeŋ abore gala onno oduhoni ihide doŋe oremik idima. 
MAT.5.15	Obeŋ tulo itawulohi allomo, ette imuhonia ta arrany. Ati oyihak adi inyi allomo ania ihide fillili, oŋida afaŋ jio aati 'daŋ hutto tua haji. 
MAT.5.16	Ijiara afaŋan hatai hatafaŋa jio aati, oŋida isi igonyuni ehanita hatai hunno oyiji 'to, ette itahabuyo Monyatai ollo owon 'to idou.
MAT.5.17	“Hègigiloti jio, attu ni itapuahiere efahita Mose iko ettiyenita huno ekianak Hollum. Abeŋ ni attu itapuahiere isi, ati attu ni itasiruniere isi. 
MAT.5.18	Hode, eramak ni itai jio, many iholoŋ ono esidi idou iko afau, obeŋi adi iyari addi obo ekiana jio efahita, ara duadi bu egieri ollo odiha 'to, many itasirunierek isi 'daŋ. 
MAT.5.19	Lia, ollo omesio 'to efahi abotie duadi bu ollo omuta 'to buo fe ittiyenio aati ihuo nyia, ofiaha adi inyi Ilobie ettedou. Ati lia, elle ijifatio 'to efahita buo fe ittiyenio isi jio aati, ara adi inyi elettok Ilobie ettedou. 
MAT.5.20	Tania, eramak ni itai jio, alla abeŋ abisan hatai agalik ayiji ono ettiyanak ifahita iko ono 
MAT.5.22	Ati eramak ni itai jio, lia, elle iloŋojita 'to
MAT.5.23	Tania, elle ilo iyye ititiek ehumi isioriere esiori hoi jio Hollum, buo diya itte iyiyiuna jio iloŋojita illahoi jihoi to obo eram, 
MAT.5.24	idiaharu esiorio hoi ihosiere ititiek ehumi; ilo do itabisaniere eram hoi iko illahoi. Ojio teya, ocohunie yo isioriere esiorio hoi jio Hollum.
MAT.5.25	“Itimuoru atulo alla awak 'to iyaru iyye ilokikoi, hèbiaŋata itai ifanyata diya. Alla abociere inyi iyye many ihosiere aŋotoni hirre, isiarak adi aŋotoni hirre iyye jio oseŋer; buo isi ette ifitana iyye ibabus. 
MAT.5.26	Hode, eramak ni iyye jio, ibeŋ adi iyye ihouno many idumari iyye edumiti 'daŋ, hunno oŋotoni jihoi.
MAT.5.27	“Itaniŋuna nyia itai ojiori jio, ‘Hèrototi.’ 
MAT.5.28	Ati eramak ni itai jio, atulo alla adaya 'to obo aŋotte; aroto inyi luŋa ta ataji honyi. 
MAT.5.29	Elle iyaru onyek iŋet iyye iyyau, ogolotu inyi, ibiroi addi! Nyio, iyyak iŋotik iyye aŋati huan hoi, buo ahuan hoi 'daŋ obeŋ ibironio iferno. 
MAT.5.30	Buo fe elle iyaru aani iŋet hoi iyye iyyau, oŋutu inyi tub itte ibiroro addi! Nyio, iyyak iŋotik iyye aani, buo ahuan hoi 'daŋ obeŋ ibironio iferno.
MAT.5.32	Ati eramak ni itai jio, lia, elle ifuhak 'to ŋoruoi honyi obojiai, buo obiaŋara te eram silara, itaroto inyi ŋoruoi honyi; buo alla ayemu obo atulo aŋotte onno opiahai 'to iko habi, oroto buo fe alle alia 'daŋ.
MAT.5.33	“Itaniŋuna nyia buo fe itai jio, iramani nyia jio aati hunyia berien jio, ‘Hètapuahata ettuŋo hatai, ihanata jio Lamonye ihuo ittuŋotti nyia itai.’ 
MAT.5.34	Ati ihuania eramak ni itai jio, hèttuŋoti luŋa. Hèttuŋoti te nedou nyio, ara inyi aseger ilohittok ono Hollum. 
MAT.5.35	Hèttuŋoti buo fe ta afau; nyio, ara inyi amaji ebalori hejek honyi. Hèttuŋoti to Yerusalem, nyio, abore gala ono Loobu elle ittokon ania. 
MAT.5.36	Hèttuŋoti to ossi hatai; nyio, ittallihoto itai ihan obo ofitti aboŋ kuyya emoli. 
MAT.5.37	Elle ijiatta itai ‘Aafe’, ijiara luŋa ara Aafe; buo fe elle ijiatta itai ‘Obeŋ’, ijiara luŋa ara obeŋ. Obo ariŋ enne inyiahata itai ifunnihina, ottu nyia jio Sittan.
MAT.5.38	“Itaniŋuna nyia itai ojiori jio, ‘Alla agolotu obo onyek hoi, ogolotu buo fe ononyi; buo fe elle isiahu obo aalai hoi isiahu buo fe ononyi.’ 
MAT.5.39	Ati eramak ni itai jio, hènienu lia, elle ihan 'to onno orroho jihatai. Alla annaŋ obo amahalio hoi etteŋet, ijiara buo fe inyi annaŋ ebotie. 
MAT.5.40	Elle iyaru obo atulo iyye ilokikoi iyari agamis hoi, isiarak buo fe jihonyi akout hoi. 
MAT.5.41	Alla arrosok obo iyye iwwahari erre honyi many amail abotie, akafaru isi amaili arrihai. 
MAT.5.42	Isiatta erre jio lia, ollo omojo 'to; hèyimoti buo fe lia, alla awak 'to ohuroni jihonyi obo ariŋ.
MAT.5.43	“Itaniŋuna nyia itai ojiori jio, ‘Itabuarata atajia jio mottiarak hatai buo iliwati amiorok hatai.’ 
MAT.5.44	Ati eramak ni itai jio, itabuarata atajia hatai jio amiorok hatai buo fe imojoti to hia, hulle ittigemie 'to itai. 
MAT.5.45	Oŋida bati irata olonyirok Monyatai ettedou. Nyio, itafaŋak inyi oloŋ honyi buo fe itasahi ahide honyi jio ayijok iko jio arrohojak 'daŋ arabotie. 
MAT.5.46	Alla abuori atajia hatai ijiai hia, hullo obuori atajia hosi itai; anyio 'tadi enne inyiahata itai irumana? Ara duadi bu eddudduhak musuru, obeŋi soho isi ihanie ihuo nyia? 
MAT.5.47	Elle ifonyati itai mottiarak hatai ijiai, owon ti obo ariŋ anna agalik 'to ottoloŋi? Obeŋi soho Alufajak ihanie ihuo nyia? 
MAT.5.48	Oyijoto, ihuo onno oyijori Monyatai ettedou.
MAT.6.2	“Elle isio iyye aluahio jio olociaŋ, hèhut amohuo jio oŋida aati igonyuni iyye, ihuo enne ihanierek etihanak huattek itua hasik emojiti iko ilofirihi. Ihanie isi ihuo nyia jio, oŋida aati itahuye isi. Hode hode, eramak ni itai jio, arumani isi esiorita hosi. 
MAT.6.3	Ati elle isio iyye aluahio jio olociaŋ, isiarak ollokuai, hèlaha obo atulo omijak, ara duadi bu motte hoi. 
MAT.6.4	Buo Monyohoi elle igonyu 'to erre hunne ihanio iyye edimai, ette isiarana adi jihoi esiorio.
MAT.6.6	Ati elle imojo iyye, ojiŋak itua haji, ihianak ekat, itte mojo jio Monyohoi ollo obeŋ tulo igonyu. Buo Monyohoi elle igonyu 'to erre hunne ihanio iyye edimai, ette isiarana adi esiorio jihoi.
MAT.6.7	“Elle imojo iyye, hètabolorio ekiana asai ihuo Alufajak, hulle igigiloi 'to jio itaniŋu adi Hollum isi te emojiti hosi hunno ohodori 'to. 
MAT.6.8	Hèra ihuo isi; nyio, omijak Monyohoi ariŋ enne iwak iyye many hèbeŋ iyye ikoddaŋ ifiyo inyi. 
MAT.6.9	Ati omojoi ihuo ana:
MAT.6.9	‘Monye hohoi ollo owon idou,
MAT.6.9	Ijiara abaŋi afure hoi onno olibo 'to
MAT.6.10	Hetettu Nolobie hoi.
MAT.6.10	Ijiara awahan hoi hétera ifau ihuo anna arari inyi idou.
MAT.6.11	Isiarak jihohoi ahana aŋiyo hohoi ottoloŋi.
MAT.6.12	Obusak epalita hohoi
MAT.6.12	ihuo enne ebusaniere hohoi epalita waati hulle ihanie 'to onno orroho jihohoi.
MAT.6.13	Hèyaru hohoi jio ekemiti hunno ogoli 'to
MAT.6.13	Ati itahoru hohoi jio Olorroho’
MAT.6.15	Ati elle ibiaŋata itai ibusana epalita waati hullomuk, obeŋ adi buo fe Monyatai obusak epalita hatai.
MAT.6.16	“Elle iferuna itai, hètumuroto omomite ihuo etihanak huattek. Ibasani isi ahuattek hosi oŋida aati omijani aferuna hosi. Hode, eramak ni itai jio, arumani isi esiorita hosi. 
MAT.6.17	Ati elle iferuna itai, imujulati buo fe igugurutata oofir, 
MAT.6.18	oŋida aati obeŋi omijani aferuna hatai…arari fe Monyatai hama, ollo obeŋ tulo igonyu, omijak. Buo Monyohoi, elle igonyu 'to erre hunne ihanio iyye edimai, ette adi isiarana jihoi esiorio.
MAT.6.19	“Hèttunana esamiti hatai jio afau ana, ŋadi eŋenyu iko oloŋoruo otuhi isi; buo fe ahahalak oremehini ihahalaru. 
MAT.6.20	Ati, ottunana esamiti hatai idou; amaji onno obiaŋari eŋenyu iko oloŋoruo oremehini ituk isi; buo fe ahahalak ittallihi ihahalaru isi. 
MAT.6.21	Nyio, odulo adi ataji hoi jio amaji onno ottunarik esamiti hoi.
MAT.6.22	“Arai oŋite ihuo allomo ihuan. Alla ayiji oŋite hoi, afaŋ adi ahuan hoi 'daŋ. 
MAT.6.23	Buo alla arrohoji oŋite hoi, owon adi ahuan hoi 'daŋ idumele enne iriok 'to bebe. Alla ara afaŋan ottonohoi edumele, orroho adi eriohi honyi bebe!
MAT.6.24	“Obeŋ obo atulo oremik igiama jio elettaha arrihai; nyio, oliwari adi inyi abotie, buo ataji honyi obuor obotie; oniŋio adi inyi abotie, buo iyasio obotie. Ittallik iyye irahan a hegiamani Hollum buo fe a holo esamiti.
MAT.6.25	“Tania, eramak ni itai, hèhawwati te nesu hatai; ta anyio adi enne iŋiyete itai, ta anyio adi enne imatati itai; kuyya buo fe ta aboŋojin hunne iyyafana itai ihuattek. Obeŋ soho nesu hatai agalik aŋiyo? Obeŋi soho ahuattek hatai agalihini aboŋojin? 
MAT.6.26	Ike imijata aheny; obeŋi isi oyehini hinyomoti, kuyya odeŋuni himmai, buo fe obeŋi ottunani riŋ imuguo; ati itaŋiyo Monyatai ettedou isi. Ibiaŋata soho itai igalihina aheny? 
MAT.6.27	Ŋai jihatai ollo oremik 'to ifonihina nesu honyi obo kai
MAT.6.28	“Nyioti ihawwati itai te eram boŋojin? Ike imijata obolori ayaburita hutto mur aŋai? Obeŋi isi igiamai buo fe obeŋi ihuhumuni aboŋojin hosi. 
MAT.6.29	Ati, eramak ni itai jio, ara duadi bu Solomon hobu iko esamiti honyi 'daŋ, obeŋi nyia aboŋojin honyi ilamani ihuo obo jio ayaburita hunia. 
MAT.6.30	Ati, elle itiyyefio Hollum amiyaŋ otto mur, onno owon 'to ahana buo motie osuahini iyali, obeŋ 'tadi inyi itiyyef itai agalik 'daŋ? Aii, itai aati hullo omuta neruk!
MAT.6.31	“Tania, hèhawwati jio, ‘Eŋiyo adi hohoi anyio? Kuyya emata adi hohoi anyio? kuyya eyyafatio adi hohoi anyio?’ 
MAT.6.32	(Erre hunia, hunno ottifiai aati 
MAT.6.33	Ati ottifiati do Olobie Hollum iko erre hunna awak inyi; buo adi inyi ette isiarana jihatai erre hunnomuk hunia 'daŋ. 
MAT.6.34	Tania, hèhawwati te erre huno motie; nyio, owoni adi ehawwata huno motie hama. Ijiara ettigemita huno oloŋ abotie, oremehini to oloŋ ania hama.
MAT.7.1	“Hèŋototo eram omuk, oŋida buo fe Hollum obeŋ oŋot eram hatai. 
MAT.7.2	Nyio, oŋot adi Hollum eram hatai ihuo enne iŋociette itai eram hullomuk. Ekoi enne iŋociette itai eram omuk, inyi adi buo fe onno oŋocierek eram hatai. 
MAT.7.3	Nyio igonyu iyye aboroti to honyek illahoi, buo ibeŋ igonyu abeleri otto honyek hoi? 
MAT.7.4	Kuyya aŋai irinyak iyye ajiaran jio illahoi, ‘Illa, hadi eduhu ni addi aboroti otto honyek hoi ania,’ buo abeleri owon ihonyek hoi? 
MAT.7.5	Jai! Iyye etihanani huan olo, iduhu do addi abeleri otto honyek hoi; buo diya, iremik adi iyye ihum igonyuna buo fe iduhuna addi aboroti otto honyek illahoi.
MAT.7.6	“Hèsiatta aŋohe ariŋ elibo; nyio, oyitonie adi isi itai, ette ihony itai; hèsiatta buo fe asihira hatai jio abataha, nyio, irrirriei adi isi asihira hunia.
MAT.7.7	“Ifiyete, buo isiori adi jihatai; ottifiati, buo inyurana adi itai; ikukuhoto, buo aŋahini adi ekat jihatai. 
MAT.7.8	Nyio, lia, elle ifiyo 'to, ifuotu adi; buo fe lia, ollo ottifia 'to, onyurak adi; buo fe lia, elle ikukuho 'to aŋahini adi jihonyi. 
MAT.7.9	Jihatai monyie, elle ifiyo lonyi hoi iyye emune, isio adi iyye inyi amoruo? 
MAT.7.10	Kuyya alla amojo inyi ahami, isio adi iyye inyi amunu? 
MAT.7.11	Elle imijana itai, hulle irrohojata 'to, esiorio hirre hunno oyiji 'to jio aduri hatai, aŋai 'tadi Monyatai ettedou, obeŋ 'tadi esiorio honyi erre ayijok jio hia hulle omojoi 'to jihonyi, agalik!
MAT.7.13	“Ojiŋara ta akol ollo ottida 'to; nyio, alat akol onno ojiŋarik iferno. Iliaha ekoi onno ofuarik diya, buo fe aati hullo ojiŋari 'to tenyi, oluaji. 
MAT.7.14	Ati ottida akol maji ono nesu. Ogol ekoi onno ojiŋarik diya; omutari buo fe aati hullo onyurani 'to inyi.
MAT.7.15	“Ihumata mijio ekianak enyabak, hullo ojiori 'to jio ekiana isi eram Hollum. Itanyalami isi ahuattek ihuo akioro, buo to tuajin hosi arai luŋa ihuo elewoo. 
MAT.7.16	Imijana adi itai isi te ehanita hosi. Obeŋi aŋarria oŋijani eŋijiti fino, buo fe ekua obeŋi oŋijani aŋabolo. 
MAT.7.17	Oŋijak ayyani onno oyyu 'to eŋijiti hunno oyiji 'to, buo ayyani onno orroho 'to oŋijak eŋijiti hunno orrohoji 'to. 
MAT.7.18	Ati, ittallik ayyani onno oyyu 'to iŋijana eŋijiti hunno orrohoji 'to, buo fe ayyani onno orroho 'to ittallik iŋijana eŋijiti hunno oyiji 'to. 
MAT.7.19	Buo ayyani, onno obeŋ 'to oŋijak eŋijiti hunno oyiji 'to, olloŋori adi inyi addi, ette ibironia ihima. 
MAT.7.20	Tania, imijana adi itai ekianak enyabak hullo ojiori 'to ekiana isi eram Hollum, te ehanita hosi.
MAT.7.21	“Obiaŋara adi aati 'daŋ, hulle iloŋoi 'to ani jio, ‘Lamonye, Lamonye,’ ojiŋari Ilobie ono Hollum; arari fe hia hama, hulle ihanie 'to erre hunna awak Monyoŋ ettedou. 
MAT.7.22	Iholoŋ ono Aŋacio Hiram, ofuonni adi aati arriai jiaran jihoŋ, ‘Lamonye, Lamonye! Ettittoyo nyia hohoi asayyo Hollum ta afure hoi. Efuhatio nyia hohoi aminiaŋa addi, buo fe ehanio eduariti arriai ta afure hoi!’ 
MAT.7.23	Ati apulok adi ni jihosi jiojio, ‘Atimo nyia ni itai; ifuatta addi jihoŋ, itai arrohojak hulo!’
MAT.7.24	“Tania, atulo elle itaniŋio 'to ekenita hoŋ buo fe oniŋio isi, ara adi inyi ihuo atulo elle ilofioro 'to, ollo oduhok 'to aaji honyi imoruoi. 
MAT.7.25	Attati ahide sayo buo aari ette ibuluno, ette buo fe oyyami ihut aaji ania bebe, buo inyi obeŋ oritihoro; nyio, oduhoni nyia inyi imoruoi.
MAT.7.26	“Buo atulo elle itaniŋio 'to ekenita hoŋ buo omesio isi, ara inyi ihuo atulo ollo obeŋ hou, ollo oduhok 'to aaji honyi isuluŋayo. 
MAT.7.27	Attati ahide sayo buo aari ette ibuluno, ette buo fe oyyami ihut aaji ania bebe, ette inyi iritihoro. Orroho nyia ekuahit honyi bebe.”
MAT.7.28	Ninyia atuhok Yesu ekiana erre hunia, illilliha nyia eluluŋ waati ekoi enne ittiyeniere inyi. 
MAT.7.29	Nyio, obeŋ nyia inyi ittiyenio ihuo ettiyanak ifahita, ati ittiyenio nyia inyi isi te elohittok.
MAT.8.1	Ninyia isuru Yesu to doŋe ollo odiha 'to, ijifarai nyia eluluŋi hunne ettaha inyi. 
MAT.8.2	Attati obo atulo, linyia owon 'to iko 
MAT.8.3	Attati Yesu ihalamana aani honyi, ette ittir inyi, ette jiaran, “Awak ni, toliboro!” Teya teya, ette aŋuai atulo lia iŋidari. 
MAT.8.4	Attati Yesu jiaran jihonyi, “Itayirie! Hèramak obo atulo, ati obotik jio ehumani, ijiara inyi ihum imi iyye, attati teya, isiarak ehumi jio Hollum ihuo ojiori efahita huno Mose, itahutaniere jio aati jio, ilibo iyye.”
MAT.8.5	To ninyia ojiŋaniere Yesu ibore gala Kapernaum, ottu nyia obo ajafit olo Roma, ette ittana inyi 
MAT.8.6	jiojio, “Lettok, apit hoŋ elle ififiata iko aŋuai itua haŋ; odiaha inyi bebe, ittallik ikoddaŋ idioto.”
MAT.8.7	Buo Yesu ette jiaran jihonyi, “Alo adi ni itaŋida inyi.”
MAT.8.8	Buo ajafit lia ette itarraŋ ojio, “Lettok, abeŋ ni asiru ifuotuniere iyye ihaŋ hoŋ. Ati ikianai te etuk ijiai, oŋida adi apit hoŋ. 
MAT.8.9	Orriama ihuo anna aniŋiere ni elettaha hoŋ, buo fe oseŋer hoŋ oniŋie ani. Aremik ni jiaran jio obo, ‘Ilo!’ buo inyi ette leten, buo fe jio olobo, ‘Waŋ!’ buo inyi ette ittuna; buo fe ajio jio apit hoŋ, ‘Ihana enyia!’ buo inyi ette ihan.”
MAT.8.10	Ninyia itaniŋu Yesu eram ania, illilliha nyia inyi bebe, ette jiaran jio aati hunyia ijifatie 'to inyi jio, “Eramak ni itai jio, habeŋ ni anyurak obo eruk onno obolo 'to ihuo ana, ara duadi bu ifau Israele 'daŋ. 
MAT.8.11	Eramak ni itai jio, ofuonni adi aati arriai tetteduoŋi holoŋ iko tettedorroi holoŋ iŋiyere agari iko Abramo, buo Isako, ojio Yakobo, Ilobie ettedou. 
MAT.8.12	Ati irruoŋoni adi idumele, hia, hullo oremehini 'to irahan a hulo olobie. Diya, ituruhoi adi isi buo fe irutai aala hosi.” 
MAT.8.13	Attati Yesu jiaran jio ajafit alia, “Ilo haŋ, ijiara hétera jihoi ihuo iruk iyye.”
MAT.8.13	Teya teya, ette apit lia iŋidari.
MAT.8.14	Olo nyia Yesu ihaŋ Petro, ette irumana hamoni Petro ififiata iko anahan huan. 
MAT.8.15	Attati inyi ittir aani aŋotte ania, buo anahan huan nyia, ette iŋatana inyi, ette inyi idioto ahide, ette ihuhumana jio Yesu aŋiyo.
MAT.8.16	Ninyia ara ollotoriai, iyaŋunie nyia aati jio Yesu, aati miniaŋa arriai. Buo te etuk ijiai, itattur nyia Yesu aminiaŋa, buo aati hunyia oŋuai 'to 'daŋ ette iŋidari. 
MAT.8.17	Ihan nyia inyi ihuo nyia, itasiruniere eram ninyia ikiana Isaya ekianani Hollum jio, “Iduha inyi addi eŋuati iko ediahiti hohoi.”
MAT.8.18	Ninyia igonyu Yesu eluluŋ waati okudani inyi, ette inyi ihum iramana jio lejifak honyi jio, “Hafatta afohor tafar enne ittokon tole.” 
MAT.8.19	Attati obo ettiyanani olo efahita ittuna jihonyi, ette jiaran, “Hettiyanani, ejifaru adi ni iyye jio amasik 'daŋ hunne ilari iyye.”
MAT.8.20	Buo Yesu ette itarraŋ inyi jiojio, “Owoni obeyohi iko ewurio hosi, buo fe aheny owoni iko asik hosi; ati obeŋ obo amaji onno oferiere Lonyi tulo iyiriari.”
MAT.8.21	Buo obo olo lejifak honyi ette jiaran, “Lettok, ijiara do nani alo inuhana monyoŋ.”
MAT.8.22	Ati itarraŋ nyia Yesu inyi ojio, “Ijifunie ani. Idehi ayaak onuhani ayaak hosi.”
MAT.8.23	Ninyia ladak Yesu itogol, ijifarai nyia ejifak honyi inyi. 
MAT.8.24	Teya teya, ette addiŋilla idiotonio isi tehiji tafar enne ittokon many ojiari atogol nyia adiori ta apoŋia poŋia hari. Ati ojotoro nyia Yesu, 
MAT.8.25	attati ejifak ifuatan itaheny inyi, ette jiaran jiojio, “Lamonye! Eluak hohoi, attu naye!”
MAT.8.26	Buo inyi ette jiaran jihosi, “Eii! Anyio baŋi attanatai ania? Itai aati hullo omuta eruk!” Attati inyi idioto, ette iŋerejanio jio addiŋilla iko apoŋia poŋia hari, ette ediofo 'daŋ idua jillili.
MAT.8.27	Illillihai nyia isi 'daŋ bebe, ette jiaran, “Eii! Anyio tulo olo? Ara duadi bu addiŋilla iko apoŋia poŋia hari, oniŋie isi 'daŋ inyi!”
MAT.8.28	Ninyia allaŋ Yesu atafar tole, ifau Gerasa, oruaŋanie nyia omuk aati miniaŋa arrihai ikonyi, hullo ofuonni tehiji ilumio, buo iŋereji bebe many abaŋarik aati adaha tolia. 
MAT.8.29	Teya, iwuwoŋitai nyia isi bebe, ette jiaran, “Lonyi Hollum, anyio enne iwak iyye jihohoi? Ittu iyye hohoi ittigemio hobeŋ asaa ottuba?”
MAT.8.30	Oŋiye nyia abataha arriai alamarai kai teger hosi. 
MAT.8.31	Attati aminiaŋa hunia ittana Yesu jio, “Elle ijio iyye ifuha hohoi addi, ifuhak ati hohoi jio abataha hua.”
MAT.8.32	Buo inyi ette jiaran jihosi, “Ifuatta.” Attati isi ifuatan ette ijiŋana jio abataha hua, buo eluluŋ bataha hunia 'daŋ ette isuoro attany olotifor hari jio hutu, hutu, hutu, ette ikuahino itua hari, ette ikoddaŋ iye diya.
MAT.8.33	Ofuhoi nyia eyyahak bataha hunia, ette ijiŋana itua bore gala, ette iramana erre 'daŋ, hoduo iduoŋi 'to jio aati miniaŋa. 
MAT.8.34	Tania, ojiŋuni nyia aati 'daŋ to tua bore gala, ette ifuatan jio Yesu. Ninyia igonyuni isi inyi, ette isi ittana inyi hételo addi ta fau hosi.
MAT.9.1	Adak nyia Yesu atogol, ette illaŋan atafar many ibore gala Kapernaum anna amanyari inyi. 
MAT.9.2	Ojio teya, iyaŋunie nyia omuk aati jihonyi obo atulo ollo oye aŋati huan, ollo ofer ijotit. Ninyia igonyu Yesu abolori ono eruk hosi, ette inyi jiaran jio atulo ollo oye aŋati huan, “Lonyi hoŋ, itagolo atua! Ahohinie eyyata hoi.”
MAT.9.3	Attati omuk ettiyanak Ifahita ikiana isi hama jiojio, “Ittarrohojo atulo olo afure Hollum!” 
MAT.9.4	Ati omijak nyia Yesu egigilita hosi, ania ette inyi jiaran, “Anyio owon egigilo onno orroho 'to itajia hatai? 
MAT.9.5	Anani enne iliaha 'to, ajiaran jio, ‘Ahohinie eyyata hoi,’ kuyya ajiaran jio, ‘Totte, adahai’? 
MAT.9.6	Ati, ijiara ani etahutak jihatai jiojio, owon Lonyi Tulo iko elohittok ifau ihohiniere eyyata.” Ania, ette inyi jiaran jio latulo ollo oye aŋati huan, “Totte, iduhu ejotit hoi, ilo haŋ!”
MAT.9.7	Teya, ette latulo lia idioto, ette leten haŋ hosi. 
MAT.9.8	Ninyia igonyuni aati arriai eram ania, ette isi ibaŋi, ette itahabuyo Hollum te esiarana honyi aati elohittok ihuania.
MAT.9.9	Ninyia alo Yesu teya, ette inyi igonyuna obo eddudduhani musuru alla anya Matteyo, itoŋo imahatab honyi, ette Yesu jiaran jihonyi, “Ijifunie ani.”
MAT.9.9	Odioto nyia Matteyo, ette ijifaru inyi.
MAT.9.11	Ninyia igonyuni omuk hulo 
MAT.9.12	Ati itaniŋu nyia Yesu ekiana hosi, ette jiaran jihosi, “Obeŋi busi aati hullo oŋidari 'to, awahi diktor, arari fe aŋuak hama. 
MAT.9.13	Ifuatta onyurana awoyo hiram enne ikiana Abuk Hollum jio, ‘Awak ni anyalami; obiaŋara erre ehumita.’ Abeŋ ni attu iloŋo abisak, ati attu ni iloŋo eyyak.”
MAT.9.14	Attati lejifak hulo Yoane Etifuotoni Batisimo ifuanna ette ifiyo Yesu jiojio, “Eferutta hohoi iko 
MAT.9.15	Itarraŋ nyia Yesu isi ojio, “Oremehini adi atamonok hutto ayamari ijiriŋa buo ayamani howon ikosi? Ati, ofuonni adi oŋitek hunne iyarik ayamani tehiji hosi addi, tania oferuni adi isi.
MAT.9.16	“Obeŋ tulo attaf ettulit boŋo amaruani ta aboŋo aŋejuk, nyio iruna adi aboŋo aŋejuk ette iguasuno addi, ette tibuo italat ettulit boŋo amaruani. 
MAT.9.17	Obeŋ buo fe obo atulo iturak afino aŋejuk itua ihuloo amaruak, nyio ofudohoi adi ehuloo hunia, ette afino ijuhoro addi buo ehuloo hunia ette irrohoji. Ati iturani afino aŋejuk itua ihuloo aŋejuho. Tania, arasai adi isi 'daŋ hunno oyiji.”
MAT.9.18	Ninyia hèkiana Yesu jihosi, ottu nyia lobo elettok olo Yudei, ette irigoŋo ihosiere honyi, ette jiaran, “Hetek ŋarri hoŋ iye. Ati, waŋ ilo ottirok ahas hoi jihonyi, isu adi inyi luŋa.” 
MAT.9.19	Ania, ette Yesu idioto, ette ijifaru atulo lia, buo lejifak honyi ette ifuatan 'daŋ ikonyi.
MAT.9.20	Teya, owon nyia nobo aŋotte ninyia oŋuai 'to iko ayaf yaf onno orroho, aŋasi 'tomon harrihai. Oliliebuno nyia inyi te ehalu Yesu, ette ittir esidi boŋo honyi. 
MAT.9.21	Igigilo nyia inyi ta ahuan honyi hama jiojio, “Alla attir ni aboŋo honyi ijiai, aŋida adi ni.” 
MAT.9.22	Attati Yesu iyito, ette igonyuna inyi, ette jiaran, “Ŋarri hoŋ, itagolo ataji hoi! Itaŋida eruk hoi iyye.” Teya teya, ette aŋotte ania iŋidari.
MAT.9.23	Attati Yesu leten ihaŋ elettok lia. Ninyia igonyu inyi ahutak ikaŋahien buo aati 'daŋ oyyihinie, 
MAT.9.24	ette inyi jiaran, “Ifuatta 'daŋ allet. Obeŋ neto ania oye, ojoto inyi joto.” Buo isi ette isuhotiere inyi. 
MAT.9.25	Ati ninyia ifuhari aati 'daŋ allet, ette Yesu ijiŋara attua haji, ette inef aani neto nyia, ette inyi idioto. 
MAT.9.26	Attati eram ania isarrahina jio aŋati ono afau ania 'daŋ.
MAT.9.27	Ninyia alo Yesu teya, ijifarai nyia omuk laŋodok arrihai inyi hulle iwuwoŋitai jihonyi jiojio, “Lonyi Dafide, omehinie jihohoi.”
MAT.9.28	Ninyia lajiŋak Yesu itua haji, ette laŋodok hia ifuanna jihonyi, buo inyi ette ifiyo isi, “Iruhoto itai jio aremik ni itaŋida itai?”
MAT.9.28	Itarraŋi nyia isi inyi jiojio, “Aafe, Lettok.”
MAT.9.29	Attati inyi ittir oŋite hosi, ette jiaran “Hétera eram ania jihatai ihuo iruhoto itai.” 
MAT.9.30	Attati oŋite hosi inyiak mijio. Buo Yesu ette ihum ikiana jihosi jiojio, “Hèramana eram ania jio obo atulo.”
MAT.9.31	Ati, ofuoi nyia isi, ette itisarrahina asayyo huno Yesu jio aŋati afau nyia 'daŋ.
MAT.9.32	Ninyia hofuoi aati hia ihuania, iyaŋunie nyia omuk aati jihonyi obo atulo ollo obeŋ ikiana, nyio, owon nyia inyi iko aminiaŋati. 
MAT.9.33	Ati ninyia hèfuhari aminiaŋati nyia ihuania, ette latulo lia itterio ekiana, attati aati 'daŋ illilliha, ette jiaran “Hèbeŋ hohoi egonyu obo ariŋ ihua ana ta fau Israele!”
MAT.9.36	Ninyia igonyu inyi eluluŋi waati, ette inyi imehino jihosi nyio, ihawwai nyia isi buo fe omehinie ihuo akioro hunno obeŋ eyyahani. 
MAT.9.37	Tania, ikiana nyia inyi jio lejifak honyi jio, “Obolo amana, ati omutari adioŋok. 
MAT.9.38	Omojoti jio Lamonye mana oŋida ifahu adioŋok imana honyi.”
MAT.10.1	To ninyia tonyia, iloŋu nyia Yesu lejifak honyi hula 'tomon harrihai, ette isiarana jihosi elohittok ifuhatiere aminiaŋa buo fe itaŋidariere eŋuati iko ediahiti 'daŋ. 
MAT.10.2	Afureta lefahat hula 'tomon harrihai isi huna: ahosiere, Simone (alla anya 'to Petro,) iko illanyi Andrea; Yakobo iko illanyi Yoane, lonyirok Sebedeyo; 
MAT.10.3	Filipo, Bartolomeyo, Tomaso, Matteyo eddudduhani musuru, Yakobo lonyi Alfeyo, Tadeyo, 
MAT.10.4	Simone Aselotanani
MAT.10.5	Ifak nyia Yesu aati hula 'tomon harrihai hulia, ette iramana isi jiojio, “Hèfuatta ifauhien Lufajak, buo fe hèjiŋana obo abore gala waati Samaria. 
MAT.10.6	Ati ifuatta jio aati Israele hulla arai 'to ihuo akioro hunno olitohini 'to. 
MAT.10.7	Ifuatta, ittittoyete jiojio, ‘Iliaha Olobie ettedou attuna.’ 
MAT.10.8	Itaŋidarata aŋuak, itubuhuna ayaak, italiboroto aati hullo owoni 'to iko eŋuati belelio, buo fe ifuhara aminiaŋa addi. Ihuo ifuotuna nyia itai asai isiatta buo fe asai. 
MAT.10.9	Hèlutotti omuk agurusi iloboni hatai. 
MAT.10.10	Elle ifuatta itai, hèyatti edee hèmimojok, ara duadi bu agamisi arrihai, kuyya amuha, kuyya atelehi; nyio, osiru jio egiamani ifuotuniere aŋiyo honyi. 
MAT.10.11	Elle ijiŋana itai obo abore gala, kuyya obo amiji, ottifieuna atulo ollo oremik 'to ifuotuna itai. Itoŋoti ikonyi many idiahatti itai amaji nyia. 
MAT.10.12	Elle ijiŋana itai obo ahaŋ, ijiatta, ‘Hatawana nelik taji jihatai.’ 
MAT.10.13	Elle ifuotuni aati ahaŋ nyia itai, ijiara efonya hatai ono nelik taji hatawana diya; buo alla abeŋi isi ifuotuni itai, ijiara inyi hotocohunie jihatai. 
MAT.10.14	Buo elle iha obo ahaŋ kuyya abore gala efuotuna itai, kuyya etaniŋio jihatai, idiahatti amaji ania, ipipuahara attuduha to hejek hatai. 
MAT.10.15	Ahode, eramak ni jihatai jio, Iholoŋ ono Aŋocio Hiram, obolo adi amehino Hollum jio Sodom iko Gomora agalik amehino honyi jio abore gala ania.
MAT.10.17	Ihumata mijio, owoni adi aati hullo ofuonni 'to iniafaru itai ilokikoi. Ofodohie adi is itai ihasik imojiti. 
MAT.10.18	Te eram hoŋ, ipihoroi adi itai ihosiere mondiri iko hobuok iramaniere Asayyo Ayijok jihosi iko jio Alufajak. 
MAT.10.19	Elle ipihoroi isi itai ilokikoi, hèlafuhoti anyio adi enne ifuatta itai ikiana kuyya ifuatta adi itai ikiana aŋai? Nyio, ta asaa nyia, iramani adi jihatai anyio enne ifuatta itai ikiana. 
MAT.10.20	Nyio, obiaŋara adi itai ikianati ta ahuattek hatai; ati, Oloholio olo Monyatai adi ikiana te etuhe hatai. 
MAT.10.21	Itinefuni adi ellarak illarak oŋida ottohori, buo fe monyie itinefuni aduri hosi oŋida ottohori. Oyitonie adi aduri esiok hosi, ette itattohoro. 
MAT.10.22	Oliwarik adi aati 'daŋ itai te eram hoŋ; ati italuahuno adi lia ollo odihu 'to many isidi. 
MAT.10.23	Elle ittigemie itai jio obo abore gala, ofuhoti jio obo hama. Nyio, eramak ni itai hode jio, ibiaŋata adi itai ituhonia egiama hatai jio aborejin gala hutto Israele hobeŋ Lonyi Tulo ottu. 
MAT.10.24	Obeŋ obo eyiyanani agalik ettiyanani honyi, buo fe obo egiamani obeŋ agalik elettok. 
MAT.10.25	Oremik jio eyiyanani irari ihuo ettiyanani honyi, buo fe egiamani irari ihuo elettok honyi. Elle ifurani isi amonye haŋ Belsebul, ifurani adi buo fe aati hutta haŋ honyi afureta hunno orrohoji 'to bebe.
MAT.10.27	Erre hunne eramak ni jihatai te edumele, inyiahata luŋa iramuna alla afaŋ; buo fe erre hunne itaniŋuna itai ahahayai, itawoloŋoto to sihidihien hasik. 
MAT.10.28	Hèbaŋata attok huan buo ittallihi ittohoro oloholio. Ati abaŋata Hollum ollo oremik 'to itamuhina ahuan iko oloholio 'daŋ Iferno. 
MAT.10.29	Obeŋi soho inyiaŋai olodili arrihai ta amillim? Ati obeŋ obo olodil okuahino ifau alla abeŋ Monyatai awak. 
MAT.10.30	Ara duadi bu oofir hutto hossi hatai, iheni isi 'daŋ. 
MAT.10.31	Tania, hèbaŋata, nyio, agalik ayiji hatai ono olodili arriai.
MAT.10.32	“Lia, elle iruhok 'to ani to hosiere waati, eruhok adi buo fe ni inyi to hosiere Monyoŋ ettedou. 
MAT.10.33	Ati lia, ollo orisa 'to ani to hosiere waati, arisa adi buo fe ni inyi to hosiere Monyoŋ ettedou.
MAT.10.34	“Hègigiloti jio attu ni iyaŋuniere nelik ifau. Abeŋ nyia ni attu iyaŋuniere nelik fau, ati eyaŋuno ni afere. 
MAT.10.35	Attu ni italiwahiniere lonyi iko monye, buo ŋarri iko honye, buo hamoni iko hamoni; 
MAT.10.36	Arai adi aati hutta haŋ hatai amiorok hoi.
MAT.10.37	“Lia, ollo omuno 'to monyonyi kuyya honyonyi agalik onno omunori inyi ani, obeŋ osiru ahejifani hoŋ; buo fe ollo omuno 'to lonyi kuyya ŋarri agalik onno omunori inyi ani, obeŋ osiru ahejifani hoŋ. 
MAT.10.38	Lia, ollo obeŋ 'to olor akruce honyi ette ijifuno ani, obeŋ inyi osiru ahejifani hoŋ. 
MAT.10.39	Lia, alla awak 'to italuahuna nesu honyi, italitohi adi inyi, buo fe lia, elle italitohi 'to nesu honyi te eram hoŋ, italuahu adi inyi.
MAT.10.41	Lia, elle ifuotu 'to ekianani Hollum nyio ara inyi ahekianani Hollum, ifuotu adi inyi esiorio ono ekianani Hollum. Buo fe lia, elle ifuotu 'to oloyijio ta arahan honyi oloyijio, ifuotu adi esiorio arabotie iko oloyijio. 
MAT.10.42	Ahode, eramak ni itai jio, lia elle isio 'to omuk aari amatat hunne ilihi 'to jio obo olofiaha tehiji hejifak hoŋ hulo nyio, ara inyi ahejifani hoŋ, obeŋ adi esiorio honyi opuak.
MAT.11.1	Ninyia atuhok Yesu eramana ettiyenita hunia jio lejifak honyi hula 'tomon harrihai, ette inyi idiaharu amaji nyia, ette leten ittiyenio buo fe ittittoyo iborejin gala hunnomuk hutto Yudea.
MAT.11.2	Ninyia itaniŋu Yoane Etifuotini Batisimo to babus erre hunyia ihanio Kristo, ette inyi ifahina omuk lejifak honyi, 
MAT.11.3	ifiyere inyi jiojio, “Eramak hohoi, iyye soho alia linyia ojio Yoane jio olo adi ittuna, kuyya etila 'tadi hohoi obo atulo hama?”
MAT.11.4	Itarraŋ nyia Yesu jihosi, “Acahatti, ifuatta iramana Yoane erre hunne itaniŋuna itai buo fe igonyuna: 
MAT.11.5	amijie aŋodok, adahai aŋurak, italibori aati hullo owoni 'to iko 
MAT.11.6	Hotomunohi hia hullo obeŋi 'to okuayai eram hoŋ.”
MAT.11.7	Ninyia acaharai lejifak Yoane, ette Yesu ikiana jio eluluŋ waati te eram Yoane jio: “To ninyia ifuatti itai jio Yoane ihidiofo, iwahata nyia itai igonyuna anyio? Afarawati onno ohucio oyyami? 
MAT.11.8	Ifuatta nyia itai imijio anyio? Atulo elle ihum 'to iŋata? Aati hulla aŋatai 'to ihuo nyia, itoŋoi ihaŋitek hobuok! 
MAT.11.9	Eramana ani, ifuatta nyia itai imijio anyio? Ekianani Hollum? Aafe hode, ati igonyuna itai atulo alla agalik 'to ekianani Hollum. 
MAT.11.10	Yoane ollo ojio abuk Hollum jiojio, ‘Ojio Hollum, efak adi ni eyani sayyo hoŋ to osiere hoi, oŋida ihuhumak ekoi hoi.’ 
MAT.11.11	Hode, eramak ni itai jio, jio aati hutta fau 'daŋ, hobeŋ obo odetuno alla agalik Yoane etifuotoni Batisimo. Ati Ilobie ettedou, inyiak atulo asai igalihina Yoane. 
MAT.11.12	Itterio jio oŋitek hunyia ittittoyere Yoane etifuotoni Batisimo many iko ahana, ittigemie Olobie ettedou onno orroho, buo aŋerejak awahi ihoruna inyi ta agolon. 
MAT.11.13	Many to oŋitek huno Yoane, ikianai nyia ekianak Hollum iko efahita Mose 'daŋ te eram ono Nolobie. 
MAT.11.14	Buo elle iruhoto itai eram ania, ara Yoane luŋa Elija inyia ojiori ottu adi. 
MAT.11.15	Itayiriete, ollo owoni ayyaha jihatai!
MAT.11.16	“Etarrijohi adi ni aati hula ahana iko anyio? Arai isi ihuo aduri hulla abalai 'to isuk buo illilloŋoi ahuattek hosi jiojio, 
MAT.11.17	‘Ehutak hohoi aatar jihatai, ati ibiaŋata itai ihiati. Edol hohoi afureta tuari buo itai ibiaŋata iyyooti!’ 
MAT.11.18	Ottu nyia Yoane ollo oferutta buo fe obeŋ amata afino, buo isi ojiori, ‘Owon inyi iko aminiaŋati!’ 
MAT.11.19	Ninyia attu Lonyi Tulo ollo oŋiyo buo fe amata, buo fe isi 'daŋ ojiori, ‘Ike imijata atulo alia, ara alaŋaru buo fe aharumani, amotte hèddudduhak musuru iko eyyak!’ Ati omijani aati jio obisi ofioro Hollum te erre hunne ihanie to ofioro honyi.”
MAT.11.20	Attati Yesu ikiana onno ogol jio aati hutto borejin gala hunyia ihaniere inyi eduariti honyi arriai, nyio obeŋi nyia isi idehini eyyata hosi, ette iŋerejianio jihosi ette jiaran, 
MAT.11.21	“Orroho adi bebe jihoye Korasin! Orroho adi bebe jihoye Besseyida, nyio hara nyia ihanie eduariti, hunyia ihanie jihatai, iborejin gala Taya iko Sidon, ŋa nyia isi idehini eyyata hosi berien, ette iyyafana asuwali buo fe opuri ahuattek te enuara itahutaniere jio eha isi eyyata hosi! 
MAT.11.22	Ati, eramak ni itai jio, to Oloŋ ono Aŋocio Hiram, obolo adi amehino Hollum jio Taya iko Sidon agalik amehino honyi jihatai. 
MAT.11.23	Buo jihoye Kapernaum! Iwak iyye ikaf ahuan hoi many idou? Ati ibirori adi iyye many Imaji Hayak! Hara nyia ihanie eduariti hunyia ihanie jihoi, ibore gala Sodom, ŋaduo inyi hodulo many iko ahana. 
MAT.11.24	Ati eramak ni itai jio, Iholoŋ ono Aŋocio Hiram, obolo adi amehino Hollum jio Sodom agalik amehino honyi jihoi!”
MAT.11.25	Teya, ette Yesu jiaran, “Monye, Lamonye olo edou iko olo afau! Ajio ni jihoi humo te edimana hoi erre hunia jio alofiorojok iko jio hulle iheni 'to, buo iyye itte itahutana jio aati asai. 
MAT.11.26	Aafe, Monye, ara inyi ihuo iwak nyia iyye.
MAT.11.28	“Ifuanna jihoŋ, itai 'daŋ hulle ifutoti 'to iko egemita hunno oddiŋi 'to, esio adi ni itai ayiri. 
MAT.11.29	Atarana eyeni hoŋ, ittiyenuna jihoŋ; nyio anyalam ni buo fe atua hoŋ obi. Tania, inyurana adi itai ayiri. 
MAT.11.30	Nyio, ofiaha eyeni enne esio ni jihatai, buo fe egemita hunne esio adi ni jihatai itawahai.”
MAT.12.1	Ojio ihalu kai, ababalaru nyia Yesu totto tua matta to oloŋ Sabatto.
MAT.12.2	Ninyia igonyuni 
MAT.12.3	Itarraŋ nyia Yesu isi ojio, “Hèbiaŋata itai ihenuna erre hunyia ihan Dafide iko aati honyi, ninyia aniamai isi? 
MAT.12.4	Ojiŋak nyia inyi ihaji Hollum, ette inyi iko aati honyi iŋiyo emunio hunyia isiori jio Hollum. Itihotie nyia efahita isi iŋiyere emunio hua arari fe ehumak hama oŋiyei isi. 
MAT.12.5	Kuyya hèbiaŋata buo fe itai ihenuna to tua ifahita huno Mose jio, itafayacie ehumak efahita to oloŋ Sabatto, te egiama hosi itua Haji emojit enne ittokon, ati, obeŋi isi owoni iko epali. 
MAT.12.6	Eramak ni itai jio, owon obo ariŋ anna agalik Aaji emojit enne ittokon. 
MAT.12.7	Imijana duo itai awoyo hiram ono ekiana onno ojio 'to, ‘Awak ni amehino, obiaŋara aciaŋi ehumita,’ ibiaŋata duo itai iŋotonia epali jio hullo obeŋi 'to ipali. 
MAT.12.8	Nyio, ara Lonyi Tulo Lamonye olo Sabatto.”
MAT.12.9	Olo nyia Yesu teya, ette ijiŋana jio obo aaji emojit, 
MAT.12.10	ninyia awanari obo atulo ollo oye hani. Owoni nyia omuk aati diya hunyia awahi 'to itisiahina inyi. Ania, ette isi ifiyo inyi jiojio, “Aŋatani soho efahita hohoi itaŋidariere to oloŋ Sabatto?”
MAT.12.12	Oyyu atulo agalik aker! Tania, aŋatani efahita hohoi iluahiere atulo to oloŋ Sabatto.” 
MAT.12.13	Attati inyi jiaran jio latulo lia, “Itabisak aani hoi.”
MAT.12.13	Ette inyi itabisana, buo aani honyi ette inyiak ŋidari ihuo ebotie hani. 
MAT.12.14	Attati 
MAT.12.15	Ninyia itayiru Yesu ewwahuna hosi ittohori inyi, ette inyi leten addi teya, buo eluluŋ waati enne ittok ette ijifaru inyi. Buo inyi ette itaŋida aŋuak hosi 'daŋ, 
MAT.12.16	ette ihum iramana isi hèlaha isi itisarrahini eram honyi jio aati hullomuk. 
MAT.12.17	Ihan nyia inyi ihuo nyia oŋida itasiruni ekiana Hollum ninyia ikianari inyi te etuk Isaya Ekianani Honyi jio:
MAT.12.18	“Imijata egiamani hoŋ olo alla anyimu ni,
MAT.12.18	inyi alia ollo obuor ataji hoŋ.
MAT.12.18	Inyi buo fe alia alla amuno ni bebe.
MAT.12.18	Esiarak adi ni Oloholio hoŋ jihonyi
MAT.12.18	buo inyi adi ette iramana jio aati hutta fau 'daŋ,
MAT.12.18	aleten hoŋ iŋocio eram onno obis.
MAT.12.19	Obeŋ adi inyi ilorisa kuyya ohosohita,
MAT.12.19	Obeŋ adi tulo itayiru inyi iwuwoŋita ilofirihi.
MAT.12.20	Obeŋ adi inyi isohu osiholoti onno oboina 'to,
MAT.12.20	kuyya itaduny allomo enne iliaha 'to adunyari.
MAT.12.20	Odulo adi inyi many iyaŋuniere inyi
MAT.12.20	aŋocio hiram onno obis 'to jio aati.
MAT.12.21	Buo aati 'daŋ ette adi iyihina ta afure honyi.”
MAT.12.22	Attati omuk aati iyaŋuno jihonyi obo oloŋodo elle ittallik ikiana nyio, owon nyia aminiaŋati jihonyi. Buo Yesu ette itaŋida atulo lia many oremik inyi inyiak ikiana buo fe omijio. 
MAT.12.23	Illillihai nyia eluluŋi waati 'daŋ ette ifiyo jiojio, “Lonyi Dafide 'tadi olo?”
MAT.12.25	Ati omijak nyia Yesu egigilita hosi, ette inyi jiaran jihosi jio, “Elle ibubuanya obo afau eluluŋi eluluŋi hunno orriomonie isi hama, otturo adi inyi. Elle ibubuanya buo fe obo abore gala kuyya obo ahaŋ eluluŋi eluluŋi hunna aŋalafai, otturo adi inyi. 
MAT.12.26	Alla aŋalafarai eluluŋi hutto lobie Sittan isi hama itahutak inyi jio ibubuanya olobie ania. Tania, otturo adi inyi kuak. 
MAT.12.27	Elle efuhatio ni aminiaŋa ta aduaran Belsebul, buo lejifak hatai ifuhatie isi ta aduaran ŋai? Tania, arai adi lejifak hatai ahaŋotok hiram hatai. 
MAT.12.28	Ati, elle efuhatio ni aminiaŋa ta aluahio ono Oloholio Hollum, itahutak ania jio alum Olobie Hollum ihiji hatai.
MAT.12.29	“Ittallik obo atulo ijiŋara ihaŋ olottir ihorori asaŋ honyi, arari fe elle ifit inyi olottir alia do, ŋa ti inyi oremik ibialaru asaŋ honyi.
MAT.12.31	Tania, eramak ni itai jio, oremehini adi ihohina eyyata waati 'daŋ iko etarrohojita hosi afure Hollum, ati ittallihi adi ihohina eyyata lia elle ittarrohojio 'to afure Loholio Olibo. 
MAT.12.32	Lia, elle ittarrohojio 'to afure Lonyi Tulo oremehini adi ihohina eyyata honyi. Ati lia, elle ittarrohojio 'to afure Loholio Olibo ittallihi adi ihohina eyyata honyi ihuania…ara duadi bu moi.
MAT.12.34	Itai amunuok hulo! Aŋai iremehina itai ikiana erre hunno oyiji 'to buo itai isata arrohojak? Nyio, ikiana etuk erre hunne ifuti 'to itua taji. 
MAT.12.35	Iyaŋuno oloyijio erre ayijok to hirre ayijok hunno owoni 'to jihonyi; buo olorroho iyaŋuno arrohojak to hirre arrohojak hunno owoni 'to jihonyi.
MAT.12.36	“Eramak ni itai jio, Iholoŋ ono Aŋocio Hiram, ofuoi adi aati 'daŋ ababo iramuna awoyo hirre huno ekenita 'daŋ hunyia ikianai isi asai asai. 
MAT.12.37	Nyio, ekenita hunne ikianati itai isi adi hunno oŋotonierek jihatai epali kuyya abiaŋan ipali.”
MAT.12.40	Nyio, ihuo ninyia otuhori Yona oŋitek iko aruejin hunihoi to tua hami enne ittok, otuk adi buo fe Lonyi Tulo oŋitek iko aruejin hunihoi to tua fau. 
MAT.12.41	Odiotoi adi aati Ninife Iholoŋ ono Aŋocio Hiram, ette itisiahina itai. Nyio, ihari nyia isi eyyata hosi ninyia itayiruni isi ettittoyo ono Yona. Eramak ni itai, owon obo ariŋ dini anna agalik Yona! 
MAT.12.42	Odioto adi noobu ono Seba Iholoŋ ono Aŋocio Hiram, ette itisiahina aati hula ahana. Nyio, ottu nyia inyi ta fau honyi anna alama 'to itayiruniere olofioro huno Solomon Hobu. Eramak ni itai owon obo ariŋ dini anna agalik Solomon!
MAT.12.43	“Alla ajiŋu aminiaŋati jio obo atulo, ilor inyi ta amaji onno oyoho 'to, ittifiari amaji eyirit, ati obeŋ inyi onyurak obo. 
MAT.12.44	Attati inyi jiaran, ‘Acaharu adi ni ihaji hoŋ noduo ediehuno ni.’ Ninyia acohuno inyi, onyurak nyia inyi aaji honyi oyur, alibo, buo fe ilaman. 
MAT.12.45	Attati inyi leten, ette iloŋuno omuk aminiaŋa hattarik hunno orrohoji 'to agalihini inyi, ette isi ijiŋana, ette imanya diya. Ania, ninyia atuho 'daŋ, orroho nyia jio latulo alia agalik ninyia tetteri. Ara adi buo fe inyi ihuo nyia jio aati arrohojak hula ahana.”
MAT.12.46	Ninyia hèkiana Yesu jio aati hia, afanyi nyia bo honyonyi iko illarak honyi, ette iwotia illet. Awahi nyia isi ikiana jihonyi. [ 
MAT.12.47	Ania, ette obo atulo tehiji waati iramana inyi jio, “Imijie, honyohoi onno owotia illet iko illarak hoi. Awahi isi ikiana jihoi.”]
MAT.12.48	Itarraŋ nyia Yesu jio, “Ŋai iyaŋ? Haŋai illarak hoŋ?” 
MAT.12.49	Attati inyi ihut ajio lejifak honyi, ette jiaran, “Imijiete, iyaŋ ana iko illarak hoŋ! 
MAT.12.50	Lia, elle ihanio 'to erre hunna awak Monyoŋ ettedou, inyi ara illaŋ iko haniyoŋ buo iyaŋ.”
MAT.13.1	To oloŋ nyia, olo nyia Yesu allet ta haji, ette itoŋo ilotifor tafar enne ittokon ittiyeniere. 
MAT.13.2	Okudak nyia eluluŋ waati enne ittok inyi many adahiniere inyi atagol, ette itoŋo itua honyi, buo eluluŋ waati owotia ilotifor. 
MAT.13.3	Ittiyenio nyia inyi isi erre arriai te etarriamata.
MAT.13.3	“Olo nyia obo aromoni iyehina enyomo himma. 
MAT.13.4	Ninyia oyere inyi enyomo itua mana, ofodoŋonie nyia omuk ihiji ikoi, ette aheny ikukubuna isi. 
MAT.13.5	Ofodoŋonie nyia omuk ihiji moruoi, amaji anna ahaharaŋi aboro. Ania, ette isi isuruna kokuak, nyio, ahaharaŋi aboro diya. 
MAT.13.6	Ati ninyia anok oloŋ, osuak inyi ayyalaŋa himma nyio, hobeŋi nyia isi ihum irriomonia aadde, ette isi iyohojoro. 
MAT.13.7	Ofodoŋonie nyia omuk itua hikua, ette eekua ibolori, ette itabunara isi. 
MAT.13.8	Ati imohi nyia enyomo hunnomuk iboro hunno oyiji 'to, ette isuaru emma esiha abotie, buo omuk atomuana ille, buo fe omuk atomuana hunihoi.”
MAT.13.9	Attati Yesu itisidonia jiojio, “Itaniŋiete alla awoni ayyaha jihatai.”
MAT.13.10	Attati lejifak ihutonia jio Yesu, ette ifiyo inyi jiojio, “Nyio ikiana iyye jio aati te etarriamata?”
MAT.13.11	Itarraŋ nyia Yesu jio, “Isiarani jihatai olofioro huno amijana hirre huno Olobie ettedou hunno otimoi, ati obiaŋara jihosi. 
MAT.13.12	Nyio, atulo ollo owon 'to iko erre, ofonihini adi jihonyi buo inyi ette iwanan iko erre agalihini; buo atulo ollo obeŋ obo ariŋ jihonyi, iduhuni adi addi jihonyi ara duadi bu ariŋ ollo odiha ollo owon 'to jihonyi. 
MAT.13.13	Inyi enne ekianari ni jihosi te etarriamata jio, oŋida isi omijie, buo obeŋi igonyuni; buo fe itayirie, buo obeŋi itaniŋuni buo fe obeŋi omijani. 
MAT.13.14	Tesi, itasiruni adi ekenita Isaya, ekianani Hollum, hunno ojiori 'to jiojio,
MAT.13.14	‘Itayiriete adi itai, itayiriete, buo ibiaŋata imijana
MAT.13.14	imijiete adi itai, imijiete, buo ibiaŋata igonyuna.
MAT.13.15	Nyio, oddiŋi ossi hosi,
MAT.13.15	buo fe isi ottuhi ayyaha hosi;
MAT.13.15	buo fe imuti oŋite hosi.
MAT.13.15	Ŋaduo oŋite hosi igonyuni,
MAT.13.15	ŋaduo ayyaha hosi itaniŋie
MAT.13.15	ŋaduo ossi hosi amijani
MAT.13.15	ojio Hollum, ette isi iyito ajihoŋ
MAT.13.15	ette ni itaŋida isi.’
MAT.13.17	Ahode, eramak ni itai jio, awahi nyia ekianak Hollum iko aati Hollum bebe igonyuna erre hunne igonyuna itai hunia, ati ittallihi nyia isi. Awahi nyia buo fe isi itaniŋuna erre hunne itaniŋuna itai, ati ittallihi nyia isi.
MAT.13.18	“Itaniŋuna atibuo, buo fe iyiyenuna anyio enne ikiana etarriamai ono ayani hinyomo. 
MAT.13.19	Aati hulle itayirai 'to ekiana ono Nolobie, buo obeŋi omijani, arai isi ihuo enyomo hunno ofodoŋoroi 'to ihiji ikoi. Ottu olorroho ette ikuararu ariŋ ninyia oyehini ituajin hosi. 
MAT.13.20	Enyomo hunno ofodoŋonie 'to ihiji moruoi, arai ihuo aati hulle ifuotuni 'to ekiana ta amuno hètaniŋuni do. 
MAT.13.21	Ati obeŋ inyi ihum idioro itajia hosi, buo fe obeŋ itoŋo diya fur. Ojiori ettigemita kuyya ehawwata ofuonni te eram ono ekiana ono Hollum, teya teya, ette isi ihara. 
MAT.13.22	Enyomo hunno oyehini ihiji hikua, arai ihuo aati hulle itaniŋuni 'to ekiana. Ati obunarai isi te ehawwata hutta fau buo amuno ono esamiti, ania, obiaŋarik isi oŋijarik. 
MAT.13.23	Ati, enyomo hunne imohi 'to iboro hunno oyiji 'to arai isi ihuo aati hulle itaniŋuni 'to ekiana, ette imijana ojio anyio, ette isi ŋijana aaŋer, omuk esiha abotie, buo omuk atomuana ille, buo fe omuk atomuana hunihoi.”
MAT.13.24	Inyiak Yesu iramana jihosi obo etarriamai jiojio, “Ara Olobie ono Hollum ihua ana: Oyehi nyia obo atulo enyomo hunno oyiji imana honyi. 
MAT.13.25	Ati ninyia ajotoroi aati 'daŋ, ottu nyia obo amiottononi, ette iyehina alabali ihiji himma ette leten addi. 
MAT.13.26	Ninyia isuruni emma, itterie ossi hosi abuturi, attati alabali leyo. 
MAT.13.27	Ofuonni nyia egiamak honyi, ette jiaran jihonyi, ‘Lettok, oyiji nyia bu enyomo hunyia iyehi iyye, ottu ati alabali ana tai?’ 
MAT.13.28	Itarraŋ nyia inyi jiojio, ‘Obo amiottononi elle ihan 'to ariŋ ania.’ Buo isi ette ifiyo inyi jio, ‘Iwak iyye hohoi efuo irutoro alabali addi?’ 
MAT.13.29	Itarraŋ nyia inyi isi jiojio, ‘Obeŋ. Nyio, elle irutuna itai alabali, ŋadi irutuna iko emma. 
MAT.13.30	Ijiara alabali obolori arabotie iko emma 'daŋ many iholoŋ dioŋo. Attati ni iramana adioŋok oŋida orutuni alabali do addi, ette ititir isi, attati isuahina ihima; buo odioŋoni emma imugu hoŋ.’”
MAT.13.31	Inyiak Yesu iramana isi obo etarriamai onno ojio jio, “Ara Nolobie ettedou ihua ana: iduhu nyia obo atulo aŋerio cahai ette idulana imana honyi. 
MAT.13.32	Inyi aŋerio alla agalik 'to 'daŋ ta amutari, ati obolo ayyani honyi agalik 'daŋ. Alla abolo ayyani honyi, ofuonni aheny ette iduhonia asik hosi itanata honyi.”
MAT.13.33	Inyiak Yesu iramana isi obo etarriamai onno ojio jio, “Ara Nolobie ettedou ihua ana: iduhu nyia obo aŋotte olobou, ette icaŋana ihifua hunno oremehini ahiriehien hunihoi many odohuniere inyi 'daŋ dou.”
MAT.13.34	Iramio nyia Yesu erre huna 'daŋ jio eluluŋi waati te etarriamata. Obeŋ nyia inyi ikiana obo ariŋ arari fe te etarriamai. 
MAT.13.35	Ihanio nyia inyi ihuo nyia itasiruniere ekiana ninyia ojio ekianani Hollum jio,
MAT.13.35	“Ekiana adi ni jihosi te etarriamata;
MAT.13.35	Eramak adi ni jihosi erre hunno hobeŋi omijani many tetteri fau.”
MAT.13.36	Ninyia abusaru Yesu eluluŋ waati ette ijiŋana ihaji, ette lejifak honyi ikiana jihonyi jiojio, “Iramak hohoi awoyo hiram ono alabali otto tua mana.”
MAT.13.37	Itarraŋ nyia Yesu jiojio, “Lia ollo oyehi 'to enyomo hunno oyiji 'to inyi Lonyi Tulo. 
MAT.13.38	Amana inyi afau ana, buo enyomo hunno oyiji 'to isi aati hutto Lobie, buo alabali inyi aati hulo Olorroho. 
MAT.13.39	Buo amiottononi ollo oyehi 'to alabali inyi Sittan. Adioŋo inyi esidi ono aati hulo ahana, buo adioŋok isi ajilohien. 
MAT.13.40	Ihuo anna aharanyunierek alabali ette isuahina ihima, ara adi buo fe ihuo nyia isidi ono aati hulo ahana. 
MAT.13.41	Ifak adi Lonyi Tulo ajilohien honyi iyari addi to Lobie honyi arrohojak 'daŋ iko esusuak waati iyyauniere, 
MAT.13.42	ette ibironia isi ihima onno onok 'to bebe. Diya oyyooi adi isi buo fe oŋurutai aala hosi ta adiaha. 
MAT.13.43	Attati aati hulo Hollum faŋan Ilobie Monyosi ihuo oloŋ. Itayiriete yo, alla awoni ayyaha jihatai!
MAT.13.44	“Ara Nolobie ettedou ihua ana. Onyurak nyia obo atulo anyahuo idimani itua obo amana, ette inyiak inuhana. Omuno nyia inyi bebe, ette leten itinyiaŋara erre honyi 'daŋ, ette icaharu inyiaŋuniere amana ania.
MAT.13.45	“Ara buo fe Nolobie ettedou ihua ana. Ottittifiaru nyia obo apoconi asihira hunne ilamani 'to. 
MAT.13.46	Ninyia anyurak inyi obo enne ilaman 'to bebe, olo nyia inyi ette itinyiaŋana erre honyi 'daŋ inyiaŋuniere asihirati ania.
MAT.13.47	“Ara buo fe Nolobie ettedou ihuo ana. Oruaŋani nyia omuk ayafohok aboi hosi itua tafar enne ittokon, ette inefuna aham afacani gele gele. 
MAT.13.48	Ninyia ifut aboi, ipihuni nyia isi inyi ilotifor, ette itoŋo ifau, ette ihuhuronia aham hunno oyiji 'to itua afee, buo iruoŋori hunno orrohoji 'to addi. 
MAT.13.49	Ottu adi inyi irahan ihuo nyia jio esidi waati hula ahana. Ofuoi adi ajilohien igigialara addi arrohojak jio ayijok, 
MAT.13.50	ette ibironia isi ihima onno onok 'to bebe. Diya, oyyooi adi isi buo oŋurutai aala hosi.”
MAT.13.51	Ifiyo nyia Yesu isi jiojio, “Itaniŋuna itai erre hunia?”
MAT.13.51	Buo isi ette itarraŋ ojio, “Aafe.”
MAT.13.52	Attati inyi jiaran jihosi jio, “Itahutak ania jio, obo ettiyanani Ifahita elle ittiyanani Olobie ettedou, oso inyi ihuo amonye haŋ elle iduhu 'to erre aŋejuho iko erre amaruahi totua mugu honyi.”
MAT.13.53	Ninyia latuhok Yesu ekiana etarriamata hunia, idiaharu nyia inyi amaji ania, 
MAT.13.54	ette icaharu ibore gala hosi. Ittiyenio nyia inyi ihaji emojit, many illilliharik aati hunyia itaniŋuni 'to inyi, ette jiaran, “Orumak inyi olofioro hunia iko eduariti hunia 'daŋ ajia? 
MAT.13.55	Obiaŋara soho lonyi ahololoni olo? Obiaŋara soho honyonyi Maria? Obiaŋara soho illarak honyi bo Yakobo iko Yosefu buo Simone iko Yuda? 
MAT.13.56	Obeŋi soho haniyarak honyi 'daŋ amanyai dini? Onyurak inyi erre huna 'daŋ ajia?” 
MAT.13.57	Ania ette isi ihara inyi.
MAT.13.57	Attati Yesu jiaran jihosi jio, “Imasik 'daŋ, abaŋi aati ekianani Hollum arari fe aati hutto bore gala hosi iko hutta haŋ hosi hama.” 
MAT.13.58	Ittallik inyi ihanio eduariti arriai diya, nyio, obeŋ nyia eruk owon jihosi.
MAT.14.1	To oŋitek hua, itaniŋu nyia Erode, Elettok olo Galilea, eram ono ehanita Yesu, 
MAT.14.2	ette inyi iramana egiamak honyi jio, “Yoane Etifuotoni Batisimo alia luŋa. Itubuhuni inyi toye. Inyi anna awanari inyi iko agolon ihaniere eduariti.”
MAT.14.4	Nyio, iramak nyia Yoane inyi jio, “Obeŋ obis jihoi itadetuniere Erodias!” 
MAT.14.5	Awak nyia Erode ittohoro Yoane, ati abaŋ nyia inyi aati Yudei, nyio, iruhi nyia isi jio ara Yoane ahekianani Hollum.
MAT.14.6	Ohia nyia ŋarri Erodias ihosiere iluluŋ waati 'daŋ to ninyia awanari agari ta agiluna ono esiuna Erode. Omuno nyia Erode bebe 
MAT.14.7	many ocoroniere inyi jihonyi jio, “Ettuŋo ni jio, esio adi ni iyye ariŋ enne iwak iyye!”
MAT.14.8	Ihuo iramak honyonyi jihonyi, ette inyi jiaran jio Erode jio, “Esiarak ani ihuania ahou Yoane Etifuotoni Batisimo itua arrany ana.” 
MAT.14.9	Attati Hobu ijiriŋa, ati ihuo ittuŋo nyia inyi ihosiere tamonok honyi 'daŋ, ette inyi iramana oŋida ihani ihuo awak neto nyia. 
MAT.14.10	Ania, ette inyi ifahina aati ibabus iŋotuniere ahou Yoane, 
MAT.14.11	ette iyaŋuno ahou honyi itua 'rany, ette isiarana jio neto nyia, buo inyi ette iyaru jio honyonyi. 
MAT.14.12	Teya ofuonni nyia lejifak Yoane, ette iyaru ahuan honyi ette inuhana. Attati isi ifuatan iramana Yesu.
MAT.14.13	Ninyia itaniŋu Yesu eram ania, olo nyia inyi teya ta atogol jio obo amaji onno oyur 'to. Ati itayiruni nyia aati aleten honyi, ania, ette isi to borejin gala hosi ijifaru inyi te eejek. 
MAT.14.14	Ninyia afany inyi ilotifor, ette inyi igonyuna eluluŋ waati enne ittok, ette ataji honyi imehino jihosi, ette inyi itaŋida aŋuak hosi.
MAT.14.15	Nyia kekai, ofuonni nyia lejifak jihonyi, ette jiaran, “Oyur amaji ana buo fe attu attari. Itatturok eluluŋi waati hunia itua misihi, ijiara ofuoi inyiaŋuniere aŋiyo hosi.”
MAT.14.16	Itarraŋ nyia inyi isi ojio, “Hèlaha isi ofuoi obo amaji. Itai, ta ahuattek hatai, isiatta obo aŋiyo jihosi.” 
MAT.14.17	Oliahini nyia isi jihonyi jio, “Ewon hohoi iko emunio miyet buo aham arrihai ijiai.”
MAT.14.18	Attati inyi jiaran jihosi, “Iyaŋuniete isi jihoŋ dini.” 
MAT.14.19	Attati inyi iramana aati hétetoŋohi imiyaŋ, ette iduhuna emunio huna miyet buo aham hula arrihai, ette ibonno ahide idou, ette isio ahumo jio Hollum, ette ibibeny emunio hunia, ette ihiharana jio lejifak honyi; buo lejifak ette isiarana jio aati. 
MAT.14.20	Anyai nyia isi 'daŋ many ifuaŋarik. Attati lejifak ihuhuruna ofitot itua afeehien 'tomon harrihai 'daŋ 'lullur. 
MAT.14.21	Arai nyia aliawa hama hinyia oŋiyei 'to diya ihuo alif miyet (5,000), elle ebeŋ ehianak aŋoruo iko iŋiayai.
MAT.14.22	Attati Yesu itadahina lejifak itogol oŋida allaŋi to osiere honyi ifohor tole ono atafar enne ittok, buo inyi itatturok eluluŋ waati. 
MAT.14.23	Ninyia itatturok inyi eluluŋ waati, ette inyi leten idoŋe inyi hama imojori. Ninyia ara akekai arasa nyia Yesu diya hama. 
MAT.14.24	Ta asaa ania, alama nyia atogol bebe itua tafar. Itaburaŋio nyia apoŋia poŋia hari atogol ania, nyio, ohut nyia oloyyami bebe ajihonyi.
MAT.14.25	Ninyia iliaha ataŋatio motie, ette Yesu ittuna jio lejifak alla adahuno ta ahide hari. 
MAT.14.26	Ilafuhoi nyia isi bebe ninyia igonyuni isi inyi adahuno ta ahide hari, ette isi jiaran, “Etieŋ alia!” ette ituruho ta abaŋi. 
MAT.14.27	Teya teya, ette inyi ikiana jihosi ojio, “Itagoloto atajia hatai. Ani alia, hèbaŋata!”
MAT.14.28	Attati Petro jiaran jihonyi jio, “Lettok, alla ara iyye hode alia, iramak ani adahuno jihoi ta ahide hari.”
MAT.14.29	Teya, itarraŋ nyia Yesu inyi jiojio, “Waŋ!” Ania, ollu Petro to togol, ette idaharu jio Yesu ta ahide hari. 
MAT.14.30	Ati ninyia igonyu inyi oyyami ohut bebe, ette abaŋi inef inyi, ette inyi itterio adioro itua hari. Attati inyi iluaha, “Lettok, eluak ani!”
MAT.14.31	Teya Teya, ihalamak Yesu aani honyi, ette inef inyi, ette jiaran jihonyi, “Aii! Iyye ollo omuta eruk olo! Nyio ikuaya iyye?”
MAT.14.32	Ninyia adahini isi 'daŋ arrihai itogol, ette oyyami iwotia dee. 
MAT.14.33	Attati lejifak hutto tua togol itahabuyo Yesu, ette jiaran, “Hode, iyye Lonyi Hollum!”
MAT.14.34	Ninyia allaŋi isi afohor hari tole, ette isi ifanyan Genesaret. 
MAT.14.35	Ninyia aheruni aati huttono abore gala ania Yesu, ette isi itisarrahina eram jio afau ania 'daŋ jio, ijiara iyaŋunie aŋuak 'daŋ jihonyi. 
MAT.14.36	Attanai nyia isi inyi hataŋatak aŋuak hia ittiriere ara duadi bu esidi boŋo honyi; buo aati hinyia ottiri 'to aboŋo honyi ette iŋidari 'daŋ.
MAT.15.1	Attati omuk hulo 
MAT.15.2	“Nyio omesie lejifak hoi ettiyenita hohonyiok hohoi? Nyio oŋiyei isi hobeŋi ihumi ifinia!” 
MAT.15.3	Itarraŋ nyia Yesu isi jiojio, “Nyio ati imesiete itai efahita huno Hollum buo ijifatiete ettiyenita hatai? 
MAT.15.4	Nyio, iramak nyia Hollum jio, ‘Abaŋa monyohoi iko honyohoi,’ buo ‘Atulo elle ittarrohojio 'to afure monyonyi kuyya ono honyonyi, ijiara luŋa ottohori inyi.’ 
MAT.15.5	Ati ittiyeniete itai jio alla awon obo atulo iko obo ariŋ onno oremik inyi iluahiere monyonyi kuyya honyonyi, buo ojio jio, ‘Ara ana ahono Hollum,’ 
MAT.15.6	oremik inyi ibiaŋan ibaŋi monyonyi.
MAT.15.7	Itai etihanak huattek hulo! Ottenu nyiadi Isaya to ninyia ikianari inyi eram Hollum tetai jio,
MAT.15.9	Itahabuye isi nani obojiai,
MAT.15.9	nyio, ittiyenie isi efahita waati ihuo anna arai isi efahita hoŋ.’ ”
MAT.15.10	Attati Yesu iloŋuna eluluŋ waati, ette jiaran jihosi, “Itayiriete buo fe omijana jio, 
MAT.15.11	obiaŋara ariŋ onno ojiŋak 'to ihutuk tulo 
MAT.15.12	Attati lejifak honyi ifuanna, ette jiaran jihonyi, “Imijak soho iyye jio itiloŋoj ekiana hoi ania Farisei?”
MAT.15.13	Itarraŋ nyia inyi jiojio, “Orutori adi ayyani 'daŋ hunno obeŋ Monyoŋ ettedou idulak. 
MAT.15.14	Hèlafuhoti tesi! Arai isi aŋodok hullo orihotie 'to aŋodok. Alla arihotio oloŋodo obo oloŋodo, okuaharai adi isi 'daŋ itua iwure.”
MAT.15.15	Buo Petro ette jiaran jihonyi, “Itahutak hohoi ikiana etarriamai ania anyio.”
MAT.15.16	Buo Yesu ette jiaran jihosi, “Hèbiaŋata buo fe itai imijana ihuo hullomuk? 
MAT.15.17	Ibiaŋata itai imijana jio erre 'daŋ hunno ojiŋari 'to itua hutuk, ofuoi isi itua hohe ette ijiŋuna allet? 
MAT.15.18	Ati erre hunno ojiŋuni 'to to hutuk, obotuni isi many to taji. Isi hunia erre hunne itiboti 'to atulo. 
MAT.15.19	Nyio, totua taji tulo ofuonni egigilita hunno orrohoji 'to ihuo huna; attohoro tulo, aroto, erre somon, ahoho, agesemi, iko etarrohojio fureta waati. 
MAT.15.20	Isi erre hunia hunne itiboti 'to atulo, buo obiaŋara alla abeŋ atulo ihum ifinia iŋiyere ihuo ijiatta itai.”
MAT.15.21	Odioto nyia Yesu teya, ette leten ifau etteger borejin gala Taya iko Sidon. 
MAT.15.22	Attati obo aŋotte ono Kana ninyia amanya 'to jio aŋati ania ittuna jihonyi, ette jiaran, “Lettok, Lonyi Dafide, omehinie jihoŋ! Owon ŋarri hoŋ iko aminiaŋati arroho jihonyi bebe.”
MAT.15.23	Ati obeŋ nyia Yesu itarraŋak jihonyi obo ekiana. Attati lejifak honyi ifuanna jihonyi, ette ittana inyi jiojio, “Ifuhai aŋotte ania addi, nyio, ijifatio inyi hohoi buo iwuwoŋita.” 
MAT.15.24	Attati Yesu itarraŋ isi ojio, “Ifahuni ani jio akioro hunno olitohini 'to, isi aati Israele hama.”
MAT.15.25	Tonyia, origoŋo nyia aŋotte ania ihosiere honyi, ette jiaran, “Lettok, eluak ani!”
MAT.15.26	Buo Yesu ette itarraŋ ojio, “Obeŋ oyyu iruoŋoniere aŋiyo duri jio aŋohe.”
MAT.15.27	Buo aŋotte ania ette itarraŋ inyi ojio; “Lettok, ara ahode, ati, ihuhuroi aŋohe ara duadi bu aŋiyo onno oddoddou 'to to 'teremeja lamonye hosi.” 
MAT.15.28	Ania, ette Yesu jiaran jihonyi, “Haniye! Obolo eruk hoi bebe. Hétehaniehe jihoi ihuo iwak iyye” Teya teya, ette ŋarri aŋotte ania, ŋidari.
MAT.15.29	Teya, odioto nyia Yesu ette leten totto hutuk tafar Galilea, ette idahina ihide doŋe; ette iwoniara, 
MAT.15.30	ette eluluŋi waati arriai ifuanna jihonyi, hulle iyaŋunie aŋurak, aŋodok, elurok huattek, attuhok iko aŋuak hullomuk arriai, ette ihanana isi iger hejek Yesu; buo inyi ette itaŋida isi. 
MAT.15.31	Illillihai nyia aati ninyia igonyuni isi attuhok ikianai, adiotoi elurok, abisani aŋurak, buo fe aŋodok omijie, ette isi itahabuyo Hollum olo Israele.
MAT.15.32	Iloŋu nyia Yesu lejifak honyi, ette jiaran jihosi, “Omehino ataji hoŋ aati hulo, nyio, atuhi isi oŋitek hunihoi obeŋ obo ariŋ onno oŋiyei isi. Abeŋ ni awak itatturonia isi hullo oniamai, hèlaha ofuoi imohita ihiji ikoi alla acaharai miji.”
MAT.15.33	Ifiyei nyia lejifak inyi jiojio, “Erumak adi aŋiyo ajia, ihidiofo dini, onno oremik 'to itanya eluluŋ waati onno obolo 'to ana?”
MAT.15.34	Attati Yesu ifiyo isi jio, “Owoni emunio baya jihatai?”
MAT.15.34	Buo isi itarraŋi, “Emunio hattarik buo omuk aham kai hullo odihara.”
MAT.15.35	Ania, ette Yesu iramana eluluŋ waati ijiara owoniari ta fau. 
MAT.15.36	Attati inyi iduhuna emunio hattarik huna iko aham, ette isio ahumo jio Hollum, ette ibibeny isi. Attati isiarana jio lejifak honyi, buo lejifak ette ihiharana jio eluluŋ waati. 
MAT.15.37	Oŋiyei nyia isi 'daŋ many ifuaŋarik. Attati lejifak ihuhuruna ofitot itua afeehien hattarik 'daŋ lur lur. 
MAT.15.38	Arai nyia aliawa hinyia oŋiyei 'to alif aŋuan (4,000), elle ebeŋ ehianak aŋoruo iko iŋiayai.
MAT.15.39	Attati Yesu itatturonia eluluŋ waati, ette idahina itua togol, ette leten ifau Magadan.
MAT.16.2	Itarraŋ nyia inyi jiojio, “Elle iddorro oloŋ, ijiatta itai, ‘Afaŋ adi motie, nyio, odo edou ariet.’ 
MAT.16.3	Buo fe ta amotie hanyik berien, ijiatta itai, ‘Iliaha ahide sayo, nyio, odo edou buo fe iriok.’ Iremehina itai imijana erre ta amijio idou buo ittallihoto imijana etamijanita huno oŋitek huna! 
MAT.16.4	Orrohoji aati hula ahana buo fe obeŋi abaŋi Hollum. Nyio, awahi isi itahutani jihosi obo eduarit, ati obeŋi adi itahutani jihosi obo, arari fe eduarit ninyia ihani jio Yona.”
MAT.16.4	Ania, ette inyi idioto ette leten.
MAT.16.5	Ninyia allaŋari lejifak afohor tafar enne ittokon tole, oguoroi nyia isi iyari obo emune, 
MAT.16.6	ette Yesu jiaran jihosi, “Ihumata mijio olobou ono 
MAT.16.7	Ania, ette isi ikikiana isi hama jiojio, “Ikiana inyi ihuo nyia nyio, ebeŋ duo eyaŋuno obo emune.”
MAT.16.8	Ati omijak nyia Yesu ekiana hosi ania, ette inyi jiaran jihosi “Aii, itai aati hullo omuta eruk! Nyio ikikianati itai, itai hama ta abiaŋan obo emune? 
MAT.16.9	Hèbiaŋata itai imijana? Ibiaŋata itai igiluna ninyia etaŋiyere ni aati alif miyet (5,000) te emunio miyet? Itulluronia nyia itai afeehien omukajia? 
MAT.16.10	Buo te emunio hinyia hattarik, hunyia etaŋiyere ni aati alif aŋuan (4,000), itulluronia nyia itai afeehien omukajia? 
MAT.16.11	Aŋai to ibiaŋata itai imijana jio abeŋ ni ekiana jihatai te eram ono emune? Ihumata mijio olobou ono 
MAT.16.12	Attati isi imijana jio obeŋ duadi inyi ikiana jihosi te eram ono olobou ono emune. Ati asario duadi inyi isi te eram ono ettiyenita huno 
MAT.16.13	Ninyia afany Yesu iger ŋati bore gala Cesaria Filipi, ette inyi ifiyo lejifak honyi jio, “Ojiori aati Lonyi Tulo ŋai?”
MAT.16.15	Attati inyi ifiyo isi ojio, “Buo jihatai, ijiatta itai ani ŋai?”
MAT.16.17	Itarraŋ nyia Yesu inyi ette jiaran, “Hatawana amuno ikoye, Simone lonyi Yoane! Nyio, obiaŋara atulo itahutak iyye erre hunia, ati Monyoŋ ettedou itahutak iyye. 
MAT.16.18	Tania, eramak ni iyye Petro, ira iyye amoruo. Ihuo onno oduhonierek aaji ihide moruo, aduhok adi ni eluluŋ heruhok hoŋ jihoi. Ati ara duadi bu aye, ittallik adi inyi itattur isi. 
MAT.16.19	Esiarak adi ni iyye eŋanyiti huno olobie ettedou. Erre 'daŋ hunne itik iyye ta fau, itihi adi buo fe isi idou. Buo erre 'daŋ hunne iŋatak iyye ta fau, aŋatani adi buo fe isi idou.”
MAT.16.20	Attati inyi ihum iramana jio lejifak honyi hèlaha iramani obo atulo jio inyi 
MAT.16.21	Ta asaa nyia, itterio nyia Yesu ekiana jio lejifak honyi sar sar jio, “Alo ni luŋa Yerusalem irumaniere ettigemita jio lahou iko jio ehumak elettaha buo ettiyanak ifahita. Ottohori adi isi ani, ati itubuhuni adi ani ihalu oŋitek hunihoi.”
MAT.16.22	Iyaru nyia Petro inyi eger, ette iriŋ inyi, ette jiaran, “Lamonye, Hèlaha Hollum aŋatak erre hunia! Hèlaha luŋa erre hunia iduoŋi jihoi!”
MAT.16.23	Oyito nyia Yesu, ette jiaran jio Petro, “Sittan, ilo addi teger hoŋ! Itihotio iyye ekoi hoŋ, nyio, obiaŋara egigilo Hollum ottonohoi ania, ati ono aati.”
MAT.16.25	Nyio, alla awak obo atulo italuahuna esu honyi, italitohi adi inyi. Buo atulo elle italitohi 'to esu honyi te eram hoŋ, orumak adi inyi. 
MAT.16.26	Anyio yiji 'tadi inyi, alla anyurak obo atulo erre 'daŋ hutta fau buo italitohi esu honyi? Kuyya anyio riŋ adi onno oremik inyi isio inyiahuniere esu honyi? 
MAT.16.27	Nyio, ottu adi Lonyi Tulo iko ajilohien honyi ta akuatan ono Monyonyi. Ta asaa nyia oduma adi inyi aati 'daŋ te ehanita hosi. 
MAT.16.28	Eramak ni itai, hode hode, owoni omuk dini hullo obeŋi adi igonyuni aye many igonyunierek isi Lonyi Tulo ottu Ahobu.”
MAT.17.1	Ihalu oŋitek ille iyaru nyia Yesu; Petro, Yakobo iko illanyi Yoane, ette isi ifuatan isi hama ihide doŋe onno ohodo. 
MAT.17.2	Buo diya ihosiere hosi, iloito nyia omom Yesu onno olufa: ette omom honyi ipipiahi ihuo oloŋ, buo fe aboŋojin honyi ette pipiahi biny biny. 
MAT.17.3	Attati isi 'daŋ hunihoi igonyuna Mose iko Elija ikianai iko Yesu. 
MAT.17.4	Attati Petro jiaran jio Yesu, “Lamonye, oyyu jihohoi iwanari dini! Elle iwak iyye, aduhok adi ni aticio hunihoi; abotie jihoi, abotie jio Mose, buo fe abotie jio Elija.”
MAT.17.6	Ninyia itaniŋuni lejifak hulia ekiana ania, ette isi irruŋo ta abaŋi. 
MAT.17.7	Ati olo nyia Yesu jihosi, ette ittir isi, ette jiaran, “Odiototi, hèbaŋata!” 
MAT.17.8	Ninyia itadeti isi ossi hosi ahide, obeŋi nyia isi igonyuni obo atulo arari Yesu hama.
MAT.17.9	Ninyia isuruni isi to doŋe, ihum nyia Yesu iramana isi jio, “Hèramana aleyehino ania jio obo atulo many itubuhunierek Lonyi Tulo toye.”
MAT.17.10	Attati lejifak ifiyo inyi jiojio, “Nyioti ojiori ettiyanak ifahita jio oŋida Elija ottu do ahosiere?”
MAT.17.11	Itarraŋ nyia inyi isi jiojio, “Ottu adi Elija ahosiere, ihuhumaniere erre 'daŋ. 
MAT.17.12	Ati eramak ni itai jio, lattu nyia luŋa Elija, ati obeŋ nyia tulo inyi iruk. Ihanie nyia isi jihonyi ihuo awahi isi. Ihuo nyia buo fe ittigemie adi isi Lonyi Tulo.”
MAT.17.13	Attati lejifak imijana jio ikiana duadi inyi jihosi te eram ono Yoane etifuotoni batisimo.
MAT.17.14	Ninyia acohunie isi jio eluluŋ waati, ette obo atulo ittuna jio Yesu, ette irigoŋo ihosiere honyi, ette jiaran, 
MAT.17.15	“Lettok, omehinie jio lonyi hoŋ! Owon inyi iko aahue enne ittigemio 'to inyi bebe. Enyiahita arriai okuahitta inyi itua hima kuyya itua hari. 
MAT.17.16	Eyaŋuno duo ni inyi jio lejifak hoi, ati ittallihi isi itaŋida inyi.”
MAT.17.17	Buo Yesu ette itarraŋ jiojio, “Aii, itai aati hullo obeŋ eruk buo fe ipalata! Etoŋo adi ni ikatai many baya? Many baya adi adik ni itai? Iyaŋuniete leto alia dini!” 
MAT.17.18	Attati Yesu iŋerejanio jio aminiaŋati ania, buo aminiaŋati ania ette idehina leto alia. Teya teya, ette leto alia iŋidari.
MAT.17.19	Attati lejifak ifuanna jio Yesu isi hama, ette ifiyo inyi jiojio, “Nyio duati ettallik hohoi ifuhara aminiaŋati ania addi?”
MAT.17.21	“Ati, ariŋ anna ara 'to ihuo ana, oremehini ifuhara inyi ta amojo iko ta aferuna ijiai.”]
MAT.17.22	Ninyia attubanie lejifak 'daŋ Galilea, ette Yesu jiaran jihosi, “Isiori adi Lonyi Tulo ihas waati. 
MAT.17.23	Ottohori adi isi inyi, ati iholoŋ etahunihi, itubuhuni adi inyi toye.”
MAT.17.23	Ijiriŋai nyia lejifak bebe.
MAT.17.24	Ninyia afany Yesu iko lejifak honyi Kapernaum, ofuonni nyia eddudduhak musuru hulo Aaji emojit enne ittokon jio Petro, ette ifiyo inyi jio, “Odumatio soho ettiyanani hatai alia amusuru huno Aaji emojit enne ittokon?”
MAT.17.25	Itarraŋ nyia Petro ojio, “Aafe.”
MAT.17.25	Ninyia ajiŋa Petro attua haji, ette Yesu ifiyo inyi jiojio, “Simone, igigilo iyye aŋai? Ŋai oduma amusuru jio hobuok huttono afau ana, aati hullo obuore kuyya aterejok?”
MAT.17.26	Itarraŋ nyia Petro inyi ojio, “Aterejok.”
MAT.17.26	Buo Yesu ette jiaran jihonyi, “Itahutak fe ania jio obeŋi aati hulo obuore ania odumai. 
MAT.17.27	Ati, ebeŋ hohoi ewak italoŋoj aati hulo. Ihuania ilo ibirok erirehi hoi itua tafar enne ittokon. Iduhu ahami etteri elle irirehu iyye, aŋaa etuk honyi. Irumak adi iyye diya arobiya ollo oremik idumari amusuru hoŋ iko hunohoi. Iyaru inyi isiarak jihosi.”
MAT.18.2	Attati Yesu iloŋuna obo leto ollo odiha, ette itawojihina ihosiere hosi 
MAT.18.3	ette jiaran, “Ahode eramak ni itai jio, ibiaŋata adi itai ijiŋana Ilobie ettedou many iloiciette itai emanyiti hatai ihuo anna amanyarik aduri. 
MAT.18.4	Elle itafiaha 'to ahuan honyi ihuo leto olo, inyi alla agalik 'to 'daŋ Ilobie ettedou. 
MAT.18.5	Lia, elle ifuotu 'to obo eto ta afure hoŋ, ifuotu inyi, ani luŋa.
MAT.18.6	“Ati lia elle isusuhi 'to obo jio eruhok hoŋ hulo iyyauniere, osiru ifitani noonye hiriai imurut honyi, attati ibironia ilokubi tafar enne ittok. 
MAT.18.7	Orroho adi bebe jio afau ana te eram ono esusuta! Nyio, ofuonni adi esusuta hunia ahode; ati orroho adi bebe jio atulo elle iyaŋuno 'to isi.
MAT.18.8	“Elle iyaru aani kuyya eeju hoi iyye iyyauniere, oŋutoi inyi itte ibiroro addi. Iyyak adi jihoi ilari jio nesu onno osio 'to 'tulaŋ buo iwon iko aani abotie kuyya eju abotie, agalik ibironiere iyye ihima onno osio 'to 'tulaŋ buo ahas kuyya eejek hoi ottubai 'daŋ. 
MAT.18.9	Buo fe elle itadihoro onyek hoi iyye iyyau, ogolotu inyi itte ibiroro addi. Iyyak jihoi ilari jio esu 'tulaŋ buo iwon iko onyek abotie, agalik ibironiere iyye iko oŋite arrihai ihima ono iferno.
MAT.18.10	“Ihumata mijio, hèyyasata obo tehiji heruhok hoŋ hulo. Nyio, eramak ni itai jio, odulori ajilohien hosi huttedou iwanan ihosiere Monyoŋ ettedou. [
MAT.18.11	Nyio, ottu nyia Lonyi Tulo italahuniere aati hullo olitohini 'to.]
MAT.18.12	“Igigiloti itai ihan adi atulo ollo owon 'to iko akioro esiha abotie anyio, alla alitohi obo aker abotie tehiji hosi? Idiaharu adi inyi huna atomuana hottoŋuan hohottoŋuan attaditai ididaf doŋe, ette leten ittittifiaru aker ollo olitohi 'to. 
MAT.18.13	Ahode, eramak ni itai jio, alla anyurak inyi aker alia, omuno adi inyi bebe agalik amuno honyi ta akioro huna atomuana hottoŋuan hohottoŋuan hunyia obeŋi 'to olitohini. 
MAT.18.14	Ihuo nyia buo fe, obeŋ Monyatai
MAT.18.16	Buo alla abeŋ inyi itaniŋio ekiana hoi, iloŋoroi obo atulo abotie kuyya aati arrihai, oŋida ‘Aati arrihai hulia kuyya hunihoi iruhi jio obisi etisiahita hoi hunia, ette irahan asuuti hulo erre hunia,’ ihuo ojio abuk Hollum. 
MAT.18.17	Buo fe alla abeŋ inyi itaniŋio ekenita hosi, iramak eram ania jio eluluŋ heruhok. Buo alla abeŋ buo fe inyi itaniŋio ekenita huno eluluŋ heruhok, ijiara inyi ara jihatai ihuo atulo ollo otimo 'to Hollum kuyya ihuo eddudduhani musuru.
MAT.18.19	“Enyiak ni jiaran jihatai, elle iruhi omuk hulatai arrihai ifau dini imojori obo ariŋ, isio adi Monyoŋ ettedou inyi jihatai. 
MAT.18.20	Nyio, alla attubanie aati arrihai kuyya hunihoi ta afure hoŋ, awon buo fe ni diya ihiji hosi.”
MAT.18.22	Itarraŋ nyia Yesu inyi jiojio, “Obeŋ. Obiaŋara enyiahita hattarik ijiai, ati, atomuana hattarik enyiahita hattarik.
MAT.18.23	Nyio, ara Olobie ettedou ihuo obo loobu, linyia awak 'to imijana owoni arobiyaa honyi baya jio egiamak honyi 'daŋ ababo. 
MAT.18.24	Ninyia lalo inyi ihanio ihuo nyia, ette inyi iyaŋuno obo tehiji hosi linyia owoni arobiyaa honyi jihonyi arriai. 
MAT.18.25	Ati obeŋ nyia egiamani alia owon iko arobiyaa idumari ahoros honyi. Ania, ette hobu jiaran ijiara itinyiaŋari atulo alia iko ŋoruoi honyi buo aduri honyi iko apiti. Ijiara buo fe itinyiaŋari erre honyi 'daŋ idumari ahoros ania. 
MAT.18.26	Ania, ette egiamani alia irruk ihosiere hobu, ette jiaran. ‘Lettok, itilau kai, aduma adi ni arobiyaa hunia 'daŋ!’ 
MAT.18.27	Ania, ette hobu imehino jihonyi, ette idehina ahorosi honyi, ette buo fe ibusana inyi hételo.
MAT.18.28	“Attati egiamani alia leten inyurana obo egiamani ihuo inyi linyia owon 'to iko arobiyaa honyi kaiyo, ette inef inyi to murut, ette jiaran, ‘Odumai arobiyaa hoŋ.’ 
MAT.18.29	Attati egiamani obotie alia irruk ifau, ette ittana inyi jio, ‘Itilau kai, aduma adi ni iyye!’ 
MAT.18.30	Ati, iha nyia inyi, ette itifitana egiamani obotie alia ibabus many odumari adi inyi ahoros ania. 
MAT.18.31	Ninyia igonyuni egiamak hullomuk eram ania, iloŋojitai nyia isi bebe, ette ifuatan iramana eram ania jio hobu. 
MAT.18.32	Attati hobu iloŋuna egiamani alia, ette jiaran jihonyi, ‘Iyye egiamani elle irroho 'to bebe! Ninyia ittanari iyye ani, edehi nyia ni ahorosi hoi 'daŋ ta amaji. 
MAT.18.33	Oŋida duo buo fe iyye imehino jio egiamani ihuo iyye, ihuo ninyia amehiniere ni jihoi.’ 
MAT.18.34	Iloŋojita nyia hobu bebe, ette itifitana inyi ibabus oŋida ittigemie inyi diya many odumari inyi ahorosi honyi 'daŋ.
MAT.18.35	“Ihanio adi buo fe Monyoŋ ettedou ihuo nyia jihatai 'daŋ ababo elle ibiaŋata itai idehina illarak hatai ta tajia hatai.”
MAT.19.1	Ninyia atuhok Yesu ekenita hunia, odioto nyia inyi ette leten iŋati Yudea otto fohor owore Yordano tole. 
MAT.19.2	Ijifarai nyia eluluŋi waati arriai inyi, buo diya ette inyi itaŋida aŋuak hosi.
MAT.19.3	Ofuonni nyia buo fe omuk 
MAT.19.5	Ojio nyia Hollum, ‘Te eram ania, obusaru adi alle monyonyi iko honyonyi ette inosonio iko ŋoruoi honyi, buo isi 'daŋ arrihai ette irahan ahuan abotie,’ 
MAT.19.6	Ihuania obeŋi isi inyiahi irahan arrihai, arai isi abotie. Tania, Hèlaha obo atulo itapek obo ariŋ enne inosok Hollum.”
MAT.19.8	Itarraŋ nyia Yesu isi jiojio, “Aŋatak nyia Mose itai ipiahari iko aŋoruo hatai, nyio, ogoli nyia ossi hatai. Ati obeŋ nyia ara ihuo nyia tetteri. 
MAT.19.9	Eramak ni itai jio, lia ollo opiahai 'to iko ŋoruoi honyi to obo eram buo obiaŋara te eram silara, oroto inyi alla ayemu inyi obo aŋotte hama.”
MAT.19.10	Attati lejifak honyi jiaran jihonyi, “Alla ara eram 'le iko aŋotte ihuania, abeŋ fe inyi oyyu iyamari.”
MAT.19.11	Ati itarraŋ nyia Yesu isi ojio, “Obeŋ ettiyenio ania ara ta aati 'daŋ. Ati ara inyi to hia hama hulle isio Hollum jihosi. 
MAT.19.12	Owoni erre gele gele hunno obiaŋarik aati ayamarik. Isiuni omuk ihuo nyia, buo omuk iduoŋi oŋida obeŋi ayamai, buo fe omuk ihari ayama te eram ono Olobie Hollum. Ijiara atulo elle iruk 'to eram ana, ihanio ihuo nyia.”
MAT.19.13	Iyaŋunie nyia omuk aati iŋiayai jio Yesu, jio oŋida inyi iyabak ahas honyi jihosi buo fe hotomojoi tesi. Ati iŋerejanie nyia lejifak honyi jio aati hia. 
MAT.19.14	Ati iramak nyia Yesu isi jiojio, “Aŋatana iŋiayai ijiara ofuonni jihoŋ. Hètihoto isi, nyio, ara Olobie ettedou ahono aati ihuo isi.”
MAT.19.15	Attati inyi iyabana ahas honyi jihosi, ette leten addi.
MAT.19.16	To obo oloŋ, ottu nyia obo atulo jio Yesu, ette jiaran, “Hettiyanani, ehan 'tadi ni anyio onno oyyu ifuotuniere esu 'tulaŋ?”
MAT.19.17	Itarraŋ nyia Yesu inyi ojio, “Nyio ifiyo iyye ani eram hirre hunno oyiji 'to? Owon ayijoni Abotie ijiai. Ogottiere efahita, elle iwak iyye inyurana esu 'tulaŋ.”
MAT.19.18	Buo atulo lia ette ifiyo inyi ojio, “Hunani efahita?”
MAT.19.18	Buo Yesu ette itarraŋ inyi ojio, “Hèttoho, hèhanio erre somon, hèhoholio, hètisiak obo atulo obojiai; 
MAT.19.19	abaŋa monyohoi iko honyohoi, buo fe itabuara ataji hoi jio onyihari hoi ihuo onno obuarari ataji hoi ahuan hoi.”
MAT.19.20	Itarraŋ nyia anyarhaluti lia ojio, “Aniŋio nyia ni efahita hunia 'daŋ, anyio obo anna habeŋ ni ehan?”
MAT.19.21	Itarraŋ nyia Yesu inyi ojio, “Elle iwak iyye abisan, ilo itinyiaŋak erre hoi 'daŋ. Isiarak arobiyaa hua jio alociaŋak, ihuo nyia, iwon adi iyye iko esamiti idou. Attati teya, waŋ yo ijifatie nani.”
MAT.19.22	Ninyia itaniŋu atulo alia erre hunia, ette inyi ijiriŋa, nyio, asam nyia inyi bebe.
MAT.19.23	Attati Yesu jiaran jio lejifak honyi, “Ahode, eramak ni itai, ogol adi bebe jio aati asamak ijiŋaniere Ilobie ettedou. 
MAT.19.24	Enyiak ni iramana itai jio, inyiak iliaha bebe jio akonnikonni ijiŋari te ettulit libira, agalik jio asamani ijiŋaniere Ilobie Hollum.”
MAT.19.25	Ninyia itaniŋuni lejifak erre hunia, illillihai nyia isi bebe, ette ifiyo jiojio, “Ŋai 'tadi ollo oremik 'to italahuno?”
MAT.19.26	Oyohojok nyia Yesu jihosi 'tok 'tok, ette jiaran, “Agalik eram ania aati, ati oremik Hollum ihanio erre 'daŋ.”
MAT.19.27	Attati Petro ikiana jihonyi jiojio, “Imijie! Ediehuno hohoi erre hohoi 'daŋ ijifatiere iyye. Erumak 'tadi hohoi anyio?”
MAT.19.28	Ojio nyia Yesu jihosi, “Ahode, eramak ni itai, alla attu Lonyi Tulo itoŋo ta akuatan iseger ilohittok jio amanya aŋejuk, itoŋoti adi buo fe itai ejifak hoŋ hula 'tomon harrihai isegeri ilohittohori jio awoi Israele huna 'tomon harrihai 
MAT.19.29	Buo atulo elle idiehuno 'to ahaŋitek honyi, kuyya illarak, kuyya haniyarak, kuyya monyonyi, kuyya honyonyi, kuyya amatta honyi te eram hoŋ, inyiak adi inyi ifuotuna erre enyiahita esiha abotie. Isiori adi buo fe jihonyi esu 'tulaŋ. 
MAT.19.30	Ati, aati arriai hulla arai 'to ihuania ecuŋita arai adi isi etterita, buo arriai hia, hulla arai 'to ihuania etterita, arai adi ecuŋita.
MAT.20.1	“Ara Olobie ettedou ihua ana; iwany nyia obo latulo ijuruniere omuk egiamak igiamari imana fino honyi. 
MAT.20.2	Ninyia iruk inyi idumari isi ababo oloŋ abotie arobiya abotie, ette inyi ifahina isi igiamari imana fino honyi. 
MAT.20.3	Ninyia ara saa hottoŋuan, inyiak inyi leten isuk, ette igonyuna omuk aati awajatie diya obeŋi igiamai. 
MAT.20.4	Ania, ette inyi iramana isi jiojio, ‘Ifuatta buo fe itai igiamati itua mana fino hoŋ aduma adi ni itai onno oyyu.’ 
MAT.20.5	Ania ette isi ifuatan. Ninyia ara akil fanni iko asaa hunihoi otto otoriai, inyiak inyi ihan ihuo nyia. 
MAT.20.6	Buo ninyia iliaha saa miyet otto kekai, inyiak inyi leten isuk ette igonyuna omuk aati hullo owajatie diya, ette jiaran jihosi, ‘Nyio ituhoto itai oloŋ obojiai ta awajatio obeŋ egiama?’ 
MAT.20.7	Buo isi ette itarraŋ ojio, ‘Obeŋ bu tulo hohoi ojuraru igiama.’ Attati inyi iramana isi jiojio, ‘Ifuatta buo fe itai igiamati imana fino hoŋ.’
MAT.20.9	Ninyia afuonni hinyia ojurunie ta saa miyet otto kekai, ette inyi iharana isi 'daŋ ababo arobiya abotie abotie. 
MAT.20.10	Ninyia afuonni hunyia ojurunie tetteri, igigiloi nyia isi jiojio ofuoi adi iharana jihosi arobiyaa hunna agalihini huno hullomuk. Ati aharani nyia buo fe jihosi 'daŋ ababo arobiya abotie abotie. 
MAT.20.11	Ninyia ahoruni isi, ette isi itterio eŋuŋunita jio lamonye mana, 
MAT.20.12	ette jiaran jihonyi, ‘Igemuni aati hoduo iloŋuno iyye ehalu, asaa abotie ijiai, buo hohoi edik anahan holoŋ afanni 'daŋ. Ati itarriamahi iyye arobiyaa hosi iko hunohoi!’
MAT.20.13	“Buo lamonye mana ette itarraŋ obo olosi ojio, ‘Itaniŋie, illa. Abeŋ ni enyob iyye. Ibeŋ duo soho iyye iruhok jihoŋ igiamari oloŋ abotie ta arobiya abotie? 
MAT.20.14	Hibe edumit hoi, ilo haŋ. Awak ni isiarana jio latulo olo oduo eloŋu ni ehalu, ihuo enne esiaraniere ni jihoi. 
MAT.20.15	Obeŋ soho obis jihoŋ ihaniere ihuo awak ni ta ariŋ ottonoŋ? Kuyya ihayin ti iyye emorot hoŋ?’ ”
MAT.20.17	To ninyia alari Yesu many Yerusalem, ojio ihiji ikoi, ette inyi iloŋuna lejifak honyi hula 'tomon harrihai aŋati honyi, ette jiaran jihosi, 
MAT.20.18	“Itayiriete, efuo ihuania Yerusalem, buo diya isiori adi Lonyi Tulo jio ehumak elettaha iko ettiyanak ifahita, buo isi ette iŋotonia aye jihonyi. 
MAT.20.19	Isiori adi inyi jio Alufajak. Osuhotierek adi isi inyi, abahie adi isi inyi, ette isihonia inyi likruce. Ati ihalu oŋitek hunihoi itubuhuni adi inyi.”
MAT.20.20	Attati ŋoruoi Sebedeyo iko lonyirok honyi ifuanna jio Yesu, ette irigoŋi ihosiere honyi, ette imojo jihonyi obo ariŋ.
MAT.20.21	Attati Yesu jiaran jihonyi, “Iwak iyye anyio?”
MAT.20.21	Buo inyi ette itarraŋ ojio, “Ocorok jihoŋ jio ofuoi adi lonyirok hoŋ hula arrihai hulo itoŋo, abotie totto hani iŋet hoi, buo abotie totto ihorroŋ, elle ittu iyye irahan ahobu.”
MAT.20.22	Ati itarraŋ nyia Yesu ojio, “Itimoti itai anyio enne ifiyete itai. Iremehina adi itai idihuna ematit ono ettigemio anna alo ni irumana?”
MAT.20.23	Itarraŋi nyia isi jio, “Eremik hohoi.” Buo Yesu ette jiaran jihosi, “Hode, iremehina adi itai idihuna ettigemita hunna alo ni irumana. Ati abeŋ ni aremik inyimuna ŋai adi olo itoŋo totto hani iŋet kuyya totto ihorroŋ hoŋ. Nyio, arai amasik hunia ahuno hia hinyia ihuhumak Monyoŋ jihosi.”
MAT.20.24	Ninyia itaniŋuni lejifak honyi hula 'tomon eram ana, ette isi iloŋojita jio ellarak hula arrihai hulia. 
MAT.20.25	Ania, ette Yesu iloŋuna isi 'daŋ arabotie, ette jiaran, “Imijana itai jio ilohittohi oobuok hulo Alufajak jio aati hosi, buo fe elettaha ihumi ilohittok jio aati hosi. 
MAT.20.26	Ati obeŋ adi inyi ara ihuo nyia jihatai. Alla awak obo alatai igalihina hullomuk, ijiara inyi luŋa ara ahegiamani jio hullomuk. 
MAT.20.27	Buo alla awak obo alatai igalihina hullomuk, ijiara inyi hétera apit hatai; 
MAT.20.28	ihuo Lonyi Tulo, linyia obeŋ 'to ottu jio oŋida aati igiamai jihonyi, ati igiamari buo fe isiaraniere esu honyi italahuniere aati arriai jio eyyata.”
MAT.20.29	Ninyia itterie bo Yesu iko lejifak honyi afuatan addi to Yeriko, ette eluluŋ enne ittok ijifaru isi. 
MAT.20.30	Owoni nyia omuk laŋodok arrihai hinyia itoŋoi iger hikoi. Ninyia itaniŋuni isi jio Yesu ollo ottu tolia, ette isi iwuwoŋita jiojio, “Lettok, lonyi Dafide, omehinie jihohoi!” 
MAT.20.31	Iŋerejanio nyia eluluŋ waati jihosi, ette iramana isi hotoduahinie. Ati ihumi nyiati buo isi ifudana ewuwoŋita bebe jiojio, “Lettok, Lonyi Dafide, omehinie jihohoi!”
MAT.20.32	Ania, ette Yesu iwotia, ette iloŋuna isi, ette jiaran, “Iwahata itai ani ehan anyio jihatai?”
MAT.20.33	Itarraŋi nyia isi jiojio, “Lettok ijiara oŋite hohoi omijie!”
MAT.20.34	Attati Yesu imehino jihosi, ette ittir oŋite hosi. Teya teya, ette isi imijio, ette ijifaru inyi.
MAT.21.1	Ninyia iliahai bo Yesu iko lejifak honyi Yerusalem, afanyi nyia isi Besfeji etteger doŋe Olifet. Teya, ette Yesu ifahina lejifak honyi arrihai to osiere, 
MAT.21.2	buo iramak isi jio, “Ifuatta jio amiji otto hosiere hatai nyia. Inyurana adi itai obo asigiria anna atara iko ŋarri. Ohouniete isi, iyaŋuniete jihoŋ. 
MAT.21.3	Elle ikiana obo atulo obo ariŋ jihatai, iramana inyi jio, ‘Awak Lamonye isi.’ Teya teya, isiarak adi inyi isi jihatai.”
MAT.21.4	Iduoŋi nyia erre hunia ihuo nyia itasiruniere ekiana ono ekianani Hollum onno ojio 'to jio:
MAT.21.5	“Iramana aati bore gala 
MAT.21.5	imijiete hobu hatai ollo ottu jihatai!
MAT.21.5	Ofiaha inyi buo fe adaha ta asigiria
MAT.21.5	iko ta aŋarri sigiria.”
MAT.21.6	Attati lejifak ifuatan ihanio ihuo iramak duo Yesu jihosi; 
MAT.21.7	ette isi iyaŋuno asigiria ania iko ŋarri, ette ifiatana aboŋojin hosi ihoruoŋite hosi, buo Yesu ette idahina diya. 
MAT.21.8	Ofiatani nyia eluluŋ waati arriai aboŋojin hosi ihiji ikoi, buo omuk oguanyuni abene 'yani ette ifiatana ihiji ikoi. 
MAT.21.9	Attati eluluŋ waati otto hosiere iko ette ehalu Yesu iwuwoŋita jiojio, “Hétahabuyete Lonyi Dafide! Hotomunoi lia ollo ottu 'to ta afure ono Lamonye. Hétahabuyete Hollum!”
MAT.21.10	Ninyia ajiŋak Yesu Yerusalem, ette abore gala ania 'daŋ ihosohita woo, ette isi ifiyo jiojio, “Ŋai alia?”
MAT.21.11	Itarraŋ nyia eluluŋ waati ninyia adaha 'to iko Yesu jiojio, “Yesu alia, ekianani Hollum, olo Nasaret, otto Galilea.”
MAT.21.12	Ojiŋak nyia Yesu Ihaji emojit enne ittokon, ette ifuhara aati etinyiaŋak iko enyiaŋak hinyia owoni 'to diya; ette itidelliara atteremejahien huno etattobok robiyaa, iko asegeri huno etinyiaŋak amami. 
MAT.21.13	Ette inyi jiaran jio, “Igioroni nyia Ibuk Hollum jio, ojio Hollum jio, ‘Iloŋoi adi aaji hoŋ, aaji emojit,’ ati iloitoto itai inyi ahinom hahalak!”
MAT.21.14	Ofuonni nyia aŋodok iko aŋurak jihonyi Ihaji emojit enne ittokon, buo inyi ette itaŋida isi. 
MAT.21.15	Iloŋojitai nyia ehumak elettaha iko ettiyanak ifahita ninyia igonyuni isi erre hunno obolori 'to hunyia ihanio inyi, iko ewuwoŋita duri itua Haji emojit enne ittokon jiojio, “Hétahabuyete Lonyi Dafide!” 
MAT.21.16	Ania, ette isi ifiyo inyi jiojio, “Itaniŋu iyye erre hunne ikianai isi?”
MAT.21.16	Buo Yesu ette itarraŋ isi ojio, “Aafe! Hèbiaŋata itai ihenuna eram otto buk Hollum onno ojio 'to jio, ‘Ittiyanak iyye aduri iko edolio itahabuyere onno oŋida bebe?’ ” 
MAT.21.17	Attati inyi ibusaru isi, ette leten ibore gala Betani ette iferihina diya.
MAT.21.18	Oniama nyia Yesu ninyia acahuno inyi nyia motie berien Yerusalem. 
MAT.21.19	Attati inyi igonyuna obo ayyani ŋaboli iger hikoi, ette leten diya. Ati obeŋ nyia inyi onyurak omuk aŋabolo arari abene ijiai. Ania, ette inyi jiaran jio ayyani ania, “'Tuŋ, ibeŋ adi iyye inyiak iŋijana omuk aŋabolo!” Teya teya, ette ayyani ŋaboli nyia iyohojoro.
MAT.21.20	Ninyia igonyuni lejifak honyi eram ania, ette isi 'daŋ illilliha, ette ifiyo jiojio, “Aŋai oyohojo aŋaboli ania kokuak?”
MAT.21.22	Alla awon eruk jihatai, ifuotuna adi itai erre 'daŋ hunne ifiyete itai ta amojo.”
MAT.21.23	Ninyia acohuno Yesu Ihaji emojit enne ittokon, ette ehumak elettaha iko lahou ifuanna jihonyi buo inyi nyia ittiyenio, ette ifiyo inyi jio, “Ŋai isiarak jihoi elohittok ihaniere erre hunia? Anaŋai elohittok enne ihaniere iyye erre hunia?”
MAT.21.24	Buo Yesu ette itarraŋ isi ojio, “Awak ni isio jihatai efi abotie ijiai. Elle itarraŋata itai ani, eramak adi buo fe ni itai anaŋai elohittok enne ehaniere ni erre hunia. 
MAT.21.25	Ottu nyia elohittok ono Yoane tai, itifuociere Batisimo? Jio Hollum kuyya jio aati?”
MAT.21.25	Attati isi itagolo ta ahuattek hosi jiojio, “Ejio adi aŋai? Elle etarraŋ jio, ‘Jio Hollum,’ ojio adi inyi, ‘Nyio nyiati ibiaŋata itai iruhoto jio Yoane?’ 
MAT.21.26	Buo elle ejio, ‘Jio aati,’ ebaŋ eluluŋ waati, nyio, iruhi nyia isi 'daŋ jio ara Yoane ahekianani Hollum.” 
MAT.21.27	Ania, ette isi itarraŋ Yesu jiojio, “Ebeŋ hohoi emijak.”
MAT.21.27	Buo inyi ette jiaran jihosi, “Abeŋ adi buo fe ni eramak itai ta anani elohittok enne ehaniere ni erre hunia.
MAT.21.28	“Igigiloti itai aŋai? Owon nyia obo atulo iko laduri honyi arrihai. To obo oloŋ, ette inyi jiaran jio ahouti, ‘Ilo igiamai imana fino ahana.’ 
MAT.21.29	Buo leto alia ette itarraŋ jiojio, ‘Eha ni.’ Ati ihalu ette inyi iloit ataji honyi, ette leten. 
MAT.21.30	Attati monye leten jiaran ihuo nyia jio obotie hito. Buo lia ette itarraŋ jio, ‘Oyyu, alo adi ni baba!’ Ati obeŋ nyia inyi olo. 
MAT.21.31	Alali tehiji hosi arrihai ihan ihuo awak monyosi?”
MAT.21.31	Buo isi ette itarraŋ ojio, “Lahouti.”
MAT.21.31	Ania, ette Yesu jiaran jihosi, “Ahode, eramak ni itai; ikiomoroi eddudduhak musuru iko asomok Ilobie Hollum ahosiere hatai. 
MAT.21.32	 Nyio, attu nyia Yoane Etifuotoni Batisimo jihatai 'daŋ elle itahucio jihatai ekoi onno obis 'to, ihara nyia itai inyi. Ati iruhi nyia eddudduhak musuru iko asomok inyi. Duadi bu ihalu ninyia igonyuna itai eram ania, ibiaŋata nyia itai iloitoto atajia hatai iruhori inyi.”
MAT.21.34	Ninyia iliaha ayafa onno odiarik aaŋer fino, ifak nyia inyi apiti honyi jio ajurak hia oŋida obuanyani inyi hunonyi. 
MAT.21.35	Buo ajurak hia ette inefuna apiti hia, ette ibak abotie, buo ottohori abotie, buo fe iruoŋi ollobo ta amoruoi. 
MAT.21.36	Inyiak nyia atulo lia ifahina omuk apiti arriai, agalihini hoduo tetteri; buo ajurak hia fe ette ihanio jihosi ihuo nyia. 
MAT.21.37	Ihalu hosi 'daŋ, ette inyi ifahina lonyi honyi, ette jiaran, ‘Abaŋi adi isi lonyi hoŋ.’ 
MAT.21.38	Ninyia igonyuni ajurak hia inyi, ette isi jiaran, ta ahuattek hosi jio, ‘Arutani honyi tibuo olo, ifuanna hattohoro inyi oŋida erutaa honyi arai ahunohoi!’ 
MAT.21.39	Ania, ette isi inefuna inyi, ette ipuasara addi totua mana fino, etteittohoro.”
MAT.21.40	Attati Yesu ifiyo jiojio, “Ihuania, alla attu lamonye mana, ihan adi inyi anyio jio ajurak hulia?”
MAT.21.41	Itarraŋi nyia isi jiojio, “Ottoho adi inyi luŋa aati hullo orrohoji 'to hulia, ette isiarana amana ania jio omuk ajurak hama, hullo obuanyani adi jihonyi aaŋer fino alla alum ayafa onno odiarik isi.”
MAT.21.42	‘Amoruo ninyia ihari aduhok
MAT.21.42	jiojio ara ariŋ asai,
MAT.21.42	inyiak tibuo inyi
MAT.21.42	igalihina 'daŋ ta ayiji.
MAT.21.42	Lamonye nyia ihan ihuania;
MAT.21.42	Ilaman tibuo inyi bebe to hosiere waati!’
MAT.21.43	“Tania, eramak ni itai jio, ohoruni adi Olobie Hollum jihatai, ette isiarana jio aati hullo oniŋie 'to efahita Hollum. [
MAT.21.44	Alla akuahino obo atulo jio amoruo ania, owurok adi inyi ahuan honyi tuny tuny. Buo alla akuahino amoruo ania jio obo atulo, oroyok adi inyi atulo lia arari attuduha.”]
MAT.21.45	Ninyia itaniŋuni ehumak elettaha iko 
MAT.21.46	Tania, awahi nyia isi inefuna inyi, ati abaŋi nyia isi eluluŋi waati, hunyia iruhi 'to jio ara Yesu ahekianani Hollum.
MAT.22.1	Inyiak nyia Yesu ikiana jihosi te etarriamata. 
MAT.22.2	“Ara Olobie ettedou ihua ana: Owon nyia obo oobu linyia ihuhumak 'to agari ta ayama lonyi honyi. 
MAT.22.3	Ifak nyia inyi egiamak honyi oŋida iramani aati hunyia iloŋuni igari. Ati ihari nyia aati hia afuanna. 
MAT.22.4	Inyiak fe inyi ifahina omuk egiamak héfuahi iramana eloŋot jio, ‘Imijiete, aŋida agari hoŋ, isiahi attamoti iko atawwa hoŋ hunyia itafiri, aŋidari erre 'daŋ. Ifuanna yo igari ono ayama.’ 
MAT.22.5	Ati obeŋi nyia eloŋot hia itaniŋie hirre, arai ifuatan ekotia hosi gele gele. Olo obo mana honyi, buo obo olo idukan honyi, 
MAT.22.6	buo hullomuk ette inefuna egiamak hulia, ette ibahio, ette ittohoro. 
MAT.22.7	Ania, ette hobu isuaharu iko ajore, ette ifahina oseŋer honyi héfuahi ittohoro aati hia, osuahini iko abore gala hosi. 
MAT.22.8	Attati hobu iloŋuna apiti honyi, ette jiaran jihosi, ‘Ehuhumak ni agari hoŋ, ati orrohoji aati hunyia eloŋu ni. 
MAT.22.9	Ihuania ifuatta ilofirihi, iloŋoto aati 'daŋ hulle iremehina itai irumana, ijiara ofuonni igari.’ 
MAT.22.10	Ania, ofuoi nyia egiamak ilofirihi, ette ittuttubuno aati hunyia orumani isi, ayijok iko arrohojak 'daŋ many ifutari atua haji eyemit 'daŋ atamonok.
MAT.22.11	“Ninyia ajiŋak hobu iheriere atamonok, igonyu inyi obo atulo ollo obeŋ iyyafatio eŋotiti huno ayama; 
MAT.22.12	ette inyi ifiyo inyi jiojio, ‘Illa, aŋai ijiŋu iyye dini buo ibeŋ iyyafak eŋotiti huno ayama?’ Ati oduahino nyia latulo lia 'liŋ 'liŋ. 
MAT.22.13	Attati hobu iramana egiamak jio, ‘Ifitata ahas honyi iko eejek 'daŋ. Opuasara inyi idumele; amaji anna alari inyi iyyoori buo fe oŋuruta aala honyi ta adiaha.’”
MAT.22.14	Attati Yesu itisidonia jio, “Nyio, oluaji aati hulle iloŋi, ati omutari hullo onyimuni.”
MAT.22.15	Ofuoi nyia 
MAT.22.16	Teya, ette isi ifahina omuk lejifak hosi arabotie iko lejifak Erode jio Yesu, hinyia ojiori jihonyi jio, “Hettiyanani, emijak hohoi jio ikiana iyye erre ahode hode. Ittiyenio iyye elahode ono awahan Hollum. Ibeŋ iyye ibaŋ obo atulo buo fe ibeŋ igigia aati. 
MAT.22.17	Ike iramak hohoi, igigilo iyye aŋai? Aŋatani soho efahita hohoi idumari amusuru jio Hobu Roma elle ittokon kuyya obeŋ?”
MAT.22.18	Ati omijak nyia Yesu egigilita hosi hunno orrohoji 'to hunia, ania, ette inyi jiaran jihosi, “Itai etihanak huattek hullo! Nyio iwahata itai italohuna ani? 
MAT.22.19	Iko etahutana ani arobiya onno odumarik amusuru.”
MAT.22.19	Attati isi itahutana jihonyi arobiya. 
MAT.22.20	Buo inyi ette ifiyo isi jiojio, “Anaŋai arrijiori ana iko afure enne igioroni ana ihide honyi?”
MAT.22.21	Itarraŋi nyia isi jiojio, “Huno Hobu elle ittokon olo Roma.”
MAT.22.21	Ania, ette Yesu jiaran jihosi, “Ihuania, Isiatta Hobu elle ittokon erre Hobu elle ittokon, buo jio Hollum, erre Hollum.”
MAT.22.22	Ninyia itaniŋuni isi ekenita hunia, illillihai nyia isi bebe, ette ibusana inyi, ette ifuatan addi.
MAT.22.24	Ifiye nyia isi Yesu jio, “Hettiyanani, ojiori nyia efahita Mose jio, alla aye atulo obeŋ isiu hito, ijiara illanyi ojuŋori ŋoruoi honyi isiuniere aduri a hulo ayaani lia. 
MAT.22.25	Ihuania, owoni nyia omuk ellarak hattarik ihiji hohoi. Oyemu nyia ahouti aŋotte, ette iye obeŋ hito, buo illanyi ette ijuŋori ŋoruoi honyi. 
MAT.22.26	Ara nyia buo fe inyi ihuo nyia jio etarrihi, etahunihi many jio etahattarihi. 
MAT.22.27	Ihalu hosi 'daŋ, aye buo fe aŋotte nyia. 
MAT.22.28	Ihuania, iholoŋ enne ibuhunierek ayaak, ara adi inyi ŋoruoi ŋai? Nyio, awattarik nyia isi 'daŋ inyi.”
MAT.22.29	Ati itarraŋ nyia Yesu isi jio, “Ipalata itai! Nyio, ibiaŋata itai imijana abuk Hollum kuyya bu eduariti Hollum. 
MAT.22.30	Nyio, elle ebuhuni ayaak, obeŋi adi isi inyiahi iyama. Arai isi ihuo ajilohien huttedou. 
MAT.22.31	Ati te eram ono ebuhuna ono ayaak, hèbiaŋata itai ihenuna erre hunyia ikiana Hollum jihatai? 
MAT.22.32	Ojio nyia jio, ‘Ani Hollum olo Abramo, Hollum olo Isako, buo fe Hollum olo Yakobo.’ Obiaŋara inyi Hollum olo ayaak, ati olo esuok.”
MAT.22.33	Ninyia itaniŋu eluluŋ waati erre hunia, ette isi illilliha te ettiyenio honyi.
MAT.22.34	Ninyia itaniŋuni 
MAT.22.35	Attati obo olosi, alla ara ahettiyanani ifahita, iwahan italohuna inyi te efiyo. 
MAT.22.36	Ifiyo nyia inyi Yesu jiojio, “Hettiyanani, anani efahi anna agalik 'to jio Efahita 'daŋ?”
MAT.22.38	Efahi ania anna agalik 'to 'daŋ, buo fe ara etteri. 
MAT.22.39	Ara buo fe etarrihi ihuo inyi, ‘Itabuara ataji hoi jio onyihari hoi ihuo onno obuarari inyi ahuan hoi.’ 
MAT.22.40	Ofuonni efahita Mose iko ettiyenita huno ekianak Hollum 'daŋ jio efahita huna arrihai hunia.”
MAT.22.41	Ninyia attubanie omuk hulo 
MAT.22.42	“Igigiloti itai aŋai te eram ono 
MAT.22.42	Itarraŋi nyia isi jio, “To woyo Dafide.”
MAT.22.43	Attati Yesu ifiyo isi, “Nyio nyiati iramak Oloholio Dafide oŋida iloŋo inyi Lamonye? Ania, ojiari Dafide jio,
MAT.22.44	‘Ojio Lamonye jio Lamonye hoŋ:
MAT.22.44	Itoŋoi tene totto ŋati iŋet hoŋ
MAT.22.44	many ehananiere ni amiorok hoi
MAT.22.44	ariŋ enne irriehiniere iyye eejek hoi.’
MAT.22.45	Elle iloŋo ati Dafide inyi ‘Lamonye,’ aŋai ati inyiak 
MAT.22.46	Obeŋ nyia obo oremik itarraŋ Yesu. Ania, many to oloŋ tonyia, obeŋ nyia tulo inyiak irinyana ifiyere inyi.
MAT.23.1	Attati Yesu ikiana jio eluluŋ waati iko jio lejifak honyi jio, 
MAT.23.2	“Orutani ettiyanak ifahita iko 
MAT.23.3	Tania, ihaniete luŋa erre 'daŋ hunne ittittoye isi jihatai. Ati, hèjifatiete ehanita hosi, nyio, ittittoye isi erre hunno obeŋi isi ihanie. 
MAT.23.4	Itakafie isi aati erre hunno oddiŋi te ewwahatio, buo obeŋi iyahi iluak isi ikafari erre hunia, ara duadi bu ta afialai ijiai. 
MAT.23.5	Ihanie isi egemita hosi 'daŋ jio oŋida aati igonyuni. Asalani isi afokio hunne igioronierek ekenita hutto buk Hollum hunne iyyafatie isi ihomomite iko ihas hosi. 
MAT.23.6	Omunoi isi asegeri lettaha hutto masik gari iko hutto tua hasik emojiti. 
MAT.23.7	Omunoi isi elle ifuanyai aati isi ta abaŋi itua suk buo fe iloŋoi isi ‘Hettiyanani.’ 
MAT.23.8	Ati hèlaha luŋa iloŋoi itai ‘Hettiyanani,’ nyio, irata itai 'daŋ ellarak buo fe iwanata iko ettiyanani abotie ijiai. 
MAT.23.9	Hèlaha itai iloŋoti obo atulo jio afau ana jiojio, ‘Monye,’ nyio, iwanata itai iko Monye ettedou abotie ijiai. 
MAT.23.10	Hèlaha buo fe iloŋoi itai jio ‘Lamonye’ nyio, iwanata itai iko Lamonye abotie, inyi 
MAT.23.11	Ijiara lia, alla agalik 'to 'daŋ tehiji hatai hétera luŋa ahegiamani hatai. 
MAT.23.12	Lia, alla akaf 'to ahuan honyi ahide, itafiahaji adi; buo lia, elle itafiaha 'to ahuan honyi, akafi adi ahide.”
MAT.23.13	“Orroho adi jihatai bebe ettiyanak ifahita iko 
MAT.23.14	Orroho adi jihatai bebe ettiyanak ifahita iko 
MAT.23.15	“Orroho adi jihatai bebe ettiyanak ifahita iko 
MAT.23.16	“Orroho adi bebe jihatai aŋodok arihok ŋodok hulo! Nyio, ijiatta itai jio, ‘Elle ittuŋo atulo ta Aaji emojit enne ittokon, obeŋ ettuŋo honyi ara ahode. Ati elle ittuŋo inyi ta ayyel onno owon 'to itua Haji emojit enne ittokon, ara ettuŋo honyi ahode.’ 
MAT.23.17	Itai aŋodok hullo obeŋi hossi hulo! Anani anna agalik 'to ta ayiji, ayyel kuyya Aaji Emojit enne ittokon, enne italibo 'to ayyel ahono Hollum? 
MAT.23.18	Ijiatta tai buo fe jio, ‘Elle ittuŋo atulo te etitiek ehumi, obeŋ ettuŋo honyi ara ahode. Ati elle ittuŋo inyi te esiorita hutto hide ititiek ehumi, ara ettuŋo honyi ahode.’ 
MAT.23.19	Itai aŋodok hulo! Anani anna agalik 'to ta ayiji, esiorita kuyya etitiek ehumi, enne italibo 'to esiorita ahuno Hollum. 
MAT.23.20	Lia, elle ittuŋo 'to te etitiek, ittuŋo inyi te etitiek ehumi iko te esiorita 'daŋ hunno owoni 'to ihide ititiek. 
MAT.23.21	Buo fe lia, elle ittuŋo 'to ta Aaji emojit enne ittokon, ittuŋo inyi buo fe tenyi iko to Hollum alla amanya 'to diya. 
MAT.23.22	Buo fe lia, elle ittuŋo 'to tedou, ittuŋo inyi ta aseger ilohittok ono Hollum, buo fe tenyi elle itoŋo 'to diya.
MAT.23.24	Itai arihok aŋodok hulo! Iwajara itai ajaŋati addi jio asaŋ hunne imatati itai, buo idiloro akonnikonni.
MAT.23.25	“Orroho adi bebe jihatai ettiyanak ifahita iko 
MAT.23.26	Iyye a Fariseitanani oloŋodo olo! Illilla do atua miolo iko ono oloŋet, buo oruoŋite hosi adi ette buo fe libori. 
MAT.23.27	Orroho adi bebe jihatai ettiyanak ifahita iko 
MAT.23.28	Ihuo nyia buo fe irata itai to hosiere waati ihuo ayijok, buo atuajin hatai ifuti iko eyyata.
MAT.23.29	“Orroho adi bebe jihatai ettiyanak ifahita iko 
MAT.23.30	Buo fe ijiatta jio, elle emanya nyia hohoi to oŋitek huno hohonyiok hohoi, ebeŋ nyia hohoi eremik ittohoro ekianak Hollum hunyia ottohori isi. 
MAT.23.31	Ati itahutana itai, ta ahuattek hatai, jio irata itai lonyirok hulo attok hekianak Hollum. 
MAT.23.32	Tania, otuhonia yo erre hunyia itteri hohonyiok hatai ehanio. 
MAT.23.33	Itai amunuok hulo, lonyirok munuok! Aŋai adi irisata itai afuatan iferno? 
MAT.23.34	Tania, efak adi ni jihatai ekianak Hollum iko alofiorojok buo ettiyanak ifahita. Ittohoro adi itai omuk hulosi, isihonia omuk ikrucehien, ibahiete omuk ihasik Imojiti, buo fe itarraciete hullomuk iborejin gala 'daŋ. 
MAT.23.35	Tania, irumana adi itai ettigemio te eram ono attohoro ono aati abisak hulo. Itterio ta attohoro ono Abele many jio ono Sakariya lonyi Berekiya linyia abahini ihiji ono etitiek ehumi iko Amaji Elibo. 
MAT.23.36	Eramak ni itai ahode jio, ottu adi ettigemio jio aati hulo ahana te eram ono attohoro hosi.
MAT.23.37	“Yerusalem, Yerusalem! Ittohio iyye ekianak Hollum, buo fe irruoŋ ta amoruo leyak sayyo hunyia ifahu Hollum jihoi! Enyiahita omukajia hunyia awahari ni imosouniere aati hoi 'daŋ ta ahas hoŋ, ihuo enne imosouniere ahohoro ekiyehi honyi itua hiwwa, ati ibeŋ iyye ani iŋatak! 
MAT.23.38	Tania, idehini buo fe oyur adi Aaji hoi emojit enne ittokon. 
MAT.23.39	Eramak ni iyye, ibeŋ adi iyye inyiak igonyuna ani, many ijiari iyye jio ‘Hotomunoi lia ollo ottu 'to ta afure ono Lamonye.’ ”
MAT.24.1	Ninyia ajio Yesu alo addi to Haji Emojit enne ittokon, ofuonni nyia lejifak honyi jihonyi, ette ihutana jihonyi asik huno Aaji emojit enne ittokon. 
MAT.24.2	Ati itarraŋ nyia Yesu isi ojio, “Igonyuna itai erre hunia 'daŋ? Obeŋ adi obo amoruo dinia arasa idellia ihide obo. Ikukuri adi isi 'daŋ.”
MAT.24.3	To ninyia itoŋori Yesu idoŋe Olifet, ofuonni nyia lejifak isi hama jihonyi, ette ifiyo inyi jiojio, “Iramak hohoi, iduoŋi adi erre hunia baya? Anyio itamijani adi enne itahutak 'to attuna hoi iko alumon ono esidi fau?”
MAT.24.4	Buo Yesu ette itarraŋ isi ojio, “Ihumata mijio, hèlaha obo atulo itisiaba itai! 
MAT.24.5	Nyio, ofuonni adi aati hulle ikianai ihuo alla arai isi ani. Ojiori adi ‘Ani 
MAT.24.6	Ifuatta adi itaniŋuna jio owon afere aŋati, buo fe asayyo huno afere anna alama 'to. Ati hèbaŋata, nyio, iduoŋi adi erre hunia luŋa, ati obeŋi isi itahutani jio alum esidi fau. 
MAT.24.7	Orriomonie adi afau iko afau, buo fe obuore iko obuore. Iboŋ adi ahure iko olokitihi amasik 'daŋ. 
MAT.24.8	Arai erre hunia 'daŋ ihuo etteri honya hohe ŋotte onno ojio 'to esio.
MAT.24.10	Jio oŋitek hua, ihari adi aati arriai nani. Itisiahai adi isi ahuattek hosi, buo fe iyalari ahuattek hosi. 
MAT.24.11	Ofuonni adi ekianak enyabak arriai, hullo ojiori 'to ekiana isi eram Hollum, ette itisiabara aati arriai. 
MAT.24.12	Ihuania, isarrahi adi arrohoji jio aati arriai, many omumutararu abuaran tajia waati arriai. 
MAT.24.13	Ati italuahuni adi lia ollo odihu 'to many isidi. 
MAT.24.14	Ittittoye adi Asayyo Ayijok huna huno Olobie jio afau 'daŋ, oŋida arai etamijanita jio aati 'daŋ; attati esidi fau adi ittuna.
MAT.24.16	“Tania, ijiara hullo owoni 'to Yudea, Hotofuhohi itua doŋiok. 
MAT.24.17	Ijiara lia, ollo owon 'to ihide haji, hotobiaŋa ollu ifau iduhuniere asaŋ ta haji honyi. 
MAT.24.18	Buo fe lia, ollo owon 'to imana, hotobiaŋa acaharu iyaŋuniere aboŋo honyi. 
MAT.24.19	Orroho adi bebe to oŋitek hua jio aŋoruo ayedurok iko etadasak! 
MAT.24.20	Omojoti jio Hollum oŋida afuhotio hatai obeŋ iduoŋ ta ayafajin hacoro kuyya to oloŋ Sabatto! 
MAT.24.21	Tania, obolo adi ettigemio ono oloŋ ania agalik ettigemita 'daŋ hunyia iduoŋi 'to tetteri fau many iko ahana. Obeŋ adi obo ariŋ inyiak irahan ihuania. 
MAT.24.22	Ati alla abeŋ nyia Hollum oŋuto omuk oŋitek addi, obeŋ duo tulo ofituno. Ati te eram ono Olonyimot honyi, oŋutori adi omuk oŋitek addi.
MAT.24.23	“Tania, alla ajio obo atulo jihatai, ‘Imijiete 
MAT.24.24	Ofuonni adi olonyimot enyabak iko ekianak enyabak, hullo ojiori 'to jio ekiana isi eram Hollum. Ihanie adi isi eduariti hunno obolori 'to iko ellillihita, inyobiere ara duadi bu olonyimot Hollum. 
MAT.24.25	Itayiriete! Nyio, eramak nyia ni itai hobeŋi erre hunia iduoŋi.
MAT.24.27	Nyio, ottu adi Lonyi Tulo ihuo ahilai enne itafaŋ 'to edou 'daŋ teduoŋi holoŋ many iddorroi holoŋ.
MAT.24.30	Tania, oleyo adi etamijani Lonyi Tulo tedou; buo aati hutta fau 'daŋ ette ituruho elle igonyuni adi isi Lonyi Tulo ottu tedohuo ta aduaran iko ta akuatan onno obolo. 
MAT.24.31	Ohuti adi afuruju enne ittokon, buo inyi ette ifahina ajilohien honyi jio aguli aŋuan huno afau, ittuttubuniere olonyimot honyi te isidi fau obotie many jio onnobo.
MAT.24.32	“Ittiyenuna jio ayyani ŋaboli. Alla ayisuni abene to tanata honyi, omijana jio iliaha atahas. 
MAT.24.33	Ihuo nyia buo fe, elle igonyuna itai erre huna 'daŋ iduoŋi, omijana jio iliaha inyi, attuba jihonyi ittuniere.
MAT.24.34	Hode, eramak ni itai jio, iduoŋi adi erre hunia 'daŋ hobeŋi aati hulo ahana otuhoroi. 
MAT.24.35	Olitohini adi edou iko afau muluyaŋ, ati obeŋi adi ekenita hoŋ olitohini.
MAT.24.36	“Ati obeŋ tulo omijak iduoŋ adi oloŋ nyia iko asaa nyia baya, ara duadi bu ajilohien huttedou iko Lonyi, arari fe Monye hama. 
MAT.24.37	Ihuo ninyia arari inyi to oŋitek huno Noa, ara adi buo fe attuna ono Lonyi Tulo ihuo nyia. 
MAT.24.38	Jio oŋitek hua, ninyia hobeŋ aari ibul, oŋiye nyia aati buo fe amatai. Ayamanie nyia buo fe aliawa iko aŋoruo, many jio oloŋ ninyia ojiŋaniere Noa itogol. 
MAT.24.39	Ati obeŋi nyia isi omijani obo ariŋ many ibuliere aari, ette iwororo isi 'daŋ addi. Ara adi buo fe attuna ono Lonyi Tulo ihuo nyia. 
MAT.24.40	Jio oloŋ nyia, igiamai adi aliawa arrihai imana. Iyarai adi abotie addi, buo idiaharai abotie. 
MAT.24.41	Irieye adi aŋoruo arrihai arabotie; iyarai adi abotie addi, buo idiaharai abotie. 
MAT.24.42	Ihumata ti mijio, nyio, ibiaŋata itai imijana ottu adi Lamonye hatai jio anani holoŋ. 
MAT.24.43	Ati omijana jio, haraduo onno omijak lamonye haji asaa onno ottuniere olohoho, ihum duo inyi irriria, ette ibiaŋan idehi olohoho owur aaji honyi ta arue. 
MAT.24.44	Ihumata buo fe irra, nyio, ottu adi Lonyi Tulo ta asaa enne itimoti itai.
MAT.24.45	“Ŋai ti alla ara 'to ahegiamani oloyijio buo fe ilofioro? Inyi alia, elle ihanak adi lamonye elettok olo egiamak hullomuk, isioriere jihosi aŋiyo alla attuba asaa ŋiyo. 
MAT.24.46	Hotomunoi egiamani lia, alla attu elettok honyi inyurana inyi ihanio egiama ania. 
MAT.24.47	Hode, eramak ni itai jio, ihanak adi inyi egiamani alia, elettok ollo oŋuahatio 'to erre honyi 'daŋ. 
MAT.24.48	Ati alla ajio egiamani olorroho 'to alia jio ahuan honyi jio, ‘Illiŋia elettok hoŋ,’ 
MAT.24.49	ette itterio ebibahio egiamak hullomuk ihuo inyi, ette ŋiyo buo fe ette imata many orumari. 
MAT.24.50	Attati elettok egiamani alia icohuno nyia obo oloŋ ta asaa onno otimo egiamani alia buo fe obeŋ igigilo ta attuna honyi, 
MAT.24.51	ette ittigemio egiamani alia, ette ifuhara inyi jio etihanak huattek. Diya, oluaha adi inyi buo fe oŋuruta aala honyi ta adiaha.”
MAT.25.2	Ihiji hosi, ibuyaŋai nyia miyet, buo huna miyet ilofioroji. 
MAT.25.3	Ania, ette hunne ibuyaŋai 'to iyaru allomohien hosi buo obeŋi asararai iko obo ajas ta ajirikisi. 
MAT.25.4	Buo hunne ilofioroji 'to iyarai allomohien hosi buo asararai iko ajirikisi jas. 
MAT.25.5	Illiŋia nyia ayamani ittuniere, ania ette oduo hunia ijeŋita, ette ijotoro. 
MAT.25.6	Ninyia ara attiŋ harue, afany nyia eram woŋ woŋ jio, ‘Ojiŋuna, ifuanna arraŋuna inyi!’ 
MAT.25.7	Ohenyuni nyia oduo hunia 'daŋ, ette ihuhumio allomohien hosi. 
MAT.25.8	Attati oduo hunne ibuyaŋai 'to imojo jio hunne ilofioroji 'to, ‘Eluahina hohoi obo ajas hatai, afuoi allomohien hohoi dunyari.’ 
MAT.25.9	Buo alofiorojok ette itarraŋ isi jio, ‘Jai! Obeŋ inyi oremik jihohoi ikatai. Ifuatta inyiaŋuna obo jihatai to tobolia.’ 
MAT.25.10	Ninyia hofuoi isi ihuania inyiaŋuniere ajas, ette ayamani fanyan. Attati hunyia arrai 'to jiŋara iko ayamani ihaji anna awanari agari ono ayama, buo ette ihianana ekat.
MAT.25.12	Ati itarraŋ nyia inyi isi jio, ‘Hode, eramak ni jihatai jio atimo ni itai.’ ”
MAT.25.13	Attati Yesu itisidonia ekiana honyi jio, “Ihumata mijio nyio, ibiaŋata itai imijana anani holoŋ kuyya anani saa adi onno ottuniere inyi.”
MAT.25.14	“Jio oŋitek hua, ara adi Olobie ettedou ihuo ana. Owon nyia obo atulo linyia awak 'to leten obo amaji. Iloŋu nyia inyi egiamak honyi, ette isiarana erre honyi 'daŋ ihas hosi. 
MAT.25.15	Isiarak nyia inyi agurusi jihosi 'daŋ ababo ihuo oremehini isi ittoŋotio. Jio obo, arobiyaa alif miyet (5,000), buo jio obo alif arrihai (2,000), buo fe jio obo alif abotie (1,000). 
MAT.25.16	Teya teya, ette egiamani linyia ifuotu 'to alif miyet leten ipocori agurusi hunia, ette ipocouna alif miyet ihide hosi. 
MAT.25.17	Buo fe linyia ifuotu 'to alif arrihai opocou alif arrihai ihide hosi. 
MAT.25.18	Buo linyia ifuotu 'to alif abotie, ette ibok ewure, ette idimana agurusi lettok honyi diya.
MAT.25.19	“Ihalu ayafajin arriai, ette elettok egiamak hulia icohuno imijaniere owoni arobiyaa honyi baya jihosi. 
MAT.25.20	Attati egiamani linyia ifuotu 'to alif miyet ittuna, ette isiarana alif miyet hunnomuk, ette jiaran, ‘Lettok, isio nyia iyye ani alif miyet. Ihuania, apocou ni alif miyet ihide hosi.’ 
MAT.25.21	Buo inyi ette jiaran jihonyi, ‘Oyyu bebe! Iyye egiamani elle iyyu 'to. Ittoŋotio iyye agurusi hunno omutari 'to onno oyyu. Tania, ehanak ni iyye ahattoŋoni olo agurusi arriai. Waŋ hamunoi arabotie ikoŋ.’ 
MAT.25.22	Ette buo fe egiamani linyia ifuotu 'to arobiyaa alif arrihai ittuna, ette jiaran, ‘Lettok, isio nyia iyye ani arobiyaa alif arrihai. Ihuania, apocou ni omuk alif arrihai ihide hosi.’ 
MAT.25.23	Buo inyi ette jiaran jihonyi, ‘Oyyu bebe! Iyye egiamani elle iyyu 'to. Imijak iyye attoŋotio arobiyaa hunno omutari 'to onno oyyu. Tania, ehanak adi ni iyye ahattoŋoni olo agurusi arriai. Waŋ hamunoi arabotie ikoŋ.’ 
MAT.25.24	Attati egiamani linyia ifuotu 'to arobiyaa alif abotie ittuna, ette jiaran, ‘Lettok, amijak ni ira iyye atulo olorroho. Idioŋo iyye amat hunne ibeŋ iyye iyehi, buo fe ihuna jio hunne ibeŋ iyye igilli. 
MAT.25.25	Abaŋ nyia ni, ania, edimaniere ni arobiyaa hoi itua iwure. Hibe arobiyaa hoi huna.’ 
MAT.25.26	Ati itarraŋ nyia elettok honyi jiojio, ‘Iyye egiamani olorroho buo fe ira oloboyo. Imijak iyye luŋa jio, adioŋo ni amat hunna abeŋ ni ayehi buo fe ahuna hunna abeŋ ni egilli. 
MAT.25.27	Nyio nyiati ibeŋ iyye ittunak arobiyaa hoŋ hunia itua beŋk? Ŋaduo ni ihuania efuotu isi iko efoniti hosi oduo acohuno ni. 
MAT.25.28	Ihuania, iduhuna addi arobiyaa hunia jihonyi. Isiatta jio lia, ollo owon 'to iko arobiyaa alif 'tomon. 
MAT.25.29	Nyio, lia, ollo owon iko obo ariŋ, ofonihini adi jihonyi, buo adi inyi ette iwanan iko asaŋ arriai. Ati jio ollo obeŋ riŋ jihonyi, iduhari adi addi ara duadi bu ariŋ ollo odiha ollo owon 'to jihonyi. 
MAT.25.30	Buo egiamani olorroho olo, opuasara inyi allet idumele. Ijiara inyi olo iluaha diya buo fe oŋuruta aala honyi ta adiaha.’
MAT.25.32	Ottubanie adi aati hutta fauhien 'daŋ ihosiere honyi. Attati inyi ibuany aati eluluŋi arrihai ihuo enne igigeliere eyyahani akioro jio eedie. 
MAT.25.33	Ittaŋak adi inyi aati abisak oŋiatai, buo hullomuk arraŋai. 
MAT.25.34	Attati Hobu ijiaran jio aati hutto oŋiatai honyi, ‘Ifuanna, itai hullo omuno Monyoŋ! Ifuanna harutana Olobie ninyia ihuhumani ahanatai many tetteri fau. 
MAT.25.35	Aniama nyia ni, buo itai ittata isio ani aŋiria. Eboto nyia ni, buo itai ittata iwohina ani aari. Ara nyia ni atamononi, ati ifuotuna nyia itai nani. 
MAT.25.36	Obeŋ nyia boŋo jihoŋ, buo itai ittata isiarana aboŋo jihoŋ iyyafatiere. Aŋuai nyia ni, buo itai ittata mijio ani onno oyyu. Efita nyia ni ibabus, buo itai ittata ifuanna mijaru ani.’ 
MAT.25.37	“Attati abisak adi itarraŋ inyi jio, ‘Lamonye, nyia baya egonyu hohoi iyye iniama, buo hohoi ette iŋojaŋa iyye aŋiria, kuyya nyia baya iboto iyye, buo hohoi ette iwohina iyye aari? 
MAT.25.38	Nyia baya buo fe egonyu hohoi iyye atamononi, buo hohoi ette ifuotuna iyye ihaŋitek hohoi. Kuyya nyia baya obeŋ aboŋo jihoi, buo hohoi ette isiarana iyye obo iyyafatiere? 
MAT.25.39	Nyia baya buo fe egonyu hohoi iyye iŋuai kuyya ifita ibabus, buo hohoi ette ifuatan imijuno iyye?’ 
MAT.25.40	Buo Hobu ette adi itarraŋ jio, ‘Hode, eramak ni itai jio, elle ihanata nyia itai ihuania jio illarak hoŋ hulo, ara duadi bu ollo ofiaha 'to tehiji hosi, ara inyi ihuo elle ihanata nyia itai jihoŋ!’
MAT.25.41	“Attati inyi adi jiaran jio hia hutto ehorroŋ honyi jio, ‘Ifuatta addi jihoŋ, itai hulle ipitak Hollum hulo. Ifuatta ihima onno osio 'to 'tulaŋ, ninyia inahini ahono Sittan iko ajilohien honyi. 
MAT.25.42	Nyio, aniama nyia ni, buo itai ibiaŋata isiatta ani aŋiria. Eboto nyia ni, buo itai ibiaŋata iwohina ani hari. 
MAT.25.43	Ara nyia ni atamononi, buo itai ibiaŋata ifuotuna nani ihaŋitek hatai. Obeŋ nyia aboŋo jihoŋ, buo itai ibiaŋata isiatta obo jihoŋ iyyafaniere. Aŋuai nyia ni buo fe efita ibabus, ati ibiaŋata nyia itai ifuanna mijaru nani.’
MAT.25.44	“Itarraŋi adi isi inyi ojio, ‘Lamonye, nyia baya egonyu hohoi iyye iniama, kuyya ibuoto, kuyya obeŋ boŋo, kuyya iŋuai, kuyya ifita ibabus, buo hohoi ebeŋ eluak iyye?’ 
MAT.25.45	Itarraŋ adi Hobu isi jio, ‘Hode, eramak ni itai jio, elle ibiaŋata nyia itai iluahata obo jio afiahajak hulia, ara inyi ihuo enne ibiaŋata itai iluahata nani.’ 
MAT.25.46	Isi hulia, hulle ifuhari adi ittigemio onno osio 'to 'tulaŋ, buo adi abisak ofuoi jio esu onno osio 'to 'tulaŋ.”
MAT.26.1	Ninyia atuhok Yesu ettiyenio erre hunia 'daŋ, ette inyi jiaran jio lejifak honyi jio, 
MAT.26.2	“Imijana itai jio ihalu oŋitek arrihai owon adi neyom ono allaŋan. Buo teya, isiori adi Lonyi Tulo oŋida isihoni likruce.”
MAT.26.3	Tania, ottubanie nyia ehumak elettaha iko lahou ihaŋ Kaifas ehumani elle ittokon, 
MAT.26.4	ette isi iwwahuna obo ekoi inefuniere Yesu lit, ette ittohoro. 
MAT.26.5	Ati ojiori nyia isi jio, “Hèlaha luŋa enefu inyi to oloŋ ono neyom, nyio, ŋadi aati itaŋalafaye hohoi.”
MAT.26.6	Owon nyia Yesu ibore gala Betani ihaŋ Simone latulo linyia oŋuai 'to iko 
MAT.26.7	Ninyia hoŋiyo Yesu, ottu nyia obo aŋotte jihonyi enne iyaŋuno akarajaja riaa onno ogol te enyiaŋa, ette ijuhonia ihou Yesu. 
MAT.26.8	Ninyia igonyuni lejifak eram ania, ette isi iloŋojita, ette jiaran, “Nyio ittarrohojani ariaa ania? 
MAT.26.9	Itinyiaŋari duo ariaa ania ta agurusi arriai, ette isiarana agurusi hua jio alociaŋak!”
MAT.26.10	Ati omijak nyia Yesu ekiana hosi ania, ette inyi jiaran jihosi, “Nyio ittigemiete itai aŋotte ania? Ihan inyi jihoŋ ariŋ onno oyyu buo fe ilaman. 
MAT.26.11	Odulori adi alociaŋak iwanan ikatai, ati abeŋ adi ni adulo awanan ikatai. 
MAT.26.12	Te ejuhonia honyi ariaa ania ihuan hoŋ, ihan inyi ihuo nyia ihuhumaniere ani inuhari. 
MAT.26.13	Hode, eramak ni itai jio, jio amasik 'daŋ hutta fau hunne ittittoyerek asayyo ayijok huna, iramani adi buo fe ariŋ enne ihan aŋotte ania, igiluttari inyi.”
MAT.26.14	Attati obo olo lejifak hula 'tomon harrihai, elle iloŋoi Yuda Iskariot, leten jio ehumak elettaha, 
MAT.26.15	ette jiaran, “Isiatta adi itai anyio jihoŋ elle esio ni Yesu jihatai?” Ette isi ihianana jihonyi arobiyaa atomuana hunihoi, ette isiarana jihonyi. 
MAT.26.16	Many to oloŋ nyia, ottifia nyia Yuda obo ekoi onno oyyu itinefuniere isi Yesu.
MAT.26.17	Ofuonni nyia lejifak jio Yesu to oloŋ etteri ono neyom ono Emune onno obeŋ Lobou, ette ifiyo inyi jiojio, “Iwak atiye hohoi efuo ihuhumana jihoi aŋiria ono Allaŋan jio anani maji?”
MAT.26.18	Itarraŋ nyiia inyi isi ojio, “Ifuatta ibore gala jio obo latulo, iramana inyi jio, ‘Ojio Ettiyanani jio, attu asaa hoŋ; alo adi ni iko lejifak hoŋ iŋiyo neyom ono Allaŋan ihaŋ hoi.’ ”
MAT.26.19	Ihuhumani nyia lejifak aŋiyo ono allaŋan ihuo iramak duo Yesu isi.
MAT.26.20	Ninyia ara akekai, itoŋo nyia Yesu iko lejifak honyi hula 'tomon harrihai iŋiyere. 
MAT.26.21	Ninyia aŋiye isi, ette Yesu jiaran, “Eramak ni itai jio, itinyiaŋak adi obo alatai ani.”
MAT.26.22	Ijiriŋai nyia lejifak hulia bebe, ette ifiyo inyi 'daŋ ababo jiojio, “Lamonye, nani ati?” 
MAT.26.23	Itarraŋ nyia Yesu ojio, “Lia, elle edutu 'to ikoŋ arabotie to 'rany, inyi adi itinyiaŋak ani. 
MAT.26.24	Oye adi Lonyi Tulo ihuo igioroni tenyi ibuk Hollum. Ati orroho adi bebe jio atulo elle itinyiaŋak 'to Lonyi Tulo! Osiru obeŋi nyia luŋa isiuni atulo alia!”
MAT.26.25	Attati Yuda, etinyiaŋani ikiana jiojio, “Hettiyanani, nani ati?”
MAT.26.25	Itarraŋ nyia Yesu inyi ojio, “Iyye ijio ihuo nyia.”
MAT.26.26	To ninyia oŋiyerek isi, iduhu nyia Yesu emune, ette isiarana ahumo, ette ibeny inyi, ette isiarana jio lejifak honyi, ette jiaran, “Hibetina, oŋiyete, ahuan hoŋ ana.”
MAT.26.27	Attati iduhuna ematit, ette isiarana ahumo jio Hollum, ette isiarana jihosi, ette jiaran, “Amatata itai 'daŋ, 
MAT.26.28	nooto hoŋ ana ono ecorit aŋejuk, onno owouno 'to te eram waati arriai ihohiniere eyyata hosi. 
MAT.26.29	Ajio ni jihatai jio, abeŋ adi ni enyiak imat afino ana many iholoŋ enne ematari adi itai ikoŋ afino aŋejuk Ilobie Monyoŋ.”
MAT.26.30	Attati isi idol afure etahabui Hollum, ette ifuatan idoŋe Olifet.
MAT.26.32	Ati, elle itubuhuni ani, ekiomoro adi ni Galilea to osiere hatai.”
MAT.26.33	Attati Petro ipulonia jihonyi jiojio, “'Tuŋ, abeŋ adi ni abusaru iyye, duadi bu ofuhororoi hullomuk 'daŋ.”
MAT.26.34	Buo Yesu ette jiaran jihonyi, “Hode, eramak ni iyye jio, irisa adi iyye nani arue ana ahana enyiahita hunihoi hobeŋ ahohoro illok.”
MAT.26.35	Itarraŋ nyia Petro inyi ojio, “'Tuŋ, ettallik ni adi irisa iyye, ara duadi bu ottohori ani ikoye.”
MAT.26.35	Ikianai nyia buo fe lejifak hullomuk 'daŋ ihuo nyia.
MAT.26.36	Attati Yesu leten iko lejifak honyi jio obo amaji anna anya Jessemani, ette iramana isi jio, “Itoŋoti dini buo ni alo diya imojori.” 
MAT.26.37	Iyaru nyia inyi Petro iko lonyirok Sebedeyo hula arrihai. Ijiriŋa nyia inyi buo fe ataji honyi ette imijan, 
MAT.26.38	ette inyi jiaran jihosi jio, “Obolo amijan taji jihoŋ bebe ihuo ejio nani ettoho. Itoŋoti dini, oduloro mijio ikoŋ.”
MAT.26.39	Ihut nyia inyi alamarai kai, ette irigoŋo, ette ijurru afau, ette imojo jio, “Monyoŋ, kuyya ollo oremik, iyai addi jihoŋ ematit ono ettigemio ana! Ati obiaŋara ta awahan hoŋ, ati ijiara ara ihuo iwak iyye.”
MAT.26.40	Attati inyi icohuno jio lejifak honyi hula hunihoi, ette irumana isi ajotoroi, ette inyi jiaran jio Petro jio, “Ittallihoto itai mijio ikoŋ ara duadi bu asaa abotie? 
MAT.26.41	Ihumata mijio buo fe imojoti jio, hèlaha itai imuahata jio esusuta. Oyiji egigilita hatai, ati ibiaŋata itai igoloto, nyio, irata itai awaati.”
MAT.26.42	Inyiak Yesu leten addi, ette mojo ojio, “Monyoŋ, alla abeŋ osiru iyari ematit ono ettigemio ana addi, many amatari ni inyi, ijiara ihanie ihuo iwak iyye.” 
MAT.26.43	Ninyia inyiak inyi icohuno, orumak nyia inyi isi ajotoroi; ittallihi nyia isi mijio.
MAT.26.44	Inyiak nyia Yesu diaharu isi, ette leten mojo enyiahi etahunihi. Idas inyi imojo te ekenita ihuo hoduo omojori inyi. 
MAT.26.45	Attati inyi icaharu jio lejifak, ette jiaran jihosi, “Hèrasati itai joto buo fe iyiriata? Imijiete! Attuba asaa ani isiaranierek Lonyi Tulo ihas waati eyyak. 
MAT.26.46	Ottenna, efuo. Imijiete latulo olo, elle itinyiaŋak 'to nani!”
MAT.26.47	Ninyia hekiana Yesu, afany nyia Yuda, inyi obo olo lejifak hula 'tomon harrihai. Ottu nyia inyi iko eluluŋ waati enne ittok hulle irumuni iko ademio erremiti buo elluhi. Ehumak elettaha iko lahou nyia ifahuni isi. 
MAT.26.48	Iramak nyia etinyiaŋani jihosi obo etamijani jio, “Atulo elle efony ni ta ahucio 'yaha, inefuna inyi.”
MAT.26.49	Ania, ette Yuda ibocioro jio Yesu, ette jiaran, “Hettiyanani, moŋ,” ette ihut ayyaha honyi.
MAT.26.50	Itarraŋ nyia Yesu inyi ojio, “Illa, ihanie ariŋ ania kokuak
MAT.26.50	Attati isi ifuanna jio Yesu, ette iniafaru inyi cok. 
MAT.26.51	Attati obo atulo jio aati hinyia owoni 'to iko Yesu, isutuna ademi honyi erremit, ette isaluna eyyok ono apit olo ehumani elle ittokon. 
MAT.26.52	Buo Yesu ette jiaran jihonyi jio, “Inyiak ademi ania imaji honyi. Aati hullo orremi 'to ta ademio, oye adi buo fe isi ta ademio. 
MAT.26.53	Ibeŋ iyye imijak jio aremik ni imojo jio Monyoŋ etteduo, buo inyi ette ifahuna eluluŋi 'tomon harrihai huno ajilohien italuahiere ani? 
MAT.26.54	Ati alla ara ihuo nyia, aŋai 'tadi itasiruni egierita hutto Buk Hollum hunno ojiori 'to jio, oŋida eram anna ara ihuo nyia?”
MAT.26.56	Ati iduoŋi nyia erre hunia 'daŋ itasiruniere erre hunyia igioroni ekianak Hollum ibuk Honyi.”
MAT.26.56	Attati lejifak honyi 'daŋ idiaharu inyi, ette ifuhororo.
MAT.26.57	Teya, iniafarai nyia isi Yesu many ihaŋ Kaifas, ehumani elle ittokon. Diya, ottubai nyia ettiyanak ifahita iko lahou. 
MAT.26.58	Ijifaru nyia Petro inyi alamarai many ihiloŋoni attahaŋ ehumani elle ittokon; ette inyi ijiŋara ihiloŋoni, ette itoŋo ihiji hegiamak imijaniere esidi hiram. 
MAT.26.59	Ottifiai nyia ehumak elettaha iko aati Lokikoi Yudei 'daŋ omuk erre itisiahiniere Yesu oŋida ottohori inyi. 
MAT.26.60	Ati obeŋi nyia isi onyurani obo eram, duadi bu itisiahini nyia agesomok arriai inyi. Ihalu hosi 'daŋ, ofuonni nyia aati arrihai, 
MAT.26.61	ette jiaran jio, “Ojio nyia latulo olo jio, ‘Aremik inyi itattur Aaji emojit enne ittokon ono Hollum, buo ette inyiak iduhonia inyi imaji honyi ihalu oŋitek hunihoi.’ ”
MAT.26.62	Attati ehumani elle ittokon idioto ahide, ette ifiyo Yesu jiojio, “Ibeŋ iyye iwon iko obo ekiana itarraŋiere etisiahita hunia?” 
MAT.26.63	Ati oduahino nyia Yesu 'liŋ 'liŋ. Inyiak fe ehumani elle ittokon ifiyo Yesu jiojio, “Ta afure ono Hollum lesuoni, eramak ni iyye ittuŋoi luŋa, elle ira iyye 
MAT.26.64	Itarraŋak nyia Yesu jihonyi jiojio, “Iyye ijio ihuo nyia. Ati, eramak ni itai 'daŋ, ihuania many moi igonyuna adi itai Lonyi Tulo itoŋo ihani iŋet ono Laduarani, buo fe igonyuna inyi osuu te edohuo huttedou.”
MAT.26.66	Igigiloti itai anyio?”
MAT.26.66	Itarraŋi nyia isi ojio, “Ipal inyi, ijiara luŋa ottohori inyi.”
MAT.26.68	buo ojiori jiojio, “Iyye 
MAT.26.69	Itoŋo nyia Petro illet ihiloŋoni, attati nobo aŋotte egiamani ono ehumani elle ittokon ittuna jihonyi, ette jiaran, “Iwon nyia buo fe iyye iko Yesu Agalileatanani.” 
MAT.26.70	Ati orisa nyia inyi ihosiere hosi 'daŋ jio, “Abeŋ ni amijak anyio enne ikiana iyye.” 
MAT.26.71	Ninyia icul Petro ikat haŋ, ette buo fe obo aŋotte egiamani igonyuna inyi, ette jiaran jio aati hunyia owoni 'to diya jio, “Owon nyia atulo alia iko Yesu a Nasaretanani.” 
MAT.26.72	Buo Petro ette inyiak irisa jio, “'Tuŋ, atimoni latulo alia!”
MAT.26.73	Ojio gaa, ofuonni nyia buo fe aati hinyia owotiai 'to diya jio Petro, ette jiaran, “Hode hode, ira iyye aholosi, nyio, iheruno iyye te ekiana hoi.”
MAT.26.74	Attati Petro jiaran, “'Tuŋ, ekiana ni ahode hode! Ijiara Hollum abak ani elle enyobio ni! Atimo ni latulo alia.”
MAT.26.74	Teya teya, ette ahohoro illok, 
MAT.26.75	ette Petro igiluna ekiana ninyia iramak Yesu jihonyi jio, “Hobeŋ ahohoro illok, irisa adi iyye ani enyiahita hunihoi.” Attati inyi leten allet, ette iyyoo bebe.
MAT.27.1	Nyia motie berien iwwahuni nyia ehumak elettaha 'daŋ iko lahou arabotie ittohori Yesu. 
MAT.27.2	Ifiti nyia isi inyi ta aririk, ette iyaru jio Pilato, amondir olo gala Roma.
MAT.27.4	ette jiaran, “Eyyau ni itinyiaŋaniere latulo ollo obeŋ eyyau jihonyi.”
MAT.27.4	Itarraŋi nyia isi jihonyi, “Hunohoi anyio? Ottenu erre hoi hama!”
MAT.27.5	Attati Yuda iruoŋoro arobiyaa hua itua Haji emojit enne ittokon, ette leten igororo. 
MAT.27.6	Ati, ohuruni nyia ehumak elettaha arobiyaa hua, ette jiaran, “Arobiyaa hoto huna. Tania, obeŋi efahita hohoi aŋatani isi ottunani ittunit ono Aaji emojit enne ittokon.” 
MAT.27.7	Ninyia iwwahuni isi, ette iduhuna arobiyaa hua, ette inyiaŋuniere Amana ono Layyani Tobuaha, oŋida onuhattarik aterejok. 
MAT.27.8	Ania, iloŋorik amana nyia “Amana Hoto” many iko ahana. 
MAT.27.9	Itasirunierek ekiana Yeremia ekianani Hollum, ninyia ojiari inyi jio, “Iduhuni isi arobiyaa atomuana hunihoi, arobiyaa hunyia iduhuni onyiok Israele edumit honyi, 
MAT.27.10	ette inyiaŋuniere Amana ono Layyani Tobuaha, ihuo iramak nyia ani Lamonye.”
MAT.27.11	Owotia nyia Yesu ihosiere mondir olo Roma, linyia ifiyo 'to inyi jiojio, “Iyye Hobu Yudei?”
MAT.27.11	Itarraŋ nyia Yesu ojio, “Iyye ijio ihuo nyia.” 
MAT.27.12	Ati obeŋ nyia inyi itarraŋ erositi huno ehumak elettaha iko lahou.
MAT.27.13	Attati Pilato jiaran jihonyi, “Ibeŋ iyye itaniŋu erre arriai hunne itisiahinierek isi iyye?”
MAT.27.14	Ati obeŋ nyia inyi itarraŋ, ara duadi bu obo abotie jio etisiahita hua, many illillihari mondir bebe.
MAT.27.15	Ohohitta nyia mondir olo Roma atulo babus abotie to oloŋ ono neyom ono allaŋan, alla awahi aati. 
MAT.27.16	Owon nyia obo atulo babus elle idiefer bebe, afure honyi Yesu Barabas. 
MAT.27.17	Ninyia attubanie aati arriai, ette Pilato ifiyo isi jiojio, “Iwahata itai ahohi ni alali, Barabas kuyya Yesu elle iloŋoi 
MAT.27.18	Omijak nyia inyi jio inefunie nyia isi Yesu jihonyi ta ahaini hosi.
MAT.27.19	Ninyia howon Pilato itua haji lokikoi, ifahu nyia ŋoruoi honyi jihonyi eram jio, “Hèjiŋak jio eram ono atulo ollo obeŋ ipali, nyio, ettigemi ani arigiai honyi duo arue.”
MAT.27.20	Ati isusuye nyia ehumak elettaha iko lahou Yudei aati oŋida iramani Pilato ohohi jihosi Barabas buo itattoho Yesu. 
MAT.27.21	Ati inyiak Pilato ifiyo isi jiojio, “Iwahata itai ahohi ni jihatai ŋai tehiji hula arrihai hulo?”
MAT.27.21	Itarraŋi nyia isi jio, “Barabas!”
MAT.27.22	Buo Pilato ette ifiyo isi ojio, “Ehan 'tadi ni anyio jio Yesu elle iloŋoi 
MAT.27.22	Itarraŋi nyia isi 'daŋ jiojio, “Isihonia inyi likruce!”
MAT.27.23	Ati ifiyo nyia Pilato isi jio, “Anyio ipali enne ihan inyi?”
MAT.27.23	Ati iwuwoŋitai nyia isi bebe jiojio, “Isihonia inyi likruce!”
MAT.27.25	Buo aati 'daŋ ette itarraŋ ojio, “Ijiara nooto honyi oŋiyo hohoi iko lonyirok hohoi.”
MAT.27.26	Attati Pilato ihohina Barabas jihosi, ette itabak Yesu, ette isiarana inyi jihosi ijiara isihoni likruce.
MAT.27.27	Attati oseŋer Pilato iyaru Yesu ihaŋ enne ittok ono Mondir, buo eluluŋ hosi 'daŋ ette ittubanio iger Yesu, 
MAT.27.28	ette ihouna aboŋojin honyi 'daŋ addi, ette itiyyafana inyi aboŋo anariet. 
MAT.27.29	Attati isi iyyir egoria hikua, ette itiyyafana ihou honyi, ette itaŋuahina atelek ihani iŋet honyi, ette irigoŋo ihosiere honyi, ette isuhotiere inyi jiojio, “Hobu Yudei Moŋ!” 
MAT.27.30	Omitani nyia isi amilak jihonyi, ette ibak ahou honyi ta atelek. 
MAT.27.31	Ninyia attohuni isi asuhotiere inyi, ette isi ihouna noduo boŋo, ette itayyafana inyi aboŋojin honyi, ette irihoro inyi addi isihoniere likruce.
MAT.27.32	Ninyia afuoi isi, oruaŋanie nyia isi iko obo atulo olo Sirine, afure honyi Simone, ette oseŋer italoronia inyi akruce Yesu ta ajore. 
MAT.27.33	Ninyia afanyi isi jio amaji enne ifurani Golgota, onno ojio 'to jio, “Amaji Hotio Hou.” 
MAT.27.34	Diya, isiarani nyia isi jio Yesu afino enne iŋala iko obo ariŋ onno odua. Ati ninyia iniŋ Yesu, ette inyi ihara imat inyi.
MAT.27.36	Ania, ette isi itoŋo diya irririari inyi. 
MAT.27.37	Igioroni nyia isi etisiahita huna totto hide hou honyi jio, “Yesu olo, Hobu Yudei.” 
MAT.27.38	Isihoni nyia buo fe isi omuk ahahalak likrucehien: abotie tetteŋet honyi, buo ollobo tettehorroŋ honyi.
MAT.27.40	“Ijio nyia bu iyye jio iremik iyye itattur Aaji emojit enne ittokon buo inyiak iduhonia ihalu oŋitek hunihoi! Italuahu bu ahuan hoi, elle ira iyye Lonyi Hollum! Ollu ifau to hide Kruce.”
MAT.27.41	Ihuo nyia buo fe, itafittaŋie nyia ehumak elettaha inyi, isi iko ettiyanak ifahita, buo lahou ojiori jio, 
MAT.27.42	“Italuahu nyia inyi aati hullomuk, buo ittallik italuahuna ahuan honyi. Obiaŋara soho inyi hobu Israele? Ijiara inyi ollu to hide kruce, buo adi hohoi ette iruk jihonyi. 
MAT.27.43	Iyihi inyi jio Hollum buo fe akafatio ahou jio inyi Lonyi Hollum. Oyyu, hamijiete alla awak Hollum italuahuna inyi!” 
MAT.27.44	Ette buo fe ahahalak hinyia isihoni ikonyi likrucehien morio inyi ihuo nyia.
MAT.27.45	Ninyia ara akil fanni, ette edumele iriok 'tir 'tir afau 'daŋ many otuk asahien hunihoi. 
MAT.27.46	Ninyia ara ihuo asaa etahunihi otto otoriai, ette Yesu iluaha jiojio, “Eloi, Eloi, lema Sabakttani?” onno ojio 'to jio, “Hollum hoŋ, Hollum hoŋ, nyio ibasak iyye nani”
MAT.27.47	Attati omuk aati hinyia owotia 'to diya itayiruna inyi, ette jiaran, “Iloŋo latulo olo Elija!” 
MAT.27.48	Teya teya, ette obo olosi iduhuna espony, ette difonia itua fino enne iruattiŋo 'to, ette ihasana itelek, ette igumana jihonyi oŋida ojur.
MAT.27.49	Ati ojiori nyia hullomuk jio, “Itilauna, hamijiete kuyya ollo ottu adi Elija italuahuna inyi!”
MAT.27.50	Inyiak Yesu iluaha woŋ woŋ, ette iye.
MAT.27.52	Buo elumio ette iŋa, ette itubuhuna aati Hollum arriai hunyia oye 'to; 
MAT.27.53	ette isi ijiŋuna addi telumio. Buo ninyia ibuhu Yesu toye, ette isi ifuatan Ibore Gala Elibo, buo aati arriai ette igonyuna isi.
MAT.27.54	Ninyia igonyu ajafit iko oseŋer hunyia owoni 'to ikonyi ekikiro fau iko erre 'daŋ hunyia iduoŋi 'to, ette abaŋi inef isi, ette isi jiaran, “Lonyi Hollum duadi olo luŋa.”
MAT.27.56	Ihiji hosi owon nyia Maria Madalina, Maria honye Yakobo iko Yosefu. Owon nyia buo fe ŋoruoi Sebedeyo diya.
MAT.27.57	Nyia kekai, ette lobo asamani olo Aremeteya ittuna alla anya Yosefu. Ara nyia buo fe inyi ahejifani Yesu. 
MAT.27.58	Olo nyia inyi jio Pilato imojuniere ahuan Yesu. Attati Pilato iramana jio oŋida isiarani jihonyi. 
MAT.27.59	Ette Yosefu ikafaru inyi, ette ibubunana inyi ta aboŋo enuhit aŋejuk, 
MAT.27.60	ette itaferihina inyi ilume honyi aŋejuk ninyia obuahak Yosefu itua moruo. Ette inyi ittaboronia amoruo enne ittok ihutuk ilume, ette leten addi. 
MAT.27.61	Owoni nyia diya ba Maria Madalina iko Maria ebotie. Itoŋoi nyia isi buo attanyi jio elume nyia.
MAT.27.62	Ara nyia ebotie holoŋ noloŋ Sabatto, ette ehumak elettaha iko 
MAT.27.63	ette jiaran, “Lettok, egigilu hohoi jio, ninyia hèsu ologesem alia, ojio nyia inyi jio, ‘Itubuhuni adi nani ihalu oŋitek hunihoi.’ 
MAT.27.64	Tania, ifak eram, ijiara ihumi irriria elume nyia many iholoŋ etahunihi. Nyio, ŋadi lejifak honyi ofuoi hahalaru ahuan honyi te lume, buo ette ifuatan iramana aati jio itubuhuni inyi toye. Agalik adi agesemi ana ninyia hosiere.”
MAT.27.65	Attati Pilato iramana isi jio, “Iyatti erririak, ijiara ofuoi irriria elume nyia ihuo iremehina itai irriria.”
MAT.27.66	Ania, ette isi fuatan, ette ihum duanyana elume ania, ette idiaharu erririak oŋida ihumi irriria.
MAT.28.1	Ihalu oloŋ Sabatto, ninyia iliaha ataŋatio motie ono Dominika, ette Maria Madalina iko Maria ebotie iwany imijuniere elume. 
MAT.28.2	Teya teya, odioto nyia olokitik onno orroho bebe, ette ajilo olo Lamonye ittuna tedou, ette ittabororo amoruo ania addi, ette itoŋo ihide honyi. 
MAT.28.3	Opipiak nyia omom honyi ihuo ahilai buo aboŋojin honyi obuori biny biny ihuo eriri. 
MAT.28.4	Inef nyia abaŋi erririak many ikikirorik, ette rahan ihuo ayaak.
MAT.28.5	Ati ojio nyia ajilo jio aŋoruo hua jio, “Hèbaŋata, amijak ni jio ittifiati itai Yesu linyia isihoni likruce. 
MAT.28.6	Abeŋ inyi tene, itubuhuni inyi ihuo ninyia ojiari inyi. Ifuanna omijata amaji ninyia awanari inyi. 
MAT.28.7	Ihuania, ifuatta kokuak iramaniere lejifak honyi jio, ‘Itubuhuni inyi toye buo ihuania alo inyi Galilea to osiere hatai, ifuatta adi igonyuna inyi teya!’ Isi hunia erre hunne eramak ni itai.” 
MAT.28.8	Ania, ette isi iruharu kokuak telume buo abaŋi. Ati omunoi nyia isi bebe, ette iŋioron iramaniere jio lejifak. 
MAT.28.9	Oruaŋanie nyia isi iko Yesu turunyaŋ, ette inyi jiaran jihosi jio, “Ogotto.” Ofuoni nyia isi many jihonyi, ette inef eejek honyi itahabuyere inyi. 
MAT.28.10	Attati Yesu jiaran jihosi jio, “Hèbaŋata, ifuatta iramana illarak hoŋ, ijiara ofuoi Galilea, buo diya, ofuoi adi isi igonyuna ani.”
MAT.28.11	Ninyia hofuoi aŋoruo hunia, acaharai nyia omuk hulo erririak ibore gala iramaniere ehumak elettaha erre 'daŋ hunyia iduoŋi 'to. 
MAT.28.12	Ottubanie nyia ehumak elettaha iko lahou, ette iwwahuna, ette isiarana agurusi arriai jio erririak, 
MAT.28.13	ette jiaran jio, “Iramana aati jio, ofuonni nyia lejifak honyi nyia arue, ette ihahalaru ahuan honyi, buo itai ijototi. 
MAT.28.14	Buo elle itaniŋu mondir eram ania, ekiana adi hohoi jihonyi. Ebeŋ adi hohoi eŋatak obo eram ottu jihatai.” 
MAT.28.15	Ania, ette isi ifuotuna agurusi hunia, ette ihanio ihuo iramani nyia jihosi, buo eram ania ette isarrahina jio aati Yudei 'daŋ many ahana.
MAT.28.17	Ninyia igonyuni isi Yesu, ette isi itahabuyo inyi, ati okuayai nyia omuk hulosi. 
MAT.28.18	Attati Yesu ihutonia, ette jiaran jihosi jio, “Isiarani jihoŋ elohittok ettedou iko atta fau. 
MAT.28.19	Tania, ifuatta jio aati 'daŋ, imasik 'daŋ, ihanata isi ahejifak hoŋ, itifuotonia isi batisimo ta afure Monye iko ono Lonyi iko ono Loholio Olibo. 
MAT.28.20	Ittiyeniete buo fe isi oŋida abaŋi erre 'daŋ hunyia eramak ni itai. Awon adi ni ikatai many isidi fau.”
MRK.1.1	Asayyo Ayijok huna huno Yesu Kristo, Lonyi Hollum
MRK.1.2	Itterie isi ihuo igiorok nyia Isaya ekianani Hollum jio:
MRK.1.2	“Ojio Hollum jio, ‘Efak adi ni eyani sayyo hoŋ to osiere hoi.
MRK.1.2	Olo adi inyi ihuhumana ekoi hoi.’
MRK.1.3	Obo latulo elle iwuwoŋita ihidiofo jio,
MRK.1.3	‘Ihuhumana ekoi ono Lamonye;
MRK.1.3	itabisana alori honyi!’ ”
MRK.1.4	Tania, iduoŋ nyia Yoane etifuotoni Batisimo ihidiofo. Ittittoyo nyia inyi aati jio
MRK.1.5	Ofuonni nyia aati arriai ta fau Yudea iko to bore gala Yerusalem itayiriere eram honyi. Opuloni nyia isi eyyata hosi buo inyi ette itifuotonia isi batisimo itua owore Yordano.
MRK.1.7	Ittittoyo nyia inyi jio, “Ottu adi obo atulo te ehalu hoŋ alla agalik 'to ani. Abeŋ ni ikoddaŋ asiru iridori, ihouniere amuha honyi. 
MRK.1.8	Etifuotok ni itai batisimo ta aari, ati ottu adi inyi itifuotonia itai batisimo to Loholio Olibo.”
MRK.1.9	To oŋitek hua, ottu nyia Yesu to bore gala Nasaret atta fau Galilea, attati Yoane itifuotonia inyi batisimo to tua owore Yordano. 
MRK.1.10	Ninyia attu Yesu addi to tua hari, ette inyi igonyuna edou aŋa, ette Loholio Olibo suuna jihonyi tedou ihuo awolo. 
MRK.1.11	Attati ekiana ittuna tedou onno ojio, “Iyye Lonyi hoŋ hode. Amuno ni iyye bebe.”
MRK.1.12	Teya teya, ette Oloholio iyaru inyi ihidiofo; 
MRK.1.13	amaji ninyia itoŋori inyi oŋitek atomuana aŋuan buo Sittan okemio inyi. Owoni nyia aciaŋi diya buo ajilohien oluahie inyi.
MRK.1.14	Ninyia ifitani Yoane ibabus, ette Yesu leten Galilea ittittoyere Asayyo Ayijok huno Hollum. 
MRK.1.15	Ojio nyia inyi jio, “Attuba asaa, iliaha buo fe Nolobie ono Hollum! Obusana eyyata hatai, iruhoto Asayyo Ayijok.”
MRK.1.16	Ninyia illillor Yesu to olotifor tafar enne ittokon ono Galilea, igonyu nyia inyi Simone iko Andrea illanyi ayafohoi aham ta aboyo, nyio, arai nyia isi ahayafok. 
MRK.1.17	Attati Yesu jiaran jihosi, “Ijifuniete ani, etahutak adi ni itai iloŋutari aati jihoŋ ihuo ayafohok.” 
MRK.1.18	Teya teya, ette isi ibusana aboyo hosi, ette ijifaru inyi.
MRK.1.19	Ninyia alo inyi ahosiere kaiyo, ette inyi igonyuna ellarak arrihai; Yakobo
MRK.1.20	Teya teya, ninyia igonyu inyi isi, ette inyi iloŋuna isi, buo isi ette ibusaru monyosi Sebedeyo iko egiamak itua togol, ette ijifaru Yesu.
MRK.1.21	Tania, ofuoi nyia Yesu iko lejifak honyi ibore gala Kapernaum. Buo ninyia alum oloŋ ono Sabatto, ette inyi leten ihaji emojit, ette itterio ettiyenio. 
MRK.1.22	Illillihai nyia aati bebe ettiyenio honyi, nyio, obeŋ nyia inyi ittiyenio ihuo ettiyanak ifahita. Ittiyenio nyia inyi luŋa ihuo elettok.
MRK.1.23	Teya teya, ojiŋu nyia obo latulo miniaŋa attua haji emojit, ette iwuwoŋita jiojio, 
MRK.1.24	“Yesu olo Nasaret, anyio enne iwak iyye jihohoi? Ittu iyye itatturio hohoi? Emijak hohoi ŋai iyye, iyye eyani sayyo Hollum elle ilibo 'to!”
MRK.1.25	Ette Yesu iŋerejanio jio aminiaŋa hua jio, “Oduati, ojiŋuna addi jio latulo alia!”
MRK.1.26	Teya, ette aminiaŋa hunia inef inyi ihuo aahue, ette ijiŋuna addi buo ituruhoi. 
MRK.1.27	Illillihai nyia aati 'daŋ bebe, ette ifiyo ahuattek hosi jiojio, “Eii, anyio hirre huna? Ettiyenio aŋejuk 'tadi ana? Iŋerejanio latulo olo jio aminiaŋa te elohittok, buo isi oniŋie ekiana honyi.”
MRK.1.28	Teya teya, okuataru nyia olohuo Yesu amasik 'daŋ hutto ŋati Galilea 'daŋ.
MRK.1.29	Odiotoi nyia bo Yesu iko lejifak honyi arabotie iko Yoane buo Yakobo ta haji emojit, ette boton ihaŋ Simone iko Andrea. 
MRK.1.30	Ofer nyia hamoni Simone ijotit, nyio, oŋuai nyia inyi iko anahan huan. Teya Teya, ninyia afany Yesu, ette isi iramana jihonyi eram aŋuani ania. 
MRK.1.31	Attati Yesu leten jio aŋuani ania, ette ittoŋ aani honyi, ette itadet inyi ahide. Teya ette anahan huan iŋatana aŋuani ania, ette inyi ikoddaŋ ihuhumio aŋiyo jihosi.
MRK.1.32	Ninyia iddorro oloŋ buo fe ara akekai, iyaŋunie nyia aati jio Yesu aŋuak 'daŋ iko aati miniaŋa. 
MRK.1.33	Ottubanie nyia aati 'daŋ huttono abore gala ania ihiloŋoni ahaŋ ania. 
MRK.1.34	Attati Yesu itaŋida aŋuak arriai hunyia owoni 'to iko eŋuati gele gele, buo fe ifuha addi aminiaŋa arriai. Obeŋ nyia inyi aŋatak aminiaŋa ikenuni hirre, nyio, omijani nyia isi inyi.
MRK.1.35	Ohenyu Yesu nyia taŋatio motie berien, ette iwany totua bore gala jio obo amaji onno oyur, ette mojo diya. 
MRK.1.36	Ati ottittifiarai nyia ba Simone iko orriahat honyi Yesu. 
MRK.1.37	Ninyia anyurani isi inyi, ette isi jiaran jihonyi “Ottifiai aati 'daŋ iyye.”
MRK.1.38	Buo Yesu ette itarraŋ jiojio, “Hafatta jio amisihi hunnomuk hunia 'daŋ. Oŋida buo fe ani alo ittittoyo diya, nyio, inyi eram ania ninyia attuniere ni.”
MRK.1.40	Ottu nyia obo atulo ollo owon iko 
MRK.1.41	Omehino
MRK.1.42	Teya teya, ette aŋuai nyia idehina atulo alia, ette inyi libori. 
MRK.1.43	Attati Yesu ihum iramana inyi, ette ifahini inyi addi teya teya, ninyia ajio jihonyi jiojio, 
MRK.1.44	“Itayirie, hèramak obo atulo eram ania. Ati obotik jio ehumani, ijiara inyi ihum imi iyye. Attati teya, isiarak ehumi jio Hollum, itahutaniere jio aati jio ilibo iyye, ihuo ojiori efahita huno Mose.”
MRK.1.45	Ati olo nyia atulo alia ette itasarrahina eram ania imasik 'daŋ. Ihum nyia inyi ikiana bebe eram ania many obiaŋari luŋa Yesu adaha sol ibore gala. Ania, alari Yesu itoŋori jio amasik hunno obiaŋarik aati, buo aati ette ifuanna to masik 'daŋ jihonyi.
MRK.2.1	Ihalu omuk oŋitek, acaharu nyia Yesu Kapernaum, buo aati ette itayiruna awanan honyi ihaŋ. 
MRK.2.2	Ania, ette aati arriai ittubanio itua haŋ many aŋaramahi amaji; ara duadi bu ihosiere ikat haŋ, buo inyi ette ittittoyo jihosi ekiana Hollum. 
MRK.2.3	Ofuonni nyia omuk aati aŋuan hulla akafunie, jio Yesu, obo atulo ollo oye aŋati huan. 
MRK.2.4	Buo te efuda waati, ittallihi nyia isi ifanyari inyi ihosiere Yesu; ania, ette isi ihet aaji to hide maji ninyia awattari Yesu. Ninyia aŋahini isi ettullit, ette isi ililiofonia atulo alia ollo oferio iferit. 
MRK.2.5	Ninyia igonyu Yesu eruk hosi, ette inyi jiaran jio atulo alia, “Illa, ahohinie eyyata hoi.”
MRK.2.6	Owoni nyia buo fe omuk ettiyanak ifahita diya. Igigiloi nyia isi ta atajia hosi jio, 
MRK.2.7	“Aŋai orinyak atulo olo ekiana ihuo nyia? Abalari inyi afure Hollum! Hollum fe hama oremik ihohina eyyata!”
MRK.2.8	Teya teya, omijak nyia Yesu egigilita hosi, ania ette inyi ifiyo isi jiojio, “Nyio igigiloti itai erre hunna arai 'to ihuania? 
MRK.2.9	Anani enne iliaha 'to, ijiari jio atulo ollo oye ŋati huan olo, ‘Ahohinie eyyata hoi’, kuyya ijiari jio, ‘Totte, iduhu eferit hoi, adahai?’ 
MRK.2.10	Etahutak adi ni jihatai jio, owon Lonyi Tulo iko elohittok ifau ihohiniere eyyata.” Ania, ette inyi jiaran jio atulo ollo oye ŋati huan jio, 
MRK.2.11	“Ajio ni jihoi, totte, iduhu eferit hoi, ilo haŋ!”
MRK.2.12	Ette atulo alia idioto ihosiere hosi 'daŋ, ette iduhuna eferit honyi, ette leten addi. Illillihai nyia isi 'daŋ, ette itahabuyo Hollum jiojio, “Hèbeŋ hohoi egonyu obo ariŋ ihuo ana.”
MRK.2.13	Teya, inyiak nyia Yesu icaharu ilotifor tafar Galilea. Attati eluluŋ tulo ikudana inyi, buo inyi ette ittiyenio isi. 
MRK.2.14	Buo ninyia alo inyi ahosiere, igonyu inyi Lefi lonyi Alfeyo itoŋo imahatab honyi, ette inyi jiaran jihonyi, “Ijifunie ani.” Ette Lefi idioto, ette ijifaru inyi.
MRK.2.15	Buo ninyia aŋiyo Yesu ihaŋ Lefi,
MRK.2.16	Igonyuni nyia omuk ettiyanak ifahita hulla arai 'to Afarisei Yesu oŋiyo iko eyyak buo eddudduhak Musuru, ette isi ifiyo lejifak Yesu jiojio, “Nyio oŋiyo inyi iko aati ihuo hulia?”
MRK.2.17	Ninyia itayiru Yesu ekiana hosi, ette inyi itarraŋ jiojio, “Obeŋi aŋidarak awahi adiktor, ati aŋuak hama awahi inyi. Abeŋ ni attu iloŋori abisak, ati attu ni iloŋori eyyak.”
MRK.2.18	To obo oloŋ oferuni nyia lejifak Yoane iko 
MRK.2.19	Itarraŋ Yesu isi ojio, “Oremehini soho atamonok hayamani iferuna buo ayamani howon ikosi? Obeŋ! Ittallihi isi iferuna buo inyi howon. 
MRK.2.20	Ati ofuonni adi oŋitek hunne iyarik ayamani tehiji hosi addi, tania, oferuni adi isi.
MRK.2.21	“Obeŋ tulo attaf ettulit boŋo amaruani ta aboŋo aŋejuk, nyio, iruna adi aboŋo aŋejuk ette iguasuno addi, ette tibuo italat ettulit boŋo amaruani. 
MRK.2.22	Obeŋ buo fe tulo iturak afino aŋejuk itua ihulo amaruani nyio, obor adi afino ehulo ania, ette ijuhoro addi, buo fe ehulo ette irrohoji. Ati ijiara iturani afino aŋejuk itua ihuloo aŋejuho.”
MRK.2.24	Attati 
MRK.2.26	ania, ette Dafide ijiŋana ihaji Hollum, ette iŋiyo emunio hunyia isiori jio Hollum, ette buo fe isiarana omuk jio aati honyi. Ihan nyia inyi eram ania, buo Abiatar nyia ara ahehumani elle ittokon. Ati ojiori efahita hohoi, oduari nyia emunio hunia jio aati asai iŋiyere isi, arari fe ehumak hama.”
MRK.2.27	Attati Yesu itisidonia ekiana honyi jihosi, ette jiaran, “Oyyeuni nyia Sabatto te eram waati, buo obiaŋara aati te eram Sabatto. 
MRK.2.28	Tania, ara Lonyi Tulo Lamonye ara duadi bu olo Sabatto.”
MRK.3.1	Ania, attati Yesu icaharu attua haji emojit ninyia awanari atulo ollo oye hani. 
MRK.3.2	Owoni nyia omuk aati diya hunyia awahi 'to itisiahina Yesu jio, ihanio inyi erre hunno orrohoji. Ania, ette isi ihum irriria inyi imijaniere kuyya itaŋida adi inyi atulo alia to oloŋ Sabatto. 
MRK.3.3	Ette Yesu jiaran jio atulo ollo oye hani, “Waŋ dini.” 
MRK.3.4	Attati Yesu ifiyo isi jio, “Anyio anna aŋatani efahita hohoi ihaniere to oloŋ Sabatto? Iluahiere kuyya ittarrohojiere? Italuahuniere atulo kuyya ittohori inyi?”
MRK.3.4	Ati oduai nyia isi 'liŋ 'liŋ. 
MRK.3.5	Attati Yesu mijio jihosi elle ijoria, ette ataji honyi imehino jihosi ta agolon hossi hosi, ette jiaran jio atulo lia, “Itabisak aani hoi.” Buo inyi ette itabisana, buo aani honyi ette inyiak iŋidari. 
MRK.3.6	Attati 
MRK.3.7	Olo nyia Yesu iko lejifak honyi itafar enne ittokon, buo eluluŋ waati enne ittok ette ijifaru inyi. Ofuonni nyia isi to Galilea, ta fau Yudea, 
MRK.3.8	to Yerusalem, ta ŋati Idumea, ta ŋati fohor Yordano etteduoŋi holoŋ, to borejin gala Taya iko Sidon. Ofuonni nyia isi arriai jio Yesu nyio itayiruni nyia isi erre hunyia ihanio inyi. 
MRK.3.9	Ania, ette Yesu iramana lejifak honyi oŋida iyaŋunie obo atogol jihonyi, nyio, ŋadi eluluŋ waati ottehini inyi. 
MRK.3.10	Itaŋida nyia inyi aati arriai, many odulorik aŋuak 'daŋ efudaru ajihonyi jio oŋida bati isi ettir inyi. 
MRK.3.11	Ibatatie nyia aati miniaŋa ihosiere honyi elle igonyuni isi inyi buo ituruhoi jiojio, “Iyye Lonyi Hollum!”
MRK.3.12	Ati ihum nyia Yesu iramana aminiaŋa hunia oŋida obeŋi iramani obo atulo jio ŋai inyi.
MRK.3.13	Attati Yesu leten ihide doŋe, ette iloŋuna jihonyi aati hinyia awak inyi. Ofuonni nyia isi jihonyi, 
MRK.3.14	ette inyi inyimuna aati 'tomon harrihai hinyia ifurak inyi lefahat, ette iramana isi jiojio, “Anyimu ni itai oŋida iwanata ikoŋ. Efak adi ni itai ittittoyere. 
MRK.3.15	Owon adi agolon jihatai ifuhatiere aminiaŋa.”
MRK.3.16	Aati 'tomon harrihai hinyia onyimu inyi hulo: Simone (linyia ifurak inyi Petro); 
MRK.3.17	lonyirok Sebedeyo, Yakobo iko illanyi Yoane, (hinyia ifurak inyi Bonerges, onno ojio 'to jio, “Laati hilai”); 
MRK.3.18	Andrea, Filipo, Bartolomeyo, Matteyo, Tomaso, Yakobo lonyi Alfeyo, Tadeyo, Simone alla anya 'to Silot
MRK.3.19	iko Yuda Iskariot etinyiaŋani Yesu.
MRK.3.20	Attati Yesu leten haŋ, buo obo eluluŋ waati enne ittok ette inyiak ittubanio diya many obiaŋarak asaa inyi iko lejifak honyi iŋiyere 
MRK.3.21	Ninyia itayiruni haŋ ba Yesu eram ania, ette isi ifuanna inefiere inyi, nyio, ojiori nyia aati jio, “Isita Inyi!”
MRK.3.23	Ania, ette Yesu iloŋuna isi ajihonyi, ette ikiana jihosi te etarriamata jiojio: “Aŋai oremik Sittan ifuhara addi Sittan? 
MRK.3.24	Elle ibibuanya afau aŋacio aŋacio hunno orriomonie, otturo adi afau nyia. 
MRK.3.25	Buo fe elle ibibuanya ahaŋ abotie, eluluŋi eluluŋi hunna aŋalafai, otturo adi ahaŋ nyia. 
MRK.3.26	Tania, elle ibibuanya olobie ono Sittan eluluŋi eluluŋi hunno orriomonie, ittallik adi inyi iwotia, otuhoro adi inyi, ette ilitohina.
MRK.3.27	“Ittallik obo atulo ijiŋara ihaŋ olottir ihorori asaŋ honyi, buo hobeŋ ifit olottir alia, ŋati inyi ihalu oremik ibialaru asaŋ honyi.
MRK.3.28	“Hode, eramak ni itai jio, ohohini adi eyyata waati 'daŋ iko erre arrohojak 'daŋ hunne ikenuni isi.
MRK.3.29	Ati obeŋi adi ohohini eyyau tulo elle ittarrohojio 'to afure ono Loholio Olibo; nyio, iyyau inyi eyyau onno osio 'to 'tulaŋ.”
MRK.3.30	Ikiana nyia Yesu ihuo nyia, nyio, ojiori nyia omuk aati jio, “Owon aminiaŋati jihonyi!”)
MRK.3.31	Attati illarak Yesu iko honyonyi ifanyan diya, ette iwotia illet, ette ifahina eram oŋida iloŋi inyi. 
MRK.3.32	Itoŋo nyia eluluŋ waati iger honyi, ette isi jiaran jihonyi, “Honyohoi iko illarak hoi hutto 'let, awahi isi iyye.” 
MRK.3.33	Itarraŋ Yesu jio, “Ŋai iyaŋ? Ba ŋai illarak hoŋ?” 
MRK.3.34	Attati inyi mijio jio aati hunyia itoŋoi 'to iger honyi, ette jiaran, “Heyaŋ iko illarak hoŋ huna! 
MRK.3.35	Atulo elle ihanio 'to erre hunna awak Hollum, inyi illaŋ, inyi haniyoŋ, inyi iyaŋ.”
MRK.4.2	Iduhutta nyia inyi etarriamata ette ittiyeniere isi erre arriai, jiojio:
MRK.4.3	“Itayiriete! Olo nyia obo aromoni iyehina enyomo. 
MRK.4.4	Ninyia ayehi inyi, ofodoŋonie nyia omuk ihiji ikoi, ette aheny ikukubuna isi. 
MRK.4.5	Ofodoŋonie nyia omuk ihiji moruoi, amaji anna ahaharaŋi aboro, ette isi isuruna kokuak, nyio, ahaharaŋi nyia aboro diya. 
MRK.4.6	Ninyia anok oloŋ, ette inyi isuahina ayyalaŋa himma hunia; nyio, obeŋi nyia aadde hosi ihumi irriomonio attua, ette isi iyohojoro. 
MRK.4.7	Ofodoŋonie nyia buo fe omuk ihiji hikua, ette eekua ibolori, ette itabunara isi, ette ibiaŋan oŋijana emma. 
MRK.4.8	Okuahinie nyia buo fe omuk jio aboro hunno oyiji 'to, ette isuruna, ette ibolori, ette isuaru, omuk atomuana hunihoi, buo omuk atamuana ille, buo fe omuk esiha abotie.” 
MRK.4.9	Attati Yesu itisidonia ekiana honyi jiojio, “Itayiriete, alla awoni ayyaha jihatai!”
MRK.4.10	Ninyia awon Yesu inyi hama, ette omuk aati hunyia itayiruni 'to inyi ifuanna iko lefahat jihonyi, ette ifiyo inyi oŋida iramak awoyo hiram ono etarriamata hunia. 
MRK.4.11	Itarraŋ inyi isi ojio, “Isiarani jihatai amijana hirre huno Olobie Hollum hunyia otimoi. Ati, iramani jio aati hutto 'let te etarriamata, 
MRK.4.12	jio oŋida,
MRK.4.12	‘Isi luŋa ihumi imijio, buo obeŋi igonyuni
MRK.4.12	buo fe ihumi itayira,
MRK.4.12	buo obeŋi itayiruni.
MRK.4.12	Alla amijani duo isi ŋaduo isi iloiti atajia hosi jio Hollum,
MRK.4.12	buo duo Hollum ette ihohina eyyata hosi.’ ”
MRK.4.13	Attati Yesu ifiyo isi ojio, “Itimoti itai ojio etarriamai ania anyio? Aŋai 'tadi imijana itai etarriamata hunnomuk 'daŋ? 
MRK.4.14	Oyehi ayani hinyomo ekiana Hollum. 
MRK.4.15	Arai omuk aati ihuo enyomo hunno ofodoŋonie 'to ihiji ikoi. Ninyia hètaniŋuni isi ekiana Hollum ihuania, ette Sittan ittuna, ette ikuararu eram ania. 
MRK.4.16	Arai omuk aati ihuo enyomo hunno ofodoŋonie 'to ihiji moruoi. Ninyia itaniŋuni isi ekiana Hollum ihuania, ette isi ifuotuna inyi ta namuno. 
MRK.4.17	Ati obeŋ inyi ihum idioro itajia hosi, buo fe obeŋ itoŋo diya fur. Ojiori ettigemita kuyya etahawwata ofuonni te eram ono Hollum, teya teya, ette isi ihara. 
MRK.4.18	Buo omuk aati arai ihuo enyomo hunno oyehini ihiji hikua. Isi aati hulle itayiruni 'to ekiana Hollum, 
MRK.4.19	ati obunaru inyi te ehawwata hosi hutta fau, ta amuno esamit, iko ta adaya hirre hunnomuk 'daŋ; ania obiaŋari inyi oŋijari. 
MRK.4.20	Ati arai omuk aati ihuo enyomo hunno oyehini jio aboro hunno oyiji 'to. Itayiruni isi ekiana Hollum, ette iruk, ette iŋijana eŋija: omuk atomuana hunihoi, omuk atomuana ille, buo omuk esiha abotie.”
MRK.4.22	Italeyehini adi erre 'daŋ hunyia idimani, buo fe asalani adi erre 'daŋ hunyia imuhoni. 
MRK.4.23	Itayiriete yo, alla awoni ayyaha jihatai!”
MRK.4.25	Nyio, jio atulo ollo owon 'to iko obo ariŋ, ofonihini adi arriai jihonyi. Buo jio atulo ollo obeŋ riŋ jihonyi, iduhari adi addi jihonyi ara duadi bu obo ariŋ kaiyo ollo owon jihonyi.”
MRK.4.26	Inyiak nyia Yesu ikikianaru ahosiere jiojio, “Ara Nolobie ono Hollum ihuo ana: Oyehi nyia obo atulo enyomo imana honyi. 
MRK.4.27	Oferio inyi ta attari, buo ohenyu ta afanni ette iddidaha, buo enyomo hunia isuruni ette ibobolororo. Ati otimo nyia inyi obobolororoi isi aŋai. 
MRK.4.28	Aboro hama itaboloruni buo fe itaŋijani emma hunia, tetteri isuruni, teya ette itturo ania ette ŋijana emma. 
MRK.4.29	Ninyia lado amana, ette atulo alia iduhuna ademi, ette idioŋo; nyio, alum nyia ayafa onno odioŋorik.
MRK.4.30	Attati Yesu jiaran jiojio, “Etarriamahi adi Nolobie Hollum iko anyio? Anani itarriamai adi enne etahutaniere inyi? 
MRK.4.31	Ara inyi ihuo aŋerio cahai elle idulak obo latulo. Inyi emuta haŋer ta fau 'daŋ. 
MRK.4.32	Buo ninyia isuru inyi ette ibolori ayyani enne ittok, ette isarana atanata hunne ittaha, buo aheny ette iduhonia asik hosi itua honyi.” 
MRK.4.33	Ittittoyo nyia Yesu eram Hollum jio aati te etarriamata ihuo hunia; iramata nyia inyi jihosi ihuo oremehini isi itayiruna. 
MRK.4.34	Obeŋ nyia inyi ittittoyo isi omuk erre arari fe te etarriamata hama. Buo alla awon inyi, inyi hama iko lejifak honyi, itahutatta nyia inyi jihosi erre 'daŋ.
MRK.4.35	Nyia otoriai to oloŋ nyia, ojio nyia Yesu jio lejifak honyi jio, “Hallaŋata aŋati tafar enne ittok tole.” 
MRK.4.36	Ania, ette lejifak idehina eluluŋ waati, ette idahina itogol ninyia awanari Yesu, ette ifuatan ikonyi. Owoni nyia buo fe omuk atogoli diya. 
MRK.4.37	Teya teya, ette oyyami enne ittok hutan, ette apoŋia poŋia hari ifoliahino itua togol many ojiari atogol efut ahari. 
MRK.4.38	Oferio nyia Yesu itua togol tettehalu buo ibalorok ahou honyi illuri. Attati lejifak honyi itaheny inyi, ette jiaran jihonyi, “Hettiyanani, ibeŋ iyye igigilo ta aye onno ottu 'to ana jihohoi?” 
MRK.4.39	Attati Yesu ihenyuna, ette iŋerejanio oyyami ania jiojio, “Oduai!” ette iramana apoŋia poŋia hari jiojio, “Owotiai dee!” Ette oyyami ania iwotia, ette ediofo 'daŋ iwotia dee. 
MRK.4.40	Attati Yesu jiaran jio lejifak honyi, “Ibaŋata itai anyio? Obeŋ eruk jihatai?” 
MRK.4.41	Ati abaŋi nyia isi 'daŋ bebe, ette ikikiana isi hama jiojio, “Ŋai 'tadi olo? Ara duadi bu aari iko oyyami, oniŋie inyi!”
MRK.5.1	Afany nyia Yesu iko lejifak honyi ifohor tole ono atafar Galilea, ifau Gerasa. 
MRK.5.2	Teya teya, ninyia hèsuru Yesu to togol, oruaŋanie inyi iko obo latulo linyia ottu 'to te ilumio. Owon nyia atulo alia iko aminiaŋati, 
MRK.5.3	buo fe amanyatio ilumio. Obeŋ nyia obo atulo oremik inyiak ifit inyi ta aririk. 
MRK.5.4	Ifiti nyia inyi enyiahita arriai ta abilat iko aririk, ati odulo nyia inyi afucio aririk, buo fe iŋuŋucio abilat hunyia ifitanierek eejek iko ahas honyi. Obeŋ nyia tulo oremik inef inyi. 
MRK.5.5	Iddidaha nyia inyi ihiji ilumio ta afanni iko ta arue, buo fe odohita ihide doŋiok buo ituruho, buo fe ibibuacio ahuan honyi ta amoruoi. 
MRK.5.6	Ninyia igonyu inyi Yesu alamarai, ette inyi iŋioron jihonyi, ette irigoŋi ihosiere honyi, 
MRK.5.7	ette ituruho woŋ woŋ jiojio, “Yesu Lonyi Hollum elle Illomohi 'to 'Daŋ! Anyio enne iwak iyye jihoŋ? Ta afure Hollum, hibe awotto. Hèttigemio nani!” (
MRK.5.8	Ikiana nyia inyi ihuo nyia, nyio, ojio nyia Yesu jio, “Aminiaŋati ania, ojiŋu addi jio latulo alia!”)
MRK.5.9	Ania, ette Yesu ifiyo inyi jiojio, “Ŋai afure hoi?” Itarraŋ inyi ojio “Afure hoŋ Iluluŋ;…nyio, eluaja hohoi.” 
MRK.5.10	Odulo nyia inyi attana Yesu jio, hèlaha ifuha aminiaŋa hunia addi jio afau ania.
MRK.5.11	Owoni nyia omuk abataha arriai hunna attaditai lididaf doŋe. 
MRK.5.12	Ania, ette aminiaŋa hunia ittana Yesu jio, “Ifuhak hohoi jio abataha hua, ijiara hohoi ejiŋak jihosi.” 
MRK.5.13	Ania, ette Yesu iŋatana isi; buo aminiaŋa hunia ette ijiŋuna addi jio atulo alia, ette ijiŋana jio abataha, buo abataha hunia 'daŋ so so isuoro te edidaf doŋe jiojio hutu, hutu, hutu, ette ikuahino itua tafar enne ittokon jio woo, ette idioro, ette iye diya. Arai nyia abataha hunia ihuo alif arrihai (2000).
MRK.5.14	Ofuhororoi nyia eyyahak bataha hunia, ette itisarrahina eram ania itua bore gala iko itua matta. Attati aati ifuanna mijio erre hoduo iduoŋi 'to hunia. 
MRK.5.15	Ninyia afuonni isi jio Yesu, igonyuni nyia isi latulo ollo owattatio 'to iko aminiaŋa arriai itoŋo diya elle iyyafatio aboŋojin buo fe ahou honyi abis. Ania, ette isi 'daŋ ibaŋi. 
MRK.5.16	Buo aati hunyia igonyuni 'to erre hunia ette iramana anyio hirre hoduo iduoŋi 'to jio latulo miniaŋa alia iko jio abataha.
MRK.5.17	Ania, ette aati afau ania ittana Yesu hètelo ta fau hosi addi.
MRK.5.18	Ninyia lalo Yesu idahina itogol, ette latulo linyia owon 'to iko aminiaŋa ittana inyi jiojio, “Efuo 'daŋ ikoŋ!”
MRK.5.19	Ati iha nyia Yesu, ette iramana inyi jiojio, “Acaharu haŋ, ilo iramak aati hutta haŋ hatai erre hunne ihan Lamonye jihoi, iko amehino honyi jihoi.”
MRK.5.20	Ania, ette latulo alia leten, ette ilur Aborejin Gala Huna 'Tomon 'daŋ buo iriramaru erre hunyia ihan Yesu jihonyi, buo aati 'daŋ ette illilliha.
MRK.5.21	Ninyia inyiak Yesu 'laŋan afohor tole ono atafar enne ittokon, owon nyia inyi ilotifor tafar buo eluluŋ waati enne ittok ette ittubanio jihonyi. 
MRK.5.22	Attati elettok olo aaji emojit, afure honyi Yayiro, ittuna. Ninyia igonyu inyi Yesu, ette inyi irruaŋana ahuan ihosiere hejek honyi, 
MRK.5.23	ette ittana inyi jio, “Oŋuai ŋarri hoŋ onno odiha 'to many imohita, waŋ ottirok ahas hoi jihonyi, oŋida adi inyi, ette isu!”
MRK.5.24	Attati Yesu leten ikonyi buo aati arriai hunne ifudanie nyik nyik ajihonyi ette ifuatan ikonyi.
MRK.5.25	Owon nyia buo fe obo aŋotte diya onno oŋuai iko ayaf yaf aŋasi 'tomon harrihai. 
MRK.5.26	Otuhok nyia inyi erre honyi 'daŋ jio a diktorat arriai buo obeŋ oŋida, ati oŋitek 'daŋ orrorrohojaru nyia aŋuai honyi ania. 
MRK.5.27	Itaniŋu nyia inyi eram Yesu, ania ette inyi ihihisuno te ehiji waati te ehalu Yesu. 
MRK.5.28	Nyio, ikiana nyia inyi ta ataji honyi jio, “Duadi bu attir ni aboŋo honyi ijiai, aŋida adi ni.”
MRK.5.29	Ania, ette inyi ittir aboŋo Yesu, teya teya, ette ayaf yaf honyi ŋidari buo inyi, ette mijana jio aŋida inyi. 
MRK.5.30	Teya teya, omijak nyia Yesu jio alo aduaran jihonyi addi, ette inyi iyito jio eluluŋ waati, ette ifiyo jiojio, “Ŋai ottir aboŋo hoŋ?”
MRK.5.31	Itarraŋi lejifak honyi jiojio, “Igonyu bu iyye aati ifudanie nyik nyik ajihoi buo iyye inyiak ifiyo jiojio ŋai ottir iyye?” 
MRK.5.32	Ati odulo nyia inyi attifia ŋai ottir inyi. 
MRK.5.33	Ati omijak nyia aŋotte ania erre hunyia iduoŋi 'to jihonyi, ette inyi ittuna jio Yesu anna abaŋ, ette irigoŋi ihosiere honyi, ette ipulonia ahode hode hirre 'daŋ. 
MRK.5.34	Buo Yesu ette jiaran jihonyi, “Ŋarri hoŋ, itaŋida eruk hoi iyye. Ilo te elik taji.”
MRK.5.35	Ninyia hekiana Yesu erre huna, ofuonni nyia omuk eyak sayyo ta haŋ Yayiro, ette iramana inyi jiojio, “Aye ŋarri hoi. Hènyiak ittigemio ettiyanani obojiai!”
MRK.5.36	Ati itafayacio
MRK.5.37	Attati Yesu itik aati 'daŋ afuatan ikonyi arari Petro iko Yakobo buo illanyi Yoane hama. 
MRK.5.38	Ninyia afanyi isi ihaŋ Yayiro, ette Yesu igonyuna aati arriai oyihinie 'tor buo fe ituruhoi woŋ woŋ. 
MRK.5.39	Ojiŋak nyia inyi attua ette jiaran jihosi, “Nyio iyihiniete itai 'tor buo fe ituruhoti? Obeŋ neto ania oye, ojoto inyi joto!”
MRK.5.40	Ati osuhotierek nyia isi inyi, ania ette inyi ifuhara isi 'daŋ allet, ette iyaru monye iko honye hito buo lejifak honyi hula hunihoi, hoduo ofuonni 'to ikonyi, ette isi ijiŋara imaji ninyia awanari eto nyia. 
MRK.5.41	Ette Yesu inef aani eto ania, ette jiaran, “Talita, kum,” onno ojio 'to jio, “Iŋie, ajio ni jihoi totte!”
MRK.5.42	Teya teya, ette eto ania idioto, ette idaha. (Arai nyia aŋasi honyi 'tomon harrihai.) Illillihai nyia isi 'daŋ bebe ninyia iduoŋi erre hunia. 
MRK.5.43	Ati ihum nyia Yesu iramana isi hèlaha iramani obo atulo, ette iramana isi jio, “Isiatta inyi obo aŋiyo.”
MRK.6.1	Idiaharu nyia Yesu amaji ania, ette icaharu abore gala hosi, buo lejifak honyi ette ijifaru inyi. 
MRK.6.2	Ninyia afany oloŋ Sabatto, ette inyi itterio ettiyenio ihaji emojit. Oluaji nyia aati diya. Buo ninyia itaniŋuni isi ettiyenio honyi, ette isi 'daŋ illilliha, ette jiaran, “Orumak inyi erre hunia 'daŋ ajia? Anyio ofioro hunne isiarani hunia jihonyi? Aŋai ihanio inyi eduariti hunia? 
MRK.6.3	Obiaŋara soho ahololoni alia, lonyi Maria, illa ba Yakobo, Yosefu, Yuda iko Simone? Obeŋi soho haniyarak honyi emanyai ikohoi dini?” Ania, ette isi ihara inyi.
MRK.6.5	Tania, obeŋ nyia inyi oremik ihanio omuk eduariti diya arari eyabana honyi ahas jio omuk aŋuak kaiyo, ette itaŋida isi. 
MRK.6.6	Illilliha nyia Yesu bebe ta abiaŋan ono eruk jio aati.
MRK.6.6	Attati Yesu leten jio amisihi hunno onyihai 'to jio amaji ania, ette ittiyenio. 
MRK.6.7	Ottubak nyia inyi lejifak honyi hula 'tomon harrihai amaji abotie, ette ifahina isi arrihai arrihai. Isiarak nyia inyi jihosi elohittok igalihiniere aminiaŋa, 
MRK.6.8	buo fe ihum iramana jihosi jio, “Hèyatti obo ariŋ ta adaha hatai, arari atelek ijiai. Hèyatti emune, edee hemimojok, kuyya agurusi iloboni hatai. 
MRK.6.9	Iyyafatti amuha, ati hèyyafatti agamisi arrihai.” 
MRK.6.10	Ette buo fe inyi jiaran jihosi jio, “Elle ifuotuni itai jio obo ahaŋ, itoŋoti diya many ifuatti itai addi. 
MRK.6.11	Buo alla abeŋi ifuotuni itai jio obo abore gala kuyya buo fe obeŋi itaniŋie jihatai, ifuatta addi teya, ipipuahara attuduha addi to hejek hatai, oŋida ara esarit jihosi.”
MRK.6.12	Ania, ette isi ifuatan, ette ittittoyo aati oŋida idehini eyyata hosi. 
MRK.6.13	Ifuhari nyia isi addi aminiaŋa arriai, ette iyal aŋuak arriai te eyali, ette itaŋida isi.
MRK.6.15	Buo fe omuk ojiori, “Elija alia.”
MRK.6.15	Buo omuk ojiori jio, “Ara inyi ahekianani Hollum ihuo obo olo ekianak Hollum hinyia berien.”
MRK.6.16	Ati ninyia itayiru Erode eram ania, ette inyi jiaran, “Itubuhuni Yoane linyia aŋutu ni ahou honyi addi!” 
MRK.6.17	Nyio, Erode nyia itinefu Yoane, ette itifitana inyi ibabus te eram Erodias, ŋoruoi illanyi Filipo, ninyia itadetu inyi. 
MRK.6.18	Iŋerejanio nyia Yoane jio Erode jiojio, “Obeŋ obis jihoi itadetuniere ŋoruoi illahoi!”
MRK.6.19	Ania, owoni nyia aŋunai Erodias iko Yoane, many awahari inyi ittohoro inyi, ati te eram Erode, ittallik nyia inyi ihan ihuo nyia. 
MRK.6.20	Abaŋ nyia Erode Yoane bebe; nyio, omijak nyia inyi jio ara Yoane atulo oloyijio buo fe ololibo, ania ottoŋotiere inyi Yoane onno oyyu. Omuno nyia inyi etaniŋio jio Yoane duadi bu oŋuŋusia atua honyi eram enne itaniŋu inyi jio Yoane.
MRK.6.21	Attati amiji siruna Erodias to oloŋ ninyia itahabuyerek esiuna ono Erode. Ihuhumak nyia Erode agari jio elettaha gala honyi iko ajafiti buo elettaha hulo Galilea. 
MRK.6.22	Ottu nyia ŋarri Erodias,
MRK.6.23	Te ettuŋita arriai ojio nyia Erode jihonyi jio, “'Tuŋ, esio adi ni luŋa ariŋ enne iwak iyye, ara duo bu anus ono nobuore hoŋ!”
MRK.6.24	Ania, ette neto ania jiŋara allet, ette ifiyo honyonyi jiojio, “Ijiara ani alo ifiyo anyio?”
MRK.6.24	Buo honyonyi ette itarraŋ ojio, “Ahou Yoane etifuotoni Batisimo.”
MRK.6.25	Teya teya, ette inyi icaharu kokuak jio hobu Erode, ette jiaran jihonyi, “Awak ni ihuania, ihuania, oŋida iyye isiarak ani ahou Yoane etifuotoni batisimo itua 'rany!”
MRK.6.26	Itijiriŋ nyia eram ana hobu bebe, ati ittallik nyia inyi ihara, nyio ittuŋo nyia inyi ihosiere tamonok honyi 'daŋ. 
MRK.6.27	Teya teya, ette Hobu ifahina obo olo oseŋer hulo erririak hételo iyaŋuno ahou Yoane. Ette erririani alia leten ibabus, ette iŋutuno ahou Yoane, 
MRK.6.28	ette iyaŋuno inyi itua 'rany, ette isio inyi jio neto ania, buo neto ania ette isiarana inyi jio honyonyi. 
MRK.6.29	Ninyia itayiruni lejifak Yoane eram ania, ette isi ifuanna, ette ikafaru ahuan honyi, ette inuhana inyi.
MRK.6.30	Ocohunie nyia lefahat jio Yesu, ette iramana jihonyi erre 'daŋ hunyia ihani isi buo fe ittiyenie. 
MRK.6.31	Obiaŋarak nyia asaa jihosi iyiriari iŋiyere, nyio, odulori nyia aati arriai adaha wat wat jihosi. Ania, ette Yesu jiaran jio lefahat honyi jio, “Hafatta jio obo amaji onno oyur 'to oŋida efuo iyiri kai.” 
MRK.6.32	Ania, ette isi ifuatan ta atogol jio obo amaji onno oyur 'to isi hama.
MRK.6.33	Ati igonyuni nyia aati arriai isi ofuoi, ette isi imijana baŋai isi. Ania, ette isi ifuanna jio aborejin gala hua 'daŋ, ette iŋioron te eejek ahosiere jio amaji nyia, ette ifanyan diya ahosiere Yesu iko lejifak honyi. 
MRK.6.34	Ninyia afany inyi ilotifor, igonyu nyia inyi eluluŋ waati enne ittok, ette ataji honyi imehino jihosi. Nyio, arai nyia isi ihuo akioro hunno obeŋ heyyahani. Ania, ette inyi itterio ettiyenio isi erre arriai. 
MRK.6.35	Ninyia ara ollotoriai, ette lejifak honyi ifuanna jihonyi, ette jiaran, “Alo oloŋ iddorro buo fe amaji ana oyur. 
MRK.6.36	Itatturok aati; ijiara ofuoi jio amatta iko amisik hunia inyiaŋuniere obo aŋiyo hosi.”
MRK.6.37	Ati itarraŋ nyia Yesu jiojio, “Itai ta ahuattek hatai, isiatta jihosi obo aŋiyo.”
MRK.6.37	Buo isi ette ifiyo inyi ojio, “Iwak ati iyye hohoi efuo ituhonia arobiyaa
MRK.6.38	Ania, ette Yesu ifiyo isi jiojio, “Omukajia emunio hunno owoni 'to jihatai? Ike ifuatta imijata.”
MRK.6.38	Ninyia arumani isi, ette isi iramana inyi jio, “Emunio miyet iko aham arrihai.”
MRK.6.39	Attati inyi iramana lejifak honyi hétetitoŋohi aati 'daŋ eluluŋi eluluŋi jio amiyaŋ egara. 
MRK.6.40	Ania, ette aati itoŋo eluluŋi eluluŋi; omuk esiha abotie, buo omuk atomuana miyet. 
MRK.6.41	Attati Yesu iduhuna emunio hoduo miyet iko aham hula arrihai, ette ibonno ahide dou, ette isio ahumo jio Hollum, ette ibibeny emunio, ette isiarana jio lejifak oŋida ihiharani jio aati, ette buo fe inyi iguguasana aham hula arrihai jihosi 'daŋ. 
MRK.6.42	Anyai nyia isi 'daŋ many ifuaŋarik. 
MRK.6.43	Attati lejifak ihuhuronia ofitot huno emunio iko aham itua afeehien 'tomon harrihai lur lur. 
MRK.6.44	Arai nyia aliawa hunyia oŋiye 'to emunio hunia alif miyet (5,000).
MRK.6.45	Teya Teya, itadak nyia Yesu lejifak honyi itogol oŋida allaŋi to osiere honyi ifohor tole many Besseyida, buo inyi itatturok eluluŋ waati. 
MRK.6.46	Ninyia esio inyi ahumo jio aati, ette inyi leten ihide lobo ladoŋe imojori. 
MRK.6.47	Ninyia ara akekai, afany nyia atogol nyia ihiji tafar enne ittokon, buo Yesu harasa ifohor inyi hama. 
MRK.6.48	Igonyu nyia inyi lejifak honyi itagolie egurio hari; nyio, ohut nyia oyyami bebe ajihosi. Ojio ninyia iliaha ataŋatio motie, ette Yesu ittuna jihosi alla adahuno ta ahide hari. Awak nyia inyi igalaru isi.
MRK.6.49	Ati ninyia igonyuni isi inyi adaha ihide hari, ette isi ituruho jiojio, “Etieŋ alia!” 
MRK.6.50	Abaŋi nyia isi 'daŋ bebe ninyia igonyuni isi inyi.
MRK.6.50	Teya teya, ette Yesu jiaran jihosi jio, “Itagoloto atajia, ani alia, hèbaŋata.” 
MRK.6.51	Attati inyi idahina jihosi itua togol, buo oyyami nyia ette iwotia. Buo lejifak 'daŋ ette illilliha bebe, 
MRK.6.52	nyio, hobeŋi nyia isi omijani awoyo hiram ninyia itaŋiyere Yesu aati alif miyet; nyio, agalik eram ania ofioro hosi.
MRK.6.53	Ninyia allaŋi isi afohor tafar tole, afanyi nyia isi Genesaret amaji ninyia ataranierek isi atogol. 
MRK.6.54	Oheruni nyia aati Yesu ninyia hèsuruni isi ihuania to togol. 
MRK.6.55	Ania, ette isi iŋioron aŋati nyia 'daŋ, ette ikafuno aŋuak te eferiti jio amasik 'daŋ hunyia itayirunierek isi jio owon Yesu diya. 
MRK.6.56	Buo jio amasik 'daŋ hunyia afanyari Yesu, ihuo amisihi, aborejin gala, kuyya amatta, itaferihini nyia aati, aŋuak hosi isuk, ette ittana inyi ijiara aŋatak aŋuak ottiri ara duadi bu esidi boŋo honyi; buo hinyia ottiri 'to 'daŋ ette iŋidari.
MRK.7.1	Ofuonni nyia omuk 
MRK.7.2	Igonyuni nyia isi omuk lejifak Yesu oŋiye aŋiria hobeŋi ihumi ifinia. Obeŋi nyia lejifak hulia ihumi illilla ahas hosi ihuo awahi 
MRK.7.3	(Nyio, obeŋi nyia 
MRK.7.4	Ittallihi nyia isi iŋiyo erre 'daŋ hunne iyaŋunie isi to suk hobeŋi illillai
MRK.7.5	Ania, ette 
MRK.7.6	Attati Yesu itarraŋ isi ojio, “Itai etihanak huattek hulo! Ottenu nyiadi Isaya to ninyia ikianari inyi eram Hollum tetai jiojio,
MRK.7.6	‘Ojio Hollum jio, itahabuye aati hulo ani te etuhe hosi,
MRK.7.6	buo atajia hosi luŋa alamaji jihoŋ.
MRK.7.7	Itahabuye isi ani obojiai,
MRK.7.7	nyio, ittiyenie isi efahita waati ihuo anna arai efahita hoŋ!’
MRK.7.8	“Idehina itai efahita Hollum buo igottiette ettiyenita waati.”
MRK.7.9	Ette Yesu inyiak jiaran jihosi jio, “Igigiloti itai jio ibisata itai te edehina hatai efahita Hollum buo igolihina kok kok jio ettiyenita hatai! 
MRK.7.10	Nyio, iramak nyia Mose jio, ‘Abaŋa monyohoi iko honyohoi,’ buo ‘Atulo elle ittarrohojio 'to afure monyonyi, kuyya ono honyonyi, ijiara luŋa ottohori inyi.’ 
MRK.7.11	Ihuania, owoni omuk hulatai iko omuk asaŋ iluahiere monyie hosi kuyya honyie hosi. Ati oliai isi jio, ‘Arai isi Korban’, (onno ojio 'to jio, arai isi ahuno Hollum). 
MRK.7.12	Tania, ittiyeniete itai jio, oŋida aŋatani isi obeŋi oluahierek monyie kuyya honyie hosi. 
MRK.7.13	Te ekoi ania, itapuahi ettiyenita hunne ittiyeniete itai jio aati eram Hollum. Owoni buo fe erre arriai ihuo hunia hunne ihaniete itai.”
MRK.7.14	Attati Yesu inyiak iloŋuna eluluŋ waati, ette jiaran jihosi jio, “Itai 'daŋ, itayiriete jihoŋ buo fe omijana jio, 
MRK.7.15	obiaŋara ariŋ onno ojiŋa 'to totto hutuk tulo 
MRK.7.16	[Itayiriete, alla awoni ayyaha jihatai]
MRK.7.17	Ninyia abusaru inyi eluluŋ waati ette ijiŋana itua haji, ifiye nyia lejifak honyi inyi oŋida iramak awoyo hiram ono etarriamai ania. 
MRK.7.18	Buo inyi ette itarraŋ isi jiojio, “Ibiaŋata buo fe itai imijana ihuo aati hullomuk? Ibiaŋata itai imijana jio obeŋi erre hunno ojiŋari 'to attua tulo itiboti inyi. 
MRK.7.19	Nyio, obeŋ inyi ojiŋak itua taji honyi, ati ojiŋak inyi itua hohe honyi, ette iculuna addi to huan.” (Ta ajiaran honyi erre hunia, itahutak inyi jio oyiji amat 'daŋ iŋiyere.)
MRK.7.20	Attati inyi jiaran jio, “Erre hunno ojiŋuni 'to totua tulo, isi itiboti inyi. 
MRK.7.21	Nyio, to tua iko to taji tulo ofuonni egigilita hunno orrohoji hunne iyarai 'to inyi ihaniere erre ihuo; erre somon, ahoho, attohoro tulo, aroto, 
MRK.7.22	adaya, arrohojita, enyobio, asilara, ahaini, etarrohojo fureta waati, etadara, iko abiaŋan hou. 
MRK.7.23	Ofuonni erre hunno orrohoji 'to hunia 'daŋ to tua tulo, ette 
MRK.7.24	Teya odioto nyia Yesu ette leten jio aŋati fau etteger borejin gala Taya iko Sidon, ette ijiŋana itua haji buo fe obeŋ awak obo atulo omijak jio awon inyi diya, ati ittallik nyia inyi idima. 
MRK.7.25	Owon nyia obo aŋotte diya ninyia owon ŋarri honyi iko aminiaŋati. Teya teya, ninyia itayiru inyi awanan Yesu, ette inyi ittuna, ette irigoŋo ihosiere honyi; 
MRK.7.26	ette ittana Yesu oŋida ifuha aminiaŋati ania addi jio ŋarri honyi. Ara nyia aŋotte ania ahono Grik, ta ŋati Fonisia atta fau Siria. 
MRK.7.27	Ati itarraŋ nyia Yesu inyi jio, “Hétanyata do aduri, nyio, obeŋ oyyu iruoŋoniere aŋiyo duri jio aŋohe.”
MRK.7.28	Buo aŋotte ania ette itarraŋ ojio, “Aafe Lettok, ara duadi bu aŋohe hutto woyo 'teremeja, ihuhuroi buo fe isi ebenyiti ŋiria hunno oddoddouni 'to jio aduri.”
MRK.7.29	Ania, ette Yesu jiaran jihonyi jio, “Te etarraŋi hoi ania otto icaharu haŋ. Irumak adi iyye aminiaŋati nyia alo addi jio ŋarri hoi!”
MRK.7.30	Attati aŋotte ania leten haŋ, ette inyurana ŋarri honyi ofer iŋeref buo aminiaŋati nyia luŋa alo addi jihonyi.
MRK.7.31	Attati Yesu icaharu addi ta ŋati etteger Taya, ette leten totto Sidon iko totto ŋati Aborejin Gala Huna 'Tomon many itafar enne ittokon ono Galilea. 
MRK.7.32	Otto omuk aati iyaŋuno jihonyi obo olottuho buo fe ittallik ikiana, ette ittana Yesu oŋida iyabak ahas honyi jio olottuho alia. 
MRK.7.33	Ania, ette Yesu iyaru inyi iger te iluluŋ, ette ittironia afiala honyi iyyaha atulo alia, ette imitana amilak, ette ittir aŋadief honyi. 
MRK.7.34	Attati Yesu ibonno ahide idou, ette iyiri hau, ette jiaran jihonyi, “Efata,” onno ojio 'to jio, “Aŋati!”
MRK.7.35	Teya teya, ette ayyaha atulo alia iŋa, buo fe aŋadief honyi ette iwalaha ette inyi ikiana onno oyyu. 
MRK.7.36	Attati Yesu ihum iramana aati jio, hèlaha isi iramani eram ania jio obo atulo. Ati elle ihum inyi iramana isi ihuo nyia, inyiahi tibuo isi itisarrahina eram ania. 
MRK.7.37	Buo aati 'daŋ hunyia itayiruni 'to eram ania ette illilliha bebe ette jiaran, “Ihanio inyi erre 'daŋ onno oyyu! Ara duadi bu attuhok, itayirie; buo fe aati hulle iriatai aŋadiafa, ikianai!”
MRK.8.1	Hobeŋi nyia oŋitek arriai allaŋi, ette obo eluluŋ waati hama inyiak ittubanio diya. Buo ninyia abiaŋarak isi obo aŋiyo ette Yesu iloŋuna lejifak honyi, ette jiaran jihosi, 
MRK.8.2	“Omehino ataji hoŋ aati hulo, nyio, atuhi isi oŋitek hunihoi ikoŋ obeŋi anyai obo ariŋ. 
MRK.8.3	Elle etatturok ni isi ihaŋitek hosi hullo oniamai, ofuoi adi isi imohita ihiji ikoi, nyio, ofuonni omuk hulosi alamarai.”
MRK.8.4	Buo lejifak honyi ette ifiyo inyi ojio, “Ŋai adi oremik inyurana obo aŋiyo jio ediofo ana itaŋiyere aati hulo 'daŋ?”
MRK.8.5	Attati Yesu ifiyo isi ojio, “Owoni emunio baya jihatai?”
MRK.8.5	Itarraŋi isi jiojio, “Emunio hattarik.”
MRK.8.6	Ania, ette Yesu ihum iramana eluluŋ waati hétetoŋohi ifau, ette iduhuna emunio huna hattarik, ette isio ahumo jio Hollum, ette ibibeny isi, ette isio jio lejifak honyi oŋida ihiharani jio eluluŋ waati, buo lejifak ette ihan ihuo nyia. 
MRK.8.7	Owoni nyia buo fe isi iko omuk aham kaiyo hullo odihara 'to. Ninyia isiarak Yesu ahumo tesi, ette inyi iramana lejifak honyi oŋida buo fe ihiharani aham hulia. 
MRK.8.8	Oŋiyei nyia isi 'daŋ many ifuaŋarik. Attati lejifak ihuhuronia ebenyiti ofitot itua afeehien hattarik 'daŋ lur lur. 
MRK.8.9	Arai nyia aati hia ihuo alif aŋuan (4,000). 
MRK.8.10	Attati Yesu itatturonia isi, buo teya teya ette idahina atogol inyi iko lejifak honyi, ette ifuatan ifau Dalmanuta.
MRK.8.12	Ati oyiri nyia Yesu hau, ette jiaran, “Nyio awahi aati hula ahana eduarit? Hode, eramak ni itai jio, obeŋi adi ihani jihosi obo eduarit.”
MRK.8.13	Idiaharu nyia inyi isi, ette inyiak idahina itogol, ette illaŋara aŋati tafar tole.
MRK.8.14	Oguoroi nyia lejifak Yesu eyaru emunio hunno oremehini, arari emune abotie ijiai ninyia owon 'to jihosi itua togol. 
MRK.8.15	Asar nyia Yesu isi jiojio, “Ihumata imijio olobou 
MRK.8.16	Itterie nyia isi ikikiana isi hama jiojio, “Ikiana inyi ihuo nyia, nyio, ebeŋ duo eyaŋuno obo emune.”
MRK.8.17	Ati omijak nyia Yesu erre hunne ikianai isi. Ania ette inyi ifiyo isi jiojio, “Nyio ikikianati itai ta abiaŋan obo emune jihatai? Hèbiaŋata itai igonyuna buo fe imijana? Hoddiŋi ossi hatai? 
MRK.8.18	Owoni oŋite jihatai…ibiaŋata itai imijiete? Owoni ayyaha…jihatai ibiaŋata itai itayiriete? Ibiaŋata itai igiluna, 
MRK.8.19	ninyia abenyiere ni emunio jio aati alif miyet (5,000)? Iddudduhuna nyia itai ofitot afeehien omukajia?”
MRK.8.19	Itarraŋi isi inyi jiojio, “'Tomon harrihai.”
MRK.8.20	Buo Yesu ette inyiak ifiyo isi ojio, “Buo ninyia abenyiere ni emunio hunyia hattarik, hunyia etaŋiyere ni aati alif aŋuan (4,000), itilluronia nyia itai ofitot afeehien omukajia?”
MRK.8.20	Itarraŋi isi jiojio, “Hattarik.”
MRK.8.21	Buo inyi ette jiaran jihosi, “Hèrasati fe itai 'daŋ itimo?”
MRK.8.22	Ninyia afuonni isi Besseyida, iyaŋunie nyia omuk aati obo oloŋodo jio Yesu, ette ittana Yesu hotottiro inyi. 
MRK.8.23	Ania, ette Yesu ittoŋ aani atulo alia, ette irihoro inyi addi to tua miji. Ninyia amitak inyi amilak ihoŋite atulo alia, buo fe iyabak ahas honyi jihonyi, ette inyi ifiyo inyi ojio, “Igonyu iyye obo ariŋ?”
MRK.8.24	Attati atulo lia ibonno ahide, ette jiaran, “Aafe, egonyu ni aati, ati arai isi ihuo ayyani hunne iddidahai.”
MRK.8.25	Attati Yesu inyiak iyabana ahas honyi ihoŋite latulo alia. Ania ette atulo alia ihum mijio 'tok 'tok, ette oŋite honyi iŋidari, ette igonyuna erre 'daŋ onno oyyu. 
MRK.8.26	Attati Yesu ifahina latulo alia ihaŋ hosi buo ihum iramana inyi jiojio, “Hècaharu attua miji.”
MRK.8.27	Attati Yesu leten iko lejifak honyi jio amisihi hutteger Cesaria Filipi. Ojio ihiji ikoi, ette inyi ifiyo lejifak honyi jiojio, “Ojiori aati ani ŋai?”
MRK.8.29	Itarraŋ Petro inyi ojio, “Iyye 
MRK.8.30	Attati Yesu ihum iramana isi jio, “Hèramana obo atulo eram ania.”
MRK.8.31	Itterio nyia Yesu ettiyenio lejifak honyi jiojio, “Obolo adi ettigemio jio Lonyi Tulo, ihari adi inyi lahou iko ehumak elettaha, buo fe ettiyanak ifahita. Ottohori adi inyi, ati ihalu oŋitek hunihoi ibuhu adi inyi toye.” 
MRK.8.32	Opulok nyia inyi erre hunia jihosi sar sar, ania, ette Petro iyaru inyi eger, ette iriŋ inyi. 
MRK.8.33	Ati oyito nyia Yesu, ette mijio jio lejifak honyi, ette iriŋ Petro, ette jiaran, “Sittan, ilo addi teger hoŋ! Nyio, obiaŋara egigilo Hollum ottonohoi ania, ati ono aati.”
MRK.8.35	Nyio, alla awak obo atulo italuahuna esu honyi, italitohi adi inyi. Ati atulo elle italitohi 'to esu honyi te eram hoŋ iko te eram asayyo ayijok, italuahu adi inyi. 
MRK.8.36	Anyio yiji 'tadi inyi, alla anyurak obo atulo erre 'daŋ hutta fau buo italitohi esu honyi? 
MRK.8.37	Anyio riŋ adi onno oremik inyi isio inyiahuniere esu honyi? 
MRK.8.38	Elle iloriri obo atulo toni iko te eram hoŋ ihosiere waati hula ahana, hullo otimoi 'to Hollum buo fe arai aheyyak, iloriri adi buo fe Lonyi Tulo tenyi alla attu inyi ta akuatan ono Monyonyi iko ono ajilohien hullo olibori 'to.”
MRK.9.1	Attati inyi inyiak jiaran jihosi, “Hode, eramak ni itai, owoni omuk dini hullo obeŋi adi igonyuni aye many igonyunierek isi Olobie Hollum ottu ta agolon.”
MRK.9.3	buo fe aboŋojin honyi ette ipipiahi biny biny abuoŋi agalihini hunne illilla tulo ta fau 'daŋ. 
MRK.9.4	Attati isi 'daŋ hunihoi igonyuna Elija iko Mose ikianai iko Yesu. 
MRK.9.5	Ette Petro jiaran jio Yesu, “Hettiyanani, oyyu jihohoi iwanari dini! Eduhok adi hohoi aticio hunihoi; abotie jihoi, abotie jio Mose, buo fe abotie jio Elija.” 
MRK.9.6	Obeŋ nyia Petro omijak eken adi inyi anyio hirre; nyio abaŋi nyia isi bebe.
MRK.9.8	Ninyia amiji isi kuak ihuania, obeŋi nyia isi igonyuni obo atulo, arari fe Yesu hama.
MRK.9.9	Ninyia isuruni isi to doŋe, ette Yesu ihum iramana isi jio, “Hèramana obo atulo erre hunne igonyuna itai, many ibuhuniere Lonyi Tulo toye.”
MRK.9.10	Ania, ette isi iduahiniere eram ania, buo ikikianai isi hama jiojio, “Ojio awoyo hiram ono ‘ebuhuna toye’ anyio?” 
MRK.9.11	Attati isi ifiyo inyi jio, “Nyioti, ojiori ettiyanak ifahita jio, oŋida Elija ottu do ahosiere?”
MRK.9.12	Itarraŋ inyi isi ojio, “Ottu adi Elija luŋa ahosiere ihuhumaniere erre 'daŋ. Nyioti igioroni Ibuk Hollum jio, ittigemie adi Lonyi Tulo bebe ette ihara inyi? 
MRK.9.13	Ati, eramak ni itai jio, lattu nyia Elija buo isi ette ihanio jihonyi ihuo awahi isi, ihuo enne igioronierek Ibuk Hollum tenyi.”
MRK.9.14	Ninyia acohunie isi jio lejifak hullomuk, igonyuna nyia isi eluluŋ waati enne ittok okudani isi, buo isi itarisai iko omuk ettiyanak ifahita. 
MRK.9.15	Illillihai nyia aati bebe ninyia igonyuni isi Yesu, ette iŋioron jihonyi, ette ifonya inyi. 
MRK.9.16	Attati Yesu ifiyo lejifak honyi jiojio, “Anyio riŋ enne itarisati itai iko isi?”
MRK.9.17	Buo lobo atulo teluluŋ ette itarraŋ ojio, “Hettiyanani, eyaŋuno duo ni Lonyi hoŋ jihoi, nyio, owon inyi iko aminiaŋati enne itik inyi ekiana. 
MRK.9.18	Elle inef aminiaŋati ania inyi, obuaratta inyi, buo obulal ette ittutta totto hutuk, ette inyi iŋuruta aala, ette ahuan honyi igolioro koŋodor. Efiyo duo ni lejifak hoi hétefuhahi aminiaŋati ania addi, ati ittallihi duo isi ifuhara.”
MRK.9.19	Buo Yesu ette itarraŋ isi ojio, “Aii, itai aati hullo obeŋ eruk! Etoŋo adi ni ikatai many baya? Many baya adi adik ni itai? Iyaŋuniete leto alia jihoŋ!” 
MRK.9.20	Ette isi iyaŋuno inyi jio Yesu.
MRK.9.20	Teya teya, ninyia igonyu aminiaŋati ania Yesu, ette inyi inef leto alia ette leto alia kuaharu ifau, ette ibalaŋatio buo obulal ette ittuna totto hutuk. 
MRK.9.21	Attati Yesu ifiyo monye hito jiojio, “Many baya ara inyi ihuania?”
MRK.9.21	Buo inyi ette itarraŋ ojio, “Many hara ahito. 
MRK.9.22	Enyiahita arriai itakuahitta aminiaŋati ania inyi itua hima iko itua hari ittohori inyi. Ati elle iremik iyye itaŋida inyi, omehinie jihohoi! Oluaha hohoi!”
MRK.9.23	Buo Yesu ette itarraŋ inyi ojio, “Nyio ijio iyye, elle iremik iyye, oremik atulo ollo owon 'to iko eruk ihanio erre 'daŋ.”
MRK.9.24	Teya teya, ette monye leto alia iyyoo jiojio, “Awon ni iko eruk. Ati omuta, oluaha nani, inyiaha ifuanana jihoŋ obo!”
MRK.9.25	Ninyia igonyu Yesu eluluŋ waati ihuhutu ajihosi, ette inyi iŋerejanio jio aminiaŋati ania jiojio, “Iyye aminiaŋati enne itattuhio 'to buo fe itik ekiana, ehum ni iramana iyye, ojiŋu addi jio leto alia, hènyiak ijiŋana jihonyi 'tuŋ!”
MRK.9.26	Attati aminiaŋati ania ituruho, ette isiarana leto alia aahue onno orroho bebe, ette ijiŋuna addi; ette leto alia irahan ihuo ayaani, buo aati 'daŋ ette jiaran jio, “Aye inyi!” 
MRK.9.27	Ati inef nyia Yesu aani leto alia, ette itadetuna inyi, ette inyi iwotia.
MRK.9.28	Ninyia lajiŋak Yesu itua haji ette lejifak honyi ifiyo inyi buo isi owoni isi hama jiojio, “Nyio duati ettallik hohoi ifuhara aminiaŋati ania addi?”
MRK.9.29	Itarraŋ nyia Yesu isi ojio, “Oremehini ifuhara ariŋ anna ara 'to ihuania ta amojo hama, buo obiaŋara to obo ariŋ.”
MRK.9.30	Ninyia alo Yesu iko lejifak honyi teya, ofuoi nyia isi totto Galilea. Obeŋ nyia inyi awak obo atulo oŋida omijak amaji anna awanari inyi. 
MRK.9.31	Nyio, ittiyenio nyia inyi lejifak honyi jio, “Isiori adi Lonyi Tulo ihas waati. Ottohori adi isi inyi, buo attohori inyi, itubuhuni adi inyi ihalu oŋitek hunihoi.”
MRK.9.32	Obeŋi nyia lejifak omijani ojio ekiana ania anyio, ati abaŋi nyia isi ifiyere inyi.
MRK.9.33	Ofuoi nyia Yesu iko lejifak honyi many Kapernaum. Buo ninyia ajiŋani isi itua haji, ette inyi ifiyo isi jio, “Anyio eduo itarisati itai ihiji ikoi?”
MRK.9.35	Ania, ette Yesu iwoniara, ette iloŋuna lejifak honyi hula 'tomon harrihai, ette jiaran jihosi, “Alla awak obo irahan etteri, ijiara inyi luŋa hétera esidi iko ahegiamani olo aati 'daŋ.” 
MRK.9.36	Attati inyi irihuna eto, ette itawojihina ihiji hosi, ette ikafuna inyi ta ahas honyi, ette jiaran jihosi, 
MRK.9.37	“Lia, elle ifuotu 'to eto ollo odiha 'to olo ta afure hoŋ, ifuotu inyi ani; buo lia, elle ifuotu 'to ani, obeŋ inyi ifuotu ani, ati ifuotu inyi lia, elle ifahu 'to ani.”
MRK.9.38	Attati Yoane jiaran jihonyi, “Hettiyanani, egonyu duo hohoi obo atulo ifuhatio aminiaŋa ta afure hoi, ette hohoi itik inyi, nyio obeŋ inyi ara teluluŋ hohoi.” 
MRK.9.39	Ati iramak nyia Yesu inyi jiojio, “Hètihoto inyi; nyio, obeŋ obo oremik ihanio eduariti ta afure hoŋ buo ihalu olo ittarrohojio afure hoŋ. 
MRK.9.40	Nyio, lia ollo obeŋ 'to oliwari hohoi, ara inyi aholohoi. 
MRK.9.41	Hode, eramak ni itai jio, lia elle isio 'to jihatai aari amatat, ta arahan hatai a huloŋ, ifuotu adi inyi luŋa esiorita honyi.
MRK.9.42	“Lia, elle isusuhi 'to obo jio eruhok hoŋ hulo iyyauniere, osiru ifitani noonye hiriai imurut honyi, ette ibironia inyi itua hari enne ittok. 
MRK.9.43	Elle iyaru aani hoi iyye iyyauniere, oŋutoi inyi addi, iyyak jihoi ilari jio esu 'tulaŋ buo iwon iko aani abotie, agalik jihoi ilari ihima onno osio 'to 'tulaŋ iko ahas arrihai. 
MRK.9.44	[Diya, ‘Obeŋi ahuru hunno oŋiye 'to isi oye, buo fe eema onno omudio 'to isi obeŋ odunya.’] 
MRK.9.45	Buo elle iyaru eju hoi iyye iyyauniere, oŋutoi inyi addi; iyyak jihoi ijiŋaniere jio esu 'tulaŋ iko eju abotie, agalik ijiŋaniere ihima onno osio 'to 'tulaŋ iko eejek arrihai. 
MRK.9.46	[Diya, ‘Obeŋi ahuru hunno oŋiye 'to isi oye, buo fe eema onno omudio 'to isi obeŋ odunya.’]
MRK.9.47	Buo elle itadihoro onyek hoi iyye iyyauniere, ogolotu inyi addi; iyyak jihoi ijiŋaniere Ilobie Hollum iko onyek abotie agalik ibironiere iyye iko oŋite arrihai ihima onno osio 'to 'tulaŋ. 
MRK.9.48	Diya, ‘Obeŋi ahuru hunno oŋiye 'to isi oye, buo fe eema onno omudio 'to isi obeŋ odunya.’
MRK.9.49	“Italibori adi aati 'daŋ te eema ihuo enne italiborierek ehumi ta amile.
MRK.9.50	“Awanata iko amile imanya hatai, buo fe itoŋoti te elik tajia.”
MRK.10.1	Odioto nyia Yesu, ette leten Yudea, ette illaŋan afohor owore Yordano tole. Buo eluluŋ waati ette inyiak ittubanio jihonyi, buo inyi ette ittiyenio isi ihuo toloŋi.
MRK.10.2	Ofuonni nyia omuk 
MRK.10.3	Attati Yesu itarraŋ isi jio, “Anyio ifahita hunyia isiarak Mose jihatai?”
MRK.10.5	Ati ojio nyia Yesu jihosi, “Igiorok nyia Mose jihatai efahita hunia, nyio, ogoli nyia ossi hatai. 
MRK.10.6	Ati many tetteri, to ninyia oyyeuniere Hollum erre, oyyeu nyia inyi abusuha iko abotoro. 
MRK.10.7	Nyio, te eram ania obusaru adi alle monyonyi iko honyonyi, ette inosonio iko ŋoruoi honyi
MRK.10.8	Buo isi 'daŋ arrihai ette irahan ahuan abotie. Ihuania, obeŋi isi inyiahi irahan arrihai, ati arai isi abotie. 
MRK.10.9	Tania, hèlaha obo atulo itapek obo ariŋ enne inosok Hollum.”
MRK.10.10	Ninyia ajiŋani isi itua haji, ifiye nyia lejifak Yesu te eram ania. 
MRK.10.11	Buo inyi ette jiaran jihosi, “Lia, ollo opiahai 'to iko ŋoruoi honyi buo ette inyiak iyemuna obo aŋotte hama, oroto inyi to hosiere ŋoruoi honyi. 
MRK.10.12	Buo fe aŋotte onno opiahai 'to iko habi, buo inyiak iyemuna obo alle, oroto buo fe inyi.”
MRK.10.13	Iyaŋunie nyia omuk aati, aduri jio Yesu jio, oŋida inyi iyabak ahas honyi jihosi, ati, iŋerejanie nyia lejifak jihosi. 
MRK.10.14	Ninyia igonyu Yesu eram ania, ette inyi iloŋojita, ette jiaran jio lejifak honyi, “Aŋatana aduri ofuonni jihoŋ. Hètihoto isi, nyio, ara Olobie Hollum ahono aati ihuo isi. 
MRK.10.15	Hode, eramak ni itai jio, lia ollo obeŋ 'to ifuotu Olobie Hollum ihuo enne ifuotuniere eto ollo odiha 'to, obeŋ adi inyi ojiŋak diya.” 
MRK.10.16	Attati inyi ikafuna iŋiayai hunia ababo, ette iyabana ahas honyi jihosi, ette imimit isi.
MRK.10.17	Ninyia holo Yesu itterio adaha honyi, ette obo latulo iŋeruna jihonyi, ette irigoŋo ihosiere honyi, ette jiaran, “Hettiyanani ollo oyyu 'to, ehan 'tadi ni anyio ifuotuniere nesu onno osio 'to 'tulaŋ?”
MRK.10.18	Itarraŋ Yesu inyi jio, “Nyio iloŋo iyye ani oloyijio? Obeŋ obo ara oloyijio arari fe Hollum hama. 
MRK.10.19	Imijak iyye efahita: ‘Hèttoho, hèhanio erre somon, hèhoholio, hètisiak obo atulo obojiai, hèmumunio, abaŋa monyohoi iko honyohoi.’ ”
MRK.10.20	Buo atulo alia ette jiaran jihonyi, “Hettiyanani, aniŋio ni efahita hunia 'daŋ, many hara ni ahito.”
MRK.10.21	Attati Yesu imijio jihonyi 'tok 'tok ta abuaran taji, ette jiaran, “Hobiaŋarak iyye ariŋ abotie. Ilo itinyiaŋak asaŋ hoi 'daŋ, itte ihiharana agurusi hua jio alociaŋak, tania iwon adi iyye iko esamiti idou; buo teya, waŋ yo ijifunie nani.” 
MRK.10.22	Ninyia itaniŋu latulo alia eram ania, ette omom honyi imur, ette inyi leten elle ijiriŋa, nyio, asam nyia inyi bebe.
MRK.10.23	Attati Yesu iyito jio lejifak honyi, ette jiaran, “Ogol adi bebe jio asamak ijiŋaniere Ilobie Hollum!”
MRK.10.24	Illillihai nyia lejifak bebe te ekiana ania. Attati Yesu inyiak ikiana jihosi jiojio, “Aduri hoŋ, ogol inyi bebe ijiŋaniere Ilobie Hollum! 
MRK.10.25	Inyiak iliaha bebe jio akonnikonni ijiŋari te ettulit libira, agalik jio atulo asamani ijiŋari Ilobie Hollum.”
MRK.10.26	Illillihai nyia isi bebe, ette jiaran jihonyi
MRK.10.27	Ati omijio nyia Yesu jihosi 'tok 'tok, ette jiaran, “Agalik eram ania aati, ati obeŋ inyi agalik Hollum; nyio, oremik Hollum ihanio erre 'daŋ.”
MRK.10.28	Attati Petro jiaran jihonyi, “Imijie, ediehuno hohoi erre 'daŋ ijifatiere iyye.”
MRK.10.29	Buo Yesu ette jiaran jihosi, “Hode, eramak ni itai jio, atulo elle idiehuno 'to ahaŋ honyi, illarak honyi, haniyarak honyi, honyonyi, monyonyi, aduri honyi, kuyya amatta honyi ta afure hoŋ buo fe te eram ono Asayyo Ayijok, 
MRK.10.30	inyiak adi inyi irumana asaŋ arriai jio aŋasi huna ahana. Ifuotu adi inyi enyiahita esiha abotie (100), asik hunnomuk, iko illarak, haniyarak, honyie, aduri iko amatta…buo ettigemita. Buo moi, ifuotu adi inyi nesu 'tulaŋ. 
MRK.10.31	Ati, aati arriai hulla arai 'to ihuania etterita, arai adi ecuŋita, buo hulla arai 'to ihuania ecuŋita, arai adi etterita.”
MRK.10.32	To ninyia alari Yesu iko lejifak honyi te ekoi onno olo 'to Yerusalem, adaha nyia inyi to osiere. Illillihai nyia lejifak honyi bebe buo fe aati hunyia ijifarai 'to isi ette ibaŋi. Attati Yesu inyiak iloŋuna lejifak honyi hula 'tomon harrihai aŋati, ette iramana jihosi erre hunno ofuoi 'to iduoŋ jihonyi, 
MRK.10.33	ette jiaran jihosi jio, “Itayiriete, efuo ihuania Yerusalem, buo diya isiori adi Lonyi Tulo jio ehumak elettaha iko ettiyanak ifahita, oŋotoni adi isi jihonyi aye. Isiori adi isi inyi jio Alufajak. 
MRK.10.34	Osuhotierek adi isi inyi, buo fe omicie amilak jihonyi, ette ibahio inyi, ette ittohoro inyi, ati ihalu oŋitek hunihoi ibuhu adi inyi toye.”
MRK.10.35	Ofuonni nyia lonyirok Sebedeyo, Yakobo iko Yoane, jio Yesu ette jiaran jihonyi, “Hettiyanani, owon obo ariŋ enne ewak hohoi oŋida iyye ihan jihohoi.”
MRK.10.36	Buo Yesu ette ifiyo isi ojio, “Anyio riŋ enne iwahata itai oŋida ni ehan jihatai?”
MRK.10.37	Itarraŋi isi jiojio, “Aŋatak hohoi itoŋori Ilobie hoi onno okuat 'to; abotie totto iŋet hoi, buo abotie totto ihorroŋ hoi.”
MRK.10.39	Itarraŋi isi inyi ojio, “Eremik hohoi.” Buo Yesu ette jiaran jihosi, “Hode, idihuna adi itai ettigemita hunna alo ni irumana. Itifuotoni adi buo fe jihatai batisimo anna alo ni ifuotuna. 
MRK.10.40	Ati abeŋ ni aremik inyimuna ŋai adi olo itoŋo totto iŋet kuyya totto ihorroŋ hoŋ. Nyio, arai amasik hunia ahuno hia, hinyia ihuhumani tesi.”
MRK.10.41	Ninyia itaniŋuni lejifak hula 'tomon eram ana, ette isi iloŋojita jio Yakobo iko Yoane. 
MRK.10.42	Ania, ette Yesu iloŋuna isi 'daŋ arabotie jihonyi, ette jiaran, “Imijana itai jio hia hullo ojiori arai ahobuok Lufajak, ilohittohi isi jio aati hosi, buo fe elettaha ihumi ilohittok jio aati hosi. 
MRK.10.43	Ati obeŋ adi inyi ara ihuo nyia jihatai. Alla awak obo alatai irahan elettok, ijiara inyi luŋa ara ahegiamani jio hullomuk. 
MRK.10.44	Buo alla awak obo alatai igalihina hullomuk, ijiara inyi hétera apit hatai 'daŋ. 
MRK.10.45	Nyio, obeŋ nyia buo fe Lonyi Tulo ottu jio, oŋida aati igiamai jihonyi. Ati ottu nyia inyi igiamari buo fe isiaraniere esu honyi italahuniere aati arriai.”
MRK.10.46	Afanyi nyia isi Yeriko, buo ninyia ajio Yesu alo addi teya iko lejifak honyi buo eluluŋ waati enne ittok, itoŋo nyia obo emimojoni oloŋodo iger hikoi, afure honyi Bartimeyos lonyi Timeyos. 
MRK.10.47	Ninyia itayiru inyi jio Yesu olo Nasaret nyia lia, ette inyi itterio ewuwoŋita jiojio, “Yesu! Lonyi Dafide, omehinie jihoŋ!”
MRK.10.48	Iŋirejanie nyia aati arriai jihonyi ette iramana inyi hotoduai. Ati ifudak nyia inyi ewuwoŋita bebe jiojio, “Lonyi Dafide, omehinie jihoŋ!”
MRK.10.49	Ania, ette Yesu iwotia, ette jiaran jihosi, “Iloŋuna inyi.”
MRK.10.49	Ania, ette isi iloŋuna oloŋodo lia, ette jiaran jihonyi, “Itagolo ataji! Totte, iloŋo inyi iyye.”
MRK.10.50	Attati inyi iruoŋoro aboŋo honyi, ette ifirri ahide, ette ittuna jio Yesu.
MRK.10.51	Attati Yesu ifiyo inyi ojio, “Iwak iyye ani ehan anyio jihoi?”
MRK.10.51	Itarraŋ nyia oloŋodo lia jiojio, “Hettiyanani, awak ni inyiak mijio.”
MRK.10.52	Buo Yesu ette jiaran jihonyi, “Ilo, itaŋida eruk hoi iyye.”
MRK.10.52	Teya teya, inyiak inyi mijio, ette ijifaru ekoi Yesu.
MRK.11.1	Ninyia iliahai isi Yerusalem, iger Besfeji iko Betani, hutteger doŋe Olifet, ette Yesu ifahina lejifak honyi arrihai ahosiere, 
MRK.11.2	buo iramak isi jiojio, “Ifuatta itua miji otto hosiere hatai nyia. Teya teya, héjiŋana itai diya ihuania, inyurana adi itai aŋarri sigiria atara diya, onno hobeŋ tulo adahari. Ohouniete inyi, iyaŋuniete dini. 
MRK.11.3	Elle ifiyo obo atulo itai jio, ‘Nyio ihaniete itai ariŋ ania?’ Iramana inyi jio, ‘Awak Lamonye
MRK.11.4	Ania, ette isi ifuatan ette irumana aŋarri sigiria ilofirik anna atarani ikat haŋ. Ninyia hohoye isi inyi ihuania, 
MRK.11.5	ette aati hunyia owotiai 'to diya ifiyo isi jiojio, “Nyio ihoyete itai aŋarri sigiria ania?”
MRK.11.6	Attati isi itarraŋ ihuo iramak duo Yesu isi, buo aati hia ette iŋatana isi ofuoi. 
MRK.11.7	Attati isi iyaŋuno aŋarri sigiria nyia jio Yesu, ette ifiatana aboŋojin hosi ihoruoŋ honyi, buo Yesu ette idahina ihide honyi. 
MRK.11.8	Ofiatani nyia aati arriai aboŋojin hosi ihikoi, buo omuk aratani abene hunyia ogiluni isi to tua matta. 
MRK.11.9	Attati aati hunyia ofuoi 'to to osiere iko hunyia adahai 'to te ehalu iwuwoŋita jiojio, “Hétahabuyete Hollum! Hotomunoi lia, ollo ottu 'to ta afure ono Lamonye! 
MRK.11.10	Hotokuata Olobie onno ottu 'to, ono monye hohoi Dafide! Hétahabuyete Hollum!”
MRK.11.11	Ninyia afany Yesu Yerusalem, ojiŋak nyia inyi itua Haji emojit enne ittokon, ette iher erre 'daŋ. Ati, iliaha nyia attari, ette inyi leten Betani iko lejifak honyi hula 'tomon harrihai.
MRK.11.12	Jio ebotie holoŋ, ninyia acohunie isi to Betani, oniama nyia Yesu. 
MRK.11.13	Ninyia igonyu inyi alamarai obo aŋaboli iko abene arriai, ania ette inyi leten imijio, kuyya alla aremik adi inyi irumana omuk aŋabolo diya. Ati ninyia afany inyi iwoyo honyi, obeŋ nyia inyi orumak obo ariŋ arari abene hama, nyio, obiaŋara nyia ayafa onno oŋijarik aŋabolo ania. 
MRK.11.14	Attati inyi jiaran jio aŋoboli ania, “Ijiara obo atulo hotobiaŋa inyiak ideuna omuk eŋija jihoi 'tulaŋ!”
MRK.11.14	Itayiruni lejifak honyi ekiana honyi.
MRK.11.15	Ninyia afanyi isi Yerusalem, olo nyia Yesu itua Haji Emojit enne ittokon, ette itterio efuhatio apocok 'daŋ iko enyiaŋak addi, ette itidelliara atteremejahien huno etattobok gurusi iko etoŋita huno etinyiaŋak amami. 
MRK.11.16	Ati obeŋ nyia inyi aŋatak obo atulo akafaru obo ariŋ totto hiloŋoni Haji Emojit enne ittokon. 
MRK.11.17	Attati inyi ittiyenio aati jiojio, “Igioroni nyia Libuk Hollum jio, ojio Hollum, ‘Iloŋoi adi aaji hoŋ, aaji emojit ono aati 'daŋ hutta fau.’ Ati iloitoto itai inyi ahinom hahalak!”
MRK.11.18	Ninyia itayiruni ehumak elettaha iko ettiyanak ifahita erre huna, ette isi ittifia obo ekoi ittohori inyi. Ati abaŋi nyia isi inyi, nyio, illillihai nyia aati 'daŋ ettiyenita honyi.
MRK.11.19	Ninyia ara akekai ette Yesu iko lejifak honyi ifuatan addi to tua abore gala ania.
MRK.11.20	To ninyia ofuarik isi te ehiji ikoi nyia motie hanyik, igonyuni nyia isi ayyani ŋaboli nyia aye many ihadde. 
MRK.11.21	Iyiyiu nyia Petro erre hunyia iduoŋi 'to, ette jiaran jio Yesu, “Hettiyanani, imija! Aye ayyani ŋaboli oŋole ipitak iyye!”
MRK.11.22	Itarraŋ Yesu isi jio, “Awanata iko eruk jio Hollum. 
MRK.11.23	Hode, eramak ni itai, alla ajio obo jio adoŋe ana ‘Odiotoi, orruaŋak ahuan hoi itua hari enne ittokon,’ buo obeŋ okuaya itua taji honyi, ati iruk inyi jio iduoŋi adi hode erre hunno ojio inyi, ihani adi erre hunia jihonyi. 
MRK.11.24	Tania, eramak ni itai, ifuotuna adi itai erre 'daŋ hunne ifiyete itai ta amojo, elle iruhoto itai jio ifuotuna itai isi. 
MRK.11.25	Elle idioto iyye, itte imojo buo imijak jio owon eram hoi iko obo atulo, idehi eram nyia, oŋida buo fe Monyohoi ettedou idehi eyyata hoi. 
MRK.11.26	[Elle ibiaŋata itai idehina eyyata waati hullomuk, obeŋ adi buo fe Monyatai ettedou idehi eyyata hatai.]
MRK.11.27	Inyiahi nyia isi icohuno Yerusalem. Ofuonni nyia ehumak elettaha iko ettiyanak ifahita buo lahou jio Yesu to ninyia ilattari inyi itua Haji emojit enne ittokon, 
MRK.11.28	ette ifiyo inyi jiojio, “Ta anani ilohittok ihanio iyye erre hunia? Kuyya ŋai isio jihoi elohittok ihaniere isi?”
MRK.11.29	Itarraŋ nyia Yesu isi ojio, “Efiyo ni itai, itarraŋata ani, eramak adi buo fe ni itai ta anani elohittok enne ehaniere ni erre hunia. 
MRK.11.30	Iramana ani, ottu nyia elohittok ono Yoane tai itifuociere batisimo, jio Hollum kuyya jio aati?”
MRK.11.31	Attati isi itarisa isi hama jiojio, “Elle ejio ‘Jio Hollum,’ itarraŋ adi inyi jio, ‘Nyio nyiati ibiaŋata itai iruhoto eram Yoane?’ 
MRK.11.32	Ati elle ejio ‘Jio aati…’ ” (Abaŋi nyia isi aati, nyio, iruhi nyia aati 'daŋ jio ara nyia Yoane ahekianani Hollum.) 
MRK.11.33	Ania, itarraŋierek isi Yesu jiojio, “Etimo hohoi.”
MRK.11.33	Buo Yesu ette jiaran jihosi, “Abeŋ adi buo fe ni eramak jihatai ta anani elohittok enne ehaniere ni erre hunia.”
MRK.12.2	Ninyia iliaha ayafa onno odiarik aaŋer fino, ifak nyia inyi apit honyi jio ajurak hia oŋida isi obuanyani hunonyi jihonyi. 
MRK.12.3	Buo isi ette inefuna apit lia, ette ibak, ette itacahara inyi ahas ahania. 
MRK.12.4	Attati lamonye mana inyiak ifahina jihosi apit ollobo. Buo isi ette iriafuna lia ihide hou, ette ihanio jihonyi erre hunne iyaŋunie 'to ariri. 
MRK.12.5	Ifak nyia lamonye mana apit ollobo, buo isi ette ittohoro inyi, ette buo fe ihanio ihuo nyia jio apiti hullomuk arriai; abahi nyia omuk, buo ottohori omuk. 
MRK.12.6	Afitoro nyia latulo abotie jihonyi ifahiniere, lonyi honyi, ollo obuor ataji honyi bebe. Ihalu hosi 'daŋ, ette inyi ifahina lonyi honyi jihosi, ette jiaran jio, ‘Ofuoi adi yo isi ibaŋi lonyi hoŋ.’ 
MRK.12.7	Ati ikianai nyia ajurak hia isi hama jio, ‘Arutani honyi tibuo olo. Ifuanna, hattohoro inyi, oŋida erutaa honyi arai ahunohoi!’ 
MRK.12.8	Ania, ette isi inefuna inyi ette ittohoro, ette buo fe iruoŋoro ahuan honyi addi totua mana.
MRK.12.9	“Ihan adi lamonye mana anyio? Ottu adi inyi ittohoro ajurak hulia 'daŋ, ette itajurana amana ania jio omuk aati hama.
MRK.12.10	‘Amoruo ninyia ihari aduhok jiojio ara ariŋ asai,
MRK.12.10	inyiak tibuo inyi igalihina 'daŋ ta ayiji.
MRK.12.11	Lamonye nyia ihan ihuo nyia;
MRK.12.11	ilaman tibuo inyi bebe to hoŋite hohoi!’”
MRK.12.12	Tania, awahi nyia elettaha Yudei inefuna Yesu, nyio, omijani nyia isi jio ikiana nyia etarriamai ania tesi. Ati abaŋi nyia isi eluluŋ waati ania, ette isi ibusana inyi, ette ifuatan addi.
MRK.12.13	Ifahini nyia omuk hulo 
MRK.12.14	Ofuonni nyia aati hulia, ette jiaran jihonyi, “Hettiyanani, emijak hohoi jio ikiana iyye erre ahode hode. Ibeŋ iyye ibaŋ obo atulo, buo fe ibeŋ igigia aati. Ati ittiyenio iyye ahode, eram anna awak Hollum. Ike eramak hohoi, aŋatani soho efahita hohoi idumari amusuru jio Hobu Roma elle ittokon kuyya obeŋ?”
MRK.12.15	Ati omijak nyia Yesu enyobita hosi, ania ette inyi itarraŋ isi jio, “Nyio iwahata itai italohuna ani? Hadina jihoŋ arobiya, ijiara ani ami inyi.” 
MRK.12.16	Ette isi iyaŋuno obo jihonyi, buo inyi ette ifiyo isi jiojio, “Anaŋai arrijiori ana iko afure ana?” Itarraŋi isi inyi jiojio, “Huno Hobu elle ittokon.”
MRK.12.17	Buo Yesu ette jiaran jihosi, “Odumana Hobu elle ittokon, erre Hobu elle ittokon, buo jio Hollum, erre Hollum.”
MRK.12.17	Illillihai nyia isi eram honyi bebe.
MRK.12.19	“Hettiyanani, igiorok nyia Mose jihohoi efahi onno ojio 'to jio: ‘Alla aye atulo buo idiaharu ŋoruoi honyi obeŋ hito, ijiara illanyi ojuŋori aŋotte ania isihiniere aduri a hulo ayaani lia.’ 
MRK.12.20	Owoni nyia omuk ellarak hattarik. Oyemu nyia oloŋeu aŋotte, ette iye hobeŋi isiuni hito. 
MRK.12.21	Ania, ette etarrihi ijuŋori aŋotte ania, ette buo fe inyi iye hobeŋ isiuni hito. Ara nyia buo fe ihuo nyia jio etahunihi, 
MRK.12.22	iko jio hullomuk 'daŋ. Awattarik nyia isi 'daŋ hattarik aŋotte ania, ette 'daŋ iye obeŋi isiuni hito. Ihalu hosi 'daŋ, ette buo fe aŋotte ania iye. 
MRK.12.23	Ihuania, iholoŋ ono ebuhuna toye, ottu adi aŋotte ania irahan ŋoruoi ŋai? Nyio, awattarik nyia isi 'daŋ hattarik inyi.”
MRK.12.24	Attati Yesu itarraŋ isi ojio, “Inyi tibuo enne ipalatti itai! Nyio, itimoti itai abuk Hollum kuyya agolon Hollum. 
MRK.12.25	Nyio, elle ibuhuni layaak toye, arai adi isi ihuo ajilohien huttedou. Obeŋi adi isi ayamanie. 
MRK.12.26	Ati te eram ono ebuhuna toye, hèbiaŋata itai ihenuna to Buk Mose, jio aŋati enne ikiana 'to ta agurrumare onno owulo 'to ahima? Diya, igioroni jio ojio Hollum jio Mose, ‘Ani Hollum olo Abramo, Hollum olo Isako, buo fe Hollum olo Yakobo.’ 
MRK.12.27	Ipalata itai bebe! Obiaŋara inyi Hollum olo layaak, ati inyi Hollum olo esuok!”
MRK.12.29	Buo Yesu ette itarraŋ isi ojio, “Efahi anna agalihi 'to 'daŋ ana, ‘Itayiriete yo, Israele! Hollum Lamonye hohoi, inyi Lamonye hama
MRK.12.30	Itabuara ataji hoi 'daŋ jio Hollum Lamonye hoi, to oloyiri hoi 'daŋ, te egigilita hoi 'daŋ, iko ta agolon hoi 'daŋ.’ 
MRK.12.31	Buo enne ijifak 'to inyi ana; ‘Itabuara ataji hoi jio onyihari hoi ihuo onno obuarari inyi ahuan hoi.’ Obeŋ obo efahi anna agalik 'to huna 'daŋ.”
MRK.12.33	 Ijiara ataji hoi obuor Hollum ta ataji hoi 'daŋ, ta ahou hoi 'daŋ, iko ta agolon hoi 'daŋ. Oŋida buo fe ataji hoi obuor onyihari hoi ihuo onno obuarari inyi ahuan hoi. Oyyu bebe ijifatiere efahita hunia, agalik aciaŋi hunno osuahini ehumita iko esiorita hunnomuk.” 
MRK.12.34	Ninyia igonyu Yesu ofioro hunyia itarraŋiere latulo alia, ette inyi jiaran jihonyi, “Ibeŋ iyye ilama to Lobie Hollum.”
MRK.12.34	Ihalu eram ania, obeŋ nyia tulo inyiak irinyana ifiyere Yesu.
MRK.12.35	Ninyia hettiyenio Yesu itua Haji emojit enne ittokon, ifiyo nyia inyi jio, “Aŋai ati ojiori ettiyanak ifahita jio odetuno adi 
MRK.12.36	Nyio, ta aduaran ono Loholio Olibo, ikiana nyia Dafide ta ahuan honyi jio,
MRK.12.36	‘Ojio Lamonye jio Lamonye hoŋ:
MRK.12.36	Itoŋoi tene totto ŋati iŋet hoŋ,
MRK.12.36	many ehananiere ni amiorok hoi erriet hejek hoi’.
MRK.12.37	Iloŋo nyia Dafide ta ahuan honyi, inyi ‘Lamonye,’ aŋai ati inyiak 
MRK.12.37	Itayirie nyia eluluŋ waati jio Yesu ta amuno. 
MRK.12.38	Ninyia hettiyenio inyi isi, ojio nyia jio, “Ihumata imijio ettiyanak ifahita. Omunoi isi eŋalata ta aboŋojin hunno ohodori, buo fe omunoi elle ifuanyai aati isi ta abaŋi itua suk. 
MRK.12.39	Onyimoi isi asegeri lettaha hutto tua hasik Imojiti iko amasik lettaha hutto masik gari. 
MRK.12.40	Imumunie isi ehidahi buo fe ohoruttai ahaŋitek hosi, buo ette itihanio ahuattek te emojiti hunno ohodori 'to. Tania, obolo adi ettigemio hosi agalik 'daŋ.”
MRK.12.41	Itoŋo nyia Yesu iger senuk eddudduhi isiorita otto Haji Imojit enne ittokon, buo iŋiŋiala eluluŋ waati ninyia ibirotiai 'to arobiyaa diya. Ibirotiai nyia asamak arriai arobiyaa arriai. 
MRK.12.42	Attati obo ehidak elociaŋ ittuna, ette ibironia attarifat arrihai hullo oremehini agiris abotie. 
MRK.12.43	Attati Yesu iloŋuna lejifak honyi, ette jiaran jihosi, “Hode, eramak ni itai jio, ibirok ehidak elociaŋ ania arriai agalik aati 'daŋ hulle ibirotiai 'to itua senuk eddudduhi. 
MRK.12.44	Nyio, isiori isi allaŋo huno esamiti hosi. Ati te elociaŋ ottononyi, ibirok inyi asaŋ 'daŋ hullo owoni 'to jihonyi. Isiarak inyi erre 'daŋ hunna amanyari inyi.”
MRK.13.1	Ninyia hojiŋu Yesu to tua Haji emojit enne ittokon, ette obo olo lejifak jiaran jihonyi jio, “Hettiyanani, imijie! Ilamani amoruoi iko asik hunia bebe.” 
MRK.13.2	Itarraŋ Yesu inyi ojio, “Igonyu iyye asik hunne ettaha 'to hunia? Obeŋ adi obo amoruo dinia arasa idellia ihide obo. Ikukuri adi isi 'daŋ sar sar.”
MRK.13.3	Ninyia itoŋori Yesu idoŋe Olifet, totto ŋati anna attany 'to Ahaji emojit enne ittokon, ofuonni nyia Petro iko Yakobo iko Yoane buo Andrea jihonyi isi hama, 
MRK.13.4	ette ifiyo inyi jiojio, “Iramak hohoi, ofuonni adi erre hunia baya? Anyio itamijani adi enne itahutak 'to jio attuba asaa onno ofuarik erre hunia 'daŋ iduoŋ?”
MRK.13.5	Itarraŋ nyia Yesu isi jiojio, “Ihumata mijio, hèlaha obo atulo itisiaba itai. 
MRK.13.6	Ofuonni adi aati arriai hulle ikianai ihuo alla arai isi ani. Ojiori adi isi jio, ‘Ani inyi!’ Itisiabari adi isi aati arriai. 
MRK.13.7	Buo elle itaniŋuna itai jio owon afere, buo eram ojiori ono arem, hèlafuhoti. Iduoŋi adi erre hunia luŋa, ati obeŋi isi itahutani jio attu esidi fau. 
MRK.13.8	Orriomonie adi afau iko afau, buo fe obuore iko obuore. Iboŋ adi olokitik iko ahure amasik 'daŋ. Arai erre hunia 'daŋ ihuo etteri honya hohe ŋotte onno ojio 'to esio.
MRK.13.10	Ati, oŋida do luŋa ittittoye Asayyo Ayijok jio aati 'daŋ hutta fau. 
MRK.13.11	Buo elle inefuni itai, ette iyaru ilokikoi, hèlafuhoti do jio, anyio adi enne ifuatta itai ikiana. Ati ikianati erre hunne isiori adi jihatai jio asaa nyia. Nyio, obiaŋara adi itai ifuatta ikiana, ati Loholio Olibo adi ikiana. 
MRK.13.12	Itinefuni adi ellarak illarak oŋida ottohori, buo fe monyie itinefuni aduri hosi oŋida ottohori. Oyitonie adi aduri esiok hosi, ette itattohoro. 
MRK.13.13	Oliwarik adi aati 'daŋ itai te eram hoŋ. Ati italuahuni adi lia ollo odihu 'to many isidi.
MRK.13.15	Ijiara lia, ollo owon 'to ihide haji, hotobiaŋa ollu ifau, iduhuniere obo ariŋ addi to tua haji. 
MRK.13.16	Ijiara buo fe lia, ollo owon 'to imana, hotobiaŋa luŋa acaharu haŋ iyamari aboŋo honyi. 
MRK.13.17	Orroho adi bebe to oŋitek hua jio aŋoruo ayedurok iko etadasak. 
MRK.13.18	Omojoti jio Hollum oŋida erre huna obeŋi iduoŋi to ayafajin hacoro! 
MRK.13.19	Nyio, agalik adi arrohoji ono ettigemita huno oŋitek hua, ettigemita 'daŋ hunyia iduoŋi 'to tetteri ninyia hoyyeu Hollum afau, many iko ahana. Obeŋ adi obo ariŋ inyiak irahan ihuo nyia. 
MRK.13.20	Ati alla abeŋ nyia Lamonye oŋuto addi omuk jio oŋitek hua, obeŋ duo tulo ofituno. Ati te eram ono olonyimot honyi, hinyia onyimu inyi, aŋuto inyi omuk oŋitek addi.
MRK.13.21	“Tania, alla ajio obo jihatai, ‘imijiete, 
MRK.13.22	Nyio, ofuonni adi olonyimot enyabak iko ekianak enyabak hullo ojiori 'to jio, ekiana isi eram Hollum. Ihanie adi isi eduariti iko ellillihita inyobiere ara duadi bu olonyimot Hollum. 
MRK.13.23	Ihumata irriria! Nyio, eramak nyia ni itai erre hunia hobeŋi isi iduoŋi.
MRK.13.24	“Ihalu oŋitek huno ettigemita hua, itayei adi oloŋ, obeŋ adi ayafa inyiak ibuaran. 
MRK.13.25	Okuahunie adi elelefi tedou buo fe erre 'daŋ huttedou ette ittanniŋa. 
MRK.13.26	Tania, igonyuni adi isi Lonyi Tulo ottu te dohuo, ta agolon onno obolo iko ta akuatan. 
MRK.13.27	Ifak adi inyi ajilohien jio aguli aŋuan huno afau, ittuttubuniere aati olonyimot Hollum, tesidi fau obotie many jio onnobo.
MRK.13.28	“Ittiyenuna jio ayyani ŋaboli. Alla ayitoi atanata honyi egaraa buo abene itterie ayisuno, omijana jio iliaha atahas. 
MRK.13.29	Ihuo nyia buo fe, elle igonyuna itai erre huna 'daŋ iduoŋi, imijana adi jio iliaha inyi luŋa attuna
MRK.13.30	Hode, eramak ni itai jio, iduoŋi adi erre hunia 'daŋ hobeŋi aati hulo ahana otuhoroi. 
MRK.13.31	Olitohini adi edou iko afau muluyaŋ, ati obeŋi adi ekenita hoŋ olitohini.
MRK.13.33	Ihumata irriria, ihumata mijio, nyio, ibiaŋata itai imijana afany adi nasaa nyia baya. 
MRK.13.34	Ara adi inyi ihuo atulo ollo olo 'to jio obo amaji, buo idiaharu ahaŋ honyi jio egiamak honyi oŋida omijie. Ninyia atuhok inyi ehiharana jihosi egemita hosi 'daŋ ababo, iramaru nyia buo fe inyi erririani hikat oŋida ihum irriria. 
MRK.13.35	Ihuania, ihumatati imijio, nyio, ibiaŋata itai imijana ottu adi lamonye haŋ baya; ta akekai, kuyya ta attiŋ harue, kuyya ta ataŋatio motie, kuyya ta amotie. 
MRK.13.36	Alla attu inyi turunyaŋ ihuo nyia, hèlaha inyi luŋa onyurak itai ijototi. 
MRK.13.37	Ekiana ni jihatai, erre hunne ekiana ni jio aati 'daŋ: Ihumata mijio!”
MRK.14.2	Ati ojiori nyia isi jio, “Hèlaha luŋa enefu inyi to oloŋ ono neyom, nyio ŋadi aati itaŋalafie hohoi.”
MRK.14.4	Iloŋojitai nyia omuk hulo aati hinyia owoni 'to diya, ette ikiana isi hama jio, “Nyio ittarrohojani ariaa ania ihuania? 
MRK.14.5	Oremehini duo itinyiaŋara inyi ta arobiyaa arriai agalihini esiha hunihoi, ette isiarana arobiyaa hua jio alociaŋak!” Ania, ette isi iŋerejanio jio aŋotte ania.
MRK.14.6	Ati ojio nyia Yesu jihosi jio, “Obusana inyi dee! Nyio ittigemiete itai inyi? Ihan inyi ariŋ enne ilaman jihoŋ. 
MRK.14.7	Odulori adi alociaŋak awanan ikatai, iremehina adi itai iluak isi elle iwahata itai. Ati abeŋ adi ni adulo awanan ikatai. 
MRK.14.8	Ihan aŋotte ania ihuo oremik inyi ihan. Ijuhok inyi ariaa ania ihuan hoŋ, ihuhumaniere inyi hobeŋ asaa onno onuhanierek inyi afany. 
MRK.14.9	Ihuania, eramak ni itai hode jio, jio amasik 'daŋ hutta fau hunne ittittoyerek Asayyo Ayijok, iramani adi buo fe ariŋ enne ihan aŋotte ania, igiluttari inyi.”
MRK.14.10	Attati Yuda Iskariot, obo olo lejifak hula 'tomon harrihai, leten jio ehumak elettaha itinyiaŋaniere Yesu jihosi. 
MRK.14.11	Omunoi nyia ehumak elettaha bebe ninyia itaniŋuni isi ekenita honyi, ette buo fe icoronia isiaraniere inyi arobiyaa. Ania, ette Yuda ittifia obo ekoi onno oyyu itinyiaŋaniere Yesu jihosi.
MRK.14.12	Iholoŋ etteri ono Neyom ono Emune onno obeŋ lobou, oloŋ onno oŋocierek olosobio hullo oŋiyerek aŋiria ono neyom ono Allaŋan, ifiye nyia lejifak Yesu jio, “Iwak ati iyye hohoi efuo ihuhumana jihoi aŋiria ono Allaŋan jio anani maji?”
MRK.14.13	Attati Yesu ifahina omuk lejifak honyi arrihai, buo iramak isi ekenita huna: “Ifuatta jio abore gala nyia. Oruaŋanio adi obo latulo ikatai, elle iwohuno aari ta atobok. Ijifatti inyi 
MRK.14.14	many jio ahaŋ onno ojiŋaniere inyi. Ijiatta jio lamonye haŋ jio; ‘Ojio ettiyanani jio, tani aaji tamonok anna alari inyi iko lejifak honyi iŋiyere aŋiyo ono Allaŋan?’ 
MRK.14.15	Itahutak adi inyi jihatai atua haji anna alat otto amara, buo owon iko erre 'daŋ hunne ehuhumanie. Ihuhumana erre 'daŋ jihohoi diya.”
MRK.14.16	Ofuoi nyia lejifak hia many itua bore gala nyia, ette irumana erre 'daŋ ihuo iramak duo inyi isi; ette isi ihuhumana aŋiyo ono Allaŋan diya.
MRK.14.17	Ninyia ara akekai, otto Yesu ittuna iko lejifak hula 'tomon harrihai. 
MRK.14.18	Buo ninyia hoŋiye isi itteremeja, ette Yesu jiaran, “Hode, eramak ni itai jio itinyiaŋak adi obo alatai nani, obo elle eŋiyo 'to ikoŋ.”
MRK.14.19	Ijiriŋai nyia lejifak hulia, ette itterio efiyo inyi 'daŋ ababo jiojio, “Ani ati?”
MRK.14.20	Itarraŋ Yesu ojio, “Inyi obo jihatai hula 'tomon harrihai hulo, lia elle edutu 'to ikoŋ emune arabotie to 'rany. 
MRK.14.21	Oye adi Lonyi Tulo ihuo igioroni nyia tenyi Ibuk Hollum. Ati orroho adi bebe jio atulo elle itinyiaŋak 'to Lonyi Tulo! Osiru obeŋi nyia luŋa isiuni inyi!”
MRK.14.22	Ninyia hoŋiye isi, iduhu nyia Yesu emune, ette isiarana ahumo, ette ibeny inyi, ette isiarana jio lejifak honyi, ette jiaran, “Hibetina, ahuan hoŋ ana.”
MRK.14.23	Attati inyi buo fe iduhuna ematit, ette isio ahumo jio Hollum, ette isiarana jihosi, buo isi 'daŋ ababo ette imat inyi. 
MRK.14.24	Buo Yesu ette jiaran jihosi, “nooto hoŋ ana, ono ecorit aŋejuk, onno owouno 'to te eram waati arriai. 
MRK.14.25	Ahode, eramak ni itai jio, abeŋ adi ni enyiak imat afino ana, many iholoŋ anna amatari ni afino aŋejuk Ilobie Hollum.”
MRK.14.26	Attati isi idol afure etahabui Hollum, ette ifuatan idoŋe Olifet.
MRK.14.28	Ati, elle itubuhuni nani, ekiomoro adi ni Galilea to osiere hatai.”
MRK.14.29	Ati itarraŋ nyia Petro ojio, “Ettallik adi ni idiaharu iyye, duadi bu ofuhororoi hullomuk 'daŋ addi!”
MRK.14.30	Buo Yesu ette jiaran jihonyi, “Hode, eramak ni iyye jio, irisa adi iyye ani arue ana ahana enyiahita hunihoi, hobeŋ ahohoro illok enyiahita arrihai.”
MRK.14.31	Ati ihum Petro inyiak ikiana onno ogol bebe jiojio, “Ettallik ni luŋa irisa iyye, duadi bu luŋa ojiori ottohori ani ikoye!”
MRK.14.31	Ojiori nyia buo fe lejifak hullomuk 'daŋ ihuo nyia.
MRK.14.32	Attati isi ifuatan jio obo amaji anna anya Jessemani, attati Yesu iramana lejifak honyi jio, “Itoŋoti dini, buo ni amojo.” 
MRK.14.33	Iyaru nyia inyi Petro iko Yakobo buo Yoane. Obolo nyia bebe ejiriŋa iko amijan taji jihonyi, 
MRK.14.34	ette inti jiaran jihosi, “Obolo amijan taji jihoŋ bebe ihuo ejio nani ettoho. Itoŋoti dini, oduloro amijio.”
MRK.14.35	Ihut inyi alamarai kai, ette irruaŋana ahuan honyi ifau, ette imojo jio, kuyya ollo oremik, hèlaha duo asaa ono ettigemio ania ottu jihonyi. 
MRK.14.36	Omojo nyia inyi jiojio, “Baba, Monyoŋ, iremik iyye ihanio erre 'daŋ. Iyai addi jihoŋ ematit ono ettigemio ana. Ati, obiaŋara awahan hoŋ, ati hétera ihuo iwak iyye.”
MRK.14.37	Attati inyi icohuno, ette irumana lejifak honyi hula hunihoi ajotoroi, ette inyi ifiyo Petro ojio, “Simone, ijototi itai? Ittallihoto itai imijio ara duadi bu asaa abotie? 
MRK.14.38	Ihumata mijio, omojoti jio, hèlaha itai imuahata jio esusuta. Oyiji egigilita hatai, ati ibiaŋata itai igoloto nyio, irata itai awaati.”
MRK.14.39	Inyiak inyi icaharu imojori, ette idasio emojiti hoduo omojori inyi. 
MRK.14.40	Ninyia inyiak inyi icohuno jihosi, orumak nyia inyi isi ajotoroi, nyio, ittigemie nyia aajo isi bebe, many otimorik isi ejio adi isi anyio jio Yesu.
MRK.14.41	Ninyia lacohuno inyi enyiahi etahunihi, ojio nyia inyi jihosi, “Hèrasati fe itai ijoto buo fe iyiriata? Aremik! Attuba asaa enne isiaraniere Lonyi Tulo ihas waati eyyak. 
MRK.14.42	Ottenna, efuo. Imijata etinyiaŋani hoŋ olo!”
MRK.14.43	Teya teya, ninyia hekiana Yesu, afany nyia Yuda, lobo olo lejifak hula 'tomon harrihai. Ottu nyia inyi iko eluluŋ waati hunyia irumuni 'to iko ademio erremiti buo eluhi. Ehumak elettaha iko ettiyanak ifahita buo lahou nyia ifahuni isi. 
MRK.14.44	Iramak nyia etinyiaŋani jihosi etamijani jio, “Atulo elle efony ni ta ahucio 'yaha, inefuna inyi, inyiamatti inyi addi, buo ihumata irriria.”
MRK.14.45	Teya teya, ninyia afany Yuda, obotik nyia inyi jio Yesu, ette jiaran, “Hettiyanani!” ette ifony inyi ta ahucio 'yaha. 
MRK.14.46	Ania, ette isi inefuna Yesu cok, ette iyaru. 
MRK.14.47	Attati obo latulo jio aati hinyia owotia 'to diya isutuna ademi honyi, ette isaluna tub eyyok ono apit olo ehumani elle ittokon. 
MRK.14.48	Attati Yesu ifiyo isi jio, “Osiru jihatai irumuniere iko ademio erremiti buo eluhi inefuniere ani, ihuo ara ni olohoho? 
MRK.14.49	Oŋitek 'daŋ awattatio nyia ni ikatai buo fe ettiyanatio Ihaji emojit enne ittokon, buo itai ibiaŋata inefuna nani. Ati ijiara luŋa itasiruni egierita hutto Buk Hollum.”
MRK.14.50	Ania, attati lejifak honyi 'daŋ idiaharai inyi, ette ifuhororo.
MRK.14.51	Ijifaru nyia obo anyarhaluti Yesu. Iyyafatio nyia inyi obo aboŋo elle igarawa ihuan honyi. Awahi nyia isi inefuna inyi, 
MRK.14.52	ania, ette inyi ifuhororo aŋaturoi buo idiaharu aboŋo lia diya.
MRK.14.53	Iniafarai nyia isi Yesu ihaŋ ehumani elle ittokon, amaji ninyia ottubarik ehumak elettaha iko lahou buo ettiyanak ifahita. 
MRK.14.54	Ijifaru nyia Petro Yesu alamarai, many ihiloŋoni ehumani elle ittokon, ette inosonio isujari eema iko erririak. 
MRK.14.55	Tania, ottifiai nyia ehumak elettaha iko aati lokikoi Yudei 'daŋ, omuk erre itisiahiniere Yesu oŋida ottohori inyi, ati obeŋi nyia isi onyurani obo. 
MRK.14.56	Oluaji nyia asuuti hunyia orosoni 'to erre arriai jio Yesu, ati abahasai nyia erositi hosi.
MRK.14.57	Attati omuk aati idioto, ette irosonia erre huna jio Yesu: 
MRK.14.58	“Etayiru nyia hohoi inyi ojio jio, ‘Etattur adi ni Aaji emojit enne ittokon ana ninyia oduhoni aati ania, buo ihalu oŋitek hunihoi enyiak iduhonia obo onno obiaŋara aati oduhi.’ ” 
MRK.14.59	Ara duadi bu erositi hosi hunia, abahasai nyia isi 'daŋ.
MRK.14.60	Odioto nyia ehumani elle ittokon ihosiere hosi 'daŋ, ette ifiyo Yesu jio, “Ibeŋ iyye iwon iko obo ekiana itarraŋiere etisiahita hosi hunia?”
MRK.14.61	Ati oduahino nyia Yesu 'liŋ 'liŋ obeŋ ikenu obo eram. Buo ehumani elle ittokon inyiak ifiyo inyi ojio, “Iyye 
MRK.14.63	Tania, igiguas nyia ehumani elle ittokon aboŋo honyi, ette jiaran, “Anyio suuti hulle enyiak iwahan? 
MRK.14.64	Itaniŋuna itai inyi ittarrohojio afure Hollum. Igigiloti itai anyio?”
MRK.14.64	Oŋoti nyia isi 'daŋ eram Yesu, ette jiaran ijiara ottohori inyi.
MRK.14.65	Itterie nyia omuk hulosi amitata amilak jihonyi buo fe atarani aboŋo ihomom honyi, ette ibak inyi buo ojiori jio, “Ottenu ŋai abak iyye?” Iyarai nyia buo fe erririak inyi ette innaŋio.
MRK.14.66	Ninyia harasa Petro iwor, ihiloŋoni, ottu nyia nobo ono egiamak hehumani elle ittokon diya. 
MRK.14.67	Buo ninyia igonyu inyi Petro osuja eema, ette inyi iyohojonia jihonyi 'tok 'tok, ette jiaran, “Iwon nyia buo fe iyye iko Yesu a Nasaretanani.”
MRK.14.68	Ati orisa nyia Petro jiojio, “Atimo ni erre hunne ikiana iyye hunia,” ette Petro ikoddaŋ ijiŋara allet attany ekat haŋ. Teya teya, ette ahohoro illok.
MRK.14.69	Inyiak nyia egiamani nyia igonyuna Petro, ette fe inyiak itterio edasio ekiana jio aati hinyia owotiai 'to diya jiojio, “Obo olosi alia!” 
MRK.14.70	Ati inyiak nyia Petro irisa eram ania.
MRK.14.70	Ojio gaa kai, inyiahi aati hunyia owotiai 'to diya jiaran jio Petro jio, “Hode hode, ira iyye aholosi, nyio, ira iyye a Galileatanani.”
MRK.14.71	Attati Petro itterio ettuŋo jiojio, “'Tuŋ, ekiana ni ahode hode! Ijiara Hollum ottoho ani elle enyobio ni! Atimo ni atulo elle ikianati itai alia!”
MRK.14.72	Teya teya, ette ahohoro inyiak illok enyiahi etarrihi. Attati Petro igiluna ekiana ninyia iramak Yesu jihonyi jio, “Hobeŋ ahohoro illok enyiahita arrihai, irisa adi iyye ani enyiahita hunihoi.” Ania, ette ahuan Petro ilihuna, ette inyi ikoddaŋ iyyoo.
MRK.15.1	Nyia motie berien, iwwahuni nyia kuak ehumak elettaha iko lahou buo ettiyanak ifahita iko aati lokikoi 'daŋ, ette isi ifit Yesu, ette inyiamaru inyi addi, ette isiarana jio Pilato. 
MRK.15.2	Buo Pilato ette ifiyo inyi jiojio, “Iyye Hobu Yudei?”
MRK.15.2	Itarraŋ Yesu ojio, “Iyye ijio ihuo nyia.”
MRK.15.3	Itisiahini nyia ehumak elettaha jio Yesu erre arriai, 
MRK.15.4	ania, ette Pilato inyiak ifiyo inyi jiojio, “Ibeŋ iyye iwak itarraŋ? Imijie omukajia etisiahita hunne itisiahinierek isi iyye!”
MRK.15.5	Ati obeŋ nyia Yesu inyiak itarraŋ, ania, ette Pilato illilliha.
MRK.15.6	To oloŋ ono Neyom ono Allaŋan, ohohitta nyia Pilato jio aati atulo babus abotie alla awahi isi. 
MRK.15.7	Jio oŋitek hua, ifita nyia obo latulo afure honyi Barabas ibabus iko omuk aati hinyia ottohori 'to atulo to ninyia itaŋalafarik isi gala. 
MRK.15.8	Ninyia attubanio eluluŋ waati ifiyere Pilato ariŋ enne isiaratta inyi isi toloŋi, 
MRK.15.9	ette Pilato ifiyo isi ojio, “Iwahata itai ahohi ni jihatai hobu Yudei?” 
MRK.15.10	Nyio, omijak nyia Pilato bebe jio, inefunie nyia ehumak elettaha Yesu jihonyi ta ahaini hosi.
MRK.15.11	Ati isusui nyia ehumak elettaha aati 'daŋ jio ijiara Pilato, ohohi Barabas jihosi. 
MRK.15.12	Attati Pilato inyiak ifiyo isi jiojio, “Iwahata itai oŋida ani ehan anyio jio latulo elle iloŋoti itai hobu Yudei?”
MRK.15.13	Attati isi 'daŋ iwuwoŋita jiojio, “Isihonia inyi likruce!”
MRK.15.14	Buo Pilato ette ifiyo isi ojio “Anyio epali enne ihan inyi?”
MRK.15.14	Ati ihumi nyia tibuo isi iwuwoŋita bebe jiojio, “Isihonia inyi likruce!”
MRK.15.15	Awak nyia Pilato itamuno eluluŋ waati, ania ette inyi ihohina Barabas jihosi buo ette itabak Yesu, ette isiarana inyi oŋida isihoni likruce.
MRK.15.16	Iyarai nyia oseŋer Yesu attua hiloŋoni haŋ enne ittokon ono mondir, ette ittubana eluluŋ oseŋer 'daŋ amaji abotie; 
MRK.15.17	ette itiyyafana Yesu aboŋo anna ara erigie, ette buo fe iyyiruna egoria hikua, ette itiyyafana ihou honyi. 
MRK.15.18	Attati isi itterio efonya inyi jiojio, “Hobu Yudei, Moŋ!” 
MRK.15.19	Abahi nyia isi ahou honyi ta atelek, ette imitana amilak jihonyi, ette irigoŋi ifau ihuo elle itahabuye isi inyi. 
MRK.15.20	Ninyia atuhi isi asuhotiere inyi, ette isi ihouna addi aboŋo enne erigie nyia, ette itiyyafana inyi aboŋojin honyi. Attati iyaru inyi addi isihoniere likruce.
MRK.15.22	Attati isi iyaru Yesu jio obo amaji enne ifurani Golgota onno ojio 'to, “Amaji Hotio Hou.” 
MRK.15.23	Diya, isiarani nyia isi inyi afino enne iharruahini iko obo aŋallai onno oŋuo gir gir, ati iha nyia Yesu amatan inyi. 
MRK.15.24	Ania, ette isi isihonia inyi likruce, ette ihihor aboŋojin honyi, ette ibak 
MRK.15.25	Isihoni nyia isi inyi likruce ninyia ara saa hottoŋuan otto motie. 
MRK.15.26	Igioroni nyia etisiahita huna tenyi, hunno ojiori 'to jio, “Hobu Yudei olo.” 
MRK.15.27	Isihoni nyia buo fe isi omuk ahahalak arrihai likrucehien; abotie tetteŋet honyi buo ollobo tettehorroŋ honyi. 
MRK.15.28	[Tania, itasiruni egierita hutto buk Hollum hunno ojiori 'to jio, “Igialani inyi jio arrohojak
MRK.15.30	Ihuania, italuahu ahuan hoi, ollu ifau to hide kruce.”
MRK.15.31	Ihuo nyia buo fe, itafittaŋie nyia ehumak elettaha iko ettiyanak ifahita Yesu ta ahuattek hosi jiojio, “Italuahu nyia inyi aati hullomuk, buo ittallik italuahuna ahuan honyi! 
MRK.15.32	Ijiara 
MRK.15.32	Ette buo fe ahahalak hula arrihai, hunyia isihoni likrucehien ikonyi, imorio inyi.
MRK.15.33	Ninyia ara akil fanni, imuluhak nyia edumele afau 'daŋ, many otuk asahien hunihoi. 
MRK.15.34	Ninyia ara saa hunihoi otto otoriai, ette Yesu iluaha woŋ woŋ jiojio, “Eloi, Eloi, lema Sabakttani?” onno ojio jio, “Hollum hoŋ, Hollum hoŋ, nyio ibasak iyye nani?”
MRK.15.35	Itayiruni nyia omuk aati hinyia owotiai 'to diya aluaha honyi, ette jiaran, “Itayiriete, iloŋo inyi Elija!” 
MRK.15.36	Ette lobo olosi iŋioron, ette idifonia espony itua fino enne iruattiŋo 'to, ette ihasana itelek, ette igumana ihutuk Yesu oŋida ojur, ette jiaran, “Itilauna! Hamijiete, kuyya ollo ottu adi Elija idutuna inyi addi to hide kruce!”
MRK.15.37	Ati oluaha nyia Yesu woŋ woŋ, ette iye.
MRK.15.39	Buo ninyia igonyu lajafit olo oseŋer linyia owotia 'to ihosiere kruce aŋai oye Yesu,
MRK.15.41	Ijifunie nyia aŋoruo hunia Yesu many howon inyi Galilea, iluahiere inyi. Owoni nyia buo fe omuk aŋoruo arriai hunyia ofuonni 'to ikonyi many to Yerusalem.
MRK.15.42+MRK.15.43	Ninyia ara akekai ono oloŋ enne ihuhumarik, (inyi oloŋ otto hosiere Sabatto), ottu nyia Yosefu olo Arimeteya, ette itagol ataji, ette leten many jio Pilato imojuniere jihonyi ahuan Yesu. Ara nyia Yosefu atulo olo eluluŋ waati hutto lokikoi Yudei, alla abaŋi aati bebe. Itila nyia inyi attuna ono Nolobie Hollum. 
MRK.15.44	Illilliha nyia Pilato bebe ninyia itayiru inyi jio laye Yesu. Ania, ette inyi iloŋuna lajafit oseŋer, ette ittittif inyi jio kuyya laye duadi Yesu berien. 
MRK.15.45	Ninyia itaniŋu inyi jio lajafit alia jio laye Yesu, ania ette inyi iŋatana Yosefu iyari ahuan Yesu. 
MRK.15.46	Ania, ette Yosefu inyiaŋuna aboŋo enuhit, ette idutuna ahuan Yesu to kruce, ette ibubunana inyi ta aboŋo ania, ette itaferihina inyi lilume ninyia otulani itua moruo, ette ittaboronia amoruo enne ittok ihutuk ilume. 
MRK.15.47	Iŋiŋialai nyia bo Maria Madalina iko Maria honye Yosefu, ette igonyuna amaji ninyia itaferihinierek ahuan Yesu.
MRK.16.1	Ninyia atuho oloŋ Sabatto, ette Maria Madalina iko Salome buo Maria honye Yakobo inyiaŋuno ariaa oŋida isi efuoi iyalana ihuan Yesu. 
MRK.16.2	Nyia motie berien to Dominika, ninyia iduoŋ oloŋ, ette isi iwany ilume. 
MRK.16.3+MRK.16.4	Ikikianarai nyia isi, isi hama jiojio, “Ŋai adi olo ifidihoro jihohoi amoruo ette ijiŋit ilume?” (Obolo nyia amoruo ania bebe.) Buo ninyia ibonnoi isi ahide, igonyuna nyia isi amoruo nyia ifidihori addi. 
MRK.16.5	Ania, ette isi ijiŋara attua ilume, ette igonyuna lobo anyarhaluti itoŋo totto ŋati iŋet buo iyyafatio aboŋo aboŋ. Abaŋi nyia isi bebe.
MRK.16.6	Ati ojio nyia anyarhaluti alia jihosi jio, “Hèbaŋata, amijak ni ittifiati itai Yesu olo Nasaret linyia isihoni likruce. Labeŋ inyi tene. Itubuhuni inyi! Imijata amaji ana ninyia itaferihinierek inyi. 
MRK.16.7	Ihuania, ifuatta iramana eram ana jio lejifak honyi iko jio Petro jio: ‘Lia, ikiomoro Galilea to osiere hatai. Ifuatta adi itai igonyuna inyi teya ihuo iramak nyia inyi itai.’ ”
MRK.16.8	Ania, ette isi ijiŋuna allet, ette iŋioron telume hunna abaŋi buo fe ijiriŋai. Obeŋi nyia isi iramani obo ariŋ jio obo atulo, nyio, abaŋi nyia isi.
MRK.16.8	[
MRK.16.9	Ninyia ibuhu Yesu toye nyia motie berien to Dominika, oleyehino nyia inyi do jio Maria Madalina, ninyia ifuhari addi jihonyi aminiaŋa hattarik. 
MRK.16.10	Ette Maria leten, ette iramana orriahat Yesu hinyia ijiriŋai buo fe oyyooi. 
MRK.16.11	Buo ninyia itaniŋuni isi jio isu Yesu buo fe Maria Madalina igonyu inyi, obeŋi nyia isi iruhi eram ania.
MRK.16.12	Ihalu eram ania, oleyehino nyia Yesu jio lejifak honyi arrihai to obo ekoi hama, buo lejifak hulia ofuoi attua matta. 
MRK.16.13	Ette isi icaharu, ette iramana lejifak hullomuk. Ati obeŋi nyia lejifak hullomuk hulia iruhi eram hosi.
MRK.16.14	Ihalu erre hunia 'daŋ, oleyehino nyia Yesu jio lejifak honyi hula 'tomon habotie buo isi oŋiye, ette iŋerejanio jihosi. Nyio, ta abiaŋan ono eruk iko ta agolon hossi hosi, obeŋi nyia isi iruhi erre hunyia iramani aati hunyia igonyuni 'to Yesu elle isu. 
MRK.16.15	Ette inyi jiaran jihosi, “Ifuatta afau 'daŋ, ittittoyete Asayyo Ayijok jio aati 'daŋ. 
MRK.16.16	Italahuni adi lia, elle iruk 'to ette ifuotu batisimo. Ati, oŋotoni adi epali jio lia, ollo obeŋ 'to iruk. 
MRK.16.17	Isiarani adi agolon jio eruhok ihaniere eduariti. Ifuhatie adi isi aminiaŋa ta afure hoŋ, buo fe ikianai te etuhe hunno olufaji. 
MRK.16.18	Ittallihi adi iriafuna isi duadi bu iniafatie isi amunuok kuyya amati obo eyyeri. Iyabani adi isi ahas hosi jio aŋuak, ette itaŋida isi.”
MRK.16.20	Attati lejifak ifuatan, ette ittittoyo imasik 'daŋ, buo Lamonye oluahio isi, buo fe itahutak jio obisi ettittotia hosi te ehanio hosi eduariti. 
MRK.16.20	[
MRK.16.9	Ofuoi nyia aŋoruo hunia jio Petro iko lejifak hullomuk, ette iramana jihosi, te ekenita kaiyo, erre hunyia iramani jihosi. 
MRK.16.10	Ihalu erre huna, ette Yesu ta ahuan honyi, iramana eram ono etalahuna onno odua 'to buo fe osio 'tulaŋ imasik 'daŋ te etuhe hejifak honyi.]
LUK.1.1	Jio Tofilo:
LUK.1.1	Ihuo imijak iyye, igioroni nyia aati arriai eyabita hirre hunyia ihanie ihiji hohoi. 
LUK.1.2	Igioroni nyia isi erre hunia ihuo etaniŋu nyia hohoi jio hia, hunyia igonyuni 'to tetteri buo fe ittiyenie isi. 
LUK.1.3	Oyyu buo fe, elle egiorok ni erre huna 'daŋ ababo jihoi, lettok Tofilo, nyio, attifotio nyia ni isi many tetteri. 
LUK.1.4	Egiorok ni jihoi oŋida iyye imijak jio erre hunyia ittiyenie jihoi arai ahode.
LUK.1.5	To oŋitek hunyia arari Erode Ahobu olo Yudea
LUK.1.6	Olibori nyia isi buo fe amanyai onno obis te efahita huno Lamonye. 
LUK.1.7	Ati obeŋi nyia isi isiuni hito nyio, iholofi nyia Elisabeta buo fe isi 'daŋ imaruahi.
LUK.1.8	To obo oloŋ ihanio nyia Sakariya egiama honyi ono ehumani ihosiere Hollum, ninyia imok oloŋ ono ehuma jio ehumak hutto woyo Abija. 
LUK.1.9	Teya, ihuo ojiori emanyiti huno ehumak, onyimuni nyia inyi te 
LUK.1.10	To ninyia osuahiere inyi ottogoŋ omojo nyia eluluŋ waati illet. 
LUK.1.11	Attati ajilo olo Lamonye ileyehino jihonyi ollo owotia oŋiatai te etitiek onno osuahinierek nottogoŋ. 
LUK.1.12	Ninyia igonyu Sakariya ajilo lia, ette abaŋi inef inyi bebe ette inyi ikikiro. 
LUK.1.13	Attati ajilo jiaran jihonyi, “Hèbaŋ Sakariya! Nyio, itaniŋu Hollum amojo hoi. Isihi adi ŋoruoi hoi, Elisabeta, eto 'le jihoi. Ittu adi iyye ifurana inyi Yoane. 
LUK.1.14	Obolo adi etahabuyo iko namuno jihoi iko jio aati arriai elle isiuni inyi, 
LUK.1.15	Ara adi inyi elettok to hosiere Lamonye. Obeŋ adi inyi amata afino kuyya obo abalu. Many luŋa hèsiuni inyi ifut adi inyi iko Loholio Olibo. 
LUK.1.16	Ottu adi inyi inyiahuno aati Israele arriai jio Lamonye, Hollum hosi. 
LUK.1.17	Adaha adi inyi to osiere Lamonye ta aduaran iko ta agolon ihuo Elija ekianani Hollum. Iloit adi inyi atajia monye jio aduri hosi, buo fe iloit lamiosok iruhori egigilita waati abisak. Ihuhumak adi inyi aati ta attuna Lamonye.”
LUK.1.18	Buo Sakariya ette ifiyo ajilo lia jiojio, “Aŋai 'tadi amijak ni jio ara eram ana ahode? Nyio, emaruak ni buo fe ŋoruoi hoŋ imaruak.” 
LUK.1.19	Itarraŋ nyia ajilo inyi jiojio, “Ani Gabriele. Awotia ni ihosiere Hollum elle ifahu 'to nani iramaniere iyye asayyo ayijok huna. 
LUK.1.20	Ihuania, ibeŋ iyye iruk eram hoŋ, ottuho adi etuk hoi, ibeŋ adi iyye ikiana many ofuonnierek erre hunia irahan ahode alia attuba asaa hosi.” 
LUK.1.21	Itilai nyia aati Sakariya, many ilafuhorik jio nyio illiŋia inyi fur itua Haji emojit enne ittokon. 
LUK.1.22	Ninyia attu inyi allet, ittallik nyia inyi ikiana jihosi; attati isi imijana jio, oleyehino obo ariŋ jihonyi totua Haji emojit enne ittokon. Ittallik nyia inyi ikiana jihosi, ania, ette inyi ihuhuta jihosi ihuhuta ta ahas.
LUK.1.23	Ninyia atuho asaa ono egiama honyi to tua Haji emojit enne ittokon, acaharu nyia inyi miji hosi. 
LUK.1.24	Ihalu omuk oŋitek oyedu nyia ŋoruoi honyi, Elisabeta, ette itoŋo itua haŋ ayafajin miyet. 
LUK.1.25	Ette Elisabeta jiaran, “Eii! Eluak ani Lamonye, iduha inyi nariri hoŋ tehiji waati addi.”
LUK.1.26	Jio ayafa etilleji onno oyedurori Elisabeta, ifak nyia Hollum ajilo Gabriele ibore gala Nasaret atta fau Galilea. 
LUK.1.27	Iyaru nyia inyi asayyo jio obo oduoti, afure honyi Maria, onno hobeŋ ottironio iko obo alle. Ocoroni nyia inyi jio obo atulo to woyo ba Hobu Dafide afure honyi Yosefu. 
LUK.1.28	Ottu nyia ajilo jihonyi ette ifony inyi ojio, “Ogolo Maria! Owen Lamonye iko iyye buo fe omuno iyye bebe!”
LUK.1.29	Ati ihawwa nyia Maria te ekiana ono ajilo, ette ifiyo ahuan honyi jio, nanyio hirre huna. 
LUK.1.30	Buo ajilo ette jiaran jihonyi, “Maria, hèbaŋ; nyio, omuno Hollum iyye bebe. 
LUK.1.31	Inef adi iyye ohe, itte ittuna isiuna eto 'le. Ittu adi iyye ifurana inyi Yesu. 
LUK.1.32	Ara adi inyi elettok, iloŋoi, adi inyi Lonyi Hollum elle Illomohi 'to 'daŋ. Isio adi Hollum Lamonye jihonyi elohobu hohonyi honyi Dafide. 
LUK.1.33	Tania, ottu adi inyi ilohobu ihaŋ Yakobo 'tulaŋ; obeŋ adi nolobie honyi owon iko esidi.”
LUK.1.34	Buo Maria ette iramana ajilo lia jiojio, “Habeŋ ni attironio iko obo alle, ofuonni 'tadi erre hunia aŋai?”
LUK.1.35	Itarraŋ nyia ajilo inyi jiojio, “Ottu adi Loholio Olibo jihoye, ottu adi aduaran Hollum imuluhana iyye. Tania, iloŋoi adi leto ololibo alia, Lonyi Hollum. 
LUK.1.36	Iko ogigilu Elisabeta, atta haŋ hatai, ojiori nyia iholofi. Ati ihuania awon iko ohe ono ayafajin ille, duadi bu imaruak inyi bebe. 
LUK.1.37	Nyio, obeŋ obo ariŋ anna agalik 'to Hollum.” 
LUK.1.38	Buo Maria ette jiaran, “Ani egiamani ono Lamonye. Ijiara hétehaniehe jihoŋ ihuo ijio iyye.” Buo ajilo lia ette idiaharu inyi.
LUK.1.39	To oŋitek hua odioto nyia Maria ette iruharu jio obo abore gala onno owon itua doŋiok hutta fau Yudea. 
LUK.1.40	Ette leten ihaŋ Sakariya ette ifony Elisabeta. 
LUK.1.41	Ninyia itaniŋu Elisabeta efuanya Maria, ette leto otto hohe honyi iddidiaŋa. Buo Loholio Olibo ette ifut jihonyi. 
LUK.1.42	Attati inyi ikiana woŋ woŋ jiojio, “Tehiji ŋoruo 'daŋ, obolo namuno jihoi iko jio leto elle ittu iyye isiuna! 
LUK.1.43	Nanyio iduoŋ eram ana jihoŋ ihua ana jio, oŋida honye Lamonye hoŋ ottu imijaru nani? 
LUK.1.44	Oduo etaniŋu ni efuanya hoi, ette leto otto hohe hoŋ, iddidiaŋa ta namuno. 
LUK.1.45	Hatawana namuno jihoi enne iruk 'to jio, ofuonni adi erre hunyia ocorok Lamonye jihoi irahan ahode!”
LUK.1.46	Attati Maria jiaran,
LUK.1.46	“Itahabuyo ataji hoŋ Lamonye.
LUK.1.47	Itamuno Hollum oloyiri hoŋ, nyio, inyi etalahani hoŋ,
LUK.1.48	nyio igonyu inyi afiahaji hoŋ egiamani honyi!
LUK.1.48	Tania, iloŋoi adi aati 'daŋ ani ahamunoni.
LUK.1.49	Nyio, ihan Hollum alla agalik 'to 'daŋ erre hunno obolori 'to bebe jihoŋ
LUK.1.49	olibo afure honyi.
LUK.1.50	Owon amehino honyi jio aati hulla abaŋi 'to inyi,
LUK.1.50	iko jio amisik huno lonyirok lonyiok hosi.
LUK.1.51	Itahutak inyi agolon honyi ta aani,
LUK.1.51	ette ikikur etadarak iko egigilita hosi 'daŋ.
LUK.1.52	Itafiaha inyi elohobu hobuok hulle ittaha 'to
LUK.1.52	buo ette ikaf afiahajak ahide.
LUK.1.53	Isio inyi esamiti jio alociaŋak,
LUK.1.53	buo ette ifuhara asamak ta ahas asai.
LUK.1.54	Ogottiere inyi buo fe obeŋ itapuak erre hunyia ikiana inyi jio hohonyiok hohoi,
LUK.1.54	buo ette italuak egiamani honyi Israele.
LUK.1.55	Ogottiere inyi amehino honyi jio Abramo iko jio lonyirok honyi 'daŋ 'tulaŋ!”
LUK.1.56	Itoŋok nyia Maria ayafajin ihuo hunihoi iko Elisabeta attati icaharu miji hosi.
LUK.1.57	Ninyia attubai oŋitek huno ayeduri Elisabeta, ohonya nyia nohe honyi, ette inyi isiuna leto 'le. 
LUK.1.58	Attati aati hutta haŋ hosi iko hutto onyihari itaniŋuna jio, itahutak Lamonye amehino honyi jio Elisabeta, ette isi 'daŋ muno ikonyi. 
LUK.1.59	Ninyia atuk olodole lia esabit abotie, ofuonni nyia onyihari iko aati hutta haŋ, ette ittubanio arabotie ikosi ibosiere leto. Awahi nyia isi ifurana inyi Sakariya, afure monyonyi. 
LUK.1.60	Ati iramak nyia Elisabeta isi jio, “Obeŋ! Afure honyi luŋa Yoane.” 
LUK.1.61	Buo isi ette jiaran jihonyi, “Obeŋ obo atta haŋ hatai anya ihuo nyia.” 
LUK.1.62	Attati isi ihuhuta jio Sakariya ta ahas ifiyere anani fure anna awak inyi ifurani jio leto alia. 
LUK.1.63	Ette Sakariya imojuna obo ariŋ enne igioronierek, ette igioronia jio, “Afure, honyi Yoane.” Tania, illillihai nyia isi 'daŋ bebe. 
LUK.1.64	Teya teya, inyiak Sakariya ikiana ette itterio etahabuyo Hollum. 
LUK.1.65	Inef nyia abaŋi aati onyihari hosi 'daŋ, buo asayyo huno erre huna ette isarrahina atua doŋiok 'daŋ hutta fau Yudea. 
LUK.1.66	Igigiloi nyia aati 'daŋ hunyia itaniŋuni 'to asayyo huna te eram hosi, ette buo fe ifiyo jiojio, “Ottu 'tadi leto alia irahan anyio?” Nyio, owon nyia aduaran ono Lamonye jihonyi.
LUK.1.67	Ifut nyia Loholio Olibo jio Sakariya Monye Yoane, ette inyi ikiana asayyo Hollum jiojio:
LUK.1.68	“Hétahabuyete Lamonye, Hollum olo Israele!
LUK.1.68	Lattu inyi italuahiere aati honyi buo fe italahuniere isi.
LUK.1.69	Isiarak inyi hohoi Etalahani ollo ogol 'to bebe
LUK.1.69	ollo odetuno 'to to woyo Dafide egiamani honyi.
LUK.1.70	Ihuo ikiana nyia inyi berien te etuhe hekianak honyi aliborok jio,
LUK.1.71	etaluahu adi inyi hohoi to miorok hohoi
LUK.1.71	iko ta has waati hullo oliwarik 'to hohoi.
LUK.1.72	Ojio nyia amehino adi inyi jio hohonyiok hohoi
LUK.1.72	buo fe agottiere ecorit honyi onno odua 'to.
LUK.1.73	Te ettuŋo ninyia ocorok Hollum jio hohonyi hohoi Abramo
LUK.1.74	jio, etaluahu adi inyi hohoi ta has miorok,
LUK.1.74	buo fe oŋida hohoi ebeŋ ebaŋ elle egiama hohoi jihonyi.
LUK.1.75	Oŋida bati hohoi elibo buo fe ebis to hosiere honyi many isidi manya hohoi.
LUK.1.76	“Buo iyye lonyi hoŋ, iloŋoi adi iyye ekianani Hollum elle Illomohi 'to 'daŋ.
LUK.1.76	Idaha adi iyye to nosiere Lamonye ihuhumaniere ekoi jihonyi.
LUK.1.77	Iramak adi buo fe iyye aati honyi jio italahuni adi isi
LUK.1.77	ta ahohina ono eyyata hosi.
LUK.1.78	Nyio, ta amehino iko ta abijon taji Hollum jihohoi,
LUK.1.78	iyaŋuno adi inyi jihohoi etalahuna onno ottu 'to tedou faa ihuo ataŋatio motie;
LUK.1.79	isiaraniere afaŋan jio hia hullo owoni 'to idumele iko ibali ono naye;
LUK.1.79	buo fe itahutaniere hohoi ekoi ono namanya enne iyaŋuno 'to nelik tajia.”
LUK.1.80	Ninyia abolo leto alia, ette buo fe nahuan iko Oloholio honyi 'daŋ igolon. Amanya nyia inyi itua hidiofo many jio noloŋ ninyia oleyere inyi ihiji waati Israele.
LUK.2.1	To ninyia tonyia, ifak nyia Augusto, Hobu elle ittokon, eram jio oŋida igioroni afureta waati hutto obuore Roma 'daŋ. 
LUK.2.2	Onyurak nyia etteri ihenio ono aluaji waati Kuirino ara amondir olo afau Siria. 
LUK.2.3	Tania, ofuoi nyia aati 'daŋ iborejin gala hosi ababo itigioroniere afureta hosi.
LUK.2.4	Ette buo fe Yosefu ette idioto to bore gala Nasaret, atta fau Galilea, ette leten ibore gala Betelehem atta fau Yudea, abore gala ninyia isiorik Hobu Dafide. Olo nyia inyi diya nyio, ara nyia inyi to woyo Dafide. 
LUK.2.5	Iyaru nyia inyi iko Maria, oduoti ninyia ocoroni jihonyi, itigioroniere afureta hosi. Oyedu nyia Maria, 
LUK.2.6	attati noloŋ enne isiori inyi lumon buo isi howoni Betelehem; 
LUK.2.7	ette inyi isiuna lonyi honyi oloŋeu, ette ibubunana inyi ta aboŋojin, ette itaferihina inyi itobol etanyai hisuŋ, nyio, obiaŋarak nyia isi amaji totua haji eyirit.
LUK.2.8	Owoni nyia omuk eyyahak kioro itua mur hulle irririai akioro hosi ta narue jio naŋati nyia. 
LUK.2.9	Attati ajilo olo Lamonye ileyehino jihosi, ette akuatan ono Lamonye ifaŋan jihosi 'tel 'tel, buo isi 'daŋ ette ibaŋi bebe. 
LUK.2.10	Ati ojio nyia ajilo jihosi, “Hèbaŋata! Nyio, eyaŋuno ni jihatai asayyo ayijok hunno ofuonni 'to itamuno aati 'daŋ bebe. 
LUK.2.11	Isiuni duahana jihatai Letalahani itua bore gala Dafide, inyi Lamonye, 
LUK.2.12	Ara adi ana jihatai etahuti; ifuatta adi itai irumana olodole ofer itobol etanyai hisuŋ ollo obubuna ta aboŋojin.” 
LUK.2.13	Teya teya, oleyehino nyia eluluŋ ajilohien enne ittoki iko ajilo lia ette idolo afureta etahabuta Hollum jiojio, 
LUK.2.14	“Akuatan hatawana ihide dou buo nelik tajia ifau jio aati hullo omuno inyi bebe!”
LUK.2.15	Ninyia acaharai ajilohien hulia lidou, ette eyyahak kioro jiaran, “Ikohafatta Betelehem imijuniere eram enne iduoŋ 'to ana, enne itahutak Lamonye jihohoi.”
LUK.2.16	Ania, ette isi iruharu kokuak ette inyurana Maria iko Yosefu buo olodole ollo ofer itogol. 
LUK.2.17	Ninyia igonyuni eyyahak hia inyi, ette isi itisarrahina asayyo honyi ihuo itaniŋuni nyia isi jio ajilo. 
LUK.2.18	Illillihai nyia aati 'daŋ hunyia itaniŋuni 'to asayyo hunyia iramani eyyahak hulia jihosi. 
LUK.2.19	Ogottiere nyia Maria erre hunia 'daŋ itua taji honyi buo fe igigilo tesi bebe. 
LUK.2.20	Acaharai nyia eyyahak kioro hulle itakuacie buo fe itahabuye Hollum te erre 'daŋ hunyia itaniŋuni isi buo fe igonyuni; nyio, onyurani nyia isi erre hua ihuo iramak nyia ajilo jihosi.
LUK.2.22	Ninyia attubai oŋitek hunno ofuarik Maria iko Yosefu ihaniere efahi ono etaliborio ihuo igioroni ifahita huno Mose, iyarai nyia isi leto alia Yerusalem isioriere inyi jio Lamonye. 
LUK.2.23	Nyio, igioroni nyia ifahita huno Lamonye jio, “Oŋida oloŋehua 'daŋ igialani ahulo Lamonye.” 
LUK.2.24	Ofuoi nyia buo fe isi isiarana amami arrihai kuyya awolosin arrihai hunne ihumarik ihuo ojiori efahita huno Lamonye.
LUK.2.25	Owon nyia obo atulo Yerusalem afure honyi Simion. Ara nyia inyi atulo alla abaŋ Hollum bebe. Itila nyia inyi etalahuna waati Israele. Owon nyia Loholio Olibo jihonyi, 
LUK.2.26	linyia iramak 'to jihonyi jio, obeŋ adi inyi ojio aye kuak many igonyuniere inyi 
LUK.2.27	Olo nyia Simion Ihaji emojit enne ittokon ihuo iramak nyia Loholio Olibo inyi. Ninyia iyaŋunie ba Yosefu iko Maria lonyi hosi Yesu itua Haji emojit enne ittokon ihaniere jihonyi ihuo ojiori efahita hosi, 
LUK.2.28	ette Simion ikafuna Yesu; ette isio ahumo jio Hollum ette jiaran:
LUK.2.29	“Ihuania, Lamonye, ijiara ani egiamani hoi aye te nelik taji ihuo ijio nyia iyye.
LUK.2.30	Nyio, egonyu ni to oŋite hoŋ etalahani
LUK.2.31	elle ihuhumak iyye ihosiere waati 'daŋ
LUK.2.32	Ara adi inyi afaŋan, jio Alufajak,
LUK.2.32	buo fe iyaŋuno adi inyi akuatan jio aati hoi Israele.”
LUK.2.33	Tania, illillihai nyia esiok Yesu bebe te erre honyi hunyia ikiana Simion. 
LUK.2.34	Attati Simion imojonia jihosi amuno, ette jiaran jio Maria, honyonyi jio, “Iyaŋuno adi leto olo akuaharu iko etalahuna waati Israele arriai. Ara adi inyi etahuti onno ottu 'to jio Hollum. 
LUK.2.35	Oliwarik adi aati arriai inyi. Tania, asalanie adi egigilita hutto tajia hosi. Ocuk adi ejiriŋa ataji hoi ihuo ademi onno ofi 'to.”
LUK.2.36+LUK.2.37	Owon nyia buo fe nobo ekianani Hollum enne imaruak afure honyi Anna, ŋarri Fanuele, to woyo ba Aser. Oye nyia habi honyi buo isi hamanyuni aŋasi hattarik ijiai. Ihuania arai nyia aŋasi honyi atamuana hottohunik haŋuan
LUK.2.38	Jio asaa ania, afany nyia Anna ette isio ahumo jio Hollum, ette ikiana eram leto alia jio aati 'daŋ hunyia itilai 'to etalahuna ono Yerusalem.
LUK.2.40	Ninyia abolo leto alia, ofuananie nyia buo fe agolon iko olofioro honyi 'daŋ. Owon nyia buo fe inyi iko amuno ono Hollum.
LUK.2.41	Adahatie nyia esiok Yesu Yerusalem aŋasi 'daŋ iyomori eyom ono allaŋan. 
LUK.2.42	Ninyia ara Yesu aŋasi 'tomon harrihai, ofuoi nyia isi iyom ihuo iyomitarik isi aŋasi 'daŋ. 
LUK.2.43	Ninyia atuho neyom, acaharai nyia isi abore gala hosi Nasaret, ati arasahino nyia Yesu Yerusalem. Obeŋi nyia isi omijani arasa honyi, 
LUK.2.44	nyio, igigiloi nyia isi jio owon adi inyi ihiji iluluŋ waati. Teya, adaharai nyia isi oloŋ abotie attati ittifia inyi ihiji hutta haŋ iko orriahat hosi. 
LUK.2.45	Ninyia abeŋi isi onyurani inyi, ette isi icaharu Yerusalem ittifiari inyi. 
LUK.2.46	Iholoŋ etahunihi
LUK.2.47	Te elofioro iko te etarraŋita honyi, illillihai nyia aati 'daŋ hunyia itaniŋuni 'to inyi. 
LUK.2.48	Ninyia igonyuni esiok honyi inyi, ette isi illilliha. Attati honyonyi jiaran jihonyi, “Lonyi hoŋ, nyio ihanio iyye ihuania jihohoi? Ettoho ani iko monyohoi ehawwa iko attifia iyye.” 
LUK.2.49	Itarraŋ nyia Yesu ojio, “Nyio ittifiati itai ani? Itimoti itai jio oŋida ani awon ihaji Monyoŋ?” 
LUK.2.50	Ati obeŋi nyia isi omijani ikiana inyi anyio.
LUK.2.51	Attati Yesu icaharu ikosi Nasaret, amaji ninyia oniŋiere inyi ekiana hosi. Ogottiere nyia Maria erre hunia 'daŋ itaji honyi. 
LUK.2.52	Ofuananie nyia abolori iko elofioro Yesu buo fe amuno Hollum inyi iko amuno waati inyi ette ifuananio.
LUK.3.1	Ihiŋa etattomoni homiyet ono elohobu Tiberias, Hobu elle ittokon; ara nyia Pontio Pilato amondir olo Yudea, buo Erode ara elettok olo Galilea, buo illanyi Filipo ara elettok olo afau Iturea iko Trakonito; buo fe Lisania ara elettok olo Abilin, 
LUK.3.2	buo Anas iko Kaifas arai a hehumak hulle ittaha. Attati ekiana ono Hollum ittuna jio Yoane lonyi Sakariya ihidiofo. 
LUK.3.3	Ania, ette Yoane leten aŋacio 'daŋ hutteger hari Yordano buo ittittoyo jiojio, “Obusana eyyata hatai, ifuotuna batisimo buo Hollum adi ette ihohina eyyata hatai.” 
LUK.3.4	Ihuo igioroni nyia ibuk ono Isaya ekianani Hollum jio,
LUK.3.4	“Obo latulo elle iwuwoŋita ihidiofo jiojio,
LUK.3.4	‘Ihuhumana ekoi ono Lamonye
LUK.3.4	itabisana alori honyi!
LUK.3.5	Ijiara luŋa isihani awudorita 'daŋ,
LUK.3.5	ijiara osotoni adoŋiok 'daŋ iko aduleti ifau.
LUK.3.5	Ijiara ekotia 'daŋ hunno okukudoi 'to itabisanie 'tor 'tor,
LUK.3.5	buo fe iliŋoni alori 'daŋ hunno ogoŋie 'to.
LUK.3.6	Igonyuni adi aati 'daŋ etalahuna enne iyaŋuno Hollum.’ ”
LUK.3.8	Ihuo ayyani onno oŋijak 'to aaŋer ihaniete egemita hunne itahutani 'to jio, ihara itai eyyata hatai. Hètteriete ajiaran ta ahuattek hatai jio, ara Abramo ahohonyi hatai. Nyio, eramak ni itai jio, oremik Hollum iduhuna amoruoi huna ette iyyeuna aduri hutto woyo Abramo. 
LUK.3.9	Ihuania, accio atolu ihadde 'yani. Ayyani onno obeŋ 'to oŋijak aŋer hunno oyiji 'to olloŋori adi inyi ette ibironia ihima.”
LUK.3.10	Buo eluluŋi waati ette ifiyo inyi, “Ehan 'tadi hohoi anyio?”
LUK.3.11	Itarraŋ nyia inyi ojio, “Lia, ollo owon 'to iko aboŋojin arrihai, ijiara luŋa aharak ebotie jio ollo obeŋ 'to owon iko obo. Ijiara buo fe lia ollo owon 'to iko amat ihan ihuo nyia.”
LUK.3.13	Buo inyi ette iramana isi jiojio, “Hètallaŋana amusuru hunne iddudduhuttati itai jio aati.”
LUK.3.14	Ette buo fe omuk oseŋer ifiyo inyi jiojio, “Buo hohoi, ehan 'tadi hohoi anyio?” Buo inyi ette iramana isi jiojio, “Hèhorotiete arobiyaa waati, hètisiahina obo atulo obojiai; hèmianati buo fe edumiti hatai.”
LUK.3.15	Obobolororo nyia eyihina waati, ania, ette itterierek isi eŋiŋa ta atajia hosi jio, kuyya hara Yoane 
LUK.3.16	Ania, iramaniere Yoane isi 'daŋ jiojio, “Etifuocio ni itai batisimo ta aari, ati ottu adi lobo alla agalik 'to ani. Abeŋ ni ikoddaŋ asiru ihouniere amuha honyi. Ottu adi inyi itifuocio itai batisimo to Loholio Olibo iko te eema. 
LUK.3.17	Owon egilli honyi ihani, igilliyere emma hunne igis inyi. Ififieu adi inyi emma 'daŋ ette ihanana imugu honyi, buo ette isuahina acono ihima onno obeŋ 'to odunya.”
LUK.3.18	Ittittoyo nyia Yoane Asayyo Ayijok jio aati te ekotia arriai buo fe ihum iramana isi oŋida iloiti emanyiti hosi. 
LUK.3.19	Ati iŋerejanio nyia Yoane tuar tuar jio Erode Lamondir, te etadetuna Erode hahutani honyi Erodias buo fe te egemita honyi hunno orrohoji 'to. 
LUK.3.20	Attati Erode inyiak irinyana obo epali onno orroho 'to agalik 'daŋ te etifitana honyi Yoane ibabus.
LUK.3.21	Ninyia ifuotuni aati 'daŋ batisimo, ette buo fe Yesu ifuotuna. Ninyia homojo inyi, aŋa nyia edou; 
LUK.3.22	ette Loholio Olibo ollo owon iko ahuan ihuo awolo isuuna jihonyi tedou. Buo ekiana ette ittuna tedou onno ojio, “Iyye luŋa Lonyi hoŋ, ollo obuor ataji hoŋ; amuno ni iyye bebe.”
LUK.3.23	Ninyia itteriere Yesu egiama honyi, arai nyia aŋasi honyi ihuo atomuana hunihoi. Igigiloi nyia aati jio, inyi lonyi Yosefu, lonyi Eli, 
LUK.3.24	lonyi Matat, lonyi Lefi, lonyi Melki, lonyi Yanai, lonyi Yosefu, 
LUK.3.25	lonyi Matasias, lonyi Amos, lonyi Nahum, lonyi Esli, lonyi Nagai, 
LUK.3.26	lonyi Maas, lonyi Matasias, lonyi Semin, lonyi Yosek, lonyi Yoda, 
LUK.3.27	lonyi Yoanan, Lonyi Resa, lonyi Serubabel, linyia ara 'to lonyi Salatiel, linyia ara 'to lonyi Neri, 
LUK.3.28	lonyi Meleki, lonyi Adi, lonyi Kosam, lonyi Elemadama, lonyi Er, 
LUK.3.29	lonyi Yosua, lonyi Elieser, lonyi Yorima, lonyi Matat, lonyi Lefi, 
LUK.3.30	lonyi Simion, lonyi Yuda, lonyi Yosefu, lonyi Yonam, lonyi Elayakim, 
LUK.3.31	linyia ara 'to lonyi Meliya, lonyi Mena, lonyi Mattatta, lonyi Natan, lonyi Dafide, 
LUK.3.32	lonyi Yese, Lonyi Obed, lonyi Bowas, lonyi Salmon, lonyi Nason, 
LUK.3.33	lonyi Aminadab, lonyi Adimin, lonyi Arni, lonyi Heseron, lonyi Peres, lonyi Yuda, 
LUK.3.34	lonyi Yakobo, lonyi Isako, lonyi Abramo, lonyi Tera, lonyi Nahor, 
LUK.3.35	lonyi Seruca, linyia ara 'to lonyi Ru, lonyi Pelek, lonyi Eber, lonyi Sela, 
LUK.3.36	lonyi Kainan, lonyi Arfaksad, lonyi Sem, lonyi Noa, lonyi Lamek, 
LUK.3.37	lonyi Metusela, lonyi Enok, lonyi Yared, lonyi Mahalalil, lonyi Kenan, 
LUK.3.38	lonyi Enos, lonyi Ses, lonyi Adam, lonyi Hollum.
LUK.4.1	Ninyia acohuno Yesu to hutuk lowore Yordano, ifut nyia inyi iko Loholio Olibo. Teya itadihoro nyia Oloholio alia inyi itua hidiofo, 
LUK.4.2	diya okemio nyia Sittan inyi oŋitek atomuana aŋuan. Jio oŋitek hua 'daŋ, obeŋ nyia inyi anya obo ariŋ; ania, ette ahure ittohoro inyi ninyia atuhoi oŋitek hua.
LUK.4.3	Attati Sittan jiaran jihonyi jio, “Elle ira iyye Lonyi Hollum, iramak amoruo ana hotoyitoi emune.”
LUK.4.4	Ati, itarraŋ nyia Yesu ojio, “Igioroni ibuk Hollum jio, ‘Obeŋ atulo amanya te emune ijiai.’ ”
LUK.4.5	Attati Sittan iyaru Yesu jio obo amaji onno odu; teya teya, ette itahutana jihonyi olobiehien hutta fau 'daŋ. 
LUK.4.6	Ette iramana jihonyi jio, “Esio adi ni jihoi elohittok iko esamiti honyi 'daŋ, nyio, isiori nyia isi 'daŋ jihoŋ. Aremik ni isiarana isi jio lia alla awak ni. 
LUK.4.7	Arai adi hunia 'daŋ ahunohoi elle itahabuyo iyye ani.”
LUK.4.8	Itarraŋ nyia Yesu ojio, “Igioroni ibuk Hollum jio, ‘Itahabuye Hollum Lamonye hoi, buo fe igiama jihonyi hama!’ ”
LUK.4.9	Attati Sittan iyaru inyi Yerusalem, ette itawojihina inyi isihidi Haji emojit enne ittokon, ette jiaran jihonyi, “Elle ira iyye lonyi Hollum, orruaŋai ahuan hoi tene many ifau. 
LUK.4.10	Nyio, igioroni ibuk Hollum jio, ‘Iramak adi Hollum ajilohien honyi oŋida irririai iyye.’ 
LUK.4.11	Igioroni buo fe jio, ‘Ittarrauni adi isi iyye ta ahas hosi jio ŋadi iyye ibosok eejek hoi imoruoi.’ ”
LUK.4.12	Ati itarraŋ nyia Yesu ojio, “Ojio abuk ono Hollum jio, ‘Hèkemio Hollum Lamonye hoi.’ ” 
LUK.4.13	Ninyia atuhok Sittan ekotia honyi 'daŋ hunyia okemiere inyi Yesu, ette inyi leten do addi.
LUK.4.14	Acaharu nyia Yesu Galilea buo owon iko agolon ono Loholio Olibo. Isarrahini nyia asayyo honyi jio afau nyia 'daŋ. 
LUK.4.15	Ittiyenio nyia inyi ihasik emojiti buo aati 'daŋ ette itahuyo inyi.
LUK.4.16	Attati Yesu leten Nasaret, amaji ninyia itabolorunierek inyi, ette leten ihaji emojit to oloŋ Sabatto
LUK.4.17	ette imojuna abuk ono Isaya ekianani Hollum, ette iwalak agagar, ette inyurana aŋati enne igioronierek jio,
LUK.4.18	“Owon Oloholio olo Lamonye jihoŋ,
LUK.4.18	nyio, onyimu nyia inyi ani ittittoyere asayyo ayijok jio alociaŋak.
LUK.4.18	Ifahu inyi ani iramaniere ahouno jio efitak,
LUK.4.18	buo fe inyiahiniere amijio jio aŋodok,
LUK.4.18	ihohiniere aati hulle ittigemie,
LUK.4.19	iramaniere eeŋa,
LUK.4.19	onno ottuniere Lamonye italahuniere aati honyi.”
LUK.4.20	Ninyia atuhok inyi ehenio, obobin inyi agagar nyia, ette inyiahina jio aluahani; buo inyi ette itoŋo ittittoyere. Attati aati hunyia totua haji emojit iyohojonia jihonyi 'tok 'tok. 
LUK.4.21	Buo inyi ette jiaran jihosi, “Ahana, arai egierita huna ahode te neduo itaniŋuniete itai isi ihenie.”
LUK.4.22	Itahuye nyia aati 'daŋ inyi buo fe ette illilliha bebe ta abisan ikenita honyi, ette isi jiaran, “Obiaŋara soho lonyi Yosefu alia?”
LUK.4.23	Buo inyi ette jiaran jihosi, “Amijak ni jio iramana adi itai ani ekeni ofioro onno ojio 'to jio, ‘Diktor, itaŋidara ahuan hoi.’ Ihanie buo fe dini ibore gala hatai erre hunyia etaniŋu hohoi jio ihanio iyye Kapernaum.” 
LUK.4.24	Ette inyi jiaran, “Eramak ni itai hode jio, obeŋi aati iruhi ekianani Hollum otto bore gala hosi.
LUK.4.25	“Ahode, eramak ni itai, owoni nyia aŋoruo ehidahi arriai ifau Israele to oŋitek huno Elija. Obeŋ nyia ahide asayo aŋasi hunihoi iko ayafajin ille, ette aati afau ania 'daŋ ihuria. 
LUK.4.26	Obeŋ nyia Hollum ifak Elija jio obo atulo ta fau Israele, ati ifahini nyia inyi jio obo aŋotte ehidak ninyia amanya 'to Sarafat atta fau Sidon. 
LUK.4.27	Oluaji nyia buo fe aati hullo owoni 'to iko 
LUK.4.28	Ninyia itaniŋuni aati hutto tua haji emojit erre hunia, ette isi 'daŋ iloŋojita bebe. 
LUK.4.29	Ania, ette isi idioto, ette ipihoro inyi addi to bore gala, ette iyaru inyi ihide doŋe ollo odiha linyia awattari abore gala hosi. Awahi nyia isi isuluna inyi to hide walaŋ. 
LUK.4.30	Ati ohihisaru nyia inyi tehiji hosi, ette leten addi.
LUK.4.31	Attati Yesu leten Kapernaum, abore gala otto Galilea, ette ittiyenio aati to noloŋ Sabatto. 
LUK.4.32	Illillihai nyia isi ettiyenio honyi, nyio, ikiana nyia inyi te elohittok. 
LUK.4.33	Diya, owon nyia obo atulo itua haji emojit ollo owon iko aminiaŋati, ette inyi iluaha woŋ woŋ jiojio, 
LUK.4.34	“Eii! Yesu olo Nasaret, nanyio enne iwak iyye jihohoi? Ittu iyye itatturiere hohoi? Amijak ni iyye ŋai. Iyye 
LUK.4.35	Ati iŋerejanio nyia Yesu jihonyi, “Oduai! Ojiŋu addi jio atulo alia!” Ette aminiaŋati ania ibuarana atulo alia ifau ihosiere hosi ette ijiŋuna addi jihonyi, buo obeŋ iriafu inyi.
LUK.4.36	Illillihai nyia aati 'daŋ, ette ifiyo ahuattek hosi jiojio, “Anyio ikenita huna? Iŋerejanio atulo olo jio aminiaŋa te elohittok iko ta agolon, buo isi ette ijiŋuna addi.” 
LUK.4.37	Tania, ette asayyo Yesu isarrahina jio afau nyia 'daŋ.
LUK.4.38	Odioto nyia Yesu ta haji emojit, ette leten ihaŋ Simone. Diya, oŋuai nyia hamoni Simone iko anahan huan onno orroho 'to bebe. Attati isi ifiyo Yesu oŋida oluak inyi. 
LUK.4.39	Attati Yesu leten ette iwotia iger ijotit hamoni Simone, ette ifuhara anahan huan ania buo inyi ette leten addi. Teya teya, odioto nyia hamoni Simone ette ihuhumana jihosi aŋiyo.
LUK.4.40	Ninyia iddorro oloŋ, iyaŋunie nyia aati 'daŋ orriahat hosi hunyia owoni 'to iko eŋuati gele gele jio Yesu; buo Yesu ette ittir isi ababo ta ahas honyi ette itaŋida isi 'daŋ. 
LUK.4.41	Ojiŋuni nyia aminiaŋa addi jio aati arriai, buo oluahai jio, “Iyye Lonyi Hollum!”
LUK.4.41	Iŋerejanio nyia Yesu jihosi buo ette itik isi ikianari nyio omijani nyia isi jio ara inyi 
LUK.4.42	Nyia taŋatio motie, iwany nyia Yesu totua bore gala ette leten jio obo amaji onno obeŋi waati. Attati aati ittifia inyi. Ninyia anyurani isi inyi, awahi nyia isi itihotio inyi jio Hèlaha inyi obusaru isi. 
LUK.4.43	Ati ojio nyia inyi jihosi, “Ijiara buo fe ani alo ittittoyo Asayyo Ayijok huno Olobie Hollum jio aborejin gala hunnomuk, nyio, inyi eram ania ninyia ifahunierek ani.”
LUK.4.44	Ania, ittittoyere inyi ihasik emojiti hutta fau Yudea
LUK.5.2	Ette inyi igonyuna atogoli arrihai atarani ilotifor. Idiaharai nyia ayafohok atogoli hunia, buo ofuoi illillayo aboyo hosi. 
LUK.5.3	Attati Yesu idahina jio atogol ebotie ninyia ara 'to ono Simone. Ette iramana Simone ijiara osulak atogol ania kai attua hari. Attati Yesu itoŋo itua togol, ette ittiyenio eluluŋ waati nyia.
LUK.5.4	Ninyia atuhok inyi ekiana, ette inyi jiaran jio Simone, “Osulak atogol ana many iwudori hari, buo iyye iko orriahat hoi iruoŋonia aboyo hatai itua hari iyafohuniere aham.”
LUK.5.6	Ninyia ibironi isi aboyo itua hari ette isi iyafohuna aham arriai many ojiarik aboyo efuto. 
LUK.5.7	Attati isi ifalio orriahat hosi hutto togol ebotie oŋida ofuonni iluak isi, ette isi ifuanna, ette itafutana atogoli hunia 'daŋ many ojiori odiori. 
LUK.5.8	Ninyia igonyu Simone Petro erre hunia, ette inyi irigoŋo ihosiere Yesu, ette jiaran, “Lamonye, ilo jihoŋ addi! Nyio, ara ni atulo eyyani!”
LUK.5.9	Ette inyi iko hullomuk 'daŋ illilliha ta aluaji ham hunna ayafohuni isi. 
LUK.5.10	Illillihai nyia buo fe orriahat Simone, bo Yakobo iko Yoane, lonyirok Sebedeyo. Attati Yesu jiaran jio Simone, “Hèbaŋ! Ihuania many moi, ittu adi iyye iyaŋutta aati jihoŋ.”
LUK.5.11	Ania, ette isi ipihuna atogoli hunia ilotifor hari ette idiaharu erre 'daŋ buo ette ijifaru Yesu.
LUK.5.12	Owon nyia Yesu jio obo abore gala ninyia awattari obo latulo ollo owon iko 
LUK.5.13	Attati Yesu ihalamana aani honyi, ette ittir inyi ette jiaran, “Awak ni, toliboi.” Teya teya, ette aŋuai nyia idehina atulo alia. 
LUK.5.14	Attati Yesu ihum iramana inyi jio, “Hèramak obo atulo eram ania, obotik jio ehumani, oŋida inyi ihum imi iyye; attati teya, ilo isiarak ehumi jio Hollum ihuo ojiori efahita huno Mose, itahutaniere jio aati 'daŋ jio ilibo iyye.”
LUK.5.15	Ati, inyiahi atibuo asayyo huno Yesu ikuataru bebe bebe, attati eluluŋi waati ifuonnutta jihonyi itaniŋiere buo fe oŋida itaŋidari isi jio eŋuati hosi. 
LUK.5.16	Ati adahatio nyia inyi imasik hunno oyuri 'to imojori.
LUK.5.17	To obo oloŋ, ninyia ittiyeniere Yesu, owoni nyia omuk 
LUK.5.18	Teya, illillorunie nyia omuk aati obo atulo elle iluro huan, te ejotit. Awahi nyia isi itajiŋaru inyi attua haji ihananiere ihosiere Yesu. 
LUK.5.19	Ati obeŋi nyia isi onyurani ekoi iyari inyi attua haji, nyio, ifudai nyia aati bebe. Attati isi ikafaru inyi ahide haji, ette ibolohoro ategula, ette itusuronia inyi te eferit honyi, ihiji iluluŋ, ihosiere Yesu. 
LUK.5.20	Ninyia igonyu Yesu eruk hosi ette inyi jiaran, “Illa, ahohinie eyyata hoi.”
LUK.5.21	Attati ettiyanak ifahita iko 
LUK.5.22	Ati omijak nyia Yesu egigilita hosi, ette inyi ifiyo isi jiojio, “Nyio igigiloti itai ihuo nyia? 
LUK.5.23	Anani enne iliaha 'to, ijiari ‘Ahohinie eyyata hoi’ kuyya ijiari, ‘Totte adahai?’ 
LUK.5.24	Ati etahutak adi ni jihatai jio, owon Lonyi Tulo iko elohittok ifau ihohiniere eyyata.” Attati inyi jiaran jio atulo elle iluro huan, “Eramak ni iyye, totte, iduhu ejotit hoi ilo haŋ!”
LUK.5.25	Teya Teya, odioto nyia inyi ihosiere hosi 'daŋ, ette iduhuna eferit noduo oferiori inyi, ette leten haŋ, buo itahabuyo Hollum. 
LUK.5.26	Tania, illillihai nyia isi 'daŋ, ette buo fe itahabuyo Hollum ta abaŋi, ette jiaran, “Ajajaja! Alufajak hirre hunne egonyu hohoi huna ahana!”
LUK.5.27	Ihalu erre hunia, olo nyia Yesu allet ette igonyuna Lefi eddudduhani musuru itoŋo imahatab honyi; ette jiaran jihonyi, “Ijifunie ani.” 
LUK.5.28	Ette inyi idioto ette idiaharu erre 'daŋ ette ijifaru Yesu.
LUK.5.29	Attati Lefi ihuhumana Yesu agari enne ittok ihaŋ honyi. Obolo nyia eluluŋ hèddudduhak musuru iko aati hullomuk hinyia oŋiye 'to diya. 
LUK.5.30	Attati omuk 
LUK.5.31	Attati Yesu itarraŋ isi jiojio, “Obeŋi aati hullo oŋidari 'to awahi diktor, arari fe aŋuak hama. 
LUK.5.32	Abeŋ ni attu iloŋori abisak, ati attu ni iloŋori eyyak oŋida ihari eyyata hosi.”
LUK.5.33	Attati isi jiaran jio Yesu, “Oferuttai nyia ejifak hulo Yoane buo fe omojoi gagaga. Ihanie nyia buo fe lejifak hulo 
LUK.5.34	Itarraŋ nyia Yesu jiojio, “Oremehini soho orriahat hayamani iferuna buo ayamani howon ihiji hosi? Obeŋ! 
LUK.5.35	Ati ofuonni, adi oŋitek hunne iyarik ayamani tehiji hosi addi, tania oferuni adi isi.”
LUK.5.36	Iramak nyia buo fe Yesu jihosi etarriamai ana, “Obeŋ tulo oguasu aŋati boŋo aŋejuk ittafiere aboŋo amaruani. Elle ihan inyi ihuo nyia, ittarroho adi inyi aboŋo aŋejuk. Obeŋi adi buo fe aŋati boŋo aŋejuk orriamahini iko ono aboŋo amaruani. 
LUK.5.37	Obeŋ buo fe tulo iturak afino aŋejuk itua ihulo amaruani, nyio, obor adi afino ehulo ania ette ijuhoro addi buo ehulo ania ette irrohoji. 
LUK.5.38	Ati ijiara iturani afino aŋejuk jio ehulo aŋejuk. 
LUK.5.39	Alla amat atulo afino amaruani, obeŋ inyiak iwahan afino aŋejuk, nyio, ojio adi inyi jio, ‘Ilaman afino amaruani jihoŋ.’ ”
LUK.6.1	To obo oloŋ Sabatto, adaharu nyia Yesu ta atua matta, attati lejifak honyi igiluna omuk ossi himma ette ifofo, ette niŋa. 
LUK.6.2	Attati omuk hulo 
LUK.6.3	Buo Yesu ette itarraŋ isi ojio, “Hèbiaŋata itai ihenuna erre hunyia ihan Dafide iko aati honyi ninyia aniamai isi? 
LUK.6.4	Ojiŋak nyia inyi ihaji Hollum, ette iduhuna emunio hunyia isiarani jio Hollum ette iŋiyo; ette buo fe isio omuk jio aati honyi. Ati ihuo ojiori efahita hohoi, oduari nyia emunio hunia jio aati asai iŋiyere isi, arari fe ehumak hama.” 
LUK.6.5	Attati Yesu itisidonia ekiana honyi, ette jiaran, “Ara Lonyi Tulo Lamonye olo Sabatto.”
LUK.6.6	To oloŋ Sabatto onnobo ojiŋak nyia Yesu ihaji emojit, ette ittiyenio. Owon nyia obo atulo diya ollo oye aani iŋet honyi. 
LUK.6.7	Attati omuk hulo ettiyanak ifahita iko omuk 
LUK.6.8	Ati omijak nyia Yesu egigilita hosi, ette jiaran jio atulo ollo oye hani, “Totte, waŋ ihosiere.” Odioto nyia atulo lia ette leten iwotia diya. 
LUK.6.9	Attati Yesu jiaran jihosi, “Efiyo ni itai: anyio anna aŋatani efahita hohoi jio oŋida ehanio to oloŋ Sabatto? Iluahiere kuyya ittarrohojiere, italuahuniere atulo kuyya ittohori inyi?” 
LUK.6.10	Teya attati inyi imijio jihosi 'daŋ, ette jiaran
LUK.6.11	Ati ijoriai nyia isi bebe bebe, ette isi iwwaha isi hama jio ehan adi isi Yesu aŋai.
LUK.6.12	To oloŋ tonyia olo nyia Yesu imojo idoŋe, ette inyi imojo arue 'daŋ jio Hollum. 
LUK.6.13	Ninyia afaŋ amotie, iloŋu nyia inyi ejifak honyi ette inyimuna aati 'tomon harrihai tehiji hosi hinyia ifurak inyi lefahat: 
LUK.6.14	Simone (Linyia ifurak inyi Petro) iko illanyi Andrea; Yakobo iko Yoane, Filipo iko Bartolomeyo, 
LUK.6.15	iko Matteyo buo Tomaso, Yakobo lonyi Alfeyo iko Simone (linyia iloŋoi Silot
LUK.6.16	Yuda lonyi Yakobo, iko Yuda Iskariot linyia ottu 'to irahan ahetinyiaŋani Yesu.
LUK.6.17	Ninyia allu Yesu iko lefahat honyi to hide doŋe, owotia nyia inyi igum doŋe iko lejifak honyi arriai, buo eluluŋ waati arriai hunyia ofuonni 'to ta fau Yudea, to Yerusalem buo fe to broejin gala Taya iko Sidon hutteger hari mile enne ittokon. 
LUK.6.18	Ofuonni nyia isi 'daŋ itaniŋiere jio Yesu, buo fe awahi oŋida itaŋidari eŋuati hosi. Ofuonni nyia buo fe aati hulle ittigemie aminiaŋa, buo ette itaŋida isi. 
LUK.6.19	Awahi nyia aati 'daŋ ittir inyi, nyio ottu nyia aduaran to huan honyi ette itaŋida isi 'daŋ.
LUK.6.20	Attati Yesu imijio jio lejifak honyi ette jiaran,
LUK.6.20	“Omunoti itai alociaŋak,
LUK.6.20	ara Olobie ono Hollum ahanatai!
LUK.6.21	Omunoti buo fe itai hulle iniamati 'to ihuania;
LUK.6.21	ifuaŋata adi itai!
LUK.6.21	Omunoti itai hulle iyyooti 'to ihuania;
LUK.6.21	nyio isuhotiete adi itai!
LUK.6.22	“Omunoti itai alla aliwarik aati itai, ihari itai, omorie itai, buo fe ittarrohojie afureta hatai, te eram Lonyi Tulo! 
LUK.6.23	Omunoti buo fe isahuttati alla afuonni erre hunia irahan hode, nyio, obolo adi esiorio jihatai idou. Nyio, ihanie nyia hohonyiok hosi erre hunia jio ekianak Hollum.
LUK.6.24	“Ati, orroho adi bebe jihatai hulle isamata 'to ihuania,
LUK.6.24	nyio, inyurana itai amuno hatai!
LUK.6.25	Orroho adi buo fe bebe jihatai hulle ifuoŋata 'to ihuania;
LUK.6.25	nyio, ihuriati adi itai!
LUK.6.25	Orroho adi buo fe bebe jihatai hulle imunoti 'to ihuania;
LUK.6.25	nyio, ijiriŋati adi itai buo fe iyyooti.
LUK.6.26	“Orroho adi bebe jihatai elle itahuye aati itai, nyio, ihanie nyia hohonyiok hosi ihuo nyia jio ekianak enyabak hullo ojiori 'to jio ekiana isi eram Hollum.
LUK.6.27	“Ati eramak ni jihatai hulle itaniŋiete 'to jihoŋ: Itabuarata atajia jio amiorok hatai, ihaniete onno oyyu jio hia hullo oliwarik 'to itai, 
LUK.6.28	Omunoti aati hulle ipice 'to itai, omojoti buo fe to aati hullo omorie 'to itai. 
LUK.6.29	Alla annaŋ obo atulo amahalio hoi, isiarak buo fe inyi annaŋ ebotie; elle iyaru buo fe obo atulo akout hoi, isiarak buo fe inyi agamis hoi. 
LUK.6.30	Isiarak obo ariŋ jio lia, ollo omojo 'to jihoi; buo fe elle iyaru obo atulo ariŋ hoi, idehi jihonyi. 
LUK.6.31	Ihaniete jio aati ihuo iwahata itai isi ihanie jihatai.
LUK.6.32	“Alla abuori atajia hatai ijiai aati hullo obuori atajia hosi itai, anyio yiji 'tadi enne inyiahata itai irumana! Ara duadi bu eyyak ihanie buo fe isi ihuo nyia. 
LUK.6.33	Elle ihaniete buo fe itai onno oyyu jio aati hulle ihanie 'to jihatai onno oyyu, anyio yiji 'tadi enne inyiak inyi iyaŋuno jihatai? Ara duadi bu eyyak, ihanie buo fe isi ihuo nyia! 
LUK.6.34	Elle ihuronia buo fe itai erre jio hia hama hulle iyihina itai jio ofuonni adi inyiahina jihatai, anyio yiji 'tadi enne inyiak inyi iyaŋuno jihatai? Ara duadi bu eyyak, ohurotiai buo fe isi jio eyyak ihuo isi, ifuotuniere onno orriama! 
LUK.6.35	Ati itabuarata atajia jio amiorok hatai, ihaniete onno oyyu jihosi, ohuronia jihosi buo fe hèyihina jio ofuonni adi isi inyiahina jihatai obo ariŋ. Tania, obolo adi esiorio jihatai; irata adi itai olonyirok Hollum elle Ilomohi 'to 'daŋ. Nyio, omehino inyi jio hia hullo obeŋi 'to ojiori humo iko jio arrohojak. 
LUK.6.36	Iwatta iko amehino ihuo anna awattari Monyatai.
LUK.6.37	“Hèŋototo eram omuk, buo obeŋ adi Hollum oŋot eram hatai. Hèŋotonia epali jio omuk, buo fe Hollum adi obeŋ oŋotok epali jihatai. Idehina epalita huno hullomuk, buo fe Hollum adi idehi epalita hatai. 
LUK.6.38	Isiatta jio hullomuk, buo isiarak adi Hollum jihatai. Ifuotuna adi itai luŋa ekemit sudu hia eluahiti huno emorot hunne ijuhoni adi ihide hirre huttanatai. Nyio, ekemit ninyia ikemiette itai, inyi adi onno okemierek esiorita jihatai.”
LUK.6.40	Obeŋ obo eyiyanani agalik ettiyanani honyi; ati alla atuk inyi eyiyana honyi, ara adi inyi ihuo ettiyanani honyi.
LUK.6.41	“Anyio imijio iyye jio aboroti otto honyek illahoi buo ibeŋ igonyu abeleri otto honyek hoi? 
LUK.6.42	Aŋai adi ijio iyye jio illahoi, ‘Illa, hadi eduhu ni aboroti otto honyek hoi,’ buo ibeŋ igonyu abeleri otto honyek hoi? Jai! Iyye etihanani huan, iduhu do addi abeleri otto honyek hoi; tania, iremik adi iyye ihum igonyuna buo fe iduhuna addi aboroti otto honyek illa hoi.
LUK.6.43	“Obeŋ ayyani onno oyyu 'to oŋijak eŋijiti hunno orrohoji, buo fe ayyani onno orroho 'to obeŋ oŋijak eŋijiti hunno oyiji. 
LUK.6.44	Oherunie ayyani 'daŋ te eŋijiti hosi; ittallihoto itai ideuna aŋabolo to ŋarria, ittallihoto itai buo fe ideuna eŋijiti fino to hikua. 
LUK.6.45	Iyaŋuno oloyijio erre ayijok to hirre hunno oyiji 'to hunno ottunai 'to itua taji honyi, buo olorroho iyaŋuno erre arrohojak to hirre hunno orrohoji 'to hunno ottunai 'to itua taji honyi. Nyio, ikiana eetuk erre hunno owoni 'to itua taji.
LUK.6.46	“Nyio iloŋoti itai ani ‘Lamonye, Lamonye,’ buo ibiaŋata ihaniete erre hunne eramak ni itai? 
LUK.6.47	Atulo ollo ottu 'to itaniŋio ekenita hoŋ buo fe oniŋio isi, eramak adi ni itai ara inyi ihuo ŋai. 
LUK.6.48	Ara inyi ihuo atulo aduhoni haji ollo obok 'to ewurio wir wir many ottuloniere imoruoi ette iduhonia etawojita haji honyi diya. Ninyia ifut olowore many aŋabiere olotifor, ette ibul aaji ania, obeŋ nyia inyi oritihoro nyio, ihum nyia inyi iduho. 
LUK.6.49	Ati atulo elle itaniŋu 'to ekenita hoŋ buo obeŋ oniŋio isi, ara inyi ihuo atulo ollo oduhok 'to aaji honyi ihide hifuoto buo obeŋ obok ewurio etawojita haji honyi. Ninyia ibul aari aaji ania, ette inyi iritihoro. Orroho nyia ekuahit honyi bebe!”
LUK.7.1	Ninyia atuhok Yesu ekiana erre hunia 'daŋ jio aati, ette inyi leten Kapernaum. 
LUK.7.2	Buo diya, owon nyia obo ajafit olo oseŋer Roma iko apit honyi ollo omuno inyi bebe. Ati oŋuai nyia apit alia many imohita. 
LUK.7.3	Ninyia itaniŋu ajafit lia asayyo Yesu, ette inyi ifahina lahou Yudei jio Yesu jio oŋida ottu itaŋida apit honyi. 
LUK.7.4	Ninyia afanyi isi jio Yesu, ette isi ittana inyi bebe jio “Osiru iluak iyye ajafit alia, 
LUK.7.5	nyio, obuor ataji honyi aati hohoi buo fe oduhok jihohoi aaji emojit.”
LUK.7.6	Ette Yesu leten ikosi. Ninyia iliaha inyi iger haŋ ajafit alia, inyiak ajafit alia ifahina orriahat honyi jio Yesu, héfuahi jiaran jihonyi jio, “Lettok, hèttigemio ahuan hoi obojiai, nyio obeŋ osiru ittu iyye ihaji hoŋ. 
LUK.7.7	Obeŋ buo fe osiru jihoŋ ilari jihoye ta ahuan hoŋ, ati ikianai te eetuk ijiai oŋida adi apit hoŋ. 
LUK.7.8	Orriama ihuo anna aniŋiere ni elettaha hoŋ, buo fe oseŋer hoŋ oniŋie ani. Aremik ni jiaran jio obo, ‘Ilo!’ buo inyi ette leten, buo fe jio lobo, ‘Waŋ!’ buo inyi ette ittuna; buo fe ajio jio apit hoŋ, ‘Ihana enya!’ buo inyi ette ihan.”
LUK.7.9	Ninyia itayiru Yesu eram ana, ette inyi illilliha, ette iyito jio eluluŋ waati ninyia ijifatio 'to inyi, ette jiaran jihosi, “Eramak ni itai, habeŋ ni anyurak obo eruk onno obolo ihuo ana, ara duo bu ifau Israele!”
LUK.7.10	Attati leyak sayyo hunyia ifahini jio Yesu icaharu ihaŋ ajafit lia, ette inyurana apit honyi aŋida.
LUK.7.11	Nyia motie
LUK.7.12	Ninyia iliaha inyi ikol bore gala, oruaŋanio nyia inyi iko aati ojiŋuni addi, hulla akafunie ayaani inuhiere. Ara nyia ayaani alia eto olobotie jio obo aŋotte ehidak ninyia ofuonni 'to iko eluluŋ waati to tua bore gala. 
LUK.7.13	Ninyia igonyu Lamonye ehidak ania, ette inyi imehino jihonyi, ette jiaran, “Hèyyoo.” 
LUK.7.14	Attati Yesu ittuna, ette ittir ekafit hayaani lia, buo akafak ette iwotia. Attati Yesu jiaran, “Illa, ajio ni jihoi totte!” 
LUK.7.15	Teya, ette ayaani alia idioto, ette itterio ekiana, buo Yesu ette isio inyi jio honyonyi.
LUK.7.16	Abaŋi nyia aati 'daŋ bebe; ette isi itahabuyo Hollum ojio, “Adetuno ekianani Hollum elettok ihiji hohoi! Attu buo fe Hollum italahuniere aati honyi!”
LUK.7.17	Attati eram ono Yesu isarrahina ifau Yudea iko afauhien hutto onyihari honyi 'daŋ.
LUK.7.18	Ninyia itaniŋu Yoane erre huna 'daŋ jio lejifak honyi, ette inyi iloŋuna lejifak honyi arrihai, 
LUK.7.19	ette ifahina isi jio Lamonye ifiyere inyi jio, “Iyye atulo linyia ojio Yoane olo adi ittuna, kuyya etila 'tadi hohoi lobo hama?”
LUK.7.20	Ninyia afuonni isi jio Yesu, ette isi jiaran, “Ifahu hohoi Yoane etifuotoni Batisimo jihoi ifiyere; kuyya elle ira iyye atulo linyia ojio inyi olo adi ittuna, kuyya etila 'tadi hohoi obo atulo hama?”
LUK.7.21	To ninyia tonyia itaŋida nyia Yesu aati arriai te eŋuati hosi, buo fe itaŋida aati miniaŋa, buo ette inyiahina amijio jio aŋodok. 
LUK.7.22	Attati Yesu itarraŋ eyak sayyo hunyia ifahu Yoane jiojio, “Ifuatta iramana Yoane erre hunne igonyuna itai buo fe itaniŋuna: amijie aŋodok, adahai aŋurak, alibori hullo oŋuai 'to iko eŋuati belelio, itayirie attuhok, ibuhuni ayaak, ittittoye buo fe Asayyo Ayijok jio alociaŋak 
LUK.7.23	Hotomunohi hia, hullo obeŋi 'to okuayai eram hoŋ!”
LUK.7.24	Ninyia acaharai eyak sayyo hulo Yoane, itterio nyia Yesu ekiana jio eluluŋ waati to Yoane ojio: “Ninyia ifuati itai jio Yoane ihidiofo, iwahata nyia itai igonyuna anyio? Igonyuna nyia itai afarawati miyaŋ onno ohucio oyyami? 
LUK.7.25	Ati ifuatta nyia itai imijio anyio? Atulo elle ihum iŋata? Ahode, aati hulla aŋatai 'to ihuo nyia buo fe ilobiai, amanyai isi ihasik hobuok! 
LUK.7.26	Ati, iramana ani ifuatta nyia itai imijio anyio? Ekianani Hollum? Hode, igonyuna nyia itai atulo alla agalik 'to ekianani Hollum. 
LUK.7.27	Yoane nyia linyia ikiana abuk Hollum jio: ‘Ojio Hollum jio, efak adi ni eyani sayyo hoŋ to osiere hoi, ihuhumaniere ekoi hoi.’ 
LUK.7.28	Eramak ni itai, jio aati hutta fau 'daŋ hobeŋ obo alla agalik 'to Yoane. Ati Ilobie Hollum, inyiak atulo asai igalihina Yoane.”
LUK.7.30	Ati ihari nyia 
LUK.7.31	Attati Yesu jiaran, “Etarrijohi adi ni aati hulo ahana iko anyio? Arai isi ihuo anyio? 
LUK.7.32	Arai isi ihuo aduri hulla abalai 'to isuk buo illilloŋoi ahuattek jiojio, ‘Ehutak hohoi itai aatar, ati ibiaŋata itai ihiati! Edol hohoi afureta tuari, buo itai ibiaŋata iyyooti!’ 
LUK.7.33	Ottu nyia Yoane Etifuotoni Batisimo ollo oferutta buo fe obeŋ amata afino, buo itai ijiatta jio, ‘Owon inyi iko aminiaŋati!’ 
LUK.7.34	Lattu Lonyi Tulo, ollo oŋiyo buo fe amata, buo itai ijiatta jio, ‘Ike imijata atulo alia, ara inyi alaŋaru, aharumani buo fe amotte hèddudduhak musuru iko eyyak!’ 
LUK.7.35	Ati itahutani aati hulle eruhi 'to ofioro Hollum jio obisi ofioro honyi.”
LUK.7.36	Iloŋu nyia obo a Fariseitanani Yesu iŋiria. Attati Yesu leten ihaŋ honyi, ette itoŋo iŋiyere. 
LUK.7.37	Itua bore gala ania, owon nyia obo aŋotte anna ara 'to aheyyani ta amanya honyi 'daŋ. Ninyia itaniŋu inyi jio Yesu oloŋiyo ihaŋ a Fariseitanani lia, ette inyi iyaŋuno ariaa ta akarajaja, 
LUK.7.38	ette irigoŋo ifau iger hejek honyi onno oyyoo buo itadohitta eyyoo honyi ihejek Yesu. Attati inyi ifufus eejek Yesu to oofir honyi, ette ijur jur isi, ette buo fe iyal isi ta ariaa. 
LUK.7.39	Ninyia igonyu a Fariseitanani lia eram ana, ette inyi ikiana hama jiojio, “Ara duo atulo olo luŋa ahekianani Hollum, omijak duo inyi anani ŋotte onno ottir 'to ania inyi; nyio, ara aŋotte ania aheyyani!”
LUK.7.40	Attati Yesu jiaran jihonyi, “Simone, ajio ni ekiana obo eram jihoi.”
LUK.7.40	Buo inyi ette itarraŋ ojio, “Oŋida, ikianai Hettiyanani.”
LUK.7.41	Attati Yesu jiaran, “Owon nyia obo atulo iko aati horos honyi arrihai. Owon obotie iko arobiyaa esiha miyet (500), buo ollobo iko arobiyaa atomuana miyet. 
LUK.7.42	Ati ogol nyia jihosi idumari amonye robiyaa, ette amonye robiyaa ibusana isi 'daŋ, ihuania alali adi tehiji hosi ollo omuno 'to bebe?”
LUK.7.43	Itarraŋ Simone ojio, “Egigilo ni lia ollo obusani jihonyi arriai.”
LUK.7.43	Buo Yesu ette jiaran jihonyi, “Ittenu iyye.” 
LUK.7.44	Attati inyi iyito jio aŋotte ania ette jiaran jio Simone, “Igonyu iyye aŋotte ana? Noduo attuniere ni ihaŋ hoi, ibeŋ duo iyye isio ani aari illillayere eejek hoŋ, ati illilla inyi eejek hoŋ te eyyoo honyi ette buo fe ifufus to oofir honyi. 
LUK.7.45	Ibeŋ duo iyye ifony ani ta ahucio 'yaha, ati arasa inyi ijujurio eejek hoŋ many hafany ni ihaŋ hoi. 
LUK.7.46	Ibeŋ duo iyye iyal ahou hoŋ te eyali, ati iyal inyi eejek hoŋ ta ariaa. 
LUK.7.47	Tania, eramak ni iyye jio, itahutak abuaran taji honyi onno obolo 'to ania jio, ahohinie eyyata honyi hunno oluaji 'to. Ati jio lia, ollo omuta abuaran taji honyi, itahutak jio omutari eyyata honyi hunno ohohinie 'to.”
LUK.7.48	Attati Yesu jiaran jio aŋotte ania, “Ahohinie eyyata hoi.”
LUK.7.49	Attati aati hunyia itoŋoi 'to ikonyi imaji ŋiria itterio ikiana isi hama jiojio, “Ŋai buo fe olo, ollo oremik 'to ihohina eyyata?”
LUK.7.50	Ati ojio nyia Yesu jio aŋotte ania, “Italahu eruk hoi iyye. Ilo te nelik taji.”
LUK.8.1	Teya, olo nyia Yesu totto borejin gala iko amisihi buo ittittoyo Asayyo Ayijok huno Olobie Hollum. Olo nyia inyi iko lejifak honyi hula 'tomon harrihai, 
LUK.8.2	buo fe omuk aŋoruo hunyia itaŋida inyi te ŋuati buo fe ifuha addi aminiaŋa jihosi: Maria enne ifurani Madalina inyia ifuhari aminiaŋa hattarik addi jihonyi; 
LUK.8.3	Yohana ŋoruoi Kusa elettok ilobuore ono Erode; iko Susana, buo fe omuk aŋoruo arriai, hunyia iduhuni 'to esamiti hosi oluahierek bo Yesu iko lejifak honyi.
LUK.8.4	Odulori nyia aati afuonnutta jio Yesu to borejin gala 'daŋ ababo, ati ninyia attuba eluluŋ waati enne ittok, ette Yesu iramana isi etarriamai ana:
LUK.8.5	“Olo nyia obo aromoni iyehina enyomo. Ninyia layehi inyi, ofodoŋonie nyia omuk enyomo ihiji ikoi, buo aati adak ette irririe buo fe aheny ette ikukubuna isi. 
LUK.8.6	Ofodoŋonie nyia buo fe omuk ihiji moruoi; ninyia isuruni isi, ette isi iyohojoro nyio, obeŋi nyia aboro ofuji. 
LUK.8.7	Ofodoŋonie nyia omuk ihiji hikua, ette isi isuruna arabotie iko nekua, ette nekua itabunara isi. 
LUK.8.8	Okuahinie nyia omuk jio aboro hunno oyiji 'to ette isi isuruna onno oyyu buo emai abotie ette isuaru esiha abotie (100).” Attati Yesu itisidonia ekiana honyi, ette jiaran, “Itayiriete alla awoni ayyaha jihatai!”
LUK.8.9	Attati lejifak Yesu ifiyo inyi anyio woyo hiram enne ikiana etarriamai ania. 
LUK.8.10	Buo inyi ette itarraŋ isi jiojio, “Isiarani jihatai amijana hirre huno Olobie Hollum hunyia otimoi; buo iramani jio aati hullomuk te etarriamata oŋida isi omijie buo obeŋ igonyuni, itayirai buo obeŋi omijani.
LUK.8.11	“Ikiana etarriamai ana ihuo ana: arai enyomo ekiana ono Hollum. 
LUK.8.12	Nenyomo hunno ofodoŋonie 'to ihiji ikoi, isi aati hulle itaniŋuni 'to ekiana, ati ottu Sittan ette ikuararu inyi addi to tajia hosi oŋida isi obeŋi iruhi ette ibiaŋan italahunie. 
LUK.8.13	Nenyomo hunno ofodoŋonie 'to imoruoi, isi aati hulle itayiruni 'to ekiana, ette ifuotuna ta namuno. Ati obeŋ inyi ihum ijiŋana ituajin hosi; iruhi isi do, buo alla attu akemio, ette isi 'daŋ ikuaharu addi. 
LUK.8.14	Nenyomo hunno ofodoŋonie 'to itua hikua, isi aati hulle itayiruni 'to ekiana, ati itabuna isi egigilo te esamiti iko ehawwata buo emuniti huno afau ana, ette eŋijiti hosi ibiaŋan iŋidari. 
LUK.8.15	Buo enyomo hunno okuahinie iboro hunno oyiji, isi aati hulle itayiruni 'to ekiana ette ittunana itajia hosi ta ayiji iko ta aniŋio, ette isi idihan many oŋijarik.
LUK.8.19	Ofuonni nyia honye iko illarak Yesu imijio inyi, ati ittallihi nyia isi ifanyan jihonyi nyio, ifudai nyia aati bebe. 
LUK.8.20	Attati obo atulo jiaran jihonyi, “Honyohoi iko illarak hoi hunno owotiai illet, awahi isi imijio iyye.”
LUK.8.21	Ati ojio nyia Yesu jihosi 'daŋ, “Iyaŋ iko illarak hoŋ, isi aati hulle itaniŋie 'to ekiana Hollum buo fe oniŋie inyi.”
LUK.8.22	To nobo noloŋ, adak nyia Yesu itogol iko lejifak honyi, ette jiaran jihosi, “Hallaŋata aŋati tafar enne ittokon tole.” Ania ette isi ifuatan. 
LUK.8.23	Ninyia ayiroroi isi atogol ette inyi ijotoro. Attati oloyyami enne ittok ihutan onno orroho bebe many ojio aari etafutak atogol, many oyeyerari jihosi. 
LUK.8.24	Ette lejifak Yesu itaheny inyi jiojio, “Hettiyanani, Hettiyanani! Efuo iye!”
LUK.8.24	Odioto nyia Yesu, ette ihum iramana addiŋilla ania iko afoliahita hari hotoduahi; ette Addiŋilla ania iwotia, buo aari ette idua dee. 
LUK.8.25	Attati Yesu ikiana jihosi, “Tani buo eruk hatai?”
LUK.8.25	Ati abaŋi nyia isi buo fe illillihai, ette ikikiana ta ahuattek hosi jiojio, “Eii! Anyio tulo olo! Ihum inyi iramana oloyyami iko afoliahita hari hotoduaniehe, buo isi ette iniŋio!”
LUK.8.26	Attati Yesu iko lejifak honyi illaŋan many ifau Gerasa
LUK.8.27	Ninyia isurok Yesu ilotifor, oruaŋanio nyia inyi iko obo atulo miniaŋa linyia ottu 'to totua bore gala. Adaha nyia atulo alia aŋaturoi aŋasi arriai buo fe obeŋ itoŋo itua haŋ. Ati amanyatio nyia inyi ihiji ilumio. 
LUK.8.28	Ninyia igonyu inyi Yesu, ette inyi iyyoo bebe, ette irruaŋana ahuan honyi ifau ihosiere Yesu, ette ikiana jihonyi woŋ woŋ ojio, “Yesu, Lonyi Hollum Elle illomohi 'to 'daŋ! Anyio, enne iwak iyye jihoŋ? Hibe awotto, hèttigemio ani!” 
LUK.8.29	Ikiana nyia inyi ihuo nyia, nyio, ifuhatio nyia Yesu aminiaŋati hételo jihonyi addi. Iniafatio nyia aminiaŋati ania inyi enyiahita arriai, duadi bu irririai inyi buo fe ifiti ahas iko eejek honyi ta aririk, ifufut nyia inyi aririk buo aminiaŋati ania ette itisiabaru inyi itua hidiofo.
LUK.8.30	Attati Yesu ifiyo inyi ojio, “Ŋai afure hoi?”
LUK.8.30	Itarraŋ nyia inyi ojio, “Afure hoŋ iluluŋ!” Nyio, oluaji nyia aminiaŋa hunyia ojiŋani 'to jihonyi; 
LUK.8.31	ette aminiaŋa hunia ittana Yesu jio hèlaha inyi ifuhak isi itua iwure onno owudo 'to bebe.
LUK.8.32	Owoni nyia omuk abataha arriai hunna attaditai ididaf doŋe. Ania, ette aminiaŋa hunia ittana Yesu jio ijiara isi ejiŋak jio abataha, buo yesu ette iŋatana. 
LUK.8.33	Ette aminiaŋa hunia ijiŋuna addi jio atulo alia otto jiŋana jio abataha, buo abataha hunia so so suoro te didaf doŋe hutu, hutu, hutu, ette ikuahino itua tafar jiojio woo, ette idioro ette ikoddaŋ iye diya.
LUK.8.34	Ninyia igonyuni eyyahak bataha eram ana, ette isi ifuho, ette ifuatan itisarrahina asayyo huna itua bore gala iko imatta 'daŋ. 
LUK.8.35	Attati aati ifuatan imijio anyio nyia onno owon 'to diya, ette isi ifuanna jio Yesu, ette inyurana eduo tulo ifuhari aminiaŋa jihonyi addi itoŋo iger hejek Yesu. Iyyafatio nyia inyi aboŋojin buo fe egigilo honyi nyia abis. Attati isi 'daŋ ibaŋi. 
LUK.8.36	Buo aati hunyia igonyuni 'to erre huna ihanie, ette ifuatan iyabana jio hullomuk aŋai itaŋida Yesu atulo miniaŋa. 
LUK.8.37	Attati aati 'daŋ hutta fau Gerasa jiaran jio ijiara Yesu hétolo addi nyio abaŋi nyia isi bebe. Tania, adak nyia Yesu itogol ette icaharu. 
LUK.8.38	Buo atulo oduo ifuhari aminiaŋa jihonyi addi, ette ittana Yesu jiojio, “Efuo 'daŋ ikoŋ.”
LUK.8.38	Ati ifuhak nyia Yesu inyi addi, ette jiaran; 
LUK.8.39	“Acaharu haŋ. Ilo iramak anyio hirre hunne ihan Hollum jihoi.”
LUK.8.39	Attati atulo alia leten attua bore gala 'daŋ buo iriramaru erre hoduo ihan Yesu jihonyi.
LUK.8.40	Ninyia acohuno Yesu ilotifor tafar enne ittok tole, ette aati irraŋuna inyi nyio itilai nyia isi 'daŋ inyi. 
LUK.8.41	Attati obo atulo afure honyi Yayiro elettok haji emojit, ittuna jihonyi ette irruaŋana ahuan ihosiere hejek honyi ette ittana jio ijiara Yesu olo ihaŋ honyi, 
LUK.8.42	nyio, ojio nyia ŋarri honyi nebotie aye. Arai nyia aŋasi honyi 'tomon harrihai.
LUK.8.42	Ninyia holo Yesu diya, ette aati ifudanio jihonyi nyik nyik. 
LUK.8.43	Buo jio eluluŋ waati ania, owon nyia obo aŋotte onno oŋuai iko ayaf yaf onno orroho 'to bebe. Otuk nyia aŋuai ania aŋasi 'tomon harrihai, many otuhok aŋotte ania erre honyi 'daŋ
LUK.8.44	Ette inyi ihihisuno tehiji waati many ihoruoŋ Yesu, ette ittir esidi boŋo Yesu, buo ayaf yaf honyi ette iwotia teya, teya. 
LUK.8.45	Attati Yesu ifiyo ojio, “Ŋai ottir nani?” Ati orisai nyia aati 'daŋ, buo Petro ette itarraŋ ojio, “Lettok, okudani aati 'daŋ iyye buo fe ifudanie nyik, nyik ajihoi.”
LUK.8.46	Ati ojio Yesu, “Ottir obo atulo ani nyio, amijak ni ta aleten duaran jihoŋ addi.” 
LUK.8.47	Ninyia igonyu aŋotte ania jio amijani inyi, ette inyi ittuna enne ikikiro ette irruaŋana ahuan honyi ihejek Yesu ette ipulonia ihosiere waati 'daŋ jio, inyi attir Yesu buo fe aŋai arumak inyi aŋidari teya teya. 
LUK.8.48	Buo Yesu ette jiaran jihonyi, “Ŋarri hoŋ, itaŋida eruk hoi iyye. Ilo te nelik taji.”
LUK.8.49	Ninyia hekiana Yesu, ottu nyia obo atulo ta haŋ lettok ette jiaran jio, “Yayiro, aye ŋarri hoi, hènyiak ittigemio ettiyanani obojiai.”
LUK.8.50	Ati itayiru nyia Yesu ekiana ania, ette inyi jiaran jio Yayiro, “Hèbaŋ iruho buo oŋida adi inyi.”
LUK.8.51	Ninyia afany Yesu ihaŋ, obeŋ nyia inyi awak obo atulo ojiŋari ikonyi arari Petro, Yoane, iko Yakobo, buo monye iko honye hito. 
LUK.8.52	Ililuoi nyia aati 'daŋ buo fe oyyooi eto ania. Ati ojio nyia Yesu jihosi jio, “Hèyyooti, nyio obeŋ neto ana oye…ojoto inyi joto!”
LUK.8.53	Ati osuhotierek nyia isi 'daŋ inyi nyio, omijani nyia isi jio, aye nyia neto nyia. 
LUK.8.54	Ati inef nyia Yesu aani hito ette iloŋ inyi, “Hito, totte!” 
LUK.8.55	Attati oloholio honyi icohuno ette inyi idioto teya teya, buo Yesu ette iramana isi oŋida isiori jihonyi obo aŋiyo. 
LUK.8.56	Illillihai nyia esiok honyi, ati ihum nyia Yesu iramana isi jio hèlaha iramana obo atulo eram ania.
LUK.9.1	Iloŋu nyia Yesu lejifak hula 'tomon harrihai amaji abotie ette isio jihosi aduaran iko agolon ifuhari aminiaŋa buo fe itaŋidariere eŋuati. 
LUK.9.2	Attati inyi ifahina isi ittiyeniere Olobie ono Hollum buo fe itaŋidariere aŋuak. 
LUK.9.3	Iramak nyia inyi isi jiojio, “Hèyatti obo ariŋ ta adaha hatai ania; kuyya atelek, edee hemimojok, aŋiyo, arobiyaa, ara duadi bu agamis etarrihi. 
LUK.9.4	Buo elle ijiŋana itai jio obo aaji, itoŋoti diya many ifuati itai addi jio abore gala nyia. 
LUK.9.5	Buo alla abeŋi aati ifuotuni itai, idiahati abore gala nyia, ipipuahara attuduha to hejek hatai oŋida ara esarit jihosi.”
LUK.9.6	Tania, ofuoi nyia lejifak hulia atua misihi 'daŋ, buo ittittoye Asayyo Ayijok buo fe itaŋidarie aati imasik 'daŋ.
LUK.9.8	Buo omuk ojiori jio aleyo Elija, buo fe omuk ojiori ibuhu obo olo ekianak Hollum hinyia berien. 
LUK.9.9	Attati Erode jiaran, “Aŋotu nyia ni ahou Yoane addi; ŋai buo fe elle inyiak ni olo itayirio eram honyi?” Attati inyi ihum iwahan igonyuna Yesu.
LUK.9.10	Ocohunie nyia lefahat ette iramana Yesu erre 'daŋ hunyia ihanie isi. Attati inyi iyaru isi hama jio abore anna anya Besseyida. 
LUK.9.11	Ninyia itaniŋuni eluluŋi waati eram ania, ette isi ijifaru inyi. Buo inyi ette irraŋuna isi, ette ikiana jihosi eram ono Olobie Hollum buo fe itaŋida hia hunyia awahi 'to aŋidari.
LUK.9.12	Ninyia iddorro oloŋ, ette lejifak hula 'tomon harrihai ifuanna jihonyi ette jiaran, “Itatturok eluluŋ waati ana, ijiara ofuoi itua misihi iko itua matta hunia irumaniere aŋiyo iko amasik ijotiti hosi, nyio ewon jio amaji onno oyur 'to.” 
LUK.9.13	Ati ojio nyia Yesu jihosi, “Itai ta ahuattek hatai isiatta jihosi obo aŋiyo.” Itarraŋi nyia isi jiojio, “Ewon hohoi iko emunio miyet buo aham arrihai. Iwak atiye hohoi efuo inyiaŋuno aŋiyo jio eluluŋ waati ana 'daŋ?” (
LUK.9.14	Oremehini nyia aati hulia ihuo alif miyet (5000)). Attati Yesu jiaran jio lejifak honyi jio, “Ititoŋonia aati eluluŋi, eluluŋi, ihuo atomuana miyet iluluŋ abotie.” 
LUK.9.15	Ninyia ititoŋoni lejifak aati 'daŋ ifau, 
LUK.9.16	otto Yesu iduhuna emunio hoduo miyet iko aham arrihai, ette ibonno ahide dou, ette isio ahumo jio Hollum tesi, ette beny isi, ette isiarana jio lejifak oŋida ihiharani jio aati. 
LUK.9.17	Anyai nyia isi 'daŋ many ifuaŋarik, ette lejifak iddudduhuna ofitot afeehien 'tomon harrihai.
LUK.9.18	To obo oloŋ ninyia omojori Yesu inyi hama, ofuonni nyia lejifak jihonyi buo inyi ette ifiyo isi jiojio, “Ojiori aati aniŋai?”
LUK.9.20	Buo Petro ette itarraŋ ojio, “Iyye 
LUK.9.21	Attati Yesu ihum iramana isi jio hèlaha iramani eram ania jio obo atulo. 
LUK.9.22	Buo fe ette jiaran jihosi jio, “Obolo adi ettigemio jio Lonyi Tulo, ihari adi inyi lahou iko ehumak elettaha buo ettiyanak ifahita. Ottohori adi inyi, ati ihalu oŋitek hunihoi, itubuhuni adi inyi.”
LUK.9.24	Nyio alla awak obo atulo italuahuna esu honyi, italitohi adi inyi. Buo atulo elle italitohi 'to esu honyi te eram hoŋ, italuahu adi inyi. 
LUK.9.25	Anyio yiji 'tadi inyi, alla anyurak obo atulo erre 'daŋ hutta fau buo italitohi kuyya ittarroho ahuan honyi? Obeŋ obo! 
LUK.9.26	Elle iloriri obo atulo toni, iloriri adi buo fe Lonyi Tulo tenyi alla attu inyi iko akuatan honyi buo ono Monye iko ono ajilohien hullo olibori 'to. 
LUK.9.27	Eramak ni itai ahode hode, owoni omuk dini hullo obeŋi adi igonyuni naye many igonyunierek isi Olobie ono Hollum.”
LUK.9.29	Ninyia homojo inyi, ette omom honyi iloito onno olufa, so so aboŋojin honyi ipipiahi biny biny aboŋi. 
LUK.9.30	Teya teya, oleyehinie nyia aati arrihai, ette ikiana ikonyi; isi Mose iko Elija. 
LUK.9.31	Oleyehinie nyia isi ta akuatan, ette ikiana iko Yesu ta aleten honyi ye Yerusalem ituhoniere egiama ninyia ifahunierek inyi. 
LUK.9.32	Ihuania, ojotoroi nyia Petro iko mottiarak honyi, buo ninyia lahenyuni isi, igonyuni nyia isi akuatan Yesu buo aati hulo arrihai hinyia owotiai 'to ikonyi. 
LUK.9.33	Ninyia ajiori Aati hia efuo addi, ette Petro jiaran jio Yesu, “Lettok, oyyu jihohoi iwanari dini! Eduhok adi hohoi aticio hunihoi; abotie jihoi; abotie jio Mose, buo fe abotie jio Elija.” (Ati obeŋ nyia Petro omijak anyio enne ikiana inyi.)
LUK.9.34	Ninyia hekiana Petro, ofuonni edohuo, ette imuluhana isi te nedis hosi; ette ejifak ibaŋi ninyia imuluhani edohuo Elija iko Mose. 
LUK.9.35	Buo ekiana itayiruno totua idohuo onno ojio, “Lonyi hoŋ alia alla anyimu ni. Itayiriete jihonyi!”
LUK.9.36	Ninyia latuho ekiana ania, arasaru nyia Yesu inyi hama. Oduai nyia lejifak to oŋitek hua buo fe obeŋi iramani obo atulo erre hunyia igonyuni isi.
LUK.9.37	Jio ebotie holoŋ, olluni nyia Yesu iko ejifak honyi hula hunihoi to doŋe, ette eluluŋ waati iruaŋanio ikonyi. 
LUK.9.38	Attati obo atulo tehiji iluluŋ iwuwoŋita jiojio, “Hettiyanani! Attana ni iyye, imija lonyi hoŋ, lonyi hoŋ olobotie! 
LUK.9.39	Iniafatio aminiaŋati inyi, ette ibuarana inyi ifau, teya ette inyi iyyoo buo iddidiaŋa; ette obulal ittuna totto hutuk. Iriafutta aminiaŋati ania inyi buo fe obeŋ obusak inyi. 
LUK.9.40	Attana duo ni lejifak hoi hétefuhahi aminiaŋati ania addi, ati ittallihi isi ifuhara.”
LUK.9.41	Itarraŋ nyia Yesu ojio, “Itai aati hullo obeŋ eruk buo fe ipalata! Etoŋo adi ni ikatai many baya? Many baya adi adik ni itai? Iyaŋunie lonyi hoi dini.”
LUK.9.42	Ninyia hottu leto alia, ette aminiaŋati ania inef inyi, ette ibuarana inyi ifau, ette inyi iddidiaŋa. Attati Yesu iŋerejanio jio aminiaŋati ania, ette itaŋida leto alia, ette inyiahina inyi jio monyonyi. 
LUK.9.43	Illillihai nyia aati 'daŋ ta abolori duaran ono Hollum.
LUK.9.43	Ninyia hèllillihai aati te erre 'daŋ hunyia ihanio Yesu, ette inyi ikiana jio lejifak honyi jio, 
LUK.9.44	“Ijiara ekenita huna ihumi ijiŋana iyyaha hatai! Nyio, isiori adi Lonyi Tulo ihas waati.” 
LUK.9.45	Ati obeŋi nyia lejifak omijani ojio ekiana ania anyio. Nyio, idimani nyia awoyo hiram ekiana ania jihosi jio oŋida isi obeŋi omijani inyi, ati abaŋi nyia isi ifiyere ojio ekiana ania anyio.
LUK.9.47	Ati omijak nyia Yesu egigilita hosi, ette inyi iduhuna eto ette itawojihina iger honyi, 
LUK.9.48	ette jiaran jihosi, “Lia, elle ifuotu 'to eto ollo odiha 'to olo ta afure hoŋ, ifuotu inyi ani. Buo fe lia, elle ifuotu 'to ani, ifuotu inyi lia elle ifahu 'to ani. Nyio, lia, ollo omuta 'to bebe tehiji hatai 'daŋ, inyi alla agalik 'to 'daŋ.”
LUK.9.49	Itarraŋ nyia Yoane inyi jiojio, “Lettok, egonyu duo hohoi lobo atulo ifuhatio aminiaŋa ta afure hoi, attati hohoi itik inyi nyio obeŋ inyi ara te eluluŋ hohoi.”
LUK.9.50	Ojio nyia Yesu jihonyi, “Hètihoto inyi, nyio, lia ollo obeŋ 'to oliwari itai ara inyi ahalatai.”
LUK.9.51	Ninyia iliahai oŋitek hunne iyarik Yesu idou, odioto nyia to hou honyi, ette inyi leten Yerusalem. 
LUK.9.52	Ette inyi ifahina leyak sayyo to osiere honyi, hinyia ofuoi 'to jio obo amiji ono Samaria ihuhumaniere erre 'daŋ jihonyi. 
LUK.9.53	Ati obeŋi nyia aati amiji nyia ifuotuni inyi, nyio, oleyo nyia jio icul inyi Yerusalem. 
LUK.9.54	Ninyia igonyuni lejifak, hulla anyai 'to Yakobo iko Yoane eram ana, ette isi jiaran, “Lamonye, iwak ti iyye hohoi eloŋu eema tedou oŋida ottu isuahina isi?”
LUK.9.55	Ati oyito nyia Yesu, ette iriŋ isi.
LUK.9.56	Attati isi 'daŋ ifuatan jio nobo amiji hama.
LUK.9.57	Ninyia Hadahai isi ihiji ikoi, ojio nyia obo atulo jio Yesu, “Ejifaru adi ni iyye jio amasik 'daŋ hunne ilari iyye.”
LUK.9.58	Buo Yesu ette jiaraŋ jihonyi, “Owoni obeyohi iko ewurio hosi, buo fe aheny owoni iko asik hosi, ati obeŋ obo amaji onno oferiere Lonyi Tulo iyiriari.”
LUK.9.59	Ette inyi jiaran jio atulo ollobo, “Ijifunie ani.” Buo lia ette itarraŋ inyi ojio, “Lamonye ijiara do nani alo inuhana monyoŋ.” 
LUK.9.60	Ati ojio nyia Yesu jihonyi, “Ijiara aati ayaak onuhani ayaak hosi, buo jihoye, iriramaru Olobie ono Hollum.”
LUK.9.61	Buo fe lobo ette jiaran, “Lamonye ejifaru adi ni iyye, ati ijiara do ani alo ifonyuno aati hutta haŋ hohoi.” 
LUK.9.62	Buo Yesu ojio jihonyi, “Elle inef obo atulo ahebu iromori buo inyiak ifiala ehalu, obeŋ inyi osiru Ilobie ono Hollum.”
LUK.10.1	Ihalu erre huna onyimu nyia Lamonye omuk aati hama, atomuana hattarik harrihai
LUK.10.2	Ette inyi jiaran jihosi, “Aŋida amana, ati omutari egiamak. Omojoti jio Lamonye mana oŋida ifahu adioŋok arriai idioŋori imana honyi. 
LUK.10.3	Ifuatta! Efak ni itai ihuo akioro ihiji lewwo. 
LUK.10.4	Hèyatti olobooni kuyya edee hemimojok iko amuha buo hèwotiati ihiji ikoi ifonyari obo atulo tekoi. 
LUK.10.5	Elle ijiŋana itai jio obo ahaŋ, ijiatta do, ‘Ijiara nelik taji hatawana jio ahaŋ ana!’ 
LUK.10.6	Alla awon atulo diya alla awak nelik taji, ijiara efuanya hatai ono nelik taji odulo jihonyi; buo labeŋ, ocohuno adi efuanya hatai ono nelik taji jihatai. 
LUK.10.7	Itoŋoti jio ahaŋ nyia, oŋiyete buo fe imatati erre hunne isiori isi jihatai, nyio, osiru aduma jio egiamak te egiama hosi. Hèluttati ahaŋitek ababo. 
LUK.10.8	Kuyya elle ijiŋana itai jio obo abore gala buo aati honyi arraŋuni itai, oŋiyete ariŋ enne isiori isi jihatai. 
LUK.10.9	Itaŋidarata aŋuak hosi, iramana aati abore gala nyia jio, attu Olobie ono Hollum liger hosi. 
LUK.10.10	Ati elle ijiŋana itai jio obo abore gala buo aati honyi obeŋi arraŋuni itai, ifuatta ikianati ilofirihi hosi jio, 
LUK.10.11	‘Ara duadi bu attuduha abore gala hatai anna adafa 'to ihejek hohoi, epipuak hohoi ajihatai. Ati omijana jio attu Olobie ono Hollum liger hatai!’ 
LUK.10.12	Eramak ni itai jio, Iholoŋ ono Aŋocio Hiram, obolo adi amehino Hollum jio Sodom agalik amehino honyi jio abore gala ania.
LUK.10.13	“Orroho adi bebe jihoi Korasin! Orroho adi buo fe bebe jihoye Besseyida! Nyio, hara nyia ihanie eduariti hunyia ihanie jihatai iborejin gala Taya iko Sidon, ŋanyia isi idehini eyyata hosi berien, ette iyyafana asuwali ette ipur ahuattek hosi te enuara itahutaniere jio eha isi eyyata hosi. 
LUK.10.14	Ati Iholoŋ ono Aŋocio Hiram, obolo adi amehino Hollum jio Taya iko Sidon agalik amehino honyi jihatai. 
LUK.10.15	Buo jihoi Kapernaum! Iwak iyye ikaf ahuan hoi many lidou? Ati ibirori adi iyye many imaji hayaak!”
LUK.10.17	Attati aati hula atomuana hattarik harrihai
LUK.10.18	Itarraŋ nyia Yesu isi jiojio, “Eŋonyu ni Sittan okuahuno tedou ihuo ahilai. 
LUK.10.19	Itayiriete! Esiarak ni jihatai aduaran, irriyere amunuok iko atone buo fe oŋida igalihina egoliti 'daŋ huno amiottononi. Obeŋ adi obo ariŋ iriafu itai. 
LUK.10.20	Hèmunoti jio oniŋie aminiaŋa itai; ati omunoti jio igioronie afureta hatai idou.”
LUK.10.21	Ta asaa nyia, ifut nyia amuno jio Yesu to Loholio Olibo
LUK.10.23	Attati inyi iyito jio lejifak honyi ninyia awoni isi isi hama, ette jiaran, “Osiru amiji itai igonyuniere erre huna! 
LUK.10.24	Eramak ni itai jio, oluaji nyia ekianak Hollum iko oobuok hinyia awahi 'to igonyuna erre hunne igonyuna itai, ati obeŋi isi iŋonyuni. Awahi nyia buo fe isi itaniŋuna erre hunne itayiruna itai, ati obeŋi nyia isi itayiruni.”
LUK.10.26	Itarraŋ nyia Yesu inyi ojio, “Anyio enne igioroni ifahita Mose? Ihenio iyye isi aŋai?”
LUK.10.27	Buo atulo alia ette itarraŋ ojio, “ ‘Itabuara ataji hoi 'daŋ jio Hollum Lamonye hoi, to oloyiri hoi 'daŋ, ta agolon hoi 'daŋ, iko te egigilita hoi 'daŋ’; buo fe ‘Itabuara ataji hoi jio onyihari hoi ihuo onno obuarari inyi ahuan hoi.’ ”
LUK.10.28	Ojio Yesu jihonyi, “Ittenu iyye, ihanie ihuo nyia, isu adi iyye.”
LUK.10.29	Ati awak nyia inyi itahutana abisan honyi, ette inyi jiaran jio Yesu “Ŋai onyihari hoŋ?”
LUK.10.30	Itarraŋ Yesu ojio, “Orubo nyia obo atulo to Yerusalem many Yeriko, ette omuk ahahalak irrauna inyi, ette ihororo erre honyi 'daŋ, ette ibak inyi, ette idiaharu inyi mugur mugur. 
LUK.10.31	Jio asaa nyia ottu nyia obo ehumani te ekoi ania; ninyia igonyu inyi atulo alia, ette inyi ilor aŋati hikoi tole. 
LUK.10.32	Ihuo nyia buo fe ottu nyia obo atulo to woyo ba Lefi tolia, ette leten imijio atulo lia, ette buo fe inyi ilor te ebotie ŋati. 
LUK.10.33	Attati obo a Samaritanani linyia olo 'to tolia ittuna many jio atulo lia, ninyia igonyu inyi, ette ataji honyi imehino. 
LUK.10.34	Ette inyi leten many jihonyi, ette iyalana eyali buo fe ijuhok afino itoŋos honyi, ette illulluronia atoŋos honyi, ette ikafana inyi ihide sigiria honyi, ette iyaru inyi jio obo aaji eyirit, ette imijio inyi onno oyyu. 
LUK.10.35	Jio ebotie holoŋ isiarak nyia inyi arobiyaa arrihai jio lamonye haji, ette jiaran jihonyi, ‘Omijie inyi onno oyyu, alla awoni omuk erre hunne inyiaŋak iyye inyi, attu adi ni iduma iyye alla acohuno ni tolo.’ ”
LUK.10.36	Attati Yesu ifiyo Ettiyanani ifahita lia jiojio, “Alali jio hula hunihoi elle igigilo iyye jio ara olonyihari jio atulo alla arrauni ahahalak alia?”
LUK.10.37	Buo inyi ette itarraŋ jio “Lia, ollo omehino 'to jihonyi.” Attati Yesu jiaran, jihonyi, “Ilo ihanie ihuo nyia.”
LUK.10.39	Owon nyia inyi iko haniye anna anya Maria ninyia itoŋo iger hejek Lamonye buo itayirio ettiyenio honyi. 
LUK.10.40	Ati obolorok nyia egiama Marta ette inyi ittuna jio Yesu ette jiaran, “Lamonye, ibeŋ ti iyye igigilo jio idehi haniyoŋ jihoŋ egiama ana 'daŋ? Iramak inyi hétettu ani iluak!”
LUK.10.41	Ati itarraŋ nyia Lamonye jihonyi ojio, “Marta, Marta! Ihawwa iyye buo fe ittigemio ahuan hoi te erre arriai, 
LUK.10.42	ati ariŋ abotie anna awahi. Anyimu Maria ariŋ onno oyyu 'to, obeŋi adi iyari addi jihonyi.”
LUK.11.1	To obo oloŋ omojo nyia Yesu jio obo amaji. Ninyia attohu inyi, ette obo olo lejifak honyi jiaran jihonyi jio “Lamonye, ittiyenie hohoi amojo ihuo ninyia ittiyeniere Yoane lejifak honyi.”
LUK.11.2	Buo Yesu ette jiaran jihosi, “Elle imojoti itai ijiatta:
LUK.11.2	‘Monye:
LUK.11.2	Ijiara abaŋi afure hoi onno olibo 'to.
LUK.11.2	Hétettu olobie hoi.
LUK.11.3	Isiara jihohoi motie motie aŋiyo enne ewak hohoi.
LUK.11.4	Ohohi eyyata hohoi
LUK.11.4	ihuo enne edehiniere hohoi aati 'daŋ hulle ihanie 'to onno orroho jihohoi.
LUK.11.4	Buo fe hèyaru hohoi jio ekemiti hunno ogoli 'to.’ ”
LUK.11.5	Ette Yesu jiaran jio lejifak honyi, “Kuyya alla alo obo alatai ihaji motte honyi ta attiŋ harue ette jiaran, ‘Illa, ehurok ani omuk emunio hunihoi, 
LUK.11.6	nyio, hetek motte hoŋ ifanyan to momoriya. Obeŋ obo aŋiyo enne esio ni jihonyi!’ 
LUK.11.7	Buo elle itarraŋ inyi totua haji honyi jiojio, ‘Hèttigemio ani! Ihiana ekat, eferio buo fe hohoi, nani iko aduri hoŋ. Ettallik ni idioto isiaraniere jihoi obo ariŋ.’ 
LUK.11.8	Eramak ni itai, ara duadi bu obeŋ inyi awak idioto isiaraniere iyye emunio nyio ira iyye ellanyi, elle ibeŋ iyye iloriri idulori imojo, odioto adi inyi ette isiarana jihoi erre 'daŋ hunne iwak iyye.
LUK.11.9	“Ihuania, ajio ni jihatai, ifiyete, isiori adi jihatai. Ottifiati, inyurana adi itai. Ikukuhoto, aŋahini adi ekat jihatai. 
LUK.11.10	Nyio, lia elle ifiyo 'to, ifuotu adi, lia ollo ottifia 'to, onyurak adi inyi, buo fe lia elle ikukuk 'to aŋahini adi jihonyi. 
LUK.11.11	Jihatai monyie, alla amojo lonyi hoi iyye ahami, isio adi iyye inyi amunu? 
LUK.11.12	Kuyya alla amojo inyi atelio, isio adi iyye jihonyi etoni? 
LUK.11.13	Elle imijana itai hulle irrohojata 'to esiorio hirre hunno oyiji 'to jio aduri hatai; aŋai 'tadi Monye ettedou, obeŋ 'tadi esiorio honyi Loholio Olibo jio hia hulle ifiye 'to inyi agalik!”
LUK.11.14	Ifuhatio nyia Yesu aminiaŋati enne ittallik 'to ikiana; buo ninyia ajiŋu aminiaŋati ania addi, ette atulo lia itterio ekiana. Illilliha nyia eluluŋ waati, 
LUK.11.15	ati ojiori nyia lomuk hulosi jio, “Ifuhatio inyi aminiaŋa ta aduaran ono Belsebul, hobu miniaŋa.”
LUK.11.17	Ati omijak nyia Yesu egigilita hosi, ette inyi jiaran jihosi “Elle ibibuanya obo afau eluluŋi eluluŋi hunno orriomonie, otturo adi inyi. Buo elle ibibuanya obo ahaŋ inyi hama buo aŋalafai, oturo inyi. 
LUK.11.18	Ihuania, alla awon olobie ono Sittan iko eluluŋi hunno orriomonie isi hama, odulo 'tadi inyi aŋai? Ijiatta itai jio efuhatio ni aminiaŋa addi ta aduaran Belsebul, 
LUK.11.19	elle efuhatio ni aminiaŋa addi ta aduaran Belsebul, buo lejifak hatai ifuhatie isi ta aduaran ŋai? Tania, arai adi lejifak hatai ahaŋotok hiram hatai. 
LUK.11.20	Ati elle efuhatio ni aminiaŋa ta aduaran Hollum, itahutak ania jio alum Olobie ono Hollum ihiji hatai.
LUK.11.21	“Elle irriria olottir ahaŋ honyi te erremiti honyi, itoŋoi adi erre honyi dee. 
LUK.11.22	Ati elle iburanio obo atulo ollo ogol 'to agalik inyi, ette itattur inyi, ohoru adi lia erremiti hoduo iyihi inyi jio oluahi adi inyi, ette buo fe ihihor erre 'daŋ hunno ohoru inyi jio olottir alia.
LUK.11.24	“Alla ajiŋu aminiaŋati jio obo atulo, ilor inyi ta amaji onno oyoho 'to ittifiari amaji eyirit. Buo alla abeŋ inyi onyurak, ette inyi jiaran, ‘Acaharu adi ni ihaji hoŋ eduo ediehuno ni.’ 
LUK.11.25	Ninyia acohuno inyi, onyurak nyia inyi aaji honyi alibo bebe buo fe ilaman. 
LUK.11.26	Attati inyi leten iloŋuno omuk aminiaŋa hattarik hunno orrohoji 'to agalihini inyi, ette isi ijiŋana, ette imanya diya. Tania, ninyia atuho 'daŋ, orroho nyia jio atulo alia agalik ninyia tetteri.”
LUK.11.27	Ninyia ikiana Yesu erre huna, odioto obo aŋotte teluluŋ, ette jiaran jihonyi, “Hotomunoi aŋotte enne isiu 'to iyye buo fe itadasu iyye!”
LUK.11.28	Ati itarraŋ nyia Yesu jiojio, “Ati hotomunohi hia hulle itaniŋuni 'to ekiana Hollum buo fe oniŋie inyi!”
LUK.11.30	Ihuo ninyia arari Yona etamijani jio aati hutto bore gala Ninife, ara adi buo fe Lonyi Tulo etamijani jio aati hulo ahana. 
LUK.11.31	Odioto adi Nobu ono Seba Iholoŋ ono Aŋocio Hiram, ette itisiahina aati hulo ahana. Nyio, ottu nyia inyi ta fau honyi anna alama 'to itayiruniere olofioro huno Hobu Solomon. Eramak ni itai, owon obo ariŋ dini anna agalik 'to Solomon. 
LUK.11.32	Odiotoi adi aati Ninife Iholoŋ ono Aŋocio Hiram, ette itisiahina aati hulo ahana, nyio, ihari nyia isi eyyata hosi ninyia itayiruni isi ettittoyo ono Yona. Eramak ni itai, owon obo ariŋ dini anna agalik 'to Yona!
LUK.11.34	Arai noŋite hoi ihuo allomo ihuan hoi. Alla ayiji oŋite hoi, obolo adi afaŋan ihuan hoi 'daŋ; buo alla arrohoji oŋite hoi, obolo adi edumele ihuan hoi 'daŋ. 
LUK.11.35	Ihuania ihuma imijio, hèlaha afaŋan ottonohoi ara edumele. 
LUK.11.36	Elle ifut afaŋan ihuan hoi 'daŋ obeŋ obo aŋati iriok, afaŋ adi inyi 'tel 'tel ihuo elle inuok allomo iyye ta afaŋan honyi.”
LUK.11.37	Ninyia latuhok Yesu ekiana, iloŋoro nyia obo olo 
LUK.11.38	Illilliha nyia olo 
LUK.11.39	Tania, ette Lamonye jiaran jihonyi, “Itai 
LUK.11.40	Obeŋi hossi! Obiaŋara nyia Hollum ollo oyyeu 'to oruoŋ, oyyeu buo fe atua? 
LUK.11.41	Ati isiatta enyati hutto miolohien iko hutto loŋeti hatai jio alociaŋak, buo erre 'daŋ ette adi ilibori jihatai.
LUK.11.42	“Ati orroho adi bebe jihatai 
LUK.11.43	“Orroho adi bebe jihatai 
LUK.11.44	Orroho adi bebe jihatai! Nyio, irata itai ihuo elumio hunno obeŋi 'to oleye. Adahai aati totto hide hosi buo obeŋi omijani.” 
LUK.11.45	Attati lobo olo ettiyanak ifahita jiaran jihonyi, “Hettiyanani, elle ikiana iyye ihuo nyia, imorio buo fe iyye hohoi!” 
LUK.11.46	Buo Yesu ette itarraŋ inyi ojio “Orroho adi buo fe bebe jihatai ettiyanak ifahita! Nyio, itakafiete itai aati erre hunno oddiŋi 'to te ewwahatio, buo ibiaŋata iluahata isi ikafari ara duadi bu ta afialai ijiai. 
LUK.11.47	Orroho adi bebe jihatai! Nyio ihuhumana itai elumio hekianak Hollum hinyia ottohori hohonyiok hatai. 
LUK.11.48	Iruhonia itai ehanita hohonyiok hatai buo fe iruhoto ehanita hua; nyio, ottohori nyia isi ekianak Hollum buo itai ittata iduhonia elumio hosi. 
LUK.11.49	Tania, ojiori Ofioro Hollum jio, ‘Efak adi ni jihosi ekianak hoŋ iko lefahat hoŋ; buo ottohori adi isi lomuk buo ittigemie lomuk.’ 
LUK.11.50	Onyurani adi aati hulo ahana ettigemio, nyio ta naye hekianak Hollum 'daŋ hinyia ottohori many tetteri fau. 
LUK.11.51	Itterio ta attohoro ono Abele many jio ono Sakariya, linyia abahini ihiji ono etitiek ehumi iko Amaji Elibo. Aafe, eramak ni itai, onyurani adi aati hulo ahana ettigemio tesi 'daŋ!
LUK.11.52	“Orroho adi bebe jihatai ettiyanak efahita! Nyio, iduhuna itai addi eŋanyit ofioro; buo itai ta ahuattek hatai ibiaŋata ijiŋana, buo fe itihoto hulla awahi 'to ijiŋana diya!”
LUK.11.53	Ninyia alo Yesu teya, ette ettiyanak ifahita iko 
LUK.11.54	nyio ottifiai nyia isi omuk erre italohuniere inyi.
LUK.12.2	Asalani adi erre 'daŋ hunne imuho 'to, buo fe omijani adi erre 'daŋ hunne idimai 'to. 
LUK.12.3	Ofuonni adi itayiruna ta afanni erre 'daŋ hunne ikianati itai idumele. Itakuati adi buo fe to sihidihien hasik, erre 'daŋ hunne ihahayati itai itua hasik hatai.
LUK.12.4	“Eramak ni itai mottiarak hoŋ, hèbaŋata hia hullo ottohori 'to ahuan, buo ihalu ittallihi ihanio omuk erre hunna agalihini ta arrohoji. 
LUK.12.5	Etahutak adi ni itai jio oŋida ibaŋata ŋai. Abaŋata Hollum, ollo owon 'to iko agolon ittohori, buo ihalu 'tohoro ibironia ihima onno osio 'to 'tulaŋ. Aafe eramak ni itai, abaŋata luŋa inyi!
LUK.12.6	“Obeŋi soho itinyiaŋani olodili miyet ta amillimi arrihai? Ati obeŋ Hollum oguhi obo olodil. 
LUK.12.7	Ara duadi bu oofir hutto hossi hatai, iheni isi 'daŋ. Tania, hèbaŋata, nyio agalik ayiji tulo abotie olodili arriai!
LUK.12.8	“Eramak ni itai, lia elle iruhok 'to ani ihosiere waati, iruhok adi buo fe Lonyi Tulo inyi ihosiere ajilohien Hollum. 
LUK.12.9	Buo lia, elle iha 'to ani ihosiere waati, iha adi buo fe Lonyi Tulo inyi ihosiere ajilohien Hollum.
LUK.12.12	Nyio, jio nasaa nyia, ittiyanak adi Loholio Olibo itai erre hunne ifuata ikiana.”
LUK.12.13	Attati lobo atulo tehiji iluluŋ jiaran jio Yesu, “Hettiyanani iramak illaŋ ehor ikoŋ erutaa hunyia idiaharu monye hohoi.”
LUK.12.14	Buo Yesu ette itarraŋ inyi jiojio, “Illa, ŋai ihanak ani ahaŋotoni hiram kuyya ahaharani saŋ hunia jihatai?” 
LUK.12.15	Attati Yesu jiaran jihosi 'daŋ, “Ihumata imijio, hèlaha obo eŋaru ojiŋak itajia hatai; nyio obeŋ amanya tulo ara ta aluaji hirre hunno owoni 'to jihonyi.”
LUK.12.16	Attati Yesu iramana jihosi etarriamai ana: “Owon nyia obo asamani iko amana honyi anna aŋidari amat honyi. 
LUK.12.17	Otto inyi igigilo ta ahuan honyi jiojio, ‘Abeŋ ni awon iko amaji ittunaniere amat hoŋ 'daŋ. Ehan adi ni anyio?’ 
LUK.12.18	Ette inyi jiaran, ‘Ehan adi ni ihua ana, etattur adi ni amuguo hoŋ, ette ni iduhonia omuk hunne ettaha hunna alari ni ittunaniere emma iko erre hoŋ 'daŋ hunnomuk. 
LUK.12.19	Attati ni jiaran jio ahuan hoŋ, osiru miji! Owoni erre 'daŋ jihoi hunne iyarai aŋasi arriai. Abalai ta allalla, oŋiye, amatai, buo fe omunoi!’ 
LUK.12.20	Ati ojio nyia Hollum jihonyi, ‘Jai, obeŋ hou! Arue ono ahana iduhari adi esu hoi addi; ofuonni 'tadi erre hunne ittunak iyye ahunohoi irahan ahunaŋai?’ ”
LUK.12.21	Otto Yesu itisidonia ekiana honyi jiojio, “Ara adi inyi ihuo nyia jio hia, hulle ifuroni 'to esamiti ahunosi, buo obeŋi asami to hosiere Hollum.”
LUK.12.22	Attati Yesu jiaran jio lejifak honyi, “Ihuania, eramak ni itai, hèhawwati ta anyio enne iwahata itai, ta esu hatai, kuyya ta aboŋojin hunne iyyafatiete itai ihuattek. 
LUK.12.23	Nyio, agalik ayiji ono esu ayiji ŋiria, buo fe ayiji huan agalik ayiji boŋojin. 
LUK.12.24	Ike imijata olohurahi; obeŋi isi oyehini enyomo buo fe obeŋi odeŋuni amat; obeŋi buo fe amuguo iko ebecio jihosi, ati itaŋiyo Hollum isi! Igalihina itai aheny ta ayiji! 
LUK.12.25	Ŋai jihatai ollo oremik 'to noŋitek huno esu honyi te ehawwa? 
LUK.12.26	Elle ittallihoto itai ihan ariŋ ollo omuta 'to a lia, nyioti ihawwati itai te erre hunnomuk? 
LUK.12.27	Ike imijata obolori ayaburita hutto mur aŋai. Obeŋi isi igiamai buo fe obeŋi ihuhumie aboŋojin hosi. Ati eramak ni itai jio ara duadi bu hobu Solomon iko esamiti honyi 'daŋ, obeŋi nyia aboŋojin honyi ilamani ihuo ayaburita hunia. 
LUK.12.28	Ati elle itiyyefio Hollum amiyaŋ otto mur, onno owon 'to ahana buo motie osuahini iyali, obeŋ 'tadi inyi itiyyef itai agalik bebe? Aii! Itai aati hullo omuta eruk!
LUK.12.29	“Hèhawwati, buo fe hèfuurati motie motie aniyo adi enne iŋiyete itai kuyya enne imatati itai. 
LUK.12.30	Nyio, ottifiai aati 
LUK.12.31	Ottifiati do Olobie Honyi, buo arai adi erre hunia 'daŋ ahunatai.
LUK.12.32	“Itai eluluŋ onno omuta 'to, hèbaŋata, nyio, omuno Monyatai esiarana jihatai Olobie. 
LUK.12.33	Itinyiaŋana asaŋ hatai, isiatta arobiyaa hua jio alociaŋak. Ihuhumuna olobooni hatai hunno obeŋ 'to ojiori emaruak. Ottunana esamiti hatai idou, amaji onno obiaŋarik isi omumutararai, nyio, ittallik olohoho ifanyan diya, buo fe eŋenyu ittallik ittarroho. 
LUK.12.34	Nyio, odulo adi ataji hoi jio amaji onno ottunarik esamiti hoi.
LUK.12.36	ihuo egiamak hulle itilai 'to acohuno lettok hosi to hafula ono nayama. Ninyia lattu inyi ette ikukuk ekat, ette isi iŋahina ekat jihonyi kuak. 
LUK.12.37	Hotomunohi egiamak hullo ottu elettok hosi nyurani homijei, buo fe itilai ta acohuno honyi! Ahode eramak ni itai, ottodok adi inyi aboŋojin honyi ehoriti ŋiria ette iloŋuna isi iŋiyo, ette isiarana isi aŋiria. 
LUK.12.38	Hotomunohi isi alla acohuno inyi ara duadi bu te ehiji harue kuyya hobeŋ ataŋatio motie afaŋ buo onyurak isi ihuo nyia. 
LUK.12.39	Ati omijana jio, hara duo onno omijak lamonye haji jio ottu adi olohoho ihaji honyi baya; obeŋ duo inyi obusak olohoho ahahalaru erre hutta haŋ honyi. 
LUK.12.40	Ihumata buo fe irra, nyio, ottu adi Lonyi Tulo ta asaa enne itimoti itai.”
LUK.12.41	Ette Petro jiaran, “Lamonye, ikiana soho etarriamai ania to hohoi hama, kuyya ta aati 'daŋ?”
LUK.12.42	Itarraŋ Lamonye ojio, “Ŋai 'tadi alla ara ahegiamani oloyijio buo fe ilofioro? Inyi adi elle ihanak lamonye haŋ isioriere aŋiyo jio egiamak hullomuk alla attuba asaa ŋiyo. 
LUK.12.43	Hotomunoi egiamani lia alla attu elettok honyi inyurana inyi ihanio egiama ania. 
LUK.12.44	Hode eramak ni itai, ihanak adi inyi egiamani alia elettok ollo oŋuahatio 'to erre honyi 'daŋ. 
LUK.12.45	Buo alla ajio legiamani alia ta ataji honyi jio, ‘Illiŋia elettok hoŋ icohuniere’ ette itterio ebibahio egiamak hullomuk, aliawa iko aŋoruo 'daŋ, ette ŋiyo ette imata many orumari. 
LUK.12.46	Attati elettok egiamani alia icohuno nyia obo oloŋ, ta asaa onno otimo egiamani alia buo fe obeŋ igigilo ta attuna honyi. Ittigemio adi elettok alia inyi, ette ifuhara inyi jio egiamak arrohojak.
LUK.12.47	“Legiamani ollo omijak 'to anyio anna awak elettok honyi oŋida inyi ihan, ati obeŋ inyi ihuhum ahuan honyi kuyya obeŋ ihan ihuo awak elettok, ofodohi adi inyi bebe. 
LUK.12.48	Buo lia, ollo otimo 'to awak elettok honyi anyio, buo ihan erre hunno osiruni 'to ta afodohio, ofodohi adi inyi kai. Jio lia, elle isiori arriai, awahi adi buo fe jihonyi arriai; buo jio lia, elle isiori arriai bebe, awahi adi buo fe jihonyi arriai bebe.
LUK.12.49	“Attu ni isuahiniere afau, ati ojio atua hoŋ ŋaduo inyi ihuania awulo! 
LUK.12.50	Owon obo batisimo anna ajio ni efuotu, ati obeŋ ataji hoŋ oyiri many otuhori inyi! 
LUK.12.51	Igigiloti itai jio attu ni iyaŋuno nelik fau? Eramak ni itai, obeŋ. Ati eyaŋuno ni abuanya. 
LUK.12.52	Ahana many moi, ibibuanya adi ahaŋ ono aati miyet; oliwarik adi hula hunihoi hula arrihai, buo fe hula arrihai oliwarik hula hunihoi. 
LUK.12.53	Oliwarik adi monyie lonyirok hosi, buo fe lonyirok oliwarik monyie hosi. Oliwarik adi honyie ŋarriok hosi, buo fe ŋarriok oliwarik honyie hosi; oliwarik adi aŋoruo, honyie habiok hosi; buo fe honyie oliwarik aŋoruo lonyirok hosi.”
LUK.12.54	Attati Yesu jiaran jio eluluŋ waati, “Elle igonyuna itai edohuo ofuonni tetteddorro holoŋ, buo itai ijiatta jio alo ahide sayo, buo inyi ette sayo hode. 
LUK.12.55	Elle igonyuna itai oyyami ohutuno otto junub, buo itai ijiatta jio alo oloŋ nahan, buo inyi ette nahan hode. 
LUK.12.56	Itai etihanak huattek hulo! Imijana itai etamijanita hirre hutteduo iko hutta fau, nyioti itimoti itai awoyo hiram ono asaa ana?
LUK.12.57	“Nyio ibiaŋata itai iŋototo ariŋ onno obis 'to jihatai ihaniere? 
LUK.12.58	Elle itiloŋoro obo atulo iyye ilokikoi, imuarati luŋa ikonyi hèbiaŋata itai ifanyata imaji lokikoi, ŋadi inyi ipihoro iyye many ihosiere haŋotoni hirre buo aŋotoni hirre ette isiarana iyye jio bolis, buo isi ette ifitana iyye ibabus. 
LUK.12.59	Eramak ni iyye, ibeŋ adi iyye ihouno many idumaniere iyye edumiti 'daŋ hunno oŋotok aŋotoni hiram jihoi.”
LUK.13.1	Jio asaa nyia, owoni nyia omuk aati diya hinyia iramani 'to Yesu attohoro Pilato omuk aati hulo Galilea buo isi isiorie ehumita jio Hollum. 
LUK.13.2	Itarraŋ nyia Yesu isi ojio, “Ta attohoro waati hulo Galilea hulia ihuo nyia, igigiloti itai jio itahutak inyi jio agalihini nyia eyyata hosi huno aati Galilea hullomuk 'daŋ? 
LUK.13.3	Ahode obeŋ! Eramak ni itai jio, elle ibiaŋata itai idehina eyyata hatai, iyeti adi itai 'daŋ ihuo onno oyerik isi. 
LUK.13.4	Ara bu aati hinyia 'tomon hohottohunik hulo Silowam, hunyia oritihonio aaji onno ohodo jihosi ette ittohoro isi, igigiloti itai jio itahutak inyi jio agalihini nyia eyyata hosi huno aati 'daŋ hulla amanyai 'to Yerusalem? 
LUK.13.5	Ahode, obeŋ! Eramak ni itai jio elle ibiaŋata itai idehina eyyata hatai, iyeti adi itai 'daŋ ihua ninyia oyerik isi.”
LUK.13.6	Attati Yesu iramana jihosi etarriamai ana: “Owon nyia obo atulo iko aŋaboli ninyia isur 'to imana fino honyi. Ette inyi leten ittifia aŋabolo jihonyi, ati obeŋ nyia inyi orumak obo. 
LUK.13.7	Ania ette inyi jiaran jio legiamani mana honyi, ‘Imijie, aŋasi hunihoi, attutta ni dini ittifiari aŋabolo jio aŋaboli ana, ati habeŋ ni anyurak obo. Olloŋok inyi ifau! Anyio ittarrohojio inyi aboro obojiai?’ 
LUK.13.8	Ati itarraŋ nyia egiamani lia jiojio, ‘Lettok, idehi inyi do obo eeŋa abotie. Arom adi ni awoyo honyi atto ni ihanana omuk aworot diya. 
LUK.13.9	Alla aŋi inyi eeŋa otto tua, oyyu adi! Buo alla abeŋ, iremik iyye italloŋonia inyi ifau.’ ”
LUK.13.10	Ittiyenio nyia Yesu ihaji emojit to obo oloŋ Sabatto. 
LUK.13.11	Owon nyia obo aŋotte diya ninyia owon 'to iko aminiaŋati ninyia itaŋuai 'to inyi aŋasi 'tomon hohottohunik. Ikudura nyia inyi buo fe ittallik itabisana ahuan honyi. 
LUK.13.12	Ninyia igonyu Yesu inyi, ette inyi iloŋuna inyi, ette jiaran jihonyi, “Haniye, abusak aŋuai ania iyye!” 
LUK.13.13	Ette Yesu ittironia ahas honyi jihonyi, buo teya teya, ette aŋotte ania itabisana ahuan honyi ahide, ette itahabuyo Hollum.
LUK.13.14	Ati iloŋojita nyia elettok olo aaji emojit, nyio, itaŋidario Yesu to oloŋ Sabatto. Ette jiaran jio aati hia, “Owoni oŋitek ille hunne igiamarik aati, ifuanna to oŋitek hunia oŋida itaŋidari itai; ati obiaŋara to noloŋ Sabatto!”
LUK.13.15	Itarraŋ nyia Lamonye inyi jiojio, “Itai etihanak huattek hulo! Obeŋ obo jihatai ohohi attamot kuyya asigiria honyi to bore to oloŋ Sabatto, ette leten itamacio inyi? 
LUK.13.16	Ijiara ti obeŋi ohohini, to oloŋ Sabatto eto otto woyo Abramo ana enne ifitak Sittan aŋasi 'tomon hohottohunik?” 
LUK.13.17	Attati etarraŋi honyi itanyahina amiorok honyi ariri; buo aati 'daŋ ette imuno te erre 'daŋ hunno obolori 'to hunyia ihanio inyi.
LUK.13.18	Attati Yesu ifiyo ojio “Ara Olobie ono Hollum ihua anyio? Etarriamahi adi ni inyi iko anyio? 
LUK.13.19	Ara inyi ihua aŋerio cahai enne iyaru obo atulo ette idulana imana honyi. Isuru inyi, ette ibolori ayyani, buo aheny ette iduho asik hosi itanata honyi.”
LUK.13.20	Inyiak Yesu ifiyo ojio, “Etarriamahi adi ni Olobie Hollum iko anyio? 
LUK.13.21	Ara inyi ihua olobou enne iduhu aŋotte, ette icaŋana ihifua hunno oremehini ahiriehien hunihoi, many odohuniere inyi 'daŋ dou.”
LUK.13.22	Olo nyia Yesu totto borejin gala iko totto misihi buo ittittiyanaru aati, buo inyi olo atany a Yerusalem. 
LUK.13.23	Attati obo atulo ifiyo inyi ojio, “Lamonye, italahuni 'tadi aati kaiyo ijiai?”
LUK.13.24	Itarraŋ nyia Yesu isi ojio, “Ihumata ittifia ekoi ijiŋari te ekat ollo ottida 'to; nyio, oluaji adi aati hulla awahi 'to ijiŋari attua, ati ittallihi adi isi ijiŋara. 
LUK.13.25	Odioto adi lamonye haji, ette ihianana ekat. Iwotiati adi itai illet, buo ikukuhoti ekat buo ijiatta, ‘Lettok, aŋahi hoi ekat!’ Ati itarraŋ adi inyi itai jiojio, ‘Abeŋ ni amijak tai ifuanna itai!’ 
LUK.13.26	Buo ittata adi itarraŋ jiojio, ‘Eŋiyo nyia hohoi buo fe emata ikoye; buo fe iyye nyia ittiyenio itua bore gala hohoi!’ 
LUK.13.27	Ati inyiak adi inyi jiaran, ‘Abeŋ ni amijak tai ifuanna itai. Ifuatta addi, itai ehanak hirre hunno orrohoji 'to!’ 
LUK.13.28	Owon adi ayyoo iko aŋuruta hala ta adiaha elle igonyuna itai Abramo, Isako, Yakobo iko ekianak Hollum 'daŋ owoni Ilobie Hollum buo opuasari itai allet! 
LUK.13.29	Ofuonni adi aati tetteduoŋi holoŋ iko tetteddorroi holoŋ, buo fe totto sumal iko totto junub, ette itoŋo iŋiyere Ilobie Hollum. 
LUK.13.30	Attati aati hulla arai 'to ihuania ecuŋita irahan adi etterita buo hulla arai 'to ihuania etterita, ette irahan adi ecuŋita.”
LUK.13.31	Ta asaa tonyia ofuonni nyia omuk 
LUK.13.32	Itarraŋ nyia Yesu isi jiojio, “Ifuatta iramana olobeyok lia io, ‘Efuhatio ni aminiaŋa buo fe etaŋidario aati ahana iko motie. Atuhok adi ni egiama hoŋ iholoŋ etahunihi.’ 
LUK.13.33	Ati oŋida ani adaha ahana iko motie many talialoŋ nyio, obeŋ osiru ittohori ekianani Hollum jio obo abore gala hama, arari fe Yerusalem.
LUK.13.34	“Yerusalem, Yerusalem! Ittohio iyye lekianak Hollum, buo fe irruoŋ ta amoruo leyak sayyo hinyia ifahu Hollum jihoi! Enyiahita omuk ajia hunyia awahari ni imosouniere aati hoi 'daŋ ta ahas hoŋ, ihuo enne imosouniere ahohoro ekiyehi honyi itua hiwwa. Ati ibeŋ iyye ani iŋatak! 
LUK.13.35	Tania, idehini buo fe oyur adi Aaji hoi emojit enne ittokon. Eramak ni iyye, ibeŋ adi iyye igonyu ani, many afanyari nasaa enne ittuniere iyye ijiari jio, ‘Ijiara lia hotomunoi ollo ottu 'to ta afure ono Lamonye.’ ”
LUK.14.1	To obo oloŋ Sabatto olo nyia Yesu iŋiyere aŋiria ihaji obo elettok olo Farisei; buo aati ette ihum imijio ehalu Yesu. 
LUK.14.2	Ette obo atulo linyia oyejani hejek iko ahas ittuna jio Yesu. 
LUK.14.3	Buo Yesu ette ifiyo ettiyanak ifahita iko 
LUK.14.4	Ati oduahinie nyia isi 'liŋ 'liŋ, attati Yesu irihuna atulo alia, ette itaŋida, ette ifahina inyi addi. 
LUK.14.5	Attati inyi jiaran jihosi, “Alla alum leto kuyya attamot obo alatai itua hiri, ŋai jihatai adi ollo obeŋ adi ipihu inyi kuak to oloŋ Sabatto?”
LUK.14.6	Ati ittallihi nyia isi itarraŋ efiyo honyi ania.
LUK.14.7	Ninyia igonyu Yesu lomuk hulo aati hinyia iloŋuni ihafula onyimoi amasik lettaha, ania iramaniere inyi isi 'daŋ etarriamai ana: 
LUK.14.8	“Elle iloŋu obo atulo itai ihafula ono ayama, hètoŋoti itoŋita huno elettaha, nyio, hara héloŋuni nyia adi obo atulo elettok agalik iyye. 
LUK.14.9	Ottu adi Lamonye hafula eloŋoni hatai 'daŋ, ette jiaran jihoi, ‘Obusak amaji ania jio atulo olo.’ Tania, ilo adi iyye itoŋo imaji fiahajak ta ariri. 
LUK.14.10	Ati elle iloŋuni iyye, ilo itoŋoi imaji fiahajak. Ottu adi eloŋoni hoi jihoi ette jiaran, ‘Illa, otte, waŋ imaji lettaha.’ Iyaŋuno adi ania olohuo jihoye, ihosiere waati 'daŋ hunyia iloŋuni ihafula. 
LUK.14.11	Nyio alla akaf obo atulo ahuan honyi ahide, itifiahaji adi inyi, buo elle itifiaha obo ahuan honyi, akafani adi inyi ahide.”
LUK.14.12	Attati Yesu jiaran jio eloŋoni honyi, “Elle ihanak iyye aŋiyo ono agari otto fanni kuyya otto 'tari, hèloŋu mottiarak hoi, kuyya illarak hoi, kuyya aati hutta haŋ hatai, kuyya onyihari hoi asamak; nyio ofuonni adi buo fe isi iloŋoro iyye itadumaniere eloŋuna hoi isi. 
LUK.14.13	Ati elle ihanak iyye aŋiyo ono agari, iloŋu alociaŋak, arrohojak, aŋurak iko aŋodok; 
LUK.14.14	tania, irumak adi iyye namuno, nyio obeŋi isi oremehini iloŋuna iyye itadumaniere eloŋuna hoi isi. Oduma adi Hollum iyye iholoŋ enne ibuhunierek aati ayijok.”
LUK.14.15	Ninyia itaniŋu lobo latulo tehiji waati hunyia to maji ŋiyo eram ana, ette inyi jiaran jio Yesu, “Hotomunoi hia hullo ofuoi 'to adi iŋiyo ihafula otto Lobie Hollum!”
LUK.14.16	Ati ojio nyia Yesu jihonyi, “Ihanak nyia obo atulo agari enne ittok, ette inyi iloŋuna aati arriai. 
LUK.14.17	Ninyia attuba asaa ono aŋiyo, ifak inyi egiamani honyi hételo iramana aati hinyia iloŋuni jio, ‘Ifuanna, attubai erre 'daŋ!’ 
LUK.14.18	Ati itterie nyia isi alia 'daŋ ababo. Ette linyia tetteri jiaran jihonyi, ‘Hibe awotto, ajio ni alo imijio obo amana oŋole enyiaŋu ni.’ 
LUK.14.19	Buo fe obotie ette jiaran, ‘Hibe awotto, enyiaŋu ŋole ni attamoti husuŋ aromok 'tomon, ajio ni alo ikem isi.’ 
LUK.14.20	Buo fe linyia obotie ette jiaran, ‘Abeŋ ni aremik ittuna, nyio, hetek ni iwanan ta haŋ.’
LUK.14.21	“Attati egiamani alia icaharu, ette iramana erre huna 'daŋ jio elettok honyi. Ijoria nyia elettok alia bebe, ette jiaran jio egiamani honyi, ‘Ilo kuak ilori iko ilofirihi bore gala, iyaŋunie alociaŋak, arrohojarak, aŋurak iko aŋodok.’ 
LUK.14.22	Ihalu kai, ojio egiamani, ‘Lettok, ehan ni, ihuo iramak duo iyye nani, ati hofitoro amaji.’ 
LUK.14.23	Buo elettok ette jiaran jio egiamani honyi, ‘Ilo ikidimihien iko jio ekotia, iyaŋunie aati ijiara ofuonni, oŋida ahaŋ hoŋ ifut hiny hiny. 
LUK.14.24	Eramak ni itai jio obeŋ adi obo jio hia hinyia iloŋuni ojio eniŋ aŋiyo otto hafula hoŋ!’ ”
LUK.14.25	To obo oloŋ ofuoi nyia eluluŋi waati arriai iko Yesu, ette inyi iyito jihosi ette jiaran, 
LUK.14.26	“Alla attu obo jihoŋ buo obeŋ oliwari monyonyi, honyonyi, ŋoruoi honyi, aduri honyi, illarak iko haniyarak honyi, afee ara duadi bu ahuan honyi, ittallik inyi irahan a hejifani hoŋ. 
LUK.14.27	Ollo obeŋ 'to olor akruce honyi buo fe obeŋ ijifuno ani, ittallik inyi irahan ahejifani hoŋ. 
LUK.14.28	Alla awak obo alatai iduho aaji onno ohodo, itterio adi inyi do ehenio omuk ajia asaŋ hunna awak inyi; imijaniere kuyya owoni agurusi jihonyi hunno oremehini ittohina aduho ania. 
LUK.14.29	Nyio, alla abeŋ inyi ihan ihuo nyia, oduhok adi inyi etawoji haji ijiai ati ittallik adi inyi ittohina aaji ania. Attati aati hulle igonyuni 'to 'daŋ aaji ania isuhotiere atulo alia 
LUK.14.30	buo ikianai jio, ‘Itter atulo olo aduho haji, ati ittallik ituhonia egiama!’
LUK.14.31	“Elle iturumoro obo loobu aati honyi alif 'tomon (10,000) irriomoniere iko obo loobu ollo owon 'to iko aati honyi alif atomuana arrihai (20,000), inninek adi inyi do ahuan honyi imijaniere kuyya oremik agolon honyi irriomoniere iko oobu lia. 
LUK.14.32	Alla abeŋ agolon honyi oremik, ifak adi inyi eyak sayyo jio oobu lia buo inyi halama, ikianari jihonyi eram ono emuara. 
LUK.14.33	Ihuo nyia buo fe alla abeŋ obo alatai obusak erre honyi 'daŋ, ittallik adi inyi irahan ahejifani hoŋ.”
LUK.14.34	“Oyyu amile, ati elle ilik inyi, inyiahini adi eduarit honyi aŋai? 
LUK.14.35	Obeŋ buo fe inyi oremik itayyu aboro hutto mana ara duadi bu aworot hunno ofuoi iruasana itua mana. Ati ibirori adi inyi addi. Lia, ollo owon 'to iko ayyaha itayirari, ijiara itayiru!”
LUK.15.2	Ottoi 
LUK.15.3	Tania, ette Yesu iramani jihosi etarriamai ana: 
LUK.15.4	“Alla awon obo alatai iko akioro esiha abotie (100) buo obo abotie ette ilitohina, obeŋ 'tadi inyi idiaharu huna atomuana hottoŋuan hohottoŋuan ihidiofo, ette leten ittittifiaru olobotie linyia olito 'to many onyuraniere inyi? 
LUK.15.5	Ninyia lanyurak inyi, ette inyi iloruno buo omuno. 
LUK.15.6	Ninyia lafany inyi ihaŋ, iloŋu nyia inyi mottiarak iko onyihari honyi arabotie, ette jiaran jihosi, ‘Hamunoti nyio, anyurak ni aker hoŋ linyia olito 'to!’ 
LUK.15.7	Ihuo nyia buo fe eramak ni itai, obolo adi amuno idou, te eyyani abotie ollo obusak 'to eyyata honyi agalik amuno ta abisak atomuana hottoŋuan hohottoŋuan hulle igigiloi 'to jio obeŋi eyyata jihosi ibusaniere.
LUK.15.8	“Kuyya alla awon obo aŋotte iko arobiyaa 'tomon, buo ette italitohina arobiya abotie, ihan 'tadi inyi anyio? Itawulohi adi inyi allomo, ette ifie aaji buo ihum ittifia many onyuraniere inyi? 
LUK.15.9	Ninyia lanyurak inyi arobiya lia, iloŋu nyia inyi mottiarak iko onyihari honyi arabotie, ette jiaran jihosi, ‘Hamunoti, nyio, anyurak ni arobiya loduo etalitohi ni!’ 
LUK.15.10	Ihuo nyia buo fe, eramak ni itai, omunoi adi ajilohien Hollum te eyyani abotie elle iha 'to eyyata honyi.”
LUK.15.11	Attati Yesu jiaran, “Owon nyia obo atulo iko lonyirok honyi arrihai, 
LUK.15.12	ette ollo odiha 'to jiaran jio monyonyi jiojio, ‘Baba obuanyak ani erre hoŋ.’ Buo monyosi ette ibibuanyana jihosi asaŋ honyi 'daŋ. 
LUK.15.13	Ihalu omuk oŋitek kai, itinyiaŋak lonyi ollo odiha 'to asaŋ honyi 'daŋ, ette leten jio obo afau anna alama, ette ittarrohojana agurusi honyi 'daŋ ta amanya onno orroho 'to. 
LUK.15.14	Ninyia latuhok inyi asaŋ honyi 'daŋ, attati ahure onno obolo ittuna jio afau ania ette inyi ilociaŋ. 
LUK.15.15	Attati inyi leten igiama iko obo atulo olo afau ania, linyia ifak 'to inyi itua mana honyi iyyahatiere abataha. 
LUK.15.16	Adaya nyia inyi iŋiyere abehenyita modoro hunyia oŋiye abataha, ati obeŋ nyia tulo isio inyi obo ariŋ. 
LUK.15.17	Ninyia afuonni ofioro ihou honyi, ette inyi jiaran, ‘Omukajia egiamak monyoŋ hullo oŋiye 'to aŋiyo bai many ofitoro, buo nani ahure dini ettoho! 
LUK.15.18	Adioto adi ni, ette ni leten jio monyoŋ, ette ni jiaran jihonyi, “Baba, eyyau ni ihosiere Hollum buo fe ihosiere hoi. 
LUK.15.19	Abeŋ ni enyiak isiruna irari olonyi hoi, ijiara ani ara ihuo obo egiamani hoi.” ’ 
LUK.15.20	Tania, odioto inyi ette leten jio monyonyi.
LUK.15.20	“Ninyia halama inyi, igonyuni nyia monyonyi inyi, ette imehino jihonyi, ette iŋioron, ette imosouna inyi, ette ifony inyi ta ahucio 'yaha. 
LUK.15.21	Attati lonyi honyi jiaran jihonyi, ‘Baba, eyyau ni ihosiere Hollum iko ihosiere hoi, abeŋ ni enyiak isiruna irari alonyi hoi.’ 
LUK.15.22	Ati ojio nyia monye jio egiamak honyi, ‘Oruhuniete! Iyaŋuniete aboŋo enne ilaman 'to bebe, itiyyafana inyi; itiyyafana buo fe abilata ihafialai buo amuha ihejek honyi. 
LUK.15.23	Orihuniete atawwo linyia itafiri, ocuhoto inyi, haŋiyete, buo fe hamunoti, 
LUK.15.24	nyio aye nyia lonyi hoŋ olo, ihuania inyiak inyi isu. Olitohi nyia inyi, buo ihuania arumanio inyi.’ Ania, ette isi itterio amuno.
LUK.15.25	“Ta asaa ania, owon nyia lonyi honyi ahouti imana. Ninyia acohuno inyi many iger haŋ, itayiru nyia inyi edolo iko efufuoho. 
LUK.15.26	Ette inyi iloŋuna obo egiamani, ette ifiyo inyi jio, ‘Jai! Owon anyio diya?’ 
LUK.15.27	Itarraŋ nyia inyi ojio, ‘Attu illahoi, ania, acuk monyohoi atawwo linyia itafiri; nyio ifuotu inyi illahoi ollo oyyu.’
LUK.15.28	“Tania, iloŋojita leto ahouti alia bebe, ette ihara ajiŋana attua haŋ. Ania, ette monyonyi ijiŋuna, ette ittana jio ijiara inyi hotojiŋai attua. 
LUK.15.29	Buo inyi ette itarraŋ monyonyi ojio, ‘Imijie, egiama ni jihoi aŋasi hunia 'daŋ buo fe abeŋ amesio efahita hoi, ati ibeŋ iyye ani isio obo ariŋ ara duadi bu elloti alla aŋot ni imunori iko mottiarak hoŋ. 
LUK.15.30	Ati noduo lacohuno lonyi hoi alia, elle ittarrohojak 'to erre hoi 'daŋ jio asomok, buo iyye itte icuhonia inyi atawwo linyia itafiri!’ 
LUK.15.31	Itarraŋ nyia monyonyi ojio, ‘Lonyi hoŋ, idulo iyye itoŋo ikoŋ, arai buo fe asaŋ hoŋ 'daŋ ahunohoi. 
LUK.15.32	Ati osiru jihohoi imunori; nyio aye nyia illahoi alia, ati ihuania inyiak inyi isu; olitohi nyia inyi, buo ihuania arumanio inyi.’ ”
LUK.16.1	Ette buo fe Yesu jiaran jio lejifak honyi, “Owon nyia obo lasamani iko obo egiamani linyia ottoŋotio 'to erre honyi. Itisiahini nyia attoŋoni hirre alia jio asamani jiojio ittarrohojio inyi esamiti hunia asai asai. 
LUK.16.2	Ania, ette inyi iloŋuna attoŋoni hirre alia ette jiaran jihonyi, ‘Anyio enne ihan iyye enne etaniŋio ni ana? Ike ihuma itahutana jihoŋ erre 'daŋ hunne ifuotu iyye iko hunne isio iyye allet, nyio, ibeŋ iyye inyiak irahan ahattoŋoni hirre hoŋ.’ 
LUK.16.3	Buo attoŋoni hirre alia ette ikiana inyi hama jio, ‘Alo elettok hoŋ itawoj ani te igiama. Ehan 'tadi ni anyio? Obeŋ agolon jihoŋ ibuahari ewurio buo fe ni eloriri imimojori. 
LUK.16.4	Ihuania amijak ni anyio adi enne ehan ni oŋida aati ifuotuni ani ihaŋitek hosi elle itawoji ani te igiama.’
LUK.16.5	“Tania iloŋu nyia inyi aati horosi lettok honyi ababo ette jiaran, jio etteri, ‘Awak elettok hoŋ jihoi omukajia?’ 
LUK.16.6	Buo lia ette itarraŋ jiojio, ‘Ajirikisi hiyali huŋuro esiha abotie (100).’ Attati attoŋoni hirre jiaran jihonyi, ‘Ahorosi hoi huna, itoŋoi ifau igiorok kokuak atomuana miyet.’ 
LUK.16.7	Attati inyi jiaran jio ollobo ‘Buo iyye, awak inyi jihoi omukajia.’ Buo inyi ette itarraŋ ojio, ‘Asuwali himma esiha abotie (100).’ Attati attoŋoni hirre jiaran jihonyi, ‘Ahorosi hoi huna, igiorok atomuana hottohunik.’
LUK.16.8	“Tania, itahuyo nyia elettok alia attoŋoni hirre olorroho olo ta agenyan honyi; nyio ogenyi aati hula afau ana, igiamari erre hosi agalihini, hula afaŋan.” 
LUK.16.9	Attati Yesu jiaran jihosi, “Eramak ni itai orrehuna mottiarak hatai te esamiti hutta fau, nyio, alla atuhoi esamiti hunia, ifuotuna adi itai amanya onno osio 'to 'tulaŋ. 
LUK.16.10	Lia, ollo ottoŋotio 'to erre hunno omutari 'to onno oyyu, ottoŋotio adi buo fe inyi erre hunno obolori 'to onno oyyu, buo lia ollo obeŋ 'to ottoŋotio erre hunno omutari 'to onno oyyu, obeŋ adi buo fe inyi ottoŋotio erre hunno obolori 'to onno oyyu. 
LUK.16.11	Ati elle ibiaŋata itai ittoŋotiete onno oyyu esamiti huno afau ana, ŋai 'tadi isio jihatai esamiti hunna arai 'to hode ittoŋotiere? 
LUK.16.12	Elle ibiaŋata itai ittoŋotiete onno oyyu erre huno obo atulo, ŋai 'tadi isiarak itai erre hunna arai 'to ahunatai?
LUK.16.14	Ninyia itayiruni 
LUK.16.15	Attati Yesu jiaran jihosi, “Itihaniete itai ahuattek ahabisak ihosiere waati, ati omijak Hollum atajia hatai. Nyio, erre hunna adayai aati bebe, orrohoji isi 'daŋ to hosiere Hollum.
LUK.16.17	Ati iliaha jio edou iko afau ilitori muluyaŋ agalik jio egieri ollo odiha olo efahita ilitori.
LUK.16.19	“Owon nyia lobo lasamani elle iyyafatio aboŋojin hunne ilamani bebe buo ogoli te enyiaŋa. Ilobia nyia inyi oŋitek 'daŋ. 
LUK.16.20	Owon nyia buo fe obo atulo olociaŋ alla anya Lasaro, linyia oso nahuan 'daŋ atoŋos. Iyaŋuttai nyia inyi ikat asamani alia, 
LUK.16.21	jio oŋida inyi anyautta ebenyiti ŋiria hunno oddoddotiai 'to to 'teremeja hasamani alia. Ati ofuonnuttai nyia buo fe aŋohe ididala atoŋos honyi.
LUK.16.22	“Ninyia laye olociaŋ alia, akafarai nyia ajilohien inyi itoŋori iger Abramo iŋiyo ettedou. Oye nyia buo fe asamani alia, ette inuhana inyi. 
LUK.16.23	Buo imaji hayaak, ninyia obolorori ettigemio jihonyi, ibonno inyi ahide ette igonyuna Abramo alamarai buo Lasaro itoŋo iŋer honyi. 
LUK.16.24	Ania, ette inyi iloŋo ojio, ‘Baba Abramo, omehinie jihoŋ! Ifak Lasaro ottirok afialai honyi itua hari oŋida ottu itilik aŋadief hoŋ. Nyio, obolo ettigemio jihoŋ bebe itua eema ana!’
LUK.16.25	“Ati ojio nyia Abramo jihonyi, ‘Lonyi hoŋ, iko ihuma igigilo. Ninyia hésu iyye, ifuotu nyia iyye erre ayijok, buo Lasaro ifuotu erre arrohojak. Ati ihuania ilobia inyi buo iyye iwon ittigemio. 
LUK.16.26	Buo jio hunia 'daŋ, omijak jio owon ewure ihiji hohoi ikatai jio, oŋida hia hullo owon 'to dini, ittallihi illaŋan ajihatai, buo fe oŋida obo jihatai ittallik illaŋuna a jihohoi.’ 
LUK.16.27	Buo lasamani lia ette jiaran, ‘Baba, Abramo, attana ni iyye, ifak Lasaro ihaŋ monyoŋ, 
LUK.16.28	enne itoŋorik illarak hoŋ hula miyet. Ijiara inyi hételo isar isi, oŋida bati isi obeŋi ofuonni imaji ittigemio ana.’ 
LUK.16.29	Ati ojio nyia Abramo jihonyi, ‘Owoni illarak hoi iko bo Mose buo ekianak Hollum, ijiara isi itaniŋie ekiana hosi.’ 
LUK.16.30	Buo lasamani lia ette itarraŋ ojio, ‘Obeŋ ania oremik, baba Abramo! Ati elle ibuhu obo atulo toye ette leten jihosi, ihari adi isi eyyata hosi.’ 
LUK.16.31	Ati ojio nyia Abramo jihonyi, ‘Alla abeŋi adi isi itaniŋie jio Mose iko jio ekianak Hollum, obeŋi adi buo fe isi iruhi ara duadi bu ibuhu obo atulo toye.’ ”
LUK.17.1	Attati Yesu jiaran jio lejifak honyi “Ofuonni adi luŋa erre hunne isusuhini 'to aati iyyauniere, ati orroho adi bebe jio lia elle iyaŋuno 'to isi. 
LUK.17.2	Osiru duo ifitani noonye hiriai imurut honyi, ette ibironia inyi itua hari enne ittokon ŋadi inyi isusuhi obo tehiji oŋiayai hulo iyyauniere. 
LUK.17.3	Ihumata irriria ahuattek hatai!
LUK.17.3	“Elle ipal illahoi, iriŋa inyi, buo elle irue inyi, obusak inyi. 
LUK.17.4	Buo elle ihanio inyi onno orroho jihoi enyiahita hattarik to noloŋ abotie buo odulo ajiaran jihoi, ‘Hibe awotto, hibe awotto!’ enyiahita hattarik, obusak luŋa inyi.”
LUK.17.5	Attati lefahat jiaran jio Lamonye, “Ofonik eruk hohoi.” 
LUK.17.6	Itarraŋ nyia Lamonye ojio, “Alla abolo duo eruk hatai ihuo aŋerio cahai iremehina duo itai jiaran jio akamurei ana ‘Orutu ahuan hoi addi, idulanie itua hari enne ittokon!’ buo inyi duo ette niŋio.
LUK.17.7	“Kuyya alla awon obo alatai iko egiamani ollo oromo imana, kuyya iyyahatio akioro; alla acohuno inyi to mana, iramak adi iyye inyi ijiara obotik iŋiria? 
LUK.17.8	Obeŋ! Ijio adi iyye jihonyi, ‘Ihuhumak aŋiria hoŋ otto 'tari, iyyafak aboŋo egemi oŋida isiaraniere ani aŋiria buo ni aŋiyo buo fe amata; ati ihalu iremik adi iyye iŋiyo aŋiria hoi.’ 
LUK.17.9	Isiarak soho inyi ahumo jio legiamani alia ta aniŋio honyi efaha? 
LUK.17.10	Ara buo fe ihuo nyia jihatai, elle ituhonia itai egiama 'daŋ enne iramani jihatai, ijiatta jio, ‘Era hohoi ahegiamak asai, ehanio hohoi ijiai egiama enne isiori jihohoi.’ ”
LUK.17.11	To ninyia alari Yesu Yerusalem, ohisaru nyia inyi te ekori ette hiji Samaria iko Galilea. 
LUK.17.12	Ninyia hojiŋak inyi jio obo amiji, oruaŋanie aliawa 'tomon ikonyi hunyia owoni 'to iko 
LUK.17.13	ette illilloŋo woŋ woŋ jiojio, “Yesu! Lettok! Omehinie jihohoi!”
LUK.17.14	Igonyu nyia Yesu isi ette jiaran, “Ifuatta, itahutana ahuattek hatai jio ehumak.”
LUK.17.14	Ninyia hadahai isi ihiji ikoi, ette italibo isi. 
LUK.17.15	Ninyia igonyu obo olosi jio aŋida inyi, ette inyi icohuno buo itahabuyo Hollum woŋ woŋ, 
LUK.17.16	ette irruaŋana ahuan honyi ifau ihosiere hejek Yesu ette isio inyi ahumo. Ara nyia inyi a Samaritanani. 
LUK.17.17	Attati Yesu ifiyo inyi ojio, “Irata duo bu itai hulle italibori 'tomon, tahiai ati hula hottoŋuan? 
LUK.17.18	Nyio ti ololufa olo hama ollo ocohuno 'to itahabuyere Hollum?” 
LUK.17.19	Attati Yesu jiaran jihonyi, “Totte ilo, itaŋida eruk hoi iyye.”
LUK.17.20	Ifiye nyia omuk hulo 
LUK.17.21	Obeŋ adi obo atulo ojio, ‘Imijiete, ana dini!’ kuyya ‘Nyia fe nyia!’; nyio, awon Olobie ono Hollum ihiji hatai.
LUK.17.22	Attati inyi jiaran jio lejifak honyi, “Ofuonni adi oŋitek hunne iwahatti adi itai igonyuniere noloŋ abotie jio noŋitek Lonyi Tulo, ati ibiaŋata adi itai igonyuna inyi. 
LUK.17.23	Owoni adi hia hullo ojiori adi jihatai jio, ‘Imijiete diya!’ kuyya, ‘Imijiete dini!’ Ati hèfuatta ijifatio isi. 
LUK.17.24	Ihuo enne imiadahari ahilai, ette itafaŋ aŋacio 'daŋ huno edou, ara adi buo fe Lonyi Tulo ihuo nyia iholoŋ honyi. 
LUK.17.25	Ati orumak adi inyi do ettigemita arriai buo fe aati hula ahana adi ihari inyi. 
LUK.17.26	Ihuo ninyia arari inyi jio noŋitek huno Noa, ara adi buo fe inyi ihuo nyia jio noŋitek huno Lonyi Tulo. 
LUK.17.27	Odulori nyia aati aŋiyo, iko amata buo fe aliawa ayamanie iko aŋoruo many jio noloŋ ninyia ojiŋaniere Noa itogol, attati ebuli hari ittohoro isi 'daŋ. 
LUK.17.28	Ara adi ihuo ninyia to noŋitek huno Lot. Odulori nyia aati aŋiyo, amata, enyiaŋa, etinyiaŋa, edula, iko aduho. 
LUK.17.29	To noloŋ ninyia alari Lot addi to bore gala Sodom, ette eema iko efuoto amunek onno owulo ahima,
LUK.17.30	Ara adi ihuo nyia to oloŋ enne italeyehinierek Lonyi Tulo.
LUK.17.32	Ogiluna to ŋoruoi Lot! 
LUK.17.33	Lia, alla awak 'to italuahuna esu honyi italitohi adi inyi; ati lia, elle italitohi 'to esu honyi, italuahuno adi inyi. 
LUK.17.34	Eramak ni itai, jio arue ania, ojotoi adi aati arrihai iŋeref abotie. Iyarai adi abotie addi buo idiaharai obotie. 
LUK.17.35	Irieyei adi aŋoruo arrihai imaji abotie; iyarai adi abotie addi buo idiaharai ebotie. [ 
LUK.17.36	Owoni adi aliawa arrihai itua mana; iyarai adi abotie addi, buo idiaharai obotie.]”
LUK.17.37	Attati lejifak ifiyo inyi jiojio, “Lamonye, jio anani maji?”
LUK.17.37	Buo inyi ette itarraŋ jio, “Ottubanie adi ataruha jio amaji anna awanari obo ariŋ onno oye 'to.”
LUK.18.1	Attati Yesu iramana jio lejifak honyi obo etarriamai, ittiyeniere isi oŋida odulori amojo buo obeŋi oyuhoi. 
LUK.18.2	Ojio nyia inyi jio, “Owon nyia lobo aŋotoni hiram jio obo abore gala. Obeŋ nyia inyi abaŋ Hollum buo fe obeŋ abaŋ aati. 
LUK.18.3	Owon nyia buo fe aŋotte ehidak jio abore gala ania ninyia attana 'to inyi jio, ‘Itabisak eram hoŋ iko aati hullo osuarik 'to ani!’ 
LUK.18.4	Iha nyia aŋotoni hiram alia tetteri etabisana eram aŋotte ania. Ati ihalu igigilo nyia inyi ta ahuan honyi, ette jiaran, ‘Abeŋ duo bu ni aniŋio Hollum buo fe abeŋ abaŋ aati; 
LUK.18.5	ati te ettigemio ehidak ana nani, etabisak adi ni eram honyi iko osuari honyi, ŋadi inyi odulo ittigemio ani oŋitek 'daŋ!’ ”
LUK.18.6	Ette Lamonye jiaran, “itaniŋiete erre hunne ikiana laŋotoni hiram ollo obeŋ 'to oŋocio onno obis. 
LUK.18.7	Ihuania, obeŋ 'tadi Hollum oŋotok eram onno oyyu jio aati honyi hullo odulori 'to ifiyo jihonyi aluahio ta afanni iko ta arue 'daŋ? Illiŋiahi 'tadi inyi iluahiere isi? 
LUK.18.8	Eramak ni itai, oŋotok adi inyi eram onno oyyu kokuak tesi. Buo alla attu Lonyi Tulo, onyurak 'tadi inyi eruk owon ifau?”
LUK.18.9	Iramak nyia buo fe inyi etarriamai ana jio aati hullo omijani 'to luŋa abisan hosi buo iyasie aati hullomuk. 
LUK.18.10	“Ofuoi nyia lomuk aati arrihai imojo itua Haji emojit enne ittokon. Ara nyia lobo aholo 
LUK.18.11	“Ihut nyia Afariseitanani eger kai
LUK.18.12	Aferutta ni enyiahita arrihai te esabit abotie, buo fe esiorio jihoi aŋacio etattomonita huno erre 'daŋ hunna anyuratta ni.’
LUK.18.13	“Ati owotia nyia eddudduhani musuru alamarai ollo obeŋ ikoddaŋ ibonno ahide, ette inninnaŋ asuhe honyi ette jiaran, ‘Hollum, omehinie jihoŋ, ani leyyani!’ 
LUK.18.14	Eramak ni itai, olo nyia eddudduhani musuru alia ihaŋ honyi alla abis ihosiere Hollum, ati obiaŋara a Fariseitanani. Nyio, alla akaf obo atulo ahuan honyi ahide, itafiahaji adi inyi, buo elle itafiaha obo ahuan honyi akafi adi inyi ahide.”
LUK.18.15	Iyaŋunie nyia omuk aati ara duadi bu olodolioo jio Yesu, oŋida inyi ottirok ahas honyi jihosi. Ninyia igonyuni lejifak isi, ette isi iŋerejanio jio aati. 
LUK.18.16	Ati iloŋu nyia Yesu iŋiayai ette jiaran, “Aŋatana iŋiayai ijiara ofuonni jihoŋ, hètihoto isi nyio, ara Olobie ono Hollum ahano aati hulla arai 'to ihuo isi. 
LUK.18.17	Ahode ajio ni jihatai jio, lia ollo obeŋ 'to ifuotu Olobie ono Hollum ihuo enne ifuotuniere eto ollo odiha 'to, obeŋ adi inyi ojiŋak diya.”
LUK.18.18	Attati lobo elettok olo Yudei ifiyo ojio, “Hettiyanani ollo oyyu 'to, ehan 'tadi ni anyio ifuotuniere esu 'tulaŋ?” 
LUK.18.19	Itarraŋ nyia Yesu inyi ojio, “Anyio iloŋo iyye nani oloyijio? Obeŋ obo ara oloyijio arari fe Hollum hama. 
LUK.18.20	Imijak iyye efahita, ‘Hèhanio erre somon, hèttoho, hèhoholio, hègesem, buo fe abaŋa monyohoi iko honyohoi.’ ”
LUK.18.21	Buo elettok alia ette jiaran, “Aniŋio ni efahita hunia 'daŋ many hara ni ahito.” 
LUK.18.22	Ninyia itaniŋu Yesu erre hunia, ette inyi jiaran jihonyi, “Harasa obo ariŋ abotie enne hèbeŋ iyye ihan. Ilo itinyiaŋak erre hoi, itte iharana arobiyaa hua jio alociaŋak; ihuo nyia iwon adi iyye iko esamiti idou. Teya waŋ yo ijifatie nani.” 
LUK.18.23	Ati ninyia itayiru atulo alia erre hunia, ette inyi ijiriŋa, nyio, asam nyia inyi bebe.
LUK.18.24	Igonyu nyia Yesu ejom honyi ette jiaran, “Ogol bebe jio aati lasamak ijiŋaniere Ilobie Hollum. 
LUK.18.25	Inyiak iliaha bebe jio akonnikonni ijiŋari te ettulit libira, agalik atulo asamani ijiŋaniere Ilobie Hollum.” 
LUK.18.26	Attati aati hunyia itayiruni 'to inyi ifiyo ojio, “Ŋai 'tadi ollo oremik 'to italahuno?” 
LUK.18.27	Ati itarraŋ nyia inyi ojio, “Oremik Hollum ihanio erre hunne ittallihi aati ihanio.”
LUK.18.28	Buo Petro ette jiaran, “Imijie! Ediehuno hohoi ahaŋitek hohoi 'daŋ ijifatiere iyye.”
LUK.18.29	Buo Yesu ette jiaran jihosi, “Hode ajio ni jihatai, atulo elle idehi 'to ahaŋ honyi, kuyya ŋoruoi, kuyya illarak, kuyya esiok honyi, kuyya aduri honyi, te eram ono Olobie Hollum, 
LUK.18.30	inyiak adi inyi ifuotuna ihuania arriai agalihini hua, buo moi ottu ifuotuna esu 'tulaŋ.”
LUK.18.31	Iloŋu nyia Yesu lejifak honyi hula 'tomon harrihai ette jiaran jihosi, “Itayiriete! Efuo ihuania Yerusalem, buo diya, ofuoi adi erre 'daŋ hunyia igioroni ekianak Hollum to Lonyi Tulo irahan hode. 
LUK.18.32	Isiori adi inyi ihas Lufajak, osuhotierek adi inyi, omorie adi inyi buo fe omicie amilak jihonyi. 
LUK.18.33	Abahie adi isi inyi ette ittohoro, ati ihalu oŋitek hunihoi ibuhu adi inyi toye.”
LUK.18.34	Ati obeŋi nyia isi omijani erre hunia, nyio, idimani nyia awoyo hiram ekenita hunia jihosi, buo fe isi obeŋi omijani nanyio enne ikiana Yesu.
LUK.18.35	Ninyia iliaha Yesu Yeriko, owon nyia lobo oloŋodo linyia itoŋo 'to iger hikoi buo imimojo. 
LUK.18.36	Ninyia itaniŋu inyi eluluŋ waati ofuoi tekoi, ette inyi ifiyo ojio, “Anyio riŋ ania?”
LUK.18.37	Itarraŋi isi inyi ojio, “Yesu olo Nasaret ollo ottu tolo.”
LUK.18.38	Attati inyi iloŋo woŋ woŋ ojio, “Yesu! Lonyi Dafide! Omehinie jihoŋ!”
LUK.18.39	Buo aati hutto hosiere ette iŋerejanio jihonyi, ette iramana inyi hotoduai. Ati ifudak nyia inyi ewuwoŋita bebe jiojio, “Lonyi Dafide! Omehinie jihoŋ!”
LUK.18.40	Ania owotiari Yesu, ette iramana isi ijiara iyaŋunie oloŋodo lia jihonyi. Ninyia lattu inyi aŋati, ette Yesu ifiyo inyi jiojio, 
LUK.18.41	“Iwak iyye ani ehan anyio jihoi?” Itarraŋ nyia inyi jiojio,
LUK.18.41	“Lettok awak ni inyiak imijio.”
LUK.18.42	Ette Yesu jiaran jihonyi, “Inyiaha fe imijio! Itaŋida eruk hoi iyye.”
LUK.18.43	Teya teya, inyiak inyi imijio, ette ijifaru Yesu buo itahabuyo Hollum. Ninyia igonyu eluluŋ waati erre hunia, ette isi buo fe itahabuyo Hollum.
LUK.19.1	Ojiŋak nyia Yesu Yeriko ette iŋutoro tolia. 
LUK.19.2	Owon nyia obo atulo diya afure honyi Sakeyos. Ara nyia inyi ahèddudduhani musuru elettok buo fe a sam. 
LUK.19.3	Awak nyia inyi igonyuna Yesu, ati ta asuhon honyi buo fe ta aluaji waati, ittallik nyia inyi igonyuna Yesu. 
LUK.19.4	Ania, ette inyi iŋioron ahosiere iluluŋ, ette idahina ihide bule igonyuniere Yesu linyia olo 'to ittuna tolia. 
LUK.19.5	Ninyia afany Yesu jio amaji ania, ibonno nyia inyi ahide 'yani, ette jiaran jihonyi, “Sakeyos, isuru kokuak, nyio, ahana alo ni luŋa itoŋo ihaŋ hoi.”
LUK.19.6	Ania, ette Sakeyos isuruna kokuak, ette irraŋuna inyi ta amuno. 
LUK.19.7	Iŋuŋunitai nyia aati 'daŋ hunyia igonyuni 'to eram ana jiojio, “Alo atulo olo irahan atamononi ihaŋ tulo leyyani!”
LUK.19.8	Attati Sakeyos idioto, ette jiaran jio Lamonye, “Lettok, itayirie! Esiarak adi ni anus hirre hoŋ jio alociaŋak, buo elle emumun ni obo atulo, aduma adi ni enyiahita aŋuan.”
LUK.19.9	Buo Yesu ette jiaran jihonyi, “Ahana, afany etalahuno jio ahaŋ ana, nyio ara atulo olo buo fe alonyi Abramo. 
LUK.19.10	Nyio, ottu Lonyi Tulo ittifiari iko italahuniere aati hullo olitohini 'to.”
LUK.19.11	Ninyia hétaniŋie aati ekiana ana, so so Yesu iramana isi obo etarriamai, nyio, iliaha nyia inyi Yerusalem buo fe aati igigiloi jio alo adi Olobie ono Hollum iduoŋ teya teya. 
LUK.19.12	Ania, ette inyi jiaran, “Olo nyia obo elettok jio obo afau anna alama ifuotuniere nelohobu attati icohuno. 
LUK.19.13	Ette inyi iloŋuna egiamak honyi 'tomon, ette isiarana jihosi agurusi 'yeli 'tomon, ette jiaran jihosi, ‘Opocotti isi many acohuniere ni.’ 
LUK.19.14	Ati ihari nyia aati hutto miji hosi inyi, ette isi ifahina omuk eyak sayyo te ehalu honyi héfuahi jiaran jio, ‘Ebeŋ hohoi ewak atulo alia ahobu hohoi.’
LUK.19.15	“Ihanani nyia atulo alia ahobu, ette inyi icohuno. Teya teya, iloŋu nyia inyi egiamak honyi imijaniere omuk ajia agurusi hunno opocouni isi. 
LUK.19.16	Otto etteri ittuna, ette jiaran, ‘Lettok, apocou ni agurusi ayyeli 'tomon to linyia isiarak iyye ani.’ 
LUK.19.17	Buo inyi ette jiaran jihonyi, ‘Oyyu bebe. Iyye egiamani elle iyyu 'to! Ihuo ittoŋotio nyia iyye erre hullo omutari 'to onno oyyu, ehanak adi ni iyye elettok olo aborejin gala 'tomon.’ 
LUK.19.18	Ette buo fe egiamani etarrihi ittuna, ette jiaran, ‘Lettok, apocou ni agurusi ayyeli miyet to linyia isiarak iyye ani.’ 
LUK.19.19	Buo inyi ette jiaran jihonyi, ‘Ira adi iyye elettok olo aborejin gala miyet.’
LUK.19.20	“Otto buo fe ollobo ittuna ette jiaran, ‘Lettok, hibe agiris 'yel hoi olo. Abubunak nyia ni inyi ta amannir, ette ni ittunana inyi onno oyyu; 
LUK.19.21	nyio, abaŋ nyia ni arahan hoi atulo olorroho. Iduhutta iyye erre hunno obeŋi 'to arai ahunohoi buo fe idioŋotio erre hunne ibeŋ iyye iyehi.’ 
LUK.19.22	Buo hobu ette jiaran jihonyi, ‘Iyye legiamani elle irroho 'to! Aŋot adi ni eram hoi te ekenita hunno ofuonni 'to to hutuk hoi! Imijak iyye jio ara ni atulo olorroho, eduhutta ni erre hunno obeŋi 'to arai ahunoŋ buo fe adioŋotio erre hunna abeŋ ni ayehi. 
LUK.19.23	Nyio nyiati ibeŋ iyye itunak agurusi hoŋ ibeŋk? Nyio, ŋaduo ni efuotu isi, iko efoniti hosi ninyia lacohuno ni.’
LUK.19.24	“Attati inyi jiaran jio hia hinyia owotiai 'to diya, ‘Iduhuna agiris 'yel alia addi jihonyi, isiatta jio lia ollo owon 'to iko agurusi ayyeli 'tomon!’ 
LUK.19.25	Ati ojiori nyia isi jihonyi ‘Lettok awon bu inyi iko agurusi ayyeli 'tomon!’ 
LUK.19.26	Itarraŋ nyia inyi ojio, ‘Eramak ni itai, jio lia ollo owon 'to iko asaŋ arriai, ofonihini adi jihonyi, buo lia ollo obeŋ riŋ jihonyi, iduhari adi addi jihonyi ara duadi bu obo ariŋ ollo owon 'to jihonyi. 
LUK.19.27	Ihuania, iyaŋuniete amiorok hoŋ hulia hunyia ojiori 'to jio ebeŋ isi ewak ani ahobu hosi, ottohoro isi ihosiere hoŋ!’ ”
LUK.19.28	Ninyia latuhok Yesu ekiana, ette inyi leten Yerusalem to osiere. 
LUK.19.29	Ninyia iliaha inyi iger Besfeji iko Betani hutteger doŋe Olifet, ette inyi ifahina lejifak honyi arrihai ahosiere, 
LUK.19.30	ette jiaran jihosi, “Ifuatta jio amiji otto hosiere nyia; buo héjiŋana itai diya, inyurana adi itai obo aŋarri sigiria, anna atarani, onno hobeŋ tulo adahari; ohouniete inyi, iyaŋuniete dini. 
LUK.19.31	Elle ifiyo obo atulo itai jio, ‘Nyio ihoyete itai inyi?’ Iramana jio, ‘Awak Lamonye’
LUK.19.32	Ofuoi nyia isi ette inyurana erre 'daŋ ihuo iramak nyia Yesu isi. 
LUK.19.33	Ninyia hohoyei isi asigiria nyia, ette amonyie sigiria jiaran jihosi, “Nyio ihoyete itai inyi?”
LUK.19.34	Itarraŋi nyia isi jiojio, “Awak Lamonye inyi.” 
LUK.19.35	Ania, ette isi iyaŋuno inyi many jio Yesu. Attati isi ifiatana aboŋojin hosi ihoruoŋ asigiria ania, ette itadahina Yesu ihide honyi. 
LUK.19.36	Ninyia alari inyi ta asigiria, ofiatani nyia aati aboŋojin hosi ihikoi.
LUK.19.37	Ninyia lafany inyi iger Yerusalem jio amaji onno orubuniere ekoi onno ottu 'to to doŋe Olifet, ette eluluŋ hejifak itterio amuno buo fe itahabuye Hollum woŋ woŋ, nyio, te eduariti 'daŋ hunyia igonyuni isi. 
LUK.19.38	Ojiori nyia isi, “Hotomunoi hobu ollo ottu 'to ta afure ono Lamonye! Ijiara nelik taji hatawana idou buo akuatan hatawana jio Hollum.” 
LUK.19.39	Attati lomuk hulo 
LUK.19.40	Itarraŋ nyia Yesu jio, “Eramak ni itai, alla aduahinie isi, itterie adi amoruoi ta ahuattek hosi ewuwoŋita.”
LUK.19.41	Ninyia iliaha inyi, ette igonyuna Yerusalem, ette inyi iyyoo tenyi, 
LUK.19.42	jiojio “Aii, ara duo hémijak iyye ahana erre hunne iyaŋunie 'to nelik fau! Ati ihuania idimani isi to hoŋite hoi. 
LUK.19.43	Nyio, ofuonni adi oŋitek hunne ikolonierek amiorok hoi iyye. Okudani adi iyye rid rid ta amariŋ itihiere iyye, attati irrioro attua ros ros totto ŋacio 'daŋ. 
LUK.19.44	Otuhi adi isi iyye iko aati hutto tua iliati hoi 'daŋ muk. Obeŋi adi isi idehini obo amoruo imaji honyi nyio ibeŋ nyia iyye imijak asaa onno ottuniere Hollum italuahuniere iyye!”
LUK.19.45	Attati Yesu ijiŋara itua Haji Emojit enne ittokon, ette itterio efuhatio apocok addi. 
LUK.19.46	Ette jiaran jihosi, “Igioroni ibuk ono Hollum jio, ojio Hollum, ‘Iloŋoi adi aaji hoŋ, aaji emojit.’ Ati iloitoto itai inyi ahinom hahalak!”
LUK.19.48	Ati obeŋi nyia isi onyurani obo ekoi ihaniere ihuo nyia; nyio, odulori nyia aati etaniŋio bebe, ekenita honyi 'daŋ.
LUK.20.1	To obo oloŋ ninyia ittiyeniere Yesu buo fe ittittoyo aati Asayyo Ayijok itua Haji emojit enne ittokon, ofuonni nyia ehumak elettaha iko ettiyanak ifahita buo lahou, 
LUK.20.2	ette jiaran jihonyi, “Ike iramak hohoi, ta anani elohittok ihanio iyye erre hunia? Ŋai isio jihoi elohittok ania?” 
LUK.20.3	Itarraŋ nyia Yesu isi ojio, “Iko buo fe efiyo ni itai, iramana ani, 
LUK.20.4	ottu nyia elohittok ono Yoane tai itifuociere batisimo, tedou kuyya jio aati?”
LUK.20.5	Ette isi itarisa isi hama jio, “Elle ejio jio, ‘Ottu teduo’ itarraŋ adi inyi jio, ‘Nyio nyiati ibiaŋata itai iruhoto erre Yoane?’ 
LUK.20.6	Ati elle ejio jio, ‘Ottu jio aati,’ iruoŋi adi hohoi aati 'daŋ ta amoruoi, nyio, iruhi nyia isi 'daŋ jio ara nyia Yoane ahekianani Hollum.” 
LUK.20.7	Tania, itarraŋi isi jiojio, “Ebeŋ hohoi emijak ottu elohittok honyi tai.”
LUK.20.8	Itarraŋ nyia buo fe Yesu jihosi jio, “Abeŋ adi buo fe ni eramak jihatai ta anani elohittok enne ehaniere ni erre huna.”
LUK.20.9	Attati Yesu iramana etarriamai ana jio aati: “Idulak nyia obo atulo amana honyi ono afino, ette isiarana inyi jio ajurak, buo inyi ette leten jio afau anna alama, ette itoŋo diya fur. 
LUK.20.10	Ninyia adiai afino, ette inyi ifahina apit jio ajurak hia oŋida obuanyani inyi hunonyi. Ati abahi nyia ajurak hia apit lia, ette itacahara ahas ahania. 
LUK.20.11	Tania, ifak nyia inyi apit etarrihi, buo ajurak hia ette buo fe ibak inyi, ette ihanio jihonyi erre hunne iyaŋunie ariri, buo ette itacahara inyi ahas ahania. 
LUK.20.12	Ette inyi ifahina apit etahunihi, buo ajurak hulia ette iriafuna lia, ette ipuasara inyi allet. 
LUK.20.13	Attati lamonye mana jiaran ‘Ehan adi ni anyio? Efak adi ni lonyi hoŋ ollo obuor ataji hoŋ bebe; kuyya abaŋi adi isi inyi!’ 
LUK.20.14	Ninyia igonyuni ajurak hia inyi, ette ikiana isi hama jiojio, ‘Arutani honyi tibuo olo, hattohoro inyi oŋida erutaa honyi arai ahunohoi!’ 
LUK.20.15	Ette isi ipuasara inyi addi totua mana, ette ittohoro inyi.
LUK.20.15	“Ihan adi lamonye mana fino anyio jio ajurak hulia? 
LUK.20.16	Ottu adi inyi ittohoro ajurak hulia, ette isiarana amana ania jio omuk ajurak hama.”
LUK.20.16	Ninyia itaniŋuni aati eram ana, ette isi jiaran “Hèlaha ara ihuo nyia!”
LUK.20.17	Ati omijio nyia Yesu jihosi, ette jiaran, “Anyioti enne ikianai egierita hutto buk Hollum huna?
LUK.20.17	‘Amoruo ninyia ihari aduhok jiojio ara ariŋ asai,
LUK.20.17	inyiak tibuo inyi igalihina 'daŋ ta ayiji.’
LUK.20.18	Alla akuahino obo atulo jio amoruo ania, owurok adi inyi ahuan honyi tuny tuny; buo alla akuahino amoruo ania jio obo atulo, oroyok adi atulo lia arari attuduha.”
LUK.20.19	Teya teya, awahi nyia ettiyanak ifahita iko ehumak elettaha inefuna Yesu, nyio, omijani nyia isi jio, ikiana nyia etarriamai enne iramak inyi tesi; ati abaŋi nyia isi aati. 
LUK.20.20	Tania, ihumi nyia isi irriria Yesu, ette buo fe idum omuk asiri oŋida ofuoi itihanio ahuattek ihuo ayijok, ette ifahina isi héfuahi ififiyo Yesu italohuniere inyi oŋida isi enefu inyi ette isiarana ihas mondir olo gala Roma. 
LUK.20.21	Attati asiri hulia ifiyo Yesu jiojio, “Hettiyanani, emijak hohoi jio ikiana iyye buo fe ittiyenio onno obis. Ibeŋ iyye igigia aati, ittiyenio iyye efahita huno Hollum hode. 
LUK.20.22	Ike iramak hohoi, aŋatani soho efahita hohoi, idumari amusuru jio hobu Roma elle ittokon kuyya obeŋ?”
LUK.20.23	Ati omijak nyia Yesu enyobita hosi, ette inyi jiaran jihosi, 
LUK.20.24	“Itahutana jihoŋ arobiya. Anaŋai arrijiori iko afure enne igioroni ihide honyi?”
LUK.20.24	Itarraŋi nyia isi jiojio, “Huno hobu elle ittokon.”
LUK.20.25	Ania, ette Yesu jiaran jihosi, “Isiatta hobu elettok erre hobu, buo jio Hollum erre Hollum.”
LUK.20.26	Diya ihosiere waati 'daŋ, ittallihi nyia isi ilohuna inyi to obo ariŋ enne ikiana inyi, ette isi dua ollokuai, buo illillihai te etarraŋi honyi.
LUK.20.28	“Hettiyanani, igiorok nyia Mose jihohoi efahi onno ojio 'to jio, ‘Alla aye illa obo atulo idiaharu ŋoruoi obeŋ hito, ijiara illanyi ojuŋori aŋotte ania isihiniere aduri a huno layaani.’ 
LUK.20.29	Owoni nyia ellarak hattarik; oyemu nyia oleŋeu aŋotte ette iye obeŋ hito. 
LUK.20.30	Attati etarrihi ijuŋori aŋotte ania, 
LUK.20.31	ette buo fe etahunihi; attati isi 'daŋ hattarik iye obeŋ obo isiu hito. 
LUK.20.32	Ihalu hosi 'daŋ, aye buo fe aŋotte ania. 
LUK.20.33	Ihuania, ottu adi inyi irahan aŋoruoi ŋai iholoŋ ono ebuhuna hayaak? Nyio, awattarik nyia isi 'daŋ hattarik inyi.”
LUK.20.34	Itarraŋ nyia Yesu isi jiojio, “Ayamanie aliawa iko aŋoruo huno ahana, 
LUK.20.35	ati aliawa iko aŋoruo, hunno osiru ebuhuna toye ette imanya moi, obeŋi adi isi ayamai, 
LUK.20.36	nyio, arai adi isi ihuo ajilohien, ittallihi adi isi iye. Arai isi aduri Hollum, te ebuhuna hosi toye. 
LUK.20.37	Ihum tibuo Mose itahutana jio ibuhuni adi layaak toye. Jio aŋati egierita honyi hunne ikianai 'to te eram ono agurrumari, onno ojiari inyi jio, ‘Ara Lamonye, Hollum olo Abramo, Hollum olo Yakobo.’ 
LUK.20.38	Ihuania, obeŋ inyi ara a Hollum olo ayaak, ati ara inyi aholo esuok, nyio, jihonyi, isui aati 'daŋ.”
LUK.20.39	Attati omuk hulo ettiyanak ifahita itarraŋ inyi jiojio, “Hettiyanani, itarraŋ iyye onno oyyu.” 
LUK.20.40	Nyio, abaŋi nyia isi enyiak ifiyo inyi.
LUK.20.41	Attati Yesu ifiyo isi jiojio, “Aŋai ati ojiori isi jio ara adi 
LUK.20.42	Nyio, ojio nyia Dafide ta ahuan honyi ibuk ono Afureta jio,
LUK.20.42	‘Ojio Lamonye jio Lamonye hoŋ:
LUK.20.42	Itoŋoi tene totto ŋati hani iŋet hoŋ,
LUK.20.43	many ehananiere ni amiorok hoi ariŋ enne irriehiniere iyye eejek hoi.’
LUK.20.44	Iloŋo nyia Dafide inyi ‘Lamonye’; aŋai ati inyiak 
LUK.20.45	Itayirie nyia aati 'daŋ jio Yesu, attati inyi jiaran jio lejifak honyi jiojio, 
LUK.20.46	“Ihumata imijio ettiyanak ifahita! Omunoi isi eŋalata ta aboŋojin hunno ohodori, buo fe omunoi elle ifuanyai aati isi ta abaŋi itua suk. Onyimoi isi asegeri lettaha hutto tua hasik Imojiti iko amasik lettaha hutto hafulat. 
LUK.20.47	Imumunie isi ehidahi buo fe ohoruttai ahaŋitek hosi, buo ette itahanio ahuattek te emojiti hunno ohodori 'to! Obolo adi ettigemio hosi agalik 'daŋ!”
LUK.21.1	Ihum nyia Yesu imijio, ette igonyuna asamak ibirotiai esiorita hosi itua senuk eddudduhi isiorita otto Haji emojit enne ittokon. 
LUK.21.2	Ette buo fe inyi igonyuna obo ehidak elociaŋ ibirok atarifat arrihai diya. 
LUK.21.3	Ette inyi jiaran, “Ahode eramak ni itai jio, ibirok ehidak elociaŋ ania agalik huno aati hullomuk 'daŋ. 
LUK.21.4	Nyio, isiori nyia isi allaŋo huno esamiti hosi; ati te elociaŋ ottononyi, isiarak inyi asaŋ hullo owoni 'to jihonyi 'daŋ.”
LUK.21.5	Ikianai nyia omuk aati te eram ono Aaji emojit enne ittokon jio ilamani amoruoi honyi bebe iko esiorita waati jio Hollum. Buo Yesu ette jiaran, 
LUK.21.6	“Ofuonni adi oŋitek hunne itatturierek erre hunne iŋiŋialati itai hunia. Obeŋ adi obo amoruo dinia arasa idellia ihide obo, ikukuri adi isi 'daŋ.”
LUK.21.7	Attati isi ifiyo Yesu jiojio, “Hettiyanani, iduoŋi adi erre hunia baya? Anyio itamijani adi enne itahutak 'to jio alum asaa enne iduoŋorik isi?” 
LUK.21.8	Buo Yesu ette jiaran, “Ihumata irriria, hèlaha itisiabari itai! Nyio, ofuonni adi aati arriai hulle ikianai ihuo alla arai isi ani. Ojiori adi, ‘Ani inyi!’ buo fe ‘Alum asaa.’ Ati hèjifattiete isi. 
LUK.21.9	Buo elle itaniŋuna itai jio owon afere buo fe etaŋalafayo gala, hèbaŋata; nyio iduoŋi adi erre hunia do ahosiere, ati obeŋi isi itahutani jio iliaha esidi hirre.”
LUK.21.10	Attati inyi jiaran jihosi, “Orriomonie adi afau iko afau, buo obuore iko obuore. 
LUK.21.11	Iboŋi adi erre hunno orrohoji 'to huna amasik 'daŋ; olokitihi, ahure buo eŋuati. Ofuonni adi erre hunno oyeyeri 'to iko etamijanita hunno obolori 'to tedou. 
LUK.21.12	Ati hobeŋi erre hunia 'daŋ iduoŋi, inefuni adi itai ette ittigemio. Itawojie adi itai ihasik Imojiti, ette ifitana itai ibabus. Iyarai adi itai ihosiere hobuok iko amondiri te eram hoŋ. 
LUK.21.13	Inyi adi ania asaa enne ifuati itai ikianari te eram hoŋ ihiji waati: 
LUK.21.14	Hèhumata igigilo obojiai hobeŋ asaa nyia. Hèhawwati jio ifuatta adi itai itarraŋ aŋai. 
LUK.21.15	Nyio, esio adi ni jihatai ekenita iko olofioro hunne ittallihi adi amiorok hatai ihara kuyya itarisa. 
LUK.21.16	Ara duadi bu esiok hatai, illarak hatai, aati hutta haŋitek hatai, iko mottiarak hatai, itinefuni adi isi itai ette itattohoro omuk hulatai. 
LUK.21.17	Iyyalari adi aati 'daŋ itai te eram hoŋ. 
LUK.21.18	Ati obeŋ adi obo ariŋ ottir itai, ara duadi bu ofitti abotie to hosi hatai. 
LUK.21.19	Odihuna, tania, italuahuna adi itai ahuattek hatai.
LUK.21.20	“Elle igonyuna itai oseŋer ikoloni Yerusalem, omijana jio iliaha atturo honyi. 
LUK.21.21	Tania, ijiaran hullo owoni 'to Yudea, hotofuhohi attua doŋiok; ijiara buo fe hullo owoni 'to itua miji héfuahi addi. Ijiara buo fe hullo owoni 'to itua matta, hotobiaŋahi ojiŋani attua miji. 
LUK.21.22	Nyio, oŋitek adi hunia ‘Huno ettigemio’ jio oŋida itasiruni erre 'daŋ hunyia igioroni ibuk ono Hollum. 
LUK.21.23	Orroho adi bebe to oŋitek hua jio aŋoruo ayedurok iko etadasak! Nyio, owon adi ejiriŋa onno obolo jio afau ana iko ettigemio onno obolo jio aati hulo. 
LUK.21.24	Ottohori adi omuk ta ademio erremiti, buo ette inyaru omuk ofuoi ifita jio amisihi hutta fau 'daŋ. Irririei adi Alufajak Yerusalem many ottubarik oŋitek hosi.
LUK.21.26	Okuahatie adi aati mugur mugur ta abaŋi buo isi itilai arrohojita hunno ofuonni 'to adi ifau; nyio, ittanniŋai adi erre huttedou. 
LUK.21.27	Igonyuni adi isi Lonyi Tulo ottu tedohuo ta aduaran iko ta akuatan onno obolo. 
LUK.21.28	Elle itterie erre huna eduoŋ, owotiati, ibonnoto ahide, nyio, iliaha etalahuno hatai.”
LUK.21.29	Attati Yesu iramana jihosi etarriamai ana: “Imijata aŋaboli iko ayyanio hunnomuk 'daŋ. 
LUK.21.30	Elle igonyuna itai abene hosi itterie ayisuna, imijana itai ta ahuattek hatai hama jio iliaha atahas. 
LUK.21.31	Ihuo nyia buo fe elle igonyuna itai erre huna iduoŋi omijana jio, iliaha Olobie Hollum attuna.
LUK.21.32	“Hode hode, eramak ni itai, obeŋi adi aati hulo ahana oye many iduoŋorik erre huna 'daŋ. 
LUK.21.33	Olitohini adi edou iko afau muluyaŋ, ati obeŋi adi ekenita hoŋ olitohini.
LUK.21.34	“Ati ihumata imijio! Hèlaha atajia hatai iminyiarai elobia ta aŋiyo iko amata buo ehawwata huno afau ana. Elle ihanata itai ihuo nyia, oburak adi oloŋ ania itai, 
LUK.21.35	ihuo elohit. Nyio, ottu adi inyi jio aati 'daŋ hutta fau. 
LUK.21.36	Tania, ihumata imijio buo fe omojoti motie motie jio oŋida iwatta iko agolon jio erre 'daŋ hunno ofuonni 'to, iko iwotiari ihosiere Lonyi Tulo.”
LUK.21.38	Buo ta amotie hanyik, iwanyutai nyia aati jihonyi Ihaji emojit enne ittokon itayiriere jihonyi.
LUK.22.1	Iliahai nyia oŋitek huno neyom ono nemune onno obeŋ 'to owon iko olobou. Inyi neyom enne ifurani Allaŋan. 
LUK.22.2	Ottifiai nyia ehumak elettaha iko ettiyanak ifahita obo ekoi ittohori Yesu, ati abaŋi nyia isi aati.
LUK.22.3	Attati Sittan ijiŋana jio Yuda alla ahacie Iskariot, olo lejifak hula 'tomon harrihai. 
LUK.22.4	Tania, olo nyia Yuda jio ehumak elettaha iko ajafiti oseŋer erririak Haji emojit enne ittokon, ette ikiana jihosi aŋai adi esiarak inyi Yesu jihosi. 
LUK.22.5	Omunoi nyia isi bebe, ette icoronia idumari inyi agurusi. 
LUK.22.6	Iruk nyia Yuda eram ania, ette itterio attifia obo ekoi onno oyyu 'to jihonyi isiaraniere Yesu jihosi buo aati obeŋi omijani.
LUK.22.7	Attati oloŋ ono emune onno obeŋ 'to owon iko olobou ilumon. Inyi oloŋ onno oŋocierek akioro huno aŋiyo ono neyom ono Allaŋan. 
LUK.22.8	Tania, ifak nyia Yesu Petro iko Yoane buo iramak isi jio, “Ifuatta ihuhumana jihohoi aŋiyo ono neyom ono Allaŋan oŋida efuo ŋiyo.”
LUK.22.9	Buo isi ette ifiyo inyi jio, “Iwak atiye hohoi efuo ihuhumio inyi jio anani maji?” 
LUK.22.10	Itarraŋ nyia inyi isi ojio, “Héjiŋana itai ihuania ibore gala, iruaŋaniete adi itai iko obo latulo elle iwohuno aari ta atobok. Ijifatti inyi jio aaji onno ojiŋaniere inyi. 
LUK.22.11	Ijiatta jio Lamonye haji jio, ‘Ojio Ettiyanani jihoi tani aaji tamonok anna alari inyi iŋiyere iko lejifak honyi neyom ono Allaŋan?’ 
LUK.22.12	Itahutak adi inyi jihatai atua haji anna alat otto amara, onno owon iko erre 'daŋ hunne ehuhumanie. Ihuhumana jihohoi aŋiyo diya.”
LUK.22.13	Ofuoi nyia isi ette irumana erre 'daŋ ihuo iramak duo inyi jihosi, ette isi ihuhumana aŋiyo ono neyom ono Allaŋan diya.
LUK.22.14	Ninyia attuba asaa ono aŋiyo, ette Yesu iko lefahat honyi itoŋo iger 'teremeja iŋiyere aŋiyo, 
LUK.22.15	ette inyi jiaran jihosi, “Awak duo atua hoŋ iŋiyo ikatai neyom ono Allaŋan hobeŋ ettigemio hoŋ ottu! 
LUK.22.16	Nyio, eramak ni itai, abeŋ adi ni luŋa enyiak iŋiyo inyi many itasirunierek inyi Ilobie Hollum.”
LUK.22.17	Attati Yesu iduhuna ematit, ette isio ahumo jio Hollum, ette jiaran, “Hibetina ana, amatata 'daŋ ababo. 
LUK.22.18	Nyio, eramak ni itai jio, itterio ihuania many ahosiere, abeŋ adi ni enyiak imat afino many ottuniere Olobie Hollum.”
LUK.22.19	Attati inyi iduhuna emune, ette isio ahumo jio Hollum, ette ibeny inyi, ette isiarana jihosi, ette jiaran, “Ahuan hoŋ ana enne isiori tetai, ihaniete ihuo nyia, igiluttari ani.” 
LUK.22.20	Ihuo nyia buo fe iduhu inyi ematit ettehalu ŋiyo, ette isio jihosi, ette jiaran, “Ara ematit ana ecorit aŋejuk enne itasiruni to nooto hoŋ, onno owouno 'to addi tetai.
LUK.22.21	“Ati, imijinete! Letinyiaŋani hoŋ elle eŋiyo olo ikoŋ itteremeja dini. 
LUK.22.22	Nyio oye adi Lonyi Tulo ihuo awak nyia Hollum, ati orroho adi bebe jio atulo elle itinyiaŋak 'to inyi!”
LUK.22.23	Attati isi itterio ifiyo ahuattek hosi jio ŋai 'tadi tehiji hosi ollo olo 'to ihan ariŋ ania.
LUK.22.25	Buo Yesu ette jiaran jihosi, “Ilohittohi oobuok hulo afauhien waati hullo otimoi 'to Hollum jio aati hosi, buo fe elettaha hosi awahi jio ijiara iloŋoi isi ‘Aluak waati.’ 
LUK.22.26	Ati obeŋ ara ihuo nyia jihatai, ijiara alla agalik 'to 'daŋ tehiji hatai hétera ihuo olodiha, buo fe ijiara elettok hétera ihuo egiamani. 
LUK.22.27	Ŋai alla agalik 'to, lia elle itoŋo 'to iŋiyere kuyya elle ihuhumak 'to aŋiyo? Hode lia, elle itoŋo 'to iŋiyere, inyi alla agalik 'to. Ati awon ni ihiji hatai ahegiamani.
LUK.22.28	“Itai hulle idihuna 'to ikoŋ ettigemita hoŋ, 
LUK.22.29	esiarak adi ni jihatai Olobie ihuo ninyia isiaraniere Monyoŋ jihoŋ. 
LUK.22.30	Ifuatta adi itai iŋiyo buo fe imatati itteremeja hoŋ Ilobie hoŋ. Itoŋoti adi itai isegeri ilohittok huna 'tomon harrihai iŋociere eram waati Israele.
LUK.22.31	“Simone, Simone! Imijie dini! Aŋatani Sittan okem itai 'daŋ oŋida igige itai ihuo emma. 
LUK.22.32	Ati amojo ni teyye jio oŋida eruk hoi odulo, buo elle iyituno iyye jihoŋ, oŋida itagol illarak hoi.”
LUK.22.33	Ati itarraŋ nyia Petro ojio, “Lamonye! Ifut luŋa itaji hoŋ ifitari ibabus buo fe iyeri iko iyye!”
LUK.22.34	Buo Yesu ette jiaran, “Eramak ni iyye Petro jio, obeŋ adi ahohoro illok ahana many irisari iyye enyiahita hunihoi jiojio itimo iyye ani.”
LUK.22.35	Itarraŋi nyia isi jiojio, “Obeŋ riŋ.”
LUK.22.36	Ette inyi jiaran jihosi, “Ihuania ijiara lia, ollo owon 'to iko olobon kuyya edee, iyaru inyi. Buo lia, ollo obeŋ demi erremiti, ijiara itinyiaŋak aboŋo honyi inyiaŋuniere obo. 
LUK.22.37	Nyio eramak ni itai jio itasiruni adi toni, ekenita hutto buk Hollum hunno ojiori 'to jio, ‘Ittaŋani adi inyi jio aati arrohojak,’ nyio, arai erre hunyia igioroni toni, ahode.”
LUK.22.38	Buo lejifak ette jiaran, “Lamonye, imijie ademio erremiti arrihai huna.”
LUK.22.38	Itarraŋ inyi ojio, “Aremehini hunia!”
LUK.22.39	Olo nyia Yesu addi totua bore gala, ette leten idoŋe Olifet ihuo ihanatiere inyi toloŋi; buo lejifak ette ijifaru inyi. 
LUK.22.40	Ninyia lafany inyi jio amaji nyia, ette inyi jiaran jihosi, “Omojoti jio oŋida ibiaŋata imuahata isusuta.”
LUK.22.41	Ihut nyia inyi teger hosi alamarai kai onno oremik eruoŋi moruo, ette irigoŋo, ette mojo jio, 
LUK.22.42	“Monye, alla ara awahan hoi, iyai addi jihoŋ ematit ono ettigemio ana. Ati obiaŋara ta awahan hoŋ, ijiara ara ihuo iwak iyye.” [ 
LUK.22.43	Buo diya, oleyehino nyia obo ajilo tedou jihonyi, ette itagol inyi. 
LUK.22.44	Ta amijan taji ninyia owon 'to jihonyi, ette inyi ihum imojo bebe; buo emai honyi ette idotia rat rat ihuo nooto.]
LUK.22.45	Ninyia adetuno inyi to mojo ette leten jihosi, onyurak nyia inyi isi ajotoroi, nyio ottoho nyia isi ejiriŋa. 
LUK.22.46	Ette inyi jiaran jihosi, “Nyio ijototi itai? Ottenna, omojoti jio, ŋadi itai imuahata isusuta.”
LUK.22.47	Ninyia hékiana Yesu, iduoŋ eluluŋ waati hunyia itadihuno Yuda, obo olo lejifak hula 'tomon harrihai. Ihutok nyia inyi jio Yesu ifonyiere inyi ta ahucio 'yaha. 
LUK.22.48	Ati ifiyo nyia Yesu inyi jiojio, “Yuda, itinyiaŋak iyye Lonyi Tulo ta ahucio 'yaha?”
LUK.22.49	Ninyia igonyuni lejifak hunyia owoni 'to iko Yesu erre hunno ofuoi 'to iduoŋ, ette isi ifiyo ojio, “Lamonye, ijiara hohoi erriomonio ikosi ta ademio hohoi huna?” 
LUK.22.50	Ette obo olosi iburanio apit olo ehumani elle ittokon, ette isaluna eyyok honyi etteŋet. 
LUK.22.51	Ati ojio nyia Yesu, “Taat! Iriamata!” Ette inyi ittir eyyok apit lia, ette itaŋida inyi.
LUK.22.52	Attati Yesu jiaran jio ehumak elettaha iko jio ajafiti hulo oseŋer hutto Haji emojit enne ittokon buo lahou hunyia ofuonni 'to iniafaru inyi jio, “Osiru jihatai irumuniere ta ademio erremiti iko elluhi ihuo alla ara ni olohoho? 
LUK.22.53	Ninyia awattari ni oŋitek 'daŋ ikatai Ihaji emojit enne ittokon, ibiaŋata nyia itai ani inefuna; ati asaa hatai ana buo agolon ono edumele hegiama.”
LUK.22.54	Attati isi inefuna Yesu, ette iyaru ihaji ehumani elle ittokon, buo Petro ette ijifaru isi alamarai. 
LUK.22.55	Inahini nyia eema ihiji hiloŋoni, buo Petro ette inosonio iko asujak. 
LUK.22.56	Attati obo ono aŋoruo egiamak igonyuna inyi itoŋo ifaŋit hima, ette iyohojonia jihonyi 'tok 'tok, ette jiaran, “Owon duo buo fe atulo olo ikonyi!”
LUK.22.57	Ati orisa nyia Petro, ette jiaran, “Haniyoŋ, abeŋ ni ikoddaŋ amijak inyi.”
LUK.22.58	Ojio gaa, igonyu nyia obo latulo hama Petro, ette jiaran, “Ira buo fe iyye aholosi!”
LUK.22.58	Ati ojio Petro, “Olo, abeŋ ni ara aholosi.”
LUK.22.59	Ninyia allaŋ asaa ihuo abotie, inyiak obo atulo ifarahino inyi, ette jiaran, “Hode hode, owon nyia buo fe atulo olo ikonyi, nyio ara inyi a Galileatanani!”
LUK.22.60	Ati itarraŋ nyia Petro ojio, “Olo, abeŋ ni amijak anyio enne ikiana iyye!”
LUK.22.60	Teya teya, ninyia hékiana inyi, ette ahohoro illok. 
LUK.22.61	Oyito Lamonye, ette imijio 'tok 'tok jio Petro, attati Petro igiluna ekiana ono Lamonye oduo ojiari inyi jihonyi jio, “Hobeŋ ahohoro illok ahana, irisa adi iyye ani enyiahita hunihoi.” 
LUK.22.62	Ania, ette Petro leten, ette iyyoo onno orroho bebe.
LUK.22.63	Attati aati hinyia irririai 'to Yesu isuhotiere buo fe abahie inyi. 
LUK.22.64	Atarani nyia isi aboŋo ihoŋite honyi, ette ifiyo inyi jiojio, “Ottenu, ŋai abak iyye.” 
LUK.22.65	Ette isi ikiana erre arriai hunne ittarrohojie 'to afure honyi.
LUK.22.66	Ninyia afaŋ amotie, ottubanie nyia lahou iko ehumak elettaha buo ettiyanak ifahita, ette isi iyaru Yesu ihosiere Lokikoi hosi; ette jiaran, 
LUK.22.67	“Iramak hohoi, elle ira iyye 
LUK.22.68	Elle efiyo buo fe ni itai, ibiaŋata adi itai itarraŋata. 
LUK.22.69	Ati itterio ahana many ahosiere, itoŋo adi Lonyi Tulo totto hani iŋet ono Hollum Laduarani.”
LUK.22.70	Buo isi 'daŋ ette jiaran, “Ira atiyye Lonyi Hollum?”
LUK.22.70	Itarraŋ nyia inyi isi ojio, “Ijiatta itai ara ni.”
LUK.22.71	Ette isi jiaran, “Anyio, suuti hulle héttifia! Etaniŋu ta ahuattek hohoi ekenita honyi!”
LUK.23.1	Attati eluluŋ ania 'daŋ idioto, ottoi iyaru Yesu ihosiere Pilato. 
LUK.23.2	Ette isi itisiahina inyi jiojio, “Enyurak hohoi atulo olo itipalio aati hohoi buo fe itihotio isi idumari amusuru jio Hobu elle ittokon, buo fe ojio jio inyi oobu, 
LUK.23.3	Buo Pilato ette ifiyo Yesu jiojio, “Iyye hobu Yudei?”
LUK.23.3	Itarraŋ Yesu inyi ojio, “Iyye ijio ihuo nyia.”
LUK.23.4	Attati Pilato jiaran jio ehumak elettaha iko eluluŋ waati; “Abeŋ ni anyurak obo epali jio atulo olo.”
LUK.23.5	Ati ifudani isi ekiana bebe, ette jiaran, “Isusuyo inyi aati Yudei 'daŋ te ettiyenio honyi; itterio to Galilea many dini.”
LUK.23.6	Ninyia itaniŋu Pilato erre hunia, ette inyi ifiyo jio, “Ara soho atulo olo a Galileatanani?” 
LUK.23.7	Ninyia lamijak inyi jio ottu Yesu jio aŋati anna arari Erode elettok, ette inyi ifahina Yesu jihonyi, buo Erode nyia owon Yerusalem to oŋitek hua. 
LUK.23.8	Ninyia igonyu Erode Yesu, ette inyi imuno bebe, nyio, many berien awak nyia inyi igonyuna inyi. Itaniŋu nyia Erode eram Yesu, ania, iyihiniere inyi igonyuniere obo etamijani enne ihan inyi. 
LUK.23.9	Tania, ifiyo nyia Erode Yesu enyiahita arriai, ati obeŋ nyia Yesu itarraŋ. 
LUK.23.10	Attati ehumak elettaha iko ettiyanak ifahita ihutonia ahosiere, ette ihum itisiahina Yesu onno ogol bebe. 
LUK.23.11	Buo Erode iko oseŋer honyi ette isuhotiere Yesu buo fe itafittaŋie inyi, ette itiyyafana jihonyi aboŋojin hunne ilamani bebe, ette inyiak ifahina inyi jio Pilato. 
LUK.23.12	Berien, Oliwatie nyia Pilato iko Erode, ati imuaranie nyia isi to oloŋ ania.
LUK.23.13	Attati Pilato iloŋuna ehumak elettaha iko elettaha waati buo eluluŋ waati arabotie, 
LUK.23.14	ette jiaran jihosi, “Iyaŋuniete duo itai atulo olo jihoŋ, ittata jiaran jio itipalio inyi aati. Ihuania ehum ni ittittif inyi to hosiere hatai 'daŋ, ati abeŋ ni anyurak obo epali jihonyi ihuo irrasana itai inyi. 
LUK.23.15	Obeŋ buo fe Erode onyurak obo epali jihonyi, inyi enne inyiahuniere inyi Yesu jihohoi. Ahode, obeŋ atulo olo ihan obo ariŋ onno osiru jihonyi iyeri. 
LUK.23.16	Tania, esio adi ni inyi ofodohi, buo ette ihohina hételo. [ 
LUK.23.17	Ohohitta nyia Pilato luŋa jihosi atulo babus abotie to oloŋ ono eyom ono Allaŋan.”]
LUK.23.18	Ati iwuwoŋitai nyia isi 'daŋ arabotie jiojio, “Ottohoi inyi! Ohohi jihohoi Barabas.” 
LUK.23.19	(Ifitani nyia Barabas te eram ninyia itaŋalafierek aati gala jio abore gala, buo fe ta attohoro obo atulo.)
LUK.23.20	Awak nyia Pilato ihohina Yesu, ette inyi inyiak ittana jihosi. 
LUK.23.21	Ati iwuwoŋitai nyia isi jiojio, “Isihonia inyi ikruce! Isihonia inyi ikruce!”
LUK.23.22	Ikiana nyia Pilato jihosi enyiahi etahunihi jiojio, “Anyio ipali enne ihan inyi? Abeŋ ni anyurak obo eyyau enne ihan inyi onno osiru jihonyi iyeri. Tania, esio adi ni inyi ofodohi buo ette ihohina hételo.”
LUK.23.23	Ati ifudani nyia isi ewuwoŋita jiojio ijiara isihoni inyi likruce, many iruhorik ewuwoŋita hosi. 
LUK.23.24	Ania, oŋotoniere Pilato eram jiojio ijiara ihani ihuo awahi isi. 
LUK.23.25	Ohohi nyia inyi atulo linyia awahi isi, linyia ifitani ibabus te eram ŋalafa waati iko gala buo ta attohoro obo atulo; buo ette isiarana Yesu jihosi ihaniere ihuo awahi isi.
LUK.23.26	Ninyia horihoroi isi Yesu, inefuni nyia isi Simone olo Sirine linyia hottu 'to to mana, ette ikafana jihonyi akruce oŋida olororo te ehalu Yesu.
LUK.23.27	Ijifarai nyia eluluŋ waati arriai Yesu. Ihiji hosi, owoni nyia omuk aŋoruo hunyia iluluoi buo fe oyyooi inyi. 
LUK.23.28	Attati Yesu iyito jihosi, ette jiaran, “Ŋarriok Yerusalem, hèyyooti ani, ati oyyooti ahuattek hatai iko aduri hatai. 
LUK.23.29	Nyio, ofuonni adi oŋitek hunno ojiarik aati jio, ‘Hotomunohi aŋoruo aholofijok iko nohie hunno obeŋi 'to oyeduri buo fe nahi hunno obeŋi 'to itadasie!’ 
LUK.23.30	Itterie adi isi ekiana jio adoŋiok jio, ‘Okuahiniete jihohoi!’ Buo fe jio aduleti, ‘Emuhonia hohoi!’ 
LUK.23.31	Nyio, elle ihanie isi erre huna hofu ayyani, iduoŋ 'tadi anyio alla ayoho inyi?”
LUK.23.32	Orihoroi nyia buo fe lomuk aati arrohojak arrihai jio oŋida ofuoi ittohoro iko Yesu. 
LUK.23.33	Ninyia afanyi isi jio obo amaji enne iloŋoi “Ahotio hou,” diya ette isi isihonia Yesu likruce, buo fe isihoni arrohojak hia ikrucehien, abotie tetteŋet honyi, buo obotie tettehorroŋ. 
LUK.23.34	Ati ojio nyia Yesu, “Monye! Ohohi eyyata hosi nyio, otimoi isi ariŋ enne ihanie isi.”
LUK.23.34	Attati isi ibak 
LUK.23.35	Owotiai nyia aati eŋiŋialak diya, buo elettaha hulo Yudei osuhotierek inyi, ette isi jiaran, “Italahu nyia inyi omuk, ike ijiara inyi italahu ahuan honyi, alla ara inyi 
LUK.23.36	Osuhotierek nyia buo fe oseŋer inyi, ette isi ihutonia jihonyi, ette isiarana inyi afino enne irruattiŋo 'to, 
LUK.23.37	ette jiaran, “Elle ira iyye ahobu Yudei, italahu ahuan hoi.”
LUK.23.38	Igioroni nyia ekenita huna tottohide honyi: “Hobu Yudei olo.” 
LUK.23.39	Attati obo olo arrohojak hunyia oyihai 'to isehina jihonyi emoriti jiojio, “Ibeŋ soho iyye ira 
LUK.23.40	Ati iriŋ nyia ebotie inyi jiojio, “Ibeŋ iyye ibaŋ Hollum? Orriama eram onno oŋotoni jihohoi iko ononyi, 
LUK.23.41	ati osiru jihohoi, nyio, efuotu edumiti hirre hunyia ehan. Ati obeŋ atulo olo ihan obo epali.” 
LUK.23.42	Ette inyi jiaran jio Yesu, “Yesu, ogottiere ani elle ittu iyye ahobu!”
LUK.23.43	Itarraŋ nyia Yesu inyi jiojio, “Ahode ajio ni jihoi, ahana iwon adi iyye ikoŋ 
LUK.23.44+LUK.23.45	Ninyia ara ihuo akil fanni, ette oloŋ iye, ette edumele iriok 'tir 'tir afau 'daŋ many asaa etahunihi otto otoriai. Attati aboŋo etihi otto tua Haji emojit enne ittokon iguasa arrihai. 
LUK.23.46	Attati Yesu iyyoo woŋ woŋ jio, “Monye! Esio ni oloholio hoŋ ihas hoi!” Iken inyi ihuo nyia, ette ikoddaŋ iye.
LUK.23.47	Ninyia igonyu ajafit olo oseŋer erre hoduo iduoŋi 'to, ette inyi itahabuyo Hollum ojio, “Ahode, ara nyia inyi atulo oloyijio.”
LUK.23.48	Ottubanie nyia eluluŋi waati diya iŋiŋialari. Ninyia igonyuni isi erre hunyia iduoŋi 'to, ette isi 'daŋ icaharu haŋitek, buo inninnaŋarai asuhiara hosi. 
LUK.23.49	Owotiai nyia orriahat Yesu alamarai iko aŋoruo hunyia ijifunie 'to inyi to Galilea, ette isi igonyuna erre hunia.
LUK.23.50+LUK.23.51	Owon nyia obo atulo afure honyi Yosefu olo abore gala Arimeteya otto Yudei. Ara nyia inyi atulo oloyijio buo fe ahabisani. Itila nyia inyi attuna ono Olobie Hollum. Inyi nyia obo olo aati Lokikoi Yudea; ati obeŋ nyia inyi iruk egigilita iko ehanita waati Lokikoi hullomuk. 
LUK.23.52	Olo nyia inyi jio Pilato imojuniere ahuan Yesu. 
LUK.23.53	Attati inyi itaduhuna ahuan Yesu to kruce ifau, ette ibubunana inyi ta aboŋo enuhit, ette itaferihina inyi itua ilume onno otulani itua moruo. Hobeŋi nyia itaferihini obo layaani diya. 
LUK.23.54	Ara nyia inyi oloŋ ono ehuhuma nyio, itterio nyia Sabatto.
LUK.23.55	Ijifarai nyia aŋoruo hunyia ofuonni 'to iko Yesu to Galilea Yosefu, ette igonyuna elume buo fe aŋai itaferihini ahuan Yesu diya. 
LUK.23.56	Attati isi icaharu haŋ, ette ihuhumio ariaa iko eyali onno ofuoi ifufusonia ihuan honyi.
LUK.23.56	Attati isi iyiri to oloŋ Sabatto ihuo ojiori Efahita.
LUK.24.1	Nyia taŋatio motie berien to oloŋ Dominika, iwanyi nyia aŋoruo hunia ilume. Iyarai nyia isi ariaa ninyia ihuhumuni isi. 
LUK.24.2	Onyurani nyia isi amoruo otto hutuk ilume ittaborori addi. 
LUK.24.3	Ati ninyia ajiŋari isi attua, obeŋi nyia isi onyurani ahuan ono Yesu Lamonye diya. 
LUK.24.4	Owotiai nyia isi diya buo illillihai te erre hunia, attati omuk aliawa arrihai ileyehino jihosi buo iyyafatie aboŋojin hunno opipiahi. 
LUK.24.5	Inef nyia abaŋi aŋoruo hunia, ette isi ijurru afau buo aliawa hia ette jiaran jihosi, “Nyio ittifiati itai lesuoni ihiji hayaak? 
LUK.24.6	Abeŋ inyi tene, ati ibuhu inyi. Ogiluna ekenita hunyia iramak inyi itai howon inyi Galilea. 
LUK.24.7	‘Isiori adi Lonyi Tulo ihas heyyak. Isihoni adi inyi likruce, ati ihalu oŋitek hunihoi, ibuhu adi inyi toye.’ ”
LUK.24.8	Attati aŋoruo hunia igiluna ekenita Yesu, 
LUK.24.9	ette icaharu telume, ette iramana erre huna 'daŋ jio lejifak hula 'tomon habotie iko jio hullomuk 'daŋ. 
LUK.24.10	Aŋoruo hunia isi nyia ba; Maria Madalina, Yoana, iko Maria honye Yakobo. Isi iko aŋoruo hunnomuk nyia iramani erre hunia jio lefahat. 
LUK.24.11	Ati igigiloi nyia lefahat jio ikianai nyia aŋoruo hunia erre asai, ette isi ibiaŋan iruhi eram hosi. [
LUK.24.12	Ati odioto nyia Petro ette iŋioron ilume, ette irrafa, ette iluŋur attua, ette igonyuna aboŋojin enuhiti ijiai. Attati inyi icaharu haŋ buo illilliha te eram hirre hunyia iduoŋi 'to.]
LUK.24.13	To oloŋ nyia, ofuoi nyia omuk lejifak arrihai jio obo amiji anna anya Emaus anna ara alamaji honyi to Yerusalem ihuo amaili hattarik. 
LUK.24.14	Iyiyabarai nyia isi, isi hama te erre hunia 'daŋ hunyia iduoŋi 'to. 
LUK.24.15	Ninyia hékianai isi, ette Yesu ta ahuan honyi ittuna many jihosi, ette idaharu ikosi. 
LUK.24.16	Igonyuni nyia isi inyi, ati itattiranyi nyia isi oŋida obeŋi omijani inyi; 
LUK.24.17	ette Yesu jiaran jihosi, “Anyio hirre hunne ikikianati itai hunia buo idahati?”
LUK.24.17	Owotiai nyia isi jillili buo ijiriŋai. 
LUK.24.18	Attati obo olosi alla anya Keleopas itarraŋ jihonyi jiojio, “Iyye alia atamononi abotie to Yerusalem, elle etimo 'to erre hunyia iduoŋi 'to diya to oŋitek hunne hetehi 'to hunia illaŋan?”
LUK.24.19	Buo inyi ette jiaran jihosi, “Anyio hirre?”
LUK.24.19	Itarraŋi nyia isi inyi ojio, “Erre huno Yesu olo Nasaret, linyia ara 'to ahekianani Hollum linyia oduari ehanita iko ekenita honyi 'daŋ ihosiere Hollum iko ihosiere waati 'daŋ. 
LUK.24.20	Inefuni nyia ehumak elettaha iko elettaha waati hohoi inyi, ette isiarana inyi jio gala Roma, oŋida oŋotoni jihonyi aye; ania, itisihonierek inyi likruce. 
LUK.24.21	Ati eyihi nyia hohoi jio, inyi adi alia ollo ottu 'to italahuna aati Israele! Buo fe ihide erre hunia 'daŋ, ahana arai oŋitek hunihoi ihalu eduoŋ erre hunia. 
LUK.24.22	Ati italafuhi nyia hohoi omuk aŋoruo tehiji hohoi, hunyia ofuoi 'to nyia motie hanyik ilume. 
LUK.24.23	Obeŋi nyia isi onyurani ahuan honyi diya; ania, ette isi icohuno, ette jiaran jio, oleyehinie duo ajilohien jihosi ihuo arigia; isi duo iramani isi jio, isu inyi. 
LUK.24.24	Ofuoi nyia omuk hulohoi ilume, ette inyurana erre hua ihuo ojiori duo aŋoruo hua, ati obeŋi nyia isi igonyuni inyi.”
LUK.24.25	Attati Yesu jiaran jihosi, “Aii, itai aati hullo obeŋi hossi! Oddiŋi atajia hatai iruhori erre 'daŋ hunyia ikianai ekianak Hollum! 
LUK.24.26	Obeŋi nyia soho ojiori jio oŋida ittigemie 
LUK.24.27	Attati Yesu ikukubonia erre 'daŋ hunyia igioroni tenyi ibuhi Hollum. Itterio inyi ibuhi Mose many jio egierita huno ekianak Hollum hullomuk 'daŋ.
LUK.24.28	Ninyia iliahai isi iŋer miji onno ofuarik isi, itihan nyia Yesu ahuan ihuo ollo ojio ecul ahosiere. 
LUK.24.29	Attati isi ittana inyi jiojio, “Itoŋoi ikohoi, nyio, attu akekai buo fe oloŋ iddorro.” Ania, ette inyi ijiŋara attua itoŋori iko isi. 
LUK.24.30	Ninyia itoŋo inyi iŋiyere iko isi, ette inyi iduhuna emune, ette isio ahumo, ette ibibeny inyi, ette isiarana jihosi. 
LUK.24.31	Attati oŋite hosi iŋa, ette isi imijana inyi, buo inyi ette ilitohina tehiji hosi muluyaŋ. 
LUK.24.32	Ikianai nyia isi, isi hama jiojio, “Obeŋi duo soho atajia hohoi omunoi teneduo ikianari inyi jihohoi tehiji ekoi, buo fe iramak hohoi ekenita hutto buk Hollum?”
LUK.24.33	Teya teya, odiotoi nyia isi ette icaharu Yerusalem. Buo diya, onyurani nyia isi lejifak hula 'tomon habotie inosonie arabotie iko aati hullomuk, 
LUK.24.34	buo ikianai jio, “Ibuhu Lamonye hode toye! Aleyehino jio Simone!”
LUK.24.35	Attati aati hulo iramana jihosi erre hoduo iduoŋi 'to jihosi ihiji ikoi, buo fe aŋai emijak isi Lamonye te neduo obenyiere inyi emune.
LUK.24.36	Ninyia hekianai isi erre hunia, owotia nyia Yesu ta ahuan honyi ihiji hosi ette jiaran jihosi, “Hatawana nelik tajia ikatai.”
LUK.24.37	Abaŋi nyia isi bebe buo fe ikikiroi, nyio, igigiloi nyia isi jio emijio isi oloholio hayaani. 
LUK.24.38	Buo inyi ette jiaran jihosi, “Nyio ilafuhoti itai buo fe atajia hatai okuayai? 
LUK.24.39	Imijata ahas iko eejek hoŋ, oŋida imijana jio ani alia hode. Iko ottiroto ahuan hoŋ, imijana adi itai jio obeŋ oloholio owon iko eriŋo buo ahoi ihuo igonyuna itai owoni jihoŋ.”
LUK.24.40	Ninyia liken inyi hunia, ette inyi itahutana ahas iko eejek honyi.
LUK.24.41	Ati, hogol nyia jihosi iruhori nyio, obolo nyia amuno iko ellilliha jihosi bebe; ania, ojiari Yesu jihosi jio, “Owon obo ariŋ jihatai onno oŋiye?” 
LUK.24.42	Ette isi isiarana jihonyi ahami alla amuda, 
LUK.24.43	buo inyi ette imojuna, ette ihonya ihosiere hosi.
LUK.24.44	Attati inyi jiaran jihosi, “Ekenita hoŋ hunia, hunyia ajio ni jihatai ninyia hawon ni ikatai, jio: itasiruni adi erre 'daŋ hunyia igioroni toni ifahita huno Mose iko egierita huno ekianak Hollum buo fe ibuk Fureta.”
LUK.24.45	Attati inyi iŋahina ossi hosi imijaniere egierita hutto buk Hollum, 
LUK.24.46	ette jiaran jihosi, “Igioroni nyia jio: ittigemie adi luŋa 
LUK.24.47	jio, oŋida buo fe ittittoye ehara iyyata iko ahohina iyyata ta afure honyi ifauhien 'daŋ; itterio Yerusalem. 
LUK.24.48	Irata itai asuuti erre huna. 
LUK.24.49	Efahu adi ni jihatai ariŋ ninyia ocorok Monyoŋ. Ati, itilati itua bore gala many osuuniere aduaran to hide jihatai.”
LUK.24.51	Ninyia homojok inyi isi amuno, ette inyi leten addi to hosiere hosi, ette ikafaru inyi idou.
LUK.24.52	Buo isi ette itahabuyo inyi, ette icaharu Yerusalem buo omunoi bebe. 
LUK.24.53	Odulori nyia isi etahabuyo Hollum Ihaji emojit enne ittokon.
JHN.1.1	Tetteri hirre owon nyia Nekiana, awattatio nyia nekiana ania jio Hollum buo fe Inyi ara Hollum. 
JHN.1.2	Tetteri hirre owon nyia inyi iko Hollum. 
JHN.1.3	Tenyi, oyyeu nyia Hollum erre 'daŋ. Obeŋ nyia riŋ onno oyyeuni buo inyi obeŋ. 
JHN.1.4	Inyi nyia iyaŋuno nesu,
JHN.1.5	Odulo nyia afaŋan ania inuaha idumele, ati ittallik nyia edumele itaduny inyi.
JHN.1.7	linyia ottu 'to iramana aati eram ono afaŋan jio, oŋida isi itaniŋuni asayyo hunia ette iruk. 
JHN.1.8	Obeŋ nyia Yoane ta ahuan honyi ara afaŋan, ati ottu nyia inyi iramaniere eram ono afaŋan, 
JHN.1.9	afaŋan anna ara 'to ahode, onno ottu 'to ifau itafaŋiere aati 'daŋ.
JHN.1.10	Owon nyia Nekiana ania ihiji waati hutta fau, oyyeuni nyia isi 'daŋ tenyi, ati obeŋi nyia isi oheruni inyi. 
JHN.1.11	Ottu nyia inyi imiji hosi, ati obeŋ nyia miji hosi ifuotuni inyi. 
JHN.1.12	Ati ifuotuni nyia omuk inyi, ette iruk inyi, buo inyi ette iŋatana jihosi amaji irari aduri Hollum. 
JHN.1.13	Obeŋi nyia isi arai aduri Hollum te esiuna, ihuo enne isiuniere atulo aduri honyi, ati Hollum ara Amonye hosi.
JHN.1.14	Ottu nyia ekiana irahan a tulo, ette imanya ihiji hohoi. Ifut nyia ayiji taji iko elahode jihonyi. Ette hohoi igonyuna akuatan honyi, akuatan ninyia ifuotu inyi ta arahan honyi leto olobotie olo Monye.
JHN.1.15	Ikiana nyia Yoane tenyi ninyia iwuwoŋitari inyi jiojio, “Inyi alia linyia ajio ni jio, ‘Ottu adi te ehalu hoŋ, ati agalik inyi ani. Owon nyia inyi hobeŋi isiuni nani.’ ”
JHN.1.16	Nyio, te efut ono ayiji taji jihonyi, ajak inyi hohoi edasita arriai. 
JHN.1.17	Ifahu nyia Hollum efahita tottolo Mose, buo ayiji taji iko elahode ofuonni tottolo Yesu Kristo. 
JHN.1.18	Hobeŋ tulo igonyu Hollum; ati, itahutak Lonyi honyi olobotie inyi. Lonyi honyi alla ara 'to ihuo inyi, ollo owon 'to iger Monye.
JHN.1.19	Iduhuni nyia elettaha Yudei hutto Yerusalem, ette ifahina omuk ehumak to woyo Levi hétefuahi ifiyo Yoane jio, “Iyye ŋai?”
JHN.1.20	Obeŋ nyia Yoane iha etarraŋ isi, ati opulok nyia inyi jihosi sar sar jiojio, “Obiaŋara nani 
JHN.1.21	Buo Yoane ette itarraŋ isi ojio, “Obiaŋara ani inyi!”
JHN.1.21	“Iyye ti Ekianani Hollum.”
JHN.1.21	Buo Yoane fe itarraŋ jio “Obeŋ.”
JHN.1.22	Buo isi ette jiaran jihonyi, “Iramak ti hohoi ŋai iyye, oŋida hohoi, enyiaharu etarraŋi jio hia, hoduo ifahuni 'to hohoi. Ijio soho iyye, iyye luŋa ŋai?”
JHN.1.23	“Ani ‘etuk atulo elle iwuwoŋita 'to ihidiofo:
JHN.1.23	Itabisana alor jio, Lamonye idahari!’ ”
JHN.1.24	Attati
JHN.1.25	ifiyo Yoane jio, “Nyioti itifuocio iyye batisimo; elle ibeŋ iyye ira 
JHN.1.26	Itarraŋ nyia Yoane isi ojio, “Etifuocio ni itai batisimo ta aari, ati owon obo ihiji hatai elle itimoti itai. 
JHN.1.27	Inyi ollo ottu te ehalu hoŋ. Abeŋ ni asiru duadi bu ihouniere amuha honyi.”
JHN.1.28	Ikianai nyia isi erre hunia 'daŋ Betani ifohor owore Yordano, ette iduoŋi holoŋ, amaji ninyia itifuociere Yoane batisimo.
JHN.1.29	Jio ebotie holoŋ, igonyu nyia Yoane, Yesu ottu ajihonyi, ette jiaran, “Imijiete, Olosobe olo Hollum fe lia, elle iduha 'to addi eyyata waati! 
JHN.1.30	Inyi alia oŋole ajio ni jio, ‘Ottu adi obo latulo ihalu hoŋ alla agalik 'to ani; nyio, owon nyia inyi hobeŋi ani isiuni.’ 
JHN.1.31	Abeŋ nyia ni amijak ŋai inyi, ati attu nyia ni elle etifuocio batisimo ta aari itahutaniere inyi jio aati Israele.”
JHN.1.32	Attati Yoane ihum ikukubonia jiojio, “Egonyu nyia ni Oloholio osuu tedou ihuo awolo ette irasahino jihonyi. 
JHN.1.33	Hatimo nyia ni 'daŋ jio inyi alia, ati iramak nyia Hollum elle ifahu 'to nani itifuociere batisimo ta aari jio, ‘Igonyu adi iyye Oloholio osuu tedou, ette irasahino jio latulo alia; inyi alia ollo ottu 'to itifuocio batisimo to Loholio Olibo.’ 
JHN.1.34	Egonyu ni inyi, buo fe ehum iramana itai jio, inyi alia Lonyi Hollum.”
JHN.1.35	Jio ebotie holoŋ, owotia nyia Yoane iko lejifak honyi arrihai, 
JHN.1.36	ette inyi igonyuna Yesu olo tolia, ette jiaran, “imijiete, Olosobe Hollum fe lia!”
JHN.1.37	Itaniŋuni nyia lejifak honyi hula arrihai hulia ekiana honyi ania, ette ijifaru Yesu. 
JHN.1.38	Ofiala nyia Yesu, ette igonyuna isi ijifunie inyi, ette ifiyo isi jio, “Iwahata itai anyio?” Itarraŋi nyia isi ojio, “Rabi, imanya iyye ajia?” (Onno ojio 'to jio, “Hettiyanani.”)
JHN.1.39	Buo Yesu ette itarraŋ ojio, “Ifuanna imijata.” (Ara nyia ihuo asaa aŋuan otto otoriai.) Ania, ette isi ifuatan ikonyi, ette igonyuna amaji anna amanyari inyi, ette ituhonia oloŋ nyia 'daŋ ikonyi. 
JHN.1.40	Obo olosi nyia Andrea, illa Simone Petro. 
JHN.1.41	Teya teya, onyurak nyia inyi illanyi Simone ette iramana inyi jio, “Enyurak hohoi 
JHN.1.42	Attati inyi iyaru Simone jio Yesu.
JHN.1.42	Buo ninyia igonyu Yesu, Simone, ette inyi jiaran, “Afure hoi Simone Lonyi Yoane, ati iloŋoi adi iyye Kefas.” (Onno orriama 'to iko afure anna anya 'to Petro, onno ojio 'to jio, “Omoruo.”)
JHN.1.43	Jio ebotie holoŋ, odioto nyia to hou Yesu ilari Galilea. Orumak nyia inyi Filipo, ette jiaran jihonyi, “Ijifunie ani”. 
JHN.1.44	(Ara nyia Filipo to Besseyida, a maji ninyia amanyarik ba Andrea iko Petro.) 
JHN.1.45	Onyurak nyia Filipo Nataniel, ette iramana inyi jio, “Enyurak hohoi latulo linyia igiorok Mose eram honyi ibuk ono Efahita, buo fe ekianak Hollum igioroni eram honyi. Inyi Yesu, olo Nasaret lonyi Yosefu.”
JHN.1.46	Buo Nataniel ette jiaran, “Oremik obo ariŋ onno oyyu 'to ittuna to Nasaret?”
JHN.1.46	Itarraŋ nyia Filipo inyi jiojio, “Waŋ, ilo imija.”
JHN.1.47	Ninyia igonyu Yesu Nataniel ottu ajihonyi, ette inyi ikiana eram honyi jio, “Olo Israeli atibuo olo hode, obeŋ obo agesemi jihonyi!”
JHN.1.48	Buo Nataniel ette ifiyo Yesu ojio, “Aŋai imijak iyye nani?”
JHN.1.48	Itarraŋ Yesu nyia inyi jiojio, “Egonyu duo ni iyye to woyo ŋaboli, hobeŋ Filipo iloŋu iyye.”
JHN.1.49	Itarraŋ nyia Nataniel inyi jio, “Hettiyanani, iyye Lonyi Hollum! Iyye Hobu Israele!”
JHN.1.50	Buo Yesu ette itarraŋ inyi jiojio, “Iruhok iyye eram ania ta ajiaran hoŋ jio, egonyu duo ni iyye to woyo ŋaboli? Igonyu adi iyye erre hunna agalihini 'to hunia bebe!” 
JHN.1.51	Attati Yesu jiaran jihosi jio, “Eramak ni itai hode hode jio, igonyuna adi itai edou aŋaa buo ajilohien hulo Hollum odohi ahide, buo omuk osuuni jio Lonyi Tulo.”
JHN.2.1	Ihalu oŋitek hunihoi owon nyia ayama ibore gala Kana atta fau Galilea. Owon nyia honye Yesu diya. 
JHN.2.2	Iloŋuni nyia buo fe Yesu iko lejifak honyi jio ayama ania. 
JHN.2.3	Ninyia iwosoni aati afino, ette honye Yesu jiaran jihonyi, “Abeŋ afino jihosi.”
JHN.2.4	Ati itarraŋ nyia Yesu inyi ojio, “Aii, iyaŋ, nyio ittigemio iyye ani? Hobeŋ asaa hoŋ ottuba.”
JHN.2.5	Attati honyonyi iramana egiamak jio, “Ihanata erre 'daŋ hunne iramak inyi jihatai.”
JHN.2.6	Osioi nyia amocio hari ille diya, hunne ihanierek ehumita Yudei huno etaliborio. Iyaru nyia amoti hari abotie ajoloni atomuana arrihai kuyya atomuana hunihoi; 
JHN.2.7	ette Yesu iramana egiamak jio, “Itufutana aari jio amocio hunia.” Otto isi itufutana amocio hunia 'daŋ hiny hiny. 
JHN.2.8	Attati inyi iramana isi jio, “Ihuania, owohuna omuk aari jio amocio hunia, isiatta jio abusuti olo agari.” Ania, ette isi iwohoro aari jihonyi, 
JHN.2.9	hunyia ayitoi 'to afino, buo abusuti lia ette iniŋ. Ati, otimo nyia inyi iyaŋunie afino ania tai, (ati omijani nyia egiamak hunyia owohunie 'to aari.) Ania, ette labusuti alia iloŋuna layamani, 
JHN.2.10	ette jiaran jihonyi, “Itterie esiorio afino enne ilaman 'to bebe ahosiere; buo elle ehumi eloŋot imat, attati isiarana afino onno obeŋ 'to ilaman bebe. Nyioti idehi iyye afino enne ilaman 'to many iko ihuania!”
JHN.2.11	Ihan nyia Yesu eduarit etteri ania ibore gala Kana otto Galilea. Tania, italeyehi nyia inyi akuatan honyi buo lejifak honyi ette iruk jihonyi.
JHN.2.13	Iliahai nyia luŋa oŋitek huno neyom ono Allaŋan; ania, ette Yesu leten Yerusalem. 
JHN.2.14	Buo diya, orumak nyia inyi aati apocok itua Haji Emojit enne ittokon itinyiaŋie esuŋ, akioro, iko amami buo attobok robiyaa ottoboi arobiyaa imasik hosi. 
JHN.2.15	Ania, ette inyi ififiruna allioto hofi, ette ifuhara isi 'daŋ addi iko anyanya hosi totua Haji Emojit enne ittokon, ette buo fe itidelliara atteremejahien huno etattobok robiyaa, ette itisarrahina agurusi hosi abilat; 
JHN.2.16	ette ihum iramana etinyiaŋak mami jiojio, “Iyatti asaŋ hunia tene addi! Hèhanana Aaji Monyoŋ asuk!” 
JHN.2.17	Attati lejifak honyi igiluna jio ojio Abuk Hollum jio, “Hollum, omuno atua hoŋ Aaji hoi bebe, ihuo onno ojio attoho ani!”
JHN.2.18	Attati elettaha Yudei ifiyo inyi jio, “Anyio eduarit enne iremik iyye ihan, itahutaniere hohoi jio osiru jihoi ihaniere erre hunia?”
JHN.2.20	Buo isi ette itarraŋ ojio, “Iyaru nyia aduho ono Aaji emojit enne ittokon ana aŋasi atomuana aŋuan helle, aŋai ti iremik iyye iduhonia inyi to oŋitek hunihoi ijiai?”
JHN.2.21	Ati to ninyia ikianari Yesu eram ono Aaji Emojit enne ittokon, ikiana nyia inyi te eram huan honyi. 
JHN.2.22	Ania, ninyia itubuhuni Yesu toye, ette lejifak honyi igiluna jio ikiana nyia inyi eram ania, ette isi iruk erre hunne igioroni iko erre hunyia ikiana Yesu.
JHN.2.23	Ninyia howon Yesu Yerusalem to oŋitek huno neyom ono Allaŋan, iruhi nyia aati arriai jihonyi ninyia igonyuni isi eduariti hunyia ihan inyi. 
JHN.2.24	Ati obeŋ nyia Yesu iruk eruk hosi, nyio omijak nyia inyi erre hutto tajia hosi 'daŋ. 
JHN.2.25	Obeŋ nyia inyi inyiak iwahan obo atulo oŋida iramak inyi obo ariŋ, nyio omijak nyia inyi erre hutto tajia hosi 'daŋ.
JHN.3.1	Owon nyia obo olo 
JHN.3.2	Olo nyia inyi jio Yesu nyia arue, ette jiaran, “Hettiyanani, emijak hohoi jio, ira iyye a hettiyanani elle ifahu Hollum, nyio obeŋ tulo oremik ihanio eduariti hunne ihanio iyye hunia, arari fe alla awon Hollum ikonyi.”
JHN.3.3	Itarraŋ nyia Yesu inyi ojio, “Hode hode, eramak ni iyye jio, obeŋ tulo ojio egonyu Olobie Hollum, many inyiahi
JHN.3.4	Buo Nikodemos ette ifiyo inyi ojio, “Aŋai oremehini inyiak isiuna atulo alla abolo 'to? Ittallik inyi luŋa inyiak ijiŋana ittua hohe honyonyi, ette isiuna inyi enyiahi etarrihi!” 
JHN.3.5	Itarraŋ nyia Yesu inyi jio, “Hode hode, eramak ni iyye jio, ittallik obo ijiŋana Ilobie Hollum buo hobeŋi isiuni inyi ta aari iko to Oloholio. 
JHN.3.6	Isiu atulo, atulo; buo Oloholio isiu, Oloholio. 
JHN.3.7	Hèllilliha, ta ajiaran hoŋ jio, ijiara luŋa inyiahi
JHN.3.8	Ohut oyyami jio aŋati anna awak inyi. Itaniŋu iyye ettiri honyi, ati ibeŋ iyye imijak ottu inyi tai, kuyya olo inyi ajia. Ara inyi ihuo nyia jio hia 'daŋ hulle isiuni to Oloholio.”
JHN.3.9	Buo Nikodemos ette ifiyo inyi ojio, “Aŋai arai erre hunia ihuo nyia?”
JHN.3.10	Buo Yesu ette itarraŋ ojio, “Iyye ettiyanani elle ihuu 'to ta fau Israeli, aŋai ti itimo iyye eram ana? 
JHN.3.11	Hode hode, eramak ni iyye, ekiana hohoi erre hunne emijak hohoi buo fe egonyu, ati obeŋ obo jihatai iruk eram enne ekiana hohoi. 
JHN.3.12	Elle ibiaŋata itai iruhoto eram erre afau ana, hunne eramak ni jihatai; aŋai 'tadi iruhoto itai erre huttedou, elle eramak ni itai? 
JHN.3.13	Hobeŋ tulo odok idou arari fe Lonyi Tulo hama, linyia ottu 'to tedou.
JHN.3.14	Ihuo ninyia oyihaniere Mose arrijiori munu anna ara abilata ihidiofo, ihuo nyia buo fe oyihani adi luŋa Lonyi Tulo ihide; 
JHN.3.15	jio, oŋida bati hia 'daŋ hulle iruhi 'to jihonyi, owoni iko esu onno osio 'to 'tulaŋ.
JHN.3.16	Obuor nyia ataji Hollum afau ana bebe, ania, isiaraniere inyi Lonyi honyi olobotie jio oŋida bati hia hulle iruhi 'to jihonyi obeŋi oye. Ati oŋida owoni iko esu onno osio 'to 'tulaŋ. 
JHN.3.17	Obeŋ nyia Hollum ifahu Lonyi honyi iŋotoniere epali jio afau ana, ati oŋida bati inyi italahu afau.
JHN.3.18	Obeŋi adi oŋotoni epali jio lia, elle iruk 'to jio Lonyi Hollum; buo lia, ollo obeŋ 'to iruk jihonyi, aŋotoni epali jihonyi, nyio iha nyia inyi eruk jio Lonyi Hollum olobotie. 
JHN.3.19	Ara aŋocio hiram ihua ana: ottu nyia afaŋan ifau, ati omunoi aati awanan idumele, buo obiaŋara ifaŋan nyio, orrohoji ehanita hosi. 
JHN.3.20	Ihari aati hulle ihanie 'to erre hunno orrohoji 'to afaŋan buo fe obeŋi ofuoi diya, nyio ŋadi ehanita hosi hunno orrohoji 'to asalanie. 
JHN.3.21	Buo hia hulle ihanie 'to erre hunno obisi 'to ofuonni ifaŋan jio, oŋida bati afaŋan itahutak jio arai nyia ehanita hosi, ta awahan Hollum.
JHN.3.22	Ihalu erre hunia, ofuoi nyia Yesu iko lejifak honyi iŋati fau ono Yudea, ette itoŋo diya omuk oŋitek, buo itifuocio batisimo jio aati. 
JHN.3.23	Itifuocio nyia buo fe Yoane batisimo jio aati obo amaji anna anya 'to Ayenon etteger maji anna anya 'to Salim; nyio, obolo nyia aari diya. Ofuonnuttai nyia aati diya, ette ifuotuna batisimo.
JHN.3.25	Odioto nyia olorisa ihiji omuk lejifak Yoane iko obo olo Yudei
JHN.3.26	Ania, ette isi ifuatan jio Yoane, ette jiaran, “Hettiyanani, igilu iyye latulo linyia owon 'to ikoye iŋati fohor Yordano tole; latulo linyia ikiana iyye eram honyi? Atulo lia, elle itifuocio batisimo ihuania; afuoi aati 'daŋ jihonyi!”
JHN.3.27	Itarraŋ nyia Yoane isi ojio, “Ittallik tulo ifuotuna obo ariŋ many isiaraniere Hollum jihonyi. 
JHN.3.28	Irata itai a hetamijanak hoŋ, ta anna ajiari ni jio, ‘Obiaŋara nani 
JHN.3.29	Ara naŋotte ahono layamani, ati elle itaniŋu orriahata ollo owotia 'to iger hayamani etuk ono ayamani, omuno adi inyi bebe. Tania, attuba atibuo amuno hoŋ. 
JHN.3.30	Oŋida luŋa olohuo honyi obobolororo, buo onoŋ omumutararu.”
JHN.3.31	Lia, ollo ottu 'to tedou agalik inyi aati 'daŋ. Atulo olo afau ana, ara inyi a holo afau ana, buo fe ikiana te eram ono afau ana; buo lia, ollo ottu 'to tedou, inyi alla agalik 'to 'daŋ. 
JHN.3.32	Ikiana inyi erre hunne igonyu inyi buo fe itaniŋu; ati obeŋ tulo iruk eram honyi. 
JHN.3.33	Lia, elle iruk 'to asayyo honyi, iruhok inyi jio ara ekiana Hollum ahode. 
JHN.3.34	Ikiana efahata Hollum erre huno Hollum; nyio, isiarak Hollum jihonyi Oloholio honyi 'daŋ. 
JHN.3.35	Obuor ataji Monye Lonyi honyi, isiaraniere inyi erre 'daŋ ihas Lonyi honyi. 
JHN.3.36	Lia, elle iruk 'to Lonyi Hollum, owon adi inyi iko nesu onno isio 'to 'tulaŋ; buo lia, ollo omesio 'to Lonyi Hollum, obeŋ adi inyi orumak nesu ania. Arasa adi ajore Hollum jihonyi 'tulaŋ.
JHN.4.1	Itaniŋuni nyia 
JHN.4.2	Hode, obeŋ nyia luŋa Yesu itifuotok obo atulo batisimo, ati lejifak honyi nyia hulle itifuocie 'to.) 
JHN.4.3	Ninyia itaniŋu Yesu erre hunia, ette inyi leten addi to Yudea, ette icaharu Galilea. 
JHN.4.4	Olo nyia inyi totto fau Samaria.
JHN.4.5	Afany nyia inyi Sikar, abore gala Samaria onno onyiha 'to iger mana ninyia isiarak Yakobo jio lonyi honyi Yosefu. 
JHN.4.6	Owon nyia ahirri Yakobo diya. Ania, ninyia afuto Yesu adaha, ette inyi iyiri iger ahirri ania. Ara nyia ihuo akil fanni.
JHN.4.7	Attati obo aŋotte a Samaritanani ittuna iwohoro aari, ette Yesu jiaran jihonyi jio, “Hadi omuk aari amat ni.” (
JHN.4.8	Ofuoi nyia lejifak Yesu inyiaŋuno aŋiyo totua bore gala.)
JHN.4.9	Buo aŋotte ania ette itarraŋ jio, “Ira iyye a Yudeitanani buo ni a Samaritanani. Aŋai ti imojo iyye aari jihoŋ?” (Obeŋi nyia Yudei iko Samaria itoŋoi onno oyyu.)
JHN.4.10	Itarraŋ nyia Yesu ojio, “Elle imijak duo iyye esiorio ono Hollum iko atulo ollo omojo 'to alia aari jihoi, ŋaduo iyye ifiyo latulo alia oŋida isiarak jihoi aari hunne iyaŋunie 'to nesu.”
JHN.4.11	Buo aŋotte ania ette itarraŋ ojio, “Lettok, obeŋ obo ewohit jihoi iwohuniere aari, buo fe ahirri ana owudo; inyurak 'tadi iyye aari hunne iyaŋunie 'to nesu hua ajia? 
JHN.4.12	Igalik ati iyye hohonyi hohoi Yakobo, linyia isiarak 'to jihohoi ahirri ana, buo fe amatatio dini; inyi iko lonyirok honyi buo anyanya honyi?”
JHN.4.13	Itarraŋ nyia Yesu ojio, “Inyiak adi lia, alla amat 'to aari huna, ibuoto. 
JHN.4.14	Ati lia, alla amat 'to aari hunna alo ni isiarana, obeŋ adi inyi inyiak ibuoto. Arai adi aari hunne esiarak ni jihonyi olotilik enne isiarak 'to jihonyi aari huno nesu hunne iyaŋunie 'to jihonyi nesu onno osio 'to 'tulaŋ.”
JHN.4.15	Attati aŋotte ania itarraŋ ojio, “Lettok, isiarak jihoŋ aari hua! Oŋida nani abeŋ enyiak ibuoto buo fe abeŋ attu dini iwohori aari.”
JHN.4.16	Buo Yesu ette iramana inyi jio, “Ilo iloŋunie habi hoi, ocohuniete ikonyi dini.”
JHN.4.17	Buo aŋotte ania ette itarraŋ ojio, “Obeŋ nani 'le.”
JHN.4.17	Buo Yesu ette jiaran jihonyi, “Ibis iyye ijiari obeŋ iyye 'le. 
JHN.4.18	Ayamai nyia aliawa miyet iyye, ati obiaŋara habi hoi elle itoŋoti 'to alia ikoye. Ibis iyye ijiari ihuo nyia.”
JHN.4.19	Ette aŋotte ania jiaran jihonyi, “Lettok, amijak ni ira iyye a hekianani Hollum. 
JHN.4.20	Omojotie nyia hohonyiok hohoi jio adoŋe ana, ati ijiatta itai Yudei jio, ijiara luŋa aati 'daŋ ofuoi imojo Yerusalem.”
JHN.4.21	Attati Yesu jiaran jihonyi, “Haniye, iruho eram hoŋ. Ottu adi asaa onno obiaŋarik aati omojorik Monye jio adoŋe ana kuyya Yerusalem. 
JHN.4.22	Itimoti itai Samaria jio imojoti itai jio ŋai, buo hohoi Yudei emijak emojo hohoi jio ŋai; nyio, ottu etalahuno tottolo waati Yudei. 
JHN.4.23	Ati ottu adi asaa, alum inyi luŋa, enne itahabuyerek aati Monye ta aduaran ono Oloholio Hollum ihuo anna arari inyi luŋa. Omojoi adi isi inyi ta namojo ahode anna awak inyi. 
JHN.4.24	Hollum inyi Oloholio, buo hia hullo omojotie 'to inyi ihuo ara inyi luŋa, omojoi isi jihonyi ta agolon ono Oloholio honyi.”
JHN.4.25	Attati aŋotte ania jiaran jihonyi, “Amijak ni jio ottu adi 
JHN.4.26	Buo Yesu ette itarraŋ inyi ojio, “Nani inyi. Nani elle ekiana 'to olo jihoi.”
JHN.4.27	Teya teya, ocohunie nyia lejifak Yesu, ette illilliha ta arumana hosi Yesu ikiana iko aŋotte ania. Ati obeŋ nyia obo jihosi ifiyo aŋotte ania jio, “Iwak iyye anyio?” kuyya ifiyo Yesu jio, “Anyio enne ikiana iyye iko aŋotte ania?”
JHN.4.28	Attati aŋotte ania idiaharu atobok hari honyi, ette icaharu attua bore gala, ette iramana aati hutta abore gala ania jio, 
JHN.4.29	“Ifuanna imijata atulo elle iramak 'to olo jihoŋ erre 'daŋ hunne ehan ni. Inyi 'tadi 
JHN.4.30	Ania, ette isi ifuanna to bore gala, ette ifuatan jio Yesu.
JHN.4.31	Jio asaa nyia, attanai nyia lejifak Yesu jiojio, “Hettiyanani, oŋiye!”
JHN.4.32	Ati itarraŋ nyia inyi ojio, “Owon aŋiria anna aŋiyo ni; itimoti itai inyi.”
JHN.4.33	Ania, ette lejifak ifiyo ahuattek hosi jio, “Iyaŋuno duo attadi obo atulo aŋiyo jihonyi?”
JHN.4.34	Buo Yesu ette jiaran jihosi, “Aŋiyo hoŋ, inyi ehanio hirre hunna awak Hollum iko ituhoniere egiama ninyia isiarak inyi jihoŋ. 
JHN.4.35	Obeŋ soho ekeni hatai eberien ojio jio, ‘Ihalu omuk ayafajin aŋuan, owon adi adioŋo?’ Ati eramak ni itai jio, ihumata imi amatta hatai; adori isi luŋa idioŋori! 
JHN.4.36	Ifuotu adioŋoni edumiti honyi, ette ittuttubana amat huno nesu onno osio 'to 'tulaŋ; oŋida ayani hinyomo iko adioŋoni omunoi arabotie. 
JHN.4.37	Itasiruno tibuo ekeni eberien onno ojio 'to jio, ‘Oyehi obo, buo lobo odeŋu.’ 
JHN.4.38	Efak duo ni itai idioŋori amana ninyia ibiaŋata itai igiamati diya. Omuk aati hama nyia igiamai diya, buo itai tibuo inyauna emai hosi.”
JHN.4.39	Iruhi nyia aati Samaria arriai hutta abore gala ania jio Yesu ta ajiaran aŋotte ania jio, “Iramak Yesu nani erre 'daŋ hunne ehan ni.” 
JHN.4.40	Ninyia afuonni aati Samaria jio Yesu, attanai nyia isi inyi oŋida itoŋo ikosi; ania, ette inyi itoŋo ikosi oŋitek arrihai.
JHN.4.41	Buo te ekenita Yesu, inyiahi nyia aati arriai iruk jihonyi. 
JHN.4.42	Attati isi jiaran jio aŋotte nyia jio, “Ihuania, eruk hohoi, ati obiaŋara te eram ninyia iramak iyye hohoi. Eruk hohoi nyio, etaniŋu hohoi ekenita honyi buo fe emijak jio ara inyi luŋa a Hetalahani olo afau ana.”
JHN.4.43	Ninyia atuk Yesu oŋitek arrihai teya, ette icaharu Galilea. 
JHN.4.44	Ati ikiana nyia Yesu ta ahuan honyi jio, “Obeŋi aati abaŋi ekianani Hollum otto miji hosi.” 
JHN.4.45	Ania, ninyia lafany Yesu Galilea, ottoi aati ifuotuna inyi, nyio igonyuni nyia isi erre 'daŋ hunyia ihan inyi Yerusalem to oloŋ ono neyom ono Allaŋan; nyio ofuoi nyia buo fe isi jio neyom nyia.
JHN.4.47	Ninyia itaniŋu inyi jio attu Yesu to Yudea ifau Galilea, ette inyi leten jihonyi, ette ittana inyi oŋida olo Kapernaum, itaŋidariere lonyi honyi linyia imohita 'to.
JHN.4.48	Attati Yesu jiaran jihonyi, “Ittalihoto itai iruk arari fe elle igonyuna itai eduariti iko ellillihita.”
JHN.4.49	Buo elettok alia ette itarraŋ ojio, “Lettok, waŋ efuo hobeŋ lonyi hoŋ oye.”
JHN.4.50	Itarraŋ nyia Yesu inyi ojio, “Ilo, isu adi lonyi hoi.”
JHN.4.50	Ette latulo alia iruk ekiana Yesu ania, ette leten. 
JHN.4.51	Ninyia hadaha inyi ihiji ikoi, oruaŋanie inyi iko egiamak honyi hunyia iramani 'to inyi jio, “Alo lonyi hoi iŋidari!”
JHN.4.52	Attati inyi ifiyo isi jio ŋole baya iyyak aŋuai lonyi honyi, buo isi ette itarraŋ ojio, “Idehi anahan huan nyia inyi ŋole ŋole, ta asaa abotie otto otoriai.” 
JHN.4.53	Attati monye leto alia igiluna jio, inyi ania asaa ninyia ojiari Yesu jihonyi jio, “Isu adi lonyi hoi.” Ania, ette inyi iko aati haŋ honyi 'daŋ iruk jio Yesu.
JHN.4.54	Eduarit etarrihi nyia ania ninyia ihan Yesu ninyia attu inyi to Yudea ifau Galilea.
JHN.5.1	Ihalu erre huna, olo nyia Yesu Yerusalem iyomori obo neyom ono Yudei. 
JHN.5.2	Owon nyia obo atafar Yerusalem iger Kol Kioro
JHN.5.3	Ififiata nyia eluluŋ haŋuak jio adafatai hunia. Owoni nyia aŋodok, aŋurak iko aati hullo oye aŋacio huattek. [Itilai nyia isi etafuliŋio tafar, 
JHN.5.4	nyio, ottutta nyia ajilo olo Lamonye to omuk oŋitek jio atafar ania itafuliŋiere aari. Buo ette itaŋida aŋuani ollo oluhi 'to itua atafar ania ahosiere, jio aŋuai onno owon 'to jihonyi.]
JHN.5.5	Buo diya, owon nyia obo latulo linyia oŋuai 'to aŋasi atomuana hunihoi hohotohunik. 
JHN.5.6	Ninyia igonyu Yesu inyi ififiata diya, omijak nyia inyi jio aluaji aŋasi hunno oŋuari latulo alia ania, ette inyi ifiyo inyi jio, “Iwak iyye itaŋidari iyye?”
JHN.5.7	Itarraŋ nyia aŋuani alia inyi jio, “Lettok, obeŋ tulo dini elle itisurok 'to nani itua tafar elle itafuliŋi aari. Nyio, hajo ni alluhi ihuania, buo obo ette icomonio.”
JHN.5.8	Buo Yesu ette jiaran jihonyi, “Totte, iduhu ejotit hoi, adahai.” 
JHN.5.9	Teya teya, otto atulo lia iŋidari, ette iduhuna ejotit honyi, ette itterio adaha.
JHN.5.9	Iduoŋi nyia erre hunia to oloŋ Sabatto, 
JHN.5.10	ania, ette elettaha Yudei iramana atulo elle itaŋidari lia jio, “Itihotie Efahita hohoi iyye iwwahatiere ejotit hoi ahana; nyio, ara inyi oloŋ Sabatto.”
JHN.5.11	Itarraŋ nyia inyi isi ojio, “Iramak duo latulo eduo itaŋida 'to nani jio ijiara nani eduhu ejotit hoŋ ette leten.”
JHN.5.12	Buo isi ette ifiyo inyi ojio, “Ŋai atulo elle iramak 'to iyye ihuo nyia?”
JHN.5.13	Ati otimo nyia latulo elle itaŋidari alia ŋai Yesu; nyio, owon nyia eluluŋ waati jio amaji nyia buo fe Yesu leluny addi teya.
JHN.5.14	Ihalu eram ania, orumak nyia Yesu inyi itua Haji emojit enne ittokon, ette jiaran jihonyi, “Itayirie, ihuania iŋida iyye, hènyiak iyyauna ŋadi obo ariŋ onno orroho 'to bebe inyiak iduoŋ jihoi.”
JHN.5.15	Attati latulo alia leten, ette iramana elettaha Yudei jio, Yesu ŋole adi itaŋida inyi. 
JHN.5.16	Ania, ittigemierek isi Yesu, te etaŋidario honyi latulo alia to noloŋ Sabatto.
JHN.5.17	Itarraŋ nyia Yesu isi ojio, “Odulo Monyoŋ egiama, ijiara buo fe nani adulo egiama.”
JHN.5.18	Eram ania atibuo luŋa ninyia awaharik elettaha Yudei ittohori Yesu luŋa luŋa. Nyio, obiaŋara nyia hama ta amesio honyi efahi enne itik 'to aati egiama to noloŋ Sabatto; awahi nyia buo fe isi ittohoro inyi ta ajiaran honyi jio, ara Hollum Monyonyi. Tania, itarriamahi inyi ahuan honyi iko Hollum.
JHN.5.19	Ania, ette Yesu itarraŋ isi ojio, “Hode hode, eramak ni itai, ittallik Lonyi ihanio obo ariŋ ta ahuan honyi, ati ihanio inyi ariŋ enne igonyu inyi Monyonyi ihanio. Nyio, erre 'daŋ hunne ihanio Monye, isi buo fe hunne ihanio Lonyi. 
JHN.5.20	Obuor ataji Monye Lonyi, ania itahutaniere inyi jihonyi erre 'daŋ hunne ihanio inyi ta ahuan honyi. Olo adi Monye itahutana Lonyi erre hunna agalihini 'to huna, hunno olo Lonyi ihanio. Ifuatta adi itai 'daŋ illilliha. 
JHN.5.21	Isio adi Lonyi esu jio hia hulla awak inyi, ihuo enne itubuhuniere Monye ayak ette isiarana jihosi esu. 
JHN.5.22	Obeŋ Monye oŋot eram obo, ati ihanak inyi Lonyi irari a haŋotoni hirre 'daŋ, 
JHN.5.23	jio oŋida aati 'daŋ abaŋi inyi ihuo anna abaŋarik isi Monye. Lia, ollo obeŋ 'to abaŋ Lonyi, obeŋ buo fe inyi abaŋ Monye, elle ifahu 'to inyi.
JHN.5.24	“Eramak ni itai hode jio, lia, elle itaniŋio 'to ekiana hoŋ buo fe iruk jio lia, linyia ifahu 'to nani, orumak adi inyi nesu onno osio 'to 'tulaŋ. Obeŋi adi oŋoti eram honyi, ati allaŋu inyi jio naye, ette leten jio nesu. 
JHN.5.25	Hode hode, eramak ni itai, ottu adi nasaa, alum inyi luŋa, enne itaniŋiere adi ayaak etuk ono Lonyi Hollum. Ibuhuni adi hia, hulle itayiruni 'to etuk honyi. 
JHN.5.26	Ihuo enne iyaŋuniere Monye esu, iyaŋuno adi buo fe Lonyi nesu. 
JHN.5.27	Ihanak buo fe inyi Lonyi a haŋotoni hiram ta arahan honyi, Lonyi Tulo. 
JHN.5.28	Hèllillihati te eram ania. Ottu adi asaa enne itaniŋunierek ayaak 'daŋ etuk ono Lonyi Tulo, 
JHN.5.29	ette idetuno addi te elumio hosi. Ibuhuni adi hinyia ihanie 'to erre ayijok, ette isu. Ibuhuni adi buo fe hia, hinyia ihanie 'to erre arrohojak, buo ette iŋotonia jihosi epalita.
JHN.5.30	“Ettallik ni ihanio obo ariŋ te elohittok ottonoŋ. Aŋocio ni eram ihuo iramak Hollum nani. Obis aŋacio hiram hoŋ nyio, abeŋ ni awak ihanio ariŋ anna awak ni, ati ehanio ni ariŋ anna awak lia, linyia ifahu 'to nani.
JHN.5.31	“Alla ara ni asuut hoŋ hama, ojiori adi jio obeŋ eram hoŋ ara ahode. 
JHN.5.32	Ati owon lobo ollo ottu 'to irahan asuut hoŋ; amijak buo fe ni jio ara ekiana honyi toni hode. 
JHN.5.33	Ifahina nyia itai eyak sayyo jio Yoane, buo inyi ette ikiana eram anna ara 'to ahode toni. 
JHN.5.34	Obiaŋara jio oŋida atulo luŋa ara asuut hoŋ, ati ekenu ni eram ania jio, oŋida bati italuahuni itai. 
JHN.5.35	Ara nyia Yoane ihuo allomo onno owulo 'to buo fe afaŋ 'tel 'tel. Iwahata nyia itai ifuotuna kai do afaŋan ottononyi ta namuno. 
JHN.5.36	Ati agalihini erre hunne ehanio ni, erre hunyia ihanio Yoane. Erre hunia hunyia isiarak Monyoŋ jihoŋ ihaniere; isi hunia erre hunna arai 'to asuuti hoŋ buo fe itahutani jio Monye ifahu nani. 
JHN.5.37	Ara buo fe Monye, elle ifahu 'to nani, asuut hoŋ. Hèbiaŋata itai itaniŋuna etuk honyi kuyya igonyuna omom honyi. 
JHN.5.38	Ibiaŋata itai igottiette ekiana honyi itajia hatai nyio, ibiaŋata iruhoto jio lia, elle ifahu inyi. 
JHN.5.39	Ihianati itai Abuk Hollum te egigilo hatai jio, inyurana adi itai nesu onno osio 'to 'tulaŋ tenyi. Ikiana tibuo ahuan Abuk Hollum ania, toni! 
JHN.5.40	Ati, ihara itai afuanna jihoŋ inyuraniere nesu.
JHN.5.41	“Abeŋ ni attifia olohuo jio aati. 
JHN.5.42	Ati amijak ni jio, obeŋi atajia hatai obuori Hollum. 
JHN.5.43	Attu ni ta agolon Monyoŋ; ati ihara itai ifuotuna nani. Buo alla attu obo dini ta ahou honyi, ifuotuna adi itai inyi. 
JHN.5.44	Imunoti itai efuotutta etahabuta jio aati buo ibiaŋata iwahata ifuotuna etahabuta jio Hollum abotie hama. Aŋai attadi iruhoto itai nani? 
JHN.5.45	Ati hègigiloti jio, nani adi etisiak itai jio Monyoŋ. Mose luŋa, elle iyihina itai jihonyi, inyi adi itisiak itai. 
JHN.5.46	Elle iruhoto nyia itai luŋa Mose, iruhoto duo buo fe itai nani; nyio, Mose nyia igiorok eram hoŋ. 
JHN.5.47	Ati elle ibiaŋata itai iruhoto egierita honyi, aŋai 'tadi iruhoto itai ekenita hoŋ?”
JHN.6.1	Ihalu erre hunia, ette Yesu illaŋan afohor tole ono atafar enne ittokon ono Galilea (anna anya buo fe Tiberias). 
JHN.6.2	Buo eluluŋ waati enne ittok ette ijifaru inyi nyio, igonyuni nyia isi eduariti hunyia itaŋidariere inyi aŋuak. 
JHN.6.3	Odok nyia Yesu jio obo adoŋe ollo odiha, ette itoŋo diya iko lejifak honyi. 
JHN.6.4	Iliaha nyia neyom ono Allaŋan. 
JHN.6.5	Attati Yesu ifiala, ette igonyuna eluluŋ waati enne ittok ottu ajihonyi, ania, ette inyi ifiyo Filipo jio, “Enyiaŋu adi aŋiyo tai onno oremik itaŋiyere arriai tulo ania 'daŋ?” (
JHN.6.6	Ikiana nyia inyi ihuo nyia, ikemiere Filipo, nyio, omijak nyia inyi, ariŋ onno olo inyi ihan.)
JHN.6.7	Itarraŋ nyia Filipo inyi ojio, “Obeŋi arobiyaa
JHN.6.8	Attati obo olo lejifak honyi alla anya Andrea illa Simone jiaran jihonyi, 
JHN.6.9	“Obo leto olo dini, ollo owon iko emunio ometi miyet buo aham arrihai. Ati ittallihini isi iremehina eluluŋ tulo ania 'daŋ.”
JHN.6.10	Attati Yesu jiaran jihosi, “Ititoŋonia aati hulia.” (Owon nyia amiyaŋ arriai diya.) Ania, ette aati 'daŋ itoŋo diya. Arai nyia isi ihuo alif miyet. 
JHN.6.11	Attati Yesu iduhuna emunio hua, ette isio ahumo jio Hollum, ette ihiharana jio aati hinyia ititoŋoni. Ette inyi buo fe ihiharana aham hua ihuo nyia, buo isi 'daŋ ette inya ihuo awahi isi. 
JHN.6.12	Ninyia ifoŋi isi 'daŋ ette inyi jiaran jio lejifak honyi, “Iddudduhuna ofitot, hèlaha orrohojari.” 
JHN.6.13	Ania, ette isi iddudduhuna ofitot imunio hunia 'daŋ jio emunio ometi huna miyet hunyia oŋiye aati, ette itafutana ifejin 'tomon harrihai.
JHN.6.14	Ninyia igonyuni aati eduarit enne ihan Yesu ania ette isi jiaran, “Hode, Ekianani Hollum
JHN.6.15	Buo ninyia lamijak Yesu jio awahi nyia isi inefuna inyi ihananiere inyi ahobu ta agolon, ania ette inyiak leten attua doŋe ollo odiha inyi hama.
JHN.6.16	Ninyia ara akekai, ette lejifak Yesu iluara attany atafar enne ittokon, 
JHN.6.17	ette idahina itogol, ette ifuatan afohor tafar enne ittokon tole attany Kapernaum. Ninyia iriok, hobeŋ nyia Yesu 'daŋ ottu jihosi. 
JHN.6.18	Jio asaa ania, ohut nyia noyyami onno orroho bebe many ipipuaŋari atafar ania. 
JHN.6.19	Oyiroroi nyia lejifak Yesu atogol ania ihuo amaili hunihoi kuyya aŋuan, ette isi igonyuna Yesu orieuno ta ahide hari attany atogol ania, ette isi 'daŋ ibaŋi bebe. 
JHN.6.20	Ati ojio nyia Yesu jihosi, “Hèbaŋata, nani alia.” 
JHN.6.21	Buo isi ette itadahina inyi itua togol, ta amuno, ania teya ette atogol ania ifanyan ilotifor hari jio amaji ninyia ofuarik isi.
JHN.6.22	Nyia motie, omijani nyia aati hunyia arasai 'to afohor tafar tole jio, arasaru ŋole atogol abotie ijiai. Omijani nyia isi jio, obeŋ nyia Yesu adak itogol iko lejifak honyi nyio, ofuoi nyia lejifak honyi isi hama. 
JHN.6.23	Ofuonni nyia omuk atogoli to Tiberias ilotifor tafar iger maji ninyia oŋiyerek eluluŋ waati emunio, ninyia isiarak Lamonye ahumo jio Hollum. 
JHN.6.24	Buo ninyia igonyuni aati hulia jio obeŋ Yesu teya, ara duadi lejifak honyi, ette isi idahina atogoli hunia, ette ifuatan Kapernaum ittifiari inyi.
JHN.6.25	Ninyia arumani isi Yesu ifohor tafar tole, ette isi jiaran jihonyi jio, “Hettiyanani, nyia baya ittu iyye dini?”
JHN.6.26	Buo Yesu ette itarraŋ isi ojio, “Hode hode, eramak ni itai jio, ittifiati itai nani nyio, te eram ono emunio hoŋole inyete itai many ifuaŋata, buo obiaŋara jio imijana itai awoyo hiram ono eduariti hoŋ. 
JHN.6.27	Hèpuloti te eram ŋiyo onno oremik 'to imuyahi; ati opuloti te eram ŋiyo ono nesu 'tulaŋ. Aŋiyo onno olo Lonyi Tulo isiarana jihatai nyio, isihok nyia Hollum Monye emoi honyi jihonyi.”
JHN.6.28	Attati isi ifiyo inyi jiojio, “Ehan attadi hohoi anyio, ihaniere ihuo awak Hollum?”
JHN.6.29	Itarraŋ nyia Yesu isi ojio, “Ariŋ anna awak Hollum itai ihanata, inyi eruk jio lia linyia ifahu inyi.”
JHN.6.30	Itarraŋi nyia isi inyi ojio. “Anyio eduarit enne ilo iyye ihan oŋida hohoi egonyu, ette iruk iyye? Ilo adi iyye ihan anyio? 
JHN.6.31	Oŋiye nyia hohonyiok hohoi aŋiyo anna anya manaa ihidiofo, ihuo igioroni ibuk Hollum jio, ‘Isio nyia Hollum jihosi emune ettedou iŋiyere.’ ”
JHN.6.32	Attati Yesu jiaran jihosi, “Hode, hode ajio ni jihatai jio, obiaŋara nyia Mose isio jihatai emune etteedou
JHN.6.33	Emune Hollum, inyi ollo ottu 'to tedou ette iyaŋuno nesu jio aati hutta fau.” 
JHN.6.34	Buo isi ette jiaran jihonyi, “Lettok, oduloi isiorio jihohoi emune ania.”
JHN.6.35	Attati Yesu iramana isi jio, “Nani emune ono nesu. Lia, ollo ottu 'to jihoŋ obeŋ adi inyi inyiak iniama; buo fe lia, elle iruk 'to jihoŋ, obeŋ adi inyiak ibuoto. 
JHN.6.36	Ati eramak ni itai jio, igonyuna itai nani ati ibiaŋata itai iruhoto. 
JHN.6.37	Ofuonni adi hia 'daŋ, hulle isio monyoŋ jihoŋ. Ettallik adi ni ifuhara addi, lia, ollo ottu 'to jihoŋ. 
JHN.6.38	Nyio, abeŋ ni attu tedou ihaniere ariŋ anna awak ni, ati ihaniere ariŋ anna awak lia, elle ifahu 'to nani. 
JHN.6.39	Awak lia, elle ifahu 'to nani, jio hèlaha nani etalitohi obo jio hia hulle isio inyi jihoŋ. Ati oŋida nani etubuhu isi 'daŋ toye iholoŋ ono esidi fau. 
JHN.6.40	Awak Monyoŋ jio oŋida hia 'daŋ hulle igonyuni 'to Lonyi buo fe iruhi jihonyi, owoni iko nesu 'tulaŋ. Buo fe ni etubuhu adi isi toye iholoŋ ono esidi fau.”
JHN.6.41	Ati itterie nyia aati ahahaya ta ajiaran honyi jio, “Ani emune onno ottu 'to ifau tedou.” 
JHN.6.42	Ojiori nyia isi jio, “Obiaŋara soho Yesu alia, lonyi Yosefu? Emijak hohoi monyonyi iko honyonyi. Aŋai ati ojio inyi jio attu inyi ifau tedou?”
JHN.6.43	Itarraŋ nyia Yesu ojio, “Idehina eŋuŋunita hatai ania. 
JHN.6.44	Ittallik obo ittuna jihoŋ arari fe elle iyaŋuno Monyoŋ linyia ifahu 'to nani inyi jihoŋ, buo ni adi ette itubuhuna inyi toye iholoŋ ono esidi fau.
JHN.6.45	“Igioroni ekianak Hollum jio, ‘Ittiyenio adi Hollum aati 'daŋ ababo.’ Lia, elle itaniŋio 'to eram Monye buo fe ittiyenu jihonyi, ottu adi inyi jihoŋ. 
JHN.6.46	Obiaŋara jio igonyuni aati 'daŋ Monye. Ati lia ollo ottu 'to jio Hollum inyi nyia hama igonyu Monye. 
JHN.6.47	Eramak ni itai hode hode jio, lia elle iruk 'to owon inyi iko nesu onno osio 'to 'tulaŋ. 
JHN.6.48	Nani emune ono nesu. 
JHN.6.49	Oŋiye nyia hohonyiok hatai aŋiria anna anya 'to manaa ihidiofo, ati aye isi. 
JHN.6.50	Buo alla anya obo atulo emune onno ottu 'to tedou, ittallik adi inyi iyye. 
JHN.6.51	Nani emune ono nesu ninyia ottu 'to tedou ifau. Lia, alla anya 'to emune ania, amanya adi inyi 'tulaŋ. Emune anna alo ni isiarana, inyi nahuan hoŋ, enne isiarak ni jio oŋida bati aati 'daŋ isui.”
JHN.6.52	Attati olorisa onno orroho bebe idioto ihiji Yudei, ette isi ifiyo jiojio, “Aŋai oremik atulo olo itahonyio hohoi ahuan honyi?”
JHN.6.53	Buo Yesu ette jiaran jihosi, “Eramak ni itai hode hode, elle ibiaŋata itai ihonyata ahuan Lonyi Tulo buo fe ibiaŋata imatata nooto honyi, obeŋ adi nesu jihatai. 
JHN.6.54	Lia, ollo ohonya 'to eriŋo huan hoŋ buo fe amata nooto hoŋ, owon adi inyi iko nesu onno osio 'to 'tulaŋ. Etubuhu adi ni inyi toye iholoŋ ono esidi fau. 
JHN.6.55	Nyio ara ahuan hoŋ luŋa aŋiyo hode hode, buo fe nooto hoŋ ara luŋa ariŋ anna amatai hode. 
JHN.6.56	Lia, ollo ohonya 'to eriŋo huan hoŋ buo fe amat nooto hoŋ, amanya inyi jihoŋ buo fe ni, amanya jihonyi. 
JHN.6.57	Ihuo enne ifahuniere Monye elle isu 'to nani buo fe ni esu tenyi, ihuo nyia buo fe, lia, ollo ohony 'to eriŋo huan hoŋ, isu adi inyi toni. 
JHN.6.58	Emune ania onno ottu 'to tedou ifau. Obeŋ inyi ara ihuo emune ninyia oŋiye hohonyiok hatai. Aye nyia isi. Ati amanya adi 'tulaŋ atulo alla anya 'to emune ana.”
JHN.6.59	Ikiana nyia inyi erre hunia to ninyia ittiyeniere inyi itua haji emojit, ibore gala Kapernaum.
JHN.6.60	Ninyia itaniŋuni lejifak honyi arriai eram ana, ette isi iŋuŋunita jiojio, “Ogol ettiyenio ania bebe. Ŋai 'tadi oremik itaniŋuna inyi?”
JHN.6.61	Ati omijak nyia Yesu ta ahuan honyi jio, iŋuŋunitai nyia isi te eram ania, ette inyi jiaran jihosi, “Itilafuk ettiyenio ania itai? 
JHN.6.62	Oso duo inyi aŋai, elle igonyuna duo itai Lonyi Tulo acaharu ahide jio amaji ninyia awanari inyi? 
JHN.6.63	Oloholio Hollum inyi iyaŋuno nesu, buo agolon tulo ittallik ihan obo ariŋ. Ati iyaŋunie ekenita hunne eramak ni itai hunia, Oloholio Hollum ono nesu. 
JHN.6.64	Ati hobeŋi omuk hulatai iruhi.” (Omijak nyia Yesu many tetteri ba ŋai hullo obeŋi 'to iruhi inyi, buo fe ŋai ollo olo 'to itinyiaŋara inyi.) 
JHN.6.65	Attati inyi jiaran, “Inyi ania eram ninyia eramaniere ni itai jio, ittallik obo atulo ittuna jihoŋ arari fe alla aŋatak Monye inyi ittuniere jihoŋ.”
JHN.6.66	Ania, ette aati arriai hunyia ijifatie 'to inyi ihara ejifatio inyi. 
JHN.6.67	Attati inyi ifiyo lejifak honyi hula 'tomon harrihai jio, “Buo itai hulo…iwahata buo fe itai ifuatan addi?”
JHN.6.69	Eruk hohoi buo fe emijak jio, iyye Ololibo Olobotie olo Hollum.”
JHN.6.70	Itarraŋ nyia Yesu jio, “Obiaŋara nyia soho nani anyimu itai hula 'tomon harrihai? Ati ara obo alatai a Sittan!” 
JHN.6.71	Ikiana nyia Yesu te eram Yuda, lonyi Simone Iskariot. Ara nyia inyi obo olo lejifak hula 'tomon harrihai linyia ottu 'to itinyiaŋara Yesu.
JHN.7.1	Ihalu erre hunia, ilur nyia Yesu afau Galilea, buo obeŋ olo ifau Yudea nyio, awahi nyia elettaha Yudei ittohoro inyi. 
JHN.7.2	Iliahai nyia oŋitek huno neyom ono Apirapirahien. 
JHN.7.3	Ania, ette illarak Yesu jiaran jihonyi jio, “Ilo addi tene. Ilo Yudea oŋida aati hulle ijifatie 'to iyye ofuoi igonyuni egemita hunne ihanio iyye. 
JHN.7.4	Ittallik obo atulo itidimio egemita honyi alla awak inyi aati omijani inyi. Ijiara aati 'daŋ omijani ehanio hoi erre hunia.” (
JHN.7.5	Ara duadi bu illarak honyi obeŋi nyia isi iruhi inyi.)
JHN.7.6	Attati Yesu jiaran jihosi, “Arai asahien hunia 'daŋ ahunatai, ati hobeŋ asaa hoŋ ottu. 
JHN.7.7	Ittallihi aati hutta fau isuari itai, ati osuarik isi nani nyio, eramatta ni isi ehanita hosi hunne ipali 'to. 
JHN.7.8	Ifuatta jio eyom nyia. Abeŋ ni alo
JHN.7.9	Ninyia ikenu inyi erre hunia, ette irasahino Galilea.
JHN.7.10	Ati ninyia afuoi illarak honyi jio eyom nyia, ette buo fe Yesu leten diya, elle ididimaru didimaru buo obiaŋara sool. 
JHN.7.11	Ottifiai nyia elettaha Yudei inyi jio eyom ania, ette ifiyo jio, “Tali inyi?”
JHN.7.12	Ahahayai nyia eluluŋ waati bebe te eram honyi. Ojiori nyia omuk jio, “Oyyu atulo alia,” buo omuk ojiori, “Obeŋ! Itisiabio inyi aati.” 
JHN.7.13	Ati obeŋ nyia tulo ikiana eram honyi sool nyio, abaŋi nyia isi elettaha Yudei.
JHN.7.14	Ninyia iyomuni aati many ihiji ono agari nyia, ette Yesu leten itua Haji Emojit enne ittokon, ette ittiyenio. 
JHN.7.15	Illillihai nyia elettaha Yudei bebe, ette jiaran, “Aŋai omijak atulo olo erre arriai, buo nyia obeŋ olo isukul?”
JHN.7.16	Itarraŋ nyia Yesu isi ojio, “Obeŋi erre hunne ettiyenio ni hunia arai a hunoŋ. Ati arai isi a huno Hollum elle ifahu 'to nani. 
JHN.7.17	Atulo elle eruk 'to ehanio hirre hunna awak Hollum, inyi adi oremik imijana jio ettiyenio ni erre Hollum kuyya erre hou hoŋ. 
JHN.7.18	Lia, elle ikiana 'to erre hutto hou honyi, ottifia inyi olohuo. Buo lia, alla awak 'to oŋida itahuye lia linyia ifahu 'to inyi, ikiana inyi nelahode; obeŋ inyi inyobio. 
JHN.7.19	Obeŋ nyia soho Mose isiarak jihatai Efahita? Ati obeŋ nyia obo jihatai oniŋio Efahita hua. Nyio iwahata itai ittohoro nani?” 
JHN.7.20	Itarraŋi nyia aati hutte iluluŋ jiojio, “Olo! Owon aminiaŋati jihoi! Ŋai awak ittohoro iyye?”
JHN.7.21	Itarraŋ nyia Yesu isi ojio, “Ehan nyia ni eduarit abotie, buo itai 'daŋ ittata illilliha. 
JHN.7.22	Iramak nyia Mose itai oŋida ibosiete lonyirok hatai. (Obiaŋara nyia Mose itterio, hohonyiok hatai nyia itterie.) Ania, ibosiette itai leto to noloŋ Sabatto. 
JHN.7.23	Alla abosi leto to noloŋ Sabatto jio, oŋida obeŋi ittarrohoji efahita Mose; nyioti iloŋojitati itai te etaŋidario hoŋ ahuan tulo 'daŋ to noloŋ Sabatto? 
JHN.7.24	Hèŋototo eram ta naleyo honyi ihuo enne ipal, ati oŋototo eram elle ihumata itai ikukubuna awoyo hiram honyi.”
JHN.7.25	Ojiori nyia omuk aati Yerusalem jio, “Obiaŋara soho atulo olo, alla awahi elettaha ittohoro? 
JHN.7.26	Ike imijata! Ikiana inyi sool ihosiere waati, ati obeŋi isi ikianai obo ariŋ jihonyi! Amijani attadi isi luŋa jio, ara inyi 
JHN.7.27	Ati, alla attu 
JHN.7.28	Tania, itawoloŋ nyia Yesu ekiana to ninyia ittiyeniere inyi itua Haji emojit enne ittokon jio, “Imijana soho itai luŋa nani? Imijana itai attu ni tai? Abeŋ ni attu ta nahou hoŋ. Ati obis lia, linyia ifahu 'to nani. Itimoti itai inyi. 
JHN.7.29	Amijak ni inyi nyio, attu ni jihonyi. Inyi nani ifahu.”
JHN.7.30	Attati isi iwahan inefuna inyi, ati obeŋ nyia tulo ottir inyi nyio, hobeŋ nyia asaa honyi ottuba. 
JHN.7.31	Ati iruhi nyia aati arriai tehiji iluluŋ, ette jiaran jio, “Alla attu 
JHN.7.32	Itaniŋuni nyia 
JHN.7.33	Ati ojio nyia Yesu jihosi, “Hobolo etoŋo hoŋ ikatai kai, buo teya, alo adi ni jio lia, linyia ifahu 'to nani. 
JHN.7.34	Ittifiati adi itai nani, ati ibiaŋata adi itai ifanyata jio amaji anna alari ni itoŋori.”
JHN.7.35	Ifiye nyia elettaha Yudei ahuattek jiojio, “Anani maji 'tadi anna alattari inyi, enne ebeŋ eremik irumaniere inyi? Olo 'tadi inyi iborejin gala Grik hunna amanyarik aati hohoi, ittiyeniere aati Grik?
JHN.7.36	“Anyio enne ikiana inyi, onno ojiari inyi jio, ettifia adi inyi ati ebeŋ adi eremik irumana inyi; buo fe ojio jio ettallik adi ifanyan jio amaji anna alari inyi itoŋori?”
JHN.7.37	Icuŋi holoŋ ono neyom pirapirahien, inyi noloŋ onno obolo bebe, odioto nyia Yesu, ette jiaran, “Ijiara lia, elle ibuoto 'to hétettu imatuna aari jihoŋ, 
JHN.7.38	ihuo enne igioronierek Ibuk Hollum jio, ‘Oŋeruni adi oworio hari huno nesu to taji honyi.’ ”
JHN.7.39	Iken nyia Yesu ihuo nyia te eram ono Oloholio enne ifuotuni adi hia, hulle iruhi 'to jihonyi. To ninyia tonyia, hobeŋi nyia isiori Oloholio ania jihosi nyio, hobeŋi nyia akafani Yesu ikuatan honyi.
JHN.7.40	Ninyia itaniŋuni isi ekenita hunia, ette omuk hulosi jiaran jio, “Ara atulo olo luŋa a Hekianani Hollum!”
JHN.7.41	Buo omuk ojiori, “Ara inyi 
JHN.7.41	Buo hullomuk ojiori, “Ittallik 
JHN.7.42	Obeŋ soho Abuk Hollum ojio odetuno adi 
JHN.7.43	Ania, obuanyarik aati te eram Yesu. 
JHN.7.44	Awahi nyia omuk inefuna inyi, ati obeŋ nyia tulo oremik ittir inyi.
JHN.7.45	Ninyia acaharai errirriak, ette ehumak elettaha iko 
JHN.7.46	Itarraŋi nyia errirriak hulia jio, “Hobeŋ tulo ikiana ihuo atulo lia!”
JHN.7.47	Buo 
JHN.7.48	Itaniŋuna itai obo holoŋ jio, iruk obo elettok kuyya obo olo 
JHN.7.49	Ipitak Hollum eluluŋ ana, onno otimo 'to ania Efahita Mose!”
JHN.7.51	“Ojiori Efahita hohoi jio, hèlaha eŋotok epali jio obo atulo hèbeŋ etaniŋu ekiana honyi, buo fe hèbeŋ ehum ikukubuna eram enne ihan inyi.”
JHN.7.52	Itarraŋi nyia isi ojio, “Iyye buo fe olo Galilea? Ihuma ihen egierita hutto Buk Hollum. Irumak adi iyye jio ittallik ekianani Hollum idetuno
JHN.7.53	Ette isi icaharu ihaŋitek hosi.
JHN.8.1	[Tania, otturoroi nyia aati 'daŋ ihaŋitek hosi, buo Yesu odok adoŋe Olifet. 
JHN.8.2	Nyia motie berien, acaharu nyia Yesu itua Haji Emojit enne ittokon, buo aati arriai ette ifuanna jihonyi, ette inyi itoŋo, ette ittiyenio isi. 
JHN.8.3	Iyaŋunie nyia ettiyanak ifahita iko 
JHN.8.4	ette jiaran jio Yesu, “Hettiyanani, oburani aŋotte ana luŋa oroto. 
JHN.8.5	Ati ojiori efahita huno Mose jio, oŋida iruoŋi inyi ta amoruoi many oyeri. Ijio iyye anyio?” 
JHN.8.6	Ikenuni nyia isi eram ana italohuniere Yesu, oŋida isi etisiak inyi. Ati irrafa nyia Yesu ifau, ette igigioro ta afialai honyi.
JHN.8.7	Ati ninyia adulori isi efiyo inyi, ette inyi itabisana ahuan honyi, ette jiaran jihosi, “Ijiara obo tehiji hatai ollo hobeŋ 'to iyyau itter eruoŋio aŋotte ania ta amoruo.” 
JHN.8.8	Attati inyi inyiak irrafa afau, ette inyiak igigioro ifau ta afialai honyi. 
JHN.8.9	Ninyia itaniŋuni isi ekiana ana, ette ahouti hosi itterio aleten addi, buo hullomuk 'daŋ ababo ette ijifana, ette Yesu irasa diya hama iko aŋotte ania onno owotia ihosiere honyi. 
JHN.8.10	Odioto nyia Yesu ahide, ette jiaran jihonyi, “Haniye, tahiai isi? Abeŋ tulo oŋotok jihoi epali?”
JHN.8.11	Itarraŋ nyia inyi ojio, “Lettok, abeŋ tulo.” Buo Yesu ette jiaran jihonyi jio, “Hode, abeŋ buo fe ni aŋotok jihoi epali, ati hènyiak iyyauna.”]
JHN.8.14	Itarraŋ nyia Yesu jio, “Duadi bu ara ni asuut hoŋ hama, arai erre hunne ekiana ni ahode nyio, amijak ni attu ni tai buo fe alo ajia. Ati itimoti itai attu ni tai, buo fe alo ajia. 
JHN.8.15	Iŋociete itai eram ihuo aati, ati habeŋ ni aŋot eram obo atulo. 
JHN.8.16	Ara duadi bu aŋot ni eram obo atulo, aŋot duo fe ni onno obis. Nyio, obiaŋara nani aŋocio hama, ati eŋocio hohoi arabotie iko lia, linyia ifahu 'to nani. 
JHN.8.17	Ojiori efahita hatai jio, elle ikianai asuuti arrihai etuk abotie, ara eram hosi nyia hode. 
JHN.8.18	Ara ni asuut hoŋ, buo fe Monye linyia ifahu 'to nani ara asuut hoŋ.”
JHN.8.19	Attati isi ifiyo inyi jiojio, “Tali buo Monyohoi lia?”
JHN.8.19	Itarraŋ nyia Yesu isi jio, “Itimoti itai nani iko Monyoŋ. Elle imijana duo itai nani, imijana duo buo fe itai Monyoŋ.”
JHN.8.20	Ikiana nyia Yesu erre hunia to ninyia ittiyeniere inyi itua Haji Emojit enne ittokon; to ninyia itoŋori inyi iger senuhi huno esiorita. Ati obeŋ nyia tulo inefu inyi nyio, hobeŋ nyia asaa honyi ottuba.
JHN.8.21	Inyiak Yesu jiaran jihosi jio, “Alo adi ni addi. Ittifiati adi itai nani; ati iyeti adi itai iko eyyata hatai. Ittallihoto adi itai ifuatan jio amaji anna alari ni.”
JHN.8.22	Attati elettaha Yudei ifiyo jio, “Olo 'tadi inyi ittohoro ahuan honyi to onno ojiari inyi jio, ‘Ittallihoto itai ifuatan jio amaji anna alari ni?’ ” 
JHN.8.23	Itarraŋ nyia Yesu isi ojio, “Itai aati hulo afau ana, ati attu ni tedou. Irata itai a hulo afau ana, ati abeŋ ni ara a holo afau ana. 
JHN.8.24	Inyi noduo eramaniere ni itai jio, iyeti adi itai iko neyyata hatai. Iyeti adi itai iko neyyata hatai elle ibiaŋata itai iruhoto jio, ani luŋa inyi.”
JHN.8.25	Buo isi ette ifiyo inyi ojio, “Iyye ŋai?” Buo Yesu ette itarraŋ ojio, “Eramak nyia ni itai many tetteri.
JHN.8.26	Oluaji erre hunna ajio ni ekiana tetai iko epalita hunna ajio ni aŋotok jihatai. Ati obis lia, linyia ifahu 'to nani, buo fe ni eramak jio aati hutta fau erre hunne etayiru ni jihonyi.”
JHN.8.27	Obeŋi nyia isi omijani jio ikiana nyia Yesu jihosi te eram Monye. 
JHN.8.28	Ania, ette Yesu jiaran jihosi jio, “Elle ikafana itai Lonyi Tulo ihide, ifuanna adi imijana jio, ‘Ani Luŋa inyi.’ Ifuanna adi buo fe imijana jio, abeŋ ni ehanio obo ariŋ ta ahou hoŋ, ati ekiana ni erre hunne iramak Monyoŋ jihoŋ. 
JHN.8.29	Lia, elle ifahu 'to ani, ewon inyi ikoŋ. Hobeŋ inyi obusak ani hama nyio, ehanio ni motie motie erre hunne itamunoye 'to inyi.”
JHN.8.30	Ninyia iken inyi erre hunia, ette aati arriai hunyia itaniŋie 'to inyi iruk jihonyi.
JHN.8.31	Attati Yesu ikiana jio aati hunyia iruhi 'to jihonyi jio, “Elle iduloro itai itayirio ekiana hoŋ, irata adi itai luŋa a hejifak hoŋ. 
JHN.8.32	Imijana adi itai nelahode. Ohohi adi nelahode itai.”
JHN.8.34	Itarraŋ nyia Yesu isi jiojio, “Hode hode, eramak ni itai jio: Ara atulo elle iyyau 'to apit olo eyyau. 
JHN.8.35	Obeŋ apit ara atulo attahaŋ 'tulaŋ, ati arasa leto arahan atulo haŋ 'tulaŋ. 
JHN.8.36	Tania, alla ahohi Lonyi iyye, ihohino iyye luŋa. 
JHN.8.37	Amijak ni jio irata itai to woyo Abramo. Ati iwahata itai ittohoro ani te ehara hatai ettiyenio hoŋ. 
JHN.8.38	Ekiana ni erre hunne itahutak Monyoŋ nani, buo itai ihaniete erre hunyia iramani itai monyie hatai.”
JHN.8.39	Itarraŋi nyia isi inyi ojio, “Ara Abramo monye hohoi.”
JHN.8.39	Buo Yesu ette itarraŋ ojio, “Elle irata duo itai luŋa aduri Abramo, ihaniete duo itai erre hunyia ihanio Abramo.
JHN.8.40	Ati iwahata itai ittohoro ani. Nani atulo elle eramak 'to jihatai nelahode enne etaniŋu ni jio Hollum. Obeŋ nyia Abramo ihanio ihuo nyia. 
JHN.8.41	Ihaniete itai erre hunyia ihanio monyie hatai.”
JHN.8.41	Itarraŋi isi inyi ojio, “Hollum hama ara monye hohoi luŋa, buo fe hohoi era aduri honyi hode.” 
JHN.8.42	Itarraŋ nyia Yesu isi ojio, “Alla ara duo Hollum amonyatai luŋa, obuori duo atajia hatai nani nyio, attu ni jio Hollum, ihuania awon ni ikatai dini. Abeŋ nyia ni attu ta nahou hoŋ, ati inyi nyia ifahu nani. 
JHN.8.43	Ibiaŋata itai imijana erre hunne ekiana ni; nyio, oŋuŋusia ekiana hoŋ itajia hatai. 
JHN.8.44	Irata itai aduri Sittan, monyatai. Imunoti itai ehanio hirre hunne ihanio inyi. Ara nyia inyi a hattohoni many tetteri, buo fe obeŋ awak nelahode nyio, obeŋ nelahode jihonyi. Alla agesem inyi, itasiru inyi arahan honyi ologesem nyio, ara inyi ologesem buo fe amonye olo agesemi 'daŋ. 
JHN.8.45	Ati ibiaŋata itai iruhoto erre hoŋ nyio, ekiana ni nelahode. 
JHN.8.46	Ŋai jihatai ollo oremik 'to itahutana jio eyyau ni? Elle ekiana ni nelahode, nyioti ihara itai erre hoŋ? 
JHN.8.47	Itaniŋio lia, ollo ottu 'to jio Hollum ekenita Hollum. Ati ibiaŋata itai itaniŋiete ekenita Hollum nyio, ibiaŋata itai irata a hulo Hollum.”
JHN.8.48	Attati Yudei ifiyo Yesu jiojio, “Ebeŋ duo soho hohoi ettenu noduo ejiari hohoi jio, iyye a Samaritanani, buo fe iwon iko aminiaŋati?”
JHN.8.49	Itarraŋ Yesu isi ojio, “Obeŋ obo aminiaŋati jihoŋ. Abaŋ ni Monyoŋ, ati ibiaŋata itai ibaŋata nani. 
JHN.8.50	Abeŋ ni attifia olohuo ono ahuan hoŋ, ati owon lia, alla awak 'to oŋida itahuye nani, oŋot adi inyi eram ania onno obis. 
JHN.8.51	Hode hode, eramak ni itai jio: Obeŋ adi atulo ollo oniŋio 'to ettiyenita hoŋ, ojio aye 'tuŋ.”
JHN.8.52	Attati isi jiaran jihonyi jio, “Emijak tibuo hohoi luŋa jio, owon aminiaŋati jihoye! Aye nyia Abramo, buo fe ayei nyia ekianak Hollum; ati ijio iyye jio, obeŋ adi atulo ollo oniŋio 'to ettiyenio hoi, ojio aye 'tuŋ. 
JHN.8.53	Igalik ati iyye Monye hohoi Abramo linyia aye 'to? Ayei nyia buo fe ekianak Hollum. Igigilo iyye jio, iyye ŋai?”
JHN.8.54	Itarraŋ nyia Yesu isi ojio, “Elle itahuoro duo ni ahuan hoŋ, ara duo fe etahuyo hoŋ asai. Ati Monyoŋ, elle ijiatta itai Hollum hatai, inyi nani itahuyo. 
JHN.8.55	Itimoti itai inyi, ati amijak ni inyi. Alla ajio ni jio atimo ni inyi, ette buo fe ni igesemi ihuo itai. Ati amijak ni inyi buo fe agottiere ekiana honyi. 
JHN.8.56	Omuno nyia monyatai Abramo igonyuniere oloŋ anna attuniere ni, ninyia igonyu inyi, ette inyi imuno.”
JHN.8.57	Buo isi ette jiaran jihonyi jio, “Hobeŋi ikoddaŋ aŋasi hoi arai atomuana miyet, aŋai ati igonyu iyye Abramo?”
JHN.8.58	Itarraŋ nyia Yesu isi jio, “Hode hode, eramak ni itai jio, awon nyia ni hobeŋi isiuni Abramo.”
JHN.8.59	Tania, attati isi ihuruna amoruoi iruoŋiere inyi, buo Yesu ette idimana ahuan honyi ette leten addi totua Haji emojit enne ittokon.
JHN.9.1	Ninyia alari Yesu, ette inyi igonyuna obo atulo linyia isiuni ollo oŋodo. 
JHN.9.2	Attati lejifak honyi ifiyo inyi jiojio, “Hettiyanani, eyyata ŋai hunne itisiuni 'to atulo olo oŋodo? Hunonyi kuyya huno esiok honyi?”
JHN.9.3	Itarraŋ nyia Yesu isi jio, “Obeŋ aŋodo honyi ara te eram ono eyyata honyi kuyya huno esiok honyi. Oŋodo inyi jio, oŋida bati itahutani egiama ono eduarit Hollum tenyi. 
JHN.9.4	Hafaŋ ihua ana, haduloro luŋa ihanio egiama lia, linyia ifahu 'to nani; nyio attari onno ottu, enne ittallihorik aati igiamari. 
JHN.9.5	Hawon ni ifau dini, ara ni jihonyi afaŋan.”
JHN.9.6	Ninyia ikenu inyi erre huna, ette inyi imitana amilak ifau, ette inyutuna efuoto ta amilak hua, ette irrinyana ihoŋite oloŋodo alia, 
JHN.9.7	ette iramana inyi jio, “Ilo imujulai itafar Silowam.” (Ojio awoyo hiram Silowam jio, “Efahina.”) Ania, ette oloŋodo alia leten, ette imujula omom honyi, ette icohuno ollo omijio. 
JHN.9.8	Attati onyihari honyi iko aati hunyia amijani 'to emimojo honyi jiaran jio, “Obiaŋara soho atulo olo elle itoŋotio 'to buo imimojo?”
JHN.9.9	Ojiori nyia omuk jio, “Inyi alia,” buo omuk ojiori jio, “Obeŋ, iyyalu inyi atulo lia iyyaluna.”
JHN.9.9	Ania, attati atulo alia ta ahuan honyi iramana isi jio, “Ani luŋa alia.”
JHN.9.10	Buo isi ette ifiyo inyi jio, “Aŋai ati omijie oŋite hoi?”
JHN.9.11	Buo inyi ette itarraŋ ojio, “Atulo alla anya 'to Yesu nyia inyutu efuoto, ette irrinyana ihoŋite hoŋ, ette ifahina ani imujulari itafar Silowam. Teya teya, ninyia emujula ni, ette ni imijio.”
JHN.9.12	Attati isi ifiyo inyi jio, “Tali inyi?”
JHN.9.12	Buo atulo alia ette itarraŋ ojio, “Atimo ni.”
JHN.9.13	Attati isi iyaru atulo linyia oŋodo 'to alia jio 
JHN.9.14	Inyutu nyia Yesu efuoto nyia to noloŋ Sabatto, ette itaŋida oŋite atulo alia. 
JHN.9.15	Attati 
JHN.9.16	Attati omuk hulo 
JHN.9.16	Ati ojiori nyia omuk jio, “Aŋai ti oremik eyyani ihanio eduariti hunna arai 'to ihuo hunia? Ania, awanari abuanya ihiji hosi.”
JHN.9.17	Tania, inyiahi 
JHN.9.17	Itarraŋ nyia inyi isi ojio, “Ara inyi a hekianani Hollum.”
JHN.9.18	Ati obeŋi nyia elettaha Yudei awahi iruk jio oŋodo nyia atulo alia, ati inyiak inyi mijio; ania ette isi iloŋuna esiok honyi, 
JHN.9.19	ette ifiyo isi jio, “Lonyi hatai olo, elle ijiatta itai jio isiuni nyia ollo oŋodo? Aŋai ti oremik inyi mijio ihuania?”
JHN.9.20	Itarraŋi nyia esiok atulo alia jio, “Emijak hohoi jio, Lonyi hohoi alia, buo fe emijak jio isiuni nyia inyi ollo oŋodo. 
JHN.9.21	Ati etimo hohoi aŋai oremik inyi inyiak imijio, kuyya ŋai itaŋida oŋite honyi. Ifiata inyi, abolo inyi ikianari ta ahuan honyi!” 
JHN.9.22	Ikianai nyia esiok honyi ihuania nyio, abaŋi nyia isi elettaha Yudei. Ojiori nyia elettaha Yudei jio, atulo 'daŋ ollo ojio 'to jio ara Yesu 
JHN.9.23	Inyi onno ojiarik esiok honyi jio, “Ifiata inyi, abolo inyi, aremik ekiana!”
JHN.9.24	Enyiahi etarrihi, iloŋuni nyia isi atulo linyia oŋodo 'to alia, ette jiaran jihonyi, “Ittuŋoi luŋa jio Hollum jio, ilo iyye iramuna erre hunna arai 'to ahode! Emijak hohoi jio ara atulo linyia itaŋida 'to iyye a heyyani.” 
JHN.9.25	Itarraŋ nyia inyi isi jio, “Atimo ni arahan honyi a heyyani kuyya obeŋ. Ati amijak ni ariŋ abotie; aŋodo nyia ni, ati ihuania, amijio ni.”
JHN.9.26	Attati isi ifiyo inyi jio, “Anyio riŋ nyia enne ihan inyi jihoi? Itaŋida nyia inyi oŋite hoi aŋai?”
JHN.9.27	Itarraŋ nyia inyi isi ojio, “Eramak duo ni itai, buo itai ibiaŋata itayiriete. Nyio iwahata itai ani enyiak iramana jihatai eram ania? Iwahata buo fe itai irahan a hejifak honyi?”
JHN.9.28	Omori nyia elettaha hulia atulo alia, ette jiaran, “Iyye atibuo ira a hejifani honyi, buo hohoi era a hejifak Mose. 
JHN.9.29	Emijak hohoi jio, ikiana nyia Hollum jio Mose; ati etimo hohoi ottu atulo alia tai!”
JHN.9.30	Itarraŋ nyia atulo alia isi ojio, “Jai! Agalik eram ania ossi waati! Itaŋida inyi oŋite hoŋ, ati itimoti itai ottu inyi tai! 
JHN.9.31	Emijak hohoi jio obeŋ Hollum itaniŋio eram heyyak, ati itaniŋio inyi eram tulo ollo omojo 'to jihonyi buo fe ihanio erre hunna awak inyi. 
JHN.9.32	Many tetteri fau hobeŋ tulo itaniŋu jio, itaŋida obo atulo oŋite tulo elle isiuni ollo oŋodo. 
JHN.9.33	Ittallik duo atulo olo ihan obo ariŋ, alla abeŋ duo inyi ottu jio Hollum.”
JHN.9.34	Itarraŋi nyia isi inyi jio, “Isihini nyia iyye iyyata. Aŋai ti iremik iyye ittiyenio hohoi.” Ania, ette isi ifuhara inyi addi totua haji emojit.
JHN.9.35	Ninyia itaniŋu Yesu jio ifuhari atulo alia addi, ottu nyia inyi, ette irumana atulo alia, ette ifiyo inyi jio, “Iruk iyye jio Lonyi Tulo?”
JHN.9.36	Itarraŋ nyia atulo alia inyi ojio, “Lettok, iramak nani ŋai inyi; oŋida ani eruk jihonyi!”
JHN.9.37	Itarraŋ nyia Yesu inyi ojio, “Igonyu iyye inyi. Inyi elle ikiana 'to alia jihoi.”
JHN.9.38	Buo inyi ette itarraŋ ojio, “Lamonye, eruk ni,” ette irigoŋo ihosiere Yesu. 
JHN.9.39	Buo Yesu ette iramana inyi jio, “Attu ni ifau dini isalaniere eyyata waati; oŋida aŋodok omijie, buo hullo omijie 'to, oŋodoi.”
JHN.9.40	Attati omuk 
JHN.9.41	Itarraŋ nyia Yesu ojio, “Elle iŋodoti duo itai, obeŋ duo obo epali jihatai. Ati ijiatta itai jio imijiete itai, tania harasa epali jihatai.”
JHN.10.1	Attati Yesu jiaran jio, “Hode hode, eramak ni itai jio, lia, ollo obeŋ 'to ojiŋa itua bore kioro totto kol, buo ojiŋa to obo ekoi hama, ara inyi olohoho buo fe a hahoroni. 
JHN.10.2	Buo lia, ollo ojiŋa 'to diya totto kol, inyi eyyahani. 
JHN.10.3	Aŋahi errirriani kol jihonyi ekat, ette akioro itaniŋuna etuk honyi, buo inyi ette iloŋ akioro honyi ta afureta hosi ababo, ette iyyaharu isi. 
JHN.10.4	Itajiŋu nyia inyi isi addi totua bore, ette leten to osiere hosi, buo isi ijifarai ehalu honyi, nyio, omijani isi etuk honyi. 
JHN.10.5	Obeŋi adi isi ijifarai obo atulo ollo olufa, ati ofuhororoi adi isi addi jihonyi, nyio, otimoi isi etuk honyi.”
JHN.10.6	Iramak nyia Yesu jihosi etarriamai ana, ati obeŋi nyia isi omijani awoyo hiram honyi.
JHN.10.7	Ania, ette Yesu inyiak jiaran jihosi jio, “Hode hode, eramak ni itai; ani akol kioro. 
JHN.10.8	Hia 'daŋ, hunyia ofuonni 'to habeŋ ni attu, arai isi ahahalak, buo fe ahahorok. Ati obeŋi nyia akioro itayirie jihosi. 
JHN.10.9	Ani akol. Italuahuni adi hia 'daŋ hullo ojiŋuni 'to tottoloŋ; ojiŋuni adi isi attua, buo fe ojiŋari allet, iŋiyere amiyaŋ. 
JHN.10.10	Ottu olohoho ihoholiere, ittohiere, buo fe ittarrohojiere. Ati attu ni isiaraniere jihatai nesu; nesu enne ifut 'to bebe.
JHN.10.11	“Ani eyyahani oloyijio, alla aremik 'to iye te eram hosi. 
JHN.10.12	Ati ofuhororo adi atulo ollo ojurunie ijuruno, elle igonyu inyi elewo ottu. Nyio, obiaŋara inyi eyyahani kuyya lamonye kioro. Idiaharu adi inyi akioro hunia buo elewo ette ihonya isi, ette itisarrahina isi. 
JHN.10.13	Ofuhoro atulo ollo ojurunie ijuruno, nyio, ara inyi olojurata ijiai buo fe obeŋ igigilo te eram akioro hunia. 
JHN.10.14+JHN.10.15	Nani eyyahani oloyijio. Ihuo onno omijaniere Monyoŋ nani, buo fe ni amijak inyi; ihuo nyia buo fe amijak ni akioro hoŋ, buo fe isi omijani ani. Aremik buo fe ni luŋa iye tesi. 
JHN.10.16	Owoni buo fe omuk akioro hoŋ hunno obeŋi owoni jio abore ana. Alo adi ni luŋa iyaŋuno isi dini. Itayirie adi isi ekiana hoŋ, ette irahan
JHN.10.17	“Obuor ataji Monyoŋ nani, nyio, aremik ni isiarana nesu hoŋ, inyiahari ifuotuniere inyi. 
JHN.10.18	Obeŋ obo oremik iduhara nesu addi jihoŋ, ati nani ta ahuan hoŋ aramik isiarana inyi. Awon ni iko agolon isiaraniere inyi addi, buo fe inyiahuniere inyi. Ariŋ ania ninyia ojio Monyoŋ ijiara nani luŋa ehanio.”
JHN.10.19	Te ekenita hunia, inyiak egigilo waati Yudei ibuanya. 
JHN.10.20	Ojiori nyia arriai hosi jio, “Owon inyi iko aminiaŋati! Isita inyi! Nyio itayiriete itai jihonyi?” 
JHN.10.21	Buo hullomuk ojiori jio, “Ittallik atulo miniaŋati ikiana erre hunna arai 'to ihuo hunia? Aŋai oremik aminiaŋati itaŋida oŋite ŋodok?”
JHN.10.22	Oŋitek huno ayafajin hacoro nyia hunia, isi oŋitek hunne iyomorik aati Neyom enne isiaranierek Aaji emojit enne ittokon otto Yerusalem jio Hollum. 
JHN.10.23	Ilatta nyia Yesu idafata ono Solomon, Ihaji emojit enne ittokon, 
JHN.10.24	ania, ette Yudei ittubanio jihonyi, ette jiaran jio, “Many baya adi ibeŋ iyye ipulok jihohoi eram hoi? Opulok jihohoi sar sar, elle ira iyye 
JHN.10.25	Itarraŋ nyia Yesu isi ojio, “Eramak nyia ni itai, ati ibiaŋata nyia itai iruhoto. Itahutani adi erre hunne ehan ni ta agolon ono Monyoŋ jio, nani ŋai. 
JHN.10.26	Ati ibiaŋata itai iruhoto, nyio, ibiaŋata itai irata akioro hoŋ. 
JHN.10.27	Itayirie akioro hoŋ ekiana hoŋ. Amijak ni isi, buo fe isi ijifatie ani. 
JHN.10.28	Esiarak adi ni jihosi nesu 'tulaŋ; obeŋi adi isi oye jio 'tuŋ. Obeŋ adi tulo ohororo isi jihoŋ. 
JHN.10.29	Agalik Monyoŋ, elle isio 'to isi jihoŋ
JHN.10.30	Nani iko Monye, era hohoi ihuo atulo abotie.”
JHN.10.31	Attati aati inyiak ihuruna amoruoi iruoŋiere inyi. 
JHN.10.32	Buo Yesu ette jiaran jihosi, “Ehan ni erre ayijok arriai jihatai hunyia isiarak Monyoŋ jihoŋ ihaniere. Anani jihosi enne iwahatti itai iruoŋiere nani?”
JHN.10.33	Itarraŋi nyia isi jio, “Ebeŋ hohoi ewak eruoŋio iyye te ehanio hoi erre ayijok, ati te etarrohojo hoi afure Hollum. Iyye atulo asai, buo iyye iwak jiaran jio, iyye Hollum!”
JHN.10.34	Itarraŋ nyia Yesu isi ojio, “Igioroni Ifahita hatai jio, ojio Hollum jio, ‘Irata itai ajiohin.’ 
JHN.10.35	Emijak hohoi jio, arai erre hutto Buk Hollum ahode, buo fe Hollum iloŋo aati hunyia isiarani asayyo honyi, ajiohin.
JHN.10.36	“Onyimu nyia Monye nani, ette ifahuna jio afau ana; aŋai ati ijiatta itai etarrohojo ni afure honyi, ta ajiaran hoŋ jio, ‘Nani Lonyi Hollum’? 
JHN.10.37	Hèruhoto ati eram hoŋ, alla abeŋ ni ehanio erre hunno ojio Monyoŋ oŋida nani ehanio. 
JHN.10.38	Buo elle ehanio ni erre hunia, duadi bu ibiaŋata itai iruhoto ani, iruhoto ati erre hunne ehanio ni, oŋida bati imijana 'daŋ jio owon Monye jihoŋ, buo fe ni awon jio Monye.”
JHN.10.39	Awahi nyia isi inyiak inefuna inyi, buo inyi ette ipulucaro jihosi.
JHN.10.41	Ofuonni nyia aati arriai jihonyi, ette jiaran jio, “Obeŋ nyia Yoane ihan obo eduarit, ati arai erre 'daŋ hunyia ikiana inyi te eram atulo olo hode.” 
JHN.10.42	Iruhi nyia arriai waati hunyia owoni 'to diya eram honyi.
JHN.11.2	(Maria ania ninyia ottu 'to iyalana ariaa ihejek Lamonye, ette ifufus to oofir honyi. Illanyi nyia Lasaro, ollo oŋuai 'to alia.) 
JHN.11.3	Ifahini nyia aniyarak hunia eram jio Yesu jiojio: “Lamonye, oŋuai orriahata hoi elle imuno iyye bebe.”
JHN.11.4	Ninyia itaniŋu Yesu eram ania, ette inyi jiaran, “Obeŋ adi esidi ono aŋuai ania ara naye ono Lasaro. Ati iyaŋuno adi inyi akuatan jio Hollum, oŋida” itahuye Lonyi Hollum tenyi.
JHN.11.5	Obuor nyia ataji Yesu Marta iko haniyonyi buo Lasaro. 
JHN.11.6	Ania, ninyia itaniŋu inyi jio oŋuai Lasaro, ette inyi inyiak itoŋonia omuk oŋitek arrihai jio amaji ninyia awanari inyi. 
JHN.11.7	Attati inyi jiaran jio lejifak honyi jio, “Hacahatti ifau Yudea.”
JHN.11.8	Buo lejifak ette itarraŋ jiojio, “Hettiyanani, hetehi nyia bu aati hia jiaran eruoŋ iyye ta amoruoi. Iwak iyye inyiak icaharu diya?”
JHN.11.9	Itarraŋ nyia Yesu isi ojio, “Obeŋ soho oloŋ abotie owon iko asahien 'tomon harrihai? Alla adaha obo atulo ta afanni, ittallik inyi ibosonia eju; nyio, igonyu inyi afaŋan ono afau ana. 
JHN.11.10	Buo alla adaha obo atulo ta narue, oremik inyi ibosonia eju; nyio, obeŋ afaŋan jihonyi.” 
JHN.11.11	Ninyia iken Yesu erre hunia, ette inyi jiaran jio lejifak honyi, “Ajotoro motte hohoi Lasaro, halo ni itaheny inyi.” 
JHN.11.12	Buo lejifak itarraŋi ojio, “Lamonye, alla ajotoro inyi jotoro, oŋida adi fe inyi.”
JHN.11.13	Ati ikiana nyia Yesu jio aye Lasaro, buo isi igigiloi jio, ojio nyia Yesu ojoto Lasaro luŋa joto. 
JHN.11.14	Attati Yesu ipulonia jihosi jiojio, “Aye Lasaro. 
JHN.11.15	Ati te eram hatai, amuno ni nyio, abeŋ nyia ni awon ikonyi. Tania, ifuatta adi itai iruk ariŋ anna alo ni ihanio. Hafatta jihonyi.”
JHN.11.16	Attati Tomaso (elle iloŋoi Aturoti) jiaran jio lejifak hullomuk jio, “Hafatta 'daŋ iko ettiyanani oŋida efuo iye ikonyi!”
JHN.11.17	Ninyia lafany Yesu, onyurak nyia inyi Lasaro anuhani ilume. Allaŋi nyia oŋitek aŋuan. 
JHN.11.18	Onyiha nyia abore gala Betani iko Yerusalem. Ara nyia inyi ihuo amaili arrihai. 
JHN.11.19	Ofuonni nyia Yudei arriai jio Marta iko Maria inefuniere jihosi atuari illasi.
JHN.11.20	Ninyia itaniŋu Marta jio lattu Yesu, ette inyi leten irraŋuna inyi buo Maria owon itua haji. 
JHN.11.21	Ikiana nyia Marta jio Yesu jio, “Lamonye, elle iwon nyia iyye dini, obeŋ nyia illaŋ oye! 
JHN.11.22	Ati ara duadi bu ihuania, amijak ni jio isiarak adi Hollum luŋa jihoi erre 'daŋ hunne imojo iyye jihonyi.”
JHN.11.23	Buo Yesu ette iramana inyi jio, “Ibuhu adi illahoi.”
JHN.11.24	Itarraŋ nyia Marta inyi ojio, “Amijak ni jio, ibuhu adi inyi iholoŋ ono esidi fau.”
JHN.11.25	Buo Yesu ette jiaran jihonyi jio, “Ani ebuhuna iko nesu. Isu adi lia, elle iruk 'to jihoŋ duadi bu oye inyi. 
JHN.11.26	Obeŋ adi lia, alla amanya 'to toni, buo fe iruk jihoŋ ojio aye 'tuŋ. Iruk iyye erre hunia?”
JHN.11.27	Itarraŋ nyia inyi ojio, “Lamonye, eruk ni jio iyye 
JHN.11.28	Ninyia ikenu Marta erre hunia, ette inyi icaharu, ette iloŋuna haniyonyi Maria, ette imuaŋana jihonyi jio, “Ettiyanani olo dini, iloŋo iyye.” 
JHN.11.29	Ninyia itaniŋu Maria erre hunia, ette inyi dioto, ette iruharu jio Yesu. (
JHN.11.30	Hobeŋ nyia Yesu afany itua miji. Harasa nyia inyi jio amaji ninyia oruaŋarik isi iko Marta.) 
JHN.11.31	Ijifarai nyia ayyook tuari hunyia owoni 'to iko Maria itua haji inyi, ninyia igonyuni isi adioto honyi yek, ette leten. Igigiloi nyia isi jio olo adi inyi iyyoo ilume.
JHN.11.32	Attati Maria ifanyan jio amaji ninyia awanari Yesu. Ninyia igonyu inyi Yesu, ette inyi irruaŋana ahuan honyi ihejek honyi, ette jiaran jihonyi, “Lamonye, iwon nyia iyye dini, obeŋ nyia illaŋ oye!”
JHN.11.33	Ninyia igonyu Yesu ayyoo Maria iko ayyoo waati hunyia owoni 'to ikonyi, ette ataji honyi imehino bebe; 
JHN.11.34	ette inyi ifiyo isi jiojio, “Ajia inuhana itai inyi?”
JHN.11.34	Itarraŋi nyia isi inyi ojio, “Lamonye, waŋ imija.”
JHN.11.35	Oyyoo nyia Yesu, 
JHN.11.36	buo aati hua, ette jiaran, “Ike imijata, obuor ataji honyi ayaani alia bebe!”
JHN.11.37	Ati ojiori nyia omuk jio, “Itaŋida nyia inyi oŋite oloŋodo; nyio nyiati ittallik inyi itik aye Lasaro?”
JHN.11.38	Inyiak nyia ataji Yesu imehino bebe, ette inyi leten ilume ninyia ara 'to ahinom onno ottuhoni ekat honyi ta amoruo; 
JHN.11.39	ette ihum iramana jio, “Ittabororo amoruo ania addi!”
JHN.11.39	Buo Marta, haniye ayaani alia, ette itarraŋ ojio, “Lamonye, ŋadi oŋuoju. Nyio, arai oŋitek ihuania aŋuan many to ninyia onuhanierek inyi!”
JHN.11.40	Buo Yesu ette jiaran jihonyi jio, “Abeŋ duo ni eramak itai jio igonyuna adi itai akuatan Hollum elle iruhoto itai?” 
JHN.11.41	Ania ette isi ittabororo amoruo nyia addi; ette Yesu ibonno ahide, ette jiaran, “Monye, esio ni jihoi ahumo te etayirio hoi jihoŋ. 
JHN.11.42	Amijak ni jio itayiratio iyye jihoŋ motie motie, ati ekiana ni ihuania te eram eluluŋ tulo ana jio, oŋida isi iruhi jio iyye nyia ifahu ani.” 
JHN.11.43	Ninyia lattohu inyi ekiana ania, ette inyi iloŋ woŋ woŋ jiojio, “Lasaro, ojiŋu allet!” 
JHN.11.44	Buo ayaani alia ette ijiŋuna allet, buo ahas iko eejek honyi obubunai ta aboŋojin hunyia onuhanierek inyi, buo fe aboŋo atara ihomom honyi. Attati Yesu iramana isi jio, “Ohouna aboŋojin addi, ijiara inyi hételo.”
JHN.11.45	Attati aati arriai hunyia ofuonni 'to jio Maria iruk jio Yesu, ninyia igonyuni isi erre hunyia ihan Yesu. 
JHN.11.46	Ati acaharai nyia omuk hulosi jio 
JHN.11.47	Ania, ette 
JHN.11.48	Elle edehi inyi ihuo nyia, ette adi aati 'daŋ iruk jihonyi, buo gala Roma ette adi ifuanna itattur Aaji hohoi emojit enne ittokon iko afau hohoi!”
JHN.11.49	Attati obo olosi, afure honyi Kaifas, linyia ara 'to a hehumani elle ittokon te eeŋa nyia jiaran jihosi jio, “Jai, obeŋi hossi! 
JHN.11.50	Ibiaŋata itai imijana jio iyyak jio atulo abotie iyeri ta aati 'daŋ, agalik afau 'daŋ itturori?” 
JHN.11.51	Obeŋi nyia ekenita hunia ofuonnii to hou honyi, ati ta arahan honyi ehumani elle ittokon te eeŋa nyia, ikilu nyia inyi jio olo adi Yesu iye te eram Israele. 
JHN.11.52	Obiaŋara nyia tesi hama, ati ittubaniere amaji abotie aati Hollum 'daŋ hunyia isarrahini 'to.
JHN.11.53	Itterio to oloŋ nyia many ahosiere, iwwahuni nyia elettaha Yudei ekoi onno ofuarik ittohori Yesu. 
JHN.11.54	Tania, obeŋ nyia Yesu inyiak idaha sool ihiji Yudei. Olo nyia inyi teya jio obo amaji etteger hidiofo, jio obo abore gala anna anya Efreim, ette itoŋo diya iko lejifak honyi.
JHN.11.55	Iliaha nyia eyom ono allaŋan, ette aati ifuatan Yerusalem to misihi hosi italiboriere ahuattek hosi hobeŋ oloŋ enne iyomorik. 
JHN.11.56	Ottifiai nyia isi Yesu. Buo ninyia attubanie isi itua Haji emojit enne ittokon, ette isi ifiyo ahuattek hosi jio, “Igigiloti itai aŋai? Oremik attadi inyi hode ittuna jio neyom ana?” 
JHN.11.57	Ihumi nyia ehumak elettaha iko 
JHN.12.1	Ninyia afitoroi oŋitek ille iyomori eyom ono Allaŋan, ette Yesu leten Betani, amaji ninyia amanyari Lasaro, atulo linyia itubuhu inyi toye. 
JHN.12.2	Diya, imahini nyia jihonyi aŋiria otto 'tari, buo Marta ette isiarana jihosi. Oŋiyo nyia Lasaro arabotie iko aati hinyia oŋiye 'to iko Yesu. 
JHN.12.3	Attati Maria iduhuna ariaa, onno ogol te enyiaŋa, hiny likarajaja enne ittok, ette ijuhonia ihejek Yesu, ette ifufus eejek Yesu to oofir honyi. Oŋuo nyia atua haji 'daŋ fitaa ariaa. 
JHN.12.4	Ati ojio nyia lobo olo lejifak Yesu, afure honyi Yuda Iskariot (linyia ottu 'to itinyiaŋara Yesu) jio, 
JHN.12.5	“Nyio duo obeŋi itinyiaŋari ariaa ania ta arobiyaa esiha hunihoi, ette isiarana arobiyaa
JHN.12.6	Obeŋ nyia inyi ikiana ihuo nyia jio, igigilo inyi te eram lociaŋak; ati ara nyia inyi olohoho. Ara nyia inyi a hattoŋoni senuk robiyaa, buo ohoholutta omuk teya.
JHN.12.7	Ati itarraŋ nyia Yesu jiojio, “Idehina Maria dee, ijiara inyi ottunak ariaa ania ahono oloŋ onno onuhanierek adi nani. 
JHN.12.8	Odulori adi alociaŋak awanan ikatai, ati abeŋ adi ni adulo awanan ikatai.”
JHN.12.9	Ninyia itayiruni aati arriai jio Yesu otto Betani, ette isi ifuatan diya. Obiaŋara igonyuniere Yesu hama, ati igonyuniere buo fe Lasaro linyia itubuhu inyi toye. 
JHN.12.10	Tania, ottifiai nyia ehumak elettaha obo ekoi ittohori Lasaro buo fe. 
JHN.12.11	Nyio, te eram Lasaro, ihari nyia Yudei arriai eram hosi, buo ette iruk jio Yesu.
JHN.12.12	Jio ebotie holoŋ, itaniŋu nyia eluluŋ waati ninyia ottu 'to iyomori eyom ono Allaŋan jio, olo Yesu ittuna Yerusalem; 
JHN.12.13	ania, ette isi isaluna afore, ette ifuatan irraŋuna inyi, buo iwuwoŋitai jiojio, “Hétahabuyete Hollum! Hotomunoi lia, ollo ottu 'to ta afure ono Lamonye! Hotomunoi Hobu Isiraeli!”
JHN.12.14	Orumak nyia Yesu aŋarri sigiria, ette idahina ihoruoŋ honyi, ette itoŋo ihuo igioroni nyia ibuk Hollum jio,
JHN.12.15	“Hèbaŋata, itai aati 
JHN.12.15	Hobu hatai ollo ottu olo;
JHN.12.15	elle itoŋo ihoruoŋ ŋarri sigiria.”
JHN.12.16	Obeŋi nyia lejifak Yesu omijani erre hunia tetteri. Ati ninyia itubuhuni inyi ta akuatan, ette isi igiluna jio, ikiana nyiadi Abuk Hollum tenyi, buo fe ihani erre hunia jihonyi.
JHN.12.17	To ninyia iloŋiere Yesu Lasaro telume, ette itubuhuna inyi, owon nyia eluluŋ waati diya. Isi nyia iramani aati hullomuk erre hunia. 
JHN.12.18	Ania, ofuarik aati arriai irraŋuniere inyi, nyio, itayiruni nyia isi jio inyi nyia ihan eduarit ania. 
JHN.12.19	Attati 
JHN.12.20	Owoni nyia buo fe omuk aati hulo Grik ihiji waati hunyia ofuoi 'to Yerusalem imojori to oŋitek huno neyom. 
JHN.12.21	Ofuoi nyia isi jio Filipo (olo Besseyida otto Galilea), ette jiaran jihonyi, “Lettok, ewak hohoi ikiana jio Yesu.”
JHN.12.22	Attati Filipo leten, ette iramana Andrea, buo isi 'daŋ arrihai, ette ifuatan iramani Yesu. 
JHN.12.23	Itarraŋ nyia Yesu isi jiojio, “Ihuania, attuba asaa enne itahabuyerek Lonyi Tulo. 
JHN.12.24	Hode hode, eramak ni itai jio, arasa adi emmai irahan abotie alla abeŋi idulani iboro, ette ye. Ati alla aye inyi, ette atibuo inyi isuaru emma arriai. 
JHN.12.25	Lia, ollo omuno 'to nesu honyi, italitohi adi inyi, buo lia, elle iha 'to nesu honyi ifau dini, ogottiere adi inyi nesu ania many jio nesu 'tulaŋ. 
JHN.12.26	Ijiara luŋa lia, alla awak 'to igiama jihoŋ, ijifatio nani. Ijiara luŋa inyi owon jio amasik 'daŋ hunna awanari ni. Isiarak adi Monyoŋ olohuo jio lia, elle igiama 'to jihoŋ.
JHN.12.27	“Ihuania, omi ataji hoŋ bebe, ajio adi ni anyio? Ijiara ati ani ajio, ‘Monyoŋ hèlaha asaa ana ottu jihoŋ’? Obeŋ. Inyi eram ania ninyia attuniere ni. 
JHN.12.28	Monye, itahutak akuatan fure hoi!”
JHN.12.28	Attati ekiana ittuna tedou onno ojio, “Etahutak ni akuatan honyi. Enyiak adi ni ihan ihuo nyia!” 
JHN.12.29	Itaniŋu nyia eluluŋ waati ekiana ania, ette omuk igigilo jio etiri hilai ania, buo hullomuk ojiori jio, “Ajilo elle ikiana 'to alia jihonyi!”
JHN.12.30	Ati itarraŋ nyia Yesu isi jio, “Obeŋ ekiana ania ara toni, ara inyi tetai. 
JHN.12.31	Ihuania, attuba asaa onno oŋocierek eram ono afau ana. Osulari adi elettok olo afau ana addi. 
JHN.12.32	Alla akafani nani ahide, eyaŋuno adi ni aati 'daŋ ajihoŋ.” (
JHN.12.33	Ikiana inyi ihuo nyia, itahutaniere jio, ottu adi naye honyi aŋai.)
JHN.12.34	Attati eluluŋ ania itarraŋ inyi ojio, “Ojiori efahita hohoi jio, ara adi 
JHN.12.35	Itarraŋ Yesu ojio, “Arasa adi afaŋan ikatai obo kai. Oduloro idaha buo afaŋan howon jihatai, ŋadi edumele erumak itai. Nyio, otimo atulo alla adaha 'to idumele amaji anna alari inyi. 
JHN.12.36	Iruhoto jio afaŋan, howon inyi ikatai, oŋida itai irata aduri hulo afaŋan.”
JHN.12.36	Ninyia atuhok Yesu ekiana ania, ette inyi leten jihosi addi, ette idima. 
JHN.12.37	Obeŋi nyia isi iruhi jihonyi, duadi bu ihanio inyi eduariti arriai ihosiere hosi jio, 
JHN.12.38	oŋida bati itasiruni ekiana ono Isaya ekianani Hollum linyia ojio 'to jio:
JHN.12.38	“Lamonye, ŋai nyia iruk eram hohoi?
JHN.12.38	Itahutak nyia Lamonye agolon honyi jio ŋai?”
JHN.12.39	Tania, ittallihi nyia isi iruk, nyio, ojio nyia buo fe Isaya jio,
JHN.12.40	“Ojio Hollum jio, etaŋodo adi ni oŋite hosi,
JHN.12.40	buo fe etagol ossi hosi,
JHN.12.40	oŋida isi obeŋi omijie,
JHN.12.40	buo fe ossi hosi obeŋi omijani.
JHN.12.40	Obeŋi adi isi oyitunie jihoŋ,
JHN.12.40	oŋida ani etaŋida isi.”
JHN.12.41	Ikiana nyia Isaya ihuo nyia, nyio, igonyu nyia inyi akuatan Yesu; ania ikianari inyi te eram Yesu.
JHN.12.42	Duadi bu iruhi elettaha Yudei arriai Yesu, obeŋi nyia isi ikianai eram honyi sool ihosiere waati. Nyio, abaŋi nyia isi 
JHN.12.43	Omunoi nyia isi etahabuyo waati isi, agalik etahabuyo Hollum isi.
JHN.12.44	Ikiana nyia Yesu jihosi woŋ woŋ jiojio, “Lia, elle iruk 'to jihoŋ, iruk buo fe inyi jio lia linyia ifahu 'to nani. 
JHN.12.45	Lia, elle igonyu 'to nani, igonyu buo fe inyi lia linyia ifahu 'to nani. 
JHN.12.46	Attu ni ifau irari afaŋan, oŋida lia, elle iruk 'to jihoŋ, obeŋ arasa idumele. 
JHN.12.47	Elle itaniŋu obo ekenita hoŋ buo omesio isi, abeŋ adi ni aŋot eram honyi; nyio, abeŋ nyia ni attu ifau iŋociere eram waati. Attu nyia ni italuahuniere isi. 
JHN.12.48	Lia, elle iha 'to nani buo fe obeŋ iruk eram hoŋ, owon adi aŋotoni hiram honyi. Iholoŋ esidi oŋoti adi ekenita hoŋ, hunyia ekiana ni, eram honyi. 
JHN.12.49	Abeŋ ni ekiana erre huna ta ahou hoŋ, ati Monye, linyia ifahu 'to nani ihum iramana jihoŋ erre hunne ekiana ni buo fe ettiyenio. 
JHN.12.50	Amijak buo fe ni jio, iyaŋunie efahita honyi nesu 'tulaŋ. Tania, ekiana ni erre 'daŋ hunne iramak Monyoŋ jihoŋ.”
JHN.13.1	Jio oloŋ enne ijifaniere Neyom ono Allaŋan, omijak nyia Yesu jio attuba nyia asaa anna alari inyi ta fau tene jio Monyonyi. Odulo nyia ataji honyi ibuaran aati honyi hutta fau. Obuor nyia ataji honyi isi luŋa many isidi.
JHN.13.2	Oŋiyo nyia Yesu iko lejifak honyi aŋiria otto 'tari. Tania, isihak nyia Sittan egigilo itinyiaŋaniere Yesu itua taji Yuda, lonyi Simone Iskariote.
JHN.13.3	Omijak nyia Yesu jio isiarak nyia Hollum jihonyi egoliti 'daŋ. Omijak nyia buo fe inyi jio, attu nyia inyi jio Hollum, buo fe enyiak adi icaharu jihonyi. 
JHN.13.4	Ania, ette Yesu idioto to maji ŋiria, ette ihouna aboŋo honyi otto hide, ette iluronia abiskir ihuluk honyi; 
JHN.13.5	ette ijuhonia aari ikalaya, ette illilla eejek huno lejifak honyi, ette ifufus isi ta abiskir ninyia ilurok inyi lihuluk honyi. 
JHN.13.6	Ninyia attu inyi jio Simone Petro, ette Simone Petro ifiyo inyi jiojio, “Lamonye, iwak iyye luŋa illilla eejek hoŋ?”
JHN.13.7	Itarraŋ nyia Yesu ojio, “Hètimo iyye ariŋ enne ehanio ni ana, ati ihalu, imijak adi iyye inyi.”
JHN.13.8	Buo Petro ette jiaran jihonyi jio, “'Tuŋ! Ittallik iyye illilla eejek hoŋ!”
JHN.13.8	Itarraŋ nyia Yesu ojio, “Alla abeŋ ni ellilla eejek hoi, ibeŋ adi iyye inyiak irahan a hejifani hoŋ.”
JHN.13.9	Buo Simone Petro ette itarraŋ ojio, “Lamonye, hèllilla ati eejek hoŋ hama; illilla buo fe nahas iko ahou hoŋ!”
JHN.13.10	Buo Yesu ette jiaran jihonyi jio, “Obeŋ atulo elle hetek 'to ihuyoro inyiak illilla nahuan honyi 'daŋ, arari fe eejek honyi hama.
JHN.13.11	Amijak nyia Yesu atulo linyia olo 'to itinyiaŋara inyi, inyi ninyia ojiari inyi jio, “Iliboroto itai 'daŋ, arari fe atulo abotie hama.”)
JHN.13.13	Iloŋoti itai nani Hettiyanani buo fe Lamonye. Ittenuna itai nyio, ara ni ihuo nyia. 
JHN.13.14	Hetek ni alla ara 'to a Hettiyanani buo fe a Lamonye hatai, illillayo eejek hatai. Tania, oŋida buo fe itai 'daŋ ababo illillayete eejek hullomuk. 
JHN.13.15	Esiarak ni jihatai etamijani; oŋida ihaniete ihuo enne ihaniere ni jihatai. 
JHN.13.16	Hode hode, eramak ni itai jio, obeŋ egiamani agalik elettok, buo fe elefahata obeŋ agalik lia, elle ifahu 'to inyi. 
JHN.13.17	Ihuania, imijana itai erre hunia, obolo adi amuno jihatai elle ihaniete itai isi!
JHN.13.19	Eramak ni itai erre huna ihuania, hobeŋi isi iduoŋi, oŋida ifuanna iruk jio, ‘Nani inyi’ elle eduoŋi isi. 
JHN.13.20	Hode hode, eramak ni itai jio, lia, elle ifuotu 'to obo jio hia hulle efahu ni, ifuotu buo fe inyi nani. Buo fe lia, elle ifuotu 'to nani, ifuotu buo fe inyi lia, linyia ifahu'to nani.”
JHN.13.21	Ninyia ikenu Yesu erre huna, ette ataji honyi mijan bebe, ette inyi ipulonia jiojio, “Hode hode, eramak ni itai jio, olo adi obo alatai itinyiaŋara nani.”
JHN.13.22	Attati lejifak honyi imijanio ahuattek hosi, buo illillihai jio ŋai tehiji hosi elle ekiana Yesu. 
JHN.13.23	Itoŋo nyia obo olo lejifak iger Yesu. Obuor nyia ataji Yesu inyi. 
JHN.13.24	Ania, ette Simone Petro ifalio lejifani alia, ette jiaran jihonyi, “Ifia inyi, ikiana inyi ŋai.” 
JHN.13.25	Attati lejifani alia ihutonia ros jio Yesu, ette ifiyo inyi jiojio, “Lamonye, ŋai inyi?”
JHN.13.26	Itarraŋ nyia Yesu ojio, “Edutu adi ni emune to jasi, ette ni isiarana jihonyi. Inyi lia atulo elle ekiana ni.” Ania, ette inyi iduhuna emune, ette idutuna, ette isiarana jio Yuda lonyi Simone Iskariot. 
JHN.13.27	Teya teya, ninyia ifuotu Yuda emune ania, ette Sittan ijiŋana jihonyi; buo Yesu ette jiaran jihonyi jiojio, “Ihanie luŋa kokuak ariŋ enne ilo iyye ihanio!” 
JHN.13.28	Obeŋ nyia obo jio hinyia oŋiye 'to omijak, nyio ikiana Yesu eram ania jihonyi. 
JHN.13.29	Ati ta arahan Yuda ahatoŋoni Senuk gurusi, igigiloi nyia omuk jio kuyya iramio adi Yesu inyi inyiaŋuniere erre hunne efuari isi iyomori kuyya isiaraniere omuk arobiyaa jio alociaŋak.
JHN.13.30	Attati Yuda ifuotuna emune ania, ette leten, teya teya, addi. Ara nyia attari.
JHN.13.31	Ninyia alo Yuda, ette Yesu jiaran, “Ihuania, italeyehini akuatan ono Lonyi Tulo. Tenyi, italeyehini akuatan ono Hollum. 
JHN.13.32	Buo elle italeyehini akuatan ono Hollum tenyi, italeyehi adi buo fe Hollum akuatan ono Lonyi Tulo. Kokuak, ihan adi inyi ihuo nyia. 
JHN.13.33	Aduri hoŋ, abeŋ adi ni awon ikatai fur. Ittifiati adi itai nani, ati eramak ni jihatai ihuania erre hunyia eramak ni jio elettaha Yudei jio, ‘Ittallihoto adi itai ifuatan jio amaji anna alari ni.’ 
JHN.13.34	Ihuania, esio ni jihatai efahi aŋejuk: ijiara abuaran taji owon ihiji hatai. Ihuo onno obuarari ataji hoŋ itai, ijiara luŋa abuaran taji hatawana ihiji hatai. 
JHN.13.35	Alla awon abuaran taji ihiji hatai, tania, omijani adi aati 'daŋ jio irata itai a hejifak hoŋ.”
JHN.13.36	Attati Simone Petro ifiyo Yesu jiojio, “Lamonye, ilo iyye ajia?”
JHN.13.36	Itarraŋ Yesu ojio, “Ittallik iyye ijifaru ani ihuania jio amaji anna alari ni; ati ihalu, ijifuno adi iyye ani.”
JHN.13.37	Buo Petro ette ifiyo inyi jiojio, “Lamonye, nyio ati abeŋ ni aremik ijifaru iyye ihuania? Ifut luŋa jihoŋ iyeri te eram hoi!”
JHN.13.38	Itarraŋ nyia Yesu ojio, “Iremik iyye luŋa hode iye te eram hoŋ? Hode hode, eramak ni iyye, irisa adi iyye nani enyiahita hunihoi hobeŋ ahohoro illok.”
JHN.14.1	Iramak nyia Yesu isi jio, “Hèlafuhoti buo fe hèhawwati. Iruhoto
JHN.14.2	Oluaji asik ihaŋ Monyoŋ. Alo ni ihuhumana amaji jihatai. Alla abeŋ duo ara ihuo nyia
JHN.14.3	Alla alo ni diya, ette ihuhumana amaji jihatai, acohuno adi ni iyari itai, oŋida itai ifuatta itoŋo ikoŋ jio amaji anna amanyari ni. 
JHN.14.4	Imijana itai ekoi onno olo 'to jio amaji anna alari ni.”
JHN.14.5	Attati Tomaso jiaran jihonyi jio, “Lamonye, etimo hohoi amaji enne ilari iyye. Aŋai ati emijak hohoi ekoi onno olo 'to diya?”
JHN.14.6	Itarraŋ nyia Yesu inyi ojio, “Nani ekoi, elahode, iko nesu. Ittallik obo leten jio Monye, arari fe tottoloŋ. 
JHN.14.7	Elle imijana itai nani, imijana buo fe itai
JHN.14.8	Buo Filipo ette jiaran jihonyi, “Lamonye, itahutak jihohoi Monye; ariŋ alia ijiai elle ewak hohoi.”
JHN.14.9	Itarraŋ nyia Yesu jiojio, “Filipo, abolo etoŋo hoŋ ikatai 'daŋ. Aŋai ati itimo iyye nani? Lia, elle igonyu 'to nani, igonyu buo fe inyi Monye. Aŋai ati ijio iyye jihoŋ jiojio, ‘Itahutak jihohoi Monye?’ 
JHN.14.10	Filipo, ibeŋ iyye iruk jio awon ni jio Monye buo fe Monye owon jihoŋ? Obeŋi ekenita hoduo eramak ni itai ofuonni to hou hoŋ. Ati Monye ollo owon 'to jihoŋ, inyi ihanio egiama honyi. 
JHN.14.11	Iruhoto ajiaran hoŋ jio, awon ni jio Monye buo fe Monye owon jihoŋ. Buo elle ibiaŋata itai iruhoto, iruhoto ati erre hunne ehanio ni. 
JHN.14.12	Hode hode, eramak ni itai jio, ihanie adi hia, hulle iruhi 'to jihoŋ, erre hunne ehanio ni huna. Hode luŋa, ihanie adi isi erre hunna agalihini 'to 'daŋ, nyio, alo ni jio Monye. 
JHN.14.13	Ehanio adi ni erre 'daŋ hunne ifiyete itai ta nafure hoŋ, oŋida italeyehini akuatan ono Monye to Lonyi. 
JHN.14.14	Elle ifiyete itai obo ariŋ ta afure hoŋ,
JHN.14.15	“Alla abuori atajia hatai nani, iniŋiete adi itai efahita hoŋ. 
JHN.14.16	Efi adi ni Monyoŋ. Isiarak adi inyi jihatai aluahani ollobo, ollo ottu 'to itoŋo ikatai 'tulaŋ. 
JHN.14.17	Inyi Oloholio enne italeyehi 'to elahode ono Hollum. Ittallihi aati ifuotuna inyi, nyio, obeŋi isi igonyuni inyi kuyya omijani inyi. Ati imijana itai inyi, nyio, amanya inyi ikatai buo fe arasa adi ikatai.
JHN.14.18	“Alla alo ni, abeŋ adi ni ediaharu itai hama; acohuno adi ni jihatai. 
JHN.14.19	Kai dinia, obeŋi adi aati afau ana inyiahi igonyuna ani. Ati igonyuna adi itai nani. Nyio, nesu ni, isuoto adi buo fe itai. 
JHN.14.20	Jio oloŋ nyia, imijana adi itai jio awon ni jio Monyoŋ, buo fe itai iwanata jihoŋ ihuo anna awanari ni jihatai.
JHN.14.21	“Lia, elle ifuotu 'to efahita hoŋ buo fe oniŋio isi, obuor ataji honyi ani. Buo fe lia, ollo obuor ataji honyi ani, obuor adi ataji Monyoŋ inyi. Obuor adi buo fe ataji hoŋ inyi, ette ni italeyehina ahuan hoŋ jihonyi.” 
JHN.14.22	Attati Yuda (Obiaŋara Iskariot) jiaran, “Lamonye, aŋai adi italeyehi iyye ahuan hoi jihohoi buo obiaŋara jio aati 'daŋ?”
JHN.14.23	Buo Yesu ette itarraŋ ojio, “Lia, ollo obuor ataji honyi ani, oniŋio adi inyi ettiyenita hoŋ. Obuor adi buo fe ataji Monyoŋ inyi; buo ni iko Monyoŋ, ette adi ifuanna jihonyi, ette imanya ikonyi. 
JHN.14.24	Lia, ollo obeŋ ataji honyi obuor ani, obeŋ inyi oniŋio ettiyenita hoŋ. Obeŋi buo fe ettiyenita hunne itayiruna itai arai ahunoŋ. Ati arai isi ahuno Monyoŋ linyia ifahu 'to ani.
JHN.14.25	“Eramak ni jihatai erre huna buo ni hawon ikatai. 
JHN.14.26	Ati ta afure hoŋ, ifahu adi Monyoŋ jihatai aluahani, inyi Loholio Olibo. Ottu adi inyi ittiyenio itai erre 'daŋ buo fe itagilutta itai erre 'daŋ hunyia eramak ni itai.
JHN.14.27	“Ediaharu ni jihatai elik tajia, elik taji hoŋ enne esio ni jihatai. Abeŋ ni esiarak inyi jihatai ihuo enne isiorierek aati hutta fau. Hèlafuhoti buo fe hèbaŋata. 
JHN.14.28	Itaniŋuna nyia itai ani ajio jihatai jio, ‘Alo ni, ati acohuno adi ni jihatai.’ Alla abuori atajia hatai ani, omunoti luŋa aleten hoŋ jio Monye, nyio, agalik inyi ani. 
JHN.14.29	Eramak ni jihatai erre hunia hobeŋi isi iduoŋi, oŋida itai iruhoto elle iduoŋi isi. 
JHN.14.30	Abeŋ ni aremik ikiana ikatai erre arriai, nyio, elettok olo afau ana alla attu alia. Ittallik inyi ilohittok jihoŋ; 
JHN.14.31	ati ijiara ani ehanio ihuo iramak ani Monyoŋ, oŋida aati hutta fau 'daŋ omijani jio obuor ataji hoŋ Monye.
JHN.14.31	“Ifuanna, efuo addi jio amaji ana.
JHN.15.1	“Nani ayyani fino ahode hode, buo Monyoŋ ara a hedulani honyi. 
JHN.15.2	Igiguanya inyi addi atanata huttonoŋ 'daŋ hunno obeŋi 'to oŋiji; buo ihum isisou atanata 'daŋ hunno oŋijani 'to eŋija jio, oŋida tibuo isi ihumi iŋijana. 
JHN.15.3	Italibori nyia itai te ekenita hunyia eramak ni itai. 
JHN.15.4	Oduloro inoso ikoŋ, adulo adi buo fe ni enoso ikatai. Ittallik atanai iŋijana inyi hama, alla abeŋ inyi inoso iyyani fino. Ihuo nyia buo fe, ittallihoto adi itai iŋijana eŋija elle ibiaŋata itai inosoti jihoŋ.
JHN.15.5	“Nani ayyani fino, buo itai atanata. Lia, ollo odulo 'to enoso jihoŋ buo fe ni adulo enoso jihonyi, oŋijak adi inyi eŋija arriai. Ittallihoto itai ihan obo ariŋ, alla abeŋ ni. 
JHN.15.6	Lia, ollo obeŋ 'to odulo enoso jihoŋ, iruoŋori adi inyi addi ihuo atanai, ette iyohojoro. Aharanyuni adi atanata hunia, ette iruoŋonia ihima, ette eema ituk isi. 
JHN.15.7	Elle irasati itai jihoŋ buo fe igottiette ekenita hoŋ, tania omojoti erre 'daŋ hunne iwahata itai, buo isiarani adi jihatai. 
JHN.15.8	Itahutana akuatan ono Monyoŋ ta aŋijana hatai eŋija arriai. Tania, irata adi itai ahejifak hoŋ. 
JHN.15.9	Obuor ataji hoŋ itai ihuo onno obuarari ataji Monye nani. Oduloro enoso ikoŋ oŋida abuaran taji hoŋ odulo ikatai. 
JHN.15.10	Elle iniŋiete itai efahita hoŋ, odulo adi ataji hoŋ abuaran itai, ihuo anna aniŋiere ni efahita Monyoŋ buo fe ataji honyi odulo abuaran nani.
JHN.15.11	“Eramak ni itai erre huna jio, oŋida bati amuno hoŋ owon jihatai, buo fe oŋida bati namuno hatai ottuba. 
JHN.15.12	Esiarak ni itai Efahi ana: Ijiara abuaran taji hatawana ihiji hatai ihuo onno obuarari ataji hoŋ itai. 
JHN.15.13	Alla aye obo atulo te eram orriahat honyi, abuaran taji ania anna agalik 'to 'daŋ. 
JHN.15.14	Irata itai amottiarak hoŋ elle ihaniete itai erre hunne eramak ni itai. 
JHN.15.15	Abeŋ ni enyiak iloŋo itai egiamak hoŋ, nyio, obeŋi egiamak omijani erre hunne ihanio elettok hosi. Ati eloŋo ni itai orriahat hoŋ, nyio, eramak ni itai erre 'daŋ hunyia etaniŋu ni jio Monyoŋ. 
JHN.15.16	Ibiaŋata nyia itai inyimuna nani. Nani nyia anyimu itai buo fe egelu itai jio, oŋida itai ifuatta iŋijana eŋija arriai; eŋija hunno osioi 'to 'tulaŋ. Tania, isiarak adi Monyoŋ jihatai erre 'daŋ hunne imojoti itai jihonyi ta afure hoŋ. 
JHN.15.17	Ehum ni iramana itai ariŋ ana: ijiara abuaran taji hatawana ihiji hatai.
JHN.15.18	“Alla aliwarik aati itai, omijana jio oliwarik nyia isi ani tetteri. 
JHN.15.19	Elle irata duo itai a hulo afau ana, obuori duo atajia waati afau ana itai. Ati anyimuni ni itai jio aati afau ana. Tania, ibiaŋata itai inyiahata irahan a hulosi, inyi onno oliwarik isi itai. 
JHN.15.20	Ogiluna erre hunyia eramak ni itai jio, ‘Obeŋi egiamak agalihini elettok hosi.’ Elle ittigemie isi nani, ittigemie adi buo fe isi itai. Alla agottierek isi ettiyenita hoŋ, ogottierek adi buo fe isi hunatai. 
JHN.15.21	Ati ta arahan hatai a huloŋ, ihanie adi isi erre hunia 'daŋ jihatai; nyio, otimoi isi lia linyia ifahu 'to ani. 
JHN.15.22	Hara nyia abeŋ ni attu ette ikiana jihosi, obeŋi duo isi owoni iko epali ono eyyata. Ati ihuania, obeŋ obo ekoi jihosi iliari eyyata hosi. 
JHN.15.23	Lia, ollo oliwari 'to nani, oliwari buo fe inyi Monyoŋ. 
JHN.15.24	Hara nyia abeŋ ni ehan ihiji hosi egemita hunno obeŋ obo atulo oremik ihan, obeŋi duo isi owoni iko epali ono eyyata. Ati ihuania, igonyuni isi erre hunne ehan ni, ette iliwari nani 'daŋ iko Monyoŋ. 
JHN.15.25	Ati iduoŋi erre hunia ihuo nyia, itasiruniere ekenita hunyia igioroni ifahita hosi jio, ‘Oliwarik isi ani obo ijiai.’
JHN.15.26	“Alo adi ni ifahuna jihatai aluahani ollo ottu 'to jio Monye. Inyi Oloholio elle italeyehi 'to elahode ono Hollum. Ottu adi inyi ikiana eram hoŋ. 
JHN.15.27	Ikianati adi buo fe itai eram hoŋ, nyio, iwanata nyia itai ikoŋ many tetteri.
JHN.16.1	“Eramak ni itai erre hunia jio, oŋida itai ibiaŋata idehina eruk hatai. 
JHN.16.2	Ifuhari adi aati itai addi ta hasik Imojiti. Hode, ofuonni adi oŋitek hunne igigilorik attok hatai jio ehanio isi erre hunna awak Hollum. 
JHN.16.3	Ihanie adi aati erre huna jihatai, nyio, hobeŋi isi omijana Monye kuyya nani. 
JHN.16.4	Ati eramak ni itai erre hunia, nyio, alla attu asaa onno ofuarik ihaniere isi, oŋida bati itai ifuanna igiluna jio eramak nyia ni isi jihatai.
JHN.16.4	“Abeŋ nyia ni eramak jihatai erre hunia many tetteri, nyio, hawon nyia ni ikatai. 
JHN.16.5	Ati ihuania, acaharu ni jio lia linyia ifahu 'to nani; ati hobeŋ obo jihatai ifiyo nani jio, ‘Ilo iyye ajia?’ 
JHN.16.6	Ihuania, ifut ejiriŋa jihatai, nyio, eramak ni erre hunia jihatai. 
JHN.16.7	Hode hode, eramak ni itai, iyyak adi jihatai alla alo ni addi, nyio, alla abeŋ ni alo addi, obeŋ adi aluahani ottu jihatai. Buo alla alo ni, efahu adi ni inyi jihatai. 
JHN.16.8	Alla attu aluahani alia, ottu adi inyi itahutana jio aati hutta fau jio, ipali egigilita hosi te eram ono eyyata iko ono abisan ihosiere Hollum, buo ono aŋocio hiram. 
JHN.16.9	Ipali egigilita hosi te eram ono eyyata, nyio, ihari isi eruk jihoŋ. 
JHN.16.10	Ipali buo fe egigilita hosi te eram ono abisan ihosiere Hollum, nyio, alo atibuo ni jio Monyoŋ; ibiaŋata adi itai iduloro igonyutta nani. 
JHN.16.11	Ipali buo fe isi te eram ono aŋocio hiram, nyio, aŋoti eram ono elettok afau ana.
JHN.16.12	“Holuaji erre hunna awak ni iramana jihatai, ati oddiŋi isi bebe itajia hatai. 
JHN.16.13	Ati alla attu Oloholio elle italeyehi 'to elahode ono Hollum, ottu adi inyi itahutaru itai jio erre 'daŋ huno nelahode. Obeŋ adi inyi ottu ikiana erre te elohittok ottononyi. Ikiana adi inyi erre hunne itaniŋu inyi, buo fe iramak jihatai erre hunno ofuoi 'to iduoŋ. 
JHN.16.14	Iyaŋuno adi inyi akuatan jihoŋ, nyio, omuhu adi inyi ekenita hoŋ, ette iramana jihatai. 
JHN.16.15	Arai asaŋ huttono Monyoŋ 'daŋ a hunoŋ, inyi anna ajiari ni jio omuharu adi Oloholio jihatai ekenita hunne eramak ni jihonyi.
JHN.16.16	“Obo kai, ibiaŋata adi itai inyiahata igonyuna nani, buo ihalu kai igonyuna adi itai nani.” 
JHN.16.17	Attati omuk hulo lejifak honyi ikiana isi hama jiojio, “Ikiana inyi anyio, onno ojiari inyi jio, ‘Obo kai, ibiaŋata adi itai igonyuna nani, buo fe ihalu kai igonyuna adi itai nani;’ buo fe ojio jio, ‘ebeŋ adi egonyu inyi, nyio, alo inyi jio Monye?’ 
JHN.16.18	Ojio awoyo hiram ono ‘Ihalu kai’ anyio? Etimo ikiana inyi anyio!”
JHN.16.19	Omijak nyia Yesu jio awahi nyia isi ifiyo inyi, ania, ette inyi jiaran jihosi jio, “Nyio ifiyete itai ahuattek hatai ta ajiaran hoŋ jio, ‘Obo, kai, ibiaŋata adi itai igonyuna nani, buo ihalu kai, igonyuna adi itai nani’? 
JHN.16.20	Hode hode, eramak ni itai jio, iyyooti adi itai buo fe iloliati, buo aati hutta fau omunoi. Ijiriŋati adi itai, ati oyito adi ejiriŋa hatai amuno. 
JHN.16.21	Alla ahuanya aŋotte; ihawwa inyi, nyio, afany asaa ono nadiaha jihonyi. Buo elle isiuno eto, ette inyi iguoro nadiaha neduo owon 'to jihonyi, ette imuno, nyio, isihi inyi eto jio aati hutta fau. 
JHN.16.22	Ara buo fe inyi ihuo nyia jihatai. Ihawwati itai ihuania, ati attu adi ni inyiak imijaru itai, oŋida atajia hatai omunoi bebe. Obeŋ adi tulo oremik iduhara addi amuno ania jihatai.
JHN.16.23	“Jio oloŋ nyia, ibiaŋata adi itai imojoti obo ariŋ jihoŋ. Hode hode, eramak ni itai jio, elle imojoti itai obo ariŋ jio Monye ta afure hoŋ, isiarak adi inyi jihatai.
JHN.16.24	Many iko ahana hèbiaŋata itai imojoti obo ariŋ ta afure hoŋ. Omojoti, buo isiori adi jihatai jio, oŋida bati amuno hatai ottuba.
JHN.16.25	“Eramak ni jihatai erre hunia te etarriamata; ati ofuonni adi oŋitek hunna abiaŋari adi ni ekianari te etarriamata. Ati eramak adi ni jihatai sar sar eram ono Monye. 
JHN.16.26	Jio oloŋ nyia, imojoti adi itai erre jihonyi ta afure hoŋ. Ati abeŋ adi ni enyiak ifiyo inyi tetai, 
JHN.16.27	nyio, itabuor Monye, ta ahuan honyi, ataji honyi jihatai. Obuor ataji honyi itai, nyio, obuori atajia hatai ani buo fe iruhoto jio attu nyia ni jio Hollum. 
JHN.16.28	Attu nyia ni jio Monye, ette ni ittuna ifau dini; buo ihuania, ediaharu ni afau ana, acaharu ni jio Monye.”
JHN.16.29	Attati lejifak honyi jiaran jihonyi jio, “Ihuania, ibeŋ iyye inyiak ikiana te etarriamata, ikiana iyye sar sar. 
JHN.16.30	Ihuania, emijak tibuo hohoi jio, imijak iyye erre 'daŋ. Abeŋ adi tulo inyiak ifiyo iyye omuk efita. Eruk hohoi jio, ittu iyye jio Hollum.”
JHN.16.31	Itarraŋ nyia Yesu isi jiojio, “Iruhoto itai ihuania? 
JHN.16.32	Ottu adi oloŋ, afany inyi luŋa, enne itatturonierek itai 'daŋ ababo ihaŋitek hatai. Idiahatti adi itai ani hama, ati abeŋ adi ni arasa ani hama nyio, owon Monye ikoŋ. 
JHN.16.33	Eramak nyia ni erre hunia jihatai jio, oŋida iwanata iko nelik tajia te enoso hatai ikoŋ. Irumana adi itai ettigemita jio afau ana. Ati itagoloto atajia! Nyio, etattur ni egoliti huno afau ana!”
JHN.17.1	Ninyia atuhok Yesu ekiana erre huna, ette inyi ibonno ahide idou, ette jiaran, “Monye attuba asaa, isiarak akuatan jio Lonyi hoi, oŋida buo fe Lonyi hoi isiarak akuatan jihoi. 
JHN.17.2	Nyio, isiarak nyia iyye inyi agolon ilohittohori jio aati hutta fau 'daŋ jio, oŋida inyi isiarak nesu 'tulaŋ, jio hia hulle isiarak iyye jihonyi. 
JHN.17.3	Nesu 'tulaŋ, inyi anna ara 'to amijana iyye, Hollum elle ira 'to hama hode, iko amijana Yesu Kristo, linyia ifahu iyye. 
JHN.17.4	Etaleyehi ni akuatan hoi ifau. Atuhok ni egiama ninyia isiarak iyye jihoŋ. 
JHN.17.5	Ihuania Monye, itakuata nani to hosiere hoi, ihuo ninyia itakuaciere iyye nani, hèbeŋ iyye iyyeu afau!
JHN.17.6	“Etahutak ni afure hoi jio aati fau hunyia isio iyye jihoŋ. Arai nyia isi a hulo hoi, buo iyye ette isiarana jihoŋ. Ogottierek isi ekiana hoi; 
JHN.17.7	buo ihuania, omijani isi jio, iyye luŋa isio jihoŋ erre 'daŋ hunne efuotu ni. 
JHN.17.8	Eramak ni isi ekiana ninyia iramak iyye jihoŋ. Amijani isi jiojio attu ni hode jihoi, buo fe iruhi jiojio iyye luŋa ifahu nani.
JHN.17.9	“Amojo ni tesi. Abeŋ ni amojo ta aati fau 'daŋ, ati amojo ni to hia hinyia isiarak iyye jihoŋ, nyio, arai isi a hulo hoi. 
JHN.17.10	Arai asaŋ hoŋ 'daŋ ahunohoi, buo fe hunohoi arai ahunoŋ. Itahutani akuatan hoŋ tesi. 
JHN.17.11	Ihuania, attu ni jihoi, abeŋ ni enyiak iwanan ifau, ati owoni isi ifau. Monye, Ololibo, ogottiere isi onno oyyu ta agolon ono afure hoi, afure ninyia isiarak iyye jihoŋ
JHN.17.12	Ninyia hawon ni ikosi, agottiere nyia ni isi onno oyyu ta aduaran ono afure hoi, afure ninyia isiarak iyye jihoŋ
JHN.17.13	Ihuania, attu ni jihoi, ati eramak ni erre huna jio aati hutta fau, oŋida bati namuno hoŋ ifut hiny itajia hosi. 
JHN.17.14	Eramak ni jihosi ekiana hoi, ati oliwarik aati hutta fau isi, nyio, obeŋi isi arai a hulo afau ana, ihuo anna abiaŋari ni arari a holo nafau ana. 
JHN.17.15	Abeŋ ni ajio iyai isi addi ta fau tene. Ati ajio ni jihoi ihuma imijio isi onno oyyu jio Olorroho. 
JHN.17.16	Obeŋi isi arai a hulo afau ana, ihuo anna abiaŋari ni arari a holo afau ana. 
JHN.17.17	Te nelahode, igelu isi a hulo hoi. Ara ekiana hoi elahode. 
JHN.17.18	Efak ni isi jio aati hutta fau, ihuo ninyia ifahuniere iyye nani jio aati afau ana. 
JHN.17.19	Tesi, esio ni ahuan hoŋ jihoi jiojio, oŋida buo fe isi luŋa isiori ahuattek hosi jihoi.
JHN.17.20	“Abeŋ ni amojo tesi hama. Amojo buo fe ni to hia hulle iruhi 'to jihoŋ te ekiana hosi. 
JHN.17.21	Amojo ni jio, oŋida bati isi arasai inoso abotie. Monye! Ijiara bati isi inosonie ikohoi, ihuo enne enosori ni jihoi buo fe iyye jihoŋ. Ijiara bati isi arasai inoso abotie, oŋida bati aati iruhi jio, iyye nyia ifahu nani. 
JHN.17.22	Esio ni jihosi akuatan ninyia isiarak iyye jihoŋ, oŋida bati isi arasai inoso arabotie ihuo enne enosori iyye ikoŋ. 
JHN.17.23	Ajiaran ania jio, enosonio ni ikosi buo fe iyye inoso ikoŋ jio, oŋida bati isi inosoi luŋa arabotie. Oŋida bati aati hutta fau omijani jio, iyye nyia ifahu nani, buo fe jio obuor ataji hoi isi ihuo onno obuarari inyi nani.
JHN.17.24	“Monye! Awak ni hia hunyia isiarak iyye jihoŋ itoŋoi ikoŋ jio amaji anna awanari ni, oŋida isi igonyuni akuatan hoŋ. Akuatan ninyia isiarak iyye jihoŋ ta abuaran taji hoi nani many hèbeŋ iyye iyyeu afau. 
JHN.17.25	Monye, Ollo Obis 'to! Otimoi aati hutta fau iyye, ati amijak ni iyye, buo fe lejifak hulo omijani jio, iyye nyia ifahu nani. 
JHN.17.26	Etahutak ni iyye jihosi. Adulo adi ni ehanio ihuo nyia jio, oŋida bati abuaran taji hoi nani, owon jihosi, buo fe oŋida bati ni awon jihosi.”
JHN.18.1	Ninyia atuhok Yesu amojo, ette inyi illaŋan iko lejifak honyi aŋati tole ono Adiel Kidron. Owon nyia obo aginana jio amaji nyia, ette inyi iko lejifak honyi ijiŋana diya. 
JHN.18.2	Omijak nyia Yuda, etinyiaŋani Yesu, amaji ania. Nyio, enyiahita arriai adahatio nyia Yesu iko lejifak honyi diya. 
JHN.18.3	Tania, iturumuno nyia Yuda diya eluluŋ oseŋer Roma iko omuk errirriak hulo Aaji Emojit enne ittokon hinyia ifahuni Ehumak elettaha iko 
JHN.18.4	Omijak nyia Yesu erre hunno ofuoi 'to iduoŋ jihonyi, ania, ette inyi leten jihosi, ette jiaran, “Ittifiati itai ŋai?”
JHN.18.5	Buo isi ette itarraŋ jiojio, “Yesu, olo Nasaret.”
JHN.18.5	Buo Yesu ette iramana isi jio, “Ani Yesu.”
JHN.18.5	Diya, owotia nyia Yuda etinyiaŋani Yesu ikosi. 
JHN.18.6	Ninyia ajio Yesu jihosi jio, “Ani Yesu,” ette isi iŋiŋad oruaŋai, ette ibataru 'ter. 
JHN.18.7	Buo Yesu ette inyiak ifiyo isi ojio, “Ŋai elle ittifiati itai?”
JHN.18.7	Itarraŋi isi ojio, “Yesu, olo Nasaret.”
JHN.18.8	Buo Yesu ette jiaran jihosi jio, “Eramak duo ni jihatai jio, nani Yesu. Elle ittifiati itai nani, idehina aati hullomuk hulo hétefuahi.” (
JHN.18.9	Ikenu nyia inyi erre huna, itasiruniere erre hunyia ojio inyi jio: “Monye, habeŋ ni etalitohi lobo jio aati hinyia isiarak iyye jihoŋ.”)
JHN.18.10	Owon nyia Simone Petro iko ademi erremit, ette inyi isutuna, ette isaluna eyyok etteŋet ono apit olo ehumani elle ittokon. Anya nyia afure apit alia Malkos. 
JHN.18.11	Buo Yesu ette iramana Petro jio, “Inyiak ademi hoi itua sohobo! Igigilo iyye jio hèlaha ani efuotu ematit ono ettigemio enne isiarak Monyoŋ jihoŋ?”
JHN.18.12	Attati Oseger Roma iko ajafit hosi buo errirriak Haji emojit enne ittokon inefuna Yesu, ette ifit inyi, 
JHN.18.13	ette iyaru inyi do jio Annas. Ara nyia Annas ahamoni Kaifas linyia ara 'to a hehumani elle ittokon jio eeŋa nyia. 
JHN.18.14	Kaifas nyia linyia isiŋ 'to elettaha Yudei jio, iyyak luŋa jio atulo abotie iyeri ta aati 'daŋ.
JHN.18.15	Ijifaru nyia Simone Petro Yesu, inyi iko obo olo ejifak. Omijak nyia ehumani elle ittokon lejifani alia; ania, ette lejifani alia leten iko Yesu many ihiloŋoni ono ahaŋ ehumani elle ittokon; 
JHN.18.16	buo Petro owotia illet iger ikat haŋ. Attati lejifani alia inyiak icohuno many ikat haŋ, ette ikiana jio noduoti enne irriria 'to ekat haŋ, ette itajiŋaru Petro attua haŋ. 
JHN.18.17	Ati ifiyo nyia noduoti errirriani ikat ania Petro jiojio, “Obiaŋara soho iyye obo olo lejifak hulo atulo lia?”
JHN.18.17	Itarraŋ nyia Petro jiojio, “Obeŋ.”
JHN.18.18	Ihacoro nyia; ania, ette egiamak iko errirriak itawulohina ahuk, ette iwotia ehitai buo osujai. Ania, ette Petro leten iwotia ikosi, ette isuja.
JHN.18.19	Ifiyo nyia ehumani elle ittokon Yesu te eram ono lejifak honyi iko ettiyenita honyi. 
JHN.18.20	Itarraŋ nyia Yesu inyi ojio, “Ekianatio ni sar sar jio aati 'daŋ; buo fe ettiyanatio ihasik emojiti iko Ihaji emojit enne ittokon, amasik hunno ottubatierek Yudei 'daŋ. Habeŋ ni amuaŋa imuaŋa obo ekiana hoŋ. 
JHN.18.21	Nyioti ifiyo iyye nani? Ifiye aati hunyia itayiruni 'to ekiana hoŋ. Ifiu jihosi erre hunyia itayiruni isi jihoŋ. Omijani isi erre hunyia ekiana ni.”
JHN.18.22	Ninyia atuhok Yesu ekiana ania ihuania, ette obo olo errirriak innaŋ inyi, ette jiaran, “Nyio irinyak iyye ekiana ihuo nyia jio ehumani elle ittokon!”
JHN.18.23	Itarraŋ nyia Yesu ojio, “Elle ekenu ni omuk erre hunne ipali, iramak isi ihosiere waati 'daŋ. Buo alla abis ekiana hoŋ, nyioti innaŋ iyye nani?”
JHN.18.24	Ania, ette Annas ifahina Yesu, alla harasa ifita jio, ehumani elle ittokon alla anya Kaifas.
JHN.18.25	Ninyia harasa Simone Petro iwotia diya buo osuja eema, ette aati hullomuk jiaran jihonyi jio, “Obiaŋara soho iyye obo olo lejifak hulo atulo lia?”
JHN.18.25	Ati orisa nyia Petro jiojio, “Obeŋ.” 
JHN.18.26	Attati obo egiamani olo ehumani elle ittokon, atta haŋ ba atulo linyia isalu Petro eyyok honyi jiaran, “Abeŋ duo soho ni egonyok iyye iko Yesu iginana?”
JHN.18.27	Inyiak fe Petro irisa jiojio, “Obeŋ.” Teya teya, ette ahohoro ilok.
JHN.18.28	Nyia motie berien, iyarai nyia Yesu addi ta haŋ Kaifas many ihaŋ enne ittokon ono mondir gala Roma. Obeŋi nyia elettaha Yudei hulia ojiŋari attua haŋ, nyio, ŋadi itihan isi a hebuatak ihuo ojiori ehumita hosi. Ihani nyia isi ihuo nyia oŋida bati isi oremehini iŋiyo aŋiyo ono neyom ono allaŋan. 
JHN.18.29	Ania, attati Pilato leten jihosi illet, ette ifiyo isi jiojio, “Anyio hiram enne itisiahiniette itai atulo olo?”
JHN.18.30	Itarraŋi nyia isi inyi jiojio, “Ettallik duo hohoi iyaŋuno inyi dini, alla abeŋ duo inyi ihan obo epali.” 
JHN.18.31	Attati Pilato jiaran jihosi jio, “Iyatti ati inyi, ifuatta oŋototo eram honyi ta ahuattek hatai, ihuo ojiori efahita hatai.”
JHN.18.31	Buo isi ette itarraŋi jiojio, “Obeŋi gala Roma aŋatani hohoi iŋotoniere naye jio obo atulo.” (
JHN.18.32	Iduoŋi erre hunia ihuo nyia, itasiruniere ekenita Yesu hunyia ikiana inyi ninyia itahutaniere inyi ekoi anna alari inyi iyeri.)
JHN.18.33	Attati Pilato icaharu attua haŋ, ette iloŋuna Yesu, ette ifiyo inyi jiojio, “Iyye hobu Yudei?”
JHN.18.34	Buo Yesu ette itarraŋ jiojio, “Ottu eram enne ifiyo iyye ania to hou hoi, kuyya omuk aati omuaŋani eram hoŋ jihoi?”
JHN.18.35	Itarraŋ nyia Pilato ojio, “Igigilo iyye jio nani olo Yudei? Aati hatai iko ehumak elettaha nyia iyaŋunie iyye jihoŋ. Anyio epali enne ihan iyye?”
JHN.18.36	Itarraŋ nyia Yesu ojio, “Obeŋ olobie hoŋ ara ahono afau ana. Alla ara duo inyi ahono afau ana, ŋaduo lejifak hoŋ arriomonie itihiere oŋida obeŋi isiarani ani ihas lettaha Yudei. Ati obeŋ olobie hoŋ ara ahono afau ana!”
JHN.18.37	Buo Pilato ette ifiyo inyi jiojio, “Ira ati iyye ahobu?”
JHN.18.37	Itarraŋ Yesu ojio, “Iyye ijio ara ni ahobu. Attu ni ifau dini buo fe isiuni nani, te eram abotie: attu ni ikianari nelahode. Lia, alla ara 'to a holo nelahode, itayirio inyi ekiana hoŋ.”
JHN.18.38	Buo Pilato ette ifiyo inyi ojio, “Nanyio onno ojiori nelahode?”
JHN.18.38	Attati Pilato inyiak ijiŋara allet jio aati Yudei, ette jiaran jihosi jio, “Abeŋ ni arumak obo epali jihonyi. 
JHN.18.39	Ati ojiori emanyiti hatai jio, oŋida ani ahohi atulo babus abotie te neyom ono allaŋan. Iwahata itai oŋida ani ahohi jihatai Hobu Yudei?” 
JHN.18.40	Itarraŋ nyia isi inyi te ewuwoŋita jiojio, “Obiaŋara inyi! Ohohi jihohoi Barabas!” (Ara nyia Barabas olohoho elle ittok.)
JHN.19.1	Attati Pilato isiarana Yesu oŋida ofodohi. 
JHN.19.2	Oyiruni nyia oseŋer egoriai hikua, ette imunyana ihou honyi, ette itiyyafana jihonyi aboŋo erigie, 
JHN.19.3	ette ifuanna jihonyi, ette jiaran, “Moŋ, Hobu Yudei!” ette innaŋ inyi.
JHN.19.4	Attati Pilato inyiak fe ijiŋara allet jihosi, ette jiaran, “Imijiete, alo ni iyaŋuno inyi jihatai illet dini, oŋida imijana jio abeŋ ni arumak obo epali jihonyi.” 
JHN.19.5	Ania, ette Yesu ijiŋuna elle iyyafatio egoriai hikua ihou buo fe iyyafatio aboŋo erigie ihuan. Attati Pilato jiaran jihosi jio, “Imijiete! Atulo lia olo!”
JHN.19.6	Ninyia igonyuni ehumak elettaha iko errirriak Haji emojit enne ittokon Yesu, ette isi iwuwoŋita jiojio, “Isihonia inyi likruce! Isihonia inyi likruce!”
JHN.19.6	Buo Pilato ette jiaran jihosi, “Iyatti ati inyi! Ifuatta isihonia inyi likruce ta ahuattek hatai nyio, abeŋ ni arumak obo epali jihonyi.”
JHN.19.7	Itarraŋ nyia eluluŋ waati jiojio “Owon efahi jihohoi onno ojio 'to jio oŋida luŋa inyi oye nyio, akafatio inyi ahou jio, inyi Lonyi Hollum.”
JHN.19.8	Ninyia itaniŋu Pilato eram ania, ette inyi ibaŋi bebe, 
JHN.19.9	ette ijiŋara attua haŋ enne ittokon, ette ifiyo Yesu jiojio, “Iyye alajia?”
JHN.19.9	Ati obeŋ nyia Yesu itarraŋ inyi. 
JHN.19.10	Ania, ette Pilato jiaran jihonyi, “Iha iyye ekiana jihoŋ? Itimo iyye jio awon ni iko agolon ihohiniere iyye kuyya itisihoniere iyye likruce?” 
JHN.19.11	Itarraŋ nyia Yesu inyi ojio, “Alla abeŋ duo Hollum isiarak jihoi agolon ania, ibeŋ duo iyye iremik ihanio ihuo nyia. Ati lia, elle isiarak 'to nani ihas hoi, iyyau inyi agalik iyye.”
JHN.19.12	Ninyia itaniŋu Pilato erre huna, ette inyi ittifia obo ekoi ihohiniere Yesu. Ati iwuwoŋita nyia eluluŋ waati jiojio, “Elle ihohi iyye inyi, ibeŋ fe iyye inyiak irahan amotte Hobu elle ittokon! Atulo alla akafatio 'to ahou jio inyi hobu, omesio inyi Hobu elle ittokon.”
JHN.19.13	Ninyia itaniŋu Pilato eram ania, ette inyi iyaru Yesu allet, ette itoŋo iseger haŋotoni hiram, jio amaji anna anya 'to “Eloŋoni enne ititiehi ta amoruoi,” (enne iloŋoi te ekiana Ebrei jio, “Gabata.”) 
JHN.19.14	Iliaha nyia akil fanni ono noloŋ enne ijifaniere neyom ono Allaŋan; ette Pilato jiaran jio Yudei, “Hobu hatai olo!”
JHN.19.15	Buo isi ette iwuwoŋita jiojio, “Ottohoro inyi! Ottohoro inyi! Isihonia inyi likruce!”
JHN.19.15	Ifi nyia Pilato isi jio, “Iwahata itai oŋida ani esihok hobu hatai likruce?”
JHN.19.15	Itarraŋi nyia ehumak elettaha jiojio, “Obeŋ obo oobu jihohoi, arari fe Hobu elle ittokon hama!”
JHN.19.16	Attati Pilato isiarana Yesu jihosi oŋida isihoni likruce.
JHN.19.16	Ania, ette isi iyaru Yesu addi. 
JHN.19.17	Olororo nyia inyi akruce honyi, many jio amaji enne iloŋoi “Amaji Hotio Hou,” (anna anya “Golgota” te ekiana Ebrei.) 
JHN.19.18	Diya, ette isi isihonia inyi likruce. Isihoni nyia buo fe omuk aati arrihai likrucehien, abotie tetteŋet honyi buo ollobo tettehorroŋ, buo Yesu ihiji hosi. 
JHN.19.19	Attati Pilato igioronia ekenita huna: “Yesu olo Nasaret, Hobu Yudei,” ette itihanana ihide kruce. 
JHN.19.20	Ihenie nyia aati arriai ekenita hunia nyio, obeŋ nyia amaji enne isihonierek Yesu likruce, alama totua bore gala. Igioroni nyia ekenita hunia te ekiana Ebrei iko to Latin buo Grik. 
JHN.19.21	Attati ehumak elettaha jiaran jio Pilato, “Hègiorok jiojio, ‘Hobu Yudei,’ ati igiorok jiojio, ‘Ojio atulo olo jio, inyi Hobu Yudei.’ ”
JHN.19.22	Ati itarraŋ Pilato jio, “Arasa ariŋ enne egiorok ni, ihuo egiorok ni.”
JHN.19.23	Ninyia isihoni oseŋer Yesu likruce, iduhuni nyia isi aboŋojin honyi ette ihor aŋacio aŋuan; aŋati abotie jio oloseŋer abotie. Iduhuna nyia buo fe isi ajolobia honyi ninyia ihuhumuni ta aboŋo abotie buo ettulita obeŋi. 
JHN.19.24	Attati oseŋer hulia ikiana isi hama jiojio, “Hèlaha eguas inyi, habahata 
JHN.19.24	“Ihihori isi aboŋojin hoŋ ihuattek hosi,
JHN.19.24	buo fe abahi 
JHN.19.24	Isi hunia erre hunyia ihanie oseŋer.
JHN.19.25	Iger kruce Yesu, owotia nyia honyonyi diya, buo fe haniye honyonyi, iko Maria ŋoruoi Klopas, buo Maria Madalina. 
JHN.19.26	Ninyia igonyu Yesu honyonyi iko lejifani honyi ollo obuor ataji honyi owotiai diya, ette inyi jiaran jio honyonyi, “Iyaŋ, lonyi hoi alia.”
JHN.19.27	Attati inyi buo fe jiaran jio lejifani lia jio, “Honyohoi ania.” To oloŋ nyia ette lejifani alia iyaru honye Yesu ihaŋ honyi itoŋori diya.
JHN.19.28	Ninyia amijak Yesu jio atuhonie erre 'daŋ, ette inyi jiaran, “Eboto ni.” Iken nyia inyi ihuo nyia, itasiruniere ekenita hutto Buk Hollum.
JHN.19.29	Owon nyia obo akura diya enne ifut iko afino enne iruattiŋo. Ania, ette isi idifonia espony itua afino ania, ette isufana ilosiholoti, ette igumana ihutuk honyi; 
JHN.19.30	ette Yesu ijur afino ania, ette jiaran, “Atuhuno!”, ette ijurru afau, ette iye.
JHN.19.31	Attati elettaha Yudei ifiyo Pilato iwuriere eejek waati hunyia isihoni likrucehien, buo fe idutuniere ahuattek hosi addi to krucehien. Obeŋi nyia Yudei awahi ahuattek aati hulia arasai likrucehien to noloŋ Sabatto. Ara nyia inyi noloŋ enne ijifaniere Sabatto anna agalik 'to 'daŋ. 
JHN.19.32	Ania, attati oseŋer hia ifuanna, ette iwuwur eejek tulo etteri iko huno atulo etarrihi hunyia isihoni likrucehien iko Yesu. 
JHN.19.33	Buo ninyia afuonni isi jio Yesu, igonyuna nyia isi jio aye inyi; ania, obiaŋarik isi owuriere eejek honyi. 
JHN.19.34	Ati ocuk nyia obo olo oseŋer Yesu imari ta afere, buo teya teya, ette nooto iko aari iwouno. (
JHN.19.35	Atulo linyia igonyu 'to erre huna iduoŋi, inyi ikiana isi jiojio, oŋida buo fe itai iruhoto
JHN.19.36	Iduoŋi nyia erre hunia itasiruniere egierita hutto Buk Hollum hunno ojiori 'to jio, “Obeŋi adi Owuri obo ahotio honyi.” 
JHN.19.37	Buo fe obo aŋati Abuk Hollum ojio jio, “Iŋiŋialai adi aati lia, linyia ocuhi isi amari.”
JHN.19.38	Ihalu erre hunia, ette Yosefu to Arimeteya, ifiyo Pilato oŋida bati aŋatak inyi iyari ahuan Yesu. (Ara nyia inyi a hejifani Yesu elle ididima didima, nyio, abaŋ nyia inyi elettaha Yudei.) Attati Pilato iŋatana Yosefu héyaru. Buo inyi ette ikafaru ahuan Yesu addi. 
JHN.19.39	Attati Nikodemos, linyia olo 'to imijuno Yesu ahosiere ta attari, ifuatan iko Yosefu. Iyaru nyia Yosefu ikonyi akilohien ihuo atomuana hunihoi huno asaŋ hunno oŋuoji 'to gir gir. Isi aŋallai onno oŋuo 'to gir gir enne iharruahini iko nobo anna anya aloi; 
JHN.19.40	ette isi 'daŋ arrihai ikafuna ahuan Yesu, ette ibubunana arabotie iko asaŋ hunno oŋuoji 'to gir gir itua boŋo enuhit ihuo ojiori emanyiti hunno onuhierek Yudei. 
JHN.19.41	Owon nyia aginana jio amaji ninyia isihonierek Yesu likruce. Diya, owon nyia buo fe elume aŋejuk onno hobeŋi onuhani obo atulo diya. 
JHN.19.42	Ania, ette isi itaferihina nahuan Yesu diya; nyio, ara nyia ebotie holoŋ, noloŋ Sabatto buo fe elume ania nyia iliaha.
JHN.20.1	Dominika nyia motie hanyik, ninyia hèriok, iwany nyia Maria Madalina lilume, ette igonyuna amoruo otto hutuk ilume itaborori addi. 
JHN.20.2	Ania, ette inyi iŋioron jio Simone Petro iko jio lejifani linyia obuor ataji Yesu, ette iramana isi jiojio, “Iyarai isi Lamonye addi telume! Etimo hohoi ihanani isi inyi ajia!”
JHN.20.3	Attati Petro iko lejifani ollobo alia ifuatan ilume; 
JHN.20.4	ette isi 'daŋ arrihai iŋioron, buo lejifani ollobo alia, ette iruataru Petro, ette ifanyan ilume ahosiere; 
JHN.20.5	ette irrafa, ette iluŋur, ette igonyuna aboŋo ninyia igarawa 'to. Ati obeŋ nyia inyi ojiŋa attua. 
JHN.20.6	Ottu nyia Simone Petro te ehalu honyi, ette icul itua ilume, ette igonyuna aboŋo enne iŋarawa 'to ania owon ifau diya. 
JHN.20.7	Igonyu nyia buo fe inyi aboŋo ninyia iluro 'to ihou Yesu, onno obibinaru inyi hama buo fe owon inyi hama, obiaŋara iko aboŋo enne igarawa 'to. 
JHN.20.8	Attati lejifani loduo afany 'to ahosiere ilume ijiŋara buo fe attua ilume, ette inyi igonyuna, ette iruk. (
JHN.20.9	Hobeŋi nyia isi omijani ekiana otto Buk Hollum onno ojio 'to jio, ibuhu adi inyi luŋa toye.) 
JHN.20.10	Attati lejifak hulia icaharu haŋ.
JHN.20.11	Owotia nyia Maria iger ilume buo oyyoo. Ninyia hoyyoo inyi, ette inyi irrafa, ette iluŋur attua ilume, 
JHN.20.12	ette igonyuna ajilohien arrihai hulle iyyafatie aboŋojin aboŋi, buo itoŋoi jio amaji ninyia itaferihinierek ahuan Yesu. Abotie totto ŋati hou, buo ollobo totto ŋati hejek. 
JHN.20.13	Attati ajilohien hulia ifiyo inyi jiojio, “Haniye, iyyoo iyye anyio?”
JHN.20.13	Itarraŋ nyia inyi isi ojio, “Iyarai isi Lamonye hoŋ! Atimo ni ihanani isi inyi ajia!”
JHN.20.14	Attati inyi iyito, ette igonyuna Yesu owotia diya, ati otimo nyia inyi jio, Yesu alia. 
JHN.20.15	Ifi nyia Yesu inyi jiojio, “Haniye, iyyoo iyye anyio? Ŋai elle ittifia iyye?”
JHN.20.15	Igigilo nyia Maria jio atulo ginana adi alia; ania, ette inyi jiaran jihonyi jio, “Lettok, elle iyaru duo iyye inyi obo amaji, itahutak ani, ihanak iyye inyi ajia. Alo adi ni iduhuna inyi teya.”
JHN.20.16	Attati Yesu iloŋ inyi jiojio, “Maria!”
JHN.20.16	Buo inyi ette iyito jihonyi, ette jiaran te ekiana Ebrei jio, “Rabboni!” (Onno ojio 'to jio, “Hettiyanani.”)
JHN.20.17	Attati Yesu iramana inyi jiojio, “Hègolik jihoŋ 'tid 'tid; nyio, habeŋ ni acaharu ahide jio Monyoŋ. Ati ilo jio illarak hoŋ, iramak isi jio alo ni icaharu jio lia alla ara 'to a Monyoŋ buo fe a Monyosi; alla ara 'to a Hollum hoŋ buo fe a Hollum hosi.”
JHN.20.18	Ania, ette Maria Madalina leten, ette iramana jio lejifak jio egonyu inyi Lamonye, ette buo fe iramana jihosi erre hunyia iramak Lamonye inyi.
JHN.20.19	Nyia kekai, to oloŋ Dominika nyia, ottubanie nyia lejifak Yesu itua haji buo ihianani ekat nyio, abaŋi nyia isi elettaha Yudei. Attati Yesu ittuna, ette iwotia ihiji hosi, ette jiaran, “Hatawana nelik tajia ikatai!” 
JHN.20.20	Ninyia ajio inyi ihuo nyia, ette inyi itahutana jihosi ahas iko amari honyi. Attati lejifak imuno te egonyuna hosi Lamonye. 
JHN.20.21	Buo Yesu ette inyiak jiaran jihosi, “Hatawana nelik tajia ikatai. Efak ni itai ihuo enne ifahuniere Monyoŋ nani.” 
JHN.20.22	Ania, ette inyi ihudana jihosi oloyiri, ette jiaran, “Ifuotuna Loholio Olibo. 
JHN.20.23	Elle ihohina itai eyyata waati, ohohinie isi luŋa; buo elle ibiaŋata itai ihohina eyyata hosi, obeŋi adi buo fe ohohini isi luŋa.”
JHN.20.24	Obeŋ nyia Tomaso, (alla anya 'to Aturoti) owon iko lejifak hullomuk to ninyia ottuniere Yesu. Ara nyia inyi lobo olo lejifak hula 'tomon harrihai. 
JHN.20.25	Attati lejifak hullomuk iramana jihonyi jiojio, “Egonyu duo hohoi Lamonye!” Ati ojio nyia Tomaso jihosi jio, “Ettallik ni iruk many egonyuniere ni aforo hutta has honyi, hunyia ottul agusumar, buo fe attirok afialai hoŋ jio aforo hua iko jio aforoi otto mari honyi.”
JHN.20.26	Ihalu esabit abotie inyiahi nyia lejifak ittubanio itua haji. Owon nyia Tomaso ikosi. Ihianai nyia ekatin, ati ottu nyia Yesu, ette iwotia ihiji hosi, ette jiaran, “Hatawana nelik tajia ikatai.” 
JHN.20.27	Attati inyi jiaran jio Tomaso, “Ihanak afialai hoi dini, imija ahas hoŋ, ihalamak aani hoi. Ottiro amari hoŋ. Hènyiak ikuaya, awanan iko eruk!”
JHN.20.28	Itarraŋ nyia Tomaso inyi jiojio, “Lamonye hoŋ iko Hollum hoŋ!”
JHN.20.29	Buo Yesu ette jiaran jihonyi, “Iruk iyye, te egonyuna hoi nani? Hotomunohi hia hulle iruhi 'to buo obeŋi igonyuni nani!”
JHN.20.30	Ihanio nyia Yesu Eduariti arriai ihosiere ejifak honyi, ati obeŋi nyia igioroni isi 'daŋ jio abuk ana. 
JHN.20.31	Ati igioroni huna jio, oŋida bati itai iruhoto
JHN.21.1	Ihalu erre huna, inyiak Yesu ileyehino jio lejifak honyi teger tafar enne ittokon ono Tiberias. Oleyehino nyia inyi te ekoi ihuo ana: 
JHN.21.2	Owoni nyia lejifak hulo arabotie; isi ba Simone Petro, Tomaso (alla anya 'to Aturoti), Nataniel (olo Kana otto Galilea), lonyirok Sebedeyo, buo omuk lejifak Yesu arrihai. 
JHN.21.3	Attati Simone Petro jiaran jio hullomuk hulia jio, “Alo ni iyafoho.”
JHN.21.3	Itarraŋi nyia isi ojio, “Efuo fe 'daŋ.” Ania, ette isi idahina itua togol, ette ifuatan. Ayafohoi nyia isi arue 'daŋ; ati obeŋi nyia isi ayafohuni hami. 
JHN.21.4	Ojio ninyia alo oloŋ iduoŋ, owotia nyia Yesu ilotifor, ati otimoi nyia lejifak hulia jio, Yesu lia. 
JHN.21.5	Attati inyi ifiyo isi ojio, “Monyomiji, iyafohuna itai omuk aham?”
JHN.21.5	Itarraŋi nyia isi jiojio, “Obeŋ.”
JHN.21.7	Attati lejifani ollo obuor ataji Yesu jiaran jio Petro, “Lamonye alia!” Ninyia itayiru Petro jio Lamonye alia, ette inyi iyyafana aboŋojin honyi (nyio, ohou nyia inyi isi addi), ette isuronia itua hari; 
JHN.21.8	buo lejifak hullomuk ofuonni ilotifor ta atogol. Ipihunie nyia isi aboi enne ifut iko aham. Obeŋi nyia isi alamaji to otifor. Ara nyia alamaji hosi ihuo ayardahien esiha abotie (100). 
JHN.21.9	Ninyia alluuni isi to togol ette ifuanna ilotifor, igonyuni nyia isi eema huk igak diya, buo ahami omuda diya, buo fe omuk emunio owoni aŋati diya. 
JHN.21.10	Attati Yesu jiaran jihosi, “Iyaŋuniete omuk aham hunne hétehata itai iyafohuna hunia.”
JHN.21.11	Adak nyia Simone Petro itua togol, ette ipihoro aboi ania alotifor. Ifut nyia inyi iko aham hunne ittaha, esiha abotie iko atomuana miyet hohunihoi (153). Duadi bu oluaji nyia aham hunia, obeŋ nyia aboi ofuto. 
JHN.21.12	Attati Yesu jiaran jihosi, “Ifuanna eŋiyo.” Obeŋ nyia obo jihosi orinyak efiyo inyi jiojio, “Ŋai iyye?” Nyio, omijani nyia isi jio, Lamonye alia. 
JHN.21.13	Ania, ette Yesu ittuna diya, ette iduhuna emune, ette isiarana jihosi; ette buo fe iduhuna ahami, ette isiarana jihosi.
JHN.21.14	Enyiahi etahunihi nyia ania ninyia oleyehiniere Yesu jio lejifak honyi ninyia itubuhuni inyi toye.
JHN.21.15	Ninyia anyai isi, ette Yesu ifiyo Simone Petro jio, “Simone, lonyi Yoane, obuor soho ataji hoi nani agalik huno hullomuk?”
JHN.21.15	Itarraŋ nyia inyi ojio, “Aafe, Lamonye imijak iyye jio obuor ataji hoŋ iyye.”
JHN.21.15	Buo Yesu ette jiaran jihonyi jio, “Ihuma iyyahatio olosobio hoŋ.” 
JHN.21.16	Inyiak fe Yesu ifiyo Petro enyiahi etarrihi ojio, “Simone, lonyi Yoane, obuor ataji hoi nani?”
JHN.21.16	Itarraŋ nyia Simone inyi ojio, “Aafe Lamonye, imijak iyye jio obuor ataji hoŋ iyye.”
JHN.21.16	Buo Yesu ette jiaran jihonyi jio, “Ihuma iyyahatio akioro hoŋ.” 
JHN.21.17	Enyiahi etahunihi, ette Yesu inyiak jiaran jihonyi jio, “Simone, Lonyi Yoane, obuor ataji hoi nani?”
JHN.21.17	Tania, ette Petro ijiriŋa, te efiyo Yesu inyi enyiahi etahunihi jio, “Obuor ataji hoi nani?” ette jiaran jio Yesu jio, “Lamonye, imijak iyye erre 'daŋ, buo fe imijak jio obuor ataji hoŋ iyye!”
JHN.21.17	Buo Yesu ette jiaran jihonyi, “Ihuma iyyahatio akioro hoŋ. 
JHN.21.18	Hode hode, eramak ni iyye jio, ninyia hèra iyye olo monyomiji, ihuhum nyia iyye ahuan hoi, ette iyye leten jio amaji enne iwak iyye. Ati elle imaruak iyye, ihalamak adi iyye ahas hoi, buo obo atulo ette irihoro iyye jio amaji enne ibeŋ iyye iwak ilari.” 
JHN.21.19	(Ikenu nyia Yesu erre huna, itahutaniere ekoi anna alari adi Petro iyeri, iyaŋuniere akuatan jio Hollum.) Attati Yesu jiaran jihonyi, “Ijifunie nani!”
JHN.21.21	Ninyia igonyu Petro lejifani alia, ette Petro ifiyo Yesu ojio, “Lamonye, aŋai eram atulo olo?”
JHN.21.22	Itarraŋ nyia Yesu inyi ojio, “Alla awak ni inyi oŋida amanya many attuniere ni, anyio buo hunohoi? Ijifunie ani!”
JHN.21.23	Attati eram ana isarrahina ihiji héjifak Yesu jio obeŋ adi lejifani alia ojio aye. Ati obeŋ nyia Yesu ojio obeŋ adi lejifani alia ojio aye. Ojio nyia inyi jio, “Alla awak ni inyi oŋida amanya many attuniere ni, anyio buo hunohoi?”
JHN.21.24	Inyi lejifani alia nyia ikiana erre huna. Inyi nyia buo fe igiorok isi. Emijak hohoi jio, arai erre hunne ikiana inyi ahode.
JHN.21.25	Ati owoni buo fe erre arriai hunyia ihanio Yesu. Elle igioroni duo isi 'daŋ ababo, egigilo ni obiaŋarak duo amaji jio afau ana ittunaniere abuhi hunne igioronierek isi.
ACT.1.1	Jio abuk hoŋ etteri, egiorok nyia ni ehanita iko ettiyenita Yesu 'daŋ, tetteri igiama honyi, 
ACT.1.2	many jio noloŋ ninyia iyarik inyi idou. Ninyia hobeŋi iyarai inyi idou, isiarak nyia inyi, ta agolon ono Loholio Olibo, efahita jio lefahat honyi hinyia onyimu inyi. 
ACT.1.3	To oŋitek atomuana aŋuan ihalu ettigemita honyi, oleyehino nyia inyi jihosi enyiahita arriai te ekotia hunne itahutani 'to jio isu inyi. Igonyuni nyia isi inyi buo fe inyi ikiana jihosi te eram ono Olobie Hollum. 
ACT.1.4	Buo ninyia howon inyi ikosi
ACT.1.5	Itifuocio nyia Yoane batisimo ta aari, ati ihalu oŋitek kaiyo, itifuotoni adi itai batisimo to Loholio Olibo.”
ACT.1.6	Ninyia attubanie lefahat arabotie iko Yesu, ette isi ifiyo inyi jiojio, “Lamonye, ilo 'tadi iyye ihuania inyiahuno Nolobie jio Israele?” 
ACT.1.7	Itarraŋ nyia inyi isi jiojio, “Monyoŋ hama onyimu, te elohittok ottononyi, nasaa iko noloŋ enne iduoŋorik adi erre hunia, ati obiaŋara eram hatai ania imijaniere iduoŋi adi isi baya. 
ACT.1.8	Ati ifuotuna adi itai aduaran alla attu Loholio Olibo jihatai. Irata adi itai asuuti hoŋ Yerusalem, ifau Yudea 'daŋ iko ifau Samaria 'daŋ buo fe isidita fau 'daŋ.” 
ACT.1.9	Ninyia latuhok inyi ekiana ana, ette iyaru inyi idou, buo isi ette iyadarana ajihonyi many itihonierek edohuo inyi to hoŋite hosi.
ACT.1.10	Buo ninyia harasai isi iyohojonia 'tok 'tok ahide dou buo inyi holo, teya teya owotiai nyia omuk aati arrihai iger hosi hulle iyyafatie aboŋojin abuoŋi; 
ACT.1.11	ette jiaran, “Lonyiok Galilea, nyio iwotiati itai dinia buo iyadarana ahide dou? Yesu alia eduo akafarai tehiji hatai ahide dou, ocohuno adi inyi te ekoi ihuo oduo igonyuniette itai inyi olo idou.”
ACT.1.12	Attati isi icaharu Yerusalem to doŋe Olifet anna ara alamaji honyi ihuo anus mail. 
ACT.1.13	Ninyia lafanyi isi itua bore gala, ette isi icul jio attua haji otto amara ninyia itoŋorik isi. Isi nyia ba: Petro, Yoane, Yakobo iko Andrea, Filipo iko Tomaso, Bartolomeyo iko Matteyo, Yakobo lonyi Alfeyo, buo Simone elle iloŋoi Silot
ACT.1.14	Odulori nyia isi mojotio te eluluŋ hosi arabotie iko aŋoruo buo Maria honye Yesu, iko illarak Yesu.
ACT.1.15	Ihalu oŋitek kai, owon nyia ewwaha ono eruhok. Arai nyia isi 'daŋ ihuo esiha abotie iko atomuana arrihai (120). Attati Petro idioto ikianari, 
ACT.1.16	ette jiaran, “Illarak iko haniyarak hoŋ, ijiara luŋa itasiruni egierita hutto Buk Hollum, hunyia ikiana Loholio Olibo te etuk Dafide te eram ono Yuda linyia itadihuno 'to eniafak Yesu. 
ACT.1.17	Ara nyia Yuda aholohoi. Onyimuni nyia inyi igiamari ikohoi.”
ACT.1.19	Itayiruni nyia aati 'daŋ hulla amanyai 'to Yerusalem eram ana, ania iloŋorik isi amana ania Akeldama, onno ojio 'to jio, “Amana Hoto”.)
ACT.1.20	‘Ijiara ahaŋ honyi oyur;
ACT.1.20	Ijiara obo atulo obeŋ amanya diya.’
ACT.1.20	Igioroni nyia buo fe jio:
ACT.1.20	‘Ijiara obo latulo hama orutak imaji honyi.’
ACT.1.23	Tania, ette isi inyimuna aati arrihai; Yosefu linyia anya 'to Barsabas (iloŋoi nyia buo fe inyi Yusto) iko Mattiya. 
ACT.1.24	Attati isi mojo ojio, “Lamonye, imijak iyye egigilita waati 'daŋ ababo. Ihuania, itahutak hohoi ŋai jio hula arrihai hulo elle inyimu iyye, 
ACT.1.25	irari elefahata imaji Yuda. Nyio, idiaharu Yuda amaji ania ilari imaji honyi.” 
ACT.1.26	Attati isi ibak 
ACT.2.2	Teya teya, itayiruno nyia etiri tedou ihuo noyyami onno ohut 'to bebe, ette ikuatan jio aati hunyia owoni 'to itua haji. 
ACT.2.3	Teya, oleyehino nyia obo ariŋ jihosi anna ara ihuo aŋadief hima, ette isarrahina jihosi 'daŋ ababo. 
ACT.2.4	Tania, ette Loholio Olibo ifut jihosi 'daŋ, ette isiarana jihosi agolon, ette isi itterio ikiana te etuhe lufajak.
ACT.2.5	Owoni nyia Yudei amanyak Yerusalem diya, isi aati hulla abaŋi 'to Hollum bebe. Ofuonni nyia isi to misihi hutta fau 'daŋ. 
ACT.2.6	Ninyia itayiruni isi etiri ania, ette eluluŋ waati arriai ittubanio diya. Illillihai nyia isi bebe, nyio, itayiruni nyia isi 'daŋ ababo eruhok ikianai te etuhe hosi 'daŋ gele gele. 
ACT.2.7	Illillihai nyia isi bebe bebe, ette jiaran, “Obiaŋara soho aati Galilea hulle ikianai 'to hulia? 
ACT.2.8	Aŋai ati eremik itaniŋuna isi ikianai te etuhe hutto misihi hohoi? 
ACT.2.9	Era a hulo Parsia, Media, Elam, Mesopotamia, Yudea, Kapadosia, Pontus, iko Asia. 
ACT.2.10	Buo fe to Frigia, Pamfilia, Masir, iko jio aŋacio Libia hutteger Sirine. Ofuonni buo fe lomuk hulohoi to Roma, 
ACT.2.11	isi aati Yudei iko Alufajak hulla ayitoi 'to aheruhok imojiti Yudei. Ofuonni buo fe lomuk hulohoi to Krit iko to Arabia, ati etayiru isi 'daŋ ikianai te etuhe misihi hohoi erre hunna agalihini 'to hunne ihan Hollum!” 
ACT.2.12	Attati isi iduloro efiyo jiojio, “Anyio woyo hiram ana!” Nyio, illillihai nyia isi buo fe ossi hosi iŋalai.
ACT.2.13	Ati, osuhotierek nyia omuk hulosi eruhok hulia, ette jiaran, “Orumai aati hulia!”
ACT.2.14	Attati Petro, iko lefahat hula 'tomon habotie idioto ahide, ette ikiana woŋ woŋ jio eluluŋ ania jiojio, “Yudei hohoi, ikatai 'daŋ hulle imanyati 'to Yerusalem, itayiriete jihoŋ. Ijiara nani eramak itai awoyo eram ania. 
ACT.2.15	Obeŋi aati hulo orumai ihuo ijiatta itai; nyio, hara saa hottoŋuan otto motie. 
ACT.2.16	Ati eram ania ninyia ikiana Jowel ekianani Hollum jiojio:
ACT.2.17	esiarak adi ni Oloholio hoŋ jio aati 'daŋ ababo.
ACT.2.17	Ikianai adi lonyirok iko ŋarriok hatai asayyo hoŋ;
ACT.2.17	oleyehinie adi omuk erre ihuo arigiai jio anyarhalu hatai. Irigiai adi buo fe amaruak hatai.
ACT.2.18	Aafe, ara duadi bu jio egiamak hoŋ, aliawa iko aŋoruo,
ACT.2.18	esiarak adi ni Oloholio hoŋ jihosi to oŋitek hua,
ACT.2.18	buo adi isi ette ikiana asayyo hoŋ.
ACT.2.19	Ehan adi ni eduariti iko ellillihita
ACT.2.19	ihide dou iko ifau.
ACT.2.19	Owoni adi nooto, eema, iko afuro enne ittok buo iriok 'tir 'tir.
ACT.2.20	Oyito adi oloŋ edumele, buo ayafa oyito ariet ihuo nooto,
ACT.2.20	hobeŋ attuna ono Noloŋ ono Lamonye,
ACT.2.20	inyi noloŋ enne ittokon, onno ohu 'to bebe.
ACT.2.21	Buo diya, italahuni adi lia ollo omojo 'to aluahio jio Lamonye.’
ACT.2.22	“Itai Israele hohoi, itayiriete ekenita huna! Ara nyia Yesu olo Nasaret atulo Hollum. Ania itahutaniere Hollum jihatai elohittok Yesu te eduariti, te ellillihita, iko te etamijanita hunyia ihan Hollum tenyi. Imijana itai, ta ahuattek hatai, erre hunia, nyio, ihanie nyia isi ihiji hatai. 
ACT.2.23	Ihuo te egigilo iko ta awahan ono Hollum, isiarani nyia Yesu ihas hatai buo itai ittata ittohoro inyi, te esihonia waati arrohojak inyi likruce. 
ACT.2.24	Ati itubuhu nyia Hollum inyi, ette buo fe ihouna inyi addi jio ettigemio ono naye, nyio, obeŋ nyia osiru jio oŋida naye ifitak inyi. 
ACT.2.25	Ikiana nyia Dafide te eram honyi jiojio:
ACT.2.25	‘Oŋitek 'daŋ egonyutta ni Lamonye to hosiere hoŋ;
ACT.2.25	Obeŋ adi tulo nani italafuk, nyio, onyiha inyi jihoŋ.
ACT.2.26	Tania, ifut namuno jihoŋ,
ACT.2.26	amuno ni bebe elle ekiana ni.
ACT.2.26	Duadi bu ara ni atulo asai,
ACT.2.26	eyihi ni jio Hollum,
ACT.2.27	nyio, ibeŋ adi iyye ibusak ani imaji hayaak;
ACT.2.27	ibeŋ iyye ijio idehi egiamani hoi
ACT.2.27	Ololibo, omuyak itua ilume.
ACT.2.28	Itahutak iyye jihoŋ ekoi ono nesu.
ACT.2.28	Iyaŋuno adi awanan hoi ikoŋ, amuno jihoŋ onno obolo bebe.’
ACT.2.29	“Itai aati hohoi Israele, ijiara nani ekiana jihatai sar sar eram hohonyi hohoi ollo ohu'to; Hobu Dafide. Aye nyia inyi ette inuhana inyi. Many iko ahana, owon elume honyi ikohoi dini. 
ACT.2.30	Ara nyia Dafide ahekianani Hollum. Omijak nyia inyi ariŋ ninyia ocorok Hollum jihonyi. Ittuŋo nyia Hollum jio, apul adi inyi obo atulo to woyo hobu Dafide hetettu irahan ahobu ihuo Dafide. 
ACT.2.31	Omijak nyia Dafide ariŋ onno olo Hollum ihan moi, ania ikianari inyi eram ono ebuhuna ono 
ACT.2.31	‘Obeŋi nyia obusani inyi imaji hayaak;
ACT.2.31	obeŋ nyia ahuan honyi omuyak itua ilume.’
ACT.2.32	Itubuhu tibuo Hollum Yesu alia toye, buo hohoi 'daŋ era asuuti hulo eram ania. 
ACT.2.33	Akafani tibuo Yesu iŋati iŋet Hollum, Monyonyi. Ifuotu buo fe inyi Loholio Olibo jio Monye ihuo ocorok nyia inyi jihonyi. Ariŋ enne igonyuna itai ania buo fe itayiruna, inyi ania esiorio enne ifahu Yesu jihohoi. 
ACT.2.34	Obiaŋara nyia Dafide linyia odok 'to idou, ati inyi nyia ojio jio:
ACT.2.34	‘Ojio Lamonye jio Lamonye hoŋ:
ACT.2.34	Itoŋoi totto ŋati iŋet hoŋ
ACT.2.35	many ehananiere ni amiorok hoi ariŋ enne irriehiniere iyye eejek hoi.’
ACT.2.36	“Ihuania, ijiara itai aati Israele 'daŋ imijana hode jio, Yesu linyia isihonia itai likruce, ihanak Hollum inyi a Lamonye buo fe 
ACT.2.37	Ninyia itaniŋuni aati ekenita huna, omiji nyia atajia hosi bebe, ette isi jiaran jio Petro iko lefahat hullomuk, “Illarak hohoi, ehan 'tadi hohoi aŋai?”
ACT.2.38	Itarraŋ nyia Petro isi jiojio, “Ijiara itai 'daŋ ababo idehina eyyata hatai. Ifuotuna batisimo ta afure ono Yesu, oŋida eyyata hatai ohohinie. Ittata adi itai ifuotuna esiorio ono Hollum, inyi Loholio Olibo. 
ACT.2.39	Nyio, ara ecorit ania ahanatai iko aduri hatai, buo fe ahono hia hulla alamaji 'to iko hia hulle iloŋu Hollum, Lamonye hohoi, a hulonyi.”
ACT.2.40	Attana nyia Petro isi te ekenita arriai ette ihum iramana isi jiojio, “Italuahuna ahuattek hatai jio ettigemio onno ottu 'to jio aati arrohojak hula ahana!” 
ACT.2.41	Iruhi nyia aati arriai tehiji hosi ekiana Petro, ette itifuotonia isi batisimo. Jio oloŋ ania, arai nyia aati hulle inosonie 'to jio eluluŋ heruhok ihuo alif hunihoi (3000). 
ACT.2.42	Ogolihini nyia isi jio ettiyenita huno lefahat iko ettubit ono eluluŋ heruhok, oŋiyetie buo fe omojotie arabotie ikosi.
ACT.2.43	Ihanio nyia Hollum eduariti iko ellillihita arriai ta ahas lefahat, buo aati 'daŋ ette ibaŋi. 
ACT.2.44	Amanyai nyia eruhok 'daŋ eluluŋ abotie buo fe ohori asaŋ hosi 'daŋ arabotie. 
ACT.2.45	Itinyiaŋari nyia isi erre iko esamiti hosi, buo isi 'daŋ ette ihor agurusi hua te ewahiti hosi gele gele. 
ACT.2.46	Ottubatie nyia isi motie motie itua Haji Emojit enne ittokon, buo fe ittaŋarai ihaŋitek hosi ta amuno iko ta alibori tajia. 
ACT.2.47	Itahabuyetie nyia isi Hollum, buo aati 'daŋ ette imuno isi. Motie motie, ofuanatta nyia Lamonye, iluluŋ heruhok, aati hunyia italahuttai.
ACT.3.1	To obo oloŋ, ofuoi nyia Petro iko Yoane Ihaji Emojit enne ittokon ta asaa hunihoi otto otoriai imojori; nyio, asaa ania onno omojotierek. 
ACT.3.2	Buo diya, owon nyia obo latulo linyia oŋura 'to many hesiuni. Iyaŋuttai nyia inyi oŋitek 'daŋ ikat Haji Emojit enne ittokon, imimojori agurusi jio aati hullo ojiŋattai 'to itua Haji Emojit enne ittokon. Anya nyia ekat nyia, Ekat Elaman. 
ACT.3.3	Ninyia igonyu inyi Petro iko Yoane hofuoi attua haji, ette inyi imojo jihosi obo ariŋ. 
ACT.3.4	Ati omijie nyia isi jihonyi 'tok 'tok, ette Petro jiaran, “Imijie jihohoi!” 
ACT.3.5	Ania, ette inyi mijio ajihosi buo iyihi ifuotuniere obo ariŋ jihosi. 
ACT.3.6	Ati ojio nyia Petro jihonyi, “Obeŋi ani arobiyaa, ati esiarak adi ni jihoi ariŋ onno owon 'to jihoŋ. Ta nafure Yesu Kristo olo Nasaret, ajio ni jihoi tadahai!” 
ACT.3.7	Attati Petro ittoŋ aani iŋet honyi, ette itadet inyi ahide. Teya teya, ette eejek iko ettulita mujuŋi honyi igolon, 
ACT.3.8	ette inyi ifirri ahide, ette iwotia, ette itterio adaha, ette ijiŋara ikosi attua Haji Emojit enne ittokon, alla adaha buo isahutta, buo itahabuyo Hollum. 
ACT.3.9	Igonyuni nyia aati 'daŋ hunyia owoni 'to diya inyi adaha buo itahabuyo Hollum. 
ACT.3.10	Ninyia aheruni isi jio inyi alia emimojoni elle itoŋotio 'to ikat Elaman, ette isi 'daŋ illilliha bebe bebe te eram ninyia iduoŋ 'to jihonyi.
ACT.3.11	Ninyia hogolik atulo alia jio Petro iko Yoane itua faranda anna anya 'to, Adafata Solomon, ette aati iŋioron ajihosi buo illillihai bebe. 
ACT.3.12	Buo ninyia igonyu Petro ellilliha hosi, ette inyi jiaran jihosi, “Itai Israele hohoi, nyio illillihati itai eram ana, buo fe iyohojonia jihohoi 'tok 'tok? Igigiloti itai jio adaha atulo alia ta aduaran ottonohoi, kuyya bu ta arahan hohoi awaati Hollum? 
ACT.3.13	Hollum olo Abramo, olo Isako iko Yakobo, Hollum olo hohonyiok hohoi, inyi nyia isiarak akuatan jio egiamani honyi Yesu, linyia isiatta itai jio elettaha Yudei. Ihara nyia itai inyi ihosiere Pilato, buo Pilato nyia awak ihohina inyi. 
ACT.3.14	Ara nyia Yesu Ololibo buo fe Oloyijio, ati ihara nyia itai inyi. Ijiatta nyia itai jio, ijiara Pilato ohohi jihatai attohoni. 
ACT.3.15	Itattohoro nyia itai lia, elle isiarak 'to esu ahode jio aati. Ati itubuhu nyia Hollum inyi toye. Era hohoi asuuti hulo eram ania. 
ACT.3.16	Aduaran fure honyi itaŋida oloŋura olo. Erre hunne igonyuna itai hunia buo fe imijana, ihani isi te eruk jio afure honyi. Eruk jio Yesu inyi itaŋida atulo alia ihuo igonyuna itai 'daŋ.
ACT.3.17	“Ihuania, itai Israele hohoi, amijak ni jio, itai iko elettaha hatai, ihanata nyia itai erre hunia jio Yesu ta natimo. 
ACT.3.18	Many berien ikiana nyia Hollum te etuhe hekianak honyi 'daŋ jiojio, ittigemie adi luŋa 
ACT.3.19	Tania, ihara eyyata hatai, ocohuniete jio Hollum oŋida bati inyi idehi eyyata hatai. Elle ihanata itai ihuo nyia, 
ACT.3.20	iyaŋuno adi Lamonye oloŋi hunno oyiriarik oloholioo hatai. Ifahu adi inyi Yesu, 
ACT.3.21	Ati ihuo ninyia ikianari Hollum te etuhe hekianak honyi aliborok hinyia berien, arasa adi 
ACT.3.22	Nyio, ojio nyia Mose jiojio, ‘Ifahu adi Hollum Lamonye, jihatai ekianani honyi ihuo enne ifahuniere inyi ani.
ACT.3.23	Buo lia ollo obeŋ 'to oniŋio ekianani Hollum alia, ifuhari adi inyi addi tehiji waati Hollum, ette ittohoro inyi.’ 
ACT.3.24	Ikianai nyia buo fe ekianak Hollum 'daŋ te eram ninyia hetek 'to ania iduoŋ, itterie jio Samuele many jio hia hinyia ofuonni 'to ihalu honyi. 
ACT.3.25	Arai ecoriti Hollum hunyia ikiana inyi te etuhe hekianak honyi, tetai. Irutana buo fe itai ecorit ninyia ocorok Hollum jio hohonyiok hatai, ihuo ninyia iramaniere inyi Abramo jio, ‘Totto woyo hoi, etamuno adi ni aati 'daŋ hutta fau.’ 
ACT.3.26	Ania, onyimuniere Hollum Egiamani honyi, ette ifahuna inyi do jihatai. Tenyi, iyaŋuno Hollum jihatai amuno te etidehina honyi itai 'daŋ ababo ehanita hatai hunno orrohoji 'to.”
ACT.4.1	Ninyia hekianai bo Petro iko Yoane jio aati, ofuonni nyia omuk ehumak
ACT.4.2	Iloŋojitai nyia isi nyio ittiyenie nyia bo Petro iko Yoane aati jio ibuhu Yesu toye. Tania, itahutak jio ibuhuni adi ayaak toye. 
ACT.4.3	Ania, ette isi inefuna Petro iko Yoane, ette ifitana ibabus many jio ebotie holoŋ nyio, ara nyia akekai. 
ACT.4.4	Ati iruhi nyia aati arriai hunyia itaniŋuni 'to ekiana ania, ette isi iluluajuno many afanyarik aati ihuo alif miyet (5,000).
ACT.4.5	Jio ebotie holoŋ, ottubanie nyia elettaha Yudei iko lahou Yudei, buo ettiyanak ifahita, Yerusalem. 
ACT.4.6	Owoni nyia buo fe diya bo Annas ehumani elle ittokon iko Kaifas, buo Yoane iko Alesandro, buo fe aati hullomuk hutta haŋ ehumani elle ittokon. 
ACT.4.7	Ninyia itawojihini isi lefahat hulo ihosiere hosi, ette isi ifiyo isi jiojio, “Ihaniete itai ariŋ ania ta anani ilohittok kuyya ta afure ŋai?”
ACT.4.8	Attati Petro, ta awanan ono Loholio Olibo ikonyi, itarraŋ isi jio, “Itai elettaha waati iko lahou waati, 
ACT.4.9	elle ifiyete itai hohoi ahana ta ariŋ onno oyyu 'to, enne ehan hohoi jio oloŋura olo, buo fe itaŋidari inyi aŋai. 
ACT.4.10	Tania, oŋida itai iko aati Israele 'daŋ imijana jio, owotia luŋa latulo olo ollo oŋida ihosiere hatai 'daŋ ta aduaran ono afure Yesu Kristo olo Nasaret, linyia isihonia itai likruce, buo Hollum ette itubuhuna inyi toye. 
ACT.4.11	Yesu ollo ojio Abuk Hollum jio:
ACT.4.11	‘Amoruo ninyia ibasana itai, itai laduhok,
ACT.4.11	inyiak tibuo inyi igalihina hunnomuk 'daŋ ta ayiji.’
ACT.4.12	Italuahuni adi aati ta aduaran honyi hama, nyio, ta fau 'daŋ obeŋ obo atulo ihuo inyi, elle ifahu Hollum italahuniere hohoi.”
ACT.4.13	Illillihai nyia isi bebe ta agolon taji Petro iko ono Yoane ninyia igonyuni isi jio arai isi awaati asai, hullo obeŋi omijani awaraga. Attati isi heruna jio arai nyia Petro iko Yoane aladahari Yesu. 
ACT.4.14	Ati owotia nyia atulo linyia itaŋidari iger Petro iko Yoane. Ania, ittallihorik isi ikiana obo ariŋ. 
ACT.4.15	Ania, ette isi iramana lefahat hulia hefuahi allet totua haji okikoi, buo isi ette ikiana ta ahuattek hosi hama 
ACT.4.16	jiojio, “Ehan adi aati hulo aŋai? Nyio, omijani nyia aati Yerusalem 'daŋ eduarit enne ittok ninyia ihani isi, ati ettallik irisa inyi. 
ACT.4.17	Ati heramana isi hèlaha ikianai inyiak ta afure Yesu jio obo atulo nyio, ŋadi eram ana inyiak isarrahina bebe jio aati.”
ACT.4.18	Ania, ette isi iloŋuna lefahat hulia attua haji lokikoi, ette ihum iramana isi hotobiaŋahi inyiahi ikiana, kuyya ittiyenio ta afure Yesu. 
ACT.4.19	Ati itarraŋi nyia bo Petro iko Yoane isi jiojio, “Oŋototo itai eram ania ta ahuattek hatai, anani onno obis 'to to hosiere Hollum; itaniŋiere jihatai kuyya itaniŋiere jio Hollum? 
ACT.4.20	Nyio, ettallik hohoi iduahiniere erre hunyia egonyu hohoi buo fe etayiru.” 
ACT.4.21	Buo ninyia ihumi aati lokikoi itabaŋ lefahat hulia, ette isi ihohina isi. Ogol nyia bebe jihosi ittigemiere lefahat hulia, nyio, itahabuye nyia aati 'daŋ Hollum te eram ninyia iduoŋ 'to. 
ACT.4.22	Allaŋi nyia aŋasi latulo linyia itaŋidari te eduarit ania, aŋasi atomuana aŋuan.
ACT.4.23	Ninyia lahohini Petro iko Yoane, ette isi icaharu iluluŋ hosi ono eruhok, ette iramana isi erre 'daŋ hunyia ojiori ehumak hulle ittaha iko lahou jihosi. 
ACT.4.24	Ninyia itaniŋuni isi erre hunia, ette isi 'daŋ ittubanio arabotie imojori jio Hollum jiojio; “Lamonye, Layyani idou iko nafau, buo ariak hunne ittaha 'to iko erre 'daŋ hunno owoni 'to jihosi 'daŋ! 
ACT.4.25	Ta agolon ono Loholio Olibo, ikiana nyia iyye jihohoi te etuk Dafide hohonyi hohoi, egiamani hoi ninyia ojiari inyi jio:
ACT.4.25	‘Nyio nyia ifut ajore jio aati Alufajak;
ACT.4.25	nyio nyia iwwahuni aati hulia Lamonye,
ACT.4.25	buo obeŋi oremehini ihan obo ariŋ?
ACT.4.26	Ihuyai loobuok hutta fau 'daŋ afere,
ACT.4.26	buo fe elettaha iwwahai irumoniere Lamonye iko 
ACT.4.28	Ottubanie nyia isi ihaniere erre 'daŋ hunyia iŋotok iyye, oŋida iduoŋi ta agolon iko ta awahan hoi. 
ACT.4.29	Ihuania Lamonye, ihuma mijio etabaŋita hosi hohoi. Aŋatak hohoi egiamak hoi ikianari asayyo hoi ta agolon tajia. 
ACT.4.30	Itahutak aduaran hoi itaŋidariere. Aŋatak ihanie eduariti iko ellillihita ta afure Yesu legiamani hoi Ololibo.”
ACT.4.31	Ninyia latuhi isi amojo, ette namaji ninyia omojorik isi ikikiro 'ter 'ter, buo isi 'daŋ ette ifut iko Loholio Olibo, ette itterio ettiyenio asayyo Hollum ta agolon tajia.
ACT.4.33	Ta aduaran anna agalik 'to, itamijanani nyia lefahat ebuhuna ono Yesu Lamonye jio aati 'daŋ, buo Hollum buo ette isiarana jihosi 'daŋ ayiji onno obolo bebe. 
ACT.4.34	Obeŋ nyia obo ariŋ aŋaramahi obo jihosi. Nyio, itinyiaŋari nyia aati hullo owoni 'to iko amatta, amatta hosi, buo fe hullo owoni 'to iko asik itinyiaŋari asik hosi, ette iyaŋuno agurusi hosi hunia, 
ACT.4.35	ette isiarana jio lefahat. Buo lefahat ette ihiharana agurusi hunia jio aati te ewahiti hosi 'daŋ ababo.
ACT.4.36+ACT.4.37	Tania, itinyiaŋak nyia Yosefu, alla ahacie lefahat Barnaba (onno ojio'to jio, “Etagoloni tajia waati”) amana honyi, ette iyaŋuno agurusi hua, ette isiarana jio lefahat. Ara nyia inyi to woyo ba Lefi, buo fe ottu ta fau Saipras.
ACT.5.1	Ati owon nyia obo latulo, alla anya Ananiya iko ŋoruoi honyi Safira. Itinyiaŋari nyia isi obo amana hosi. 
ACT.5.2	Ati omuanak nyia Ananiya omuk agurusi, buo ette isiarana hunnomuk jio lefahat. Iruk nyia ŋoruoi honyi eram ania. 
ACT.5.3	Attati Petro ifiyo inyi jiojio, “Ananiya, nyio ibusak iyye Sittan ojiŋak itaji hoi, igiosomori jio Loholio Olibo itte imuanana agurusi hunnomuk hoduo itinyiaŋaniere iyye amana hoi? 
ACT.5.4	Neduo hèbeŋ iyye itinyiaŋak inyi, obeŋ duo soho inyi ara ahonohoi? Buo agurusi hoduo itinyiaŋaniere iyye, obeŋi duo arai 'daŋ ahunohoi? Nyioti odioto inyi ihou hoi ihaniere ihuania? Ibeŋ iyye igesem jio aati, igesem iyye luŋa jio Hollum.” 
ACT.5.5	Ninyia itaniŋu Ananiya ekenita hunia, ette inyi ikuahino ifau, ette iye. Teya, inef nyia abaŋi onno obolo bebe aati 'daŋ hunyia itaniŋuni 'to eram ania. 
ACT.5.6	Buo monyomiji ette idioto, ette ibubunana ahuan honyi, ette ikafaru inyi addi, ette inuhana inyi.
ACT.5.7	Ihalu asahien hunihoi, ette ŋoruoi honyi ifanyan onno otimo erre hoduo iduoŋi 'to. 
ACT.5.8	Buo Petro ette ifiyo inyi jiojio, “Iramak ani, isi agurusi hua huna 'daŋ hoduo itinyiaŋaniette itai amana hatai?” Itarraŋ inyi ojio, “Aafe, isi hunia 'daŋ.”
ACT.5.9	Ania, ette Petro jiaran jihonyi, “Nyioti odioto inyi to hossi hatai jio iremehina tai ikemio Oloholio olo Lamonye? Imija, aati anuhak habi hoi huttekat hulia! Akafarai adi buo fe isi iyye allet.” 
ACT.5.10	Teya teya, ette inyi kuahino ihosiere Petro, ette iye. Ania, ette monyomiji ifuanna inyurana inyi aye, ette ikafaru inyi allet, ette inuhana iger habi honyi. 
ACT.5.11	Attati abaŋi onno obolo bebe inef eluluŋ heruhok 'daŋ iko aati 'daŋ hunyia itaniŋuni 'to erre hunia.
ACT.5.12	Ihanie nyia lefahat eduariti iko ellillihita arriai ihiji waati. Ottubanie nyia eruhok 'daŋ arabotie idafata Solomon. 
ACT.5.13	Obeŋ nyia obo jio aati hutto let orinyak enosonio iko eluluŋ heruhok, ara duadi bu itahuye aati ayiji heruhok. 
ACT.5.14	Ati inyiahi nyia ifonihina aati arriai jio eluluŋ heruhok agalik ottoloŋi; eluluŋ liawa iko ono aŋoruo hunyia iruhi 'to jio Lamonye. 
ACT.5.15	Te ehanio ono lefahat eduariti, akafuttai nyia aati aŋuak hosi, ette itaferihina iŋerefi iko ibirisi iger hikoi jio oŋida bati abali Petro ottir lomuk hulo laŋuak hulia alla attu inyi tolia. 
ACT.5.16	Ofuonni nyia eluluŋi waati arriai to borejin gala hutteger Yerusalem. Iyaŋunie nyia isi aati aŋuak iko aati miniaŋa, buo ette itaŋida isi 'daŋ.
ACT.5.17	Ati ahainori nyia ehumani elle ittokon bebe lefahat, inyi iko lejifak honyi hunyia arai 'to te eluluŋ Sadusei. Ania, ette isi idioto, 
ACT.5.18	ette inefuna lefahat, ette ifitana isi ibabus waati asai. 
ACT.5.19	Ati nyia arue, ottu nyia ajilo olo Lamonye, ette iŋa ekatin babus, ette irihuna isi allet, ette jiaran jihosi, 
ACT.5.20	“Ifuatta ihaji emojit enne ittokon, iramana jio aati eram ono namanya aŋejuk ana.” 
ACT.5.21	Iruhi nyia lefahat eram ono ajilo ania, ette iwanyihina nyia motie hanyik berien itua Haji emojit enne ittokon, ette ittiyenio aati.
ACT.5.21	Attati Lehumani elle ittokon iko lejifak honyi iloŋuna lahou Yudei 'daŋ jio ewwaha enne ittok, ono Lokikoi Yudei. Ette ifahina eram ibabus oŋida iyaŋunie lefahat ihosiere hosi. 
ACT.5.22	Ati ninyia lafanyi oseŋer hia ibabus, obeŋi nyia isi onyurani lefahat itua babus, ette isi icohuno ilokikoi Yudei, ette iramana jiojio, 
ACT.5.23	“Erumak hohoi ababus ihiana rid rid, buo fe lerririak irririai ekatin. Buo neduo eŋa hohoi ababus, ebeŋ hohoi enyurak obo atulo diya.” 
ACT.5.24	Ninyia itaniŋuni ehumak elettaha iko ajafit herririak Haji Emojit enne ittokon asayyo hunia, ette ossi hosi iŋala, ette igigilo jio iduoŋ duo 'tadi anyio jio lefahat hulia. 
ACT.5.25	Attati obo latulo ittuna, ette iramana isi jio, “Itayiriete dini! Hoŋole waati ifitana itai ibabus hulle ittiyenie aati ihuania itua Haji Emojit enne ittokon!” 
ACT.5.26	Ania, attati ajafit lia ifuatan iko oseŋer honyi, ette iyaŋuno lefahat hulia. Ati obeŋi nyia isi iyaŋunie isi ta agolon, nyio, abaŋi nyia isi jio ŋadi aati iruoŋi isi.
ACT.5.27	Ninyia iyaŋunie isi lefahat, ette itawojihina ihosiere lokikoi Yudei, attati ehumani elle ittokon jiaran jihosi, 
ACT.5.28	“Ehum nyia hohoi ittittohina itai jio hèttiyeniete ta afure atulo alia! Ati itufutana itai Yerusalem 'daŋ te ettiyenita hatai, buo fe iwahata irosonia naye ono latulo alia jihohoi.”
ACT.5.29	Ati itarraŋi nyia Petro iko lefahat hullomuk ojio, “Ijiara luŋa eniŋio eram Hollum, buo obiaŋara eram waati. 
ACT.5.30	Hollum olo hohonyiok hohoi nyia itubuhu Yesu toye ninyia ittohoro itai inyi, te esihonia hatai inyi likruce. 
ACT.5.31	Itubuhu nyia Hollum inyi, ette ititoŋonia iŋati iŋet honyi, irari ellettok iko ahetalahani jio, oŋida bati aati Israele ihari eyyata hosi, buo ette ihohina eyyata hosi. 
ACT.5.32	Era hohoi iko Loholio Olibo asuuti hulo erre hunia. Ara Loholio Olibo esiorio ono Hollum jio hia hullo oniŋie 'to inyi.”
ACT.5.33	Ninyia itaniŋuni aati lokikoi erre hunia, ette atajia hosi isuaharu, ette iwahan itattohoro lefahat hulia. 
ACT.5.34	Ati, owon nyia obo olosi afure honyi Gamaliel. Ara nyia inyi Afariseitanani buo fe ahettiyanani ifahita alla abaŋi aati bebe. Odioto nyia inyi ette ihum iramana jio ijiara do iyarai lefahat allet. 
ACT.5.35	Attati inyi jiaran jio aati Lokikoi hulia, “Itai Israele hohoi, ihumata mijio anyio enne iwahata itai ihanio jio aati hulia! 
ACT.5.36	Ogiluna Tadeyo, hetek nyia idetuno ette ikafatio ahou jio inyi lobo, ette eluluŋ waati ihuo esiha aŋuan ijifatio inyi. Ati attohori nyia inyi, ette eluluŋ hejifak honyi 'daŋ itturo, ette isarrahina. 
ACT.5.37	Ihalu honyi, odetuno nyia buo fe Yuda, Agalileatanani, jio oŋitek hunyia ihenierek aati, buo aati arriai ette ijifatio inyi. Ati attohori nyia buo fe inyi, ette buo fe lejifak honyi isarrahina. 
ACT.5.38	Ihuania, ajio ni jihatai, hèhanata obo ariŋ jio aati hulia. Obusana isi dee! Nyio, alla ara egigilo kuyya egiama tulo ottonosi ania, isid adi. 
ACT.5.39	Buo alla ara inyi ahono Hollum, ibiaŋata adi itai iremehina itapuak inyi. Ara herumana itai jio itaŋalafayete tai Hollum!”
ACT.5.39	Tania, ette isi iruk esiŋita Gamaliel, 
ACT.5.40	ette iloŋuna lefahat, ette ifodok, ette ihum iramana isi jio hèlaha inyiahi ikiana jio aati ta afure Yesu, ette ihohina isi. 
ACT.5.41	Omunoi nyia lefahat ninyia lafuoi isi addi to Lokikoi Yudei, nyio, to hosiere Hollum osiru nyia jihosi irumaniere ettigemita ta nafure Yesu. 
ACT.5.42	Oŋitek 'daŋ odulori nyia isi ettiyenio iko ettittoyo Asayyo Ayijok huno Yesu, 
ACT.6.1	Jio oŋitek hunia ninyia adulo eluajit heruhok ibobolororo, iloŋojitai nyia Yudei hulle ikianai 'to ekiana Grik jio Yudei hutto miji. Nyio, ojiori nyia isi jio imumunie nyia ehidahi hosi ta ahara hirre huttoloŋi. 
ACT.6.2	Ania, ette lefahat hula 'tomon harrihai, iloŋuna eruhok 'daŋ, ette jiaran jihosi, “Obeŋ obis jihohoi idehiniere ettittoyo ekiana Hollum imijiere ewahiti hunnomuk. 
ACT.6.3	Ihuania, haniyarak iko illarak hohoi, onyimuna omuk layijok hattarik tehiji hatai, hulle ifuti iko Loholio Olibo buo fe ilofioroji, oŋida ehanak isi iniafatiere egiama ania. 
ACT.6.4	Buo hohoi adi edulo amojo buo fe ettittoyo ekiana Hollum.”
ACT.6.5	Omuno nyia eluluŋ heruhok 'daŋ ekiana lefahat ania, ette isi inyimuna Stifen linyia owon 'to iko eruk onno obolo buo fe ifut iko Loholio Olibo. Ette buo fe isi inyimuna Filipo, Prokorus, Nikanor, Timon, Parmenas, iko Nikolaus olo Antiok linyia oyito 'to berien aheruhoni Imojiti Yudei. 
ACT.6.6	Ette eluluŋ heruhok iyaru isi jio lefahat, ette isi imojo, ette iyabani ahas jihosi 'daŋ.
ACT.6.7	Ania, ette ekiana Hollum isarrahina buo eluajit heruhok hutto Yerusalem, ette ibobolororo, buo fe ehumak arriai ette ifuotuna eruk ania.
ACT.6.8	Ifut nyia ayiji taji iko aduaran jio Stifen, ette inyi ihanio eduariti iko ellillihita ihiji waati. 
ACT.6.9	Ati ihari nyia omuk aati hulo aaji emojit ono Aati hulla Ahohini
ACT.6.10	Ati isiarak nyia Oloholio elofioro jio Stifen, ania, ninyia ikiana inyi ittallihi nyia isi itarraŋa ikonyi. 
ACT.6.11	Ania, ette isi idum omuk aati hefuahi jiaran jio, “Etayiru hohoi inyi ittarrohojio afure Mose iko ono Hollum!” 
ACT.6.12	Ihuo nyia, isusuhini nyia isi aati iko lahou buo ettiyanak ifahita. Ette isi inefuna Stifen, ette iyaru ihosiere Lokikoi Yudei. 
ACT.6.13	Attati isi iloŋuno omuk asuuti agesomok hèfuahi jiaran jiojio, “Odulo latulo olo etarrohojio afure Haji Emojit enne ittokon elibo iko efahita huno Mose. 
ACT.6.14	Etayiru nyia hohoi inyi ojio jio, itattur adi Yesu olo Nasaret Aaji Emojit enne ittokon ania, ette buo fe iloit emanyiti hunyia isio Mose jihohoi!” 
ACT.6.15	Oyohojoni nyia aati Lokikoi Yudei 'tok 'tok jio Stifen, ette isi 'daŋ igonyuna omom honyi ara ihuo ono ajilo.
ACT.7.1	Attati ehumani elle ittokon ifiyo Stifen jio, “Arai soho erre hunia ahode?” 
ACT.7.2	Itarraŋ nyia Stifen jiojio, “Itai illarak hoŋ iko monyie hoŋ, itaniŋiete jihoŋ! Ninyia hobeŋ hohonyi hohoi Abramo iwot Haran, oleyehino nyia Hollum lakuatani jihonyi buo inyi howon ifau Mesopotamia, 
ACT.7.3	ette jiaran jihonyi, ‘Idiaharu aati hutta haŋ hoi iko afau hatai. Ilo jio afau anna alo ni itahutana iyye.’ 
ACT.7.4	Ania, ette inyi idioto ta fau hosi, ette leten imanya Haran. Ninyia aye monye Abramo, ette Hollum ifahuna Abramo teya many jio afau enne imanyatti itai ania. 
ACT.7.5	Ati obeŋ nyia Hollum isio jihonyi obo amaji ahononyi ara duadi bu ollo odiha. Ati ocorok nyia Hollum jio, esio adi inyi afau ana jio Abramo iko lonyirok honyi, duadi bu obeŋ nyia inyi hito. 
ACT.7.6	Erre hunia hunyia ikiana Hollum jihonyi jio, ‘Ofuoi adi aati hutto woyo honyi imanya jio obo amiji waati onno ofuarik isi irari apiti. Ittigemie adi isi diya aŋasi esiha aŋuan (400). 
ACT.7.7	Ati ojio nyia buo fe Hollum jio aŋot adi ni eram waati hullo ofuarik isi ipitori, buo teya ofuonni adi aati hutto woyo hoi addi jio afau nyia, ette imojo jihoŋ jio amaji ania.’ 
ACT.7.8	Attati Hollum isiarana jio Abramo ehumi ono aboso irari etamijani ono ecorit ania. Ania, ninyia ara Isako lonyi Abramo esabit abotie, ette Abramo ibos inyi; ihuo nyia buo fe ette Isako ibos lonyi honyi Yakobo; buo fe Yakobo ette ibos lonyirok honyi, hohonyiok hohoi hula 'tomon harrihai.
ACT.7.9	“Ati ahaini nyia hohonyiok hohoi hulia jio illasi Yosefu, ette isi itinyiaŋara inyi jio aati Masir. Ati odulo nyia Hollum mijio inyi, 
ACT.7.10	ette italuahuna inyi jio ettigemita honyi 'daŋ. Buo ninyia lattu inyi ihosiere Faro, hobu Masir, ette Hollum isiarana jihonyi ayiji iko elofioro, ania ihananiere Faro inyi amondir olo afau Masir buo fe ahamijani hirre hutta haŋ hobu 'daŋ. 
ACT.7.11	Attati ahure ittuna ifau Masir iko Kana 'daŋ, ette iyaŋuno ettigemio onno obolo. Tania, obiaŋarak nyia aŋiyo hohonyiok hohoi. 
ACT.7.12	Ninyia itaniŋu Yakobo jio owoni emma ifau Masir, ette inyi ifahina lonyirok honyi, hohonyiok hohoi, tetteri idahit hosi diya. 
ACT.7.13	Attati jio edahit etarrihi, ette Yosefu itahutana ahuan honyi jio illarak honyi, ania omijaniere Faro aati hutta haŋ ba Yosefu. 
ACT.7.14	Ania, ette Yosefu itasaruna monyonyi Yakobo iko aati hutta haŋ hosi 'daŋ oŋida ofuonni Masir. Arai nyia isi aati atomuana hattarik homiyet. 
ACT.7.15	Attati Yakobo leten Masir iko lonyirok honyi 'daŋ, ette imanya diya many oyerik. 
ACT.7.16	Inyiaharai nyia ahuattek hosi Sekem, ette inuhana isi ilume ninyia inyiaŋu Abramo jio lonyirok Hamor ta arobiyaa.
ACT.7.17	“Ninyia iliaha noloŋ enne itasiruniere Hollum ecorit honyi jio Abramo, aluluajunie nyia bebe aati hohoi hunyia owoni 'to ifau Masir. 
ACT.7.18	Attati lobo oobu ollo otimo Yosefu, ilohobu ifau Masir, 
ACT.7.19	ette inyob hohonyiok hohoi, ette ittigemio isi, ette iramana isi ta ajore ijiara idehini olodolioo hosi illet oŋida bati oye. 
ACT.7.20	Jio oŋitek hunia, isiuni nyia Mose, leto alalaman. Itadasie nyia inyi ayafajin hunihoi ihaŋ monyonyi. 
ACT.7.21	Buo ninyia ibirori isi inyi ta haŋ allet, ette ŋarri hobu Masir ilatuna inyi aholonyi, ette ittoŋotio inyi alonyi honyi. 
ACT.7.22	Ittiyenie nyia Mose olofioro 'daŋ huno aati Masir, ette inyi golon te ekenita iko te ehanita honyi.
ACT.7.23	“Ninyia arai aŋasi Mose atomuana aŋuan, odioto nyia to hou honyi ilari igonyuniere erre hunne ihanie jio aati hosi, Israele. 
ACT.7.24	Igonyu nyia inyi lobo olo Masir ihanio onno orroho jio lobo olo Israele, ania, ette inyi iluak olosi, ette inienuna olosi ta attohoro honyi olo Masir alia. 
ACT.7.25	(Igigilo nyia Mose jio oremehini adi aati hosi Israele mijana jio tenyi, italuahu adi Hollum isi, ati otimoi nyia isi.) 
ACT.7.26	Jio ebotie holoŋ, onyurak nyia inyi omuk aati Israele arrihai, aŋalafai, ette inyi iwahan itimuarana isi, ette jiaran jihosi, ‘Hulo, nyio iŋalafati itai? Irata itai ellarak.’ 
ACT.7.27	Attati linyia ihanio 'to onno orroho jio ollobo isulara Mose addi, ette jiaran, ‘Ŋai ihanak iyye elettok buo fe ahaŋotoni hiram hohoi? 
ACT.7.28	Iwak iyye ittohoro ani ihuo oŋole ittohori iyye olo Masir?’ 
ACT.7.29	Ninyia itaniŋu Mose ekiana ania, ette inyi ifuhororo, ette manya ifau Midian. Diya, isihinierek jihonyi laduri arrihai.
ACT.7.30	“Ihalu aŋasi atomuana aŋuan oleyehino nyia ajilo jio Mose ollo owulo ahima igurumari ihidiofo etteger doŋe Sinai. 
ACT.7.31	Ninyia igonyu Mose ariŋ ania, ette inyi illilliha, ette ihum ihutonia igonyuniere onno oyyu. Ati itayiru nyia inyi ekiana ono Lamonye onno ojio, 
ACT.7.32	‘Ani Hollum olo hohonyiok hoi, Hollum olo Abramo, olo Isako, iko olo Yakobo.’ Tania, inef nyia abaŋi Mose ette inyi ikikiro, ette biaŋan inyiak irinyana amijio adiya. 
ACT.7.33	Attati Lamonye iramana inyi jio, ‘Ohou addi amuha to hejek hoi, nyio, iwotia iyye imaji elibo. 
ACT.7.34	Egonyu ni ettigemio ono aati hoŋ ifau Masir. Etaniŋu ni etudita hosi, inyi anna attuniere ni ihouniere isi. Ihuania, waŋ, efak ni iyye ifau Masir.’
ACT.7.35	“Mose alia linyia ihari aati Israele. Ette isi ifiyo inyi jiojio, ‘Ŋai ihanak iyye elettok buo fe ahaŋotoni hiram hohoi?’ Ifahu nyia Hollum inyi irari elettok buo fe a hetaluahani waati Israele ta aluahio ono ajilo linyia oleyehino 'to jihonyi totua hidiofo ahima onno owulo igurumari. 
ACT.7.36	Iyaŋuno nyia Mose isi addi ta fau Masir. Ihanio nyia inyi eduariti iko ellillihita jio afau ania iko ihari Mile buo fe ihidiofo aŋasi atomuana aŋuan. 
ACT.7.37	Mose linyia ojio 'to jio aati Israele jio, ‘Ifahu adi Hollum jihatai ekianani honyi, ihuo enne ifahuniere inyi nani. Odetuno adi inyi tehiji hatai’
ACT.7.38	Mose buo fe alia linyia owon 'to jio eluluŋ Israele ninyia to hidiofo. Owon nyia inyi diya iko hohonyiok hohoi buo ajilo linyia ikiana 'to jihonyi to doŋe Sinai. Ifuotu nyia inyi jio Hollum asayyo hunne iyaŋunie 'to nesu, isiaraniere jihohoi.
ACT.7.39	“Ati obeŋi nyia hohonyiok hohoi oniŋie eram honyi. Ittaŋari nyia isi inyi addi, ette igigilo jio ecaharu duo fe isi Masir. 
ACT.7.40	Ania, ette isi iramana Arone jiojio, ‘Oyyehi jihohoi omuk arrijiorita jiohin oŋida orihotie hohoi. Ebeŋ hohoi emijak anyio orroho jio Mose, atulo linyia iyaŋuno 'to hohoi ta fau Masir.’ 
ACT.7.41	Tonyia, oyyeuni nyia isi arrijiori tawwo, ette isiarana ehumita jihonyi, ette ihanana agari itahabuyere ariŋ enne ihuhumuni isi ta ahas hosi. 
ACT.7.42	Ania, ette Hollum iyitonia isi oruoŋ, ette ibusana isi itahabuye elelefi huttedou ihuo igioroni ibuk ono ekianak honyi jio:
ACT.7.42	‘Itai aati Israele! Obiaŋara nyia jihoŋ
ACT.7.42	icuhonia itai aciaŋi buo fe isiarana ehumita
ACT.7.42	aŋasi atomuana aŋuan ihidiofo.
ACT.7.43	Ikafatti nyia itai aaji musiama ono ajiok alla anya 'to Molek,
ACT.7.43	iko arrijiori ono Refan, ajiok hatai anna ara 'to elelef.
ACT.7.43	Arrijiorita hunia hunyia ihuhumuna itai itahabuyere.
ACT.7.43	Tania, aŋatak adi ni anyarai itai agalarai Babilonia.’
ACT.7.44	“Owoni nyia hohonyiok hohoi ihidiofo iko aaji musiama enne itahutak 'to jio owon Hollum ikosi. Ihuhumuni nyia aaji ania ihuo iramak nyia Hollum Mose ihuhumiere inyi; ette Mose ihuhumuna inyi ihuo arrijiori ninyia itahutani jihonyi. 
ACT.7.45	Ojio buo fe teya, ette hohonyiok hohoi kabuna aaji ania jio monyie hosi, ette iyaru inyi ikosi, to ninyia ofuarik isi iko Yosua ette ihoruna afau waati hunyia itattur Hollum. Owon nyia aaji ania ikosi many jio oŋitek hunyia tono Dafide. 
ACT.7.46	Omuno nyia Hollum Dafide bebe, buo Dafide ette ifiyo Hollum oŋida aŋatak inyi iduhoniere aaji enne itahabuyerek Hollum olo Yakobo
ACT.7.47	Ati, Solomon nyia ottu duhonia Hollum aaji.
ACT.7.48	“Ati obeŋ Hollum Elle Ilomohi 'to 'daŋ, amanya ihasik hunno oduhi ta ahas waati, ihuo ojio ekianani honyi jio:
ACT.7.49	‘Ojio Lamonye, ara edou aseger ilohittok hoŋ
ACT.7.49	buo afau ara ebalori hejek hoŋ.
ACT.7.49	Anyio haji 'tadi enne iduhonia itai jihoŋ?
ACT.7.49	Anani maji 'tadi anna ayiriari ni?
ACT.7.50	Obiaŋara nyia soho aani hoŋ ihuhumu erre hunia 'daŋ?’ ”
ACT.7.51	Attati Stifen leten ahosiere, ette jiaran, “Aii, ogoli hossi! Arai atajia hatai iko ayyaha 'daŋ ihuo huno aati hunyia ihari 'to ekiana Hollum! Irata itai ihuo hohonyiok hatai: iduloro itai ihara Loholio Olibo ihuo isi! 
ACT.7.52	Alali ekianani Hollum linyia obeŋi hohonyiok hatai ittigemi? Ottohori nyia isi leyak sayyo hulo Hollum hinyia iramani 'to jihosi berien attuna ono Egiamani honyi Labisani. Ihuania, itinyiaŋara itai inyi, ittata ittohoro. 
ACT.7.53	Itai ifuotuna efahita Hollum hunyia ifuotoni ajilohien jihatai, ati ibiaŋata itai iniŋiete efahita hunia.”
ACT.7.54	Ninyia itaniŋuni aati Lokikoi Yudei ekenita Stifen hunia, ette isi ijoria bebe, ette omomite hosi imur eram honyi. 
ACT.7.55	Ati ifut nyia Loholio Olibo jio Stifen, ette inyi ibonno ahide dou, ette igonyuna akuatan Hollum buo Yesu owotia iŋati iŋet Hollum; 
ACT.7.56	ette jiaran, “Imijiete! Egonyu ni edou aŋaa buo Lonyi Tulo owotia iŋati iŋet Hollum!”
ACT.7.57	Attati isi ituruhonia woŋ woŋ, ette ittuk ayyaha hosi, ette iburaru ajihonyi 'daŋ arabotie, 
ACT.7.58	ette ipihoro inyi addi totua bore gala, ette iruoŋio inyi ta amoruoi. Idiaharai nyia asuuti aboŋojin hosi jio lobo anyarhaluti afure honyi Saul oŋida irririyo. 
ACT.7.59	Odulori nyia isi eruoŋio Stifen, buo inyi omojo jio Lamonye jiojio, “Yesu, Lamonye, ifuotu oloholio hoŋ!” 
ACT.7.60	Origoŋo nyia inyi, ette iluaha woŋ woŋ jiojio, “Lamonye, hègottiere eyyata hosi hunia!” Iken nyia inyi ihuo nyia, ette initonia.
ACT.8.1	Iruk nyia Saul ijiara ottohori Stifen.
ACT.8.1	To oloŋ tonyia, itterie nyia ettigemio eluluŋ heruhok otto Yerusalem onno orroho bebe ette eruhok 'daŋ isarrara iŋacio Yudea iko Samaria 'daŋ, ofitorik lefahat hama. 
ACT.8.2	Omuk aati abaŋak Hollum nyia ofuonni inuhana Stifen, ette ihum iyyoo atuari honyi.
ACT.8.4	Tania, attati eruhok hunyia itatturi ilur amasik 'daŋ, buo ittittoye asayyo Hollum. 
ACT.8.5	Olo nyia Filipo ibore gala enne ittokon
ACT.8.6	To ninyia itaniŋierek eluluŋi waati jio Filipo buo fe igonyuni eduariti hunyia ihan inyi, ihumi nyia isi siehina ayyaha jio ekenita honyi. 
ACT.8.7	Ojiŋuni nyia aminiaŋa addi jio aati arriai buo ituruhoi. Itaŋidari nyia buo fe aati arriai hullo oye aŋacio huattek iko aŋurak. 
ACT.8.8	Tania, obolo nyia amuno jio abore gala ania.
ACT.8.9	Amanya nyia lobo atulo jio abore gala ania, afure honyi Simone. Illillihai nyia Samaria abuana honyi bebe. Ojio nyia inyi lobo, 
ACT.8.10	buo aati 'daŋ, elettaha iko aati asai, hutto bore gala ania ette ihum siehina ayyaha hosi jihonyi, ette jiaran, “Ara atulo alia aduaran Hollum anna anya 'to ‘Aduaran anna Agalik 'to.’ ” 
ACT.8.11	Ihumi nyia isi siehina ayyaha hosi jihonyi nyio, abolo nyia ellilliha hosi abuana honyi. 
ACT.8.12	Buo ninyia iruhi isi asayyo ayijok, hunyia ittittoyo Filipo, huno Olobie Hollum iko eram Yesu Kristo, ette isi 'daŋ, aliawa iko aŋoruo, ifuotuna batisimo. 
ACT.8.13	Iruk nyia buo fe Simone ta ahuan honyi eram ania, ette iduloro adaha iko Filipo ninyia atuk inyi efuotuna batisimo. Illilliha nyia inyi bebe ninyia igonyu inyi ellillihita iko eduariti hunyia ihanie.
ACT.8.14	Ninyia itaniŋuni lefahat hutto Yerusalem jio ifuotuni aati Samaria ekiana Hollum, ania ette isi ifahina Petro iko Yoane jihosi. 
ACT.8.15	Ninyia afanyi isi diya, ette isi imojo jio oŋida bati eruhok hulia ifuotuni Loholio Olibo; 
ACT.8.16	nyio, hobeŋ nyia obo olosi ifuotu Loholio Olibo. Ati, ifuotuni nyia isi batisimo ijiai ta nafure Yesu, Lamonye. 
ACT.8.17	Attati Petro iko Yoane iyabana ahas hosi jihosi, buo isi ette ifuotuna Loholio Olibo.
ACT.8.18	Ninyia igonyu Simone jio, ifuotuni eruhok Loholio Olibo te eyabana lefahat ahas hosi jihosi, ania ette inyi wahan isiarana agurusi jio Petro iko Yoane, 
ACT.8.19	ette jiaran, “Hadina buo fe jihoŋ aduaran ania, oŋida buo fe lia, elle eyabak ni ahas hoŋ jihonyi ifuotu Loholio Olibo.”
ACT.8.20	Ati ojio nyia Petro jihonyi, “Te egigilo hoi jio iremik adi iyye inyiaŋuna esiorita Hollum ta arobiyaa, ijiara iyye iko agurusi hoi hunia ifuatta iferno! 
ACT.8.21	Ta abiaŋan taji hoi obis to hosiere Hollum, obeŋ maji jihoi luŋa jio egiama hohoi ana. 
ACT.8.22	Obusak egigilo hoi onno orroho 'to ania. Omojoi jio Lamonye oŋida ohohi iyye jio egigilita hutto taji hoi hunia. 
ACT.8.23	Egonyu ni ifut ahaini onno orroho 'to bebe itaji hoi, buo fe eyyau ifit iyye.”
ACT.8.24	Attati Simone itarraŋ isi jiojio, “Omojoti jio Lamonye toni. Hèlaha erre hunne ikianati itai hunia iduoŋi jihoŋ.”
ACT.8.25	Ninyia atuhoni bo Petro iko Yoane eramana iko ettittoyo eram ono Lamonye, ette isi icaharu Yerusalem buo ittittoroi asayyo ayijok jio amisihi arriai huno Samaria.
ACT.8.26	Attati ajilo olo Lamonye iramana jio Filipo jio, “Otte, ilo attany ajunub jio ekoi
ACT.8.27+ACT.8.28	Ania, ette Filipo idioto, ette leten. Buo diya, owon nyia obo elettok olo Abisinia linyia acaharu 'to amiji hosi. Ara nyia inyi elettok ollo obolo bebe, attoŋoni isamiti huno noobu Abisinia. Olo nyia inyi Yerusalem imojori buo fe itahabuyere Hollum. Acaharu nyia inyi amiji hosi ta akarlo
ACT.8.29	Attati Loholio Olibo iramana Filipo jiojio, “Ilo jio 
ACT.8.30	Ania, ette Filipo iŋioron jio 
ACT.8.31	Buo elettok lia ette itarraŋ ojio, “Aŋai 'tadi amijak ni awoyo hiram honyi buo tulo nani ebeŋ eramak?” Attati inyi iloŋuna Filipo hatadak ahide karlo itoŋori ikonyi. 
ACT.8.32	Aŋati otto buk Hollum ninyia ihiana inyi ana:
ACT.8.32	“Ihuo aker ollo orihoroi ittohori,
ACT.8.32	ihuo olosobe ollo obeŋ 'to oluaha alla aŋeruni oofir honyi addi,
ACT.8.32	obeŋ nyia inyi obehu hutuk.
ACT.8.33	Itaŋarijoni nyia inyi, oriamarik nyia inyi efauna ahuan honyi.
ACT.8.33	Ŋai 'tadi ottu ikiana eram ono elahaji honyi?
ACT.8.33	Nyio, iduhari esu honyi addi ta fau.”
ACT.8.34	Attati elettok alia ifiyo Filipo jiojio, “Iko iramak ani, ikiana soho ekianani Hollum olo ahuan honyi, kuyya to obo atulo hama?” 
ACT.8.35	Attati Filipo itterio ekiana; ette itterio jio ekenita hoduo to buk Hollum ette iramana jihonyi Asayyo Ayijok huno Yesu. 
ACT.8.36	Ninyia hofuoi isi tehiji ikoi, afanyi nyia isi jio obo amaji anna awattarik omuk aari, ette elettok alia jiaran jio Filipo, “Imijie aari huna! Anyio itihotio nani ifuotuniere batisimo?” 
ACT.8.37	[Buo Filipo ette jiaran jihonyi, “Iremik iyye ifuotuna batisimo, elle iruk iyye luŋa ta ataji hoi 'daŋ.” Buo atulo alia ette itarraŋ jiojio, “Eruk ni jio ara Yesu Kristo Lonyi Hollum.”]
ACT.8.38	Attati elettok lia itawoj 
ACT.8.39	Ninyia afuonni isi addi totua hari, ette Oloholio olo Lamonye iyaru Filipo addi. Buo elettok alia ette ibiaŋan inyiak igonyuna inyi, ati iculak nyia inyi ekoi honyi ta namuno onno obolo. 
ACT.8.40	Ati orumak nyia Filipo ahuan honyi Asotus, ette leten many Cesaria buo ittittoyo Asayyo ayijok iborejin gala 'daŋ huttekoi.
ACT.9.1	Jio oŋitek hunia, harasa nyia Saul itabaŋio onno orroho lejifak hulo Lamonye ta attohio. Ania, ette inyi leten jio Ehumani elle ittokon, 
ACT.9.2	ette ifiyo awaragaa hunno ofuoi 'to itamijanana inyi jio aati hutto hasik imojiti hutto Damaskos; jio kuyya alla alo inyi inyurana omuk ejifak diya, hulo Nekoi ninyia itahutak Lamonye jio, oŋida bati inyi aremik ifituno isi, aliawa iko aŋoruo 'daŋ, ette iyaŋuno Yerusalem.
ACT.9.3	Ninyia alo Saul many iger bore gala Damaskos, teya teya ette efaŋit imedehuno tedou, ette itafaŋ amaji 'daŋ ninyia awattari inyi; 
ACT.9.4	ette inyi ikuahino ifau, ette itayiruna etuk ojio jihonyi jio, “Saul, Saul! Nyio ittigemio iyye ani?”
ACT.9.5	Buo Saul ette ifiyo ojio, “Lamonye, ŋai iyye?”
ACT.9.5	Buo etuk ania ette itarraŋ ojio, “Ani Yesu, elle ittigemio iyye alia. 
ACT.9.6	Ihuania otte, ilo itua bore gala, ofuoi adi iramana iyye ariŋ enne ilo iyye ihanio.”
ACT.9.7	Owotiai nyia aati hunyia adahai 'to iko Saul buo oduai lioo. Itayiruni nyia isi ekiana ania, buo obeŋi igonyuni obo atulo. 
ACT.9.8	Attati Saul idioto ahide, ette iŋa oŋite honyi, ati ittallik nyia inyi igonyuna obo ariŋ. Ania, ette isi ittoŋ aani honyi, ette irihoro inyi many Damaskos. 
ACT.9.9	Itoŋo nyia inyi ollo oŋodo oŋitek hunihoi; buo fe obeŋ anya kuyya amat obo ariŋ.
ACT.9.10	Owon nyia obo leruhoni Damaskos afure honyi Ananiya. Oleyehino nyia Lamonye jihonyi ihuo arigiai, ette jiaran, “Ananiya!”
ACT.9.10	Itarraŋ nyia inyi ojio, “Lamonye, nani olo.”
ACT.9.11	Attati Lamonye jiaran jihonyi, “Ihuhuma ahuan hoi, ilo jio ekoi anna anya 'to Ibisa, buo itua haŋ Yuda, ifia obo atulo afure honyi Saul olo Tarsas. Inyi lia homojo. 
ACT.9.12	Igonyu duo inyi obo latulo oleyehino jihonyi ihuo arigiai afure honyi Ananiya. Ojiŋu nyia Ananiya attua iyabaniere ahas jihonyi jio oŋida bati inyi inyiak imijio.”
ACT.9.13	Ati itarraŋ nyia Ananiya jiojio, “Lamonye, etaniŋu ni jio aati arriai eram latulo alia iko arrohojita hunne ihanio inyi jio aati hoi hutto Yerusalem. 
ACT.9.14	Buo ihuania, isiarani ehumak elettaha jihonyi agolon ittuniere dini itifitaniere hia hullo omojoi 'to ta afure hoi.”
ACT.9.15	Ati ojio nyia Lamonye jihonyi, “Ilo, nyio, anyimu ni inyi ahegiamani hoŋ ollo olo 'to itamijana afure hoŋ jio Aati Alufajak, jio oobuok iko jio aati Israele. 
ACT.9.16	Etahutak adi ni ta ahuan hoŋ jihonyi ettigemita hunno olo adi inyi luŋa irumana te eram fure hoŋ.”
ACT.9.17	Tania, olo nyia Ananiya ette ijiŋana jio aaji ninyia awattari Saul, ette iyabana ahas honyi jihonyi, ette jiaran, “Illaŋ Saul, ifahu nani Lamonye jihoye. Inyi Yesu, oŋole oleyehino 'to jihoi tekoi to oŋole ittuniere iyye dini. Ifahu inyi nani jio oŋida bati iyye inyiak mijio, buo fe oŋida Loholio Olibo ifut jihoi.” 
ACT.9.18	Teya, teya, odouni nyia omuk asaŋ ihuo abebek hami to hoŋite Saul, ette inyi inyiak mijio; ette idioto, ette Ananiya itifuotonia inyi batisimo. 
ACT.9.19	Buo ninyia lanya inyi aŋiyo, ette ahuan honyi inyiak igolon.
ACT.9.19	Itoŋu nyia Saul omuk oŋitek kai iko eruhok hutto Damaskos, 
ACT.9.20	ette ibotihina ihasik emojiti, ette itterio ettittoyo jio ara Yesu Lonyi Hollum.
ACT.9.21	Illillihai nyia aati 'daŋ hunyia itaniŋuni 'to ekiana honyi, ette ifiyo jiojio, “Obiaŋara soho inyi alia, latulo linyia ottohio 'to aati Yerusalem hinyia omojoi 'to ta afure Yesu? Obeŋ soho inyi ottu dini iniafari aati hia, buo fe iyari isi ihosiere hehumak elettaha?”
ACT.9.22	Ati inyiak nyiatibuo ettittoyo ono Saul igolon bebe; buo fe ekenita honyi obisi hunne itahutaniere inyi jio ara Yesu 
ACT.9.24	Ati itaniŋu nyia Saul aretia hosi inyi. Aradatie nyia isi ta afanni iko ta narue ikoli bore gala ania ittohori inyi. 
ACT.9.25	Ati to obo arue, ollitarai nyia lejifak honyi inyi, ette itusuronia inyi ta afee ifau to obo ettulit ninyia owon iliati.
ACT.9.26	Buo ninyia lattu Saul Yerusalem, awak nyia inyi inosonio iko lejifak, ati obeŋi nyia isi iruhi jio ara inyi ahejifani, buo fe isi 'daŋ abaŋi inyi. 
ACT.9.27	Ati oluak nyia Barnaba inyi, ette iyaru jio lefahat, ette ihum iramana jihosi aŋai igonyu Saul Lamonye tekoi, buo fe Lamonye ikiana jihonyi. Iramak nyia buo fe Barnaba isi aŋai ittittoyo nyia Saul eram ono Yesu Damaskos ta agolon taji. 
ACT.9.28	Ania, ette Saul itoŋo ikosi, ette ilur Yerusalem 'daŋ buo ittittoyo eram ono Lamonye ta agolon taji. 
ACT.9.29	Ikianatio nyia inyi buo fe itarisatio iko Yudei ekianak Grik. Ati awahi nyia isi ittohoro inyi. 
ACT.9.30	Ninyia amijani eruhok eram ania, ette isi iyaru Saul Cesaria, ette isulana inyi hetelo Tarsas.
ACT.9.31	Ania, ette eluluŋ heruhok otto Yudea iko otto Galilea buo otto Samaria iyiriuna wauu jio ettigemio buo fe ette igolon. Buo ta aluahio ono Loholio Olibo iko ta abaŋi hosi Lamonye, obobolororo nyia eluluŋ hosi.
ACT.9.32	To ninyia iluttari Petro amasik 'daŋ, olo nyia inyi Lidda to obo adaha honyi imijuniere aati Hollum hulla amanyai 'to diya. 
ACT.9.33	Buo jio amiji ania, orumak nyia inyi obo atulo ollo oye aŋati huan afure honyi Eneyas, ififiata iferit aŋasi hottohunik. 
ACT.9.34	Iramak nyia Petro inyi jio, “Eneyas, itaŋida Yesu Kristo iyye; otte, obubuna eferit hoi.” Teya, teya, ette Eneyas idioto ahide. 
ACT.9.35	Ninyia igonyuni aati 'daŋ hulla amanyai 'to Lidda iko Saron atulo olo, ette isi 'daŋ iruk jio Lamonye.
ACT.9.36	Owon nyia buo fe obo aŋotte Joppa anna ara aheruhoni, afure honyi Tabita. (Anya afure ania te ekiana Grik Dorkas, onno ojio 'to, “Alliawa.”) Odulo nyia inyi ehanio onno oyyu buo fe oluahio alociaŋak. 
ACT.9.37	Jio oŋitek hua, inef nyia aŋuai inyi ette ittohoro. Itahuyori nyia isi ahuan honyi, ette itaferihina itua haji otto amara. 
ACT.9.38	Obeŋ nyia Lidda alama to Joppa. Ninyia itaniŋuni eruhok hutto Joppa jio, Petro otto Lidda, ette isi ifahina aati arrihai iko eram ana; “Oruhunie kokuak jihohoi.” 
ACT.9.39	Ania, ette Petro idioto, ette leten ikosi. Ninyia lafany inyi diya, ette isi iyaru inyi itua haji otto amara. Owotiai nyia ehidahi 'daŋ iger honyi hunno oyyooi, buo fe itahucie inyi agamisi iko akouti 'daŋ, hunyia ikayitu Dorkas, buo hesu. 
ACT.9.40	Ati iramak nyia Petro isi 'daŋ hefuahi allet, ette inyi irigoŋo, ette imojo; ette iyito jio ayaani ania, ette jiaran, “Tabita, otte!” Ette Tabita iŋa oŋite. Ninyia igonyu inyi Petro, ette inyi itoŋo. 
ACT.9.41	Inef nyia Petro aani honyi, ette iluak inyi idiotori ahide. Attati inyi iloŋuna eruhok 'daŋ iko ehidahi, ette isiarana Tabita jihosi enne isu. 
ACT.9.42	Isarrahini nyia asayyo huno eram ania atua bore gala Joppa 'daŋ, ania ette aati arriai iruk jio Lamonye. 
ACT.9.43	Teya, ette Petro itoŋo oŋitek arriai Joppa, jio obo latulo ehuhumani muhuny, afure honyi Simone.
ACT.10.1	Owon nyia obo latulo ibore gala Cesaria afure honyi Kornelio. Ara nyia inyi ajafit jio obo akatiba oseŋer anna anya, “Katiba Ittali.” 
ACT.10.2	Abaŋ nyia inyi Hollum bebe; inyi iko ahaŋ honyi 'daŋ. Imorot nyia inyi bebe jio alociaŋak, buo fe odulo imojotio jio Hollum. 
ACT.10.3	To obo oloŋ, ninyia ara ihuo saa hunihoi otto otoriai, oleyehino nyia ajilo olo Hollum jihonyi ihuo arigiai. Ihum nyia inyi igonyuna ajilo alia ottu, ette iloŋ inyi jiojio, “Kornelio!”
ACT.10.4	Attati inyi ihum mijio jio ajilo alia ta abaŋi, ette jiaran, “Lamonye, nyio?”
ACT.10.4	Buo ajilo ette itarraŋ ojio, “Omuno Hollum emojiti iko emorot hoi jio alociaŋak. Attuba luŋa jihonyi itarraŋarie iyye. 
ACT.10.5	Ihuania, ifak omuk aati Joppa iloŋuniere obo latulo, afure honyi Simone Petro. 
ACT.10.6	Itoŋo inyi jio obo atulo ehuhumani muhuny, afure honyi Simone ollo owon ahaŋ honyi iger hari enne ittokon.” 
ACT.10.7	Attati ajilo alia leten addi, buo Kornelio ette iloŋuna omuk egiamak honyi arrihai iko obo olo oseŋer alla ara a habaŋani Hollum, buo fe ara lobo olo aluak Kornelio. 
ACT.10.8	Ninyia iramak inyi isi erre hoduo iduoŋi 'to jihonyi, ette inyi ifahina isi Joppa.
ACT.10.9	Jio ebotie holoŋ, ninyia afuoi isi many iliaharik Joppa, adak nyia Petro ihide
ACT.10.10	Oniama nyia inyi, ette iwahan obo aŋiyo. Buo ninyia hemayei aŋiria, ojotoro nyia inyi, ette obo ariŋ ileyehino jihonyi ihuo arigiai, 
ACT.10.11	ette inyi igonyuna edou aŋaa, buo obo ariŋ enne iyalu amilaya anna alat, enne itawauni ifau ta aguli honyi huna aŋuan. 
ACT.10.12	Itua ariŋ ania, owoni nyia afacani caŋi 'daŋ iko erre ihuo amunuok, buo fe aheny. 
ACT.10.13	Itayiru nyia inyi obo etuk ojio jihonyi, “Petro, otte, ottohoi, ohonyai.”
ACT.10.14	Ati itarraŋ Petro jiojio, “Lamonye, obeŋ luŋa! Nyio, habeŋ ni anya obo ariŋ onno orroho kuyya enne itiboti.”
ACT.10.15	Ati inyiak nyia etuk nyia jiaran jihonyi, “Hèjio jio iboti erre hunno ojio Hollum jio olibori.” 
ACT.10.16	Iduoŋ nyia eram ania enyiahita hunihoi, attati inyiaharu ariŋ nyia idou.
ACT.10.17	Ninyia hegigilo Petro awoyo hiram ono ariŋ onno oleyehino 'to ania jihonyi ihuo arigia, owotiai nyia aati hunyia ifahu Kornelio ikat haŋ Simone. Ittittifuni nyiadi isi amaji anna awanari ahaŋ ania. 
ACT.10.18	Iloŋi nyia isi, ette ifiyo jiojio, “Owon soho obo atomononi dini alla anya Simone Petro?”
ACT.10.19	Ninyia harasa Petro igigilo awoyo hiram ono ariŋ ninyia oleyehino 'to jihonyi ihuo arigiai, ette Oloholio jiaran jihonyi, “Itayirie, omuk aati hunihoi
ACT.10.20	Ihuania, ihuhuma ahuan, olluai ifau! Hèkuaya aleten ikosi, nyio ani efahu isi.” 
ACT.10.21	Ania, ette Petro illuuna ifau, ette jiaran jio aati hia, “Nani olo atulo elle ittifiati itai. Ifuanna itai inyio?”
ACT.10.22	Itarraŋi nyia isi jio, “Jafit, Kornelio ifahu hohoi. Ara inyi atulo oloyijio buo fe abaŋ Hollum. Omunoi Yudei inyi 'daŋ. Iramak nyia ajilo olo Hollum inyi oŋida iloŋu iyye ihaŋ honyi itayiruniere ekenita huttonohoi.” 
ACT.10.23	Ania, ette Petro iloŋuna aati hulia attua, ette jiaran ijiara isi oferihini arue nyia diya.
ACT.10.23	Jio ebotie holoŋ, odioto nyia Petro ette leten ikosi. Ofuoi nyia buo fe omuk eruhok to Joppa ikosi. 
ACT.10.24	Jio ebotie holoŋ, afanyi nyia isi Cesaria ninyia itilari Kornelio inyi. Ottubanio nyia Kornelio arabotie iko aati hutta haŋ hosi buo mottiarak honyi hunyia iloŋu inyi. 
ACT.10.25	Ninyia hojiŋu Petro, ette Kornelio irraŋuna inyi, ette irigoŋo, ette itahabuyo inyi. 
ACT.10.26	Ati itadet nyia Petro inyi, ette jiaran, “Otte ahide; ara ni atulo ihuo iyye.” 
ACT.10.27	Odulo nyia Petro ekiana jio Kornelio buo isi ojiŋari attua haji ninyia onyuraniere inyi aati arriai ottubanie; 
ACT.10.28	ette Petro jiaran jihosi, “Imijana itai ta ahuattek hatai jio, obeŋi efahita Yudei aŋatani olo Yudei irriahari kuyya idahari iko Alufajak. Ati itahutak Hollum jihoŋ jio, hèlaha luŋa nani ajio jio orroho kuyya ibot obo atulo. 
ACT.10.29	Ania, ninyia ifak iyye aati jihoŋ, attu ŋole ni buo abeŋ eha. Ihuania, efiyo ni iyye, nyio itiloŋo iyye ani?”
ACT.10.30	Itarraŋ nyia Kornelio ojio, “Allaŋi oŋitek hunihoi many to ninyia amojori
ACT.10.31	ette jiaran jihoŋ, ‘Kornelio! Itayiru Hollum emojiti hoi buo fe igonyu emorot hoi jio alociaŋak. 
ACT.10.32	Ihuania, ifak obo latulo Joppa iloŋuniere obo latulo afure honyi Simone Petro. Itoŋo inyi jio Simone ehuhumani muhuny ollo owon ahaŋ honyi iger hari enne ittok.’ 
ACT.10.33	Ania, efahiniere ni aati jihoi teya teya, buo iyye itte ittuna ta nayiji ottonohoi. Ihuania, ettubanio hohoi 'daŋ dini ihosiere Hollum, itaniŋuniere jihoi erre 'daŋ hunne iramak Lamonye jihoi ikianari.”
ACT.10.35	Ifuotu inyi aati 'daŋ hulla abaŋi 'to inyi iko hulle ihanie 'to onno oyyu, nyio, obeŋ inyi igigia. 
ACT.10.36	Imijana itai asayyo hunyia ifahu inyi jio aati Israele; ettittoyo ono Asayyo Ayijok huno nelik tajia to Yesu Kristo, Lamonye waati 'daŋ. 
ACT.10.37	Imijana itai erre hunyia iduoŋi 'to ifau Yudea 'daŋ. Itterie nyia isi Galilea ihalu batisimo ninyia ittittoyo Yoane. 
ACT.10.38	Imijana buo fe itai eram ono Yesu a Nasaretanani. Isiarak nyia Hollum jihonyi Loholio Olibo iko aduaran. Ilur nyia inyi amasik 'daŋ buo ihanio onno oyyu buo fe itaŋidario hia 'daŋ hullo ogottiere Sittan, nyio owon nyia Hollum ikonyi. 
ACT.10.39	Era hohoi asuuti hulo erre 'daŋ hunyia ihanio inyi itua Yerusalem iko jio aŋacio hunnomuk 'daŋ hutta fau Israele. Attati Yudei ittohoro inyi, te esihonia hosi inyi likruce. 
ACT.10.40	Ati itubuhu nyia Hollum inyi toye, ihalu oŋitek hunihoi, ette italeyehina inyi 
ACT.10.41	jihohoi hama, hunyia eŋiyo 'to buo fe emata ikonyi ninyia ibuhu inyi toye. Hohoi hulia hunyia anyimu Hollum asuuti. Ati obeŋi nyia italeyehini inyi jio aati 'daŋ. 
ACT.10.42	Ihum nyia inyi iramana hohoi ittittoyere Asayyo Ayijok jio aati, buo fe itahutaniere jio inyi alia luŋa ollo onyimu Hollum ahaŋotoni olo eram ono esuok iko eram ono ayaak. 
ACT.10.43	Ikianai nyia lekianak Hollum 'daŋ te eram honyi jio, hia 'daŋ hulle iruhi 'to jihonyi, ohohini adi eyyata hosi, ta aduaran fure honyi.”
ACT.10.44	Ninyia hekiana Petro, ette Loholio Olibo isuuna jio aati 'daŋ hunyia itayirie 'to jio ekiana honyi. 
ACT.10.45	Illillihai nyia Yudei eruhok hinyia ofuonni 'to iko Petro to Joppa te esiarana Hollum esiorio honyi ono Loholio Olibo ara duadi bu jio Alufajak. 
ACT.10.46	Nyio, itaniŋuni nyia Yudei isi ikianai te etuhe hunno olufaji buo fe itahabuye agalihina Hollum erre 'daŋ. Ania, ette Petro jiaran, 
ACT.10.47	“Ifuotuni aati hulo Loholio Olibo ihuo ninyia efuotuniere. Ŋai ti oremik itik isi efuotuna batisimo ta aari?” 
ACT.10.48	Ania, ette inyi iramana jio ijiara isi ifuotuni batisimo ta afure ono Yesu Kristo. Attati isi jiaran ijiara inyi itoŋok omuk oŋitek kai ikosi.
ACT.11.1	Itayiruni nyia lefahat iko eruhok hullomuk hutta fau Yudea 'daŋ jio ifuotuni buo fe Alufajak eram Hollum. 
ACT.11.2	Ninyia acaharu Petro Yerusalem, ette aati hulle ijifatie 'to efahi ono aboso iŋerejanio jihonyi jiojio, 
ACT.11.3	“Nyio nyia ilo iyye ihaŋitek waati hullo obeŋi 'to obosoi buo fe iŋiyo ikosi?” 
ACT.11.4	Ania, ette Petro ikukubonia jihosi erre 'daŋ hunyia iduoŋi 'to many tetteri:
ACT.11.5	“Amojo nyia ni ibore gala Joppa, ette obo ariŋ ileyehino jihoŋ ihuo arigia. Egonyu nyia ni obo ariŋ ottu tedou enne iyalu amilaya anna alat enne itawauni ifau ta aguli honyi huna aŋuan, ette ittuna many iger hoŋ. 
ACT.11.6	Ninyia ehum ni imi, ette ni igonyuna aciaŋi hutto tua miji iko hutto mur, buo erre ihuo amunuok iko aheny. 
ACT.11.7	Attati ni itayiruna obo etuk ojio jihoŋ jio, ‘Petro otte, ottohoi, ohonyai!’ 
ACT.11.8	Buo ni ette jiaran, ‘Lamonye, obeŋ luŋa! Nyio, habeŋ ni luŋa alimok itua hutuk hoŋ obo ariŋ onno orroho kuyya enne ibot.’ 
ACT.11.9	Ati inyiak etuk ania ikiana tedou jiojio, ‘Hèjio jio iboti erre hunno ojio Hollum jio olibori.’ 
ACT.11.10	Iduoŋ nyia eram ania enyiahita hunihoi, attati inyiaharu ariŋ ania 'daŋ idou. 
ACT.11.11	Jio asaa nyia, afanyi nyia aati hunihoi ihaŋ ninyia etoŋori ni
ACT.11.12	Iramak nyia nani Loholio Olibo jio, hèlaha nani akuaya aleten ikosi. Buo illarak hoŋ eruhok hula ille hulo, ette nani inyiamaru Cesaria, ette hohoi 'daŋ fuatan ihaŋ Kornelio. 
ACT.11.13	Ette inyi iramana hohoi aŋai egonyu nyia inyi ajilo linyia owotia 'to ihaji honyi, ette iramana inyi jio, ‘Ifak obo atulo Joppa iloŋuniere obo latulo afure honyi Simone Petro. 
ACT.11.14	Iramak adi inyi iyye asayyo hunne italahunierek adi iyye iko aati 'daŋ hutta haŋ hoi.’ 
ACT.11.15	Ninyia etterio ni ekiana jihosi, ette Loholio Olibo isuuna jihosi ihuo ninyia osuuniere inyi tetteri jihohoi. 
ACT.11.16	Attati ni igiluna erre hunyia ikiana Lamonye jiojio, ‘Itifuocio nyia Yoane batisimo ta aari, ati itifuotoni adi jihatai batisimo to Loholio Olibo.’ 
ACT.11.17	Elle isiarak Hollum esiorio honyi jio Alufajak ihuo ninyia isiaraniere inyi jihohoi te eruk hohoi jio Yesu Kristo Lamonye; ŋai nyiati ni, iwahari itik Hollum?”
ACT.11.18	Ninyia itayiruni isi erre huna, ette isi idehina eŋerejita jio Petro, ette itahabuyo Hollum jiojio, “Alla ara ihuo nyia, aŋatak Hollum buo fe Alufajak ehara iyyata enne iyaŋuno 'to esu.”
ACT.11.20	Ati owoni nyia omuk hulosi, hunyia ofuonni 'to to Saipras iko to Sirine, ette ifuatan Antiok, ette ittittoyo asayyo Yesu, Lamonye, jio Alufajak
ACT.11.21	Owon nyia aduaran ono Lamonye ikosi, ette aati arriai iruk, ette iyito ajio Lamonye.
ACT.11.22	Ninyia afany eram ono asayyo huna jio eluluŋ heruhok otto Yerusalem, ania ette isi ifahina Barnaba Antiok. 
ACT.11.23	Omuno nyia inyi bebe ninyia alum inyi diya, ette igonyuna ayiji ono Hollum jio aati hulia, ette ihum ittittohina jihosi 'daŋ jio, itagoloto atajia, oduloro jio Lamonye. 
ACT.11.24	Ara nyia Barnaba atulo oloyijio ollo owon iko Loholio Olibo buo eruk, buo aati arriai ette iruk jio Lamonye. 
ACT.11.25	Attati Barnaba leten Tarsas ittifiari Saul. 
ACT.11.26	Ninyia anyurak inyi Saul, ette inyi iyaru inyi Antiok. Eŋa abotie, ottubatie nyia aati hula arrihai hulo iko eluluŋ heruhok, buo fe ittiyenie eluluŋ waati enne ittok. Itterie nyia eloŋo eruhok jio, Kristiani to Antiok.
ACT.11.27	Jio oŋitek hua, ofuoi nyia omuk ekianak Hollum to Yerusalem many Antiok, 
ACT.11.28	ette lobo olosi afure honyi Agabus idioto, ette ikiluna, ta aduaran ono Loholio, jiojio, ottu adi ahure onno orroho 'to ifau 'daŋ. (Iduoŋ nyia ahure ania to ninyia arari Klaudio ahobu elle ittokon.) 
ACT.11.29	Ania, awaharik lejifak ifahiniere eluahiti, ihuo eremik isi 'daŋ ababo iluahiere, eruhok ihuo isi hulla amanyai 'to Yudea. 
ACT.11.30	Ihani nyia isi ihuo nyia, ette ifahina Barnaba iko Saul ijiara iyarai eluahiti hunia jio lahou iluluŋ heruhok.
ACT.12.1	Jio oŋitek hua, itterio nyia Hobu Erode
ACT.12.2	Itaŋoto nyia inyi Yakobo illa Yoane ta ademi erremit. 
ACT.12.3	Ninyia igonyu inyi jio omunoi nyia Yudei eram ania, ette inyi buo fe bocioro, ette itinefuna Petro. (Iduoŋ nyia eram ana to oŋitek huno neyom ono emune onno obeŋ lobou.) 
ACT.12.4	Ninyia itinefu inyi Petro, ette inyi itifitana ibabus, ette ihanana eluluŋi aŋuan, huno oseŋer aŋuan aŋuan irririari Petro. Awak nyia inyi iyaŋuno eram Petro oŋocie ihosiere waati ihalu eyom ono Allaŋan. 
ACT.12.5	Ania, arasari Petro ittiohori ibabus, ati odulo nyia eluluŋ heruhok imojo bebe bebe jio Hollum tenyi.
ACT.12.6	Jio arue ninyia alari Erode iyaŋuniere eram Petro ihiji waati, ojoto nyia Petro ihiji oseŋer erririak arrihai elle ifita ta ajiŋiri arrihai, buo oseŋer omuk irririai ikat babus. 
ACT.12.7	Teya teya, owotia nyia ajilo olo Lamonye diya, buo afaŋan ette itafaŋ atua babus. Attati ajilo alia inninnaŋ oloho Petro, ette itaheny inyi, ette jiaran, “Otte kokuak!” Teya teya, ette ajiŋiri douna addi ta has Petro. 
ACT.12.8	Attati ajilo lia jiaran jihonyi, “Ottodok agas hoi, iyyafak amuha.” Ihan nyia Petro ihuo nyia, buo ajilo ette jiaran, “Agamak aboŋo hoi, waŋ te ehalu hoŋ.” 
ACT.12.9	Ette Petro ijifaru inyi totua babus allet, buo obeŋ omijak kuyya ara ariŋ enne ihanio ajilo ania ahode. Igigilo nyia inyi jio, amijio inyi obo ariŋ onno oso ihuo arigia. 
ACT.12.10	Ninyia agalarai isi amaji erririai etteri iko etarrihi, ette isi ifanyan jio ekat anna ara 'to abilata, onno ofuarik attua abore gala; buo ekat ania ette iŋa jihosi inyi hama, buo isi ette ijiŋara allet; ette ifuatan to obo olofirik, teya teya, ette ajilo alia idiaharu Petro.
ACT.12.11	Attati Petro imijana jio arai duadi erre hunne iduoŋi 'to hunia jihonyi hode, ette jiaran, “Ihuania, amijak ni luŋa jio arai erre huna ahode! Ifahu Lamonye ajilo honyi italuahuniere ani to has Erode iko jio erre 'daŋ hunyia igigiloi Yudei jiojio iduoŋi adi jihoŋ.”
ACT.12.12	Ninyia amijak Petro erre huna, ette inyi leten ihaŋ Maria, honye Yoane Marko. Ottubai nyia aati arriai diya buo omojoi. 
ACT.12.13	Ikukuk nyia inyi ekat haŋ, buo obo oduoti egiamani afure honyi Roda, ette ittuna imi ŋai ette ekat haŋ. 
ACT.12.14	Ninyia aheru inyi etuk Petro, ette inyi imuno bebe, ette iŋioron attua buo obeŋ aŋahi ekat haŋ, ette iramana aati jio Petro ollo owotia ikat haŋ. 
ACT.12.15	Buo isi ette itarraŋ inyi jiojio, “Isita iyye!” Ati ifudak nyia inyi jiojio ara eram ania hode. Ania, itarraŋierek isi jiojio, “Ajilo olo Petro lia.”
ACT.12.16	Ati odulo nyia Petro ekukuho, ania aŋahinierek isi ekat, buo ninyia igonyuni isi inyi, ette isi illilliha. 
ACT.12.17	Ati ifali nyia inyi isi ta aani oŋida oduai, ette ikukubonia jihosi aŋai ohouno Lamonye inyi to tua babus. Ette buo fe iramana isi jio, “Ifuatta iramana erre hunia jio Yakobo iko eruhok hullomuk.” Attati inyi leten jio obo amaji.
ACT.12.18	Ninyia afaŋ amotie, ilafuhoi nyia oseŋer erririak buo fe ossi hosi iŋalai bebe jiojio…anyio 'tadi iduoŋ jio Petro? 
ACT.12.19	Attati Erode ihum iramana ijiara ottifieuni inyi, ati obeŋi nyia isi onyurani inyi. Ania, ette inyi ihum ittittif erririak babus, ette ihum iramana jio, ijiara ottohori isi.
ACT.12.19	Ihalu erre hunia, olo nyia Erode to Yudea many Cesaria ette irasahino diya.
ACT.12.20	Iloŋojita nyia Erode jio aati Taya iko Sidon. Ania, attati eluluŋ hosi leten imijio inyi. Ofuoi nyia isi do ette irrehuna Blastus, elettok olo ahaŋ hobu, jio oŋida oluak isi. Attati isi ifuatan many jio Erode, iwahari emuara ikonyi, nyio, ottutta nyia aŋiyo hosi to fau hobu Erode.
ACT.12.21	To obo oloŋ, ninyia onyimuni, iyyafak nyia Erode aboŋojin honyi huno elohobu, ette itoŋo iseger ilohittok, ette ikiana jio eluluŋ nyia. 
ACT.12.22	Attati isi iwuwoŋita jiojio, “Obiaŋara atulo elle ekiana 'to alia, ajiok alia!” 
ACT.12.23	Teya teya, ette ajilo olo Lamonye itumuahina inyi, nyio, obeŋ nyia Erode abaŋ Hollum. Otuhi nyia arude inyi, ette inyi iye.
ACT.12.24	Buo ekiana ono Hollum odulo esarrahina buo fe obobolororo.
ACT.12.25	Ninyia atuhoni bo Barnaba iko Saul ehanio erre hunyia ifahinierek isi, ette isi icohuno to Yerusalem, buo iyaŋunie Yoane Marko ikosi.
ACT.13.1	Jio eluluŋ heruhok otto Antiok, owoni nyia omuk ettittok hiram Hollum iko ettiyanak heruhok aŋejuho, isi; Barnaba, iko Simion (elle iloŋoi Omoli), Lusios (olo Sirine), iko Manein (linyia itaboloruni arabotie iko Erode
ACT.13.2	To ninyia omojorik isi Lamonye buo fe oferuni, ikiana nyia Loholio Olibo jihosi jio, “Igialana jihoŋ Barnaba iko Saul, ijiara ofuoi igiama egiama enne eloŋuniere ni isi.” 
ACT.13.3	Ninyia attohuni isi amojo iko aferuna, ette isi iyabana ahas hosi jio Barnaba iko Saul, ette ifahina isi.
ACT.13.4	Ifak nyia Loholio Olibo Barnaba iko Saul, ette isi ifuatan many Selusia, buo teya, ette isi ifuatan ta ababur many Saipras. 
ACT.13.5	Ninyia afanyi isi Salamis, ittittoye nyia isi eram Hollum ihasik Imojiti. Owon nyia Yoane Marko ikosi ahaluahani.
ACT.13.6	Oŋutoroi nyia isi ta atua ful many Papos. Diya, onyurani nyia isi obo ebaani, olo Yudei, afure honyi Bar-Yesu, linyia akafatio 'to ahou jio ara inyi ahekianani Hollum. 
ACT.13.7	Orriahai nyia ebaani alia iko Serjios Paulos, lamondir olo afau aful ania. Ara nyia lamondir alia atulo elle ilofioro. Iloŋu nyia inyi Saul iko Barnaba ihosiere honyi; nyio, awak nyia inyi itaniŋuna ekiana Hollum. 
ACT.13.8	Ati osuari nyia ebaani alla anya 'to Elimas (afure Bar-Yesu ania te ekiana Grik), Barnaba iko Saul, ette inyi iwahan itik lamondir alia iruhori jio Yesu. 
ACT.13.9	Ifut nyia Loholio Olibo jio Saul, elle iloŋoi buo fe Paulo, attati inyi ihum mijio jio ebaani alia, 
ACT.13.10	ette jiaran, “Iyye lonyi Sittan olo! Ira iyye amiottononi hirre 'daŋ hunno oyiji 'to. Ottubai enyobita 'daŋ jihoi, buo fe iyye idulo eloicio elahode ono Lamonye, agesemi! 
ACT.13.11	Ihuania, abak adi aani ono Lamonye iyye. Iŋodo adi iyye, itte ibiaŋan igonyu noloŋ many ihalu omuk oŋitek.”
ACT.13.11	Teya teya, ette eriri enne iriok 'tir 'tir imuluhana oŋite Elimas, attati inyi iddaddaru irumaniere obo atulo oŋida orihoro inyi. 
ACT.13.12	Ninyia igonyu lamondir alia erre hunia, ette inyi iruk, ette buo fe illilliha bebe te ettiyenio ono eram ono Lamonye.
ACT.13.13	Ofuoi nyia Paulo iko orriahat honyi to Papos ta ababur many Perga, abore gala atta fau Pamfilia. Idiaharu nyia Yoane Marko isi diya, ette icaharu Yerusalem. 
ACT.13.14	Iculani nyia isi to Perga, ette ifanyan Antiok, atta fau Pisidia. Ojio to oloŋ Sabatto, ette isi ifuatan ihaji emojit, ette itoŋo ifau. 
ACT.13.15	Ninyia atuhoni ehenio jio Efahita Mose iko jio egierita huno ekianak Hollum, ette elettaha hulo aaji emojit jiaran jihosi jio, “Illarak hohoi, alla awoni omuk erre hunne iwahata itai ikiana itagoliere aati, ikianati.” 
ACT.13.16	Ania, ette Paulo idioto, ette ifali isi, ette jiaran:
ACT.13.16	“Itai Israele hohoi, ikatai 'daŋ hulle ibaŋata 'to Hollum, itayiriete jihoŋ! 
ACT.13.17	Hollum olo Israele nyia onyimu hohonyiok hohoi, ette italuaj isi jio aŋasi hunyia amanyarik isi ifau Masir. Iyaŋuno nyia Hollum isi addi ta fau Masir ta agolon honyi onno obolo 'to, 
ACT.13.18	ette idihan
ACT.13.19	Ninyia itattur inyi amisihi hattarik, hunyia ta fau Kana, ette inyi ihanana aati honyi orutani afau ania. 
ACT.13.20	Otuhi nyia erre hunia 'daŋ, aŋasi ihuo esiha aŋuan iko atomuana miyet (450)
ACT.13.20	“Ihalu erre hunia, isio nyia Hollum jihosi aŋotok hiram many jio oŋitek hunyia ottuniere Samuele, ekianani Hollum. 
ACT.13.21	Buo ninyia awahi isi oobu, ette Hollum isiarana jihosi Saul lonyi Kis, to woyo ba Benyamin, irari ahobu hosi aŋasi atomuana aŋuan. 
ACT.13.22	Ninyia iduhari inyi addi, ette Hollum ibuf Dafide ahobu hosi, ette ikiana eram honyi jio, ‘Lanyurak ni jio, Dafide lonyi Yese, ara atulo alla awak ni, elle ihanio adi erre 'daŋ hunna awak ni inyi ihanio.’ 
ACT.13.23	To woyo Dafide, iduhu nyia Hollum Yesu Ahetalahani waati Israele ihuo ocorok nyia inyi. 
ACT.13.24	Ninyia hobeŋ Yesu itterio egiama honyi, ittittoyo nyia Yoane aati Israele 'daŋ jio, ijiara idehini eyyata hosi, ijiara ifuotuni batisimo. 
ACT.13.25	Buo ninyia iliaha Yoane atuhonia egiama honyi, ette inyi ifiyo aati jio, ‘Igigiloti itai jio nani ŋai? Obiaŋara nani lia, elle itilati itai. Ati, itayiriete! Inyi ollo ottu ihalu hoŋ, abeŋ ni ikoddaŋ asiru ihouniere amuha to hejek honyi.’
ACT.13.26	“Itai Israele hohoi, aduri Abramo, ikatai 'daŋ hulle ibaŋata 'to Hollum; ifahuni nyia jihohoi asayyo huna, huno etalahuna! 
ACT.13.27	Nyio, aati hulla amanyai 'to Yerusalem isi iko elettaha hosi otimoi nyia isi jio, inyi Letalahani lia alia. Otimoi nyia buo fe isi ekenita huno ekianak Hollum, hunne ihenie to oloŋi Sabatto 'daŋ. Ati, te etattohoro hosi Yesu, itasiruni isi ekenita huno ekianak Hollum. 
ACT.13.28	Duadi bu obeŋi isi onyurani obo epali jihonyi, onno osiru iŋotoniere inyi naye, ikianai nyia isi jio Pilato jio ijiara ottohori inyi. 
ACT.13.29	Ninyia atuhi isi ehanio erre 'daŋ hunyia igioroni tenyi ibuk Hollum, iduhuni nyia isi inyi to kruce ifau, ette inuhana ilume. 
ACT.13.30	Ati, itubuhu nyia Hollum inyi toye. 
ACT.13.31	Oŋitek arriai, oleyehino nyia inyi jio aati hinyia ofuonni 'to ikonyi to Galilea many Yerusalem. Arai aati hulia ihuania, asuuti honyi jio aati Israele. 
ACT.13.32+ACT.13.33	Ihuania, eyaŋuno hohoi jihatai Asayyo Ayijok. Ihan Hollum erre hunyia ocorok inyi jio hohonyiok hohoi. Ihuania, itasiru inyi ecorit ania jihohoi, aduri hosi, te etubuhuna honyi Yesu. Ihuo igioroni buo fe ifure etarrihi otto buk Fureta jio:
ACT.13.32+ACT.13.33	‘Iyye lonyi hoŋ;
ACT.13.32+ACT.13.33	Ahana, ara ni Amonyohoi.’
ACT.13.34	Ekenita huna, hunyia ikiana Hollum te eram ono etubuhuna honyi Yesu toye, iko abiaŋan honyi adi inyiak iye:
ACT.13.34	‘Esio adi ni luŋa jihatai emuniti hunno olibori,
ACT.13.34	hunyia acorok ni jio Dafide.’
ACT.13.35	Ikiana nyia buo fe inyi jio aŋati onnobo jio:
ACT.13.35	‘Ibeŋ adi iyye idehi Legiamani hoi oloyijio, omuyak ilume.’
ACT.13.36	Igiamatio nyia Dafide to oŋitek honyi erre hunna awak Hollum, ette iye, ette inuhana inyi iko hohonyiok honyi, buo inyi ette imuyahara ilume. 
ACT.13.37	Ati obeŋ nyia lia, linyia itubuhu Hollum toye, omuyak ilume. 
ACT.13.38+ACT.13.39	Heruhok ihuo nani, ewak hohoi oŋida itai imijana jio, ittiyenie jihatai eram ono ahohina iyyata to Yesu. Omijana buo fe jio, tenyi, ohohini adi eyyata waati 'daŋ ababo hulle iruhi 'to jihonyi. Ittallihi nyia efahita Mose ihohina itai jio eyyata hunia. 
ACT.13.40	Ihumata ti mijio, hèlaha erre hunyia ikianai ekianak Hollum iduoŋi jihatai
ACT.13.41	‘Imijiete, itai eyyasak hiram Hollum! Illillihati, oyeti!
ACT.13.41	Nyio, ariŋ enne ehanio ni ahana,
ACT.13.41	ibiaŋata adi itai iruhoto,
ACT.13.41	duadi bu itahutak obo atulo inyi jihatai!’ ”
ACT.13.42	Ninyia hofuoi bo Paulo iko Barnaba ta haji emojit, ette aati iramana isi jio ijiara isi ocohunie jio ebotie Sabatto inyiahari ikianari jihosi erre hunia. 
ACT.13.43	Buo ninyia atturoi aati 'daŋ to mojo, ette aati arriai hulo Yudei iko hulle iruhi 'to emojiti huno aati Yudei, ijifaru Paulo iko Barnaba, buo Paulo iko Barnaba ette ikiana jihosi, ette itagol isi oŋida amanyai ta ayiji taji Hollum.
ACT.13.44	Ojio jio ebotie Sabatto, ajio nyia atulo to tua bore gala 'daŋ eŋoro itaniŋuniere ekiana ono Lamonye. 
ACT.13.45	Ninyia igonyuni Yudei eluluŋi waati, ette ahaini ifut jihosi, ette isi itarisa eram ninyia ikiana Paulo, ette buo fe imorio inyi. 
ACT.13.46	Ati inyiahi tibuo bo Paulo iko Barnaba iŋere ekiana, ette jiaran jiojio, “Osiru nyia luŋa iramaniere jihatai do ekiana Hollum, ati te ehara hatai inyi, buo fe iŋototo jiojio obeŋ esu 'tulaŋ osiru tetai; tania, edehi adi hohoi itai, efuo adi hohoi jio Alufajak. 
ACT.13.47	Efahi ana ninyia iramak Lamonye jihohoi jio:
ACT.13.47	‘Ehanak ni itai irari afaŋan jio Alufajak,
ACT.13.47	oŋida italahuni aati 'daŋ hutta fau.’ ”
ACT.13.48	Ninyia itaniŋuni Alufajak eram ania, ette isi imuno, ette itahabuyo ekiana Hollum; buo hinyia onyimu Hollum ifuotuniere esu 'tulaŋ, ette irahan aheruhok.
ACT.13.49	Isarrahi nyia ekiana ono Lamonye jio aŋati nyia 'daŋ. 
ACT.13.50	Ati isusui nyia Yudei elettaha hulo abore gala ania iko aŋoruo Lufajak hunna asami 'to, hunyia abaŋi 'to Hollum; ette isi itterio ettigemio Paulo iko Barnaba, ette ifuhara isi addi taŋati fau hosi. 
ACT.13.51	Tania, ette lefahat hulia ipipuahara attuduha addi to hejek hosi ajihosi, ette ifuatan ibore gala Ikoniom. 
ACT.13.52	Ifut nyia namuno iko Loholio Olibo jio eruhok hutto Antiok.
ACT.14.1	Ara nyia buo fe ihuo nyia ibore gala Ikoniom. Ofuoi nyia Paulo iko Barnaba ihaji emojit ette ikiana onno obis, many iruhorik arriai waati Yudei iko Alufajak 'daŋ. 
ACT.14.2	Ati isusuye nyia Yudei hunyia obeŋi 'to arai a heruhok Alufajak; ania, ette itisiahina ossi hosi iko eruhok. 
ACT.14.3	Ania, itoŋorik lefahat hulia diya fur, buo ittiyenie eram ono Lamonye ta agolon tajia. Buo Lamonye ette itasiruna ekiana hosi ta ayiji taji honyi, ette isiarana jihosi aduaran ihaniere eduariti iko ellillihita. 
ACT.14.4	Obuanyai nyia aati huttono abore gala ania; iruhi nyia omuk eram Yudei, buo hullomuk iruhi eram Paulo iko Barnaba.
ACT.14.5	Attati omuk hulo Alufajak iko Yudei, arabotie iko elettaha hosi 'daŋ, iwahan ittigemio lefahat buo fe iruoŋiere isi ta amoruoi. 
ACT.14.6	Ninyia lamijani lefahat eram ania, ette isi ifuhororo iborejin gala Listra iko Derbe hutta fau Likonia, iko jio aŋacio honyi 'daŋ; 
ACT.14.7	ette ittittoyo Asayyo Ayijok diya.
ACT.14.8	Owon nyia obo latulo Listra, elle iluroi hejek. Isiuni nyia inyi ollo oŋura buo fe ittallik idaha. 
ACT.14.9	Itoŋo nyia inyi diya buo itayirio jio ekenita Paulo. Ninyia amijak Paulo jio owon inyi iko eruk buo fe oremehini itaŋida inyi, ette inyi mijio jihonyi 'tok 'tok, 
ACT.14.10	ette ikiana jihonyi woŋ woŋ jio jio, “Owotiai 'tor te eejek hoi!” Ette latulo alia ifirri ahide, ette itterio adaha. 
ACT.14.11	Ninyia igonyuni eluluŋi waati ariŋ enne ihan Paulo ania, ette isi iwuwoŋita te ekiana hosi Likonia jiojio, “Arai ajiohin ihuo aati, isuruni isi jihohoi!” 
ACT.14.12	Ania, ette isi ifurana Barnaba, 
ACT.14.13	Attati ehumani olo ajiok enne iloŋoi 
ACT.14.14	Buo ninyia itaniŋuni bo Barnaba iko Paulo eram ania, ette isi igiguas aboŋojin hosi ta ajore, ette iŋioron ihiji iluluŋ buo iwuwoŋitai jiojio, 
ACT.14.15	“Hulo, nyio ihaniete itai ihuania? Era hohoi awaati ijiai ihuo itai. Eyaŋuno hohoi jihatai Asayyo Ayijok jio, oŋida itai ibusana erre asai hunia; oyitoti ajio Hollum lesuoni. Inyi oyyeu edou, nafau iko aari enne ittokon, buo erre 'daŋ hunno owoni 'to jihosi. 
ACT.14.16	Berien, aŋatatta nyia inyi aati 'daŋ hetehaniehe ihuo awahi isi. 
ACT.14.17	Ati odulo nyia inyi etahutatta awanan honyi, te ehanita honyi hunno oyiji 'to: itasayo inyi jihatai ahide tedou buo fe itaŋidario jihatai amat ta ayafajin hosi; isiorio jihatai aŋiyo buo fe itufucio namuno itajia hatai.” 
ACT.14.18	Ara duadi bu te ekenita hosi hunia, ittallihini nyia lefahat itik eluluŋ waati isiaraniere ehumita tesi.
ACT.14.19	Ati ofuonni nyia lomuk Yudei to Antiok otto Pisidia iko to Ikoniom, ette iloit atajia waati oŋida iruhi eram hosi; ania, ette isi iruoŋ Paulo ta amoruoi. Igigiloi nyia isi jio aye adi Paulo, ette iyataru inyi addi jio abore gala ania. 
ACT.14.20	Ati ninyia attubanie eruhok iger honyi, ette inyi idioto ahide, ette icaharu attua bore gala. Ojio jio ebotie holoŋ, ette inyi iko Barnaba ifuatan Derbe.
ACT.14.21	Ittittoye nyia Paulo iko Barnaba Asayyo Ayijok Derbe, ette aati arriai iruk. Ojio teya, ette isi icaharu iborejin gala Listra, Ikoniom, iko Antiok atta fau Pisidia, 
ACT.14.22	itagoliere eruhok buo fe isiŋiere isi oŋida odulori awanan iko neruk. Ittiyenie nyia isi aati jiojio, “Ijiara luŋa erumak ettigemita arriai, ijiŋaniere Ilobie Hollum.” 
ACT.14.23	Ihanani nyia isi lahou jio eluluŋi heruhok 'daŋ ababo, ette isiarana isi, ta namojo iko ta aferuna, ihas Lamonye elle iruhi isi jihonyi.
ACT.14.24	Attati lefahat iŋutoro totto fau Pisidia, ette ifanyan Pamfilia. 
ACT.14.25	Ittittoye nyia isi asayyo Perga, attati ifuatan Attalia. 
ACT.14.26	Ojio teya, ette isi icaharu Antiok ta ababur, amaji ninyia isiaranierek isi jio Hollum oŋida omijio isi, te egiama anna atuhoni isi ania.
ACT.14.27	Ninyia afanyi isi Antiok, ottubani nyia isi eruhok arabotie, ette iramana jihosi erre 'daŋ hunyia ihan Hollum jihosi. Iramani nyia buo fe isi aŋai aŋatak Hollum ekoi jio Alufajak iruhori. 
ACT.14.28	Ette isi itoŋo diya fur iko eruhok hulia.
ACT.15.2	Attati Paulo iko Barnaba itarisa ikosi onno ogol te eram ania. Ania, ojiarik jio ijiara Paulo iko Barnaba buo omuk eruhok to Antiok ofuoi Yerusalem, ikianari eram ana iko lefahat, buo lahou hullomuk.
ACT.15.3	Tania, ifak nyia eluluŋ heruhok isi, ette isi iŋutoro totto Fonisia iko Samaria, buo iriramarai, aŋai iruhi Alufajak jio Hollum. Iyaŋunie nyia asayyo hunia namuno onno obolo jio eruhok 'daŋ. 
ACT.15.4	Ninyia afanyi isi Yerusalem, ifuotu nyia eluluŋ heruhok iko lefahat buo lahou isi, buo Paulo iko Barnaba ette iramana isi erre 'daŋ hunyia ihanio Hollum tesi. 
ACT.15.5	Ati odiotoi nyia omuk hulo 
ACT.15.6	Attati lefahat arabotie iko lahou ittubanio ikianari eram ania. 
ACT.15.7	Ninyia attohori isi etafudia 'tek 'tek, ette Petro idioto, ette jiaran, “Illarak iko haniyarak hoŋ, imijana itai many tetteri jio onyimu nyia Hollum nani tehiji hatai, ittittoyere Asayyo Ayijok jio Alufajak, oŋida bati isi itaniŋuni ette iruk. 
ACT.15.8	Buo Hollum, ollo omijak 'to egigilita waati 'daŋ ababo, ette iruhonia Alufajak, te esiarana honyi jihosi Loholio Olibo, ihuo ninyia isiaraniere inyi jihohoi. 
ACT.15.9	Jihonyi, obeŋ obo alufaji ihiji hosi ikohoi. Ohohini nyia eyyata hosi te eruk hosi. 
ACT.15.10	Ihuania, nyioti iwahata itai ikemio Hollum, te etiwwahina hatai eruhok hulia ariŋ onno oddiŋ 'to, ninyia ittallihi hohonyiok hohoi iwwok, buo fe hohoi ettallik iwwok? 
ACT.15.11	Ati eruk jio, efuo italahuno ihuo isi, ta ayiji taji Yesu Lamonye.”
ACT.15.12	Oduahino nyia eluluŋ waati ania 'daŋ 'liŋ 'liŋ hulle itayirie, buo Barnaba iko Paulo iramie jihosi eduariti iko ellillihita 'daŋ hunyia isiarak Hollum isi ihanie ihiji Lufajak. 
ACT.15.13	Ninyia atuhoni isi ekiana, ette Yakobo jiaran, “Illarak iko haniyarak hoŋ, itayiriete jihoŋ! 
ACT.15.14	Hetek duo Simone iramana hohoi aŋai itahutak Hollum agottiere honyi Alufajak, ta anyimuna honyi omuk tehiji hosi a hulonyi. 
ACT.15.15	Orriamari ekenita hunyia ojiori ekianak Hollum iko erre hunia. Ihuo igioroni ibuk Hollum jio,
ACT.15.16	ette ni itadetuna olobuore Dafide, ninyia atturo 'to.
ACT.15.16	Aduk adi ni amura honyi,
ACT.15.16	ette ni inyiak itagol inyi.
ACT.15.17	Tania, ofuonni adi aati hullomuk 'daŋ jihoŋ,
ACT.15.17	iko Alufajak 'daŋ hulle eloŋu ni irari a huloŋ.
ACT.15.18	Isi hunia, erre hunyia ikiana Lamonye, l
ACT.15.18	inyia itahutak 'to isi many berien.’
ACT.15.19	“Ihuania, te egigilo ottonoŋ, hèlaha ettigemio Alufajak hulla afuonni 'to jio Hollum. 
ACT.15.20	Ati, hegioronia luŋa jihosi awaraga oŋida isi itaduarai erre 'daŋ hunne iboti 'to, hunne isiori ehumita jio arrijiorita jiohin. Oŋida buo fe isi ihari erre somon, ahonya caŋi hunno obuni ibun, kuyya nooto. 
ACT.15.21	Nyio, many berien odulori ihianatio efahita Mose ihasik emojiti to oŋitek Sabatto 'daŋ, buo fe ittittoye ekenita honyi jio aborejin gala 'daŋ ababo.”
ACT.15.22	Attati lefahat iko lahou, buo eluluŋ heruhok 'daŋ jiaran jio, ijiara onyimuni omuk aati tehiji iluluŋ ania, ette ifahina Antiok iko Paulo buo Barnaba. Onyimuni nyia isi Yuda elle iloŋoi Barsabas iko Silas, aati hulle igonyuni eruhok jio oyiji bebe, 
ACT.15.23	ette isiarana awaraga ana jihosi:
ACT.15.23	“Hohoi illarak hatai, lefahat iko lahou, efonya hohoi, illarak hohoi Alufajak 'daŋ, hutto Antiok, Siria, iko Silisia. 
ACT.15.24	Etaniŋu hohoi jio ittigemi buo fe italoŋoji omuk aati hunyia ofuoi 'to tehiji hohoi itai, te ekenita hosi. Ati, obiaŋara nyia hohoi eramak isi ikianari ihuo nyia. 
ACT.15.25	Tania, ewwahu hohoi buo fe eruk arabotie 'daŋ inyimuniere omuk leyak sayyo hulle ifahini a jihatai. Ofuonni adi isi iko Barnaba buo Paulo, aati hulle emuno hohoi bebe; 
ACT.15.26	nyio, arai isi awaati hullo orinyani egiama jio Yesu Kristo, Lamonye hohoi, buo omijani jio iliaha naye diya. 
ACT.15.27	Ihuania, efahu hohoi jihatai Yuda iko Silas, iramaniere itai te etuhe hosi erre hunne egiorok hohoi hunia. 
ACT.15.28	Tania, te egigilo ono Loholio Olibo iko ottonohoi, eruk hohoi 'daŋ jio oyyu adi inyi elle ebeŋ hohoi enyiak ifonihina obo ettigemio jihatai. Ati, ijifatiete efahita huna: 
ACT.15.29	hèŋiyete erre 'daŋ hunne isiori ehumita jio arrijiorita jiohin; hèŋiyete nooto; hèhonyati aciaŋi hunno obuni ibun; ihara erre somon. Oyyu adi inyi bebe jihatai elle ibiaŋata itai ihaniete erre hunia. Humotina bebe.”
ACT.15.30	Ifahini nyia leyak sayyo hulia, ette isi ifuatan Antiok, amaji ninyia ottubanierek isi eluluŋ heruhok 'daŋ amaji abotie, ette isiarana awaraga ania jihosi. 
ACT.15.31	Ninyia iheni eruhok awaraga ania, ette isi imuno bebe nyio, itagol eram otto awaraga ania atajia hosi. 
ACT.15.32	Attati Yuda iko Silas, hunyia arai 'to ahekianak hiram Hollum, ikiana jihosi fur, itagoliere atajia hosi. 
ACT.15.33	Buo ninyia itoŋuni isi omuk oŋitek teya, ette eruhok inyiamana isi te nelik tajia, ette isi icaharu jio aati hunyia ifahuni 'to isi. 
ACT.15.34	[Buo Silas ta ahou honyi ette irasahino diya.]
ACT.15.35	Arasahino nyia Paulo iko Barnaba Antiok. Arabotie iko aati hullomuk arriai, ittiyenie nyia isi buo fe ittittoye ekiana ono Lamonye.
ACT.15.36	Ihalu omuk oŋitek ojio nyia Paulo jio Barnaba jio, “Waŋ, ecaharu jio aborejin gala 'daŋ ababo hunyia ettittoyere ekiana ono Lamonye. Emimijaru eruhok, irumaniere owoni isi aŋai.” 
ACT.15.37	Awak nyia Barnaba luŋa iyaru Yoane Marko ikosi, 
ACT.15.38	ati igigilo nyia Paulo jio obeŋ obis iyari Yoane Marko nyio, obeŋ nyia inyi odulo awanan ikosi many isidi igiama ninyia ifahinierek isi. Ati acaha nyia inyi ette idiaharu isi Pamfilia. 
ACT.15.39	Ania, ette isi itagolo 'tek 'tek, ette ipiaha. Iyaru nyia Barnaba Marko ette ifuatan Saipras ta ababur, 
ACT.15.40	buo Paulo ette inyimuna Silas ette leten. Isiarani nyia eruhok inyi jio Lamonye oŋida omijio inyi. 
ACT.15.41	Olo nyia inyi totto Siria iko Silisia buo ititagoloro eluluŋi heruhok.
ACT.16.1	Teya, afany nyia buo fe Paulo Derbe iko Listra, ninyia awanari obo olo Kristiani, afure honyi Timoteyo. Ara nyia honyonyi ono Yudei buo fe aheruhoni Kristo, buo monyonyi ara aholo Grik. 
ACT.16.2	Ikianai nyia eruhok 'daŋ hutto Listra iko Ikoniom onno oyyu bebe to Timoteyo. 
ACT.16.3	Awak nyia Paulo iyaru inyi ikonyi ania, ette inyi ibos inyi. Ihan nyia inyi ihuo nyia, nyio, omijani nyia Yudei 'daŋ hulla amanyai 'to jio amasik hunia jio, ara nyia monye Timoteyo olo Grik. 
ACT.16.4	To ninyia ilurorik isi aborejin gala, iriramarai nyia isi, jio eruhok, efahita hunyia ifahuni lefahat iko lahou hutto Yerusalem jio oŋida eruhok ijifatie. 
ACT.16.5	Ania, ette eruk ono eluluŋi heruhok igigoluno, buo aluaji heruhok ette ibobolororo oŋitek 'daŋ.
ACT.16.6	Oŋutoroi nyia isi totto ŋati fau Frigia iko Galasia nyio, itik nyia Loholio Olibo isi ittittoyere asayyo ifau Asia. 
ACT.16.7	Ninyia afanyi isi ikori Misia, awahi nyia isi ifuatan ifau Bitania, ati obeŋ nyia Oloholio Yesu aŋatak isi. 
ACT.16.8	Ania, ette isi iŋutoro totto
ACT.16.9	Jio arue nyia, oleyehino nyia obo latulo olo Masedonia jio Paulo ihuo arigia. Owotia nyia latulo alia ihosiere Paulo buo attana inyi jio, “Waŋ Masedonia, waŋ eluak hohoi!” 
ACT.16.10	Ninyia atuk Paulo egonyuna aleyehino ania, teya teya, ette hohoi ihuhuma ifuari Masedonia nyio, ejio nyia hohoi jio Hollum iloŋo hohoi diya ittittoyere Asayyo Ayijok jio aati.
ACT.16.11	Ania, ette hohoi ibocoro to Trowas many Samotreis ta ababur, buo jio ebotie holoŋ, ette hohoi iculana Nipolis. 
ACT.16.12	Ojio teya, ette hohoi irrioro Filipi, abore gala ettetteri
ACT.16.13	Ojio to oloŋ Sabatto, efuo nyia hohoi totua bore gala many ilotifor hari, nyio, egigilo nyia hohoi jio owon adi amaji diya onno omojotierek Yudei. Etoŋo nyia hohoi ifau, ette hohoi ikiana iko aŋoruo hunyia ottubanie 'to diya. 
ACT.16.14	Lihiji aŋoruo hunyia itayirie 'to jihohoi, owon nyia obo anna anya Lidia, ono ŋarriok Tiatira. Ara nyia inyi a hetinyiaŋani boŋojin hunne erigio hunno ogoli te enyiaŋa, buo fe itahabuyo Hollum. Aŋa nyia Lamonye ahou honyi oŋida itaniŋu ekenita Paulo. 
ACT.16.15	Ninyia ifuotu inyi iko aati hutto tua haŋ honyi batisimo, ette inyi jiaran jihohoi jio, “Elle iruhoto itai jio, ara ni hode a heruhoni ono Lamonye, ifuanna itoŋoti ihaŋ hoŋ.” Ette inyi ittanaru hohoi ifuari diya.
ACT.16.16	To obo oloŋ, ninyia efuari hohoi imaji mojo, eruaŋanio nyia hohoi iko obo noduoti apit, onno owon iko aminiaŋati enne isio 'to jihonyi agolon ono ekilutta hirre hunno ofuoi 'to iduoŋ moi. Opocohitta nyia inyi agurusi arriai jio elettaha honyi te ekila. 
ACT.16.17	Ijifuno nyia noduoti ania Paulo ikohoi buo iwuwoŋita jiojio, “Arai aati hulo ahegiamak Hollum, Elle Ilomohi 'to 'Daŋ! Iramani isi jihatai, aŋai adi italahuni itai!” 
ACT.16.18	Ihanatio nyia inyi ihuo nyia oŋitek arriai, many iloŋojitari Paulo, ette iyito, ette jiaran jio aminiaŋati ania, “Ta afure ono Yesu Kristo, eramak ni iyye, ojiŋu addi jihonyi!” Teya teya, ette aminiaŋati ania leten addi jio oduoti ania.
ACT.16.19	Buo ninyia amijani hiamonyie hulo oduoti ania jio, attuhonio ekoi onno opocouttarik isi agurusi, ette isi inefuna Paulo iko Silas, ette ipihoro ifuara ihosiere gala; 
ACT.16.20	ette iyaru isi ihosiere gala Roma, ette jiaran jio, “Aati hulo, hulo Yudei, ati ittigemie isi abore gala hohoi. 
ACT.16.21	Ittiyenie isi emanyiti hunno obeŋi efahita hohoi Roma aŋatani. Ebeŋ hohoi Roma eruk emanyiti hunia kuyya emanya tesi.” 
ACT.16.22	Arraŋanio nyia eluluŋ waati, ette itterio abahio Paulo iko Silas.
ACT.16.22	Attati gala Roma igiguasara addi aboŋojin Paulo iko Silas, ette jiaran ijiara ofodohi isi. 
ACT.16.23	Ninyia abahi isi Paulo iko Silas onno orroho bebe, ette ittiohina isi ibabus, ette ihum iramana erririani babus hehuma ihianana ekat babus rid rid. 
ACT.16.24	Ninyia itaniŋu erririani babus eram ana, ette inyi itajiŋana isi jio aaji onno owon 'to attua bebe, ette ifitana eejek hosi hunno ohisak ihiji beler hunno oddiŋi.
ACT.16.25	Ojio ninyia ara ihuo attiŋ harue, omojoi nyia bo Paulo iko Silas buo fe idoloi afureta etahabuta Hollum, buo aati babus hullomuk itayirie jihosi. 
ACT.16.26	Teya teya, odioto nyia olokitik onno orroho bebe many ikikiro etawoji haji babus. Teya teya, ette ekatin 'daŋ iŋa, buo efitita huno aati babus 'daŋ ette iwalahuno addi. 
ACT.16.27	Ninyia ahenyuno erririani babus, ette igonyuna ekatin babus aŋai, igigilo nyia inyi jio afuhororoi babus ania, ette inyi isutuna ademi erremit, ette jiaran attoŋoro. 
ACT.16.28	Ati iriŋ nyia Paulo inyi woŋ woŋ jiojio, “Hèttoŋoro obojiai! Hohoi hulo 'daŋ dini!”
ACT.16.29	Attati erririani babus alia imojo obo enuohi, ette ijiŋara attua babus, ette irigoŋo ihosiere Paulo iko Silas buo ikikiro. 
ACT.16.30	Attati itajiŋuno isi illet, ette jiaran, “Lettaha, ijiara ani luŋa ehan anyio oŋida ani etalahuno?”
ACT.16.31	Itarraŋi nyia isi jiojio, “Iruho jio Yesu, Lamonye, italahuno adi iyye iko aati hutta haŋ hoi.” 
ACT.16.32	Attati isi ittittoyo ekiana ono Lamonye jihonyi iko jio aati hutta haŋ honyi. 
ACT.16.33	Jio asaa ono arue nyia, iyaru nyia lerririani babus alia isi, ette illilla atoŋos hosi. Teya teya, ette inyi iko aati hutta haŋ honyi 'daŋ ifuotuna batisimo. 
ACT.16.34	Attati inyi itajiŋaru Paulo iko Silas itua haji honyi, ette isiarana jihosi aŋiyo; buo inyi iko aati hutta haŋ honyi 'daŋ omunoi te eruk hosi jio Hollum.
ACT.16.35	Nyia motie, ifahini nyia gala Roma ajafiti bolis iramaniere jio: “Ohohina aati hulia.” 
ACT.16.36	Ania, ette erririani babus iramana Paulo jio, “Ojiori gala Roma ijiara ohohina itai. Ihuania, ifuatta dee.” 
ACT.16.37	Ati ojio nyia Paulo jio lajafiti bolis hia, “Ofodohi nyia isi hohoi obojiai ihosiere waati, ette ifitana hohoi ibabus, buo hohoi era a hulo Roma. Ihuania, awahi isi ihohina hohoi ollokuai to babus. Obeŋ! Ijiara isi luŋa ofuonni ihohina hohoi ta ahuattek hosi.” 
ACT.16.38	Iramani nyia ajafiti bolis ekenita huna jio gala Roma. Buo ninyia itaniŋuni isi jio arai bo Paulo iko Silas a hulo Roma, ette abaŋi inef isi. 
ACT.16.39	Ania, ette isi fuatan isiarana awotto jio Paulo iko Silas, ette ihouna isi addi to babus, ette iramana hefuahi addi jio abore gala ania. 
ACT.16.40	Ania, ette Paulo iko Silas ifuatan addi to babus, ette ifuatan ihaŋ Lidia. Diya, ikianai nyia isi iko eruhok, ette iramana isi ekenita etagolita tajia, ette ifuatan.
ACT.17.1	Ofuoi nyia bo Paulo iko Silas totto Amfipolis iko Apolonia, ette ifanyan Tesalonika. Diya, owon nyia aaji emojit ono Yudei. 
ACT.17.2	Olo nyia Paulo ihaji emojit ihuo ihanatiere inyi toloŋi. Sabattohien hunihoi, itarisatio nyia iko aati buo ihianatta jihosi erre hutto buk Hollum. 
ACT.17.3	Iramatta nyia inyi jihosi buo fe itahutatta jio obis nyia jio, oŋida luŋa 
ACT.17.4	Iruhi nyia lomuk hulosi eram Paulo, ette inosonio jihonyi iko Silas. Ihuo nyia buo fe, inosonie nyia ehittaha ŋoruo jihosi. Ette buo fe arriai waati Grik hulla abaŋi 'to Hollum inosonio jihosi.
ACT.17.5	Ati ahaini nyia lomuk hulo Yudei. Ania, ette isi ittuttubuna amujirimok hutto tua bore gala, ette ittubana eluluŋ waati enne ittok. Ette isi iwuwoŋita onno orroho itua bore gala ania 'daŋ. Ette irumonia ahaŋ obo latulo alla anya Jason irumaniere Paulo iko Silas, iyaŋuniere isi ihosiere waati. 
ACT.17.6	Buo ninyia abeŋi isi orumani isi, ette isi ipihoro Jason iko omuk eruhok ihosiere lettaha bore gala ania, ette iwuwoŋita jiojio, “Ittigemie aati hulo, amasik 'daŋ! Ihuania, afuonni buo fe dini, 
ACT.17.7	buo Jason ette ifuotuna isi ihaŋ honyi. Omesie isi 'daŋ efahita huno Hobu elle ittokon, buo fe ojiori jio, owon obo oobu, alla anya Yesu.” 
ACT.17.8	Ninyia itaniŋuni eluluŋ waati iko gala hulo abore gala ana erre huna, ette isi iwuwoŋita onno orroho bebe. 
ACT.17.9	Attati gala imojuna agurusi etalahita jio Jason iko jio aati hullomuk, ette ihohina isi.
ACT.17.10	Teya teya, ninyia ara aharue, ette eruhok ifahina Paulo iko Silas ibore gala Berea. Buo ninyia afanyi isi diya, ette isi ifuatan ihaji emojit. 
ACT.17.11	Oyiji nyia Yudei hulo amaji ana, agalihini hulo Tesalonika. Itayirie nyia isi bebe bebe jio ekenita hunne ikiana Paulo, buo fe ihenutai Abuk Hollum oŋitek 'daŋ imijaniere kuyya arai luŋa hode erre hunne ikiana Paulo. 
ACT.17.12	Iruhi nyia hulosi arriai; buo fe arriai ŋoruo Grik hunna asami 'to iko arriai liawa Grik ette iruk. 
ACT.17.13	Ati ninyia itaniŋuni Yudei hulo Tesalonika jio ittittoyo buo fe Paulo ekiana Hollum Berea, ette isi ifuatan diya, ette iŋol ossi waati, ette isusu eluluŋi waati oŋida iloŋojitai. 
ACT.17.14	Teya teya, attati eruhok iramana Paulo hetelo addi many ihutuk hari enne ittokon, buo bo Silas iko Timoteyo ette irasa diya. 
ACT.17.15	Attati lenyiamak Paulo iyaru inyi many Atens, ette icaharu Berea. Ati ihum nyia Paulo iramana isi hefuahi iramana Silas iko Timoteyo, oŋida luŋa ofuoi jihonyi kuak.
ACT.17.16	Ninyia hetila Paulo Silas iko Timoteyo Atens, osuaharu nyia ataji honyi ninyia igonyu inyi arrijiorita arriai itua abore gala ania. 
ACT.17.17	Ania, itarisari inyi, itua haji emojit, iko Yudei buo Alufajak hulle itahabuye 'to Hollum. Itarisatio nyia buo fe inyi oŋitek 'daŋ itua suk iko aati hullo ofuonni 'to diya. 
ACT.17.18	Itarisa nyia buo fe inyi iko omuk alofiorojok, hulle iloŋoi Epikurians buo fe lomuk hulle iloŋoi Stoiks. Ette lomuk hulosi ifiyo jiojio, “Anyio buo enne ikiana olotimo etadarani olo?”
ACT.17.18	Itarraŋi hullomuk jiojio, “Ara inyi ihuo elle ikiana eram ono omuk ajiohin hunno olufaji.” Ikianai nyia isi ihuo nyia, nyio, ittittoyo nyia Paulo eram ono Yesu iko ono ebuhuna
ACT.17.19	Ania, ette isi inefuna Paulo, ette iyaru imaji iwwahi enne ifurani Arepogas, ette jiaran jio, “Ewak hohoi imijana ettiyenio aŋejuk, enne ittiyenio iyye ania. 
ACT.17.20	Nyio, etayiru hohoi jihoi omuk erre hunno olufaji; tania, ewak hohoi imijana awoyo hiram hosi.” (
ACT.17.21	Omunoi nyia aati Atens iko aterejok 'daŋ hulla amanyai 'to diya etoŋo asai asahien 'daŋ, arari fe eyaba iko etayira hirre aŋejuho.)
ACT.17.22	Tania, odioto nyia Paulo ahide to maji iwwahi Arepogas, ette jiaran, “Aati Atens, te ekotia 'daŋ, egonyu ni ibaŋata itai ajiohin bebe. 
ACT.17.23	Neduo ewatitari ni itua bore gala hatai iko imasik imojiti hatai, anyurak duo ni obo etitiek ehumi enne igioroni ihide honyi jiojio, ‘Jio obo Hollum ollo Otimoi.’ Lia, elle imojoti itai jihonyi buo itimoti, inyi elle eramio ni jihatai. 
ACT.17.24	Inyi Hollum layyani olo afau iko erre hutta fau 'daŋ. Inyi Lamonye olo edou iko afau. Obeŋ inyi amanya ihasik hunno oduhi ta ahas tulo. 
ACT.17.25	Obeŋ buo fe inyi awak egemita has tulo, ihuo anna aŋaramahi obo ariŋ inyi. Nyio, inyi ta ahuan honyi, isiarak jio atulo 'daŋ nesu iko oloyiri buo erre hunnomuk 'daŋ. 
ACT.17.26	Jio atulo abotie, oyyeu nyia inyi awoyo tulo 'daŋ ta fau, ette itamanyahina isi imasik fau 'daŋ. Many hobeŋi isiuni isi, ocorok nyia inyi oloŋi iko esidita masik hunno ofuarik isi imanyari. 
ACT.17.27	Ihan nyia inyi ihuo nyia jio, oŋida isi ottifiai inyi buo iyihini jio, elle eddadda isi iger hosi, ara henyurak adi isi inyi. Ati obeŋ Hollum luŋa alama jihohoi 'daŋ ababo, 
ACT.17.28	nyio,
ACT.17.28	‘Inyi iyaŋuno jihohoi, nesu, adaha, iko arahan a waati.’
ACT.17.28	Ara inyi ihuo ojiori omuk egiorok hatai jio, ‘Era buo fe aduri honyi.’
ACT.17.29	Ta arahan hohoi aduri Hollum, hèlaha egigilo jio ara Hollum ihuo arrijiori ono ayyel, kuyya abilata aboŋ, kuyya amoruo, enne ihuhumu atulo ta amijana iko te elofioro honyi. 
ACT.17.30	Ibasak Hollum oŋitek hunyia otimorik aati inyi. Ati ihuania, ihum inyi iramana jio aati 'daŋ hutta masik 'daŋ, oŋida idehini eyyata hosi. 
ACT.17.31	Nyio, acorok nyia inyi oloŋ anna alari inyi iŋociere eram waati 'daŋ hutta fau, ta abisan. Atulo alla anyimu inyi, inyi olo irahan ahaŋotoni hiram. Itahutak inyi eram ania jio aati 'daŋ, te etubuhuna honyi latulo lia toye!”
ACT.17.32	Ninyia itaniŋuni isi Paulo ikiana eram ono ebuhuna toye, ette omuk hulosi isuhotiere inyi. Buo hullomuk ojiori jio, “Ewak hohoi itayiruna iyye inyiak ikiana erre hunia, obo oloŋ.” 
ACT.17.33	Ania, ette Paulo leten addi tehiji hosi. 
ACT.17.34	Ati ojiŋani nyia omuk aati jio eram honyi, ette iruk. Ihiji hosi, owon nyia obo latulo afure honyi Dionisios, olo lokikoi Arepogas, buo obo aŋotte anna anya Damaris, iko omuk aati.
ACT.18.1	Ihalu erre huna, odioto nyia Paulo to Atens, ette leten Korinto. 
ACT.18.2	Diya, onyurak nyia inyi obo a Yudeitanani, afure honyi Akuila, olo Pontus. Hetek nyia inyi ittuna iko ŋoruoi honyi Prisila to Ittali nyio, ifak nyia Klaudio, Hobu elle ittokon, eram jio ijiara Yudei 'daŋ ofuoi addi to Roma. Alari Paulo imijuniere isi, 
ACT.18.3	ette itoŋo buo fe igiama ikosi, nyio, amanya nyia inyi te ehuhuma hasik musiamahien ihuo isi. 
ACT.18.4	Buo to oloŋi Sabatto 'daŋ, itarisatio nyia Paulo ihaji emojit jio, oŋida bati Yudei iko Grik iruhi eram honyi.
ACT.18.5	Ninyia afanyi bo Silas iko Timoteyo to Masedonia, ette Paulo ituhonia oŋitek honyi 'daŋ jio ettittoyo ono asayyo; itahutaniere jio Yudei jio, ara Yesu 
ACT.18.6	Buo ninyia itabahasi isi eram honyi, buo fe omorie inyi; ette inyi ipipuahara attuduha addi to boŋojin honyi, ta ajore, ette jiaran jihosi, “Elle ipiahatti itai addi jio Hollum, eram hatai nyia. Abeŋi ni teya! Ihuania, many ahosiere, alo ni jio Alufajak.” 
ACT.18.7	Ania, ette inyi idiaharu isi, ette leten ihaŋ obo latulo ololufa, afure honyi Titios Yusto. Ara nyia inyi ahamojoni Hollum. Owon nyia ahaŋ honyi iger haji emojit. 
ACT.18.8	Iruk nyia Krispus, jio Lamonye; inyi ta haŋ honyi 'daŋ. Ara nyia inyi elettok olo aaji emojit. Itayiruni nyia buo fe aati Korinto arriai ekiana Paulo, ette iruk, ette itifuotonia isi batisimo. 
ACT.18.9	To obo arue, oleyehino nyia Lamonye jio Paulo ihuo arigia, ette jiaran, “Hèbaŋ! Oduloi ekiana. Hèdua, 
ACT.18.10	nyio, awon ni ikoye. Obeŋ adi tulo oremik iriafuna iyye, nyio, oluaji aati hoŋ jio abore gala ana.” 
ACT.18.11	Ania, ette Paulo itoŋo diya eeŋa abotie iko ayafajin ille, buo ittiyenio ekiana Hollum jio aati.
ACT.18.12	Ninyia ihanani Galio amondir olo Akaya, ette Yudei hullo owoni 'to diya ittuttubuna ahuattek, ette inefuna Paulo, ette iyaru inyi ilokikoi; 
ACT.18.13	ette jiaran, “Isusuyo latulo olo aati itahabuyere Hollum to obo ekoi onno obeŋi efahita aŋatani!” 
ACT.18.14	Ati ninyia ajio Paulo alo ikiana ihuania, ette Galio jiaran jio aati Yudei jio, “Alla ara duo eram ana ono obo eyyau erroho kuyya epali, obis duo jihoŋ ihumari itayiriere jihatai, Yudei. 
ACT.18.15	Ati ta arahan honyi etarisa eram ono ekenita iko ono afureta buo ono efahita hatai, oŋototo eram ania ta ahuattek hatai. Eha ni arahan ahaŋotoni hirre ihuo hunia!” 
ACT.18.16	Ania, ette inyi ifuhara isi addi totua lokikoi. 
ACT.18.17	Buo isi 'daŋ ette inefuna Sostino, elettok olo aaji emojit, ette ibahio inyi ihosiere waati lokikoi. Ati obeŋ nyia eram ania odiaha jio Galio.
ACT.18.19	Ninyia afanyi isi Efeso, ette Paulo idiaharu Prisila iko Akuila diya, buo inyi ette leten ihaji emojit, ette itarisa diya iko Yudei. 
ACT.18.20	Buo ninyia ajiori isi ijiara inyi itoŋo ikosi do, ette inyi ihara, 
ACT.18.21	ette iramana isi jio, “Acohuno adi ni jihatai, alla awak Hollum.” Ette inyi leten to Efeso ta ababur.
ACT.18.22	Ninyia afany inyi Cesaria, ette inyi leten Yerusalem, ette ifonyaru eruhok, attati iculana Antiok. 
ACT.18.23	Ninyia itoŋok inyi omuk oŋitek diya, ette leten. Oŋutoro nyia inyi totto ŋacio Galasia iko Frigia, buo itagoloro eruhok 'daŋ.
ACT.18.24	Jio oŋitek hua, ottu nyia obo olo Yudei Efeso, afure honyi Apolo. Ara nyia inyi olo Alesandariya. Omijak nyia inyi ekiana bebe, buo fe omijak ekenita hutto buk Hollum bebe. 
ACT.18.25	Nyio, ittiyanani nyia jihonyi Nekoi ono Lamonye. Ania, ta amuno iko ta awahan ottononyi, ittittoyere inyi buo fe ittiyenio eram Yesu onno obis. Ati omijak nyia inyi batisimo ono Yoane hama. 
ACT.18.26	Itterio nyia inyi ekiana te eŋere ihaji emojit. Buo ninyia itaniŋuni Prisila iko Akuila eram honyi, ette isi iyaru inyi ihaŋ hosi, ette inyiak ihum iramana jihonyi Nekoi ono Hollum. 
ACT.18.27	Buo ninyia awak Apolo leten Akaya, ette eruhok hutto Efeso iluak inyi te egioronia hosi awaraga jio eruhok hutto Akaya, jio ijiara luŋa isi ifuotuni inyi. Ninyia afany inyi diya, oluak nyia inyi bebe eruhok. 
ACT.18.28	Nyio, ta agolon itafudita honyi, itaduahi nyia inyi Yudei jio olorisa otto hosiere waati. Buo te ehianatta honyi jihosi erre hutto buk Hollum, itahutak nyia inyi jihosi jio, ara Yesu 
ACT.19.1	Ninyia howon Apolo Korinto, adaharu nyia Paulo, ette iŋutoro te ehiji ono aŋati fau ania, many afanyari Efeso. Onyurak nyia inyi omuk eruhok diya, 
ACT.19.2	ette ifiyo isi jio, “Ifuotuna nyia itai Loholio Olibo to ninyia iruhotti itai?”
ACT.19.2	Itarraŋi nyia isi ojio, “Hèbeŋ hohoi ikoddaŋ etaniŋu jio owon Loholio Olibo.”
ACT.19.3	Buo Paulo ette ifiyo jiojio, “Oyyu, ifuotuna nyiati itai anani batisimo?”
ACT.19.3	Itarraŋi nyia isi jiojio, “Batisimo ono Yoane.”
ACT.19.5	Ninyia itaniŋuni isi eram ania, ette isi ifuotuna batisimo ta nafure Yesu, Lamonye. 
ACT.19.6	Buo ninyia iyabak Paulo ahas honyi jihosi, ette Loholio Olibo ittuna jihosi, ette isi ikiana te etuhe hunno olufaji, ette buo fe ikiana asayyo Hollum. 
ACT.19.7	Arai nyia isi 'daŋ ihuo aati 'tomon harrihai.
ACT.19.8	Adahatio nyia Paulo ihaji emojit buo fe iŋere ekianatio jio aati ayafajin hunihoi. Itarisatio nyia inyi ikosi, buo fe awak itahutana isi jio, ara eram ono Nolobie Hollum, ahode. 
ACT.19.9	Ati ogoli nyia ossi omuk hulosi, ette ihara eruk, ette buo fe ikiana onno orroho ihosiere waati 'daŋ te eram ono Nekoi ono Lamonye. Ania, ette Paulo ibusaru isi, ette iyaru eruhok ikonyi; ette itarisatio oŋitek 'daŋ
ACT.19.10	Odulo nyia olorisa ania aŋasi arrihai. Ania, itayirunierek aati 'daŋ hulla amanyai 'to iŋati Asia ekiana ono Lamonye; Yudei iko Alufajak.
ACT.19.11	Ihanio nyia Hollum eduariti hunno obolori bebe ta ahas Paulo. 
ACT.19.12	Ara duadi bu ta amanniri iko aboŋojin Paulo hunyia iyarai jio aŋuak, itaŋidari nyia isi aŋuak; buo eŋuati ette idehina isi, buo fe aminiaŋa ette ifuatan addi jihosi. 
ACT.19.13	Owoni nyia omuk Yudei hunyia illuttai 'to hulle ifuhatie aminiaŋa. Okemie nyia buo fe isi efuhatio aminiaŋa ta afure Yesu, Lamonye, ette isi jiaran jio aminiaŋa jio, “Ta afure Yesu, elle ittittoyo Paulo, ehum ni iramana iyye, ojiŋu addi.” 
ACT.19.14	Owoni nyia ellarak hattarik, lonyirok obo ehumani elle ittokon, olo Yudei alla nyia Sefa. Ihanie nyia buo fe isi ihuo nyia.
ACT.19.15	Ati itarraŋ nyia aminiaŋati ania isi jio, “Amijak ni Yesu, buo fe amijak Paulo, baŋai buo itai?”
ACT.19.16	Attati latulo ollo owon 'to iko aminiaŋa ifirrihina jihosi, ette ififis isi onno orroho bebe, ette iyyalara isi 'daŋ. Ofuhororoi nyia isi addi ta haji honyi hulle erriafunie, buo aboŋojin hosi aguasunie addi. 
ACT.19.17	Ninyia amijani Yudei iko Grik hulla amanyai 'to Efeso eram ania, ette abaŋi inef isi, ania, itahabuyerek bebe afure ono Yesu, Lamonye. 
ACT.19.18	Tania, ofuonni nyia eruhok arriai ihosiere waati, ette iruhonia buo fe opuloni ehanita hosi hunno orrohoji 'to 'daŋ. 
ACT.19.19	Iyaŋunie nyia buo fe emimualak arriai abuhi hosi, ette isuahina ihosiere waati. Ninyia iheni isi enyiaŋita huno abuhi hunno osuahinie 'to 'daŋ, afanyi nyia isi arobiyaa
ACT.19.20	Te ehanita hunia ihum nyia tibuo ileyo jio agalihini eduariti huno
ACT.19.21	Ninyia iduoŋi erre hunia, odioto nyia to hou Paulo
ACT.19.22	Ania, ette inyi ifahina aluak honyi arrihai, Timoteyo iko Erastos, Masedonia, buo inyi arasa do kai ifau Asia.
ACT.19.23	Jio oŋitek hunia, owon nyia eram onno obolo bebe Efeso te eram ono Nekoi ono Lamonye. 
ACT.19.24	Owon nyia obo eduoŋoni alla anya Dimitrios. Iduoŋo nyia inyi abilat aboŋ, arrijiorita hasik imojiti huno najok enne iloŋoi Artemis. Buo apoco honyi ania, ette iyaŋuno arobiyaa arriai jio egiamak honyi. 
ACT.19.25	Ania, ette inyi iloŋuna egiamak honyi 'daŋ arabotie iko hullomuk hullo orriamari egiama hosi ikonosi, ette jiaran jihosi, “Monyomiji, imijana itai jio ottu asaman hohoi jio egiama ana. 
ACT.19.26	Ihuania, igonyuna itai buo fe itaniŋuna ta ahuattek hatai erre hunne ihanio latulo alla anya 'to olo Paulo. Ojio obeŋi ajiohin hunne ihuhumuni aati arai ajiohin hode. Iruhi aati Efeso arriai ekiana honyi, buo fe aati hutta fau Asia 'daŋ ajiori iruhi ekiana honyi. 
ACT.19.27	Ihuania, ebaŋ hohoi jio obiaŋara adi afure ono apoco hohoi onno olo 'to hama irrohoji; ati omianai adi buo fe aati aaji emojit ono Artemis, najok onno obolo 'to. Omuo adi akuatan ono najok ania, ette inyi adi irahan ariŋ asai. Inyi kaka enne itahabuye aati Asia 'daŋ iko aati hutta fau 'daŋ!”
ACT.19.28	Ninyia itaniŋuni eluluŋ waati ekenita huna, ette isi ijoria, ette itterio ewuwoŋita jiojio, “Hotokuata luŋa Artemis ono Efeso!” 
ACT.19.29	Tania, isarrahi nyia ewuwoŋita ania atua bore gala ania 'daŋ. Inefu nyia eluluŋ ania Gayos iko Aristakos, hulo onyiok Masedonia, hunyia adahai 'to iko Paulo, ette iruharu ipihoro isi jio amaji ettubit bore gala ania. 
ACT.19.30	Awak nyia Paulo leten ihosiere iluluŋ, ati obeŋi nyia eruhok aŋatani inyi. 
ACT.19.31	Owoni nyia omuk elettaha gala, hulla arai amottiarak Paulo. Ifahini nyia buo fe isi eram jihonyi. Attanai nyia isi inyi jio, hèlaha olo jio amaji ettubit waati bore gala ania. 
ACT.19.32	Ninyia hewwahai isi woo; ohosohitai nyia omuk obo ariŋ, buo hullomuk ohosohitai obo hama. Nyio, otimoi nyia arriai hosi ettuba isi diya nyio. 
ACT.19.33	Ninyia asulani Yudei Alesandro ihosiere waati, igigiloi nyia omuk jio inyi iyaŋuno eram ania. Attati Alesandro ifali aani honyi itaduahiniere aati oŋida inyi ekenu erre ifayere ahuan honyi. 
ACT.19.34	Buo ninyia aheruni isi jio inyi olo Yudei, ette isi 'daŋ iwuwoŋita arabotie many asahien arrihai jiojio, “Hotokuata luŋa Artemis ono Efeso!”
ACT.19.35	Attati akaran olo abore gala ania itaduahina eluluŋ waati, ette jiaran, “Itai aati Efeso! Ŋai ollo otimo 'to jio abore gala Efeso ara ahattoŋoni haji emojit enne ittokon ono ajiok ehittok, anna anya 'to Artemis; buo fe otimo jio abore gala ana ottoŋotio amoruo onno odua 'to ninyia odou 'to tedou? 
ACT.19.36	Ittallik tulo irisa erre hunia. Tania, oŋida itoŋoti ollokuai, hètaburaŋata obo eram. 
ACT.19.37	Iyaŋuniete itai aati hulo dini duadi bu obeŋi isi ohoholi Asik Imojiti, kuyya buo fe ittarrohojie afure ono najok hohoi. 
ACT.19.38	Alla awon obo eram enne ihan obo atulo jio Dimitrios iko egiamak honyi, owoni bu elettaha hohoi, buo fe oŋitek huno ewwaha owoni. Ijiara isi iyarai eram ania diya. 
ACT.19.39	Buo ollo howon obo eram enne hewahata itai, itabisani adi jio ewwaha waati huttono abore gala, anna aŋatani efahita. 
ACT.19.40	Te eram ono ahana ana, oremehini itisiahina jio ehosohita. Tania, obeŋ obo ekoi, enne eremik iliari te eram ono ahosohita ana 'daŋ.” 
ACT.19.41	Ninyia ikenu inyi erre hunia, ette inyi itatturonia isi.
ACT.20.1	Ninyia atuho ehosok, ette Paulo ittubana eruhok amaji abotie, ette itagol atajia hosi, ette ifonyana isi, ette leten Masedonia. 
ACT.20.2	Olo nyia inyi totto ŋacio afau ania, buo itagoloro atajia heruhok te esiŋita arriai. Attati inyi ittuna Akaya, 
ACT.20.3	ette itoŋo diya ayafajin hunihoi. Ninyia ajio inyi alo Siria, itayiru nyia inyi jio iwwahuni omuk Yudei ittohoro inyi. Ania, odiotori to hou honyi icahari totto Masedonia. 
ACT.20.4	Ofuoi nyia isi iko aati hulo; Sopata lonyi Piros to Berea, Aristakos iko Sikundos hulo Tesalonika, Gayos to Derbe, Tikikos iko Trofimos hulo Asia, buo Timoteyo. 
ACT.20.5	Ofuoi nyia isi ahosiere, ette itila hohoi ibore gala Trowas. 
ACT.20.6	Buo hohoi ette ifuatan to Filipi ta ababur ihalu neyom ono emune onno obeŋ lobou. Ihalu oŋitek miyet, ette hohoi ittubanio ikosi Trowas. Etoŋo nyia hohoi diya esabit abotie.
ACT.20.7	Nyia kekai to oloŋ Itilleji
ACT.20.8	Owulori nyia allomohien arriai itua haji otto amara ninyia ettubari hohoi. 
ACT.20.9	Owon nyia obo anyarhaluti diya, afure honyi Yutikos. Itoŋo nyia inyi isubak. Buo ninyia odulori Paulo ekiana, ijeŋita nyia anyarhaluti alia bebe bebe, ette ijotoro, ette ikuahuno to haji etahunihi otto hide many ifau. Ninyia akafi isi inyi, onyurani nyia isi inyi aye. 
ACT.20.10	Ati isuru nyia Paulo ifau, ette irrafa jihonyi, ette ifouna inyi, ette jiaran, “Hèlafuhoti, hesu inyi!” 
ACT.20.11	Attati idahan ahide amara, ette ibeny emune, ette iŋiyo iko eruhok hullomuk, ette iyaba ikosi many afaŋari amotie, ette leten. 
ACT.20.12	Iyarai nyia isi anyarhaluti lia haŋ elle isu, buo atajia hosi ette ilik bebe wauu.
ACT.20.13	Eculak nyia hohoi ahosiere many ibabur, ette hohoi ifuatan tenyi Asos, amaji ninyia efuari hohoi ikafari Paulo. Nyio, iramaru nyia inyi hohoi ihaniere ihuo nyia, buo inyi olo diya te eejek. 
ACT.20.14	Ninyia eruaŋanio inyi ikohoi Asos, ette hohoi ikafaru inyi ta ababur, ette hohoi icul Mitalin. 
ACT.20.15	Teya, ette hohoi ifuatan many iger Kiyos ebotie holoŋ. Buo ihalu oloŋ abotie, ette hohoi ifanyan Samos; buo jio oloŋ onnobo ette hohoi ifanyan Miletos. 
ACT.20.16	Odioto nyia to hou Paulo igaluniere Efeso, nyio, obeŋ nyia inyi awak illiŋia ifau Asia fur. Awak nyia inyi iruharu Yerusalem, kuyya bati alla aremik inyi ifanyan diya to oloŋ 
ACT.20.17	Ifak nyia Paulo eram jio lahou heruhok hutto Efeso, buo inyi howon Miletos jio oŋida isi arraŋi inyi. 
ACT.20.18	Ninyia afuonni isi, ette inyi jiaran jihosi, “Many tetteri holoŋ ninyia afanyari ni ifau Asia, imijana itai etoŋo nyia ni aŋai ihiji hatai. 
ACT.20.19	To oŋitek huno ettigemita hunyia ofuonni 'to jihoŋ ta awahan Yudei ittohoro nani, egiama nyia ni jio Lamonye ta anyalami 'daŋ iko te eyyoo. 
ACT.20.20	To ninyia ettittoyere ni buo fe ettiyenio ihiji waati iko ihaŋitek hatai, imijana itai jio, abeŋ nyia ni edimak obo ariŋ onno oremik 'to iluak itai. 
ACT.20.21	Ta agolon, asar nyia ni Yudei arabotie iko Alufajak jio oŋida obusani eyyata hosi, hotoyituniehe jio Hollum, buo fe oŋida iruhi jio Yesu, Lamonye hohoi. 
ACT.20.22	Ihuania, alo ni Yerusalem ihuo iramak nani Loholio Olibo. Ati abeŋ ni amijak anyio onno olo 'to iduoŋ jihoŋ diya. 
ACT.20.23	Ati asario nani Loholio Olibo jio, alo adi ni irumana efita iko ettigemita jio aborejin gala 'daŋ ababo. Ariŋ alia ijiai alla amijak ni. 
ACT.20.24	Ati jihoŋ, ara nesu hoŋ ariŋ asai. Ariŋ anna awak ni ijiai, inyi atuhonia egiama ninyia isiarak Yesu, Lamonye, jihoŋ. Egiama ania, inyi ettittoyo jio aati Asayyo Ayijok huno ayiji taji Hollum.
ACT.20.25	“Ihuania amijak ni jio, obeŋ adi obo jihatai 'daŋ hunyia eluttari ni buo ettiyenio eram ono Nolobie Hollum, inyiak igonyuna omom hoŋ. 
ACT.20.26	Tania, ehum ni ahana iramana jihatai jio, alla alitohi obo alatai to hosiere Hollum, obiaŋara eram hoŋ nyia. 
ACT.20.27	Nyio, abeŋ nyia ni amuanak obo ariŋ to ninyia ettiyeniere ni itai erre 'daŋ hunna awak Hollum. 
ACT.20.28	Tania, ihumata irriria ahuattek hatai iko eluluŋ kioro 'daŋ enne ihanak Loholio Olibo ihas hatai. Irata a heyyahak hulo eluluŋ heruhok Hollum
ACT.20.29	Amijak ni jio alla alo ni, ofuonni adi elewoo tehiji hatai hullo orrohoji bebe. Obeŋi adi ofitoni akioro hunia. 
ACT.20.30	Ofuonni adi oŋitek hunne ikianarik adi omuk aati tehiji hatai erre hunne ipali 'to jio, oŋida eruhok ijifatie ehalu hosi. 
ACT.20.31	Ihumata ti mijio buo fe igiluna jio, te eyyoo, adulo nyia ni oŋitek 'daŋ asario itai 'daŋ ababo, to oloŋ iko ta arue, aŋasi hunihoi.
ACT.20.32	“Ihuania, esiarak ni itai ihas Hollum iko jio asayyo huno ayiji taji honyi. Isi oremihini itaboloruna itai, buo fe isiori jihatai emuniti hunno owoni 'to jio Hollum ahuno aati honyi 'daŋ. 
ACT.20.33	Abeŋ nyia ni adaya abilata aboŋ, kuyya ayyel, kuyya aboŋo obo atulo. 
ACT.20.34	Imijana itai ta ahuattek hatai jio, egemu nyia ni erre 'daŋ hunna awak ni iko hunna awahi mottiarak hoŋ, ta ahas hoŋ huna. 
ACT.20.35	Te erre 'daŋ, etahutak nyia ni itai jio, ta apulo bebe, ijiara luŋa eluak aati hullo obolo ettigemio jihosi, buo egilutta ekenita huno Yesu Lamonye, ninyia ojiari inyi jio, ‘Obolo amuno te esiarana hirre agalik te efuotuna.’ ”
ACT.20.36	Ninyia atuhok Paulo ekiana, ette inyi irigoŋi ikosi ifau, ette imojo. 
ACT.20.37	Itihitai nyia eyyoo to hoŋite hosi 'daŋ to ninyia imosoyerek isi Paulo buo fe ifonyie inyi ta ahucio 'yaha. 
ACT.20.38	Odiahai nyia atajia hosi bebe te eram ninyia ojiari inyi jio obeŋi adi isi inyiahi igonyuna omom honyi. Ania, ette isi inyiamana inyi ibabur.
ACT.21.1	Ninyia ebusaru hohoi isi, ette hohoi ibocioro ta ababur many Kos. Buo jio ebotie holoŋ ette hohoi ilumon Rodes; buo teya, ette hohoi iculana Patara. 
ACT.21.2	Diya, enyurak nyia hohoi obo ababur onno olo attany a Fonisia, ania, ette hohoi idahina inyi, otto hohoi ifuatan. 
ACT.21.3	Ninyia egonyu hohoi afau Saipras, ette hohoi ibusana inyi ahani ihorroŋ, ette hohoi icul ta ababur many Siria. Esuru nyia hohoi to Taya, to ninyia owotiari ababur itusuroniere erre hunyia iwohuno inyi. 
ACT.21.4	Enyurak nyia hohoi omuk eruhok diya, ette hohoi itoŋo ikosi oŋitek hattarik. Buo ta naduaran ono Loholio Olibo, iramani nyia isi Paulo hèlaha olo Yerusalem. 
ACT.21.5	Ati ninyia atuhoi oŋitek hunne etoŋori hohoi ikosi, ette hohoi ibusaru isi, ette ifuatan ekoi hohoi. Inyiamani nyia isi 'daŋ hohoi, isi iko aŋoruo hosi buo aduri hosi, to bore gala many ihutuk hari. Diya, ette hohoi 'daŋ irigoŋi ikosi, ette imojo. 
ACT.21.6	Attati hohoi ifonyanio ahuattek, ette hohoi idahina ababur, buo isi ette icaharu haŋ.
ACT.21.7	Eculak nyia hohoi ta ababur to Taya many Tolemais. Diya, efuanyanio nyia hohoi iko eruhok, ette hohoi itoŋo ikosi oloŋ abotie. 
ACT.21.8	Buo jio ebotie holoŋ, ette hohoi ifuatan ette ittulonia Cesaria. Diya, etoŋo nyia hohoi ihaŋ Filipo ettittoni Sayyo Ayijok. Ara nyia inyi obo olo aati hula hattarik hinyia onyimuni ahaluak itua Yerusalem. 
ACT.21.9	Owoni nyia ŋarriok honyi aŋuan hunno hobeŋi oyemuni hunyia iramie 'to ekiana Hollum. 
ACT.21.10	To ninyia etoŋori hohoi diya omuk oŋitek, ottu nyia obo ekianani Hollum to Yudea, afure honyi Agabus. 
ACT.21.11	Ottu nyia inyi jihohoi, ette iduhuna agas Paulo, ette ifitaru eejek iko ahas honyi inyi hama, ette jiaran, “Eram ana onno ojio Loholio Olibo: Ihua ana, ifiti adi Yudei hutto Yerusalem lamonye agas ana. Isiarani adi isi inyi ihas Lufajak.”
ACT.21.12	Ninyia etaniŋu hohoi erre huna, ette hohoi iko aati hullomuk hunyia owoni 'to diya ittana Paulo hèlaha olo Yerusalem. 
ACT.21.13	Ati itarraŋ nyia inyi ojio, “Anyio enne ihaniete itai ania? Nyio iyyooti itai ittata itami ataji hoŋ? Ifut luŋa itaji hoŋ ifitari, duadi bu iyeri, Yerusalem te eram Yesu, Lamonye.”
ACT.21.14	Ania, ninyia ettallik hohoi itik inyi, ette hohoi ibusana, ette hohoi jiaran, “Ijiara ihani ihuo awak Lamonye.”
ACT.21.15	Ninyia etoŋok hohoi omuk oŋitek diya, ette hohoi ihuhuma ahuattek, ette hohoi ifuatan Yerusalem. 
ACT.21.16	Efuo nyia hohoi iko omuk eruhok hulo Cesaria. Iyarai nyia isi hohoi ihaŋ, Manason olo Saipras, linyia efuari hohoi itoŋori. Ara nyia Manason obo olo eruhok etterita.
ACT.21.17	Ninyia efany hohoi Yerusalem, arraŋuni nyia eruhok hohoi ta namuno. 
ACT.21.18	Ojio jio ebotie holoŋ, efuo nyia hohoi iko Paulo imijuno Yakobo. Ottubai nyia buo fe lahou heruhok 'daŋ diya. 
ACT.21.19	Ifony nyia Paulo isi ette iramana jihosi erre 'daŋ ababo hunyia ihan Hollum jio Alufajak te egiama honyi. 
ACT.21.20	Ninyia itaniŋuni isi ekiana honyi, ette isi itahabuyo Hollum, ette jiaran, “Paulo, illa hohoi, ike imija, omukajia alif waati Yudei, hulle iruhi 'to buo fe ogottierek bebe Efahita. 
ACT.21.21	Ati ojiori isi jio ittiyenio iyye Yudei hutta fauhien Lufajak jio hèlaha isi ijifatie efahita Mose. Ojiori jio iyye nyia ikiana jio hèlaha isi obosie aduri hosi, kuyya hèlaha isi ijifatie emanyiti Yudei eberien. 
ACT.21.22	Ehan 'tadi eram ania aŋai? Ofuoi baka isi luŋa itaniŋuna afanyan hoi. 
ACT.21.23	Ewak hohoi oŋida iyye ihan ariŋ ana. Owoni aati dini aŋuan hullo owoni 'to iko ellama. 
ACT.21.24	Ilo ikosi, ifuatta ihaniete ehuma ono etaliborio arabotie. Odumak edumiti hosi oŋida isi oremehini igit ossi hosi
ACT.21.25	Buo alla ara eram Lufajak hulle eruhi 'to, efak nyia hohoi awaraga jihosi; iramaniere isi jio eruk hohoi arabotie jio, hèlaha isi luŋa oŋiye obo ariŋ enne isiori ehumi jio arrijiorita jiohin. Hèlaha buo fe isi oŋiye nooto, kuyya aciaŋ onno obuni ibun. Hèlaha buo fe isi ihanie erre somon.”
ACT.21.26	Ania, ette Paulo iyaru aati hia. Ojio jio ebotie holoŋ, ette isi italibo ahuattek hosi. Attati inyi leten Ihaji emojit enne ittokon iramaniere aati jio iyaru adi etaliborio oŋitek baya, buo fe baya adi ofuoi isiarana ehumi tesi 'daŋ ababo.
ACT.21.27	Ninyia iliahai oŋitek huna hattarik attuba, igonyuni nyia omuk Yudei hunyia ofuonni 'to ta Asia, Paulo to Haji Emojit enne Ittokon; ette isi isusu eluluŋ waati, ette inefuna Paulo. 
ACT.21.28	Iwuwoŋita nyia eluluŋ ania jiojio, “Aati Israele, ifuanna oluahata hohoi! Latulo olo, elle ilur 'to amasik 'daŋ buo ittiyenio aati 'daŋ ababo jiojio orrohoji aati Israele, orrohoji efahita Mose, buo fe ojio jio, orroho Aaji emojit enne ittokon. Ihuania, iyaŋuno ikoddaŋ omuk Alufajak itua Haji emojit enne ittokon, ittarrohoji isi amaji elibo ana.” 
ACT.21.29	(Ikianai nyia isi ihuo nyia, nyio, igonyuni nyia isi Trofilos olo Efeso adahai iko Paulo itua bore gala. Igigiloi nyia isi jio iyaru nyia adi Paulo inyi ihaji emojit enne ittokon.)
ACT.21.30	Tania, isarrahi nyia ehosok ania atua bore gala 'daŋ, ette aati 'daŋ iŋioron arabotie, ette inefuna Paulo, ette ipihoro addi to tua Haji emojit enne ittokon. Teya teya, ette ekatin huno Aaji emojit enne ittokon ihiananio. 
ACT.21.31	Awahi nyia isi ittohoro Paulo, buo eram ette ifanyan jio akumudal olo oseŋer Roma jio, Yerusalem ta amaji 'daŋ onno ohosohita. 
ACT.21.32	Teya teya, ette akumudal alia iyaru omuk ajafiti iko oseŋer, ette iruboro kokuak jio eluluŋ waati. Ninyia igonyuni aati inyi iko oseŋer, ette isi idehina abahio Paulo. 
ACT.21.33	Attati akumudal alia leten many jio Paulo, ette inefuna inyi, ette iramana jio ijiara ifiti inyi ta ajiŋiri arrihai. Attati inyi ifiyo eluluŋ waati jio, “Ŋai olo? Iyyau inyi anyio?” 
ACT.21.34	Jio eluluŋ ania, iwuwoŋitai nyia omuk obo ariŋ hama, buo fe omuk obo hama. Obolo nyia ehosok, ania, obiaŋari akumudal alia oremik inyuraniere awoyo hiram ono eram ania; ania, iramaniere inyi oseŋer honyi ijiara iyarai Paulo ibore oseŋer. 
ACT.21.35	Ofuoi nyia oseŋer hulia iko Paulo many ititiek edohit, attati isi ikafaru inyi, nyio, orroho nyia ajore ono eluluŋ ania. 
ACT.21.36	Ijifunie nyia isi inyi buo iwuwoŋitai jiojio, “Ottohoro inyi!”
ACT.21.37	Ninyia ajiori oseŋer hia etajiŋaru Paulo imaji hosi, ette Paulo jiaran jio akumudal jio, “Awak ni ikiana obo ariŋ jihoi.”
ACT.21.37	Buo akumudal alia ette itarraŋ ojio, “Imijak iyye ekiana Grik?” 
ACT.21.38	“Obiaŋara soho iyye latulo olo Masir linyia hetek 'to iyaŋuno arem iko gala, ette iturumoro omuk attok alif aŋuan attua hidiofo?” 
ACT.21.39	Itarraŋ nyia Paulo ojio, “Ani olo Yudei, to bore gala Tarsas otto fau Silisia, abore gala onno omijani aati 'daŋ. Attana ni iyye, aŋatak ani ekiana jio aati hulia.” 
ACT.21.40	Ania, ette inyi iŋatana Paulo, buo Paulo ette iwotia ititiek edohit, ette ifalio aati itaduahiniere isi. Ninyia aduai isi, ette inyi ikiana jihosi te ekiana Ebrei, ette jiaran:
ACT.22.1	“Yudei hohoi, itayiriete, ijiara nani efau ahuan hoŋ to hosiere hatai!” 
ACT.22.2	Ninyia itaniŋuni isi inyi ikiana jihosi te ekiana Ebrei, ette tibuo isi ihum idua 'liŋ 'liŋ, buo Paulo ette jiaran:
ACT.22.4	Ettigemio nyia ni many liye, aati hulle ijifatie 'to Ekoi ana. Enefutta nyia ni aliawa iko aŋoruo 'daŋ, ette itifitana ibabus. 
ACT.22.5	Oremik ehumani elle ittokon iko Aati Okikoi Yudei itahutana jio ekiana ni elahode. Efuotu nyia ni jihosi awaragaa jio oŋida ni eyaru jio Yudei hohoi hutto Damaskos. Ania, alari ni diya inefuniere aati hia ette ni iyaŋuno isi hulle ifitai Yerusalem oŋida ofuonni ittigemio.
ACT.22.6	“To ninyia alari ni many eliahari ni Damaskos, teya teya, ninyia ara ihuo akil fanni inuok nyia obo nafaŋan tedou amaji ninyia awanari ni, 
ACT.22.7	ette ni ikuahino ifau, ette ni itayiruna ekiana ojio jihoŋ jio, ‘Saul, Saul! Nyio ittigemio iyye nani?’ 
ACT.22.8	Buo ni ette ifiyo jio, ‘Lamonye, ŋai iyye?’ Itarraŋ nyia inyi nani ojio, ‘Nani Yesu olo Nasaret elle ittigemio iyye alia.’ 
ACT.22.9	Igonyuni nyia aati hinyia edaha 'to ikoŋ afaŋan, buo obeŋi itayiruni etuk ono lia linyia ikiana 'to jihoŋ. 
ACT.22.10	Efiyo nyia ni inyi jiojio, ‘Lamonye, ehan 'tadi ni anyio?’ Buo inyi ette jiaran jihoŋ, ‘Otte, ilo Damaskos, buo diya ofuoi adi iramana jihoi erre 'daŋ hunyia ocoroni jio oŋida iyye ihanio.’ 
ACT.22.11	Abeŋ nyia ni aremik mijio, nyio, ogol nyia efaŋit nyia bebe. Ania, ette aati hinyia edaha 'to ikoŋ irihoro nani Damaskos.
ACT.22.12	“Owon nyia obo latulo itua bore gala ania, afure honyi Ananiya. Ara nyia inyi a habaŋani Hollum ollo oniŋio Efahita hohoi. Ikianai nyia Yudei 'daŋ hulla amanyai 'to diya onno oyyu tenyi. 
ACT.22.13	Ottu nyia inyi jihoŋ, ette iwotia iger hoŋ, ette jiaran, ‘Illaŋ Saul, inyiaha mijio!’ Teya teya, ette oŋite hoŋ inyiak mijio, ette ni igonyuna inyi. 
ACT.22.14	Attati inyi jiaran jio, ‘Anyimu iyye Hollum olo hohonyiok hohoi imijaniere awahan honyi, igonyuniere Legiamani honyi labisani, buo fe itayiruniere inyi ikiana te etuk honyi. 
ACT.22.15	Nyio, ira adi iyye ahetamijanani honyi jio aati 'daŋ, iramaniere erre hunne igonyu iyye buo fe itayiru. 
ACT.22.16	Anyio enne inyiak iyye itila? Otte, ifuotu batisimo; ijiara illillari eyyata hoi addi ta amojo hoi jio Lamonye.’
ACT.22.17	“Ninyia acaharu ni Yerusalem, amojo nyia ni itua Ihaji emojit enne ittokon, ette obo ariŋ ileyehino jihoŋ ihuo arigia. 
ACT.22.18	Egonyu nyia ni Lamonye ikiana jihoŋ jiojio, ‘Adahai kuak, ilo kokuak addi to Yerusalem. Nyio, obeŋi adi aati honyi iruhi ekiana hoi toni.’ 
ACT.22.19	Buo ni ette itarraŋ inyi jiojio, ‘Lamonye, omijani isi 'daŋ bebe jio, to hasik emojiti, etifitatta nyia ni buo fe abahatio aati 'daŋ hulle iruhi 'to jihoi. 
ACT.22.20	Duadi bu ninyia ottohorik Stifen, asuut hoi, awon nyia ni diya buo fe eruhok attohoro honyi. Attoŋotio nyia buo fe ni aboŋojin hattok honyi.’ 
ACT.22.21	Buo Lamonye ette jiaran jihoŋ, ‘Ilo, nyio, efak adi ni iyye alamarai jio Alufajak.’ ”
ACT.22.22	Itayirie nyia aati jio Paulo many ikenuniere inyi erre hunia; attati isi iwuwoŋita jiojio, “Ottohoro atulo alia! Obeŋ nesu osiru jihonyi!” 
ACT.22.23	Iwuwoŋitai nyia isi, ette igiguas aboŋojin hosi ta ajore, ette ikur attuduha ahide duk duk. 
ACT.22.24	Attati akumudal olo oseŋer Roma iramana oseŋer honyi oŋida iyarai Paulo ibore oseŋer. Ihum nyia inyi iramana isi oŋida abahi Paulo ittittifuniere awoyo hiram enne iwuwoŋitarik aati Yudei jihonyi. 
ACT.22.25	Buo ninyia ifiti isi inyi oŋida abahi, ette Paulo jiaran jio obo ajafit linyia owotia 'to diya, “Aŋatani soho efahita itai ibahiere atulo Roma buo hobeŋi oŋotoni jihonyi epali?”
ACT.22.26	Ninyia itaniŋu ajafit lia eram ania, ette inyi leten jio akumudal, ette ifiyo jiojio, “Iwak iyye ihanio anyio? Ara atulo lia a holo Roma!”
ACT.22.27	Ania, ette akumudal leten jio Paulo, ette ifiyo jio, “Iramak nani, ira iyye atulo Roma?”
ACT.22.27	Itarraŋ nyia Paulo ojio, “Aafe.”
ACT.22.28	Buo akumudal alia ette jiaran, “Adumak nyia ni agurusi arriai irari atulo Roma.”
ACT.22.28	Buo Paulo ette itarraŋ ojio, “Buo jihoŋ, isiuni nyia ani atulo Roma.” 
ACT.22.29	Teya teya, ette aati hinyia ofuonni 'to ittifia epalita Paulo, idehina inyi; ette buo fe akumudal ibaŋi, ninyia amijak inyi jio, ara Paulo olo Roma, buo fe inyi nyia itifit Paulo.
ACT.22.30	Jio ebotie holoŋ, awak nyia akumudal alia luŋa imijana eram enne itisiahinierek Yudei Paulo. Ania, ette inyi itahouna ajiŋiri Paulo addi, ette iramana ehumak elettaha iko aati Lokikoi Yudei 'daŋ oŋida ottubanie. Attati inyi iyaŋuno Paulo, ette itawojihina ihosiere hosi.
ACT.23.1	Attati Paulo mijio 'tok 'tok jio aati lokikoi, ette jiaran, “Itai Israele hohoi, afaŋ egigilo hoŋ luŋa bebe jio, obis amanya hoŋ ihosiere Hollum many jio oloŋ ana.” 
ACT.23.2	Attati Ananiya, Ehumani elle ittokon, iramana aati hinyia owotiai 'to iger Paulo ijiara annaŋi Paulo ihutuk. 
ACT.23.3	Ati ojio nyia Paulo jihonyi, “Abak adi Hollum iyye! Iyye olohittir enne ibuyai aboŋ ana. Itoŋo iyye dinia iŋociere eram hoŋ te Efahita, buo ibeŋ ibaŋ Efahita hunia te eramana hoi jio, ijiara isi annaŋi nani!” 
ACT.23.4	Attati aati hunyia owotiai 'to iger honyi jiaran, “Imorio iyye Ehumani elle ittokon olo Hollum!”
ACT.23.7	Ninyia ikenu inyi erre hunia, ette aŋalafa idioto ihiji 
ACT.23.8	Nyio, ojiori nyia Sadusei jio, obeŋi aati ojiori ibuhuni toye; buo fe ojiori jio obeŋi ajilohien iko oloholioo. Ati ojiori nyia 
ACT.23.9	Obobolororo nyia ewuwoŋita ania, ette omuk hulo ettiyanak ifahita hulla arai 'to te eluluŋ 
ACT.23.10	Attati olorisa ania irrohoji bebe many ilafuhori akumudal alia jio afuoi igiguas Paulo arice rice. Ania, ette inyi ifahina oseŋer jio eluluŋ nyia oŋida ofuoi iyaru Paulo addi tehiji hosi ibore oseŋer. 
ACT.23.11	Jio arue nyia, owotia nyia Lamonye iger Paulo, ette jiaran, “Itagolo ataji! Itahutak iyye arahan hoi asuut hoŋ Yerusalem dini; ilo buo fe luŋa ira asuut hoŋ ibore gala Roma.”
ACT.23.12	Nyia motie, ottubanie nyia omuk hulo Yudei arabotie, ette iwwahuna, ette ittuŋo ibiaŋari iŋiyere kuyya imatari obo ariŋ, many ettohori isi Paulo. 
ACT.23.13	Arai nyia ewwahak hulia ihuo aati atomuana aŋuan iko allaŋo. 
ACT.23.14	Attati isi ifuatan jio ehumak elettaha iko lahou, ette jiaran, “Ettuŋo hohoi arabotie ibiaŋari iŋiyere obo ariŋ many ettohori hohoi Paulo. 
ACT.23.15	Ihuania, ijiara itai iko aati Okikoi Yudei ifahina eram jio akumudal olo oseŋer Roma, ijiara iyaŋuno Paulo jihatai. Itihaniete ahuattek ihuo elle iwahata itai imijana ahode hode hiram enne ihan inyi. Ati errau adi hohoi inyi, ette ittohoro inyi hobeŋ afany dini.”
ACT.23.16	Ati itayiru nyia lonyi haniye Paulo eram ania; tania, ette inyi leten ibore oseŋer, ette iramana Paulo. 
ACT.23.17	Attati Paulo iloŋuna lobo lajafit, ette jiaran jihonyi, “Iyaru anyarhaluti olo jio akumudal, awak inyi iramana jihonyi obo eram.” 
ACT.23.18	Ania, ette ajafit lia iyaru anyarhaluti alia, ette inyiamaru inyi jio akumudal, ette jiaran, “Iloŋ duo nani Paulo, atulo babus, ette jiaran, ijiara nani eyaŋuno anyarhaluti olo jihoi; nyio, awak inyi iramana iyye obo eram.”
ACT.23.19	Attati akumudal alia ittoŋ aani anyarhaluti alia, ette irihoro inyi eger, ette ifiyo inyi jiojio, “Anyio riŋ enne iwak iyye iramana jihoŋ?”
ACT.23.20	Buo inyi ette itarraŋ ojio, “Iwwahuni elettaha Yudei arabotie ifiyere iyye motie oŋida iyye iyaru Paulo Ilokikoi. Itihanie isi ahuattek ihuo alla awahi imijana ahode hode hiram honyi. 
ACT.23.21	Ati heruk eram hosi. Nyio, aati atomuana aŋuan iko allaŋo hulla aradai ikoi; arrai ittohori inyi. Ittuŋoi nyia jio ebeŋ isi ejio enya kuyya emat obo ariŋ many ettohori isi inyi. Ihuania, attuba jihosi ittohori inyi. Itilai isi anyio adi enne ijio iyye.”
ACT.23.22	Attati akumudal alia ihum ittittohina anyarhaluti alia jio, “Hèramak obo atulo jiojio, iramak iyye eram ania jihoŋ,” ette jiaran idehina hetelo.
ACT.23.23	Attati akumudal alia iloŋuna ajafiti honyi arrihai, ette jiaran jihosi, “Iduhuna oseŋer esiha arrihai iko aati kusani atomuana hattarik, buo aati fiara esiha arrihai. Saa hottoŋuan arue ana ahana, ihuhumata ahuattek, oŋida ifuatta Cesaria. 
ACT.23.24	Isiatta Paulo omuk akusani hunna alari inyi. Iyatti inyi onno oyyu many jio Mondir Felice.” 
ACT.23.25	Attati akumudal alia igioronia awaraga onno ojio jio:
ACT.23.26	“Ani alia Klaudio Lisias, egiorok ni jihoi Lettok, Mondir, Felice: Efonya ni! 
ACT.23.27	Inefuni nyia Yudei latulo olo, ette jiaran ettoho. Ati ninyia etaniŋu ni jio ara inyi atulo Roma, ania ette ni leten iko oseŋer hoŋ, ette hohoi italuahuna inyi. 
ACT.23.28	Awak nyia ni imijana eram enne itisiahinierek isi inyi, ania ette ni iyaru inyi many Ilokikoi hosi. 
ACT.23.29	Anyurak nyia ni jio itisiahini isi inyi te erre huno efahita hosi, buo obiaŋara to obo eram onno osiru jihonyi iyeri kuyya ifitari ibabus. 
ACT.23.30	Buo ninyia iramani nani jio, oretiai nyia isi ittohoro latulo olo, ania, efahuniere ni inyi kokuak ajihoi, buo eramak etisiahak honyi hefuahi ikiana ihosiere hoi erre hunne itisiahinierek isi inyi.”
ACT.23.31	Tania, ihani nyia oseŋer hulia ihuo iramani nyia isi. Iduhuni nyia isi Paulo, ette iyaru inyi ta arue many Antipatris. 
ACT.23.32	Jio ebotie holoŋ, acaharai nyia oseŋer hinyia adahai 'to te eejek ibore oseŋer, buo idehini aati kusani obociori iko Paulo ahosiere. 
ACT.23.33	Ninyia afanyi isi Cesaria, ette isi isiarana awaraga jio mondir, buo fe isiori Paulo lihas honyi. 
ACT.23.34	Ninyia ihen mondir awaraga nyia, ette inyi ifiyo Paulo jiojio, ottu Paulo jio ananiŋati fau. Ninyia amijak inyi jio ottu Paulo to Silisia, 
ACT.23.35	ette inyi jiaran, “Attu adi ni itayirio eram hoi alla afanyi etisiahak hoi.” Attati inyi ihum iramana jio ijiara oseŋer irririai Paulo ihaŋ enne ittokon ono mondir.
ACT.24.1	Ihalu oŋitek miyet, olo nyia Ananiya Ehumani elle ittokon Cesaria; inyi iko elettaha Yudei buo obo atulo alla anya Tertulos, linyia olo 'to ikiana imaji Yudei. Ofuoi nyia isi ihosiere Mondir, Felice, ikianari eram enne itisiahinierek isi Paulo. 
ACT.24.2	Ninyia iloŋuni Paulo, ette Tertulos itterio etisiahina inyi jiojio:
ACT.24.2	“Lettok! Teyye, enyurak hohoi nelik fau onno obolo 'to bebe. Iyaŋuno iyye erre ayijok arriai ihuhumiere afau ana. 
ACT.24.3	Efuotu hohoi erre hunia 'daŋ ta namuno, imasik 'daŋ, oŋitek 'daŋ. 
ACT.24.4	Ati, abeŋ ni awak itabolo ekiana jihoi. Attana ni iyye, ta ayiji taji hoi, itayirie jihohoi obo kai. 
ACT.24.5	Enyurak hohoi jio oyeyer latulo alia. Nyio, isusuyo inyi aati Yudei hutta fau 'daŋ, buo fe ara elettok olo eluluŋ omuk aati hulla anyai Nasarin. 
ACT.24.6	Awak nyia buo fe inyi ittarroho Aaji Emojit enne ittokon, ette hohoi inefuna inyi. [Ewak nyia hohoi iŋot eram honyi ihuo ojiori efahita hohoi, 
ACT.24.7	ati ottu nyia Lisia, akumudal, ette ihororo inyi jihoi ta agolon, 
ACT.24.8	ette iramana jio ijiara etisiahak honyi ofuonni itisiahina inyi jihoi.]
ACT.24.9	Arraŋanie nyia buo fe Yudei jio etisiaha ania, ette jiaran jio arai etisiahita hunia daŋ hode.
ACT.24.10	Ifali nyia mondir jio Paulo oŋida ikiana, ania, ette Paulo jiaran,
ACT.24.10	“Amuno ni bebe ifayere ahuan hoŋ ihosiere hoi. Nyio, amijak ni jio ira iyye ahaŋotoni hirre afau ana aŋasi arriai. 
ACT.24.11	Ihuo iremik iyye ittittifuna ta ahuan hoi jio, hobeŋi oŋitek allaŋi 'tomon harrihai to ninyia alari ni Yerusalem imojori. 
ACT.24.12	Obeŋi nyia Yudei onyurani nani etarisa iko obo atulo itua Haji emojit enne ittokon; kuyya esusuyo aati itua hasik emojiti, kuyya jio obo amaji itua abore gala ana. 
ACT.24.13	Ara duadi bu ihuania, obeŋi isi oremihini itahutana nelahode huno erre hunne itisiahinierek isi nani. 
ACT.24.14	Ati eruhok ni eram ana ihosiere hoi jio: etahabuyo ni Hollum olo hohonyiok hohoi te ekoi onno ojiori aati hulia jio ipal. Ati, eruk buo fe ni erre 'daŋ hunne igioroni ifahita Mose iko ibuhi huno ekianak Hollum. 
ACT.24.15	Eyihi ni jio Hollum, ihuo enne iyihinierek isi jio, ibuhuni adi aati ayijok iko arrohojak 'daŋ toye. 
ACT.24.16	Tania, adulo ni ihanio onno oyyu jio oŋida egigilo hoŋ olibo to hosiere Hollum iko to hosiere waati.
ACT.24.18	To ninyia ehaniere ni erre hunia, onyurani nyia isi nani itua Haji emojit enne ittokon buo ni attohu ehanio ehuma ono etaliborio. Obeŋ nyia obo eluluŋ kuyya ehosok teya. 
ACT.24.19	Ati, owoni nyia omuk Yudei hunyia ofuonni 'to to ŋati Asia diya. Ijiara duo luŋa isi ofuonni ihosiere hoi itisiahiniere nani ollo owoni isi iko omuk etisiahita. 
ACT.24.20	Kuyya ijiara aati hullo owoni 'to hulo dini, iramuni anyio epali nyia onno onyurani isi jihoŋ to ninyia itiwwahierek nani ihosiere Lokikoi Yudei 
ACT.24.21	arari fe eram ana hama ninyia ekenu ni to ninyia itiwwahierek nani ihosiere hosi jio: ‘Itiwwahiete itai nani ahana te eruk hoŋ jio ibuhuni adi ayaak toye.’ ”
ACT.24.22	Attati Felice, ta amijana honyi eram ono Ekoi ono Lamonye, itisidonia ewwaha ania, ette iramana isi jiojio, “Attu adi ni iŋot eram ania alla afany Lisia, akumudal.” 
ACT.24.23	Attati inyi ihum iramana lajafit linyia irriria 'to Paulo jio oŋida Paulo arasa ifita. Ati ijiara obusatta inyi iddidaha kai, buo fe ijiara aŋatak mottiarak honyi iyahini inyi eluahiti hosi.
ACT.24.24	Ihalu omuk oŋitek ottu nyia Felice iko ŋoruoi honyi Drusilla ono ŋarriok Yudei. Itiloŋ nyia Felice Paulo, itayiruniere eram ono eruk jio Yesu Kristo enne ikiana Paulo. 
ACT.24.25	Inef nyia abaŋi Felice ninyia ikianari Paulo eram ono ayiji iko ono attoŋotio huan buo ono Oloŋ onno ottu 'to moi ono Oŋocierek eram, ette Felice jiaran, “Ihuania, ike ilo do addi. Enyiak adi ni iloŋuna iyye alla anyurak ni obo asaa.” 
ACT.24.26	Iyihi nyia buo fe inyi jio isiarak adi Paulo jihonyi omuk agurusi. Ania, odulori inyi eloŋutta Paulo gagaga ikianari ikonyi. 
ACT.24.27	Ihalu aŋasi arrihai, orutak nyia Porsio Festo a mondir imaji Felice. Awak nyia Felice oŋida Yudei omunoi inyi; ania, ette inyi idehina Paulo ibabus.
ACT.25.1	Ihalu oŋitek hunihoi, ninyia afany Festo jio aŋati afau ania, ette inyi leten to Cesaria many Yerusalem. 
ACT.25.2	Diya, ette ehumak elettaha iko elettaha Yudei itisiahina Paulo jihonyi. Attanai nyia isi inyi 
ACT.25.3	oŋida ihan onno oyyu jihosi isuluniere Paulo Yerusalem, nyio, iwwahuni nyia isi irraduniere inyi tekoi, ette ifadara. 
ACT.25.4	Itarraŋ nyia Festo jiojio, “Paulo elle ifitani Cesaria. Acaharu adi ni diya kuak ta ahuan hoŋ. 
ACT.25.5	Ijiara elettaha hatai efuo ikoŋ Cesaria oŋida isi ofuoi itisiahina inyi, elle ihan inyi obo epali.”
ACT.25.6	Inyiak nyia Festo itoŋonia Yerusalem omuk oŋitek hottohunik kuyya 'tomon attati leten Cesaria. Jio ebotie holoŋ, ette inyi itoŋo ilokikoi ahaŋotoni hiram, ette iramana ijiara iyaŋunie Paulo. 
ACT.25.7	Ninyia afany Paulo, ette Yudei hunyia ofuonni 'to to Yerusalem iwotia iger honyi, ette itisiahina inyi erre arriai hunno orrohoji 'to, buo ittallihi itahutana nelahode ono etisiahita hunia. 
ACT.25.8	Ati ifayo nyia Paulo ahuan honyi jio, “Abeŋ ni ehan obo epali jio efahita Yudei, kuyya jio Aaji emojit enne ittokon, kuyya buo fe jio Hobu Roma elle ittokon.”
ACT.25.9	Ati awak nyia Festo itamuno Yudei; ania, ifiyere inyi Paulo jio, “Iruk adi iyye aleten Yerusalem, buo ni alo iŋot etisiahita huna teya?”
ACT.25.10	Ati itarraŋ nyia Paulo jio, “Ihuania, awotia ni ihosiere lokikoi Hobu elle ittokon; amaji onno oŋocierek duo luŋa eram hoŋ. Ihuo ihum iyye imijana, habeŋ ni ehan obo epali jio Yudei. 
ACT.25.11	Alla amesio ni efahita, buo fe ehan obo epali onno osiru iŋotoniere jihoŋ aye, abeŋ ni attifia obo erisi. Buo alla abeŋi etisiahita hosi hunia arai hode, obeŋ adi tulo oremik isiarana nani ihas hosi. Ejulum ni jio Hobu elle ittokon.” 
ACT.25.12	Ninyia ikenuni Festo iko esiŋak honyi, ette inyi itarraŋ Paulo jiojio, “Ijulum iyye jio Hobu elle ittokon, tania, ilo jio Hobu elle ittokon.”
ACT.25.13	Ihalu omuk oŋitek, ofuonni nyia Hobu Agripa iko Bernis Cesaria irraŋuniere Festo. 
ACT.25.14	Ninyia atuhi isi oŋitek arriai diya, ette Festo ikukubonia eram Paulo jio hobu, Agripa jiojio: “Owon obo latulo dini, linyia idiaharu Felice ibabus. 
ACT.25.15	Ninyia alo ni Yerusalem, itisiahini nyia ehumak elettaha inyi, isi iko lahou. Attanai nyia isi nani jio ijiara nani aŋotok jihonyi epali. 
ACT.25.16	Ati eramak nyia ni isi jio, ebeŋ hohoi aati Roma esiorio atulo jio etisiahak honyi; hobeŋ inyi ikiana ihosiere etisiahak honyi, buo fe oremik ifauna ahuan honyi jio etisiahita hunia. 
ACT.25.17	Ninyia afuonni isi dini, abeŋ nyia ni elliŋiahi. Ati jio ebotie holoŋ, ette ni itoŋo ilokikoi ahaŋotoni hiram, ette ni iramana oŋida iyaŋunie atulo alia. 
ACT.25.18	Ninyia adiotoi etisiahak honyi ahide, obeŋi nyia isi itisiahini inyi to omuk erre hunno orrohoji ihuo egigilo nyia ni. 
ACT.25.19	Ati itarisai nyia isi ikonyi te eram Imojiti hosi iko te eram obo atulo alla anya Yesu linyia laye 'to, buo Paulo ojio hesu. 
ACT.25.20	Abeŋ nyia ni amijak aŋai adi ettittifu ni awoyo hirre huna. Ania, efiyere ni Paulo kuyya elle iruk inyi aleten Yerusalem oŋida ofuoi iŋot eram ono etisiahita huna teya. 
ACT.25.21	Ati ijulum nyia Paulo jio ijiara inyi arasa ibabus many oŋociere Hobu elle ittokon eram honyi. Ania, eramaniere ni jio ijiara inyi arasa ibabus many efahiniere ni inyi jio Hobu elle ittokon.”
ACT.25.22	Attati Agripa jiaran jio Festo, “Awak ni itayiruna ekiana atulo alia ta ayyaha hoŋ.”
ACT.25.22	Itarraŋ nyia Festo ojio, “Itayiru adi jihonyi motie.”
ACT.25.23	Jio ebotie holoŋ, ofuonni nyia Agripa iko Bernis to olohuo; ette isi iko akumudali buo elettaha abore gala ania ijiŋana itua haji anna alat onno ottubarik aati. Attati Festo iramana eram, ette iyaŋuno Paulo. 
ACT.25.24	Attati Festo jiaran, “Hobu Agripa, ikatai 'daŋ hulle iwanata 'to ikohoi dini: Igonyuna, atulo lia olo, elle itisiahini aati Yudei 'daŋ hullo owoni 'to dini iko hutto Yerusalem, jihoŋ. Ohosohitai nyia isi 'daŋ jiojio ijiara luŋa ottohori inyi. 
ACT.25.25	Ati abeŋ nyia ni anyurak obo epali jihonyi enne itasiru 'to aŋotonia ye jihonyi. Ati inyi nyia ta ahuan ijulum jio Hobu elle ittokon, ette ni iŋatana inyi hetelo. 
ACT.25.26	Ati abeŋ ni amijak egiorok adi ni anyio hirre jio Hobu elle ittokon tenyi. Ihuania, eyaŋuno ni inyi jihatai, agalik tibuo jihoi hobu, Agripa. Oŋida bati nani egiorok obo ariŋ, elle etuk ittittifuna eram honyi. 
ACT.25.27	Nyio, egigilo ni obeŋ oyyu elle ifak atulo babus ihuo olo jio Hobu elle ittokon buo ebeŋ etahutak epalita hunne ihan inyi.”
ACT.26.1	Attati Agripa iramana Paulo jio, “Ikenu hunohoi.” Ania, ette Paulo itabisana aani honyi, ette ikiana ifauniere ahuan honyi jiojio: 
ACT.26.2	“Hobu Agripa, esiru nani amiji iwotiari ahana ihosiere hoi, ifauniere ahuan hoŋ jio erre 'daŋ hunne itisiahinierek Yudei nani. 
ACT.26.3	Nyio, imijak iyye bebe emanyiti Yudei 'daŋ iko elufajiti hosi 'daŋ ababo. Tania, attana ni iyye, italiha atua, itayiru ekiana hoŋ.
ACT.26.4	“Omijani Yudei 'daŋ amanya hoŋ many hamuta ni. Omijani buo fe isi owon nyia amanya hoŋ 'daŋ aŋai tetteri, imiji hohoi ojio ihalu, Yerusalem. 
ACT.26.5	Omijani isi oŋitek 'daŋ jio amanya nyia ni, tetteri, a holo eluluŋ 
ACT.26.6	Ihuania, amijak ni jio itawwahie nani dini, te eyihina hoŋ jio ariŋ ninyia ocorok Hollum jio hohonyiok hohoi. 
ACT.26.7	Inyi ania ariŋ enne iyihini awoi waati hohoi huna 'tomon harrihai ifuotuniere, buo isi odulori etahabuyo Hollum afanni iko arue. Hobu, inyi ania ariŋ enne itisiahinierek Yudei nani. 
ACT.26.8	Buo jihatai hulle iwanata 'to dini, nyio igigiloti itai jio ogol jio Hollum itubuhuniere ayaak?
ACT.26.10	Ehan nyia ni ihuo nyia Yerusalem. Te elohittok ninyia isiori ehumak elettaha jihoŋ, etifitak nyia ni aati Hollum arriai ibabus. Buo ninyia aŋotoni jihosi aye, eruk nyia buo fe ni oŋida ottohori isi. 
ACT.26.11	Enyiahita arriai ettigemio nyia ni isi itua hasik emojiti, buo fe awak jio ijiara isi idehini eruk hosi ania. Te ejoria hoŋ jihosi onno orroho bebe, ejifaru nyia ni isi, ette ittigemio isi, ara duadi bu iborejin terejak.
ACT.26.12	“Eram ania, ninyia alari ni Damaskos te elohittok iko awaraga ninyia isiori ehumak elettaha jihoŋ. 
ACT.26.13	Hobu, ojio ihiji ikoi, nyia kil fanni, egonyu ni obo afaŋan enne inuaha agalik oloŋ. Ottu nyia inyi tedou, ette itafaŋ eger hoŋ iko aati hinyia edaha 'to ikoŋ. 
ACT.26.14	Ekuahino nyia hohoi 'daŋ ifau, ette ni itaniŋuna obo etuk ikiana jihoŋ te ekiana Ebrei jio, ‘Saul, Saul! Nyio ittigemio iyye nani? Iriafaru iyye ihuo eteŋ enne iddidiaŋa 'to buo atara ta aŋut.’ 
ACT.26.15	Buo ni ette ifiyo jiojio, ‘Lamonye, ŋai iyye?’ Buo Lamonye ette itarraŋ ojio, ‘Nani Yesu, elle ittigemio iyye. 
ACT.26.16	Ati, otte, owotia te eejek hoi. Aleyehino ni jihoi inyimuniere iyye irari ahegiamani hoŋ; buo fe irari asuut olo erre hunne igonyuniere iyye nani
ACT.26.17	Etaluahu adi ni iyye ta has Israele iko ta has Lufajak hulle efahiniere adi ni iyye. 
ACT.26.18	Ilo adi iyye iŋa oŋite hosi jio, oŋida isi oyitunie addi te dumele ifaŋan, buo fe oyitunie addi jio agolon Sittan, jio Hollum. Tania, te eruk hosi jihoŋ, ohohini adi eyyata hosi, ette buo fe inyurana amaji ihiji lonyimot Hollum.’
ACT.26.19	“Hode, hobu Agripa, abeŋ nyia ni amesio eram ninyia ottu 'to tedou ette leyehino jihoŋ ihuo arigia. 
ACT.26.20	Etterio nyia ni ettittoyo to Damaskos, teya Yerusalem, attati teya ifau Israele 'daŋ, iko ihiji Lufajak jio; ijiara luŋa isi idehini eyyata hosi, ijiara oyitunie jio Hollum. Ijiara buo fe isi ihanie erre hunne itahutani 'to jio idehini isi eyyata hosi. 
ACT.26.21	Eram ania ninyia inefunierek Yudei nani to tua Haji emojit enne ittokon, ette jiaran nani ettoho. 
ACT.26.22	Ati many ahana eluak nani Hollum. Tania, awotia ni ihuania dini iramaniere elahode jio aati 'daŋ, afiahajak iko elettaha. Ahuattek hirre hunne ekiana ni hunia, isi hunyia ojiori ekianak Hollum, isi iko Mose jio, iduoŋi adi: 
ACT.26.23	Ojiori ittigemie adi luŋa 
ACT.26.24	Ninyia hefayo Paulo ahuan honyi ihuo nyia, ette Festo ikiana jihonyi woŋ woŋ jiojio, “Paulo, isita iyye! Ehum hoi ihen, iyaŋuno jihoi asita!”
ACT.26.25	Ati itarraŋ nyia Paulo jiojio, “Lettok Festo, abeŋ ni esita, ati ekiana ni nelahode ihuo enne ikianari atulo ollo obis hou! 
ACT.26.26	Abeŋ ni abaŋ ikianari erre hunia ihosiere hobu Agripa, nyio, omijak inyi isi 'daŋ. Amijak ni jio obeŋ inyi otimo obo ariŋ jio erre hunia 'daŋ, nyio, obeŋi nyia ihanie isi te edidima. 
ACT.26.27	Hobu Agripa, iruk soho iyye erre hekianak Hollum? Amijak ni jio iruk iyye!”
ACT.26.28	Buo Agripa ette jiaran jio Paulo, “Jio asahien kaiyo hulia, igigilo iyye jio iremik iyye iloit nani irari aholo Kristiani?”
ACT.26.29	Itarraŋ nyia Paulo jiojio, “Ara duadi bu asahien kaiyo kuyya arriai, amojo ni jio Hollum jio ijiara bati itai irata ihuo nani; iyye iko aati hulo 'daŋ, hulle itayirie 'to hulo jihoŋ ahana…ati obiaŋara hulle ifitati ihuo ani!”
ACT.26.30	Attati hobu iko Mondir, buo Bernis iko aati hullomuk 'daŋ idioto. 
ACT.26.31	Ninyia atturoroi isi, ikianai nyia isi hama jiojio, “Obeŋ atulo alia ihan obo epali, onno osiru ittohori inyi kuyya ifitaniere inyi ibabus.” 
ACT.26.32	Ania, ette Agripa jiaran jio Festo jio, “Oremihini duo ihohina atulo alia, alla abeŋ duo inyi ijulum jio Hobu elle ittokon.”
ACT.27.1	Ninyia ajiori jio ijiara hohoi efuo Ittali ta ababur, isiori nyia Paulo iko omuk aati babus ihas Julio, ajafit akatiba oseŋer Roma enne iloŋoi “Akatiba Hobu elle ittokon.” 
ACT.27.2	Edak nyia hohoi ababur ta Adramitiam. Awak nyia ababur ania leten jio aborejin gala ewojiti babur hutta Asia. To ninyia efuari hohoi ta atua hari, owon nyia Aristakos olo Tesalonika atta fau Masedonia ikohoi. 
ACT.27.3	Jio ebotie holoŋ, efany nyia hohoi Sidon. Oyyu nyia ataji Julio jio Paulo, ania, ette inyi iŋatana Paulo olo imijuno mottiarak honyi, oŋida isi oluahi inyi. 
ACT.27.4	Ninyia efuoi hohoi teya, ette hohoi ijafaru totto ŋati ful Saipras onno obiaŋari noyyami ohutari; nyio, ohutuno nyia noyyami totto hosiere ajihohoi. 
ACT.27.5	Ninyia ellaŋ hohoi aari enne ittok etteger Silisia iko Pamfilia, ette hohoi ifanyan ibore gala Mira atta fau Lisia. 
ACT.27.6	Diya, onyurak nyia ajafit alia obo ababur ninyia ottu 'to to Alesandariya buo ojio alo Ittali, ette itadahina hohoi jio ababur ania.
ACT.27.7	Ogol nyia adaharu ania bebe, ania efuari hohoi yegeree, many efanyari hohoi iger bore gala Sinidas ihalu oŋitek arriai. Ati ta ahutuno oyyami totto hosiere hohoi, ebeŋ nyia hohoi eremik ifuatan ahosiere te ekoi ania. Ania, emanari hohoi totto ŋati ful Krit, etteger Salmone onno obiaŋari noyyami ohutari. 
ACT.27.8	Ejafaru nyia hohoi ta agolon totto iger otifor hari many efanyari hohoi jio obo amaji anna anya Ewojit Baburi Eyijo onno onyiha to bore gala Lasea.
ACT.27.9	Etoŋo nyia hohoi diya fur many oyeyerari jihohoi ifuari ahosiere ta ababur, nyio, allaŋ nyia Noloŋ ono Etaliborio
ACT.27.10	“Hottohulo, egigilo ni olo adi adaha hohoi ahosiere ta ababur irrohoji; nyio, ofuoi adi ittarroho erre hutto tua babur arriai buo fe ittarroho ababur. Iyaŋuno adi buo fe inyi aye.” 
ACT.27.11	Ati itayirio nyia ajafit oseŋer ekiana ono elettok babur iko ono lamonye babur, buo iha ono Paulo. 
ACT.27.12	Obeŋ nyia amaji ewojit baburi ania oyyu itoŋori ta ayafajin hacoro. Ania, awaharik aati arriai ifuari attua hari enne ittokon ta ababur. Nyio, igigiloi nyia isi jio hara heremik isi ifanyan Foniks itoŋori diya ta ayafajin hacoro. Ara nyia Foniks abore gala ewojit baburi otto fau Krit. Owon nyia inyi ihiji samal iko edoroi holoŋ, buo fe owon ihiji junub iko edoroi holoŋ
ACT.27.13	Ninyia ahutuno oyyami dee totto junub, ette isi iwahan ihanio ariŋ oduo igigiloi isi, ette ipihuna ahide anyafada enne iriecierek ababur, ette ifuatan hulla ajafarai to olotifor Krit. 
ACT.27.14	Ati ojio ihalu kai, odioto nyia noyyami onno obolo anna anya 'to “Ehiji Samal iko eduoŋi holoŋ.” Ohutuno nyia tottono aful ania. 
ACT.27.15	Ninyia ittanniŋ oyyami ababur ania, ette igolon jio ababur ilari attany oloyyami; ania, ette hohoi iŋatana oyyami hotohutaru inyi. 
ACT.27.16	Ninyia ejafaru hohoi totto ŋati obo aful ollo odiha alla anya Kauda onno obiaŋari noyyami; ta agolon, eremik nyia hohoi italuahuna atogol ninyia owon 'to ibabur. 
ACT.27.17	Ipihuni nyia isi atogol ette ihanana ibabur, attati ififit ababur 'tid 'tid to omuk oofi. Abaŋi nyia isi jio hara hefuo isi isiak efuri suluŋayo teger lotifor Libia. Ania, ette isi ihouna addi amusiama onno osuliere oyyami ababur, ette iŋatana oyyami ohutaru ababur. 
ACT.27.18	Jio ebotie holoŋ, odulo nyia addiŋilla etaburaŋio ababur onno orroho bebe, ette isi ibiroro omuk erre hunyia iwwahatio ababur. 
ACT.27.19	Ojio iholoŋ etahunihi ette isi ipipuasara addi omuk egemita babur. 
ACT.27.20	Oŋitek arriai ebeŋ nyia hohoi egonyu oloŋ kuyya elelefi. Odulo nyia buo fe addiŋilla nyia ihutan onno orroho bebe. Tania, ebeŋ nyia hohoi eyihi jio italuahuno adi tulo.
ACT.27.21	Ninyia atuhi aati oŋitek arriai obeŋi anyai obo ariŋ, ette Paulo iwotia ihosiere hosi, ette jiaran, “Hottohulo, hara nyia enne itayiriete itai eram hoŋ, ebeŋ nyia efuonni to Krit; ebeŋ duo buo fe enyurak ettarrohoja hirre iko eriafai ana. 
ACT.27.22	Ati attana ni itai, itagoloto atajia! Obeŋ adi obo tehiji hatai ojio aye, ati ababur adi hama orroho. 
ACT.27.23	Nyio, Hollum alla ara ni aholonyi, elle etahabuyo ni, oleyehino duo ajilo honyi jihoŋ duo arue; 
ACT.27.24	ette jiaran, ‘Paulo, hèbaŋ! Ilo adi iyye luŋa iwotia ihosiere Hobu elle ittokon. Buo ta ayiji Hollum jihoi, obeŋ adi obo tehiji waati hulle idahati 'to hulia ikoye ta ababur ajio aye.’ 
ACT.27.25	Tania, hottohulo, itagoloto atajia! Nyio, eyihi ni jio Hollum jio ara adi luŋa ihuo iramani duo jihoŋ. 
ACT.27.26	Ati ipoŋoni adi hohoi jio obo aful.”
ACT.27.27	Jio arue etattomoni haŋuan, odulo nyia addiŋilla ipipoŋio hohoi ihari enne ittokon ono Adriya. Ninyia ara ihuo attiŋ harue, igigiloi nyia ayirok babur jio eliaha hohoi jio obo olotifor. 
ACT.27.28	Ania, ette isi ikem awudori hari, ette inyurana jio ara nyia ayardahien atomuana aŋuan. Ihutoni nyia isi ahosiere kai, ette inyiak ikem, ette inyurana ayardahien atomuana hunihoi. 
ACT.27.29	Abaŋi nyia isi jio ara holo ababur isiahina ahuan imoruoi, ania, ette isi ibironia anyafadaa aŋuan totto horuoŋ babur attua hari itawojiere ababur, ette imojo jio ijiara amotie hatafaŋa. 
ACT.27.30	Awahi nyia ayirok babur iluny addi to tua babur; ania, ette isi itusuronia atogol itua hari, ette itihanio ahuattek ihuo onno ofuoi isi ibironia omuk anyafadaa totto hosiere babur. 
ACT.27.31	Attati Paulo jiaran jio lajafit oseŋer iko jio oseŋer jio, “Alla abeŋi ayirok babur hulia arasai itua babur, obeŋ adi tulo italuahuno.” 
ACT.27.32	Ania, ette oseŋer hulia iŋiŋot oofi hunne iriatari atogol ania, ette iŋatana inyi hetelo.
ACT.27.33	Ninyia iliaha amotie hanyik, ette Paulo ittana isi 'daŋ oŋida anyauni obo aŋiria; ette jiaran, “Ihuania itilati itai oŋitek 'tomon haŋuan ibiaŋata inyata obo aŋiyo. 
ACT.27.34	Attana ni itai, anyata obo aŋiyo itagoliere ahuattek hatai. Obeŋ adi riŋ iriafu obo jihatai, ara duadi bu ofitti.” 
ACT.27.35	Ninyia iken inyi ihuo nyia, ette inyi iduhuna obo emune, ette isio ahumo jio Hollum ihosiere hosi 'daŋ, ette ibeny, ette itter aŋiyo. 
ACT.27.36	Attati isi 'daŋ itagol atajia, ette buo fe 'daŋ ababo iŋiyo obo aŋiyo. 
ACT.27.37	Era nyia hohoi 'daŋ aati esiha arrihai iko atomuana hattarik helle (276
ACT.27.38	Ninyia anyai isi 'daŋ many ifoŋi, ette isi ibironia emma 'daŋ itua hari jio oŋida ababur itawwaha.
ACT.27.39	Ninyia afaŋ amotie, obeŋi nyia ayirok babur oheruni anani lotifor ania. Ati igonyuni nyia isi obo olotifor onno owon iko agul hari, ette isi igigilo iyirori ababur many jio amaji nyia, ollo oremik. 
ACT.27.40	Ania, ette isi iŋutoro addi anyafadaa etawojita babur, ette idehina isi odiori attua hari enne ittokon. Jio asaa nyia, ette isi buo fe ihouna addi oofi huno eyek hunne igurierek ababur, ette isihina amusiama otto hosiere babur oŋida noyyami ohutaru ababur ahosiere, ette hohoi ifuatan attany olotifor. 
ACT.27.41	Ati isiak nyia ababur efuri suluŋayo ette iwotia; ette osiere honyi iriata, ette igolihina 'tiŋ 'tiŋ, buo apoŋia poŋia hari ette iwuwur ehalu honyi tuny tuny.
ACT.27.42	Iwwahuni nyia oseŋer ittohori aati babus 'daŋ, nyio, ŋadi isi oriŋari many ilotifor ette iruat. 
ACT.27.43	Ati itik nyia ajafit isi ihaniere ihuo nyia, nyio, awak nyia inyi italuahuna Paulo. Attati inyi ihum iramana hia daŋ hullo omijani 'to arriŋita, oŋida itterie alluhina itua hari, ijiara oriŋarai ilotifor, 
ACT.27.44	buo atimok inefi abauhien iko omuk eŋuanyiti babur ette ijifana. Ania, ette hohoi 'daŋ ifanyan onno oyyu ilotifor.
ACT.28.1	Ninyia efany hohoi onno oyyu ilotifor, enyurak hohoi jio anya aful ania, Molta. 
ACT.28.2	Imoroti nyia aati hulo amaji ania bebe jihohoi. Nyio, ifuotuni nyia isi hohoi 'daŋ, ette inahina jihohoi eema ninyia itterio ahide asayo buo fe ihacoro. 
ACT.28.3	Owuruno nyia Paulo efuri heyek; buo ninyia henohio inyi isi iyali, ette enohit hima itapuhuna amunu, ette amunu ania ihony aani Paulo, ette iriata diya. 
ACT.28.4	Ninyia igonyuni aati amiji ania amunu ania illica ihani Paulo, ette isi ikiana isi hama jio, “Ara atulo olo luŋa a hattohoni. Duadi bu irisu inyi to tua owore, ittallik luŋa ajiok ono Abisan ibusana inyi.” 
ACT.28.5	Ati iwassak nyia Paulo amunu ania ihima, buo amunu ania obeŋ iriafu inyi. 
ACT.28.6	Igigiloi nyia isi jio, olo adi ahuan Paulo iyejana, kuyya imok adi inyi ihuania, ette iye. Ati ninyia attohori isi etila, buo obeŋi igonyuni obo ariŋ onno orroho iduoŋ jihonyi, ette isi iloit egigilo hosi, ette jiaran, “Ara inyi ajiok!”
ACT.28.7	Owoni nyia omuk amatta iger amaji ania huno Pabilos, elettok olo aful ania. Ifuotu nyia inyi hohoi onno oyyu, ette ittoŋotio hohoi amorot honyi oŋitek hunihoi. 
ACT.28.8	Ififiata nyia monye Pabilos iko anahan huan buo ayotti. Ania, ette Paulo leten jihonyi itua haji, ette imojo, ette iyabana ahas honyi jihonyi, ette itaŋida inyi. 
ACT.28.9	Ninyia ihani ariŋ ania, ofuonni nyia aŋuak hutta aful ania 'daŋ, buo ette itaŋida isi. 
ACT.28.10	Isiori nyia isi jihohoi esiorita arriai. Buo ninyia ejio hohoi efuo idioto, ette isi ihanana, itua babur, erre 'daŋ hunne ewak hohoi.
ACT.28.11	Ihalu ayafajin hunihoi, ette hohoi ifuatan addi jio aful ania ta ababur ninyia ottu 'to to Alesandariya anna anya, “Ajiohin Atturot.” Itoŋok nyia inyi ayafajin hacoro diya. 
ACT.28.12	Efany nyia hohoi ibore gala Siracos, ette itoŋo diya oŋitek hunihoi. 
ACT.28.13	Teya, ette hohoi ifuatan ahosiere many efanyari hohoi ibore gala Renyum. Jio ebotie holoŋ, itterio nyia oyyami ahutuno totto junub; ania, jio oloŋ etarrihi ette hohoi ifanyan ibore gala Puteli. 
ACT.28.14	Enyurak nyia hohoi omuk eruhok diya. Awahi nyia isi hohoi etoŋok ikosi esabit abotie. Ania, efanyari hohoi Roma ihuo nyia. 
ACT.28.15	Ninyia itaniŋuni eruhok hutto Roma afuanna hohoi, ette isi irrirraŋuno hohoi many jio Asuk ono Apios iko Asik Hunihoi Eyiriti. Ninyia igonyu Paulo isi, ette inyi isio ahumo jio Hollum, ette itagol ataji.
ACT.28.16	Ninyia efany hohoi Roma, aŋatani nyia Paulo itoŋo inyi hama iko olo oseŋer linyia irriria 'to inyi.
ACT.28.17	Ihalu oŋitek hunihoi, iloŋu nyia Paulo elettaha Yudei hunyia owoni 'to diya iwwaha. Ninyia attubanie isi, ette inyi jiaran jihosi, “Illarak hoŋ, duadi bu abeŋ ni ehan obo ariŋ onno orroho jio aati hohoi kuyya etarrohojo emanyiti huno hohonyiok hohoi, ifitani nyia nani Yerusalem, ette isiarana nani ihas gala Roma. 
ACT.28.18	Awahi nyia gala Roma ihohina nani ninyia ihumi isi ittittif nani. Nyio, obeŋi nyia isi onyurani obo epali enne ehan ni onno osiru 'to jihoŋ iyeri. 
ACT.28.19	Ati ninyia ihari Yudei eram ania, ania, ejulumori ni jio Hobu elle ittokon duadi bu obeŋ obo ariŋ anna aremik ni itisiahiniere aati hohoi. 
ACT.28.20	Inyi eram ania enne eloŋuniere ni itai ikianari ikatai. Hode hode, efita ni ihua ana ibabus te eram lia, elle iyihini aati Israele jihonyi.”
ACT.28.21	Itarraŋi nyia elettaha Yudei hulia inyi jio, “Hèbeŋ hohoi efuotu omuk awaragaa to Yudea hunne ikianai 'to teyye. Hobeŋ buo fe tulo jio aati hohoi hullo ofuonni 'to teya, iyabu omuk asayyo kuyya ikenu obo eram onno orroho teyye. 
ACT.28.22	Ati, ewak hohoi itaniŋuna ekiana onno owon 'to jihoi. Nyio, emijak hohoi jio ikianai aati jio amasik 'daŋ onno orroho te eram ono eluluŋ enne iwattari iyye ania.”
ACT.28.23	Tania, ofuonni nyia isi arriai imaji ninyia itoŋori Paulo, ninyia anyimuni isi oloŋ itaniŋiere jihonyi. Attati Paulo ihum ikukubonia jihosi eram ania nyia motie many arari attari. Ittittoyo nyia inyi jihosi eram ono Olobie Hollum. Te ehianatta honyi jihosi efahita Mose iko egierita hekianak Hollum, awak nyia inyi itahutana jihosi jio ara eram Yesu hode. 
ACT.28.24	Iruhi nyia omuk hulosi ekenita honyi buo omuk ihari. 
ACT.28.25	Ania, ofuoi nyia isi addi hulle itarisai isi hama, ninyia iken Paulo eram annabotie ana: “Obis nyia Loholio Olibo to ninyia ikianari inyi jio hohonyiok hatai te etuk Isaya ekianani Hollum jio:
ACT.28.26	‘Ilo iramak aati hulia jio:
ACT.28.26	Itayiriete adi itai, itayiriete, buo ibiaŋata imijana;
ACT.28.26	imijiete adi itai, imijiete, buo ibiaŋata igonyuna.
ACT.28.27	Nyio, oddiŋi ossi aati hulia,
ACT.28.27	ottuhi isi ayyaha hosi;
ACT.28.27	buo fe imuti oŋite hosi.
ACT.28.27	Nyio, ŋaduo oŋite hosi igonyuni,
ACT.28.27	buo fe ayyaha hosi itayiruni;
ACT.28.27	buo fe ossi hosi duo ette imijana,
ACT.28.27	ette duo isi iyituno jihoŋ, buo ni ette itaŋida isi.’ ”
ACT.28.28	Attati Paulo itisidonia jiojio, “Omijana ti jio, isiori jio Alufajak asayyo Hollum hunne iyaŋunie 'to etalahuno. Itayirie adi isi!” [
ACT.28.29	Ninyia ikenu Paulo eram ana, ofuoi nyia Yudei hulia addi, buo itarisai onno orroho isi hama.]
ACT.28.30	Otuk nyia Paulo aŋasi arrihai jio amaji ninyia ojura inyi, buo ifuotutta aati 'daŋ hunyia ofuonnuttai 'to mijio inyi. 
ACT.28.31	Ittittoyotio nyia inyi eram ono Olobie Hollum, buo fe ittiyanatio sool eram Yesu Kristo, Lamonye, buo tulo obeŋ itik inyi.
ROM.1.1	Ani alia Paulo, egiamani Yesu Kristo, linyia onyimu Hollum irari elefahata elle iloŋuni ittittoyere Asayyo Ayijok huno Hollum.
ROM.1.2	Ocorok nyia Hollum Asayyo hunia many berien te etuhe hekianak honyi ihuo igioroni Ibuk honyi Elibo. 
ROM.1.3	Arai Asayyo hunia to Lonyi honyi Yesu Kristo, Lamonye hohoi. Ara inyi atulo, ta adetuno honyi to woyo Dafide. 
ROM.1.4	Ta attuna honyi jio Hollum iko ta alibori honyi, itahutani jio ara inyi Lonyi Hollum ta aduaran onno obolo 'to ninyia itubuhunierek inyi toye. 
ROM.1.5	Tenyi, etasiru ani Hollum amiji irari elefahata, iyaŋuniere aniŋio iko eruk jio aati hutta fau 'daŋ te eram Kristo. 
ROM.1.6	Ara buo fe eram ania tetai, hutto Roma, hulle iloŋu Hollum irari a hulo Yesu Kristo.
ROM.1.7	Ania, egiorori ni jihatai 'daŋ hutto Roma hullo obuor ataji Hollum, buo fe inyi iloŋu itai irari awaati honyi:
ROM.1.7	Ijiara Hollum Monye hohoi iko Yesu Kristo, Lamonye, isiarani jihatai ayiji taji iko elik tajia.
ROM.1.8	Ahosiere, esiarak ni ahumo jio Hollum hoŋ, ta afure Yesu Kristo tetai 'daŋ, nyio itayiru afau 'daŋ eruk hatai. 
ROM.1.9	Ara Hollum asuut hoŋ, Hollum elle egiama ni jihonyi ta ataji hoŋ 'daŋ, te ettittoyo hoŋ Asayyo Ayijok huno Lonyi honyi. Omijak inyi jio, adulo ni agilutta itai, 
ROM.1.10	alla amojo ni. Amojo ni jio alla ara awahan Hollum, ijiara inyi aŋatak ani ilari imijuniere itai ihuania. 
ROM.1.11	Nyio, awak atua hoŋ bebe igonyuna itai, oŋida bati nani eyaŋuno jihatai esiorita huno Oloholio Hollum itagoliere itai. 
ROM.1.12	Ajiaran ania jio, eluahi adi nani ikatai arabotie, nyio, itagol adi eruk hoŋ itai, buo fe anatai itagol nani.
ROM.1.14	Ara egiama hoŋ ta aati bore gala iko hutto miji, hulle iheni 'to iko hullo obeŋi 'to iheni. 
ROM.1.15	Tania, awak buo fe atua hoŋ bebe ittittoyo Asayyo Ayijok jihatai, aati Roma.
ROM.1.17	Nyio, itahutani Asayyo Ayijok aŋai itabisak Hollum aati ajihonyi. Ara inyi te eruk ijiai, ihuo igioroni Ibuk Hollum jio, “Isu adi luŋa atulo elle itabisani jio Hollum te neruk.
ROM.1.18	Italeyehi Hollum ajore honyi tedou jio aati 'daŋ eyyak iko epalak, hulle itihotie 'to elahode jio aati te ekotia hosi hunno orrohoji 'to. 
ROM.1.19	Ittigemio Hollum isi, nyio, omijani isi eram Hollum 'daŋ; nyio, itahutak nyia Hollum, ta ahuan honyi, jihosi erre hunia sar sar. 
ROM.1.20	Many berien ninyia oyyeuniere Hollum nedou iko nafau, oremehini aati mijana 'tel 'tel jio obeŋ agolon honyi otuhoro, buo fe jio ara inyi hode Hollum. Oremehini aati imijana erre hunia, te erre 'daŋ hunyia oyyeu inyi. Tania, obeŋ obo eliet jihosi 'tuŋ! 
ROM.1.21	Omijani isi Hollum, ati obeŋi isi abaŋi inyi ihuo Hollum buo fe obeŋi isiori jihonyi ahumo. Ati obeŋi luŋa egigilita hosi obisi, itiriohi buo fe ossi hosi hunno orrohoji 'to hunia. 
ROM.1.22	Ojiori isi jio elofioro isi, ati obeŋi isi ossi. 
ROM.1.23	Idehini isi etahabuyo Hollum elle isu 'to 'tulaŋ, buo ette ihuhumuna arrijiorita hirre hunno oremehini 'to ye, hunne iyyaluni atulo, kuyya aheny, kuyya aciaŋi, kuyya asaŋ hunno oretiai 'to retia, ette itahabuyo isi.
ROM.1.24	Tania, obusak nyia Hollum isi hétehaniehe erre hunne iboti 'to hunia ihuo awahi atajia hosi, nyio, obeŋi isi ossi. Ihanie isi erre somon jio ahuattek hosi isi hama. 
ROM.1.25	Iloiti isi nelahode ono Hollum agesemi, ette itahabuyo buo fe igiamai jio erre hunno oyyeu Hollum, buo idehini Layyani ollo ojiori oŋida itahabuye 'tulaŋ 'tulaŋ! 
ROM.1.26	Te ehanio hosi erre hunia, inyi onno obusaniere Hollum isi jio esomiti hunia. Abalarik aŋoruo hosi ahuattek iko aŋoruo ihuo isi, buo idehini ekoi onno oyyehiniere Hollum isi. 
ROM.1.27	Ihuo nyia buo fe idehini aliawa aŋoruo buo abalarik ahuattek hosi. Ihanie isi erre somon jio ahuattek hosi isi hama, tania, iyaŋunie isi jio ahuattek hosi ettigemita hunno osiruni 'to te epalita hosi hunia.
ROM.1.28	Te ehara hosi eram Hollum, inyi onno obusaniere Hollum isi jio ossi hosi hunno omuyahi 'to hunia; oŋida isi ihanie erre hunno obeŋi 'to osiruni jihosi ihaniere. 
ROM.1.29	Ottubai awoi hirre 'daŋ hunno orrohoji 'to jihosi; erre ihuo eyyau, eŋaru buo, epal. Jihosi, ifut ahaini, attohio waati, aŋalafa, enyobio, iko etarrohojio huattek. Arai isi ahamuaŋak 
ROM.1.30	buo fe ittarrohojie afureta hosi isi hama. Oliwarik isi Hollum buo fe arai a hetadarak
ROM.1.31	Obeŋi ossi jihosi, buo fe obeŋi ogottierek elamita hosi. Obeŋ abuaran taji kuyya amehino jihosi. 
ROM.1.32	Omijani isi jio ojiori efahita Hollum jio, aati hulle ihanie 'to erre hunia, osiru naye jihosi. Obeŋi isi ihanie erre hunia ijiai, ati omunoi buo fe isi hia, hulle ihanie 'to erre hunia.
ROM.2.1	Tania, illa, ira duo bu iyye ŋai, obeŋ obo eliet jihoi, elle iŋot iyye eram obo atulo. Nyio, ta aŋocio hoi eram honyi, iŋotok iyye epali ihuan hoi nyio, iyye aŋotoni hiram, ihanio buo fe iyye erre hunne ihanio inyi. 
ROM.2.2	Emijak jio, obis Hollum alla aŋot inyi eram waati hulle ihanie 'to erre ihuo hunia. 
ROM.2.3	Illa, igigilo iyye jio iris adi iyye aŋocio Hollum elle iŋocio iyye eram waati hulle ihanie 'to erre ihuo hunia, buo iyye ta ahuan hoi ihanio isi? 
ROM.2.4	Iyasiete ti itai abolori nyalami iko adihan buo abolori taji honyi? Ibiaŋata soho itai imijana jio, anyalam Hollum, iyaŋuniere jihatai ehara eyyata? 
ROM.2.5	Ati ta agolon hossi hatai luŋa, ifuronia itai ettigemita jihatai jio Oloŋ enne italeyehiniere Hollum ajore honyi iko aŋocio hiram onno obis 'to. 
ROM.2.6	Nyio, isiarak adi Hollum aati 'daŋ ababo edumiti hunno oremehini 'to te ehanita hosi. 
ROM.2.7	Isio adi inyi nesu onno osio 'to 'tulaŋ jio hia hullo odulori 'to ehanio onno oyyu; buo fe ottifiai akuatan, olohuo iko abiaŋan ye. 
ROM.2.8	Ati jio aati hullo onohi tajia, buo fe ihari elahode buo iruhi erre hunne ipali 'to, osehi adi Hollum jihosi ajore onno orroho 'to bebe. 
ROM.2.9	Owon adi ettigemio iko adiaha jio atulo 'daŋ eyyani: itterio do jio Yudei, attati buo fe jio Alufajak. 
ROM.2.10	Ati isiarak adi Hollum akuatan, olohuo iko nelik tajia jio hia 'daŋ hulle ihanie 'to onno oyyu: itterio do jio Yudei, attati buo fe jio Alufajak. 
ROM.2.11	Nyio, orriama aŋocio hiram Hollum jio aati 'daŋ.
ROM.2.12	Hia 'daŋ hulle iyyauni 'to buo obeŋi owoni iko efahita Mose, iyyauni isi ette litohina obeŋi efahita; buo hia 'daŋ hulle iyyauni 'to buo owoni iko efahita, oŋoti adi eram hosi te efahita. 
ROM.2.13	Nyio, obiaŋara etayirak ifahita hullo obisi 'to to hosiere Hollum, ati hulle ihanie 'to erre hunna awahi Efahita isi hullo obisi 'to. 
ROM.2.14	Obeŋi Alufajak owoni iko Efahita; buo elle ihani isi, to ossi hosi erre hunna awahi Efahita; itahutak jio omijani isi anyio anna awahi ihanie kuyya obeŋi awahi ihanie, duadi bu obeŋi Efahita jihosi. 
ROM.2.15	Itahutani ehanita hosi hunia jio, igioronie erre hunna awahi efahita itajia hosi. Itahutani buo fe atuajin hosi hunno oye 'to jio, ara eram ania hode. Nyio, iramattai atuajin hosi hunno oye 'to jio, oyiji kuyya ipali ehanita hosi. 
ROM.2.16	Ojiori Asayyo Ayijok hunne ettittoyo ni jio, ara adi ihuo nyia jio Oloŋ anna alari Hollum iŋociere egigilita hutto hossi waati to Yesu Kristo.
ROM.2.17	Buo iyye? Ijio iyye jio, iyye olo Yudei, imanya iyye te Efahita, itadara iyye te eram Hollum; 
ROM.2.18	buo fe imijak ariŋ anna awak Hollum iyye oŋida ihanio. Ittiyenu iyye jio Efahita inyimuniere erre hunno obisi 'to. 
ROM.2.19	Ifut ihou hoi jio, ira iyye aharihoni ŋodok, buo fe ira afaŋan jio hia hullo owoni 'to idumele, 
ROM.2.20	buo fe ahettiyanani waati hullo obeŋi hossi iko atimok hirre. Ifut buo fe inyi luŋa ihou hoi jio, imijak iyye Efahita iko elahode 'daŋ. 
ROM.2.21	Ittiyenio iyye aati hullomuk…nyio ati ibeŋ iyye ittiyanaru ahuan hoi? Ittittoyo iyye jio, “Hèhoholio”…buo iyye ta ahuan hoi ihoholio? 
ROM.2.22	Ijio iyye jio, “Hèhanio erre somon”…buo iyye ta ahuan hoi ihanio erre somon? Iha iyye buo fe arrijiorita jiohin…buo iyye, ta ahuan hoi, ihoholio iyye erre hutto hasik Imojiti hunne ittaha? 
ROM.2.23	Itadara iyye ta amijana hoi Efahita Hollum — buo iyye ta ahuan hoi iyaŋuno ariri jio Hollum ta amesio hoi efahita honyi? 
ROM.2.24	Igioroni Ibuk Hollum jio, “Ittarrohojie Alufajak afure Hollum te eram hatai, Yudei.” 
ROM.2.25	Elle iniŋiete itai efahita, itasiruno adi aboso hatai; buo elle imesiete itai efahita, orriama inyi ihuo elle ibiaŋata itai ibosoti. 
ROM.2.26	Buo alla aniŋio atulo ollo obeŋ 'to oboso erre hunno ojiori efahita, obeŋ 'tadi Hollum ihianak inyi ihuo alla aboso? 
ROM.2.27	Tania, oŋotoni adi Alufajak epali jihatai, Yudei. Nyio, oniŋie isi efahita duadi bu obeŋi isi obosoi, buo itai imesiete efahita duadi bu igioronie isi jihatai buo fe itai ibosoti. 
ROM.2.28	Obiaŋara aboso itihan atulo aholo Yudei hode, nyio, ittallik aboso ono ahuan ihanana atulo aholo Yudei hode. 
ROM.2.29	Ati atulo Yudei hode, inyi atulo alla ara 'to aholo Yudei ta atua honyi. Inyi atulo elle italibori atua honyi. Ara etaliborio tua egiama ono Oloholio Hollum, buo obiaŋara egiama ono efahita hunne igioroni. Ifuotu atulo alla ara 'to ihuo nyia etahabuyo jio Hollum buo obiaŋara jio aati.
ROM.3.1	Agalihini ti Yudei Alufajak ta anyio? Kuyya, owon ti obo ayiji jio aboso? 
ROM.3.2	Aafe, ara ihuo nyia te ekotia 'daŋ! Nyio, ahosiere do, isiarak nyia Hollum asayyo honyi jio Yudei. 
ROM.3.3	Buo alla abeŋi omuk hulosi ogottierek asayyo Hollum hunia; itahutak ati inyi jio, obeŋ adi Hollum ogottiere ekenita honyi? 
ROM.3.4	Obeŋ 'tuŋ! Duadi bu ogesemi aati 'daŋ, arasa Hollum ikiana ahode hode, ihuo igioroni ibuk Honyi jio;
ROM.3.4	“Ijiara luŋa ekiana hoi itahutak abisan hoi.
ROM.3.4	Elle itiwwahie iyye, ijiara luŋa omijani jio ibis iyye.”
ROM.3.5	Ejio adi anyio elle itahutani epalita hohoi jio obisi ehanita Hollum? Eremik ti jiaran jio, ipal Hollum elle ettigemio inyi hohoi? (Ekiana ni jihatai ihuo atulo.) 
ROM.3.6	Obeŋ 'tuŋ! Alla abeŋ duo aŋocio Hollum obis, oremik duo inyi aŋai iŋot eram waati 'daŋ?
ROM.3.7	Buo elle iyaŋuno agesemi hoŋ akuatan jio Hollum te etahutana honyi 'tel 'tel elahode Hollum, nyioti arasai iŋotonia jihoŋ eyyau? 
ROM.3.8	Nyioti ebeŋ ejio jio, “Héyyauna oŋida iyaŋuno ayiji”? Hode, ittarrohojie omuk aati afure hoŋ te etisiahina hosi nani jio, ekenita hoŋ luŋa hunia! Osiru luŋa aŋotonia epali jihosi.
ROM.3.9	Anyio 'tadi? Egalik ti hohoi Yudei Alufajak ta anyio? Obeŋ riŋ!
ROM.3.10	Ihuo igioroni Ibuk Hollum jio,
ROM.3.10	“Obeŋ obo ollo obis 'to,
ROM.3.11	obeŋ obo elle ilofioro 'to,
ROM.3.11	kuyya elle itahabuyo Hollum.
ROM.3.12	Ayitoni aati 'daŋ Hollum oruoŋitek.
ROM.3.12	Ipali isi 'daŋ;
ROM.3.12	obeŋ obo, ara duadi bu abotie, elle ihanio 'to onno oyyu.
ROM.3.13	Ifut enyobio onno orroho 'to bebe ihutuhe hosi.
ROM.3.13	Ottutta agesemi onno orroho 'to ta ŋadiafa hosi;
ROM.3.13	buo fe eyeri munu ottutta to hutuhe hosi.
ROM.3.14	Ifuti etuhe hosi iko epitita hunno oduari 'to 'tek 'tek.
ROM.3.15	Itawahai ahuattek hosi iriafuniere iko ittohori atulo.
ROM.3.16	Idiaharai isi arrohoji iko ettigemio jio amasik 'daŋ hunno ofuarik isi.
ROM.3.17	Otimoi isi amanya te nelik tajia.
ROM.3.18	Obeŋi atajia hosi abaŋi Hollum.”
ROM.3.19	Ihuania, emijak jiojio, ikianai erre 'daŋ hunne igioroni Ifahita, to hia, hulla amanyai te Efahita jio, oŋida obo atulo obeŋ owon iko obo eliet. Tania, oŋot adi Hollum eram tulo 'daŋ ta fau. 
ROM.3.20	Nyio, to hosiere Hollum, obeŋ tulo ara a habisani te ehanio hirre hunna awahi Efahita. Nyio, Efahita itamijanani hohoi eyyau.
ROM.3.21	Ati ihuania, italeyehini ekoi enne ihananiere Hollum aati ahabisak, buo obiaŋara te Efahita; duadi bu arai Efahita iko ekianak Hollum asuuti honyi. 
ROM.3.22	Itabisak Hollum aati te eruk hosi jio Yesu Kristo. Ihan inyi ariŋ ania jio aati 'daŋ hulle iruhi 'to jio Kristo, nyio, obeŋ obo alufaji owon ihiji waati. 
ROM.3.23	Iyyauni aati 'daŋ, ania, alamajak akuatan Hollum isi 'daŋ. 
ROM.3.24	Ati te esiorio ono ayiji taji Hollum, itabisani isi 'daŋ to Kristo Yesu, elle italahu 'to isi. 
ROM.3.25+ROM.3.26	Isio nyia Hollum inyi irari ehumi, to nooto honyi
ROM.3.27	Eremik ti itadara te eram nyio? Obeŋ nyio! Nyioti etadara? Ara ti inyi ta aniŋio Efahita? Obeŋ, etadara te eram ono neruk. 
ROM.3.28	Nyio, eruk jiojio, itabisani atulo jio Hollum te eruk, buo obiaŋara ta aniŋio hirre hunno ojiori efahita. 
ROM.3.29	Ara soho Hollum a Hollum olo Yudei hama? Obeŋ soho inyi buo fe ara a Hollum olo Alufajak? Aafe, ara buo fe inyi aholosi. 
ROM.3.30	Owon Hollum abotie. Inyi adi ihanak Yudei ahabisak to hosiere honyi te neruk hosi; buo fe itabisak Alufajak te neruk hosi. 
ROM.3.31	Itahutak ti ania jio, etapuak Efahita te neruk? Obeŋ 'tuŋ! Ati, etagol atibuo efahita.
ROM.4.1	Ejio attadi anyio te eram hohonyi hohoi Abramo? Owon nyia amanya honyi aŋai? 
ROM.4.2	Nyio, ollo obis nyia Abramo to hosiere Hollum te ehanita honyi, osiru duo etadara jihonyi. Ati ittallik inyi itadara ihosiere Hollum. 
ROM.4.3	Ojio Abuk Hollum jio, “Iruk nyia Abramo Hollum, ania, ifuotuniere Hollum inyi a habisani te eruk honyi.” 
ROM.4.4	Odumani arobiyaa jio atulo elle igiama 'to, ati obeŋi edumiti honyi arai ihuo esiorita. Arai isi asaŋ hunne igemuni igemuna. 
ROM.4.5	Ati lia, elle iyihi 'to jio neruk buo obiaŋara jio egiama, buo fe iruk jio Hollum ollo ojio 'to jio, obeŋ epalani ipal. Atulo ihua alia, elle ihianak Hollum ahabisani te neruk honyi. 
ROM.4.6	Eram ania ninyia iken Dafide, to ninyia ikianari inyi te eram tulo ollo omuno 'to te ehianana Hollum inyi a habisani, buo obiaŋara te eram ono egiama honyi. Ojio nyia Dafide jio:
ROM.4.7	“Hotomunohi hia, hulla abusanie epalita hosi,
ROM.4.7	iko hia hulla ahohinie eyyata hosi!
ROM.4.8	Hotomunoi atulo ollo obeŋ Lamonye ihianatta eyyata honyi.”
ROM.4.9	Ara soho amuno enne ikiana Dafide ania ta abosok hama? Obeŋ! Ara buo fe inyi to hia hullo obeŋi 'to obosoi; nyio, hetek duo ihenuna to Buk Hollum jio, “Iruk nyia Abramo Hollum, ania, iruhoniere Hollum inyi ahabisani te eruk honyi.” 
ROM.4.10	Iduoŋ nyia eram ania nyia baya? Hobeŋi obosi Abramo kuyya ninyia labosi inyi? Iduoŋ nyia eram ania hobeŋi obosi Abramo, buo obiaŋara ihalu boso honyi. 
ROM.4.11	Obosi nyia inyi irari etamijani enne iruhoniere Hollum inyi ahabisani te eruk honyi, hobeŋi ikoddaŋ obosi inyi. Ihuania, ara Abramo ahohonyi jio hia, hulle iruhi 'to jio Hollum, buo fe Hollum iruhok isi a habisak duadi bu obeŋi obosi isi. 
ROM.4.12	Ara buo fe inyi ahohonyi hia hullo obosoi 'to, obiaŋara ta aboso hosi ijiai; ati te ejifatio hosi amanya ono neruk ono hohonyi hohoi Abramo, ninyia hobeŋi obosi inyi.
ROM.4.14	Elle isiori duo ecoriti Hollum jio hia hullo oniŋie 'to Efahita, oso duo neruk asai, buo fe ecorit Hollum ette irahan obojiai. 
ROM.4.15	Iyaŋunie Efahita ajore Hollum, buo alla abeŋi duo Efahita obeŋ duo buo fe amesio hosi.
ROM.4.17	ihuo ojio Abuk Hollum jio, “Ehanak ni iyye ahohonyi olo awoi waati arriai.” Oyyu ecorit ania to hosiere Hollum elle iruk Abramo jihonyi. Inyi Hollum elle itubuhu 'to ayaak toye, buo fe ekiana honyi iyaŋutta erre hunno obeŋitatie 'to, irari. 
ROM.4.18	Iruk nyia Abramo buo fe odulo eyihina, ara duadi bu obeŋ riŋ iyihiniere jio, attu adi inyi irahan ahohonyi woi waati; ihuo ninyia iramanierek inyi jio, “Oluaji adi aati hutto woyo hoi ihuo elelefi.” 
ROM.4.19	Iliahai nyia aŋasi honyi ifanyan esiha abotie. Ati odulo nyia eruk honyi agolon, duadi bu igigilo inyi te eram huan honyi ninyia ara 'to ihuo anna aye, kuyya te eholofi ŋoruoi honyi Sara. 
ROM.4.20	Obeŋ nyia inyi oyuho eruk, buo fe obeŋ okuaya ecorit Hollum. Itagolio nyia eruk ania inyi, ette inyi itahabuyo Hollum. 
ROM.4.21	Ifut nyia itaji honyi luŋa jio, oremik Hollum ihanio ecoriti honyi. 
ROM.4.22	Inyi ninyia “Iruhoniere Hollum Abramo ahabisani” te eruk honyi. 
ROM.4.23	Ati, ekenita hunno ojiori 'to jio, “Iruhok nyia Hollum inyi ahabisani,” obeŋi nyia igioroni to Abramo hama. 
ROM.4.24	Arai nyia buo fe isi to hohoi hullo ofuoi iruhonia ahabisak, te eruk hohoi jio lia linyia itubuhu 'to Yesu Lamonye hohoi toye. 
ROM.4.25	Itattohori nyia Yesu te eram iyyata hohoi, buo fe itubuhuni inyi toye itabisaniere hohoi ihosiere Hollum.
ROM.5.1	Ihuo itabisani hohoi ihosiere Hollum te eruk, ayyu namanya hohoi
ROM.5.2	Tenyi, enyurak ayiji taji Hollum enne emanyari ihuania. Tania, etadara te
ROM.5.3	Etadara buo fe
ROM.5.4	Buo adihan iyaŋuno eruhonia Hollum hohoi, buo eruhonia Hollum iyaŋuno eyihina jihohoi. 
ROM.5.5	Obeŋ eyihina ania oremik itaŋarijonia hohoi, nyio, ihanani abuaran taji Hollum itajia hohoi to Loholio Olibo ninyia isiarak Hollum jihohoi.
ROM.5.6	Ninyia hobeŋ agolon jihohoi, oye nyia Kristo te eram heyyak jio noloŋ ninyia onyimu Hollum. 
ROM.5.7	Ogol bebe jio atulo iyeri te eram tulo ollo obis 'to. Ati oremik atulo irinyana aye te eram tulo ollo oyyu 'to alia. 
ROM.5.8	Itahutak atibuo Hollum abolori buaran taji honyi hohoi, ta naye Kristo to hohoi buo hera aheyyak. 
ROM.5.9	Elle itabisak nooto honyi
ROM.5.10	Era nyia amiorok Hollum, ati itimuarak naye Lonyi honyi hohoi ikonyi. Ihuania, emuara iko Hollum, efuo atibuo hode hode italahuno te nesu Kristo! 
ROM.5.11	Obiaŋara inyi ania hama; nyio, emuno te erre hunne ihan Hollum jihohoi to Yesu Kristo, Lamonye hohoi linyia itimuarak 'to hohoi ikonyi.
ROM.5.12	Ottu nyia eyyau ifau ta atulo abotie. Buo eyyau honyi ette iyaŋuno aye enne isarrahi 'to jio awoyo tulo 'daŋ, nyio, iyyauni aati 'daŋ. 
ROM.5.13	Owon nyia eyyau berien ifau many hobeŋi isiori efahita; buo jio amasik hunno obiaŋarik efahita, obeŋi buo fe onyurani eyyata diya. 
ROM.5.14	Ati itterio jio oŋitek huno Adam many jio huno Mose, harasa naye igottiere aati 'daŋ ara duadi bu hullo obeŋi eyyata hosi orriamari iko huno Adam, linyia omesio 'to ekiana Hollum.
ROM.5.14	Ara nyia Adam arrijiori ono lia, linyia olo 'to ittuna. 
ROM.5.15	Ati obeŋ esiorio anna ara 'to asai orriama iko eyyau Adam. Hode, ayei aati arriai te eyyau tulo abotie. Ati agalik bebe ayiji taji Hollum iko esiorio honyi anna ara 'to asai eram ania; nyio, ifuotuni nyia aati arriai esiorio Hollum anna ara 'to asai ta ayiji taji tulo abotie, Yesu Kristo. 
ROM.5.16	Olufa esiorio ono asai jio eyyau tulo abotie; nyio, iyaŋuno nyia eyyau tulo abotie aŋotonia “Ipali”; buo eyyata waati arriai iyaŋunie esiorio anna ara 'to asai ono, “Abiaŋan ipali!” 
ROM.5.17	Hode, te eyyau tulo abotie, ilohittok aye jio aati 'daŋ te eram atulo alia. Ati ariŋ ninyia ihan atulo abotie, Yesu Kristo, agalik agolon honyi eram ania bebe! To Kristo, ogottierek adi hia nesu, hulle ifuotuni 'to ayiji taji Hollum onno obolo 'to iko esiorio honyi anna ara 'to asai enne itabisak 'to isi ihosiere honyi.
ROM.5.18	Tania, ihuo ninyia iyaŋuniere eyyau tulo abotie aŋotonia epali jio aati 'daŋ, iyaŋuno buo fe ehan ariŋ abotie onno obis 'to ahohino iko nesu jio aati 'daŋ. 
ROM.5.19	Buo ta amesio tulo abotie, arai aati arriai aheyyak, ihuo nyia buo fe ta aniŋio tulo abotie, itabisanie aati arriai ihosiere Hollum. 
ROM.5.20	Iyaŋunie nyia Efahita, ifuananiere epalita jio aati. Ati jio amaji onno obolorori eyyau, inyiak ayiji taji Hollum ibolori bebe diya. 
ROM.5.21	Ihuo enne iyaŋuniere eyyau naye, iyaŋuno buo fe ayiji taji Hollum, abisan enne iyaru 'to hohoi jio nesu onno osio 'to 'tulaŋ, to Yesu Kristo, Lamonye hohoi.
ROM.6.1	Ejio 'tadi anyio? Edulo 'tadi eyyautta oŋida ayiji taji Hollum ofuananio? 
ROM.6.2	Obeŋ 'tuŋ! Era ahayak alla awon eyyau. Aŋai ti eremik iduloro amanya te eyyau? 
ROM.6.3	Hode, imijana itai jio ninyia efuotuniere batisimo inosori iko Kristo Yesu, efuotu nyia batisimo iyeri ikonyi. 
ROM.6.4	Enuhanio nyia ikonyi buo fe eye ikonyi te efuotuna batisimo, jio, oŋida bati emanya namanya aŋejuk, ihuo ninyia itubuhunierek Kristo toye ta aduaran Monye onno okuat 'to.
ROM.6.5	Ihuania enosonio arabotie ikonyi iye ihuo ninyia oyeri inyi, ihuo nyia buo fe efuo adi inosonio ikonyi jio ebuhuna ihuo ninyia itubuhunierek inyi. 
ROM.6.6	Emijak jio isihonie nyia ahuattek hohoi eberien ikonyi likruce jio, oŋida bati ottohori ahuattek hohoi eberien hunyia omunoi 'to eyyau, jio oŋida ebeŋ ewon igolon ono eyyau. 
ROM.6.7	Nyio, alla aye atulo, abeŋ inyi owon jio agolon ono eyyau. 
ROM.6.8	Ati ta aye hohoi arabotie iko Kristo, eruk jio esu adi buo fe ikonyi. 
ROM.6.9	Emijak jio, itubuhuni nyia Kristo toye; obeŋ adi inyi inyiak iye 'tuŋ. Nyio, ittallik inyi inyiak iwanan jio agolon ono naye. 
ROM.6.10	Ta naye Kristo, abeŋ inyi inyiak iwanan jio agolon ono eyyau; ihuania, amanya inyi amanya anna awak Hollum. 
ROM.6.11	Ihuo nyia buo fe, omijana luŋa jio, irata nyia itai ahayaak jio agolon ono eyyau. Ati te enoso hatai iko Kristo Yesu, imanyati itai ihuania amanya anna awak Hollum.
ROM.6.12	Tania, hèlaha luŋa agolon ono eyyau inyiak iwanan jio ahuattek hatai hunia hunno oremehini 'to iye, ŋadi itai ijifatiete ewahiti huattek hatai. 
ROM.6.13	Hèŋatana aŋacio huattek hatai jio eyyau irari ehanita hirre arrohojak. Ati isiatta ahuattek hatai jio Hollum ihuo aati hunyia itubuhuni toye. Isiatta ahuattek hatai 'daŋ jio Hollum irari ehanita hirre ayijok. 
ROM.6.14	Hèlaha luŋa eyyau ogottiere itai, nyio, ibiaŋata itai imanyati te Efahita; ati imanyati itai ta ayiji taji Hollum.
ROM.6.15	Anyioti? Oŋida ti eyyau, ta amanya hohoi ta ayiji taji Hollum buo obiaŋara te efahita? Obeŋ 'tuŋ! 
ROM.6.16	Itimoti ti itai jio, elle isiatta itai ahuattek hatai apiti iniŋiere obo atulo, irata itai luŋa apiti lia, elle iniŋiete itai; kuyya apiti hulo eyyau enne iyaŋuno 'to aye, kuyya apiti hulo aniŋio enne iyaŋuno 'to abisan ihosiere Hollum? 
ROM.6.17	Ati humo jio Hollum! Nyio, duadi bu irata nyia itai apiti hulo eyyau, iniŋiete itai, ta atajia hatai 'daŋ, nelahode onno owon 'to jio ettiyenio ninyia ifuotuna itai. 
ROM.6.18	Ahouni itai jio agolon ono eyyau irari apiti hulo abisan. 
ROM.6.19	(Ekiana ni ihuo atulo nyio, irata itai awaati hullo obeŋ agolon.) Isiatta nyia itai ahuattek hatai 'daŋ apiti hirre hunne iboti iko erre 'daŋ arrohojak. Ihuo nyia buo fe, isiatta luŋa ahuattek hatai 'daŋ apiti hulo abisan, imanyari amanya elibo.
ROM.6.20	Ninyia hèrata itai apiti hulo eyyau, obeŋ nyia agolon ono abisan jihatai. 
ROM.6.21	Inyurana nyia itai anyio yiji to ninyia ihaniette itai erre hunne iyaŋunie 'to ihuania jihatai ariri? Isi hunia erre hunne iyaŋunie 'to aye. 
ROM.6.22	Ati ihuania, ahouni itai addi jio eyyau. Irata itai apiti Hollum. Inyurana itai amanya elibo, enne iyaŋuno 'to nesu onno osio 'to 'tulaŋ. 
ROM.6.23	Ara naye edumit ono eyyata, buo nesu onno osio 'to 'tulaŋ, ara esiorio ono asai, enne isiarak Hollum, onno ottu 'to te enoso iko Yesu Kristo, Lamonye hohoi.
ROM.7.1	Illarak iko haniyarak hoŋ, hode, imijana itai eram anna ajio ni ekiana; nyio, imijana itai 'daŋ efahita. Ogottierek efahita atulo buo inyi hesu. 
ROM.7.2	Ike imijata aŋotte, ojiori efahita oŋida inyi luŋa arasa jio habi honyi buo habi hesu. Buo alla aye habi, obeŋi efahita inyiahi itihotio inyi idehiniere habi. 
ROM.7.3	Tania, alla awoni inyi iko obo alle, buo habi hesu, ara adi inyi aharotoni. Ati alla aye habi, ahohino inyi jio efahita hunia, buo fe obeŋ iyyau, elle inyiak inyi iwanan iko obo alle. 
ROM.7.4	Illarak iko haniyarak hoŋ, ara buo fe inyi ihuo nyia jihatai. Alla ara te eram Ifahita, iyeti nyia itai nyio, irata itai aŋati huan Kristo. Ihuania irata itai a hulonyi, inyi linyia itubuhuni toye jio oŋida bati ehanio egiama Hollum onno oyyu. 
ROM.7.5	Ninyia hemanya ihuo aati, itadeti nyia Efahita awahan iyyauna ihuattek hohoi, enne iyaŋuno 'to naye jihohoi. 
ROM.7.6	Ati ihuania, ehouno addi jio Efahita; nyio, era nyia ahayaak jio efahita, hunyia ifitani 'to hohoi. Tania, ebeŋ enyiak igiama te ekoi eberien ono efahita hunyia igioroni. Ati egiama te ekoi aŋejuk ono Oloholio.
ROM.7.7	Eremik 'tadi jiaran jio owon eyyau jio Efahita? Obeŋ 'tuŋ! Nyio, Efahita nyia itamijanani nani eram ono eyyau. Alla abeŋi nyia Efahita ojiori jio, “Hèwak asaŋ huno lobo,” atimo duo ni jio orroho adaya saŋ waati. 
ROM.7.8	Ati arumak eyyau ekoi jio efahita, itadeciere awoi iwahiti 'daŋ hunna abeŋ ni asiru idayari. Nyio, alla abeŋi duo efahita, ara duo eyyau ihuo ariŋ anna aye. 
ROM.7.9	Esu nyia ni ninyia hatimo ni efahita. Buo ninyia amijak ni efahita, ette buo fe eyyau isu, 
ROM.7.10	ette ni iye. Inyiahi tibuo efahita hunyia ojiori oŋida iyaŋunie nesu, itabahasuno naye jihoŋ. 
ROM.7.11	Nyio, te efahita, orumak eyyau ekoi inyobiere buo fe ittohori nani.
ROM.7.12	Tania, olibori Efahita, buo fe erre hunno ojiori isi olibori, buo fe obisi, buo fe oyiji. 
ROM.7.13	Itahutak ati ania jio, ayiji nyia iyaŋuno jihoŋ naye? Obeŋ 'tuŋ! Eyyau nyia iyaŋuno jihoŋ naye, ta attuna honyi tottolo erre ayijok jio, oŋida bati italeyehini ahode hode honyi. Tania, itahutani atibuo efahita jio orroho eyyau bebe agalik 'daŋ.
ROM.7.14	Emijak jio arai Efahita te eram loholio, ati ara ni atulo ijiai, elle itinyiaŋani apit jio eyyau. 
ROM.7.15	Abeŋ ni amijak anyio enne ehanio ni; nyio, abeŋ ni ehanio ariŋ anna awak ni ihanio, ati ehanio ni ariŋ onno obeŋ atua hoŋ awak. 
ROM.7.16	Elle ehanio ni ariŋ onno obeŋ atua hoŋ awak, itahutak fe inyi jio eruk ni jio, obisi Efahita. 
ROM.7.17	Tania, obiaŋara nani luŋa ehanio erre hunia; ati eyyau otto tua hoŋ inyi luŋa ihanio erre hunia. 
ROM.7.18	Amijak ni jio obeŋ obo ayiji owon jihoŋ; ihuan hoŋ anna ara 'to atulo. Awak duo bu atua hoŋ ihanio onno oyyu, ettallik ni ihanio ihuo nyia. 
ROM.7.19	Nyio, abeŋ ni ehanio erre ayijok hunna awak ni; ati ehanio ni erre arrohojak hunna abeŋ ni awak. 
ROM.7.20	Elle ehanio ni erre hunna abeŋ ni awak, itahutak ania jio obiaŋara nani luŋa elle ehanio 'to erre hunia, ati eyyau otto tua hoŋ luŋa ihanio isi.
ROM.7.21	Tania, anyurak ni jio agolik ekoi ania jihoŋ. Alla awak ni ihanio onno oyyu, buo ni fe anyimu ehanio onno orroho. 
ROM.7.22	Iyaŋunie efahita Hollum amuno onno obolo itaji hoŋ. 
ROM.7.23	Ati egonyu ni obo efahi hama itua hoŋ onno orriomonie iko obo onno owon 'to ihou hoŋ. Efahi ania, enne ihanak 'to ani, atulo babus jio efahi ono neyyau onno owon 'to itua hoŋ. 
ROM.7.24	Eii, arrohoji ottonoŋ! Ŋai adi nani etaluahu jio ahuan ana, enne iyaŋuno 'to ana naye jihoŋ? 
ROM.7.25	Humo jio Hollum to Yesu Kristo, Lamonye hohoi!
ROM.7.25	Tania, te egigilo hoŋ, ejifatio ni efahita Hollum; buo te erre hunna awak atua hoŋ, ejifatio ni efahi enne iyaru 'to ani iyyau.
ROM.8.1	Ihuania, obeŋ aŋotonia epali jio hia hulle inosoi 'to iko Kristo Yesu. 
ROM.8.2	Nyio, efahi ono Loholio enne iyaŋuno 'to nesu jihohoi te enoso iko Kristo Yesu, inyi nani
ROM.8.3	Ihan Hollum erre hunyia obeŋi Efahita oremehini ihan ta afiahaji huan tulo. Aŋotok Hollum epali jio eyyau otto huan tulo te efahuna honyi Lonyi honyi ollo owon iko ahuan ihuo atulo eyyani, iyari addi eyyau waati. 
ROM.8.4	Ihan nyia Hollum ihuo nyia, jio oŋida hohoi hulle emanya 'to ta agolon ono Oloholio, ati obiaŋara te ekotia hunna amanyarik aati, ehanio luŋa ewahiti hunno obisi 'to huno efahita. 
ROM.8.5	Nyio, hia hulla amanyai 'to te ewahiti huno ahuan, otuhoni isi egigilita hosi 'daŋ jio erre hunna awak ahuan. Buo hia hulla amanyai 'to te ewahiti huno Oloholio, otuhoni egigilita hosi 'daŋ jio erre hunna awak Oloholio. 
ROM.8.6	Elle ituhok iyye egigilita hoi jio ewahiti huan, iye adi iyye. Buo elle ituhok iyye egigilita hoi jio ewahiti huno Oloholio, irumak adi iyye nesu iko nelik taji. 
ROM.8.7	Ihuo nyia, oliwarik aati hullo otuhoni 'to egigilita hosi jio ewahiti huan, Hollum. Ittallihi isi iniŋio efahita honyi; ittallihi isi luŋa iniŋio efahita hunia. 
ROM.8.8	Ittallihi aati hullo otuhoni 'to egigilita hosi jio ewahiti huan, itamuno Hollum.
ROM.8.9	Ati ibiaŋata itai imanyati te ewahiti huattek hatai, ati imanyati itai ihuo iramak Oloholio itai; alla ara hode jio, amanya Oloholio Hollum jihatai. Lia, ollo obeŋ 'to owon iko Oloholio Kristo, obeŋ inyi ara aholonyi. 
ROM.8.10	Alla awon Kristo jihatai, iyaŋuno adi Oloholio nesu jihatai
ROM.8.11	Alla awon jihatai Oloholio Hollum linyia itubuhu 'to Yesu toye, isiarak adi buo fe inyi, nesu ihuattek hatai hunno oremehini 'to hunia iye. Isiarak adi inyi nesu ania, ta awanan ono Oloholio honyi jihatai.
ROM.8.12	Tania, illarak iko haniyarak hoŋ, ojiori luŋa hèlaha emanya te ewahiti huattek hohoi. 
ROM.8.13	Nyio, elle emanyati itai te ewahiti huattek hatai, iyeti adi itai. Buo elle inuhana itai ehanita hatai, hunno orrohoji 'to hunia, to Oloholio, isuoto adi itai. 
ROM.8.14	Nyio, arai aati 'daŋ hulle iyyahatio Oloholio Hollum, aduri Hollum. 
ROM.8.15	Nyio, obeŋ Oloholio ninyia isiarak Hollum jihatai ihanak itai apiti. Obeŋ buo fe inyi iyaŋuno abaŋi jihatai. Ati ihanak inyi itai aduri Hollum; buo ta agolon ono Oloholio ania, eremik iloŋo Hollum jio, “Baba! Monye!” 
ROM.8.16	Inosok Oloholio Hollum ahuan honyi jio oloholioo hohoi, itahutaniere jio era aduri Hollum. 
ROM.8.17	Ta arahan hohoi aduri Hollum, efuotu adi jihonyi emuniti hunno ottunak inyi jio aati honyi. Efuotu adi buo fe arabotie iko Kristo ariŋ ninyia ottunak Hollum tenyi. Buo elle erumak ettigemita ihuo huno Kristo, erumak adi buo fe akuatan ihuo inyi.
ROM.8.18	Amijak ni jio ettallik itarriamahina ettigemita hunne erumak jio oŋitek huna iko akuatan onno ofuoi italeyehina jihohoi moi. 
ROM.8.19	Ta awahan onno obolo 'to bebe, itilai erre 'daŋ hunyia oyyeuni etaleyehina Hollum aduri honyi. 
ROM.8.20	Itafiaha Hollum erre 'daŋ hunno oyyeu inyi ahirre asai; obiaŋara ta awahan hosi. Ati, awak nyia inyi isi heterahi ihuo nyia te eyihina honyi 
ROM.8.21	jio, obo oloŋ ohouni adi erre 'daŋ hunno oyyeuni jio epito enne ihan isi asaŋ asai. Orumani adi isi ahouno onno okuat 'to ono aduri Hollum. 
ROM.8.22	Nyio, emijak jio many ahana, hetuditai erre 'daŋ hunyia oyyeuni iko adiaha ihuo aŋotte onno ojio 'to esio. 
ROM.8.23	Ati obiaŋara erre hunno oyyeuni hunne itudita 'to hama. Owon buo fe etudita ituajin hohoi hulle ewon 'to iko Oloholio anna ara 'to esiorio Hollum etteri; buo etila ehanana Hollum hohoi aduri honyi iko
ROM.8.24	Nyio, italahuni nyia hohoi te eyihina. Buo elle egonyu ariŋ enne eyihi jihonyi, abeŋ fe inyi luŋa ara eyihina. Nyio, ŋai jihohoi iyihi jio ariŋ enne egonyu to oŋite? 
ROM.8.25	Ati edik etila dee, elle eyihi jio ariŋ enne hèbeŋ egonyu.
ROM.8.26	Ihuo nyia buo fe, oluahio Oloholio hohoi te nelik ottonohoi. Nyio, etimo oŋida duo luŋa emojo aŋai; ati omojo Oloholio ta ahuan honyi jio Hollum to hohoi te etudita onno obeŋ tulo oremik ikiana. 
ROM.8.27	Buo Hollum, ollo omijak 'to atajia hohoi, omijak egigilita huno Oloholio. Nyio, omojo Oloholio jio Hollum te eram waati Hollum iko ta awahan Hollum.
ROM.8.28	Emijak jio, jio erre 'daŋ igiama Hollum onno oyyu to hia hullo obuori atajia hosi inyi,
ROM.8.29	Hia hinyia anyimu Hollum, igelu buo fe inyi isi irari ihuo Lonyi honyi, jio oŋida Lonyi ara oloŋeu ihiji heruhok arriai. 
ROM.8.30	Tania, hia hinyia igelu Hollum, iloŋu nyia inyi isi. Hia hinyia iloŋu inyi, itabisak nyia inyi isi to hosiere honyi. Hia hinyia itabisak inyi to hosiere honyi, isiarak nyia inyi jihosi akuatan honyi.
ROM.8.31	Ejio 'tadi anyio te erre hunia 'daŋ? Alla ara Hollum aholohoi, ŋai 'tadi oremik iliwari hohoi? 
ROM.8.32	Inyi linyia obeŋ 'to ofitok Lonyi honyi, ati isiarak nyia inyi Lonyi honyi irari ehumi to hohoi 'daŋ! Obeŋ 'tadi inyi buo fe isiarak jihohoi erre 'daŋ obeŋ etaduma? 
ROM.8.33	Ŋai ti oremik itisiahina olonyimot Hollum? Ojio Hollum ta ahuan honyi jio obeŋ epali jihosi! 
ROM.8.34	Ŋai 'tadi oŋotok jihosi epali? Obiaŋara Kristo Yesu, linyia oye 'to, ette itubuhuna toye. Owon inyi ihuania iŋati iŋet Hollum, ollo omojo jio Hollum to hohoi. 
ROM.8.35	Ŋai 'tadi oremik itapek hohoi jio abuaran taji Kristo? Oremik 'tadi arrohoji, kuyya agolon manya, kuyya ettigemio, kuyya ehuria, kuyya elocaŋ, kuyya obo ariŋ onno oyeyer 'to, kuyya naye, itapek hohoi? 
ROM.8.36	Ihuo igioroni Libuk Hollum jio,
ROM.8.36	“Oŋitek 'daŋ awahi aati ittohoro hohoi te eram hoi;
ROM.8.36	ihanie isi onno orroho jihohoi ihuo akioro hunno ofuoi isi ittohoro.”
ROM.8.37	Obeŋ! Etattur luŋa erre hunia 'daŋ to lia, ollo obuor ataji honyi hohoi! 
ROM.8.38	Nyio, amijak ni luŋa jio obeŋ obo ariŋ oremik itapek hohoi jio abuaran taji honyi: ara duadi bu naye, nesu, ajilohien, kuyya elettaha kuyya eduariti huttedou, kuyya erre huno ahana kuyya huno moi; 
ROM.8.39	kuyya erre hunno owoni ahide dou, kuyya attua fau, kuyya erre 'daŋ hunyia oyyeuni. Ittallihi isi 'daŋ itapek hohoi jio abuaran taji Hollum anna ara 'to ahonohoi to Kristo Yesu, Lamonye hohoi.
ROM.9.1	Ekiana ni nelahode, ara ni a holo Kristo, abeŋ ni agesem. Ogottiere Loholio Olibo egigilita hutto hou hoŋ, hunne itahutani 'to jio abeŋ ni agesem, 
ROM.9.2	alla ajio ni jio, obolo ejiriŋa jihoŋ, buo fe esidi obeŋ jio amijan taji hoŋ, 
ROM.9.3	te eram waati hohoi, hutto woyo hohoi. Te eram hosi, ojio atua hoŋ ijiara duo Hollum ipitak nani buo fe ni apiaharu addi jio Kristo. 
ROM.9.4	Isi aati Hollum hunyia onyimu inyi aduri honyi, ette italeyehina jihosi akuatan honyi, ette isiarana jihosi ecorit honyi iko Efahita buo ekoi ahode onno omojorik. Ifuotuni nyia isi ecoriti Hollum, 
ROM.9.5	buo fe odetunie jio hohonyiok Ebrei hullo ohuji 'to. Ara buo fe Kristo a holo aati hulia, ta arahan honyi atulo. Ijiara itahabuye 'tulaŋ Hollum, elettok olo erre 'daŋ!
ROM.9.6	Abeŋ ni ajio, itapuak Hollum ecorit honyi; nyio, obeŋi aati Israele 'daŋ arai awaati Hollum. 
ROM.9.7	Obeŋi buo fe aati 'daŋ hullo odetunie 'to to woyo Abramo arai aduri Hollum. Ojio nyia Hollum jio Abramo, “Ofuonni adi aati hutto woyo hoi tottolo Isako.” 
ROM.9.8	Itahutak fe ania jio obeŋi aduri 'daŋ hulle isiuni te ekoi ottoloŋi
ROM.9.9	Ekenita huna hunyia ocoroniere Hollum jio Abramo jiojio: “Teleŋa, jio asaa ihua ana, attu adi ni irumana Sara isiu leto.”
ROM.9.10	Obiaŋara erre hua hunia 'daŋ. Nyio, arai nyia lonyirok Rebeka hula arrihai aduri tulo abotie, hohonyi hohoi Isako. 
ROM.9.11+ROM.9.12	Ati itasiruniere jio, ara nyia luŋa anyimuna ono leto abotie awahan ono Hollum, iramak nyia Hollum Rebeka jio, “Igiama adi ahouti jio alahalu.” Ikenu nyia Hollum erre hunia hobeŋi isiuni isi, buo fe isi hobeŋi ihani omuk erre ayijok kuyya arrohojak. Tania, ara anyimuna Hollum te eloŋo honyi, buo obiaŋara to obo ariŋ enne ihani aduri hulia. 
ROM.9.13	Ihuo igioroni Ibuk Hollum jio, “Obuor ataji hoŋ Yakobo, buo oliwari Esau.”
ROM.9.14	Eremik 'tadi jiaran obeŋ Hollum obis? Obeŋ 'tuŋ! 
ROM.9.15	Nyio, iramak nyia Hollum Mose jio, “Amehino adi ni jio atulo alla awak ni; buo fe anyalam jio atulo alla awak ni.” 
ROM.9.16	Tania, obeŋi erre 'daŋ arai te ewahiti kuyya te ehanita tulo; ati arai isi ta amehino ono Hollum hama. 
ROM.9.17	Nyio, ojio Abuk Hollum jio hobu Masir jio, “Ehanak nyia ni iyye a hobu jio, oŋida ani etahutak agolon hoŋ teyye, buo fe oŋida ahujon hoŋ okuataru afau 'daŋ.” 
ROM.9.18	Tania, omehino Hollum jio atulo alla awak inyi, buo fe itagol ahou tulo, alla awak inyi.
ROM.9.19	Ati ojio adi obo alatai jihoŋ jio, “Alla ara ti ihuo nyia, aŋai ati oremik Hollum iŋotonia epali jio atulo? Ŋai 'tadi oremik itik awahan Hollum?” 
ROM.9.20	Ŋai iyye illa, itarraŋari ekiana iko Hollum? Obeŋ atobok onno oyyeuni oremik ifiyo ayyani honyi jiojio, “Nyio nyia iyyeu iyye nani ihua ana?” 
ROM.9.21	Owon ayyani tobuaha iko agolon iyyeuniere erre 'daŋ hunna awak inyi, jio efuoto ania. Oremik inyi iyyeuna atobuaha arrihai; abotie ahono eyomita, buo obo enne igiamarik erre huttoloŋi. 
ROM.9.22	Ara buo fe inyi 'daŋ ihuo nyia jio ariŋ enne ihan Hollum. Awak nyia inyi itahutana ajore honyi, buo fe itamijana agolon honyi. Inyi ninyia obijori atua honyi bebe idihuniere hia hinyia olo inyi iŋot eram hosi ta ajore. Aŋotonio nyia luŋa atturo jihosi, 
ROM.9.23	italeyehiniere abolori ono nakuatan honyi ninyia isiarak inyi jihohoi, hohoi hullo omehino inyi; buo fe ihuhum many berien ifuotuniere akuatan honyi. 
ROM.9.24	Hohoi nyia hinyia iloŋu inyi, obiaŋara tehiji Yudei hama, ati iloŋu buo fe omuk tehiji Lufajak. 
ROM.9.25	Erre huna hunyia ikiana Hollum Ibuk Hosea jiojio:
ROM.9.25	“Eloŋo adi ni aati hinyia obeŋi 'to arai a huloŋ, ‘Aati hoŋ’.
ROM.9.25	Eloŋo adi ni nafau ninyia obeŋ ataji hoŋ obuor, ‘Nafau hoŋ onno obuor ataji hoŋ bebe.’
ROM.9.26	diya iloŋoi adi isi, aduri Hollum, elle isu 'to.”
ROM.9.28	nyio, ta agolon oruk adi Lamonye aŋocio honyi eram ono afau ana.” 
ROM.9.29	Ara inyi ihuo ninyia ikiluniere Isaya jio, “Alla abeŋ nyia Lamonye, Laduarani ofitu omuk aati to woyo hohoi, ŋaduo era ihuo aborejin gala Sodom iko Gomora.”
ROM.9.30	Inyi enne ekianari jio, Alufajak, hinyia obeŋi 'to ottifiai abisan ihosiere Hollum, itabisani isi te neruk. 
ROM.9.31	Buo Israele, hunyia ottifiai 'to efahita itabisaniere isi to hosiere Hollum, obeŋi onyurani. 
ROM.9.32	Nyio nyia obeŋi isi onyurani? Nyio, ottifiai nyia isi te ehanita hosi buo obiaŋara te neruk. Ania, ikosoroi isi jio “amoruo ekosoni”, 
ROM.9.33	ihuo igioroni Ibuk Hollum jio:
ROM.9.33	“Imijiete, ehanak ni amoruo 
ROM.9.33	amoruo onno olo 'to itakuahio isi.
ROM.9.33	Ati obeŋi adi itaŋariji atua lia, elle iruk 'to jio Hollum.”
ROM.10.1	Illarak iko haniyarak hoŋ, awak atua hoŋ jio italahuni duo luŋa aati hohoi! Amojo ni jio Hollum tesi. 
ROM.10.2	Amijak ni luŋa jio, awahi isi bebe itamuno Hollum; ati obeŋ ekoi anna awaharik isi itamunoyere inyi ara to olofioro ahode. 
ROM.10.3	Obeŋi isi omijani ekoi enne ihaniere Hollum aati ahabisak, ati okemi isi obo ekoi hosi hama. Ania, obiaŋarik isi iruhori ekoi enne itabisiere Hollum aati. 
ROM.10.4	Nyio, iyaŋuno Kristo esid jio Efahita, jio oŋida itabisani ihosiere Hollum hia 'daŋ hulle iruhi 'to.
ROM.10.5	Igiorok nyia Mose erre huna te eram ono abisan ihosiere Hollum ta aniŋio Ifahita. Ojio nyia inyi jio, “Isu adi lia ollo oniŋio 'to erre hunno ojiori Efahita.” 
ROM.10.6	Ati, te eram ono abisan ihosiere Hollum te eruk, ojio Abuk Hollum, jiojio: “Hèfiyo ahuan hoi jio, ŋai adi odok idou?” (ajiaran jio, iyaŋuniere Kristo ifau). 
ROM.10.7	“Hèfiyo buo fe jio, ŋai adi olo attua fau?” (ajiaran jio, itubuhuniere Kristo toye). 
ROM.10.8	Ati ikiana Abuk Hollum jio, “Onyiha ekiana Hollum jihoi. Owon inyi ihutuk iko itaji hoi.” Inyi ania eram ono neruk enne ettittoyo hohoi. 
ROM.10.9	Elle ipulok iyye jiojio, ara Yesu a Lamonye, buo fe iruhok jiojio, itubuhu nyia Hollum inyi toye, italahuni adi iyye. 
ROM.10.10	Nyio, itabisani hohoi ihosiere Hollum te eruk hohoi; buo fe italahuni hohoi, ta apulonia hohoi. 
ROM.10.11	Ojio Abuk Hollum jio, “Obeŋi adi itaŋarijoni lia elle iruk 'to jihonyi.” 
ROM.10.12	Ara ekiana ania ta aati 'daŋ, nyio, obeŋ obo alufaji ihiji Yudei iko Alufajak; ara Hollum a Lamonye hosi 'daŋ, buo fe isiarak emuniti arriai jio hia 'daŋ hullo omojoi 'to jihonyi. 
ROM.10.13	Ihuo ojio Abuk Hollum jiojio, “Italahuni adi lia, ollo omojo 'to aluahio jio Lamonye.”
ROM.10.14	Aŋai 'tadi oremehini isi imojo aluahio jihonyi ollo hobeŋi isi iruhi? Aŋai 'tadi oremehini isi iruk buo hobeŋi itaniŋuni asayyo honyi? Itaniŋuni 'tadi isi asayyo hunia aŋai, alla abeŋi ittittoye jihosi? 
ROM.10.15	Ittittoye 'tadi asayyo hunia aŋai, alla abeŋi ifahini eyak sayyo. Ihuo ojio Abuk Hollum jio, “Eii! Oyiji luŋa eejek huno eyak sayyo hulle ittittoye 'to asayyo ayijok!” 
ROM.10.16	Ati obeŋi nyia aati 'daŋ iruhi asayyo ayijok. Ikiana nyia Isaya jio, “Lamonye, ŋai nyia ti iruk ekiana hohoi?” 
ROM.10.17	Tania, ottu neruk te etaniŋuna ono eram, buo eram ottu te ettittoyo asayyo Kristo.
ROM.10.18	Ati efiyo ni jio: Ara soho inyi hode jio obeŋi nyia aati itaniŋuni asayyo hunia? Hode, itaniŋuni nyia isi; nyio, ojio Abuk Hollum jio:
ROM.10.18	“Okuatarai nyia etuhe hosi afau 'daŋ;
ROM.10.18	afanyi buo fe ekenita hosi isidita fau.”
ROM.10.19	Iko fe enyiak ni ifiyo: Obeŋi nyia soho aati Israele omijani erre hunia? Mose nyia itter etarraŋ jiojio:
ROM.10.19	“Ehan adi ni itai ahainok jio aati hullo obeŋ fau;
ROM.10.19	Etaloŋoj adi ni itai ta aati hullo obeŋi hossi.”
ROM.10.20	Ikiana nyia buo fe Isaya onno ogol ninyia ojiari inyi jio,
ROM.10.20	“Hia hinyia obeŋi 'to ottifiai nani, anyurani isi nani.
ROM.10.20	Etaleyehi ni ahuan hoŋ jio hia hinyia obeŋi 'to ittittifai nani.”
ROM.10.21	Ati te eram Israele, ikiana nyia inyi jiojio, “Oloŋi 'daŋ attifia ni emuara iko aati amiosok buo eharak hiram.”
ROM.11.2	Hobeŋ Hollum iha aati honyi hinyia onyimu inyi many tetteri. Imijana itai anyio ojio Abuk Hollum jio aŋati ninyia ikianari Elija jio Hollum onno orroho te eram Israele jio: 
ROM.11.3	“Lamonye attohori isi ekianak hoi buo fe itatturi etitiehi hoi ehumita. Nani abotie alla afitoro 'to; awahi isi ittohoro nani.” 
ROM.11.4	Itarraŋ nyia Hollum inyi ihua ana: “Egelu ni aati hoŋ alif hattarik (7000) hullo hobeŋi 'to omojoi jio ajiok anna anya 'to Baal, onno obeŋ 'to ara hode.” 
ROM.11.5	Ara buo fe inyi ihuo nyia ihuania: owoni ofitot kai hinyia onyimu Hollum ta ayiji taji honyi. 
ROM.11.6	Ara anyimuna honyi ta ayiji taji honyi, buo obiaŋara te ehanita waati. Nyio, alla anyimutta duo Hollum aati te ehanita hosi, obeŋ duo ayiji taji honyi ara luŋa ayiji taji hode.
ROM.11.7	Anyioti inyiak? Obeŋi nyia aati Israele onyurani ariŋ ninyia ottifiai isi. Olonyimot nyia hama onyurani inyi, buo hullomuk ottuhi ayyaha jio eloŋo ono Hollum. 
ROM.11.8	Ihuo ojio Abuk Hollum jio, “Itamannaŋ Hollum ossi iko atajia hosi. Many iko ahana, ittallihi isi imijio buo fe ittallihi itayirio.” 
ROM.11.9	Ojio nyia buo fe Dafide jiojio,
ROM.11.9	“Ijiara italohuni isi ette itirietuna ta agarihien hosi;
ROM.11.9	ijiara luŋa isi okuaharai, ijiara luŋa ittigemie isi!
ROM.11.10	Ijiara itiriohi oŋite hosi, oŋida isi obeŋi omijie;
ROM.11.10	ijiara ehanita hosi huno orrohoji 'to hunia iyaŋunie jihosi ettigemita 'tulaŋ mak.”
ROM.11.11	Iko buo fe efiyo ni: Ninyia ikosoroi Yudei, okuaharai nyia soho isi tuny tuny? Obeŋ 'tuŋ! Iyaŋuno tibuo eyyauna Yudei etalahuno jio Alufajak, jio oŋida Yudei ahaini jihosi. 
ROM.11.12	Elle iyaŋuno eyyau Yudei emuniti arriai jio aati hutta fau, buo fe akuaharu hosi iyaŋuno emuniti arriai jio Alufajak; buo 'tadi alla attubani Yudei 'daŋ ta amaji jio Hollum, obeŋi 'tadi emuniti hunia oluaji bebe agalihini?
ROM.11.13	Ihuania, ekiana ni jihatai, Alufajak: ta arahan hoŋ elefahata jio Alufajak, etadara ni bebe te egiama hoŋ, 
ROM.11.14	jio oŋida aati hohoi Yudei ahaini, oŋida bati italahuni omuk jihosi. 
ROM.11.15	Alla ara ehara Yudei itimuarak aati hutta fau 'daŋ iko Hollum, aŋai 'tadi elle iruhi isi, obeŋ 'tadi inyi luŋa ara ihuo ebuhuna toye?
ROM.11.16	Elle esiori emune etteri jio Hollum, itahutak fe ania jio, arai emunio hunia 'daŋ ahuno Hollum. Kuyya buo fe elle esiori aadde obo ayyani jio Hollum, itahutak fe ania jio, arai buo fe atanata ayyani ania 'daŋ ahuno Hollum. 
ROM.11.17	Oguanyari omuk atanata jio eŋuroti enne idulani idulana, ette ittulana atanai eŋuroti otto mur imaji hosi, oŋida obolorok ikonyi. Itai Alufajak, irata itai ihuo eŋuroti otto mur. Ifuotuna itai ihuania ayiji enne iyaŋunie Yudei. 
ROM.11.18	Tania, hèlaha luŋa itai iyasiete hia hunyia oguanyari addi ihuo atanata. Aŋai ti iremehina itai itadara? Irata itai ihuo atanai ijiai, obiaŋara atanai itawojio aadde, ati aadde itawojie inyi.
ROM.11.19	Ijio adi iyye jio, “Oguanyari nyia atanata hunia jio oŋida nani arutak imaji hosi.” 
ROM.11.20	Aafe obis eram ania. Oguanyari nyia isi addi nyio, ihari nyia isi eruk, buo itai irasati te eruk hatai. Tania, hètadarati; ati aŋata oŋite. 
ROM.11.21	Alla abeŋ nyia Hollum obusak atanata 'yani huttoloŋi; igigiloti itai jio ofitok adi inyi itai? 
ROM.11.22	Héhumata yo igonyuna anyalami iko ajore Hollum. Ta ajore, oŋot inyi eram hépalak, buo anyalam jihatai hulle iduloro 'to ejifatio ekoi ono anyalami honyi. Elle ibiaŋata itai ijifatiete ekoi ania, oguanyari adi buo fe itai addi. 
ROM.11.23	Buo alla ayitunie Yudei ette iruk Hollum, inyiahini adi isi imaji ninyia oguanyunierek isi; nyio, oremik Hollum inyiahina isi imaji hosi. 
ROM.11.24	Irata itai, Alufajak, ihuo atanai huŋuroti otto mur onno oguanyuni, ette ittulana to obo ekoi onno olufa jio otto oloŋi, jio eŋuroti enne idulani idulana. Arai Yudei ihuo eŋuroti enne idulani idulana. Inyiak iliaha bebe agalik, jio Hollum ittulaniere atanata hunyia oguanyari hunia, iyyani hosi.
ROM.11.25	Illarak iko haniyarak hoŋ, awak ni itai imijana egigilo anna agalik 'to ofioro tulo, nyio ŋadi itai inyabata ahuattek jiojio ilofiorojoto itai. Odulo adi agolon hossi onno owon 'to jio omuk aati Israele many ottubari anamba Lufajak 'daŋ anna awahi. 
ROM.11.26	Tania, italahuni adi Israele 'daŋ ihuo ojio Abuk Hollum jio,
ROM.11.26	“Ottu adi Etalahani to 
ROM.11.26	ette iduhara addi eyyata 'daŋ jio aati hutto woyo Yakobo.
ROM.11.27	Ara adi ania ecorit hoŋ jihosi,
ROM.11.27	elle eduha ni eyyata hosi addi.”
ROM.11.28	Te ehara Yudei Asayyo Ayijok, arai isi amiorok Hollum, iyaŋuniere ayiji jihatai, Alufajak. Ati ta anyimuna Hollum isi, arai isi oloriahat honyi te ecorit ninyia ocorok inyi jio hohonyiok hosi. 
ROM.11.29	Obeŋ Hollum inyahutta esiorio iko eloŋo honyi. 
ROM.11.30	Buo jihatai Alufajak, imesiete nyia itai Hollum berien, ati ta amesio Yudei Hollum, ifuotuna itai amehino honyi. 
ROM.11.31	Ihuo nyia buo fe, te efuotuna hatai amehino, amesie Yudei ihuania Hollum jio, oŋida buo fe isi ifuotuni
ROM.11.32	Nyio, ifitak Hollum aati 'daŋ jio amesio hosi jio, oŋida bati inyi etahutak amehino honyi jihosi 'daŋ.
ROM.11.33	Eii, agalik ayiji taji Hollum! Ilofioro inyi bebe buo fe owon iko amijana anna agalik 'to 'daŋ! Ŋai oremik itahutana erre hunna awak inyi ihanio? Ŋai oremik imijana ekotia honyi? 
ROM.11.34	Inyi onno ojio Abuk Hollum jio,
ROM.11.34	Ŋai omijak egigilita huno Lamonye?
ROM.11.34	Ŋai oremik isiŋ inyi?
ROM.11.35	Ŋai oremik ihuronia jihonyi obo ariŋ,
ROM.11.35	jio oŋida bati inyi oduma?
ROM.12.1	Ihuania, illarak iko haniyarak hoŋ, ta abolori ono amehino Hollum jihohoi, attana ni itai; isiatta ahuattek hatai jio Hollum ihuo esiorita hunne isui, hunno olibori, hunno omuno Hollum. Nyio, etahabuyo ania hode enne iremehina itai isiarana jio Hollum. 
ROM.12.2	Hèmohina jio emanyiti huno afau ana, ati ijiara Hollum iloit atajia hatai te esiarana honyi jihatai egigilita aŋejuho. Tania, iremehina adi itai imijana erre hunna awak inyi…erre hunno oyiji, hunno omuno inyi buo fe ottubai.
ROM.12.3	Ta ayiji enne isiarak Hollum jihoŋ, eramak ni itai 'daŋ ababo jio: Hètallaŋara akafio huattek hatai. Ati, igigiloti onno oyyu, oŋototo eram hatai 'daŋ ababo ihuo oremik inyi jio eruk enne isiarak Hollum jihatai. 
ROM.12.4	Ewon iko aŋacio huattek arriai hunno olufaji, buo fe egemita hosi 'daŋ olufaji. 
ROM.12.5	Ihuo nyia buo fe, duadi bu eluaja, era ahuan abotie te enoso iko Kristo. Enosonio arabotie ihuo aŋacio hunno olufaji 'to huno ahuan abotie. 
ROM.12.6	Tania, hégiamatti esiorita hohoi huna gele gele hunia, ihuo ojio ayiji taji enne isiarak Hollum jihohoi. Elle isiori jio obo esiorio ono ettittoyo sayyo Hollum, ijiara inyi ihanio ihuo nyia, ihuo ojio eruk honyi. 
ROM.12.7	Elle isiori jio obo esiorio ono egiama, ijiara luŋa inyi igiama bebe; elle isiori jio obo esiorio ono ettiyenio, ijiara luŋa inyi ittiyenio; 
ROM.12.8	elle isiori jio obo esiorio ono etagolio waati hullomuk, ijiara luŋa ihanio ihuo nyia. Lia, ollo oluahio 'to aati hullomuk te erre huttononyi, ijiara luŋa oluak te emorot. Lia, alla ara 'to elettok, ijiara luŋa igiama onno oyyu. Ijiara buo fe olobijo tua, héhaniehe luŋa ihuo nyia ta amuno.
ROM.12.9	Ijiara abuaran tajia hatai hétera luŋa hode. Oliwatti erre arrohojak; ogolihina jio ayijok. 
ROM.12.10	Ijiara abuaran taji hatawana ihiji hatai ihuo Kristiani. Abaŋata ahuattek hatai ta amuno. 
ROM.12.11	Igiamati bebe, hèboyojoto. Igiamati jio Lamonye ta atajia hatai 'daŋ. 
ROM.12.12	Ijiara eyihina hatai odulo itamunoyo itai, odihuna ettigemita hatai, oduloro amojo. 
ROM.12.13	Aharata asaŋ hatai iko Kristiani hullo obeŋi hirre. Ifuotuna atamonok ihaŋitek hatai.
ROM.12.15	Omunoti iko hia hullo omunoi 'to, ijiriŋati buo fe iko hia hulle ijiriŋai 'to. 
ROM.12.16	Amanyati onno oyyu iko aati 'daŋ, hètadarati, ati orriahati iko afiahajak
ROM.12.17	Elle ihan obo onno orroho jihatai, hènienuna inyi ta arrohoji. Ihaniete erre hunno oyiji 'to 'daŋ to hosiere waati. 
ROM.12.18	Okiamata etoŋo te nelik tajia iko aati 'daŋ ihuo iremehina itai. 
ROM.12.19	Illarak iko haniyarak hoŋ, hènionoti, ati ijiara ajore Hollum inienu. Nyio, ojio Abuk Hollum jio, “Ojio Lamonye, enienu adi ni hia 'daŋ hulle ihanie 'to onno orroho jio aati hoŋ.” 
ROM.12.20	Ati, ihuo ojio Abuk Hollum jio, “Alla aniama amiottononi hoi, isiarak jihonyi aŋiyo; elle iboto inyi, isiarak jihonyi aari. Elle ihanio iyye ihuo nyia, itanyahi adi iyye inyi ariri.” 
ROM.12.21	Hèlaha arrohoji agalik itai, ati agalihina arrohoji te ehanio hirre ayijok.
ROM.13.1	Ijiara aati 'daŋ oniŋie luŋa elettaha gala nyio, obeŋ obo elohittok owon buo Hollum obeŋ aŋatak. Hollum ihanak hia 'daŋ, hulle ilohittohi 'to ihuania. 
ROM.13.2	Tania, hia hulle ihari 'to gala hula ahana, ihari buo fe isi erre hunne ihanak Hollum. Lia, elle ihan 'to ihuo nyia, iyaŋuno adi inyi aŋocio hiram ihuan honyi. 
ROM.13.3	Nyio, obeŋi elettaha ittarrohojie aati hulle ihanie 'to onno oyyu, ati jio hulle ihanie onno orroho. Iwahata ti itai itoŋo onno oyyu iko elettaha? Ihaniete ti onno oyyu, omunoi adi isi itai; 
ROM.13.4	nyio, isi egiamak Hollum hulle igiamai 'to iyaŋuniere ayiji jihatai. Buo elle ihaniete itai onno orroho, abaŋata isi, nyio, owoni isi luŋa iko agolon ittigemiere. Arai isi ahegiamak Hollum hulle iyaŋunie 'to ettigemio Hollum jio aati hulle ihanie 'to onno orroho. 
ROM.13.5	Tania, oniŋiete luŋa elettaha, obiaŋara ta abaŋi ijiai ono ettigemio Hollum, ati te egigilo hatai jio obis ehanio ihuo nyia.
ROM.13.7	Odumana luŋa jihosi erre hunna arai 'to a hunosi. Odumati amusuru 'daŋ, hunatai iko huno asaŋ hatai 'daŋ. Abaŋata luŋa elettaha 'daŋ.
ROM.13.8	Hèwanata iko ahoros obo atulo, ati ijiara luŋa abuaran taji owon ihiji hatai. Nyio, lia, ollo obuor ataji honyi onyihari honyi, oniŋio buo fe inyi Efahita. 
ROM.13.9	Efahita hunno ojiori 'to jio, “Hèhanio erre somon, hèttoho, hèhoholio, hèdaya ariŋ obo:” attubai isi 'daŋ iko hunnomuk jio efahi ana, “Itabuara ataji jio onyihari hoi ihuo onno obuarari inyi ahuan hoi.” 
ROM.13.10	Elle itabuor iyye ataji jio aati hullomuk, ittallik iyye ihanio onno orroho jihosi; nyio, etabuorio taji, inyi ara aniŋio ono Efahita 'daŋ.
ROM.13.11	Ihaniete luŋa ariŋ ania, nyio, imijana itai jio, attu nasaa enne ihenyuniette itai to joto. Ihuania, iliaha luŋa bebe asaa onno ofuarik italahuniere hohoi agalik ninyia eruhori tetteri. 
ROM.13.12	Iliaha arue atuho, iliaha amotie afaŋan. Hédehina ehanio hirre huno edumele, heduhuna erremiti irriomori to noloŋ. 
ROM.13.13	Hamanyati onno oyyu ihuo aati hullo owoni 'to ifaŋan holoŋ. Hèlaha emanya ta agarihien huno arumatio iko ehanita hirre somon, ta asomon kuyya ta asilara, ta aŋalafa kuyya ta ahaini. 
ROM.13.14	Ati ijiara Yesu Kristo, Lamonye, hétera abuhu hatai. Hèŋatana obo ekoi jio ahuattek hatai ihaniere ewahiti hosi.
ROM.14.2	Aŋatak neruk ono omuk aati isi aŋiyo hirre 'daŋ. Buo atulo ollo obeŋ eruk honyi ogol iha ahonya hiriŋo ta amaji 'daŋ. 
ROM.14.3	Hèlaha lia, ollo oŋiyo 'to erre 'daŋ iyasio ollo obeŋ 'to oŋiyo. Hèlaha buo fe lia, ollo obeŋ 'to ohonya eriŋo oŋotok epali jio lia ollo oŋiyo 'to erre 'daŋ, nyio, ifuotu Hollum inyi. 
ROM.14.4	Ŋai buo iyye iŋociere eram ono egiamak obo? Lamonye hosi fe hama oremik jiaran jio, oyyu egiama hosi kuyya orroho. Oremehini isi ihanio onno oyyu, nyio, oremik Lamonye iluak isi ihaniere ihuo nyia.
ROM.14.5	Igigiloi omuk aati jio, obolo obo oloŋ agalik hunnomuk, buo omuk igigiloi jio orriamari oŋitek 'daŋ. Ijiara hohoi 'daŋ egigilo ihuo obis inyi jihohoi. 
ROM.14.6	Hia, hulle igigiloi 'to jio obolo obo oloŋ agalik hunnomuk, ijiara ihanie ihuo nyia itahabuyere Lamonye. Ijiara buo fe anyak hirre 'daŋ, ihanie ihuo nyia itahabuyere Lamonye, nyio, isiori isi ahumo jio Hollum ta aŋiyo ania. Ijiara buo fe hia hulle ihari 'to aŋiyo omuk erre, ihanie ihuo nyia itahabuyere Lamonye, isiori isi ahumo jio Hollum. 
ROM.14.7	Ebeŋ emanya a hulo ahuattek hohoi hama, buo fe ebeŋ eye a hulo ahuattek hohoi hama. 
ROM.14.8	Elle emanya hohoi, emanya a hulo Lamonye, buo elle eye, eye a hulo Lamonye. Tania, duadi bu emanya kuyya eye, era 'daŋ a hulo Lamonye. 
ROM.14.9	Nyio, oye nyia Kristo ette ibuhuna, irari a Lamonye olo ayaak iko esuok. 
ROM.14.10	Iyye elle ebeŋ 'to ihonya eriŋo, nyioti iŋot iyye eram hullomuk? Buo fe iyye elle eŋiyo 'to erre 'daŋ, nyioti iyasio iyye eruhok hullomuk? Efuo 'daŋ iwotia ihosiere Hollum oŋida inyi oŋot eram hohoi. 
ROM.14.11	Nyio, ojio Abuk Hollum jio,
ROM.14.11	“Ojio Lamonye jio, ta arahan hoŋ a Hollum elle esu 'to,
ROM.14.11	ofuonni adi aati 'daŋ ababo irigoŋo ihosiere hoŋ,
ROM.14.11	itahabuye adi isi 'daŋ ababo nani.”
ROM.14.12	Tania, efuo adi 'daŋ ababo iramana Hollum erre hunne ehan.
ROM.14.13	Tania, hédehina luŋa aŋocio hiram waati hullomuk. Ati igigiloti luŋa jio hèlaha obo jihatai ihanak obo ariŋ enne itafelejeŋ 'to kuyya enne itakuak 'to obo atulo jio eyyau. 
ROM.14.14	Te enoso hoŋ iko Yesu, Lamonye, amijak ni hode jio obeŋ obo aŋiyo onno osohino 'to enne ibot. Ati elle ijio iyye jio ibot, ibot inyi hode jihoi. 
ROM.14.15	Elle italoŋoj iyye obo atulo ta ariŋ enne iŋiyo iyye, abeŋ fe ehanio hoi ihuo nyia ara ta abuaran taji. Hèlaha ariŋ enne iŋiyo iyye ittarroho atulo linyia oye Kristo te eram honyi! 
ROM.14.16	Hèŋatak aati ikianari jio, orroho ariŋ enne imijak iyye jio oyyu. 
ROM.14.17	Nyio, obeŋ Olobie Hollum ara te eram ŋiyo iko te eram mata. Ati ara inyi te eram bisan, te nelik taji iko te eram muno, enne isiarak Loholio Olibo. 
ROM.14.18	Lia, elle igiama 'to jio Kristo te ekoi ihua ania, itamuno inyi Hollum buo fe aati ette iruhonia inyi.
ROM.14.19	Tania, ijiara luŋa edulo ejifatio
ROM.14.20	Hètarrohojiata egemita Hollum te eram ŋiria. Oremihini ŋiyo erre 'daŋ hunno oŋiye, ati ipal iŋiyere obo ariŋ onno olo 'to itakuahina obo atulo jio eyyau. 
ROM.14.21	Obis ibiaŋari ihonyari eriŋo, imatari afino, kuyya ibiaŋari ihaniere obo ariŋ onno olo 'to itakuahara eruhok hullomuk. 
ROM.14.22	Ijiara egigilo hoi te erre hunia hatawana ihiji hoi iko Hollum. Hotomunoi lia, ollo obeŋ 'to igigilo jio epal inyi, elle ihan inyi ariŋ onno omijak inyi jio obis! 
ROM.14.23	Buo lia ollo okuaya 'to, oŋotoni adi jihonyi epali alla anya inyi ariŋ nyia; nyio, obeŋ inyi ihan ihuo nyia te eruk. Erre 'daŋ hunne ihani buo obiaŋara te eruk, arai isi eyyau.
ROM.15.1	Ijiara hohoi hullo ogol eruk, eluak hullo obeŋ eruk hosi ogol; oŋida isi odihuni eruk hosi. Hèlaha etamunoyo ahuattek. 
ROM.15.2	Ati, hétamunoyete 'daŋ eruhok hullomuk iyaŋuniere jihosi ayiji, oŋida eruk hosi ogol. 
ROM.15.3	Nyio, obeŋ nyia Kristo itamunoyo ahuan honyi; ati ihuo ojio Abuk Hollum jio, “Ewwok ni emoriti hunno osehini aati jihatai.” 
ROM.15.4	Erre 'daŋ hunne igioroni Ibuk Hollum, igioroni nyia isi ettiyenita hohoi jio, oŋida bati ewon iko eyihina ta adihuna iko agolon tajia enne iyaŋunie egierita hutto Buk Hollum hunia. 
ROM.15.5	Ijiara Hollum, elle iyaŋuno 'to adihan iko agolon tajia, isiarak jihatai amanya arabotie onno oyyu 'to te ejifatio hatai ehanita Kristo Yesu; 
ROM.15.6	oŋida bati itai 'daŋ itahabuyete Hollum, Monye Yesu Kristo, Lamonye hohoi te etuk abotie!
ROM.15.7	Ihuo ifuotu Kristo itai, ifuotuttati ahuattek hatai ta namuno, itakuaciere Hollum. 
ROM.15.8	Eramak ni itai jio, ara nyia Kristo ahegiamani jio Yudei itahutaniere nelahode Hollum, itasiruniere ecoriti hunyia ocorok Hollum jio hohonyiok hosi. 
ROM.15.9	Ihan nyia inyi ihuo nyia jio, oŋida bati Alufajak itahabuye Hollum ta awanan honyi iko amehino. Ihuo ojio Abuk Hollum jio,
ROM.15.9	“Tania, etahabuyo adi ni iyye ihiji Lufajak,
ROM.15.9	edolo adi ni etahabuta jihoi.”
ROM.15.10	Inyiak buo fe inyi jiaran jio,
ROM.15.10	“Lufajak, omunoti iko aati Hollum!”
ROM.15.11	Idas fe inyi ajiaran jio,
ROM.15.11	“Alufajak 'daŋ, itahabuyete Lamonye.
ROM.15.11	Ijiara aati 'daŋ itahabuye inyi!”
ROM.15.12	Buo fe Isaya ojio jio,
ROM.15.12	“odetuno adi atulo to woyo Yese.
ROM.15.12	Ottu adi inyi ilohittok jio Alufajak.
ROM.15.12	Iyihini adi isi jihonyi.”
ROM.15.13	Ijiara Hollum, elle iyaŋuno 'to eyihina, itufutak jihatai namuno 'daŋ iko nelik tajia te eruk hatai jihonyi; oŋida eyihina hatai obobolororo ta naduaran ono Loholio Olibo.
ROM.15.14	Illarak iko haniyarak hoŋ: Amijak ni, ta ahuan hoŋ, jiojio, ifut ayiji jihatai, buo fe iwanata iko ofioro 'daŋ. Iremehina itai ittiyenio ahuattek hatai. 
ROM.15.15	Ati te eram omuk ekenita hunna awak ni oŋida igiluttati, egiorok ni jihatai sar sar. Nyio, etasiru ani Hollum amiji 
ROM.15.16	irari ahegiamani Kristo Yesu, igiamari jio Alufajak. Te ettittoyo hoŋ Asayyo Ayijok hunno ofuonni 'to jio Hollum, egiama ni ihuo ehumani jiojio oŋida bati Alufajak arai ihuo esiorita hunne iruk Hollum, hunne italibo Loholio Olibo. 
ROM.15.17	Te enoso iko Kristo Yesu, aremik ni itadara te egiama hoŋ jio Hollum. 
ROM.15.18	Abeŋ ni ajio ekiana obo ariŋ, arari fe erre hunyia ihan Kristo toni, te eyaŋuno hoŋ Alufajak ibaŋari Hollum, te ekenita iko te ehanita hoŋ; 
ROM.15.19	ta agolon ono eduariti iko etamijanita buo aduaran ono Loholio Olibo. Tania, atuhok ni ettittoyo 'daŋ ono Asayyo Ayijok huno Kristo to ninyia alari ni, to Yerusalem many iŋacio Illirikum. 
ROM.15.20	Oŋitek 'daŋ awak atua hoŋ ettittoyo Sayyo Ayijok jio amasik hunno hobeŋi 'to omijani Kristo, nyio, ŋadi ani ara ihuo atulo ollo oduho 'to jio etiwoji haji enne ehuhum obo atulo hama. 
ROM.15.21	Ihuo ojio Abuk Hollum jio:
ROM.15.21	“Hia, hullo hobeŋi iramani eram honyi jihosi, igonyuni adi isi,
ROM.15.21	buo fe hia, hullo hobeŋi 'to itayiruni, omijani adi isi.”
ROM.15.23	Aŋasi arriai, awak nyia ni leten imijuno itai, ati ihuania, atuhok ni egiama jio aŋacio huna; 
ROM.15.24	egigilo ni alo 'tadi buo ni ittuna ihuania. Attu adi ni imijaru itai alla alo ni Spein, buo itai ifuatta iluak ani ilari diya buo ni abalu obo kai ikatai. 
ROM.15.25	Ihuania, halo ni Yerusalem. Eyaru ni aluahio jio aati Hollum hullo owoni 'to diya. 
ROM.15.26	Nyio, ta awahan ottonosi, isiori aati Klesia hutto Masedonia iko hutto Akaya omuk esiorita iluahiere alociaŋak hullo owoni 'to ihiji waati Hollum hutto Yerusalem. 
ROM.15.27	Isi nyia, ta ahuattek hosi, awahi ihan ihuo nyia. Buo elle ekiana ahode hode, ijiara isi luŋa oluahi isi; nyio, ifuotuni buo fe Alufajak emuniti huno oloholio hunyia ifuotuni Yudei. Ijiara luŋa isi oluahi Yudei ta asaŋ emanyiti. 
ROM.15.28	Alla atuhok ni egiama ana, buo fe esiarak jihosi arobiyaa huna 'daŋ hunyia iddudduhuni tesi, attu adi ni imijaru itai alla alo ni Spein talia. 
ROM.15.29	Amijak ni jio, alla attu ni jihatai, eyaŋuno adi ni jihatai emuniti 'daŋ huno Kristo.
ROM.15.30	Attana ni itai illarak iko haniyarak hoŋ, to Yesu Kristo, Lamonye hohoi iko ta abuaran taji enne isiarak Loholio; hamojoti 'daŋ onno ogol jio Hollum toni. 
ROM.15.31	Omojoti jio, ijiara italuahuni nani ta has waati Yudea hullo obeŋi 'to iruhi jio Yesu Kristo; buo fe jio, ijiara aati Hollum hutto Yerusalem ifuotuni egiama hoŋ, ta amuno. 
ROM.15.32	Tania, alla ara awahan Hollum, attu adi ni jihatai ta namuno onno obolo 'to, iyiriari onno oyyu ikatai arabotie. 
ROM.15.33	Ijiara Hollum, elle iyaŋuno 'to nelik tajia, hatawana ikatai 'daŋ. 
ROM.16.1	Ijiara nani eramak itai jio ara haniye hohoi Foyibe, atulo eyijo, enne igiama jio Eklesia otto Senkreya. 
ROM.16.2	Ifuotuna inyi ta afure ono Lamonye ihuo osiru jio aati Hollum. Oluahata inyi te erre 'daŋ hunna awak inyi jihatai; nyio, aluak inyi aati arriai buo fe oluak nani.
ROM.16.4	Itamuttiŋani nyia isi nesu hosi toni. Nani iko eklesiahien Lufajak 'daŋ, esiarak hohoi jihosi ahumo. 
ROM.16.5	Itifonyana buo fe eluluŋ heruhok onno omojotio 'to ihaŋ hosi.
ROM.16.5	Imalahina illaŋ Epenitos alla amuno ni, atulo linyia itter 'to eruk jio Kristo ta ŋati Asia. 
ROM.16.6	Imalahina Maria, enne igiama 'to bebe tetai. 
ROM.16.7	Imalahina buo fe Andronikos iko Yunia
ROM.16.8	Imalahina Ampiliatos, illaŋ alla amuno ni bebe, te enoso iko Lamonye. 
ROM.16.9	Imalahina buo fe Urbanos, elle igiama 'to ikohoi arabotie jio Kristo. Itifonyana buo fe Stakis, illaŋ alla amuno ni bebe. 
ROM.16.10	Imalahina Apellis, elle etahutak 'to hode hode eruk honyi Kristo. Itifonyana aati hutta haŋ Aristobulus. 
ROM.16.11	Imalahina Erodion a Yudeitanani ihuo nani; iko Kristiani hutta haŋ Nartisio.
ROM.16.12	Imalahina Trifena iko Trifosa hulle igiamai 'to jio Lamonye. Itifonyana buo fe illaŋ Persis, alla amuno ni bebe, elle igiama 'to bebe jio Lamonye. 
ROM.16.13	Imalahina Rufus, legiamani olo Lamonye alla agalik 'to 'daŋ. Itifonyana buo fe honyonyi onno odulo 'to ittoŋotio nani ihuo iyaŋ. 
ROM.16.14	Imalahina Asinkritos, Flegon, Herms, Patrobas, Hermas iko Kristiani 'daŋ hullo owoni 'to ikosi. 
ROM.16.15	Imalahina Filologos iko Julia, Nereyos iko haniyonyi, buo Olimpas iko aati Hollum 'daŋ hullo owoni 'to ikosi.
ROM.16.16	Ifonyati ahuattek hatai ta ahucio 'yaha ono nelik tajia. Itifonyai aati hutte eklesiahien Kristo 'daŋ, itai.
ROM.16.17	Illarak iko haniyarak hoŋ, ehum ni iramana itai; ihumata mijio aati hulle iyaŋuttai 'to ebubuanya iko etisiabara heruhok. Ihari isi ettiyenita hunyia ifuotuna itai. Hènyihati jihosi! 
ROM.16.18	Nyio, obeŋi aati ihuo hulia igiamai jio Kristo, Lamonye hohoi, ati ihanie isi ewahiti huattek hosi. Inyobie isi aati hullo omutari hossi te ekenita hosi hunne ilamani buo arai etafittaŋita. 
ROM.16.19	Amijani aati 'daŋ ababo aniŋio hatai Asayyo Ayijok. Inyi eram ania anna amunori ni itai. Awak ni oŋida itai imijana te elofioro erre ayijok, buo itimoti ehanio erre arrohojak. 
ROM.16.20	Tania, Hollum elle iyaŋuno 'to nelik tajia, itariehi adi inyi kokuak Sittan ihejek hatai.
ROM.16.20	Ijiara ayiji taji Yesu, Lamonye hohoi hatawana jihatai
ROM.16.22	Nani, Tersios, egioroni hirre Paulo huttono awaraga ana, efonyo ni itai te efonya Kristiani.
ROM.16.24	Ijiara ayiji taji ono Yesu Kristo, Lamonye hohoi hatawana jihatai 'daŋ. 
ROM.16.25	Hétahabuyete Hollum! Inyi oremik itagol eruk hatai ta Asayyo Ayijok huno Yesu Kristo, hunne ettittoyo ni. Asayyo hunia, hunyia italeyehini 'to elahode anna agalik 'to ofioro tulo. Otimoi nyia asik arriai hunyia berien elahode ania. 
ROM.16.26	Ati ihuania, asalani elahode ania te egierita huno ekianak Hollum, buo fe Hollum, ollo osio 'to 'tulaŋ, ihum iramana jio, ijiara aati hutta fau 'daŋ omijani elahode ania; oŋida bati isi 'daŋ iruhi ette iniŋio inyi.
ROM.16.27	To Yesu Kristo, ijiara akuatan hatawana 'tulaŋ jio Hollum hama, ollo omijak 'to erre 'daŋ! 
1CO.1.1	Ani alia Paulo, linyia iloŋuni ta awahan Hollum irari elefahata olo Yesu Kristo, iko Sostins illa hohoi.
1CO.1.2	Egiorok hohoi jio eluluŋ heruhok Hollum otto Korinto, jio aati hulle iloŋuni aliborok, hulla arai 'to a hulonyi to Kristo Yesu, iko jio aati 'daŋ hutto masik 'daŋ, hullo omojoi 'to Lamonye hohoi Yesu Kristo, Lamonye hosi buo fe Lamonye hohoi.
1CO.1.3	Ijiara Hollum Monye hohoi iko Yesu Kristo Lamonye hohoi, isiori jihatai ayiji tajia iko nelik tajia.
1CO.1.4	Esiorio ni ahumo jio Hollum motie motie tetai nyio, ta ayiji taji enne isiarak inyi jihatai to Kristo Yesu. 
1CO.1.5	Nyio, to enoso iko Kristo inyurana itai erre 'daŋ hunno oyiji 'to iko amijana ikiana buo elofioro 'daŋ. 
1CO.1.6	Ihumi asayyo Kristo idioro itajia hatai, 
1CO.1.7	tania ittallik obo esiorio Hollum iŋaramahina itai, te etila hatai aleyehino ono Yesu Kristo, Lamonye hohoi. 
1CO.1.8	Ogottiere adi Hollum itai many isidi jio, oŋida obo epali obeŋ owon jihatai, Iholoŋ ono Yesu Kristo, Lamonye hohoi. 
1CO.1.9	Ogottiere Hollum ecoriti honyi, Hollum elle iloŋu 'to itai iwanari jio amanya Lonyi honyi Yesu Kristo, Lamonye hohoi.
1CO.1.10	Attana ni itai illarak iko haniyarak hoŋ, ta afure Yesu Kristo, Lamonye hohoi, jio oŋida itai 'daŋ iruhoto ta ataji abotie. Hèlaha ebubuanya owon ihiji hatai. Inosoti arabotie, te egigilo abotie iko awahan abotie. 
1CO.1.11	Nyio, iramani aati hutta haŋ Koloi jihoŋ jio, owon aŋalafa ihiji hatai, illarak iko haniyarak hoŋ. 
1CO.1.12	Ajio ni jio, ikianati itai 'daŋ ababo jiojio, “Ara ni a holo Paulo”, buo obo ojio jio “Ara ni a holo Apolo,” buo obo ojio “Ara ni a holo Petro,” ife obo ojio jio “Ara ni a holo Kristo.” 
1CO.1.13	Ibibuanya soho Kristo
1CO.1.15	Tania ittallik obo jiaran jio, itifuotoni nyia batisimo jihatai irari a hejifak hoŋ. (
1CO.1.16	Etifuotok nyia buo fe ni batisimo jio Stifanas iko aati hutta haŋ honyi. Ati ettallik ni igiluna obo jihatai elle etifuotok ni batisimo jihonyi.) 
1CO.1.17	Obeŋ nyia Kristo ifahu nani itifuociere batisimo; ati, ittittoyere Asayyo Ayijok, buo obiaŋara te ekiana ono olofioro tulo, nyio, ŋadi luŋa agolon onno oyeri Kristo ikruce ara asai.
1CO.1.18	Jio aati hullo ofuoi 'to ilitohina, arai asayyo huno naye Kristo ikruce ariŋ asai, buo jihohoi hulle efuo 'to italahuno, ara inyi agolon Hollum. 
1CO.1.19	Nyio, ojio Abuk Hollum jio,
1CO.1.19	“Etarrohojak adi ni olofioro lofiorojok,
1CO.1.19	buo fe ettaŋa addi amijana onno owon jio aati hulle iheni 'to.”
1CO.1.20	Tania, tahiai buo alofiorojok? Kuyya aati hulle iheni 'to? Kuyya ekianak hulo aŋasi huna? Itahutak tibuo Hollum jio, ara elofioro ono afau ana asai!
1CO.1.21	Nyio, Hollum, te elofioro ottononyi, nyia itik aati imijaniere inyi te elofioro ottonosi. Ati, italahu Hollum eruhok ta asayyo hunne ettittoyo hohoi, hunno ojiori miji arai “A hirre asai”. 
1CO.1.22	Awahi Yudei eduariti irari etahutita, buo Grik awahi olofioro. 
1CO.1.23	Ati ettittoyo hohoi asayyo Kristo, linyia isihoni ikruce. Isi asayyo hunne ittallihi Yudei idiloro, buo fe arai a hirre asai jio Alufajak. 
1CO.1.24	Ati, jio hia hulle iloŋuni tehiji Yudei iko Grik 'daŋ, arai asayyo hunia jihosi Kristo, alla ara 'to agolon iko elofioro Hollum. 
1CO.1.25	Nyio, ariŋ onno oleyo 'to ihuo emannaŋa Hollum, agalik olofioro tulo; buo fe ariŋ onno oleyo 'to ihuo afiahaji Hollum, agalik agolon tulo.
1CO.1.26	Illarak iko haniyarak hoŋ, iko ogiluna iwanata nyia itai aŋai, ninyia hèloŋu Hollum itai. To hoŋite waati, omutari nyia alofiorojok hatai, elettaha hatai iko asamak hatai. 
1CO.1.27	Ati, Hollum, ta awahan honyi, nyia onyimu erre hunno ojiori aati jio arai a hirre asai, itanyahiniere alofiorojok ariri; buo fe onyimu afiahajak, itanyahiniere elettaha ariri. 
1CO.1.28	Onyimu Hollum ariŋ onno ofiaha 'to to hoŋite waati, buo fe iyasie, buo fe igigiloi jio ariŋ asai, ittarrohojiere ariŋ onno oyyu 'to bebe to hoŋite hosi. 
1CO.1.29	Itahutak ania jio, hèlaha obo atulo itadara to hosiere Hollum. 
1CO.1.30	Ati, iyaŋuno Hollum enoso jihatai iko Kristo Yesu; buo fe ihanak Kristo irari jihohoi olofioro, abisan hohoi, alibori iko etalahuno hohoi. 
1CO.1.31	Tania, ihuo ojio abuk Hollum jio, “Lia, alla awak 'to itadara, ijiara luŋa itadara te nerre hunne ihan Lamonye.”
1CO.2.1	Illarak iko haniyarak hoŋ, ninyia attuniere ni jihatai ittittoyere eram Hollum
1CO.2.2	Nyio, ninyia hawon ni ikatai, odioto nyia to hou hoŋ idehiniere erre 'daŋ arari fe Yesu Kristo hama iko naye honyi ikruce. 
1CO.2.3	Awon nyia ni ikatai olofiaha, elle ekikiro bebe ta abaŋi. 
1CO.2.4	Obeŋ nyia buo fe ettiyenio hoŋ iko asayyo hunyia eyaŋuno ni, arai te ekiana ono elofioro tulo. Ati aduaran ono Oloholio Hollum nyia luŋa itahutak erre hunia jihatai, 
1CO.2.5	jio, ŋadi neruk hatai ara te elofioro tulo, ati ta naduaran Hollum.
1CO.2.6	Ati, ettiyenio ni olofioro jio aati hulla agol neruk hosi. Obeŋi olofioro hunia arai a huno afau ana kuyya a huno elettaha afau ana…hullo ofuoi luŋa agolon hosi ituhoro. 
1CO.2.7	Ettiyenio ni olofioro Hollum hunna agalihini 'to ofioro waati, hunne itidimani, hunyia ocorok inyi itakuaciere hohoi hobeŋi ikoddaŋ oyyeuni nafau. 
1CO.2.8	Obeŋ obo jio elettaha afau ana omijak olofioro hunia; nyio, alla amijani nyia isi, obeŋi nyia isi isihoni Lamonye olo akuatan ikruce. 
1CO.2.9	Ati ihuo ojio abuk Hollum jio,
1CO.2.9	“Ariŋ onno hobeŋ tulo igonyu kuyya itayiru,
1CO.2.9	ariŋ onno hobeŋ tulo igigilo jio iduoŋ adi,
1CO.2.9	inyi enne ihuhumak Hollum jio hia hullo obuori atajia hosi inyi.”
1CO.2.10	Ati
1CO.2.11	Oloholio onno owon 'to ihuattek hohoi fe hama oremik imijana egigilita tulo. Ihuo nyia buo fe, Oloholio Hollum fe hama oremik imijana egigilita Hollum. 
1CO.2.12	Ihuania, ebeŋ hohoi egigilo ihuo aati hutta fau, ati efuotu hohoi Oloholio onno ottu 'to jio Hollum, jio oŋida bati hohoi emijak erre hunyia isiarak Hollum jihohoi.
1CO.2.13	Tania, ebeŋ hohoi ekiana ekenita hunne ittiyenie to olofioro tulo, ati ekenita hunne ittiyenio Oloholio; buo hohoi etahucio ekenita loholio jio hia
1CO.2.14	Lia, ollo obeŋ 'to owon iko Oloholio, ittallik inyi ifuotuna esiorita hunno ofuonni 'to jio Oloholio Hollum. Obeŋ luŋa atulo alla ara 'to ihuo nyia omijak esiorita hunia. Arai esiorita hunia jihonyi ihuo erre asai nyio, oremehini imijana ayiji hosi to Loholio hama. 
1CO.2.15	Oremik atulo alla amanya 'to to Oloholio iŋot eram 'daŋ, ati, ittallik obo atulo iŋot eram honyi. 
1CO.2.16	Ihuo ojio abuk Hollum jio,
1CO.2.16	“Ŋai omijak egigilita Lamonye?
1CO.2.16	Ŋai oremik isiŋio inyi?”
1CO.2.16	Ati ewon iko egigilita Kristo.
1CO.3.1	Illarak iko haniyarak hoŋ, hode, ettallik nyia ni ikiana jihatai ihuo enne ekianari ni jio aati hullo owoni 'to iko Oloholio. Ati ekiana nyia ni jihatai ihuo elle irata nyia itai a hulo afau ana, ihuo odolio jio eruk Kristiani. 
1CO.3.2	Etamacio nyia ni itai nalee, buo abeŋ etaŋiyo itai aŋiria; nyio, hèbiaŋata nyia itai iremehina aŋiyo. Duadi bu ihuania, hèbiaŋata itai iremehina iŋiyo; 
1CO.3.3	nyio, hémanyati itai ihuo aati afau ana. Ollo howon ahaini iko aŋalafa ihiji hatai, obeŋ ti ania itahutak arahan hatai a hulo afau ana, buo fe imanyati te emanyiti afau ana? 
1CO.3.4	Alla ajio obo jio, “Ara ni a holo Paulo,” buo obo ojio jio, “Ara ni a holo Apolo,”…ibiaŋata ti itai ihaniete ihuo aati afau ana?
1CO.3.5	Ŋai buo Apolo? Ŋai buo Paulo? Era hohoi a hegiamak Hollum ijiai, hinyia eyaŋuno 'to jihatai neruk. Ehanio hohoi 'daŋ ababo egemita hunyia isiarak Lamonye jihohoi. 
1CO.3.6	Edulak ni aŋerio, buo Apolo ijalak aari, ati Hollum, itaboloru inyi. 
1CO.3.7	Tania Hollum fe elle itaboloru 'to inyi ayyani, inyi alla agalik 'to, ati obiaŋara lia elle idulak 'to iko elle ijijalak 'to aari. 
1CO.3.8	Orriamari atulo elle idulak 'to iko elle ijalak 'to aari. Ifuotuni adi isi 'daŋ ababo edumiti hunno oremehini te egemita hosi 'daŋ ababo. 
1CO.3.9	Era hohoi a hegiamak arabotie hulo Hollum, buo itai irata a mana honyi.
1CO.3.9	Irata itai buo fe a haji Hollum. 
1CO.3.10	Te esiorio ninyia isiarak Hollum jihoŋ, ehuhumak nyia ni etawoji haji ihuo atulo ollo omijak 'to aduho bebe; buo obo atulo hama ette iduhonia aaji ihide honyi. Ati, ihumata 'daŋ ababo imijio iduhoti itai aŋai. 
1CO.3.11	Obeŋ obo atulo inyiak ihuhum obo etawoji, arari fe ninyia ihuhumak Hollum; inyi Yesu Kristo. 
1CO.3.12	Oduhok adi obo aaji ihide etawoji ania ta ayyel, kuyya ta abilata aboŋ, kuyya ta amoruoi hunno opipiahi, kuyya te neyek kuyya ejuti kuyya ta abahala. 
1CO.3.13	Oleyo adi ayiji ono egemita waati 'daŋ ababo Iholoŋ ono Aŋocio Hiram. Nyio, jio Noloŋ nyia, okemi adi egemita waati 'daŋ ababo te neema. Okem adi neema egemita hunia ette itahutana ayiji hosi. 
1CO.3.14	Alla afitok eema ariŋ ninyia oduhoni ihide etawoji ania, ifuotu adi aduhoni honyi esiori. 
1CO.3.15	Ati alla atuk eema ariŋ onno oduhok obo, olitohi adi ariŋ nyia; buo italahuni atulo lia ihuo atulo elle irisu 'to totua hima.
1CO.3.17	Elle ittarroho obo aaji Hollum, itamuhi adi Hollum inyi. Olibo aaji Hollum, buo itai luŋa irata ahaji nyia.
1CO.3.18	Hèlaha obo atulo inyobio ahuan honyi. Elle igigilo obo jihatai jio elofioro inyi jio aati hula afau ana, ijiara inyi imannaŋa do, oŋida bati inyi ilofioro. 
1CO.3.19	Nyio, ara elofioro ono afau ana emannaŋa to hosiere Hollum. Ihuo igioroni ibuk Hollum jio, “Inefutta Hollum alofiorojok te egenyiti hosi.” 
1CO.3.20	Buo fe inyiak jiaran jio, “Omijak Lamonye jio arai egigilita lofiorojok a hirre asai.” 
1CO.3.21	Tania, hèlaha obo atulo itadara te erre hunno oremehini aati ihanio; nyio, arai erre 'daŋ a hunatai: 
1CO.3.22	duadi bu Paulo, kuyya Apolo, kuyya Petro, kuyya afau ana, kuyya nesu, kuyya naye, kuyya ihuania, kuyya moi, arai isi 'daŋ a hunatai; 
1CO.3.23	buo itai irata a hulo Kristo, buo Kristo ara a holo Hollum.
1CO.4.1	Oŋida luŋa itai igigiloti jio era hohoi a hegiamak Kristo, hulle ihanani a hattoŋok hulo elahode Hollum onno obeŋi omijani. 
1CO.4.2	Tania, ariŋ anna awahi jio egiamak hulia, ojiori ijiara luŋa isi oniŋie elettok hosi. 
1CO.4.3	Obeŋ odiaha itaji hoŋ oŋotok duo bu obo atulo kuyya obo olokikoi jihoŋ epali. Abeŋ buo fe ni aŋotoro eram hoŋ hama. 
1CO.4.4	Afaŋ egigilo hoŋ, ati obeŋ ania itahutak jio abeŋ ni epal. Lamonye ara ahaŋotoni hiram hoŋ. 
1CO.4.5	Tania, hèŋototo eram obo hobeŋ asaa ottuba, buo fe hobeŋ Lamonye ottu. Lamonye adi ottu isalana erre 'daŋ hunne idimani idumele, ette italeyehina ewahiti hunne idimai 'to itajia waati. Tania, ifuotuni adi aati 'daŋ olohuo onno oremik 'to tenyi jio Hollum.
1CO.4.6	Illarak iko haniyarak hoŋ, ehanak ni ahuan hoŋ iko Apolo etarriamai ikianari jihatai erre hunia 'daŋ; jio oŋida bati ittiyenuna anyio onno ojiori ekenita huna, “Ijifatiete efahita hunna arai 'to ahode.” Hèlaha obo jihatai itadara ta atulo abotie buo iyasio ollobo. 
1CO.4.7	Ŋai ihanak iyye elettok hullomuk? Obiaŋara soho Hollum isiarak jihoi erre 'daŋ hunno owoni 'to jihoi? Nyioti itadara iyye, ihuo ollo obeŋi erre huttonohoi hunia arai esiorita?
1CO.4.8	Irumana itai erre 'daŋ hunne iwahata itai? Isamata itai? Isata itai a hobuok duadi bu ebeŋ hohoi era a hobuok? Eii! Oyyu duo elle irata itai luŋa a hobuok ette duo hohoi irahan a hobuok arabotie ikatai. 
1CO.4.9	Egigilo ni isiarak Hollum jihohoi efahat, amaji esidi 'daŋ. Era hohoi ihuo aati hulla aŋotoni naye, iyeri ihosiere waati oŋida ajilohien huttedou iko aati hutta fau iŋiŋialai. 
1CO.4.10	Era hohoi abuyaŋak te eram Kristo; buo itai ilofiorojoto to Kristo. Obeŋ agolon jihohoi, buo itai igoloto. Iyasie hohoi, buo itahabuye itai. 
1CO.4.11	Many ihuania eniama hohoi buo fe ewon iko ebuoti hari. Eyyafatio hohoi aboŋojin hunna aguguasai; abahie hohoi; esiabita hohoi amasik 'daŋ; 
1CO.4.12	efuto hohoi egiama. Elle ittarrohojie aati afureta hohoi, emojok hohoi jihosi ayiji, buo elle ittigemie hohoi, edik hohoi. 
1CO.4.13	Elle ittarrohojie afureta hohoi, etarraŋ hohoi isi te ekenita ayijok. Era hohoi ihuania efuri haranyanya waati hutta fau.
1CO.4.14	Abeŋ ni egiorok erre huna jihatai, itanyahiniere itai ariri; ati isiŋiere itai, aduri hoŋ hullo obuor ataji hoŋ bebe. 
1CO.4.15	Duadi bu oluaji esiŋak hulo amanya Kristiani jihatai, ara Monyatai abotie ijiai. Ara ni a monye hatai to Kristo Yesu te eyaŋuno hoŋ jihatai Asayo Ayijok. 
1CO.4.16	Tania, attana ni itai jio, ijifatiete ehanita hoŋ. 
1CO.4.17	Te eram ania, efak ni jihatai Timoteyo, lonyi hoŋ ollo obuor ataji hoŋ bebe ta amanya ono Kristiani, itagiluniere itai ekotia hunna amanyari ni to Kristo. Ekotia hunia hunne ettiyenio ni jio eluluŋi heruhok 'daŋ ababo imasik 'daŋ. 
1CO.4.18	Itadarai omuk hulatai, nyio, igigiloi nyia isi jio abeŋ adi ni attu imijaru itai. 
1CO.4.19	Alla ara awahan ono Lamonye, attu adi ni jihatai, irumaniere agolon ono etadarak hulia, buo obiaŋara ekenita hosi hunia ijiai. 
1CO.4.20	Nyio, obeŋ Olobie Hollum ara te ekenita ijiai, ati ara inyi ta agolon. 
1CO.4.21	Anani enne iwahata itai? Ijiara ani attu iko alioto, kuyya ijiara ani attu ta abuaran taji iko ta anyalami?
1CO.5.1	Ojiori luŋa jio owon asomon onno orroho ihiji hatai; enne ittallihi irumana duadi bu ihiji h
1CO.5.2	Aŋai ti iremehina itai itadara? Ijiara luŋa itai itarihati. Ifuhara luŋa addi tehiji hatai, lia elle ihanio 'to ariŋ ania. 
1CO.5.3+1CO.5.4	Duadi bu alama ni tehiji hatai ta ahuan, iwanata itai itaji hoŋ. Ta afure Yesu, Lamonye hohoi, aŋotok ni epali jio lia elle ihan 'to ariŋ ania, ihuo alla awon ni ikatai. Ta agolon Yesu, Lamonye hohoi, owon buo fe egigilo hoŋ ikatai, elle ittubaniete itai arabotie. 
1CO.5.5	Isiatta luŋa lia elle ihanio 'to ihuo nyia jio Sittan, ijiara ottohori ahuan atulo alia jio, oŋida bati italuahuni oloholio honyi Iholoŋ Yesu, Lamonye hohoi.
1CO.5.7	Igigiara addi olobou amaruani ono neyyau, oŋida itai 'daŋ iliboroto, ittata irahan ihuo efua hunno obeŋi icaŋani iko olobou. Nyio, irata itai luŋa ihuo nyia. Nyio, isiori nyia Kristo ehumi hohoi olo neyom ono Allaŋan. 
1CO.5.8	Tania, héyomoto neyom ono Allaŋan, obiaŋara te nemune onno owon iko olobou amaruani, ono neyyau buo arrohoji; ati, te nemune onno obeŋ owon iko olobou. Emune ono alibori iko elahode. 
1CO.5.9	Eramak nyia ni itai jio awaraga ninyia egiorok ni jihatai jio, hèrriahati iko aati hulle ihanie 'to erre somon. 
1CO.5.10	Abeŋ ni ekiana aati 
1CO.5.11	Ati, egiorok nyia ni jio, hèrriahati iko atulo ollo ojio 'to jio, ara inyi a Kristiani buo ihanio erre somon, kuyya iŋaru, kuyya itahabuyo arrijiorita jiohin, kuyya ittarrohojio afureta waati, kuyya orumatio kuyya ohoholio. Hèŋiyete ikoddaŋ iko atulo ihua alia. 
1CO.5.12+1CO.5.13	Obiaŋara eram hoŋ ania, iŋociere eram waati hutto let. Hollum adi oŋot eram hosi. Hèlaha ti, itai iŋototo eram heruhok hutte iluluŋ hatai? “Ifuhara olorroho addi tehiji hatai.”
1CO.6.1	Alla awon eram ihiji obo alatai iko obo olo Kristiani ihuo inyi, nyioti orinyak inyi etiwwahio Kristiani alia ilokikohien waati 
1CO.6.2	Itimoti itai jio aati Hollum adi oŋoti eram waati hutta fau? Elle iremehina itai iŋot eram waati hutta fau, ogol ti inyi jihatai iŋociere erre hullo omutari 'to? 
1CO.6.3	Itimoti itai jio, efuo adi iŋot eram ajilohien? Alla ara ihuo nyia, eremik fe luŋa iŋot erre huno amanya ana, agalik 'daŋ. 
1CO.6.4	Alla adiotoi omuk erre ihuo hunia, nyioti iyatti itai isi jio aati hullo obeŋi 'to oyiji to hosiere heruhok iŋociere isi? 
1CO.6.5	Ijiara ariri oŋiye itai! Obeŋ tulo tehiji hatai elle ilofioro iŋociere eram ette ihiji omuk hulo Kristiani? 
1CO.6.6	Ati, inyiak olo Kristiani itawojio illanyi ihosiere waati hullo obeŋi 'to owoni iko neruk iŋociere eram hosi. 
1CO.6.7	Te eyatta hatai aŋalafita huttehiji hatai ilokikoi, itahutak ania jio ibiaŋata itai luŋa irata a Kristiani. Obeŋ duo soho luŋa iyyak elle ihanie onno orroho jihatai? Obeŋ duo soho luŋa iyyak alla ahorotie erre hatai? 
1CO.6.8	Ati inyiahata itai ta ahuattek, ihanio onno orroho buo fe ihorotiete, ara duadi bu eruhok hullomuk. 
1CO.6.9	Imijana itai luŋa jio, ittallihi arrohojak irutana Olobie Hollum. Hènyobiete ahuattek hatai! Duadi bu arrohojak kuyya aati hulle itahabuye 'to arrijiorita jiohin, kuyya asomok, kuyya aliawa hullo ojotorik aliawa ihuo isi iko aŋoruo hunno ojotorik aŋoruo ihuo isi, 
1CO.6.10	kuyya ahahalak, kuyya aŋarujok, kuyya arumak, kuyya emimorok waati, kuyya ahorok…obeŋi isi 'daŋ ofuoi irutana Olobie Hollum. 
1CO.6.11	Arai nyia omuk hulatai ihuo nyia. Ati italibori nyia itai, igialani itai a hulo Hollum, buo fe ihanani a habisak to hosiere Hollum, to Yesu Kristo Lamonye iko to Oloholio Hollum hohoi.
1CO.6.13	Ojio adi buo fe obo jio, “Ara aŋiyo ahono ohe, buo fe ohe ara ahono aŋiyo.” Ati, itamuhi adi Hollum isi 'daŋ. Obeŋ ahuan ara ehani hirre somon, ati ara ahuan ahono Lamonye buo Lamonye ara a holo nahuan. 
1CO.6.14	Itubuhu nyia Hollum Lamonye toye, itubuhu adi buo fe inyi hohoi ta agolon honyi.
1CO.6.15	Itimoti ti itai jio arai ahuattek hatai aŋacio huan Kristo? Ijiara ti nani eduhu aŋati huan Kristo oŋida ara aŋati huan esomo? Obeŋ 'tuŋ! 
1CO.6.16	Itimoti ti itai jio, lia elle inosok 'to ahuan honyi iko esomo, arai isi luŋa ahuan abotie? Ihuo igioroni ibuk Hollum jio, “Arai adi isi 'daŋ ahuan abotie.” 
1CO.6.17	Ati lia elle inosonio 'to iko Lamonye arai adi isi abotie ikonyi to Oloholio.
1CO.6.18	Idehina erre somon. Ittallik obo eyyau hama enne ihan atulo ittarroho ahuan tulo; ati atulo elle ihanio 'to erre somon, ittarroho inyi huno ahuan honyi. 
1CO.6.19	Itimoti itai jio arai ahuattek hatai ahaji anna amanyari Loholio Olibo linyia isiarak Hollum jihatai? Ibiaŋata itai irata a hulo ahuattek hatai, ati irata a hulo Hollum; 
1CO.6.20	inyiaŋuni nyia itai te enyiaŋi. Tania, igiamatti ahuattek hatai itakuaciere Hollum.
1CO.7.1	Ihuania, ijiara nani etarraŋ erre hunyia igieruna itai jihoŋ.
1CO.7.1	Oyyu jio atulo ibiaŋari iyamari.
1CO.7.2	Ati ta aluaji isusuta ihaniere erre somon; ijiara alle owon iko ŋoruoi honyi, buo fe aŋotte owon iko habi honyi. 
1CO.7.3	Ijiara luŋa habi isiarak ahuan honyi jio ŋoruoi honyi, buo fe ŋoruoi isiarak luŋa ahuan honyi jio habi honyi. 
1CO.7.4	Obeŋ ahuan ŋotte ara ahononyi, ara ahono habi honyi, buo fe ahuan habi obeŋ ara ahononyi, ara ahono ŋoruoi honyi. 
1CO.7.5	Hèlaha iyye alle iyimo ahuan hoi jio ŋoruo hoi; buo fe iyye aŋotte hèyimo ahuan hoi jio habi hoi, arari fe elle iruhoto itai ihaniere ihuo nyia obo kai, ituhoniere ahuattek hatai imojo. Ojio diya, acahiniete jio amanya hatai ottoloŋi ono aŋotte iko alle, ŋadi Sittan isusuyo itai iyyauniere nyio, obeŋ agolon jihatai ittoŋotiere ahuattek.
1CO.7.6	Obeŋ eram enne eramak ni jihatai ara efahi, ati aŋatak ni itai ihaniere ihuo nyia. 
1CO.7.7	Ojio atua hoŋ ijiara duo itai 'daŋ irata ihuo nani; ati olufaji esiorita hunne isio Hollum jihohoi 'daŋ ababo, ifuotu obo esiorio ana buo obo ifuotu obo hama.
1CO.7.8	Ekiana ni jio olobiloŋi
1CO.7.9	Ati alla agol jihatai ittoŋotiere ahuattek hatai, ayamati. Nyio, iyyak jihatai iyamari agalik etattohoro huattek agere ŋotte.
1CO.7.11	Buo elle ehan inyi ihuo nyia, ijiara luŋa inyi arasa obeŋ 'le; buo alla abeŋ, ijiara acahino jio habi, buo fe oŋida luŋa habi obeŋ opiahai iko ŋoruoi honyi.
1CO.7.12	Ajio ni jio aati hullomuk (nani ajio, obiaŋara Lamonye) jio: alla awon obo olo Kristiani iko aŋotte onno obeŋ ara a heruhoni, buo aŋotte ania iruk imanyari ikonyi, hèlaha inyi luŋa opiahai ikonyi. 
1CO.7.13	Alla awon buo fe obo aŋotte ono Kristiani iko alle ollo obeŋ ara a heruhoni, buo alle alia iruk imanyari ikonyi, hèlaha aŋotte ania luŋa opiahai ikonyi. 
1CO.7.14	Nyio, italibori alle ollo obeŋ 'to ara a heruhoni to ŋoruo honyi; buo fe italibori aŋotte onno obeŋ 'to ara a heruhoni ta habi honyi. Alla abeŋ duo ara ihuo nyia, arai duo aduri hosi a hebuatak; ati ihuania, olibori isi. 
1CO.7.15	Buo alla awak alle kuyya aŋotte onno obeŋ 'to ara a heruhoni ipiaharu addi, ijiara hételo. Jio eram ania, obeŋ obo ariŋ enne inyiak 'to ifitana alle kuyya aŋotte Kristiani. Nyio, awak Hollum hohoi etoŋo te nelik tajia. 
1CO.7.16	Buo iyye, aŋotte ono Kristiani, imijak iyye aŋai jio ibeŋ adi iyye italahu
1CO.7.17	Ijiara itai 'daŋ ababo imanyati ihuo oremik jio esiorita hunyia isiarak Lamonye itai; buo fe ihuo ninyia iloŋuniere Hollum itai. Efahi ania enne ettiyenio ni jio eluluŋi heruhok 'daŋ. 
1CO.7.18	Elle iruk atulo alla aboso 'to eloŋo Hollum, hèlaha inyi ottifia obo ekoi iyari aforo boso addi. Buo elle iruk nyia atulo eloŋo Hollum buo hobeŋ oboso, hèlaha inyi ottifia aboso. 
1CO.7.19	Oboso duo bu atulo kuyya obeŋ oboso, arai hunia 'daŋ a hirre asai. Ariŋ anna awahi, inyi agottiere efahita Hollum. 
1CO.7.20	Arasati 'daŋ ababo ihuo ninyia iwanatti itai to ninyia iloŋuniere Hollum itai. 
1CO.7.21	Ira nyia iyye apit to ninyia iloŋuniere Hollum iyye? Hèhawwa. Ati alla awon obo ekoi jihoi ihouniere ahuan hoi jio epito, ihana ihuo nyia.
1CO.7.22	Nyio, apit elle iloŋu Lamonye inosori iko Kristo, ara inyi atulo alla ahohi Kristo. Ihuo nyia buo fe, lia, ollo obeŋ 'to ara apit buo Lamonye iloŋu inyi inosori iko Kristo, ara inyi apit honyi. 
1CO.7.23	Inyiaŋu Hollum itai te edumit, tania hèrata apiti waati. 
1CO.7.24	Illarak iko haniyarak hoŋ, oduloro 'daŋ ababo imanya iko Hollum, ihuo ninyia iwanatti itai to ninyia iloŋunierek itai.
1CO.7.25	Alla ara eram obiloŋi, abeŋ ni efuotu obo efahi jio Lamonye, ati eramak ni itai egigilo ottonoŋ, ihuo atulo ollo osiru eyihina jihonyi, ta amehino ono Lamonye. 
1CO.7.26	Te eram ono ejiriŋa onno owon 'to ihuania, egigilo ni jio iyyak jio atulo irasari ihuo nyia. 
1CO.7.27	Owon aŋotte jihoi? Hèfuha ti inyi. Hèbeŋ iyye iyemu aŋotte? Hèttifia ti ayama. 
1CO.7.28	Ati elle iyama iyye, ibeŋ iyye iyyau; buo fe alla ayemuni aŋotte onno obeŋ 'to owon ta haŋ, obeŋ buo fe inyi iyyau. Ati abeŋ duo ni awak itai irumana ettigemita huttoloŋi hunno ofuoi aati hullo owoni 'to ta haŋ irumani. 
1CO.7.29	Illarak iko haniyarak hoŋ, erre hunne ekiana ni huna: Amutari oŋitek. Ihuania many moi, ijiara hia, hullo owoni 'to ta haŋ itoŋoi ihuo obeŋi isi owoni ta haŋ; 
1CO.7.30	buo hullo oyyooi 'to itoŋoi ihuo obeŋ isi ijiriŋai; buo hullo osuhotie 'to, itoŋoi ihuo obeŋ isi omunoi; buo hulle inyiaŋai, itoŋoi ihuo ollo obeŋi erre hunne inyiaŋuni isi arai a hunosi. 
1CO.7.31	Ijiara buo fe hia hulle igiamarik 'to erre afau ana, itoŋoi ihuo obeŋi isi awahi igiamari erre hunia. Nyio, afau ana ihuo egonyu, obeŋ adi osio fur.
1CO.7.32	Abeŋ ni awak itai ilafuhoti. Iŋohi olobiloŋ egigilo honyi 'daŋ jio erre huno Lamonye, nyio, awak inyi itamuno Lamonye. 
1CO.7.33	Buo atulo ollo owon 'to ta haŋ iŋohi egigilo honyi 'daŋ jio erre hutta fau, itamunoyere ŋoruo honyi; 
1CO.7.34	tania, itisarrahi inyi egigilita honyi. Iŋohi aŋotte onno obeŋ 'to owon ta haŋ kuyya oduoti egigilo honyi jio erre huno Lamonye nyio, awak inyi iŋohina ahuan iko oloholio honyi 'daŋ jio Lamonye. Buo aŋotte onno owon 'to ta haŋ iŋohi egigilo honyi 'daŋ jio erre hutta fau, itamunoyere habi honyi.
1CO.7.35	Ekiana ni erre hunia iluahiere itai, obiaŋara itihiere itai. Awak ni itai imanyati te ekoi onno obis 'to, buo fe oŋida iŋohina ahuattek hatai 'daŋ jio Lamonye, buo ibiaŋata igigiloti obo ariŋ.
1CO.7.36	Elle igigilo obo jio, abeŋ inyi ehanio onno oyyu jio oduoti enne isaŋanie 'to ikonyi, buo fe agere ŋotte ottoho inyi buo fe inyi luŋa awak ayemuna oduoti ania, ijiara inyi ihan ihuo awak inyi
1CO.7.37	Ati alla adioto to hou tulo ibiaŋari iyamari
1CO.7.38	Tania, ihan atulo alla ayama 'to
1CO.7.39	Ittallik aŋotte onno owon 'to ta haŋ idehina habi, buo habi hesu; ati alla aye habi honyi, oremik inyi iwanan iko obo alle alla awak inyi, ati ijiara atulo lia ara luŋa a holo Kristiani. 
1CO.7.40	Ati, egigilo ni obolo adi amuno jio aŋotte ania alla arasa inyi ihuo nyia. Egigilo ni awon buo fe ni iko Oloholio Hollum, anna ajiari ni ihuo nyia.
1CO.8.1	Alla ara eram ŋiyo enne isiori jio arrijiorita jiohin ninyia igioronia itai:
1CO.8.1	Emijak 'daŋ jio, “Ewon 'daŋ iko olofioro.” Ati iyaŋunie olofioro hunia etadara, buo abuaran taji iyaŋuno agolon. 
1CO.8.2	Elle igigilo obo jio amijak inyi obo ariŋ, hobeŋ tibuo inyi luŋa omijak ariŋ nyia ihuo oremik inyi imijana. 
1CO.8.3	Buo alla abuor ataji obo atulo Hollum, omijak buo fe Hollum inyi.
1CO.8.4	Tania, alla ara eram ono aŋiyo hirre hunne isiori jio arrijiorita jiohin: emijak jio obeŋi arrijiorita hunia arai arrijiorita jiohin hunna arai hode. Emijak buo fe jio owon Hollum abotie ijiai. 
1CO.8.5	Duadi bu ojiori owoni “ajiohin” hunia idou kuyya ifau, duadi bu owoni “ajiohin” hunia arriai iko “ajiohin huttehiji fau iko edou;” 
1CO.8.6	ati jihohoi, owon Hollum abotie ijiai, Monye hohoi, Layyani hirre 'daŋ, elle isio 'to jihohoi nesu. Owon buo fe Lamonye abotie ijiai; inyi Yesu Kristo, linyia oyyeuni erre 'daŋ tenyi, buo fe esu tenyi.
1CO.8.7	Ati obeŋi aati 'daŋ omijani eram ania. Amohini omuk aati jio eram ono arrijiorita jiohin. Many ahana, alla anyai isi aŋiyo ania, harasai isi igigilo jio ara aŋiyo ania ahono arrijiorita jiohin. Omuta egigilo hosi nyio, igigiloi isi jio 
1CO.8.8	Ettallik itayyu amanya iko Hollum te eram ŋiyo; obeŋ obo ariŋ obiaŋarak hohoi elle ebeŋ eŋiyo; buo fe riŋ obeŋ ofonihino elle eŋiyo.
1CO.8.9	Ati, ihumata mijio, hèlaha amanya enne imanyatti itai ihuo iwahata itai, itakuaha hia hullo obeŋ neruk hosi ogol. 
1CO.8.10	Elle igonyu obo atulo, ollo obeŋ eruk honyi ogol iyye atulo “lofioro”, iŋiyo ihaji enne ittokon ono arrijiori jiok, obeŋ 'tadi ehanio ania isusuhi inyi iŋiyere esiorita hunne isiori jio arrijiorita jiok? 
1CO.8.11	Tania, illahoi alia ollo obeŋ neruk honyi ogol, linyia oye buo fe Kristo tenyi, oye adi to “Olofioro” hoi hunia! 
1CO.8.12	Tania, iyyau iyye jio Kristo te eyyauna hoi jio Kristiani buo fe ittarroho neruk hosi onno obeŋ 'to ogol. 
1CO.8.13	Tania, elle iyaŋuno aŋiyo eyyau jio eruhoni, ettallik ni inyiak ŋiyo eriŋo, nyio, ŋadi obo jio eruhok hulia ette iyyauna.
1CO.9.1	Obeŋi soho aŋatani nani ihaniere ihua awak ni? Abeŋ soho ni ara elefahata? Habeŋ soho ni egonyu Yesu, Lamonye hohoi? Obiaŋara soho itai irata etamijani ono egiama hoŋ jio Lamonye? 
1CO.9.2	Ara ni jihatai elefahata, duadi bu abeŋ ni ara jio aati hullomuk. Nyio, irata itai emoi ono egiama hoŋ elefahata jio Lamonye.
1CO.9.3	Elle ikianai aati onno orroho jihoŋ, efau ni ahuan hoŋ ihua ana: 
1CO.9.4	Obeŋ ti aŋiyo iko amata osiru jihoŋ te egiama hoŋ? 
1CO.9.5	Obeŋ ti inyi osiru jihoŋ iyemuniere aŋotte Kristiani ette leten ikonyi jio amomoriyahien hoŋ, ihuo enne ihanierek lefahat hullomuk iko illarak Lamonye buo Petro? 
1CO.9.6	Kuyya oŋida ti ani iko Barnaba hama egemu asaŋ hohoi igemuna? 
1CO.9.7	Hulali oseŋer hulle igiamai buo inyiahi duma ahuattek hosi? Hulali aromok hullo obeŋi 'to oŋiye aaŋer fino hutta matta hosi? Hulali eyyahak hullo obeŋi 'to amatai aale kioro hosi?
1CO.9.8	Ofuonni soho erre hunne ekiana ni hunia to hou hoŋ? Obeŋi soho Efahita buo fe ikianai tesi? 
1CO.9.9	Igioroni Ifahita Mose jio, “Hèttuhoto etuk 'tamot elle igisa inyi emma.” Ikiana soho Hollum te eram 'tamoti? 
1CO.9.10	Obeŋ soho inyi ikiana te eram hohoi luŋa? Hode, igioroni nyia te eram hohoi. Ijiara aromoni iko adioŋoni ihanie egiama hosi buo iyihini ifuotuniere omuk jio emma hua. 
1CO.9.11	Eyehi nyia hohoi erre huno Oloholio Hollum itajia hatai. Orroho ti inyi elle edeŋu hohoi erre afau ana jihatai? 
1CO.9.12	Alla asiru eyihina jio aati hullomuk ifuotuniere asaŋ hunia jihatai, obeŋ 'tadi ihum isiruna jihohoi?
1CO.9.12	Ati ebas hohoi ehanio ihuo nyia. Ati edihu hohoi erre 'daŋ jio ŋadi hohoi ehan obo ariŋ enne itik 'to ettittoyo ono Asayyo Ayijok huno Yesu Kristo. 
1CO.9.13	Itimoti itai jio hia hulle igiamai 'to Ihaji emojit enne ittokon orumani isi aŋiyo hosi diya; buo fe hia hulle isiorie 'to ehumita ititiek, obuanyuttai hunosi teya? 
1CO.9.14	Ihuo nyia buo fe ihum Lamonye iramana jio, ijiara hia hulle ittittoye 'to Asayyo Ayijok, orumani aŋiyo hosi tesi.
1CO.9.15	Ati ebas ni ehanio ihuo nyia. Abeŋ buo fe ni egiorok awaraga ana imojori erre ihuo hunia. Osiru jihoŋ iyeri agalik, jio obo atulo ittaŋari nani addi jio ariŋ enne etadarari ni. 
1CO.9.16	Obeŋ osiru jihoŋ itadarari te ettittoyo Sayyo Ayijok. Nyio, Hollum nyia iramak nani ittittoyere. Orroho duo jihoŋ bebe alla abeŋ nyia ni ettittoyo Asayyo Ayijok. 
1CO.9.17	Elle ehan nyia ni egiama hoŋ ta ahou hoŋ, odumai duo fe nani. Ati egiama ni egiama ninyia isio Hollum ihas hoŋ. 
1CO.9.18	Anyio edumit 'tadi anna arumak ni? Edumit nyia ana; ittittoyere Asayyo Ayijok buo abeŋ etaduma, abiaŋan mojo erre hunno osiruni 'to jihoŋ imojori te ettittoyo hoŋ Asayyo Ayijok.
1CO.9.19	Abeŋ ni ara apit olo obo atulo ati, ehanak ni ahuan hoŋ apit olo aati 'daŋ jio, oŋida bati aati arriai iruhi. 
1CO.9.20	To ninyia amanyari ni iko Yudei, amanya nyia ni ihuo isi jio, oŋida bati isi iruhi amanya a Kristiani. Ninyia amanyari ni iko ejifak Ifahita, amanya nyia ni ihuo awahi Efahita hunia; duadi bu obeŋi isi arai toni, jio, oŋida bati aati iruhi amanya a Kristiani. 
1CO.9.21	Ihou nyia buo fe, ninyia amanyari ni iko hia hullo obeŋi 'to ijifatie Efahita, amanya nyia ni ihuo isi abeŋ ejifatio Efahita; jio, oŋida bati isi iruhi amanya a Kristiani. Ati obeŋ ania itahutak jio, abeŋ ni abaŋ Efahita Hollum; ejifatio ni luŋa efahita Kristo. 
1CO.9.22	Ninyia buo fe amanyari ni ihiji waati hullo obeŋ neruk hosi ogol, amanya nyia buo fe ni ihuo isi; jio, oŋida bati isi iruhi amanya a Kristiani. Atuk ni emanyiti 'daŋ jio, oŋida bati nani etaluahu omuk jihosi te ekotia 'daŋ hunna aremik ni imanya.
1CO.9.23	Ehanio ni erre hunia 'daŋ te eram Sayyo Ayijok jio, oŋida nani efuotu eyijiti hunne iyaŋunie Asayyo hunia. 
1CO.9.24	Itimoti ti itai jio, jio aŋettio, arracari afejak arriai, ati atulo abotie ijiai jihosi ifuotu esiorio? Tania, oŋioroto luŋa oŋida bati ifuotuna esiorio nyia. 
1CO.9.25	Olofeja 'daŋ elle ittiyenie arracita, ihum inyi niŋio erre 'daŋ. Ihanio inyi ihuo nyia ifuotuniere esiorio onno obeŋ 'to osio 'tulaŋ; buo ehanio ihuo nyia, ifuotuniere esiorio onno osio 'to 'tulaŋ. 
1CO.9.26	Inyi anna aŋiorori ni fir fir many isidi, inyi buo fe anna arari ni ihuo atulo bunia ollo obeŋ 'to ittarrohojak ettuditi honyi. 
1CO.9.27	Etagol ni ahuan hoŋ te ettuditi buo fe attoŋ inyi 'tid 'tid jio, ŋadi ittaŋari nani addi jio aŋettio ania ninyia eloŋuniere ni aati hullomuk.
1CO.10.1	Illarak iko haniyarak hoŋ, awak ni itai igiluna erre hunyia iduoŋi 'to jio hohonyiok hohoi hinyia ijifatie 'to Mose. Ogottierek nyia edohuo isi 'daŋ onno oyyu; ette isi 'daŋ 'laŋan Hari Mile obeŋ obo eram. 
1CO.10.2	Itifuotoni nyia jihosi 'daŋ batisimo totua bali idohuo iko totua Hari Mile irari a hejifak Mose. 
1CO.10.3	Anyai nyia isi 'daŋ arabotie aŋiyo ettedou, 
1CO.10.4	buo fe amati arabotie aari huttedou. Amati nyia isi aari Moruo ettedou ninyia ijifaru 'to isi. Amoruo ania, inyi nyia Kristo. 
1CO.10.5	Ati, ihide erre hunia 'daŋ, oluaji nyia hulosi hullo obeŋ Hollum omuno, ania, oyerik isi 'daŋ dor dor itua hidiofo. 
1CO.10.6	Ihuania, arai erre hunia 'daŋ jihohoi esariti jio, hèlaha emuno eyyau ihuo isi; 
1CO.10.7	kuyya etahabuyo arrijiorita ihuo ihanie nyia omuk hulosi. Ihuo ojio abuk Hollum jio, “Ihuhumani nyia aati hulia agari ono amata iko ehanio hirre somon onno obeŋ esidi, attati itterio ahia.” 
1CO.10.8	Hèlaha luŋa ewon iko eyyau ono erre somon ihuo omuk hulosi…ania, iholoŋ abotie, oyerik omuk hulosi alif atomuana arrihai hohunihoi (23,000). 
1CO.10.9	Hèlaha luŋa ekemio Lamonye
1CO.10.10	Hèlaha luŋa eŋuŋunita ihuo omuk hulosi…ania, otuhiere Ajilo olo Naye isi.
1CO.10.11	Iduoŋi nyia erre hunia jihosi isariere aati hullomuk, ati igioroni nyia erre hunia ittiyeniere hohoi. Nyio, emanya jio aŋasi hunne iliahari esidi fau.
1CO.10.12	Elle igigilo obo alatai jio ogol neruk honyi, ijiara inyi ihum mijio ŋadi ofodoŋoro addi. 
1CO.10.13	Hèbiaŋata itai irumana obo akemio onno hobeŋi aati hullomuk orumani inyi. Ati ogottiere Hollum ecorit honyi. Ittallik adi inyi iŋatana okemi itai agalik agolon attanatai. Jio asaa onno okemierek itai, isiarak adi inyi jihatai agolon idihuniere akemio ania, ette buo fe isiarana jihatai ekoi erisi.
1CO.10.14	Tania, illarak iko haniyarak hoŋ, idehina etahabuyo 'rijiorita. 
1CO.10.15	Ekiana ni jihatai nyio, amijak ni jio ilofiorojoto itai. Oŋototo eram enne ekiana ni ania ta ahuattek hatai. 
1CO.10.16	Ematit enne ematari jio Aŋiyo ono Lamonye, enne esiaraniere ahumo jio Hollum; elle ematari inyi, enosonio luŋa jio nooto Kristo. Elle ebeny buo fe emune ette iŋiyo, enosonio luŋa jio ahuan Kristo. 
1CO.10.17	Ta arahan emune ania abotie, era 'daŋ ahuan abotie, duadi bu eluaja; nyio, ebibeny 'daŋ emune abotie ania.
1CO.10.18	Iko ogiluna aati Israele; hullo oŋiye 'to erre hunne isiori ehumita, inosonie isi jio ehuma ette ititiek enne isiori jio Hollum. 
1CO.10.19	Imijana soho itai eram enne ekiana ni? Ajio soho ni jio owon obo ariŋ jio aŋiyo enne isiori jio arrijiori jiok, kuyya ara soho arrijiori ariŋ hode? 
1CO.10.20	Obeŋ! Ajio ni jio, ehumi enne isiarani 
1CO.10.21	Ittallihoto itai imatari ematit ono Lamonye buo fe imatati ono aminiaŋa. Ittallihoto itai iŋiyo itteremeja Lamonye buo fe iŋiyete itteremeja miniaŋa. 
1CO.10.22	Ewak ti itahayin Lamonye? Egalik soho inyi ta agolon?
1CO.10.24	Igiamati luŋa iyaŋuniere ayiji jio aati hullomuk, buo obiaŋara jio ahuattek hatai.
1CO.10.25	Oŋiyete erre 'daŋ hunne itinyiaŋie isuk hiriŋo. Hèttigemiete ossi hatai obojiai. 
1CO.10.26	Ojio abuk Hollum jio, “Ara afau iko erre huttononyi 'daŋ, a huno Lamonye.”
1CO.10.27	Elle iloŋoro atulo ollo obeŋ 'to ara aheruhoni iyye iŋiria, buo iyye iruk aleten, oŋiye ariŋ enne ihanani ihosiere hoi. Hèttigemio ahou hoi obojiai. 
1CO.10.28	Buo elle iramak obo jihoi jio, “Isiori nyia aŋiyo ania jio arrijiorita jiohin,” te eram ono atulo elle iramak 'to alia jihoye iko te egigilo otto hou hoi, hèŋiyo aŋiyo ania… 
1CO.10.29	ekiana ni eram otto hou honyi, obiaŋara otto hou hoi.
1CO.10.29	Nyio, ifiyo adi obo jio, “Nyio itik ariŋ otto hou obo atulo ani ihaniere ihuo awak ni? 
1CO.10.30	Elle esio ni ahumo jio Hollum te eram ŋiria ottonoŋ, nyioti ikianai onno orroho jihoŋ te eram aŋiria ania, enne esiaraniere ni ahumo jio Hollum tenyi?”
1CO.10.31	Tania, erre 'daŋ hunne ihaniete itai, kuyya iŋiyete itai kuyya imatati itai, ihaniete isi 'daŋ itakuaciere afure Hollum. 
1CO.10.32	Hèhanata obo ariŋ onno orroho jio Yudei kuyya jio Alufajak kuyya jio eluluŋ heruhok Hollum. 
1CO.10.33	Ihaniete luŋa ihuo enne ehaniere ni; awak ni itamuno aati 'daŋ te erre hunne ehanio ni. Abeŋ ni egigilo iyaŋuniere ayiji ihuan hoŋ, ati iyaŋuniere ayiji jio aati 'daŋ jio, oŋida bati italahuni isi.
1CO.11.2	Oyiji ehanita hatai bebe, nyio, oŋitek 'daŋ, ibiaŋata itai iguotti ani, buo fe ibiaŋata iguotti ettiyenita 'daŋ hunyia efuotok ni jihatai. 
1CO.11.3	Ati, awak ni itai imijana jio, ilohittok Kristo jio aati 'daŋ, buo alle ilohittok jio ŋoruoi honyi, buo Hollum ilohittok jio Kristo. 
1CO.11.4	Tania, latulo ollo omojo 'to kuyya elle ittittoyo 'to eram Hollum buo ahou honyi imuho, itanyahi inyi Kristo ariri. 
1CO.11.5	Buo aŋotte onno omojo 'to kuyya enne ittittoyo 'to eram Hollum ihiji waati buo ahou honyi obeŋ imuho, itanyahi buo fe inyi habi honyi ariri. Orriama inyi iko aŋotte onno ogita hou. 
1CO.11.6	Alla abeŋ aŋotte imuhok ahou honyi, ijiara ti ogita oofir honyi addi. Ati, ta arahan honyi ariri jio aŋotte isusumari ahou kuyya igitari oofir honyi addi, ijiara inyi imuhok ahou honyi. 
1CO.11.7	Obeŋ osiru jio alle itihoniere oofir honyi, nyio, iyyalu inyi arrijiori iko akuatan ono Hollum. Ati, iyyalu aŋotte akuatan ono atulo; 
1CO.11.8	nyio, obeŋi nyia oyyeuni alle to huan ŋotte, ati, oyyeuni nyia aŋotte to huan 'le. 
1CO.11.9	Obeŋi nyia buo fe oyyeuni alle te eram ŋotte, ati oyyeuni nyia aŋotte te eram 'le. 
1CO.11.10	Te eram ono ajilohien, ijiara luŋa aŋotte iyyafak amannir ihou honyi, itahutaniere jio awon inyi jio elohittok ono habi. 
1CO.11.11	Ati jio amanya ottono Kristo, ittallihi aŋoruo iwanan alla abeŋi aliawa, buo fe aliawa ittallihi iwanan alla abeŋi aŋoruo. 
1CO.11.12	Nyio, ihuo ninyia oyyeunierek aŋotte to huan 'le, ihuo nyia buo fe, isiu aŋotte alle; buo Hollum oyyeu erre 'daŋ.
1CO.11.13	Oŋototo eram ania ta ahuattek hatai, alla abis inyi jio aŋotte imojori jio Hollum ihiji waati, buo obeŋ imuhok ahou honyi. 
1CO.11.14	Obeŋ soho amanya ottoloŋi ittiyenio jio, obeŋi oofir hunno ohodori 'to osiruni jio alle; 
1CO.11.15	buo arai elamanita jio aŋotte? Nyio, isiori jio aŋotte oofir hunno ohodori 'to oŋida arai emuhi. 
1CO.11.16	Ati, alla awak obo itarisa te eram ania, ijiara ani ajio jio, ebeŋ hohoi iko eluluŋi heruhok Hollum arriai, ewon iko obo ekoi emojit onno olufa.
1CO.11.17	Ati, jio ettiyenita hoŋ hunno ofuonni 'to huna, abeŋ ni amuno itai, nyio, iyaŋuno amojo hatai arabotie arrohoji agalik ayiji. 
1CO.11.18	Ahosiere, iramani jihoŋ jio, owon ebubuanya ihiji hatai, elle imojoti itai arabotie. Eruk ni jio arai erre hunia kai hode. (
1CO.11.19	Hode, ijiara luŋa ebubuanya hatawana ihiji hatai, oŋida abisak huttehiji hatai ihumi leyo.) 
1CO.11.20	Elle ittubaniete itai arabotie, obiaŋara aŋiyo ono Lamonye enne iŋiyete itai. 
1CO.11.21	Nyio, elle iŋiyete itai, itterie omuk aŋiyo buo hullomuk hobeŋi afanyi, ania, arasarik omuk ahaniamak, buo omuk orumai. 
1CO.11.22	Obeŋi soho ahaŋitek jihatai hunne iŋiyetti itai buo fe imatati? Kuyya iyasiete itai eluluŋ heruhok Hollum buo fe itanyahina alociaŋak ariri? Anyio adi anna ajio ni jihatai? Amuno adi ni itai? Obeŋ, ettallik ni imuno itai!
1CO.11.23	Nyio, ettiyenita hunne efotok ni hunia jihatai, efuotu nyia ni isi jio Lamonye. Jio attari ninyia itinyiaŋanierek inyi, iduhu nyia Yesu Lamonye emune, 
1CO.11.24	ette isiarana ahumo jio Hollum, ette ibeny, ette jiaran, “Ahuan hoŋ ana, anna ara 'to tetai. Ihaniete ihuo nyia, igiluttari ani.” 
1CO.11.25	Ihuo nyia buo fe, ihalu ŋiyo, ette inyi iduhuna ematit, ette jiaran, “Ara ematit ana ecorit aŋejuk enne itasiruni to nooto hoŋ. Elle imatata itai inyi, ihaniete ihuo nyia, igiluttari ani.”
1CO.11.26	Ajiaran ania jio, oŋitek 'daŋ, elle iŋiyete itai emune ana buo fe imatati afino otto ono ematit ana, iramiete itai eram ye ono Lamonye, many ocohuniere inyi.
1CO.11.27	Tania, alla anya lobo jihatai emune ania kuyya amat afino otto imatit ono Lamonye te ekoi onno orroho, ihan atulo alia eyyau jio ahuan Lamonye iko jio nooto honyi. 
1CO.11.28	Tania, ijiara inyi ihum do imi ahuan honyi, attati iŋiyo emune ania buo fe amat afino otto imatit ania. 
1CO.11.29	Nyio, itaŋotok adi inyi epali ihuan honyi, alla aŋiyo inyi emune ania buo fe amata afino otto imatit, buo obeŋ omijak awoyo hiram ono ahuan Lamonye. 
1CO.11.30	Inyi onno oluajiarik aŋuak iko ajanak jihatai, buo fe omuk ayei. 
1CO.11.31	Elle ehum imi ahuattek hohoi, obeŋi adi oŋotoni obo epali jihohoi. 
1CO.11.32	Ati oŋot Lamonye eram hohoi buo fe ittigemio hohoi jio, oŋida bati obeŋi oŋotoni epali jihohoi arabotie iko aati hutta fau.
1CO.11.33	Ihuania, illarak iko haniyarak hoŋ, elle ittubaniete itai iŋiyere aŋiyo ono Lamonye, itilati aati hullomuk. 
1CO.11.34	Buo alla aniama obo alatai, ijiara inyi oŋiyo ihaŋ, ŋadi irumana aŋotonia ipali elle ittubati itai arabotie. Alla arai erre hunnomuk, attu adi ni ihuhumana alla afany ni.
1CO.12.1	Ihuania, illarak iko haniyarak hoŋ, te eram ono esiorita hunne iyaŋuno Loholio Olibo, abeŋ ni awak itai irasati a hatimok. 
1CO.12.2	Imijana itai jio ninyia hésata itai a h
1CO.12.3	Tania, awak ni itai imijana jio, ittallik atulo alla adaha 'to to Oloholio Hollum jiaran jio, “Ijiara epit ottu jio Yesu!” Ittallik buo fe lobo jiaran jio, “Ara Yesu a Lamonye!” arari fe elle iyyahatio Loholio Olibo inyi.
1CO.12.5	Owoni buo fe ekotia gele gele hunne igiamarik, ati igiamarik jio ahuan Lamonye lia abotie. 
1CO.12.6	Owoni buo fe egoliti gele gele igiamari, ati ahuan Hollum isiarak isi jihohoi 'daŋ ababo. 
1CO.12.7	To obo ekoi, italeyehini awanan Loholio jio aati 'daŋ ababo, iyaŋuniere ayiji jihosi 'daŋ. 
1CO.12.8	Isiarak Oloholio jio lobo agolon ikianari olofioro, buo ahuan Oloholio alia buo fe isiarak jio ollobo agolon ikianari amijana hirre. 
1CO.12.9	Isiarak buo fe ahuan Oloholio alia jio lobo neruk, buo inyi isiarak jio ollobo aduaran ono etaŋidario. 
1CO.12.10	Oloholio alia buo fe isiarak jio obo aduaran ihaniere eduariti; buo jio obo agolon ikianari asayyo Hollum; buo jio obo agolon iheruniere esiorita huno Oloholio jio esiorita hunno obeŋi 'to arai ahuno Oloholio; buo isiarak jio lobo agolon ikianari etuhe hunno olufaji; buo jio lobo agolon itahuciere etuhe hunno olufaji 'to hunia. 
1CO.12.11	Ahuan Oloholio alia ihan erre hunia 'daŋ; inyi ohorio esiorita gele gele jio aati 'daŋ ababo, ihuo awak inyi.
1CO.12.13	Ihuo nyia buo fe, era duo bu Yudei kuyya Alufajak, apiti kuyya obiaŋara apiti, itifuotoni nyia batisimo jihohoi 'daŋ ta ahuan Oloholio alia, irari ahuan abotie. Itufutak Hollum jihohoi 'daŋ ahuan Oloholio alia. 
1CO.12.14	Nyio, obeŋ ahuan owon iko aŋati abotie ijiai, owon inyi iko aŋacio arriai. 
1CO.12.15	Alla ajio duo eeju jio, “Ta abiaŋan hoŋ irahan ahani, abeŋ ni ara aŋati huan,” ittallik ania itapuak arahan honyi aŋati huan. 
1CO.12.16	Alla ajio duo buo fe eyyok jio, “Ta abiaŋan hoŋ irahan onyek, abeŋ ni ara aŋati huan,” ittallik ania itapuak arahan honyi aŋati huan 
1CO.12.17	Alla ara duo ahuan 'daŋ ahonyek, itayirio duoti inyi aŋai? Buo alla ara duo ahuan 'daŋ ahiyyok, iŋuada duoti inyi aŋai? 
1CO.12.18	Ati ihuo ara inyi, ittuttubak Hollum aŋacio huan 'daŋ ababo ihuo awak inyi. 
1CO.12.19	Owon duo ahuan ajia, alla ara duo inyi 'daŋ aŋati abotie? 
1CO.12.20	Ihuo ara inyi, oluaji aŋacio huan, buo ara ahuan abotie.
1CO.12.21	Tania, ittallik onyek ijiaran jio aani jio, “Abeŋ ni awak iyye!” Ittallik buo fe ahou jiaran jio eeju jio, “Abeŋ ni awak iyye!” 
1CO.12.22	Ati, ettallik tibuo imanya obeŋi aŋacio huan hunna arai 'to ihuo ollo ojoni. 
1CO.12.23	Ettoŋotio tibuo onno oyyu, aŋacio hunne egigilo jio, arai asai; buo fe ehum ihuhumio onno oyyu aŋacio huan hunna aŋariji 'to to honyek; 
1CO.12.24	ehuhumio onno obeŋ osiru jio aŋacio huan hunne ilamani 'to. Hollum ta ahuan honyi ittuttubak nahuan arabotie iyaŋuniere ayiji jio aŋacio hunne egigilo jio aŋariji, 
1CO.12.25	jio oŋida ebubuanya obeŋ to huan. Ati oŋida aŋacio huan 'daŋ ababo igigiloi to hunnomuk. 
1CO.12.26	Alla adiaha aŋati huan abotie, ette buo fe aŋacio huan 'daŋ hunnomuk idiaha ara abotie ikonyi; elle itahuye aŋati huan abotie, ette buo fe hunnomuk 'daŋ imuno arabotie ikonyi.
1CO.12.27	Itai 'daŋ ahuan Kristo, irata 'daŋ ababo aŋacio huan honyi. 
1CO.12.28	Jio eluluŋ heruhok, isiarak Hollum jihosi amasik ababo, etteri jio efahat, etarrihi jio ekianak honyi, etahunihi jio ettiyanak, attati teya jio ehanak iduariti, etaŋidarak, aluak, ellettaha, ekianak hutuhe hunno olufaji 'to. 
1CO.12.29	Arai ti isi 'daŋ elefahat? Arai ti isi 'daŋ ahekianak Hollum? Ihanie ti isi 'daŋ eduariti? 
1CO.12.30	Owoni ti isi 'daŋ iko aduaran itaŋidariere? Ikianai ti isi 'daŋ te etuhe hunno olufaji? Isi ti 'daŋ itahucie etuhe hunno olufaji 'to hunia? 
1CO.12.31	Otuhonia atajia hatai 'daŋ jio esiorita hunna agalihini 'to ta ayiji. Ekoi anna agalik 'to 'daŋ inyi ana.
1CO.13.1	Duadi bu aremik ni ekiana etuhe waati iko huno ajilohien, buo alla abeŋ abuaran taji jihoŋ, ara ni ihuo egolo onno okuat 'to kuyya emeri enne itanniŋa keleŋ keleŋ. 
1CO.13.2	Duadi bu awon ni iko agolon ittittoyere, kuyya olofioro 'daŋ buo amijana hirre 'daŋ hunne idimai 'to; kuyya neruk onno oremik 'to ikaf adoŋiok, buo abeŋ awon iko abuaran taji, ara ni ariŋ asai. 
1CO.13.3	Duadi bu esiarak ni asaŋ hoŋ 'daŋ, buo fe esiarak ahuan hoŋ oŋida osuahini
1CO.13.4	Iyaŋuno abuaran taji adihan iko anyalami; obeŋ inyi iyaŋuno ahaini kuyya etadara. 
1CO.13.5	Obeŋ abuaran taji iyaŋuno agolon hou kuyya aluo kuyya ehutuk; buo fe obeŋ ottunatta agoce itaji. 
1CO.13.6	Obeŋ abuaran taji omuno eyyau, ati omuno inyi elahode. 
1CO.13.7	Omir abuaran taji erre 'daŋ; ittallik neruk honyi iko eyihina honyi buo adihan honyi ipuahan. 
1CO.13.8	Osio abuaran taji 'tulaŋ. Ati esiorita ihuo, arahan a hekianani Hollum, ekiana te etuhe hunno olufaji iko olofioro, otuhorio adi isi 'daŋ. 
1CO.13.9	Nyio, obeŋi olofioro hohoi ottubai buo fe arahan hohoi a hekianak Hollum obeŋ ottuba; 
1CO.13.10	ati alla attu ariŋ onno ottuba 'to, otuhoro adi onno obeŋ 'to ottuba. 
1CO.13.11	Ninyia hara ni a hito, arai nyia ekenita hoŋ iko egigilita buo ehanita hoŋ ihuo huno eto. Ihuania, abolo ni, abeŋi emanyiti iloduri inyiahi siruna jihoŋ. 
1CO.13.12	Ariŋ enne egonyu ihuania, ara ihuo arrijiori enne egonyu totua miraya anattillar; ati efuonni adi igonyuna inyi ihuo ara inyi luŋa. Aŋati, anna amijak ni ihuania; ati attu adi ni imijana inyi 'daŋ ihuo onno omijaniere Hollum nani. 
1CO.13.13	Tania, odulori adi erre huna hunihoi huna: neruk, eyihina iko abuaran taji. Ati, abuaran taji anna agalik 'to hunnomuk hunia 'daŋ.
1CO.14.1	Ottifiati abuaran tajia. Otuhonia atajia jio esiorita huno Loholio, agalik ti irari a hekianak Hollum. 
1CO.14.2	Hia hulle ikianai 'to te etuhe hunno olufaji, obeŋi isi ikianai jio ati, ati ikianai isi jio Hollum. Nyio, obeŋ tulo omijak erre hunne ikianai isi. Ta agolon ono Loholio, ikianai isi elahode onno obeŋi omijani. 
1CO.14.3	Buo, hia hulle ikianai 'to eram Hollum, ikianai isi jio aati, iluahiere isi, iko itagoliere isi buo fe itilihiere atajia hosi. 
1CO.14.4	Hia hulle ikianai 'to te etuhe hunno olufaji, oluaharai isi ahuattek hosi hama. Ati, hia hulle ikianai 'to eram Hollum, oluahi isi eluluŋ heruhok 'daŋ ta amaji. 
1CO.14.5	Awak duo ni itai 'daŋ ikianati te etuhe hunno olufaji; ati, awak ni luŋa itai iwanata iko agolon ikianari eram Hollum. Nyio, agalik atulo elle ikiana 'to eram Hollum, atulo elle ikiana 'to te etuhe hunno olufaji…arari fe alla awon obo atulo ollo oremik 'to iramana awoyo hiram ania iluahiere eluluŋ heruhok ta amaji 'daŋ. 
1CO.14.6	Tania, illarak hoŋ iko haniyarak hoŋ, alla attu ni jihatai buo ekiana te etuhe hunno olufaji, aŋai 'tadi aluak ni itai? Ettallik ni iluak itai duadi bu obo kai, arari fe elle iyaŋuno ni omuk asayyo hunne italeyehi Hollum kuyya omuk ofioro kuyya omuk ekenita Hollum kuyya omuk ettiyenita.
1CO.14.7	Ike imijata erre ihuo aciwal kuyya olokome hunno obeŋi 'to isui, alla abeŋi ihumi ihut kuyya ihumi irrib, aŋai 'tadi oremehini imijana anani ehutit kuyya erribi nyia? 
1CO.14.8	Buo alla abeŋ attihoni ottik edoŋ onno oyyu, omijani 'tadi aati aŋai jio owon erumita? 
1CO.14.9	Ihuo nyia buo fe, elle ikianati itai te etuhe hunno olufaji 'to erre hunno obeŋ tulo oremik imijana, aŋai 'tadi omijani ikianati itai anyio? Ohutaru adi oyyami ekenita hatai. 
1CO.14.10	Ifau dini, owoni ekenita arriai hunno olufaji, ati owoni isi 'daŋ awoi rami hosi. 
1CO.14.11	Ati, alla atimo ni etuk enne ikianai isi, ara ni aŋulatanani jihosi buo fe isi arai aŋulak jihoŋ. 
1CO.14.12	Ihuania, ta awahan hatai bebe esiorita Loholio, ihumata ti igiamari onno oyyu esiorita hunno itagolie 'to eluluŋ heruhok.
1CO.14.13	Tania, atulo elle ikiana 'to te etuhe hunno olufaji 'to, ijiara omojo ifuotuniere agolon itahuciere ojio ekiana honyi anyio. 
1CO.14.14	Nyio, alla amojo ni te etuhe hunno olufaji 'to, oloholio hoŋ onno omojo 'to ania, buo ahou hoŋ obeŋ teya. 
1CO.14.15	Ehan 'tadi ni anyio? Amojo adi ni to oloholio hoŋ iko ta nahou hoŋ. Edolo adi ni to oloholio hoŋ iko ta nahou hoŋ. 
1CO.14.16	Elle isiorio iyye ahumo jio Hollum to oloholio ijiai, aŋai 'tadi oremik lia elle imojoti 'to iko iyye jiaran, “
1CO.14.17	Duadi bu oyyu esiorio hoi jio Hollum, obeŋ amojo hoi ania oluak luŋa atulo ollobo alia.
1CO.14.18	Esiarak ni ahumo jio Hollum te ekiana hoŋ te etuhe hunno olufaji agalik itai 'daŋ. 
1CO.14.19	Ati alla amojo ni iko eluluŋ heruhok, oyyu luŋa jihoŋ ikenuniere omuk ekenita miyet ijiai, hunno oremehini aati imijana, ittiyeniere aati hullomuk. Agalik ania etabolorio hiram te etuhe hunno olufaji.
1CO.14.20	Illarak iko haniyarak hoŋ, hègigiloti ihuo aduri, igigiloti ihuo aati hulle ittaha; buo itimoti eyyau ihuo aduri.
1CO.14.21	Igioroni Ibuk Hollum jio,
1CO.14.21	“Ojio Lamonye, ekiana adi ni jio aati hoŋ
1CO.14.21	ta aati hulle ikianai 'to te etuhe hunno olufaji 'to.
1CO.14.21	Ekiana adi ni te etuhe ŋulak,
1CO.14.21	duadi bu ihuo nyia, odulori adi aati hoŋ ehara etaniŋio jihoŋ.”
1CO.14.22	Tania, ara ekiana te etuhe hunno olufaji 'to, etamijani jio aati hullo obeŋi 'to arai a heruhok, buo obiaŋara jio eruhok. Buo ekiana sayyo Hollum ara etamijani jio eruhok, buo obiaŋara jio aati hullo obeŋi 'to arai a heruhok.
1CO.14.23	Buo alla attubanie ti eruhok 'daŋ arabotie imojori, attati 'daŋ ikiana te etuhe hunno olufaji 'to, buo alla afuonni omuk aati hullo obeŋi ikianai etuhe hunno olufaji kuyya hullo obeŋi arai a heruhok, obeŋi 'tadi isi ojiori jio isitajata itai? 
1CO.14.24	Ati elle ikianati itai 'daŋ eram Hollum, buo alla afuonni omuk aati hullo obeŋi 'to arai a heruhok kuyya hullo obeŋi 'to ikianai etuhe hunno olufaji, iruhoni adi isi eyyata hosi te etayiruna hosi ekenita hunne ikianati itai. Eram enne itayiruni isi adi oŋot eram hosi. 
1CO.14.25	Asalanie adi egigilita hutto tajia hosi. Origoŋi adi isi ette imojo jio Hollum, ette ipulonia jiojio, “Owon Hollum hode ihiji hatai!”
1CO.14.26	Illarak iko haniyarak hoŋ, eram ana anna ajio ni; Elle ittubaniete itai imojo, ijiara obo ara a hedoloni, buo obo a hettiyanani, buo obo ikiana erre hunne italeyehi Hollum, buo obo ikiana te etuk onno olufa 'to, buo obo ara a hetahutani hirre hunne ikianai te etuhe hunno olufaji. Ijiara luŋa erre 'daŋ arai eluahiti iluluŋ heruhok. 
1CO.14.27	Alla awak obo ekiana te etuk onno olufa 'to, ijiara ati luŋa isi arai arrihai kuyya hunihoi. Ijiara isi itarutai ekiana itaruta, buo obo hama itahutatta awoyo hirre hunne ikianai isi. 
1CO.14.28	Buo alla abeŋ tulo elle itahutatta erre hunia, ijiara luŋa hia hulle ikianai 'to te etuhe hunno olufaji oduai lioo. Ijiara ikianai itajia hosi iko jio Hollum. 
1CO.14.29	Ijiara ekianak Hollum arrihai kuyya hunihoi ikianai, buo hullomuk oŋoti eram enne ikianai isi. 
1CO.14.30	Buo elle italeyehi Hollum obo eram jio obo atulo teger hoi, ijiara luŋa lia, elle ikiana 'to jio asaa nyia oduahino. 
1CO.14.31	Iremehina itai 'daŋ ababo ikiana eram Hollum jio, oŋida aati 'daŋ ababo ittiyenuni ette igolon. 
1CO.14.32	Ijiara lia, ollo owon 'to iko agolon ikianari eram Hollum, ogottiere inyi onno oyyu. 
1CO.14.33	Nyio, obeŋ Hollum awak emanya asai asai, ati awak inyi oŋida emanya onno oyyu iko te nelik tajia.
1CO.14.33	Ihuo anna arari inyi iluluŋi 'daŋ huno aati Hollom, 
1CO.14.34	ijiara aŋoruo oduai 'liŋ 'liŋ to masik imojotti. Nyio, obeŋi aŋatani isi ikianari; ihuo onno ojiarik Efahita Yudei jio, hèlaha isiori jihosi elohittok. 
1CO.14.35	Alla awon obo ariŋ anna awahi isi imijana, ijiara isi ofuoi ifiyo habiok hosi ihaŋitek hosi. Nyio, oso ariri jio aŋotte ikianari ihiji iluluŋ heruhok. 
1CO.14.36	Anyio riŋ! Itterio nyia ekiana Hollum jihatai? Kuyya itai nyia hama hulla afanyari inyi? 
1CO.14.37	Elle igigilo obo jihatai jio ara inyi ahekianani Hollum, kuyya awon inyi iko esiorio Loholio, ijiara inyi luŋa iruhok jio, arai erre hunne egiorok ni hunia jihatai, efahita Lamonye. 
1CO.14.38	Buo alla abeŋ inyi iruk, hèruhoto buo fe eram honyi.
1CO.14.39	Tania, illarak iko haniyarak hoŋ, otuhonia atajia hatai ittittoyere eram Hollum, hètihoto ekiana te etuhe hunno olufaji. 
1CO.14.40	Ijiara ihanie erre 'daŋ onno oyyu iko te ekoi onno obis.
1CO.15.1	Ihuania, illarak iko haniyarak hoŋ, awak ni itai igiluna Asayyo Ayijok hunyia ettittoyo ni jihatai. Isi hunia Asayyo hunyia ifuotuna itai, isi buo fe itagoli neruk hatai. 
1CO.15.2	Isi hunia Asayyo Ayijok hunyia ettittoyo ni eram hosi jihatai. Elle igottiette itai Asayyo Ayijok, italahuni adi itai…buo elle ibiaŋata itai igottiette isi ara fe neruk hatai ariŋ asai.
1CO.15.3	Nyio, ariŋ onno oyyu 'to bebe ninyia efuotu ni, inyi ninyia eramak ni jihatai jio, oye nyia Kristo te eram ono eyyata hohoi, ihuo igioroni ibuk Hollum jio; 
1CO.15.4	onuhani nyia inyi, ette itubuhuna iholoŋ etahunihi, ihuo igioroni ibuk Hollum. 
1CO.15.5	Oleyehino nyia inyi jio Petro attati jio lefahat hula 'tomon harrihai. 
1CO.15.6	Ania ette ileyehino jio ejifak honyi esiha miyet iko allaŋo. Hesui arriai hosi buo omuk ayei. 
1CO.15.7	Teya ette ileyehino jio Yakobo buo fe jio lefahat 'daŋ.
1CO.15.9	Nyio, nani attubak lefahat 'daŋ ta afiahaji…obeŋ ikoddaŋ osiru iloŋori nani lefahata nyio, ettigemio nyia ni eluluŋ heruhok Hollum. 
1CO.15.10	Ati, ta ayiji taji Hollum, ara ni ahana elefahata. Obeŋ nyia ayiji taji ninyia isiarak inyi jihoŋ ara asai, ati enyiak tibuo ni igiama onno ogol agalik lefahat hullomuk. Ati, obiaŋara nyia nani luŋa elle egiama 'to alia, ati ayiji taji Hollum nyia igiamari nani. 
1CO.15.11	Tania, kuyya duadi bu ottu eram ania jihoŋ kuyya jio lefahat hullomuk, inyi ania eram enne ettittoyo hohoi 'daŋ jihatai. Inyi eram ania enne iruhoto itai.
1CO.15.12	Ihuania, elle ettittoyo hohoi jio itubuhuni nyia Kristo toye, aŋai ti oremehini omuk hulatai jiaran jio, obeŋi adi ayaak ibuhuna toye? 
1CO.15.13	Alla abeŋ ebuhuna jio ayaak, abeŋi nyia adi fe itubuhuni Kristo; 
1CO.15.14	buo alla abeŋi nyia adi itubuhuni Kristo, obeŋ duo fe riŋ jihohoi ittittoyere buo fe neruk hatai duo ette irahan asai. 
1CO.15.15	Jio hunia 'daŋ, itahutak fe ania jio etabahasio nyia adi hohoi eram Hollum te ettittoyo hohoi; ninyia ejiari hohoi jiojio inyi nyia itubuhu Kristo toye. Ati alla ara hode obeŋi adi itubuhuni ayaak toye, abeŋ nyia adi fe Hollum itubuhu Kristo. 
1CO.15.16	Nyio, alla abeŋi itubuhuni ayaak, abeŋi nyia adi fe itubuhuni Kristo. 
1CO.15.17	Alla abeŋi nyia itubuhuni Kristo, ara fe neruk hatai ariŋ asai, buo fe neyyau harasa ittehio itai. 
1CO.15.18	Itahutak buo fe ania jio, abeŋi fe eruhok hunyia oye 'to to Kristo orumani etalahuno. 
1CO.15.19	Elle eyihi jio Kristo te neram ono amanya ana ijiai
1CO.15.20	Ati ahode hode hiram ana; itubuhuni nyia luŋa Kristo toye itahutaniere jio, itubuhuni adi buo fe hia hunyia aye 'to. 
1CO.15.21	Ihuo ninyia ottuniere naye tottolo obo atulo, ihuo nyia buo fe ottu adi ebuhuna tottolo obo atulo. 
1CO.15.22	Ihuo onno oyerik aati 'daŋ ta arahan hosi to woyo Adam, ihuo nyia buo fe isui adi aati 'daŋ te enoso hosi iko Kristo. 
1CO.15.23	Ati itubuhuni adi aati 'daŋ ababo te ejifita hosi: itubuhuni Kristo ahosiere; attati jio oloŋ onno ocohuniere inyi, itubuhuni adi aati hulla arai 'to a hulonyi. 
1CO.15.24	Attati esidi fau ittuna, onno ottuniere Kristo itatturiere ajiohin huttehiji idou iko afau, iko elettaha buo egoliti, ette isiarana Olobie jio Hollum, Monye. 
1CO.15.25	Ijiara luŋa Kristo ilohittok, many ihananiere Hollum amiorok honyi 'daŋ ebalori hejek honyi. 
1CO.15.26	Naye, inyi amiottononi ecuŋi onno ofuoi itattur. 
1CO.15.27	Inyi onno ojio abuk Hollum jio, “Ihanak Hollum Kristo ellettok hirre 'daŋ.” Ati alla ajiori jio, “erre 'daŋ,” oleyo 'tel 'tel jio, obeŋ Hollum elle ihanak 'to Kristo ellettok hirre 'daŋ, owon itua erre hunia. 
1CO.15.28	Ati elle ihanani erre 'daŋ jio elohittok Kristo, ihanani fe Lonyi ta ahuan honyi jio elohittok Hollum; Hollum elle ihanak 'to erre 'daŋ jio elohittok Kristo jio, oŋida luŋa inyi ilohittok jihosi 'daŋ.
1CO.15.29	Ihuania, aŋai buo eram waati hulle itifuotoni jihosi batisimo imaji hayaak? Anyio soho anna awahi isi irumana? Alla abeŋi luŋa itubuhuni ayaak, nyioti itifuotoni aati batisimo imaji hosi? 
1CO.15.30	Nyioti awon ni ittigemita asahien 'daŋ? 
1CO.15.31	Illarak iko haniyarak hoŋ, etadara ni tetai, te enoso hohoi iko Kristo Yesu, Lamonye hohoi, inyi enne ehumari ni ikianari jio, onyiha naye jihoŋ oŋitek 'daŋ! 
1CO.15.32	Te egigilo tulo ijiai, elle erriomonio hohoi iko aati Efeso hulla arai 'to ihuo ahuanyak, anyio 'tadi anna arumak ni? Alla abeŋi itubuhuni ayaak toye, ojiori, “Haŋiyete buo fe emata, nyio eye motie.”
1CO.15.33	Hèlaha inyobi itai. “Ittarrohojie orriahat arrohojak ossi yijok.” 
1CO.15.34	Igigiloti onno oyyu. Hènyiahata iyyauna. Ariri hunia jihatai, ta atimo omuk hulatai Hollum.
1CO.15.35	Ati ojio adi lobo jiojio, “Aŋai adi itubuhuni ayaak? Arai adi ahuattek hosi aŋai?” 
1CO.15.36	Obeŋ hou! Ittallik enyomoti enne idulak iyye isuruna arari fe alla aye inyi do. 
1CO.15.37	Ariŋ enne idulak iyye, ara aŋerio ijiai, ara hara ometi kuyya obo emai hama, obeŋ inyi ara ahuan himai anna abolo 'to. 
1CO.15.38	Hollum isiarak ahuan jihonyi ihuo awak inyi, buo fe isiarak jio aaŋer 'daŋ ababo ahuattek hosi. 
1CO.15.39	Owoni ahuattek gele gele, owon ono atulo, owon ono aciaŋ, owon ono ahenyi buo fe ono ahami. 
1CO.15.40	Owoni ahuattek hutto hide buo fe hutta fau owoni. Olufa elamani huattek hutto hide jio hutta fau. 
1CO.15.41	Owon noloŋ iko elamani honyi, owon ayafa iko ononyi, buo fe elelefi iko onosi; duadi bu ihiji elelefi, owoni buo fe elamanita gele gele.
1CO.15.42	Ara adi buo fe ihuo nyia elle itubuhuni ayak. Alla anuhani ahuan, aye inyi ette imuyahi; buo elle itubuhuni inyi, isu inyi 'tulaŋ. 
1CO.15.43	Alla anuhani inyi, aŋari inyi buo fe obeŋ owon iko agolon; buo elle itubuhuni inyi, ilaman adi inyi buo fe ogol. 
1CO.15.44	Ara nyia inyi ahuan to ninyia onuhanierek inyi, buo to ninyia itubuhunierek inyi, ara nyia inyi oloholio. Alla awon ahuan, owon buo fe oloholio. 
1CO.15.45	Inyi onno ojio abuk Hollum jio, “Oyyeuni nyia atulo etteri, Adam, elle isu”; ati, ara Adam ettesidi, Oloholio olo nesu. 
1CO.15.46	Obiaŋara oloholio ottu ahosiere; ati, ahuan ottu ahosiere, attati buo oloholio. 
1CO.15.47	Ottu nyia Adam etteri ta fau; oyyeuni nyia inyi to hifuoto, buo Adam etarrihi, ottu tedou. 
1CO.15.48	Hia hulla arai 'to a hulo afau, arai isi ihuo lia linyia oyyeuni to hifuoto; buo hia hulla arai 'to a hulo nedou, arai ihuo lia linyia ottu 'to tedou. 
1CO.15.49	Ihuo enne eyaluniere atulo linyia oyyeuni to hifuoto, eyalu
1CO.15.50	Illarak iko haniyarak hoŋ, eramak ni itai jio, ittallik ariŋ onno owon 'to iko ahuan buo nooto irutana Olobie Hollum; buo fe ariŋ onno oremik 'to iye ittallik iwanan iko nesu onno osio 'to 'tulaŋ. 
1CO.15.51+1CO.15.52	Ihumata siehina ayyaha jio elahode anna agalik 'to ofioro tulo. Ebeŋ adi 'daŋ eye, ati alla ahuti afuruju esidi, iloiti adi hohoi teya teya, ihuo arifok honyek. Nyio, alla ahuti afuruju, itubuhuni adi ayaak; ittallihi adi isi inyiak iye, ette adi buo fe iloit hohoi 'daŋ. 
1CO.15.53	Nyio, iloiti adi luŋa ariŋ enne ittallik 'to isu 'tulaŋ, ariŋ enne isu 'to 'tulaŋ; buo fe iloiti luŋa ariŋ onno oremik 'to iye, ariŋ enne ittallik 'to iye. 
1CO.15.54	Tania, elle iloiti ariŋ enne ittallik 'to isu 'tulaŋ, ariŋ enne isu 'to 'tulaŋ, ette tibuo itasiruna ekenita hutto buk Hollum hunno ojiori jio: “Itamuhini Aye, itatturi inyi luŋa!” 
1CO.15.55	“Jai, Ye, tani buo agalihina hoi? Jai, Ye, tani buo agolon hoi ittohiere?” 
1CO.15.56	Eyyau inyi ara agolon Ye ittohiere, buo neyyau orumak agolon honyi jio efahita. 
1CO.15.57	Ati, humo jio Hollum elle ihanak 'to hohoi ahetatturok to Yesu Kristo, Lamonye hohoi.
1CO.15.58	Tania, illarak iko haniyarak hoŋ, ogoloto, owojuna. Oduloro igottiere egiama hatai jio Lamonye, ihuo imijana itai jio obeŋ egiama hatai jio Lamonye olo asai.
1CO.16.2	To oŋitek Dominika, ottunattati omuk arrobiyaa, ihuo iremehina itai 'daŋ ababo ifituna; nyio, oŋida ibiaŋata ifuanna iddudduha alla afany ni. 
1CO.16.3	Alla afany ni, attu adi ni isiarana awaraga etahuti jio hia hulle inyimuna itai oŋida iyarai esiorita hatai Yerusalem. 
1CO.16.4	Alla ayyu jihoŋ buo fe ilari, efuo adi isi ikoŋ.
1CO.16.6	Ara hattu ni itoŋonia omuk oŋitek ikatai; kuyya ayafajin hacoro 'daŋ, oŋida bati itai iluahata nani iculari, jio amaji anna alari ni teya. 
1CO.16.7	Awak ni ihum itoŋuna ikatai, obiaŋara obo kai. Alla awak Lamonye, eyihi ni itoŋori ikatai oŋitek arriai.
1CO.16.9	nyio, awon ekoi onno obolo jihoŋ ihaniere egiama onno oyyu 'to, duadi bu oluaji amiorok.
1CO.16.10	Alla attu Timoteyo talia, ifuotuna luŋa inyi onno oyyu, nyio, ihanio inyi egiama Lamonye ihuo enne ehaniere ni. 
1CO.16.11	Hèlaha obo iyas inyi, ati oluahata inyi iculari ahosiere te nelik taji oŋida ocohuno jihoŋ. Nyio, egigilo ni jio ocohuno adi inyi iko eruhok.
1CO.16.12	Ihuania, alla ara eram illa hohoi Apolo, ehum ni ikianatio jihonyi oŋida olo imijuno itai iko eruhok hullomuk; ati obeŋ inyi ihum iruk
1CO.16.13	Ihumata mijio, ogottiette neruk hatai, itagoloto atajia, ogoloto. 
1CO.16.14	Ihaniete erre 'daŋ ta abuaran tajia.
1CO.16.15	Imijana itai bo Stifanas iko aati hutto haŋ honyi; isi nyia etterita waati ta Akaya hunyia oyitoi 'to a Kristiani. Atuhoni isi ahuattek hosi 'daŋ igiamari ta aati Hollum. Illarak iko haniyarak hoŋ, attana ni itai jio, 
1CO.16.16	ijifatiete arihok ihuo hulia, iko aati 'daŋ hulle igiamai 'to ikosi. 
1CO.16.17	Amuno ni ta attuna ono Stifanas iko Fortunatos buo Akiyakos; nyio, arutani isi imaji hatai. 
1CO.16.18	Iyaŋunie isi amuno jihoŋ, ihuo ninyia iyaŋunierek isi jihatai. Itaniŋiete jio aati ihuo hulia.
1CO.16.19	Itifonyai eluluŋi heruhok hutto Asia. Itifonyai Akuila iko Prisila itai te efonya Kristiani; isi iko eruhok hullo omojotie 'to ihasik hosi. 
1CO.16.20	Imalaye buo fe eruhok 'daŋ, hullo owoni 'to dini, itai.
1CO.16.20	Ifonyati ahuattek ta ahucio 'yaha ono elik tajia.
1CO.16.21	Ani Paulo, egiorok efonyita huna ta aani hoŋ: 
1CO.16.22	Ijiara epit owon jio lia, ollo obeŋ ataji honyi obuor Lamonye.
1CO.16.22	Maranatta…Lamonye hohoi, waŋ!
1CO.16.23	Hatawana ayiji taji Yesu Lamonye jihatai. 
1CO.16.24	Hatawana abuaran tajia hoŋ ikatai, to Kristo Yesu. 
2CO.1.1	Egioro hohoi jio eluluŋ heruhok Hollum otto Korinto iko jio aati Hollum 'daŋ hullo owoni 'to ifau Akaya 'daŋ. 
2CO.1.2	Ijiara Hollum Monye hohoi iko Yesu Kristo Lamonye isiori jihatai ayiji tajia iko nelik tajia.
2CO.1.3	Hésiatta ahumo jio Hollum, Monye Yesu Kristo Lamonye hohoi, Monye ollo owon 'to iko amehino, inyi Hollum elle iyaŋuno 'to aluahio 'daŋ! 
2CO.1.4	Oluahio inyi hohoi jio ettigemita hohoi jio, oŋida bati eremik iluak hia hullo owoni 'to iko ettigemita gele gele, te eluahiti hunyia oluahiere Hollum hohoi. 
2CO.1.5	Ihuo enne efuotuniere ettigemita arabotie iko Kristo, ihuo nyia buo fe efuotu adi aluahio Hollum enne ittokon arabotie ikonyi. 
2CO.1.6	Elle erumak hohoi ettigemita, arai isi iluahiere iko italahuniere itai; buo alla aluahi hohoi, aluahi buo fe itai ette isiarana agolon idihuniere dee ettigemita ihuo hunne edihu hohoi. 
2CO.1.7	Tania, odulo eyihina hohoi jihatai igolon; nyio, emijak hohoi jio, ihuo enne ifuotuniette itai ettigemita arabotie ikohoi, ifuotuna buo fe itai aluahio arabotie ikohoi. 
2CO.1.8	Illarak iko haniyarak hohoi, ewak hohoi oŋida itai imijana ettigemita hunyia erumak hohoi iŋati fau Asia. Ogoli nyia ettigemita hunyia erumak hohoi, many egigilori hohoi jio, ebeŋ adi hohoi ejio esu. 
2CO.1.9	Awon nyia itajia hohoi jio aŋotoni naye jihohoi. Ati iduoŋi nyia erre hunia ihuo nyia jio, oŋida hohoi ebeŋ eyihi jio ahuattek hohoi, ati jio Hollum, etubuhoni hayaak. 
2CO.1.10	Italuahu nyia inyi hohoi jio ekoi ye onno orroho 'to bebe
2CO.1.11	Oluahata luŋa hohoi ta amojo. Itarraŋi adi emojiti arriai hunia hunno omojorik to hohoi, ette adi Hollum isiarana jihohoi ayiji. Isiarani adi aati arriai ahumo jihonyi to hohoi.
2CO.1.12	Etadara hohoi jio, iramani egigilita hohoi jio emanya hohoi ifau dini ihuo awak Hollum
2CO.1.13+2CO.1.14	Egiorok hohoi jihatai erre hunne iremehina itai ihen ittata imijana. Duadi bu imijana itai kai ekenita hohoi, egigilo ni ifuanna adi ihum imijana ekenita hunia 'daŋ. Tania, Iholoŋ ono Yesu, Lamonye hohoi, ifuanna adi itadara to hohoi, buo hohoi etadara tetai.
2CO.1.15	Amijak nyia ni eram ania bebe, inyi ninyia awahari ni ittuniere do jihatai jio, oŋida bati ifuotuna amuno enyiahita arrihai. 
2CO.1.16	Awak ni ittuna ifonyaru itai, buo ni alo Masedonia buo fe alla acohuno ni teya, irumaniere obo aluahio jihatai ta aleten hoŋ Yudea. 
2CO.1.17	Itawwaha nyia ti ahou hoŋ ninyia awahari ni ihaniere erre hunia? Alla awak ni ihanio omuk erre, ehanatio soho ni isi ihuo aati afau ana, alla ajio ni, “Aafe” buo awak jiaran “obeŋ”? 
2CO.1.18	Hode hode, ihuo omijak Hollum, obeŋi nyia ekenita hoŋ jihatai arai a huno “Aafe” buo fe a huno “obeŋ”. 
2CO.1.19	Nyio, Yesu Kristo, Lonyi Hollum, linyia ettittoyo hohoi jihatai; ani iko Silas buo Timoteyo, obeŋ inyi ara atulo olo “Aafe” buo fe a holo “Obeŋ”. Ati odulo egigilo honyi irahan ahono “Aafe”. 
2CO.1.20	Tenyi, arai ecoriti Hollum 'daŋ “Aafe”. Inyi buo fe, enne ejiari tenyi, “
2CO.1.21	Hollum, ta ahuan honyi, itagol hohoi ikatai, te enoso iko Kristo. Hollum, ta ahuan honyi, nyia buo fe igelu hohoi, 
2CO.1.22	ette isihonia emoi honyi jihohoi irari a hulonyi; buo fe itufutak Loholio Olibo itajia hohoi irari etahuti jio, erre 'daŋ hunno ottunak inyi to hohoi, arai adi luŋa ahunohoi.
2CO.1.23	Ijiara luŋa Hollum isiarak jihoŋ ettigemita, alla agesem ni…nyio, omijak inyi erre hutta taji hoŋ. Abeŋ nyia ni alo Korinto jio, ŋadi ani enyiak iyaŋuno jihatai ettigemio. 
2CO.1.24	Ebeŋ hohoi ewak irosonia jihatai neruk. Emijak hohoi jio, igottiette itai eruk hatai. Ati, egiama hohoi arabotie ikatai, iyaŋuniere amuno jihatai.
2CO.2.1	Tania, odioto nyia to hou hoŋ ibiaŋari inyiak ittuniere jihatai jio, ŋadi aleten hoŋ olo iyaŋuno ejiriŋa. 
2CO.2.2	Nyio, elle eyaŋuno ni ejiriŋa jihatai, ŋai 'tadi itamunoyo nani? Ahuattek waati fe hunyia eyaŋuno ni jihosi ejiriŋa. 
2CO.2.3	Ania, egioroniere ni jihatai awaraga ania jio, alla attu ni, oŋida bati ani abeŋ arumak obo arrohoji jio hia hullo oremihini 'to iyaŋuno jihoŋ amuno. Nyio, amijak ni luŋa jio, alla amuno ni, imunoti buo fe itai 'daŋ. 
2CO.2.4	Egiorok nyia ni jihatai te eyyoo arriai; obolo nyia ettigemio iko ejiriŋa itaji hoŋ. Abeŋ nyia ni egiorok jihatai iyaŋuniere ejiriŋa, ati, itamijaniere jihatai abuaran taji hoŋ itai 'daŋ.
2CO.2.5	Ati, elle iyaŋuno obo ejiriŋa jio obo, itajiriŋ inyi arriai hatai, buo obiaŋara ani hama. (Ekiana ni ihuo nyia nyio, abeŋ ni awak isehina ajore jihonyi.) 
2CO.2.6	Jio atulo ihua alia, aremik ettigemio ninyia isiori arriai hatai jihonyi. 
2CO.2.7	Ihuania, idehina luŋa epalita honyi, itagoloto ataji honyi, ŋadi ejiriŋa ottoho inyi, ette ihoronia. 
2CO.2.8	Tania, attana ni itai jio itahutana luŋa jihonyi jio obuori atajia hatai inyi. 
2CO.2.9	Ania, egioroniere ni jihatai awaraga, ikemiere itai buo fe imijaniere kuyya iduloro itai niŋio ettiyenita hoŋ 'daŋ. 
2CO.2.10	Elle idehina itai epalita obo atulo, edehi buo fe ni isi. Buo elle edehi ni obo epali…alla awon hode obo eram idehiniere…edehi ni inyi te eram hatai, omijak Kristo. 
2CO.2.11	Ehan ni ihuo nyia jio, ŋadi Sittan orumak obo ekoi imumuniere hohoi, nyio, emijak bebe ahou honyi.
2CO.2.13	Ati, ehawwa nyia ni bebe ta abiaŋan hoŋ irumana illa hohoi Tito diya. Ania, ette ni ifonyana aati, ette ni iculana Masedonia.
2CO.2.14	Ati, ta agalihina Kristo erre 'daŋ, ejio hohoi humo jio Hollum, ollo odulo 'to itibilatta hohoi jio akuatan ono Kristo. Te egiama hohoi, itamijanak Hollum eram Kristo imasik 'daŋ ihuo ariaa onno oŋuo 'to gir gir. 
2CO.2.15	Nyio, era ihuo olottogoŋ onno oŋuo 'to gir gir, enne isiarak Kristo jio Hollum, anna attadaru 'to jio hia hulle italahuni iko jio hia hullo otuhoroi 'to. 
2CO.2.16	Jio hia hullo obeŋi 'to italahunie, ara ariaa ania eyeri attohoni, buo jio hia hulle italahunie 'to, ara inyi nesu. Ŋai oremik ihanio egiama ania? 
2CO.2.17	Ebeŋ era ihuo aati arriai hulle iluttarik ekiana Hollum irumaniere obo ariŋ. Ati era a waati hulle ebeŋ 'to egesem to hosiere Hollum, nyio, inyi nyia ifahu hohoi irari a hegiamak Kristo.
2CO.3.1	Oleyo soho inyi ihuo elle enyiak hohoi itahuoro ahuattek hohoi? Ebeŋ hohoi ewak awaragaa hunne itamijanani 'to hohoi jihatai kuyya oŋida isiatta isi jihohoi itamijaniere hohoi jio aati hullomuk. 
2CO.3.2	Irata itai, ta ahuattek hatai, etamijanita hunne igioroni itajia hohoi jio oŋida aati 'daŋ omijani buo fe ihenuni. 
2CO.3.3	Oleyo inyi luŋa jio, Kristo nyia igier awaraga ania ette isulana inyi to hohoi. Obeŋi igieri inyi ta agalam, ati to Oloholio Hollum lesuoni. Igioroni nyia inyi itajia waati obiaŋara ilottobohi.
2CO.3.4	Ekiana hohoi ihuo nyia nyio, eyihi hohoi jio Hollum to Kristo. 
2CO.3.5	Obeŋ riŋ jihohoi ikafiere ossi jiojio, eremik hohoi ihanio egiama ania. Ottu agolon hohoi ihaniere egiama ania jio Hollum. 
2CO.3.6	Inyi itaremik hohoi igiamari jio ecorit aŋejuk, onno obeŋ 'to ara te efahita hunne igioroni, ati to Oloholio. Iyaŋunie efahita hunne igioroni naye, buo Oloholio iyaŋuno nesu.
2CO.3.7	Ikiafani nyia egierita Ifahita ilottobohi. Ottu nyia akuatan Hollum to ninyia isiaranierek isi. Opipiak nyia akuatan ania bebe many ittallihorik Israele imijiere jio Mose, duadi bu ninyia iririohuno efaŋit otto homom honyi. Alla aremehini Efahita hunne iyaŋunie 'to naye ifuanna iko akuatan onno obolo, 
2CO.3.8	obeŋ 'tadi akuatan ono ehanita Loholio agalik bebe? 
2CO.3.9	Alla awon akuatan jio ariŋ enne iyaŋuno 'to ettigemio, obeŋ 'tadi akuatan ono ariŋ enne iyaŋuno 'to etalahuno agalik bebe? 
2CO.3.10	Hode, eremik jiaran jio, ariŋ ninyia owon 'to iko akuatan berien, abeŋ inyiak iwanan iko akuatan, nyio, agalik akuatan ono ariŋ ana ahana. 
2CO.3.11	Alla awon akuatan jio ariŋ enne ittallik 'to isio 'tulaŋ, obeŋ 'tadi akuatan anna agalik bebe owon jio ariŋ onno osio 'to 'tulaŋ?
2CO.3.12	Eŋere hohoi ta awanan hohoi iko eyihina ania. 
2CO.3.13	Ebeŋ era ihuo Mose, linyia imuhok 'to omom honyi ta amannir jio, oŋida bati aati Israele obeŋi igonyuni esidi ono efaŋit ninyia olilitoro 'to. 
2CO.3.14	Hode, ogoli nyia ossi hosi. Many iko ahana harasai ossi hosi imuho ta amannir nyia, elle ihenie isi abuhi huno ecorit amaruani. Obeŋ obo ekoi iduhara amannir nyia addi, arari fe elle inosonio atulo iko Kristo. 
2CO.3.15	Hode, many iko ahana, harasa amannir nyia imuho ihossi hosi, elle ihianai isi Efahita Mose. 
2CO.3.16	Ati, oremehini ibolohoro inyi addi, ihuo enne ikianari abuk Hollum te eram Mose jio: “Ibolohori nyia amannir honyi addi ninyia ayituno inyi jio Lamonye.”
2CO.3.17	Jio amaji ana, “Lamonye” ollo ojiori Oloholio. Jio amaji anna awanari Oloholio olo Lamonye, obeŋ buo fe epito teya. 
2CO.3.18	Etaleyehi hohoi 'daŋ akuatan ono Lamonye to omomite hunna asalai. Ottu akuatan ania jio Lamonye, alla ara 'to Oloholio, ette iloit hohoi arrijiorita honyi, ta akuatan onno odulo 'to agalihina bebe.
2CO.4.1	Ta amehino ottono Hollum, isiarak inyi jihohoi egiama ana ihaniere, tania, hèlaha ehorok. 
2CO.4.2	Ebusak hohoi ehanita hunne ihanie te edidima iko hunne iyaŋunie 'to ariri. Ebeŋ hohoi emanya te enyaba, kuyya te etarrohojio ekiana Hollum. Ati emanya hohoi te elahode ihosiere Hollum. Ewak hohoi itamijana ayiji manya hohoi itajia waati 'daŋ. 
2CO.4.3	Elle idimani asayyo ayijok hunne ettittoyo hohoi hunia, idimani fe hama jio hia hullo otuhoroi 'to. 
2CO.4.4	Obeŋi isi iruhi, nyio, ihianak ajiok ono afau ana ossi hosi. Itihotio inyi isi igonyuniere afaŋan anna afaŋ 'to jihosi; afaŋan onno ottu 'to jio Asayyo Ayijok huno akuatan Kristo, alla ara 'to luŋa ihuo Hollum. 
2CO.4.5	Ebeŋ hohoi ettittoyo eram huattek hohoi; ettittoyo hohoi eram Yesu Kristo jio ara inyi Lamonye. Era hohoi a hegiamak hatai te neram honyi. 
2CO.4.6	Hollum linyia ojio 'to jio, “Ijiara afaŋan hatawana idumele,” inyi ihanak afaŋan honyi itajia hohoi, isiaraniere jihohoi olofioro huno akuatan Hollum anna afaŋ 'to ihomom Kristo.
2CO.4.7	Ati, era hohoi hulle ewon 'to iko esamiti loholio ihuo atobuaha, itahutaniere jio ara agolon anna agalik 'to ahono Hollum, obiaŋara ahonohoi. 
2CO.4.8	Ittigemie hohoi oŋitek 'daŋ, ati ebeŋ ettidanio; ekuaya omuk oŋitek, ati ebeŋ ehorok. 
2CO.4.9	Oluaji amiorok hohoi, ati ebeŋ ekuronio; obo oloŋ iriafuni hohoi, ati ebeŋ eye. 
2CO.4.10	Oŋitek 'daŋ owon naye Yesu ihuattek hohoi jio, oŋida buo fe nesu honyi owon ihuattek hohoi huna. 
2CO.4.11	Ta amanya hohoi 'daŋ, odulo naye iliaha jihohoi te eram Yesu jio, oŋida bati nesu honyi owon ihuattek hohoi huna, hunno obeŋi 'to isui 'tulaŋ. 
2CO.4.12	Itahutak ania jio, iliaha naye jihohoi, buo nesu owon jihatai.
2CO.4.13	Igioroni ibuk Hollum jio, “Ekiana nyia ni, nyio, eruk nyia ni.” Ihuo nyia buo fe, ekiana hohoi, nyio, eruk hohoi. 
2CO.4.14	Emijak hohoi jio, Hollum linyia itubuhu 'to Yesu Lamonye toye, itubuhu adi buo fe inyi hohoi iko Yesu, ette iyaru hohoi arabotie ikatai ihosiere honyi. 
2CO.4.15	Arai erre hunia 'daŋ tetai jio, ihuo afafanyaru ayiji taji Hollum jio aati arriai, isiorie adi isi a humo itakuaciere inyi bebe.
2CO.4.16	Inyi enne ebiaŋari hohoi ejio ehorok, duadi bu imimaruaharai ahuattek hohoi huna, inyiahi tibuo oloholioo hohoi iŋiŋejuhoro oŋitek 'daŋ. 
2CO.4.17	Ihuhumie ettigemita hullo omutari 'to hulia hohoi, irumaniere akuatan onno obolo onno osio 'to 'tulaŋ agalik 'daŋ. 
2CO.4.18	Nyio, ebeŋ emijio jio erre hunno oremik onyek igonyuna, ati emejio jio erre hunne ittallik onyek igonyuna. Obeŋ ariŋ enne igonyu onyek osio 'tulaŋ, buo enne ittallik onyek igonyuna osio 'tulaŋ.
2CO.5.1	Emijak hohoi jio, elle itattur aaji musiama enne emanyari ana ifau, owon aaji lidou enne isiarak Hollum jihohoi; aaji onno osio 'to 'tulaŋ, onno obeŋi oduhi ta ahas tulo. 
2CO.5.2	Ihuania, eluahatio dini, ewak luŋa oŋida oburuhani hohoi ta aaji ettedou; 
2CO.5.3	elle imuhoni hohoi tenyi ihuo aboŋo, ebeŋ adi eŋaturo. 
2CO.5.4	Ihuania, hémanya jio aaji musiama atta fau ana, eluahatio iko ettigemita. Obiaŋara jio, ewak idehina ahuattek hohoi hutta fau huna. Ati, ewak jio, oŋida oburuhani ahuattek hohoi ta aaji ettedou jio; oŋida iloiti ariŋ onno oremik 'to iye, ariŋ enne isu 'to 'tulaŋ. 
2CO.5.5	Hollum, inyi ihuhumak hohoi jio eram ania. Inyi buo fe isiarak jihohoi Oloholio honyi itahutaniere jio, erre 'daŋ hunno ottunak inyi to hohoi, arai adi luŋa ahunohoi.
2CO.5.6	Ania, odulorik atajia hohoi igolon. Emijak jio, elle hémanya jio ahuattek huna, elama to hosiere Lamonye. 
2CO.5.7	Nyio, emanya te neruk, obiaŋara te erre hunne egonyu. 
2CO.5.8	Ogoli atajia hohoi, osiru duo jihohoi idehiniere ahuattek hohoi, ette fuatan ihosiere Lamonye. 
2CO.5.9	Duadi bu ewon jio amanya ana kuyya jio amanya ono moi, ewak luŋa itamunoyo inyi. 
2CO.5.10	Nyio, efuo luŋa 'daŋ ababo iwotia ihosiere Kristo, oŋida inyi oŋot eram hohoi. Efuo adi 'daŋ ababo ifuotuna ayiji kuyya arrohoji ihuo oremik te ehanita hunyia ehan hémanya ifau dini.
2CO.5.11	Emijak hohoi awoyo hiram ono abaŋi Lamonye, inyi enne ewahari hohoi jio, ijiara luŋa aati hullomuk abaŋi inyi. Omijak Hollum hohoi bebe; eyihi buo fe ni jio, imijana itai nani ta atajia hatai. 
2CO.5.12	Ebeŋ hohoi enyiak itahucio ahuattek hohoi jihatai. Ati, ewak hohoi itahutani jihatai ekoi itadarari to hohoi jio, oŋida bati iremehina itarraŋ ekenita hia, hulle itadarai 'to te ehanita tulo buo obiaŋara te erre hutto tua honyi. 
2CO.5.13	Elle esita hohoi, ara te eram Hollum. Buo ollo obisi ossi hohoi, ara te eram hatai. 
2CO.5.14	Emanya hohoi ta abuaran taji Kristo, nyio, eruk hohoi jio, oye nyia atulo abotie ta aati 'daŋ. Itahutak ania jio ayei aati 'daŋ ikonyi. 
2CO.5.15	Oye nyia inyi ta aati 'daŋ jio, oŋida esuok obeŋi inyiahi imanya a hulo ahuattek hosi, ati a hulo lia linyia oye 'to, ette itubuhuna te eram hosi.
2CO.5.16	Ihuania, hèlaha enyiak iŋot eram obo atulo te ekoi onno oŋocierek aati eram. Duadi bu eŋocio nyia eram Kristo te ekoi onno oŋocierek aati eram, hèlaha enyiak ihanio ihuo nyia. 
2CO.5.17	Tania, atulo elle inosonio 'to iko Kristo, ara inyi aŋejuk; abeŋ amanya eberien, attu amanya aŋejuk. 
2CO.5.18	Hollum ihan erre hunia 'daŋ. Inyi nyia itimuoru hohoi ollo orriahat honyi to Kristo, ette isiarana jihohoi egiama itimuaraniere aati ikonyi. 
2CO.5.19	Ejio jio, itimuoru nyia Hollum aati 'daŋ to Kristo.
2CO.5.20	Ifahuni hohoi dini ikianari eram Kristo, ihuo Hollum alla attana 'to alia to hohoi. Ta afure Kristo, ettana hohoi itai; imuarati iko Hollum. 
2CO.5.21	Obeŋ nyia eyyau jio Kristo, ati, te eram hohoi itiwwahini nyia jihonyi edumit heyyak jio, oŋida bati efuotu abisan Hollum te enoso ikonyi.
2CO.6.1	Alla ara te egiama hohoi jio Hollum, ettana hohoi itai hulle ifuotuna 'to ayiji taji Hollum jio, hèlaha olo asai. 
2CO.6.2	Itayiruna eram onno ojio Hollum jio:
2CO.6.2	“Ninyia attuba asaa hoŋ italuahiere itai,
2CO.6.2	etayiru nyia ni eram hatai;
2CO.6.2	ninyia attuba oloŋ hoŋ italahuniere itai,
2CO.6.2	etaluahu nyia ni itai.”
2CO.6.2	Itayiriete! Asaa ana ono aluahio, ahana oloŋ ono etalahuno!
2CO.6.3	Ebeŋ hohoi ewak obo atulo orumak obo epali jio egemita hohoi, ania, ebiaŋari hohoi ehananiere etakuahi ihikoi obo atulo. 
2CO.6.4	Ati, te ehanita 'daŋ, etahutak hohoi jio, era hohoi a hegiamak Hollum ta adihan hohoi dee ettigemita, agolon manya, arrohojita, 
2CO.6.5	abahio, efita ibabus, eŋiŋario, epito onno ogol, aŋotihina joto, iko ehuria. 
2CO.6.6	Era hohoi a hegiamak Hollum ta alibori tajia, ta amijana, ta adihan, ta anyalami, to Loholio Olibo, te etabuorio tajia hode, 
2CO.6.7	te ekiana anna ara 'to hode, iko ta agolon Hollum. Ara abisan a hilluk iko abuhu hohoi, irumoniere buo fe ifauniere ahuattek hohoi. 
2CO.6.8	Itahabuye buo fe itafittaŋie hohoi; emori hohoi buo fe etahuye. Omijie hohoi ihuo era hohoi agesomok, ati, ekiana hohoi ahode hode; 
2CO.6.9	ihuo ollo otimoi hohoi, ati omijani hohoi 'daŋ; ihuo elle eye hohoi, ati esu hohoi ihuo igonyuna itai. Duadi bu ittigemie hohoi, ati obeŋi ottohori hohoi; 
2CO.6.10	itajiriŋi, edulo amuno; era ihuo elle elociaŋ, ati etasamak aati arriai; era ihuo elle ebeŋ ewon iko obo ariŋ, ati ewon iko erre 'daŋ.
2CO.6.11	Illarak iko haniyarak hohoi hutto Korinto, ekiana hohoi jihatai sar sar; obuori atajia hohoi itai 'daŋ. 
2CO.6.12	Itai hulle itamutarata 'to abuaran tajia hatai jihohoi, buo obiaŋara hohoi etamuta abuaran tajia hohoi jihatai. 
2CO.6.13	Ekiana ni jihatai ihuo elle irata itai aduri hoŋ: ihaniete jihohoi ihuo enne ehaniere hohoi jihatai. Itabuarata atajia hatai.
2CO.6.14	Hègiamati ihuo elle irriamara itai iko aati hullo obeŋi 'to arai a heruhok. Aŋai oremik abisan inoso iko epali? Aŋai oremik afaŋan itoŋo arabotie iko edumele? 
2CO.6.15	Anyio itaruaŋak Kristo iko Sittan? Anyio inosok eruhoni iko atulo ollo obeŋ 'to ara a heruhoni? 
2CO.6.16	Anyio itaruaŋak Aaji emojit enne ittokon ono Hollum iko arrijiorita jiohin? Era a haji Hollum lesuoni! Ihuo ojio nyia Hollum jio:
2CO.6.16	“Etoŋo adi ni iko aati hoŋ,
2CO.6.16	amanya adi ni ihiji hosi;
2CO.6.16	ara adi ni a Hollum hosi,
2CO.6.16	buo isi arai a waati hoŋ.”
2CO.6.17	Inyi buo fe onno ojiari Lamonye jio,
2CO.6.17	“Idehina luŋa isi,
2CO.6.17	opiahatti addi jihosi.
2CO.6.17	Hèttiroto obo ariŋ enne ibot 'to,
2CO.6.17	buo ni adi ette iruk itai.
2CO.6.18	Ojio Lamonye Laduarani jio,
2CO.6.18	ara adi ni a monyatai,
2CO.6.18	buo itai irata a lonyirok iko aŋarriok hoŋ.”
2CO.7.1	Illarak iko haniyarak hoŋ, osoi ecoriti hunia 'daŋ a hunohoi. Hétaliboroto ahuattek jio erre 'daŋ hunne itiboti 'to ahuattek kuyya oloholioo hohoi. Haliboroto luŋa ta abaŋi Hollum.
2CO.7.2	Ijiara atajia hatai obuori hohoi. Hèbeŋ hohoi ehan obo epali jio obo atulo; ebeŋ hohoi etarroho obo atulo, kuyya emumun obo atulo. 
2CO.7.3	Abeŋ ni ekiana erre hunia iŋotoniere jihatai epali; nyio, eken nyia ni berien jio, iduloro itai itajia hohoi duadi bu eye hohoi kuyya esu. 
2CO.7.4	Eyihi ni bebe jihatai; etadara ni bebe tetai! Jio ettigemita hohoi 'daŋ, hogol ataji hoŋ bebe, buo fe amuno ifut jihoŋ bebe.
2CO.7.6	Ati Hollum, etagoloni waati hullo omehinie 'to, nyia itagol atajia hohoi ta attuna Tito. 
2CO.7.7	Obiaŋara nyia attuna honyi hama itagol hohoi, ati eramana honyi buo fe hohoi aŋai itagoloto itai inyi. Iramak nyia inyi jihohoi awahan hatai bebe igonyuna nani, ellieti hatai te eram hirre hunyia iduoŋi 'to, iko awahan hatai bebe iluak nani. Tania, amuno tibuo ni bebe.
2CO.7.8	Daudi bu itami nyia awaraga hoŋ atajia hatai, ettallik ni illia te egioronia hoŋ inyi. Aremik duo ni ilia elle igonyu nyia ni jio itami nyia inyi atajia hatai to omuk oŋitek kai. 
2CO.7.9	Ihuania amuno ni bebe, obiaŋara te etajiriŋ hoŋ itai, ati, te eloit ono ejiriŋa ania amanya hatai. Nyio, Hollum nyia igiamari ejiriŋa ania. Tania, ebeŋ hohoi ehan obo arrohoji jihatai. 
2CO.7.10	Nyio, iyaŋuno amijan taji enne igiamari Hollum, eloicio manya enne iyaŋuno 'to etalahuno; obiaŋara alia. Ati iyaŋuno amijan taji atta fau, naye. 
2CO.7.11	Ike imijata, ariŋ enne ihan Hollum ta amijan tajia hatai! Iyaŋuno inyi jihatai awahan bebe; ifayere ahuattek hatai, eloŋojita iko abaŋi, awahan igonyuna iko iluahiere ani, iko awahan ittigemio epalani. Itahutana itai luŋa jio, obeŋ obo epali jihatai te eram ania.
2CO.7.12	Tania, duadi bu ninyia egioroniere ni awaraga nyia, obiaŋara nyia te eram ono epalani kuyya te eram elle ihani jihonyi onno orroho, ati, itahutaniere sar sar jihatai iko ihosiere Hollum, abolori ono amuno hatai hohoi. 
2CO.7.13	Inyi ninyia ogolorik atajia hohoi.
2CO.7.13	Ebeŋ nyia hohoi emuno ijiai te etagol hatai atajia hohoi; emuno nyia buo fe hohoi bebe ninyia egonyu hohoi jio, obolo nyia amuno jio Tito. Nyio, itai nyia 'daŋ itamunoto inyi bebe! 
2CO.7.14	Nyio, etadara nyia ni jihonyi tetai, buo fe itai ibiaŋata itanyahina nani ariri. Edulo nyia hohoi eramatta jihatai elahode, ania, itasiruno tibuo etadara hohoi ihosiere Tito. 
2CO.7.15	Alla agilu inyi aniŋio hatai 'daŋ ettittotia honyi iko efuotuna hatai inyi ta abaŋi onno obolo, ette ataji honyi buaran itai bebe bebe. 
2CO.7.16	Amuno ni bebe te eyihina hoŋ 'daŋ jihatai.
2CO.8.2	Ihumi ikem isi te ettigemita arriai; ati ta abolori ono amuno jihosi, isiarani nyia isi esiorita arriai te emorot bebe duadi bu ilociaŋi isi. 
2CO.8.3	Hode, eramak ni itai jio, isiarani nyia isi esiorita arriai ihuo oremehini isi isio; ette isiarana iko allaŋo. Ta awahan ottonosi, 
2CO.8.4	attanai nyia isi hohoi bebe jio, ijiara buo fe aŋatana isi iluahiere aati Hollum hutto Yudea. 
2CO.8.5	Ebeŋ nyia hohoi egigilo jio, oremehini adi isi ihan ihuo nyia! Isiarani nyia isi do ahuattek hosi jio Hollum; attati buo fe isiarani jihohoi ihuo awak Hollum. 
2CO.8.6	Ania, ehumari hohoi iramaniere Tito jio, ijiara odulo iluahio itai ituhoniere egiama ono abuaran taji, ninyia itterio inyi. 
2CO.8.7	Isamata itai erre 'daŋ. Erre ihuo; neruk, ekiana, olofioro, awahan iluahiere iko abuaran tajia hatai hohoi
2CO.8.8	Abeŋ ni ajio ijiara luŋa itai ihaniete ihuo nyia. Ati awak ni imijana owon abuaran tajia hatai aŋai, te etarriamahina itai iko hia hulla awahi 'to iluahio aati bebe. 
2CO.8.9	Imijana itai ayiji taji ono Yesu Kristo, Lamonye hohoi. Duadi bu asam nyia inyi, amanya nyia inyi te elociaŋ te eram hatai, jio oŋida bati itai irata a hasamak te elociaŋ honyi.
2CO.8.10	Esiŋio ni itai jio, oyyu inyi elle ituhonia itai egiama ninyia itteriete itai toŋoleŋai. Itai nyia ittiarata ehanio ihuo nyia, buo fe iwahari ihianiere ihuo nyia. 
2CO.8.11	Tania, attata yo ituhonia egiama ania ihuo ninyia itteriete itai, oŋida bati ehanio hatai orriama iko awahan hatai ihaniere. Otuhonia ehanio ania, te erre hunno owoni 'to jihatai ihuania. 
2CO.8.12	Alla awahi atajia hatai esiarana, ifuotu adi Hollum esiorita hatai ihuo iremehina itai isiarana, buo obiaŋara ariŋ anna aŋaramahi 'to jihatai. 
2CO.8.13+2CO.8.14	Abeŋ bunyi ni awak italuahuna aati hullomuk, buo efurok ettigemita jihatai. Ati ta asaman hatai ihuania, osiru jihatai iluahiere aati hulla awahi 'to aluahio. Buo moi, elle iwahata itai aluahio buo isi owoni iko esamiti, oluahi adi buo fe isi itai. Tania, orriamari adi ehanita hatai. 
2CO.8.15	Ihuo igioroni ibuk Hollum jio, “Obeŋi nyia allaŋo jio lia linyia ohuru 'to arriai, buo fe huno lia linyia ohuru 'to kaiyo, obeŋi aŋaramahini jihonyi.”
2CO.8.16	Humo bebe jio Hollum elle isiarak 'to jio Tito awahan iluahio itai ihuo awahari ni. 
2CO.8.17	Obeŋ nyia inyi iruk attana hohoi ijiai, ati awak nyia inyi bebe iluak, ania, ottuniere inyi jihatai ta awahan ottononyi. 
2CO.8.18	Efahu hohoi inyi iko illa hohoi elle ihumi eluluŋi heruhok 'daŋ imuno te ettittoyo honyi asayyo ayijok. 
2CO.8.19	Obiaŋara ania hama, ati, anyimuni nyia eluluŋi heruhok 'daŋ inyi ifuari ikohoi, ihaniere egiama ono abuaran taji ana. Ehanio hohoi egiama ana, iyaŋuniere akuatan jio Lamonye buo fe itahutaniere jio ewak hohoi iluahio aati.
2CO.8.20	Ebeŋ hohoi ewak obo atulo ottu iŋuŋunita te ekoi enne ehoriere hohoi esiorita hunno emorot huna. 
2CO.8.21	Ewak hohoi ihanio ariŋ onno obis 'to to hosiere Hollum buo fe obis to hosiere waati.
2CO.8.22	Illa hohoi ollobo elle efahu hohoi iko aati hula arrihai hulia; ekem nyia hohoi inyi enyiahita arriai. Erumak hohoi jio, omuno inyi bebe iluahiere aati oŋitek 'daŋ. Buo ihuania te eyihina honyi jihatai, awak tibuo inyi bebe iluak itai. 
2CO.8.23	Alla ara eram Tito, ara inyi a hegiamani ihuo nani. Egiama hohoi arabotie iluahiere itai. Alla ara buo fe eram ellarak hullomuk hullo ofuonni 'to iko Tito, arai isi elefahat hulo eluluŋ heruhok iyaŋuniere akuatan jio Kristo. 
2CO.8.24	Tania, itahutana abuaran tajia hatai jihosi, oŋida eluluŋi heruhok 'daŋ igonyuni eram ania, ette imijana jio, ebis hohoi itadarari tetai.
2CO.9.1	Ihuania, obeŋ osiru jihoŋ igioroniere jihatai te eram ono aluahio enne ifahini jio aati Hollum hutto Yudea. 
2CO.9.2	Amijak ni jio, iwahata itai iluak isi, etadarari ni te eram hatai jio aati Masedonia jio, “Many toŋoleŋai, attuba nyia jio eruhok hutto Akaya iluahiere.” Ihuania, ta awahan hatai isiarana aluahio, iyaŋuno buo fe inyi jio arriai waati awahan isiarana. 
2CO.9.3	Ati efahu ni ellarak hulo jihatai oŋida etadara hohoi tetai obeŋ olo asai te eram ana. Tania, ihuhumata ahuattek oŋida bati iluahata, ihuo eramak nyia ni jio aati hullomuk. 
2CO.9.4	Alla attu ni iko omuk aati to Masedonia, hètanyahina nani ariri, elle efuonni hohoi irumana jio, hèbiaŋata ihuhumata ahuattek iluahiere; nyio, eyihi ni jihatai bebe. Ifuti adi buo fe ariri jihatai te eram ania. 
2CO.9.5	Inyi enne egigilori ni jio, oyyu iramaniere eruhok hulle ikiomoroi jihatai to osiere hoŋ ittubaniere amaji abotie esiorita hunyia icoronia itai. Attu adi ni irumana isi attubani esiorita hunia amaji abotie. Itahutak adi ania jio isiatta itai ta awahan hatai, buo obiaŋara obo ojio luŋa isiatta. 
2CO.9.6	Omijana jio, alla ayehi obo atulo enyomo kaiyo, ottu adi inyi idieŋuna kaiyo; buo ollo oyehi 'to arriai, ottu ideŋuna arriai. 
2CO.9.7	Ijiara itai 'daŋ ababo isiatta esiorita hatai ihuo iwahata itai. Isiatta ta amuno, obeŋi orosoni itai; nyio, obuor ataji Hollum lia elle isio 'to ta amuno. 
2CO.9.8	Oremik buo fe inyi isiarana jihatai esiorita arriai jio, oŋida iwanata oŋitek 'daŋ iko erre 'daŋ hunne iwahata itai; oŋida bati iremehina iluak aati hulla aŋaramahini 'to te ekoi onno obolo. 
2CO.9.9	Ihuo igioroni ibuk Hollum jio,
2CO.9.9	“Isiarak inyi jio alociaŋak te emorot;
2CO.9.9	osio adi emorot honyi 'tulaŋ.”
2CO.9.10	Hollum, elle isio 'to enyomo jio aromoni buo fe isiarak aŋiyo, isiarak adi buo fe inyi jihatai enyomo, ette itaboloruna isi, ette itasuauna isi arriai jio, oŋida bati itai iluahata alociaŋak agalik ninyia hosiere. 
2CO.9.11	Itasam adi inyi itai bebe jio oŋida iduloro emorot, oŋida aati arriai isiarani ahumo jio Hollum te esiorita hatai hunne ifuotuni isi jihohoi. 
2CO.9.12	Nyio, obeŋ egiama enne ihaniete itai ania ara iluahiere aati Hollum ijiai, ati iyaŋuno buo fe inyi jio Hollum ahumo onno obolo. 
2CO.9.13	Te etahutana enne iyaŋuno egiama hatai ania, isiori adi aati arriai ahumo jio Hollum ta agottiere hatai Asayyo Ayijok huno Kristo, iko te esiorita hatai huno emorot hunne isiatta itai jihosi iko jio aati hullomuk 'daŋ. 
2CO.9.14	Tania, te etahutana Hollum jihatai ayiji taji onno obolo 'to bebe, omojoi adi isi tetai ta abuaran tajia bebe. 
2CO.9.15	Hésiatta ahumo jio Hollum, te esiorio honyi onno obeŋ tulo oremik ikiana.
2CO.10.1	Attana ni itai, ta afure Kristo alanyalam iko olobijo tua. Nani Paulo, ollo ojiori aati jio anyalam ni alla awon ni ikatai buo eŋere alla alama ni jihatai; ajio ni jihatai, 
2CO.10.2	hèrosonia nani eŋerejita jihatai alla awon ni ikatai. Nyio, amijak ni jio, aremik ni ihanio onno orroho jio hia hullo ojiori 'to jio ehanio hohoi erre ihuo enne ihanierek aati hutta fau. 
2CO.10.3	Duadi bu emanya hohoi ifau dini, ebeŋ hohoi errem arrem ono aati fau. 
2CO.10.4	Obeŋi erremiti hohoi arai ahuno afau ana, ati arai isi erremiti Hollum hunno ogoli 'to, hunne etatturiere hohoi egoliti miorok. Etattur hohoi olorisa henyabak; 
2CO.10.5	etattur hohoi ahodorita 'daŋ hunne ittaha, hunne itihotie 'to atulo imijaniere Hollum. Arai egigilita waati ihuo amiorok hulle enefu hohoi, ette inyaru isi oŋida oniŋie Kristo. 
2CO.10.6	Elle egonyu hohoi jio, iniŋiete itai Kristo luŋa, ette tibuo adi hohoi ittigemio hia hullo obeŋi 'to oniŋie inyi.
2CO.10.7	Imijiete itai oruoŋite hirre. Alla ajio obo alatai jio, ara inyi a holo Kristo, ijiara inyi buo fe ogilu jio, era buo fe hohoi a hulo Kristo ihuo anna arari inyi. 
2CO.10.8	Nyio, abeŋ ni eloriri duadi bu etadara ni bebe obo kai, te neram ono elohittok enne isiarak Lamonye jihohoi. Ara elohittok ania ittoŋotiere itai onno oyyu obiaŋara ittarrohojiere itai. 
2CO.10.9	Abeŋ ni awak itabaŋ itai ta awaragaa hunne egiorok ni jihatai. 
2CO.10.10	Ojio adi obo jio, “Ogoli ekenita Paulo hutto waragaa buo fe oddiŋi, buo, alla attu ihosiere hohoi, ette inyi janan, buo fe ekenita honyi ette irahan ahirre asai!” 
2CO.10.11	Ijiara atulo elle igigilo 'to ihuo nyia omijak jio ehanio hohoi erre hunne egiorok hohoi hunia iwaraga, elle efuonni hohoi ihosiere hatai.
2CO.10.12	Obiaŋara jio etarriamahi hohoi ahuattek hohoi iko aati hulle itahuoroi 'to ahuattek hosi. Ati, obeŋi ossi jihosi nyio, isi ta ahuattek hosi okiamarai hama buo fe oŋotoroi ehanita hosi te ekotia hosi. 
2CO.10.13	Ati, isid adi etadara hohoi jio egiama enne isio Hollum jihohoi iko egiama hohoi ihiji hatai. Ebeŋ hohoi ejio etadara to obo ariŋ hama. 
2CO.10.14	Ebeŋ hohoi etallaŋak etadara hohoi to ninyia eyaŋuniere hohoi jihatai Asayo Ayijok huno Kristo. 
2CO.10.15	Ebeŋ hohoi etallaŋa etadara te egemita waati hullomuk agalik etadara anna aŋatak Hollum jihohoi. Ati eyihi hohoi jio, alla abobolororo neruk hatai, obobolororo adi buo fe negiama hohoi ihiji hatai agalik. 
2CO.10.16	Tania, ette hohoi iremehina ettittoyo Asayo Ayijok jio amisihi hutto alamarai, buo hohoi ebeŋ etadara te egiama enne ihani itua mana obo atulo.
2CO.10.17	Ihuo igioroni ibuk Hollum jio, “Lia alla awak 'to itadara, ijiara itadara te erre hunne ihan Lamonye.” 
2CO.10.18	Nyio, atulo ollo ojio Lamonye oyyu, inyi alla ara oloyijio, ati obiaŋara atulo elle itahuoro 'to ahuan honyi.
2CO.11.1	Awak duo ni oŋida itai idihuna nani duadi bu ebuyaŋa ni kai. Odihuna yo nani. 
2CO.11.2	Nyio, owon ahaini jihoŋ tetai ihuo ahaini ono Hollum. Irata itai ihuo noduoti onno hobeŋ iyyau, anna acorok ni jio alle abotie ijiai, inyi fe Kristo hama. 
2CO.11.3	Ati owon abaŋi jihoŋ, nyio, inyob nyia Amunu Efa to olofioro honyi enyobita. Hèlaha buo fe inyi adi itipala egigilita hatai. Ŋadi itai idehina abaŋi hatai hode hode Kristo. 
2CO.11.4	Nyio, idihata itai ta amuno atulo ollo ottu 'to ittittoyo jihatai eram obo Yesu ollo olufa, buo obiaŋara Yesu elle ettittoyo hohoi. Iruhoto buo fe itai oloholio iko asayyo hunno olufaji 'to jio hunyia ifuotuna itai jihohoi!
2CO.11.5	Egigilo ni abeŋ ni afiaha obo kai jio, “lefahat” hulle itahuyete tai hulia! 
2CO.11.6	Duadi bu abeŋ ni ara ahekianani ollo oyyu bebe, obeŋi olofioro hoŋ omutari, epulok nyia hohoi erre hunia jihatai enyiahita arriai.
2CO.11.7	Abeŋ nyia ni etadumio itai to ninyia ettittoyere ni jihatai Asayyo Ayijok huno Hollum. Etafiaha nyia ni ahuan hoŋ, oŋida akafi itai ahide. Ara nyia ti inyi jihoŋ epali? 
2CO.11.8	To ninyia egiamari ni ihiji hatai, isiorie nyia omuk eluluŋi heruhok agurusi jihoŋ. Ara luŋa ihuo ahorutta nyia ni arobiyaa jihosi iluahiere itai. 
2CO.11.9	Buo fe ninyia awanari ni ikatai, abeŋ nyia ni ettigemio obo atulo iluahiere nani alla aŋaramahi obo ariŋ jihoŋ. Nyio, eluahie nyia ani illarak hohoi hunyia ofuonni 'to to Masedonia. Tania, ihuo ninyia berien many moi, ettallik adi ni ittigemio itai to obo ariŋ. 
2CO.11.10	Ittallik obo atulo ta fau Akaya 'daŋ, itik nani itadarari nyio, owon elahode Kristo jihoŋ. 
2CO.11.11	Ekiana ti ni erre hunia nyio, obeŋ ataji hoŋ obuor itai? Obeŋ, omijak Hollum jio obuor ataji hoŋ itai!
2CO.11.12	Alo ni iduloro ehanio erre hunne ehanio ni huna, itihotiere “lefahat” hullomuk hèlaha itadarai buo fe ojiori jio, egiama isi ihuo enne egiamari hohoi. 
2CO.11.13	Obeŋi aati hia arai elefahat hode, arai isi a hènyabak hulle itihanie ahuattek ihuo alla arai isi a hulo Kristo. 
2CO.11.14	Idamit ti Sittan itihanio ahuan ihuo alla ara inyi ajilo olo afaŋan. 
2CO.11.15	Tania, obiaŋara ariŋ aŋejuk elle itihanie egiamak Sittan ahuattek hosi ihuo arai isi a hegiamak hulo abisan. Lisidi, orumani adi isi erre huno osiruni 'to te ehanita hosi.
2CO.11.16	Enyiak fe ni idas 'daŋ jio, hèlaha obo atulo igigilo jio, obeŋ ahou jihoŋ. Ati, elle igigiloti itai ihuo nyia, odihuna yo nani obo kai, oŋida bati buo fe nani etadara obo kai. 
2CO.11.17	Hode, obeŋ duo Lamonye oremik iramana jihoŋ ikianari erre hunne ekiana ni hunia, ati te etadara hoŋ ania, ekiana ni luŋa ihuo atulo ollo obeŋ hou. 
2CO.11.18	Ati, itadarai aati arriai te erre hutto huattek hosi, tania, etadara adi buo fe ni ihuo isi. 
2CO.11.19	Irata itai alofiorojok, inyi enne idihatti itai aati hullo obeŋi hossi! 
2CO.11.20	Nyio, duadi bu itabuyaŋio obo atulo itai, kuyya imumunio itai, kuyya inyobio itai, kuyya iyasio itai, kuyya annaŋio itai, idihata itai inyi. 
2CO.11.21	Oŋiye ani ariri iruhoniere jio ebaŋ nyia hohoi bebe ihaniere erre hua!
2CO.11.21	Ati, alla awak obo atulo irinyana etadara to obo ariŋ…ekiana ni ihuo atulo ollo obeŋ hou…arinyak adi buo fe ni etadara ta ariŋ nyia. 
2CO.11.22	Isi ti hulo Ebrei? Ara buo fe ni olo Ebrei. Arai ti isi Israele? Ani buo fe olo Israele. Arai ti isi to woyo Abramo? Ara buo fe ni to woyo Abramo. 
2CO.11.23	Arai ti isi a hegiamak Kristo? Ekiana ni ihuo olosita…ati ara ni ahegiamani agalik isi! Apulo ni duk duk agalik isi, ifitani nani ibabus enyiahita arriai agalik, ofodohi nani enyiahita arriai agalik, apuany naye enyiahita arriai agalik. 
2CO.11.24	Enyiahita miyet, efodohi nyia Yudei nani ajelete atomuana hunihoi hohottoŋuan. 
2CO.11.25	Enyiahita hunihoi, efodohi nyia gala Roma nani ta aficuti anna ara asillik, buo enyiahi abotie, iruoŋi nani ta amoruoi. Ewuroniere nyia nani atogol itua hari, enyiahita hunihoi. Enyiahi abotie, atuk nyia ni asahien atomuana arrihai haŋuan totua hari. 
2CO.11.26	To ninyia, adahari ni edahiti arriai iliaha nyia aye jihoŋ te ekotia arriai: orrohoji nyia ebul oworio buo ahorok hirre, orrohoji nyia aati hohoi, orrohoji nyia alufajak, orrohoji nyia aborejin gala hua, orroho nyia ediofo nyia, orrohoji nyia oworio hua, orrohoji nyia orriahat hoŋ enyabak. 
2CO.11.27	Afutotio nyia ni egiama, abeŋ ajotu ajio, ettoho nyia ani ahure iko eboti hari. Obeŋita nyia aŋiria jihoŋ, kuyya aaji kuyya aboŋo. 
2CO.11.28	Jio ettigemita hunia, odulo buo fe ehawwa onno obolo bebe itaji hoŋ, te neram ono eluluŋi heruhok 'daŋ. 
2CO.11.29	Elle elik obo alatai, ette buo fe ni ilik. Omi buo fe ataji hoŋ, elle itisiabari obo alatai iyyauniere.
2CO.11.30	Alla ajio ni luŋa etadara, etadara adi ni te erre hunne itahutani 'to nelik ottonoŋ. 
2CO.11.31	Hollum alla ara 'to A Monye Yesu Lamonye — hotohuo afure honyi 'tulaŋ!…omijak inyi jio abeŋ ni agesem. 
2CO.11.32	Ninyia awanari ni Damaskos, ihanak nyia amondir olo oobu Aretas, erririak ikol bore gala, inefuniere nani. 
2CO.11.33	Ati, itusurori nyia nani te ettulit ette iliati ta agufa, ette ni iris ta has honyi.
2CO.12.1	Ijiara tibuo nani etadara, duadi bu obeŋ inyi iyaŋuno obo ayiji jihoŋ. Ati, alo ni ihuania ikiana erre hunne italeyehi Lamonye jihoŋ ihuo arigiai. 
2CO.12.2	Amijak ni obo olo Kristiani linyia iniafarai lidou anna alama 'to diu diu; ihuania allaŋi aŋasi 'tomon haŋuan. (Atimo ni kuyya iduoŋ nyia eram ania hode, kuyya oleyehino nyia obo ariŋ jihonyi ihuo arigiai. Hollum hama omijak.) 
2CO.12.3+2CO.12.4	Enyiak fe ni idas jio amijak ni jio, iyarai nyia atulo alia 
2CO.12.5	Tania, aremik ni itadara te eram atulo alia iko te eram hirre hunne itahutana elik ottonoŋ, buo obiaŋara te eram huan hoŋ. 
2CO.12.6	Ettallik ni irahan olobuyaŋ, alla awak ni itadara; nyio, ekiana adi ni nelahode. Ati, ettallik ni itadara, nyio, ŋadi obo atulo igigilo jio ayyu ni, buo hobeŋ igonyu erre hunne ehanio ni, kuyya itayiru ekenita hoŋ.
2CO.12.7	Ati, isiarani nyia jihoŋ ettigemio onno omi jio, ŋadi etadara ifut jihoŋ te erre hunne italeyehini jihoŋ. Ara nyia ettigemio ania ihuo ariŋ enne ifahu Sittan idulori ittigemiere nani jio, hèlaha etadara ifut jihoŋ. 
2CO.12.8	Amojo nyia ni enyiahita hunihoi jio Lamonye jio, ijiara iduha ariŋ ania addi. 
2CO.12.9	Ati itarraŋ nyia inyi jiojio, “Oremik ayiji taji hoŋ jihoi, nyio, obolo agolon hoŋ bebe elle ilik iyye.” Amuno tibuo ni bebe te etadara hoŋ te elik ottonoŋ jio, oŋida bati agolon Kristo owon jihoŋ. 
2CO.12.10	Te neram Kristo, efotu ni nelik, emoriti, agolon manya, ettigemita iko arrohojita. Nyio, elle elik ni, ette tibuo ni golon.
2CO.12.11	Ara ni ihuo atulo ollo obeŋ hou! Itai irosonia nani irari ihuo nyia. Itai duo luŋa iremehina ikiana onno oyyu toni. Nyio, duadi bu ara ni atulo asai, ittallihi aati hulle itahuyete itai jio arai “elefahat” igalihini nani. 
2CO.12.12	Itahutani eduariti iko ellillihita arriai hunyia ehanio ni jihatai ta adihan jio, ara ni elefahata hode. 
2CO.12.13	Anyio riŋ ninyia ehan ni jio eluluŋi heruhok hunnomuk buo abeŋ ehan jihatai? Arari fe abiaŋan hoŋ ittigemio itai imojori eluahiti. Ajio ni jihatai hibenna awotto te epali hoŋ ania. 
2CO.12.14	Ihuania, attuba jihoŋ ilari imijuniere itai enyiahi etahunihi. Abeŋ adi ni attu imojo omuk asaŋ jihatai. Ahuattek hatai hunna awak ni, buo obiaŋara asaŋ hatai. Nyio, ittallihi iŋiayai itaŋiyo esiok hosi, ati, esiok oremehini itaŋiyo iŋiayai hosi. 
2CO.12.15	Amuno ni bebe iŋohiniere asaŋ iko ahuan hoŋ 'daŋ iluahiere itai. Alla abuor ataji hoŋ itai bebe, ijiara ti hunatai obuori nani kai?
2CO.12.16	Iruhoto adi itai jio, abeŋ nyia ni ettigemio itai. Ati, ojio adi obo jio ageny nyia ni genyan, buo fe etirietu itai ta agesemita. 
2CO.12.17	Emumun nyia ti ni itai to obo atulo tehiji hinyia efak ni jihatai? 
2CO.12.18	Attana nyia ni Tito hételo jihatai. Efak nyia ni eruhoni ollobo ikonyi. Imumun nyia 'tadi Tito itai? Ebeŋ nyia ti hohoi egiama ta ataji abotie iko te ekoi abotie?
2CO.12.19	Igigiloti ti itai jio, efayo hohoi ahuattek hohoi ihosiere hatai? Obeŋ! Ekiana hohoi ihuo awak Kristo hohoi ekiana ihosiere Hollum. Illarak iko haniyarak hohoi, erre 'daŋ hunne ehanio hohoi, arai eluahiti hatai. 
2CO.12.20	Abaŋ ni jio, alla afany ni dinia, obeŋi adi ehanita hatai oyiji jihoŋ; buo fe itai adi igonyuna jio obeŋi buo fe ehanita hoŋ oyiji jihatai. Abaŋ ni luŋa jio, attu adi ni irumana aŋalafa, ahaini, ajore, aluo, etarrohojo fureta waati, amuaŋa, etadara iko amanya asai asai. 
2CO.12.21	Abaŋ ni jio elle enyiak ni ittuna, ottu adi Hollum hoŋ itaŋarijonia nani ihosiere hatai. Alo adi ni iyyoo te eram waati arriai hunyia iyyauni 'to berien buo fe obeŋi idehini erre somon hunyia ihanie isi…amuno hosi erre somon iko eyyata huno asomon.
2CO.13.1	Enyiahi etahunihi ana anna attuniere ni jihatai. “Ijiara luŋa etisiahita 'daŋ owoni iko asuuti arrihai kuyya hunihoi hulle isiye etisiahita hunia”…ihuo ojio abuk Hollum. 
2CO.13.2	Ijiara nani asar hia hunyia iyyauni 'to berien iko hullomuk 'daŋ. Asar nyia ni isi jio edahit hoŋ etarrihi; ihuania, ijiara nani enyiak isar isi buo ni halama jio, elle enyiak ni ittuna, obeŋ adi tulo iris ettigemio. 
2CO.13.3	Ta awahan attanatai, irumana adi itai etahutita 'daŋ jio, Kristo elle ikiana 'to alia te etuk hoŋ. Obeŋ bunyi Kristo ilik, ati, obolo agolon ono ehanita honyi jihatai. 
2CO.13.4	Owon nyia elihi to ninyia isihonierek inyi likruce; ati, isu nyia inyi ta agolon Hollum. Ewon buo fe iko elihi te enoso ikonyi; ati, ta amanya hohoi ikatai, edulo adi amanya ikonyi ta agolon Hollum.
2CO.13.5	Ihumata imi ahuattek hatai, imijaniere kuyya héduloro itai imanya te eruk hatai. Okiamata ahuattek hatai. Ibiaŋata soho itai imijana jio, owon Yesu Kristo ikatai? Arari fe elle ibiaŋata itai luŋa luŋa ikuahatti. 
2CO.13.6	Eyihi ni jio ifuanna adi itai irumana jio, ellaŋ hohoi akemio ania. 
2CO.13.7	Emojo hohoi jio hèlaha itai ihanata obo epali…obiaŋara itahutaniere jio ebis hohoi; ati, oŋida bati itai ihaniete erre hunno obisi, duadi bu eleyo hohoi ihuo aati hulla akuaharai 'to. 
2CO.13.8	Nyio, ettallik hohoi ihanio obo ariŋ itihotiere nelahode, ati, ehanio hohoi erre hunne iyaŋunie 'to nelahode ijiai. 
2CO.13.9	Emuno hohoi elle elik hohoi, buo itai igoloto. Tania, emojo buo fe hohoi jio, ijiara itai iyiyijotti. 
2CO.13.10	Inyi enne egioroniere ni eram ana buo ni alama jihatai jio, alla afany ni dinia, hèlaha nani attu ihanio itai onno orroho te elohittok enne isiarak Lamonye jihoŋ…elohittok itaboloruniere itai, buo obiaŋara ittarrohojiere itai.
2CO.13.11	Ihuania, illarak iko haniyarak hoŋ, ajio ni jihatai humenna 'daŋ! Ifurati ayiyijoro, itayiriete ekenita hoŋ, amanyati te egigilo abotie, itoŋoti te nelik tajia; buo Hollum olo abuaran taji iko nelik taji ette adi iwanan ikatai.
2CO.13.12	Ifonyati ahuattek hatai ta ahucio 'yaha ono nelik tajia.
2CO.13.12	Itifonyai aati Hollum 'daŋ itai.
2CO.13.13	Ijiara ayiji taji Yesu Kristo Lamonye, iko abuaran taji Hollum, buo enoso ono Loholio Olibo hatawana jihatai 'daŋ.
GAL.1.1+GAL.1.2	Nani alia Paulo, elefahata, iko eruhok Lamonye 'daŋ hulle ewon 'to ikoŋ dini, efonyo hohoi eluluŋi heruhok 'daŋ hutto Galasia. Yesu Kristo iko Hollum Monye, linyia itubuhu 'to inyi toye, isi nyia onyimuni nani irari elefahata. Obiaŋara nyia obo atulo kuyya obo agolon tulo nyia isiarak jihoŋ egiama ania.
GAL.1.3	Ijiara Hollum, Monye hohoi iko Yesu Kristo, Lamonye hohoi, isiarani jihatai ayiji tajia iko nelik tajia. 
GAL.1.4	Oniŋio nyia Kristo Hollum, Monye hohoi, ette iruk iyeri te eram ono eyyata hohoi, italahuniere hohoi jio elahaji onno orroho 'to ana. 
GAL.1.5	Ijiara akuatan hatawana jio Hollum 'tulaŋ 'tulaŋ! 
GAL.1.6	Ellilliha ni bebe ayitoro hatai addi kokuak jio Hollum, linyia iloŋu 'to itai ta ayiji taji ono Kristo
GAL.1.7	Hode, obeŋi omuk “Asayyo ayijok hunno olufaji”, ati ekiana ni ihuo nyia nyio, owoni omuk aati hulle ittigemie 'to itai, buo fe awahi itabahas asayyo ayijok huno Kristo. 
GAL.1.8	Ijiara Hollum ittigemio atulo elle ittittoyo 'to jihatai omuk asayyo hunno olufaji jio hunyia ettittoyo hohoi jihatai; duadi bu ara inyi tehiji hohoi kuyya obo ajilo ollo ottu tedou! 
GAL.1.9	Eramak nyia hohoi jihatai eram ania berien; enyiak fe ni idas jihatai jiojio; elle ittittoyo obo atulo jihatai omuk asayyo hunno olufaji jio hunyia ifuotuna itai, ijiara Hollum ittigemio inyi! 
GAL.1.10	Awak soho ni oŋida aati omunoi ani? Obeŋ 'tuŋ! Awak ni ijiara Hollum omuno ani! Abeŋ ni awak itamunoyo aati. Alla awak duo ni, abeŋ duo ni ara a hegiamani olo Kristo.
GAL.1.11	Illarak iko haniyarak hoŋ, ijiara ani eramak itai jio, obeŋi asayyo hunne ettittoyo ni jihatai odetunie to hou obo atulo. 
GAL.1.12	Abeŋ nyia ni efuotu isi jio obo atulo, buo fe obo atulo nani obeŋ ittiyanak isi. Yesu Kristo, ta ahuan honyi, nyia italeyehi isi jihoŋ.
GAL.1.14	Agalik nyia ni haji hohoi arriai hulo Yudei te ekotia hunno omojorik Yudei Hollum. Ejifatio nyia ni bebe ettiyenita huno hohonyiok hohoi agalik isi 'daŋ.
GAL.1.16	italeyehiniere Lonyi honyi jihoŋ jio, oŋida bati ani ettittoyo Asayyo honyi jio Alufajak, abeŋ nyia ni alo jio obo atulo isiŋiere ani. 
GAL.1.17	Abeŋ nyia buo fe ni alo Yerusalem imijuniere hia hinyia arai 'to a lefahat ahosiere jihoŋ. Ati eculak nyia ni teya teya ifau Arabia attati ni icohuno Damaskos.
GAL.1.19	Abeŋ nyia ni aruaŋanio iko lefahat hullomuk, arari fe Yakobo hama
GAL.1.20	'Tuŋ omijak Hollum jio, arai erre hunne egiorok ni hunia, hode.
GAL.1.21	Ojio teya, ette ni leten iŋacio fau Siria iko Silisia. 
GAL.1.22	Jio oŋitek hua, hobeŋi nyia eluluŋi huno eruhok Kristo hutta fau Yudea igonyuni omom hoŋ. 
GAL.1.23	Itaniŋuni nyia isi erre hunyia ikianai aati jiojio; “Atulo linyia ittigemio 'to hohoi berien, lia ihuania ittittoyo neruk ninyia awak inyi ittarroho!” 
GAL.1.24	Ania, ette isi itahabuyo Hollum toni.
GAL.2.2	Alo nyia ni diya, nyio, iramak nyia Hollum luŋa nani ilari diya. Ati jio nobo ewwaha ninyia ara 'to ahono elettaha heruhok hama, ehum nyia ni ikukubonia jihosi eram sayyo hunyia ettittoyo ni jio Alufajak. Abeŋ nyia ni awak egemita hoŋ hunyia berien iko huno ahana, ofuoi asai. 
GAL.2.3	Ara duadi bu Tito, olo Grik, linyia efuonni 'to ikoŋ dini, obeŋi nyia orosoni aboso jihonyi, 
GAL.2.4	duadi bu awahi nyia omuk jio, ijiara obosi inyi. Isi hulia aati hunyia itihanie 'to ahuattek ihuo eruhok, ette ilunyana lit iluluŋ hohoi, irari asiri hulla awahi 'to irumana aŋai italuahuni hohoi te enoso hohoi iko Kristo Yesu. Awahi nyia isi ihanana hohoi apiti hulo efahita Yudei. 
GAL.2.5	Ati eha nyia hohoi eram hosi, duadi bu obo kai. Ewak nyia hohoi igottiere nelahode ono asayyo ayijok tetai.
GAL.2.6	Ati obeŋi nyia buo fe aati hunyia ojiori arai elettaha heruhok, ofonihini obo ariŋ jihoŋ. Abeŋ ni egigilo haŋai isi nyio, obeŋ egigia to hosiere Hollum. 
GAL.2.7	Ati omijani nyia isi jio isiarak Hollum jihoŋ egiama ittittoyere asayyo ayijok jio Alufajak, ihuo ninyia isiaraniere inyi jio Petro egiama ittittoyere asayyo ayijok jio Yudei. 
GAL.2.8	Ta aduaran ono Hollum, onyimuni nyia nani elefahata olo Alufajak ihuo ninyia onyimunierek Petro elefahata olo aati Yudei. 
GAL.2.9	Ninyia amijani bo Yakobo iko Petro buo Yoane jio, Hollum isiarak jihoŋ egiama ana, ette isi ifonyanio ikohoi; nani iko Barnaba, itahutaniere jio orriama egiama hosi ikonohoi. Aati hulia, hinyia ojiori arai elettaha. Iruhi nyia isi arabotie ikohoi 'daŋ jio, ijiara ani iko Barnaba efuo igiama ihiji Lufajak, buo isi ofuoi igiama ihiji Yudei. 
GAL.2.10	Iramani nyia isi hohoi ariŋ abotie ijiai jio, ijiara hohoi egilutta iluahiere alociaŋak heruhok hutto Yerusalem. Inyi atibuo ania ariŋ anna awak ni ihanio bebe.
GAL.2.11	Ninyia attu Petro Antiok, eriŋ nyia ni inyi to hosiere waati; nyio, ipal nyia inyi. 
GAL.2.12	Oŋiyotio nyia Petro iko Alufajak hulla arai 'to a heruhok, ninyia hobeŋi aati hunyia ifahu Yakobo afanyi diya. Buo ninyia afanyi aati hulia, ette inyi igialara ahuan honyi addi, ette ibusana aŋiyotio iko eruhok hulia; nyio, abaŋ nyia inyi aati hulla awahi 'to aboso. 
GAL.2.13	Itterie nyia buo fe eruhok Yudei hullomuk etihanio huattek ihuo Petro; ette buo fe Barnaba 'daŋ, itihanio ahuan ihuo isi. 
GAL.2.14	Ninyia egonyu ni jio, obeŋi nyia isi ijifatie nelahode onno onyurani jio asayyo ayijok, eramak nyia ni Petro ihosiere hosi 'daŋ jio, “Iyye a Yudeitanani, ati imanya iyye ihuo olo Alufajak, buo idehi emanyiti Yudei; aŋai 'tadi iremik iyye irosonia Alufajak imanyari ihuo Yudei?”
GAL.2.15	Hode, esiuno a Yudei, buo obiaŋara “Alufajak hullo ojiori arai a heyyak.” 
GAL.2.16	Ati emijak jio, itabisani atulo to hosiere Hollum te eruk honyi jio Yesu Kristo, buo obiaŋara ta aniŋio Efahita. Ara duadi bu hohoi, eruk jio Yesu Kristo jio, oŋida bati itabisani hohoi to hosiere Hollum te eruk jio Kristo, buo obiaŋara ta aniŋio Efahita. Nyio, ittallihi itabisana obo atulo to hosiere Hollum ta aniŋio honyi Efahita. 
GAL.2.17	Buo alla arumani jio, era a heyyak ihuo Alufajak, ta awahan hohoi etabisanio to hosiere Hollum te enoso iko Kristo; itahutak ti ania jio, Kristo iyaŋuno eyyau? Obeŋ 'tuŋ! 
GAL.2.18	Elle enyiak ni itterio ejifatio efahita hunyia eha ni, etahutak fe ni jio, amesio ni efahita. 
GAL.2.19	Te eram ono Efahita, ara ni ihuo ayaani; Efahita ani ottohori jio, oŋida bati ani amanya ihuo awak Hollum. Ara ania, ihuo elle isihoni ani arabotie iko Kristo likruce. 
GAL.2.20	Tania, obiaŋara ani alla amanya 'to olo; ati, Kristo alla amanya 'to olo itua hoŋ. Amanya, anna amanya ni ihuania, ara inyi te eruk jio Lonyi Hollum, linyia oye 'to toni; nyio, obuor ataji honyi ani bebe. 
GAL.2.21	Ettallik ni iyitonia oruoŋ jio ayiji taji Hollum. Nyio, elle itabisani atulo to hosiere Hollum te ejifatio honyi efahita, itahutak fe ania jio ara naye ono Kristo asai.
GAL.3.1	Eii, obeŋi ossi jihatai, Galasia! Nai imimuol itai? Itahutani nyia ihosiere hatai 'tel 'tel, aŋai oye nyia Yesu Kristo likruce. 
GAL.3.2	Ijiara nani efiyo itai ariŋ abotie: Ifuotuna nyia itai Oloholio Hollum te ejifatio Efahita, kuyya te etayiruna asayyo ayijok itatta iruk isi? 
GAL.3.3	Obeŋi luŋa ossi jihatai! Itteriete nyia itai amanya aŋejuk to Oloholio Hollum; iwahata ti itai ihuania itisidonia ta agolon attanatai? 
GAL.3.4	Arai ti erre 'daŋ hunyia irumana itai asai? Hode, obeŋi arai asai! 
GAL.3.5	Isiaratta soho Hollum jihatai Oloholio buo fe ihanio eduariti ihiji hatai, ta aniŋio hatai Efahita kuyya te etayiruna hatai asayyo ayijok itatta iruk?
GAL.3.7	Tania, omijana luŋa jio, atulo 'daŋ ollo owon 'to iko neruk, inyi alla ara 'to to woyo Abramo. 
GAL.3.8	Ikilu nyia abuk Hollum jio, itabisak adi Hollum Alufajak to hosiere honyi te eruk hosi. Inyi ninyia iramaniere Hollum jio Abramo Asayyo Ayijok jio: “Teyye, orumak adi awoyo tulo 'daŋ amuno.” 
GAL.3.9	Tania, ifuotu adi atulo 'daŋ, ollo owon 'to iko eruk, amuno, ihuo ninyia ifuotuniere Abramo amuno te eruk honyi.
GAL.3.10	Ati, odulo adi epit Hollum jio hia 'daŋ, hulle iyihini 'to jio ehanita huno Efahita. Nyio, igioroni nyia ibuk Hollum jio, “Owon epit Hollum jio atulo 'daŋ ollo omesio 'to erre 'daŋ hunne igioroni ibuk ono Efahita!” 
GAL.3.11	Ihuania, asalanio atibuo inyi jio, obeŋi itabisani obo atulo to hosiere Hollum ta aniŋio Efahita; nyio, ojio abuk Hollum jio, “Isu adi atulo 'daŋ ollo obis 'to to hosiere Hollum te eruk honyi.”
GAL.3.12	Obeŋ aniŋio Efahita orriama iko eruk jio Hollum; ati ihuo ojio abuk Hollum jio, “Isu adi atulo 'daŋ elle ihanio 'to erre 'daŋ hunno ojiori Efahita ta aniŋio ifahita.”
GAL.3.13	Ati italahu Kristo hohoi jio epit enne iyaŋunie Efahita, to ninyia oŋotonierek jihonyi naye likruce, te eram hohoi; nyio, igioroni ibuk Hollum jio, “Owon epit Hollum jio atulo 'daŋ elle isihoni likruce.” 
GAL.3.14	Ihan nyia Kristo Yesu ariŋ ania jio, oŋida bati isiori jio Alufajak amuno ninyia ocorok Hollum jio Abramo jio; oŋida bati efuotu, te neruk, Oloholio ninyia ocorok Hollum.
GAL.3.15	Illarak iko haniyarak hoŋ, ijiara ani ekiana te etamijani ottoloŋi. Ittallik obo atulo itapuak kuyya ifonihina obo ariŋ jio eram enne iruhi aati arrihai buo fe imadai. 
GAL.3.16	Ara buo fe inyi ihuo nyia jio ecorit ninyia ocorok Hollum jio Abramo iko eto otto woyo honyi. Obeŋ abuk Hollum ojio jio, “Aduri” onno ojio 'to aati arriai; ati ikiana inyi te “eto”, onno ojio 'to atulo abotie; inyi Kristo. 
GAL.3.17	Awoyo hiram enne ekiana ni ania, ana: isiarak nyia Hollum ecorit jio Abramo, ette igottiere ecorit ania. Ittallihi Efahita hunyia ofuonni 'to ihalu aŋasi esiha aŋuan iko atomuana hunihoi (430) iloit kuyya itapuak eram ninyia ocorok Hollum. 
GAL.3.18	Elle iyaŋuno aniŋio Efahita esiorio Hollum, abeŋ fe esiorio ania ottu jio ecorit honyi. Ati, isiarani nyia jio Abramo esiorio ania, ta acoronia Hollum inyi jihonyi.
GAL.3.19	Arai ti Efahita ahuno anyio? Isiori nyia isi itahutaniere ehanita hunne ipali 'to; ojiori nyia ijiara efahita odulori egiama many ottuniere atulo linyia ocor Hollum to woyo Abramo. Itifuotoni Efahita jio ajilohien iyaŋuniere jio atulo linyia ottu 'to irahan elekoi ollo Hollum iko aati. 
GAL.3.20	Obeŋi awahi elekoi alla ara eram atulo abotie; ati ara Hollum abotie
GAL.3.21	Itahutak ti ania jio, itabahasie Efahita eram ono ecoriti Hollum? Obeŋ 'tuŋ! Nyio, elle ifuotuni duo aati omuk efahita hunno oremehini iyaŋuno jihosi nesu, ŋaduo fe aati 'daŋ ta fau itabisanie to hosiere Hollum ta aniŋio hosi efahita hunia. 
GAL.3.22	Ati ojio abuk Hollum jio, agottiere agolon ono eyyau atulo 'daŋ ta fau; tania, oŋida bati isiarani jio hia hullo owoni 'to iko neruk, esiorio ninyia ocoroni te eruk jio Yesu Kristo.
GAL.3.23	Ninyia hobeŋ neruk afany, ottidani nyia hohoi Efahita ihuo efitak, many italeyehinierek neruk onno olo 'to ittuna. 
GAL.3.24	Tania, ottoŋotie nyia Efahita hohoi many ottuniere Kristo jio, oŋida bati hohoi etabisanio to hosiere Hollum te eruk. 
GAL.3.25	Ati ihuania awon neruk, abeŋi Efahita inyiahi ittoŋotio hohoi.
GAL.3.26	Te enosonio hatai iko Kristo Yesu, irata itai 'daŋ aduri Hollum, te eruk. 
GAL.3.27	Ifuotuna nyia itai 'daŋ batisimo inosori iko Kristo; tania, ara ihuo elle iyyafana itai amanya Kristo ihuattek hatai. 
GAL.3.28	Jio enoso hatai iko Kristo, abeŋ obo alufaji owon ihiji Yudei iko Alufajak, apiti iko hullo obeŋ 'to arai apiti, aliawa iko aŋoruo. 
GAL.3.29	Elle irata itai a hulo Kristo, irata buo fe itai to woyo Abramo; ifuotuna adi itai ariŋ ninyia ocorok Hollum.
GAL.4.1	Awak ni jiaran jio, orriama leto ollo homuta 'to iko apit, duadi bu arai erre monyonyi 'daŋ a hunonyi. 
GAL.4.2	Buo homuta inyi, owoni aati hullo ottoŋotie 'to inyi buo fe omijie erre honyi, many olumori noloŋ ninyia ojio monyonyi. 
GAL.4.3	Ihuo nyia buo fe, era nyia apiti hulo ajiohin hunne ilohittohi 'to ihiji fau iko edou, ninyia hètimo erre. 
GAL.4.4	Buo ninyia attuba oloŋ nyia, ette Hollum ifahuna Lonyi honyi, linyia isiu obo aŋotte; tonyia ogolorik efahita jio, 
GAL.4.5	oŋida inyi italahu hia hullo owoni 'to igolon ono Efahita; jio oŋida bati era aduri Hollum.
GAL.4.6	Buo ta arahan hatai
GAL.4.7	Ihuania, ibiaŋata itai inyiahata rahan apiti; irata itai aduri Hollum. Buo ta arahan hatai aduri honyi, isiarak adi inyi jihatai erre 'daŋ hunno ottunak inyi a huno aduri honyi.
GAL.4.8	Berien, ninyia hètimoti itai Hollum, irata nyia itai apiti jiohin hunno obeŋi 'to arai hode. 
GAL.4.9	Buo ihuania, imijana itai Hollum, kuyya ijiara nani ajio jio, ihuania, amijak Hollum itai; aŋai ati iwahata itai icaharu jio ajiohin hunia, hunno ofiahaji 'to hunia buo fe arai ahirre asai? Nyio iwahata itai inyiak irahan apiti hosi? 
GAL.4.10	Owoni omuk oŋitek, ayafajin, aŋacio hiŋa iko aŋasi, hunne iyomotti itai. 
GAL.4.11	Abaŋ ni, alo egiama hoŋ tetai irahan asai!
GAL.4.12	Attana ni itai, illarak iko haniyarak hoŋ, isatta ihuo nani nyio, ara buo fe ni ihuo itai. Hèbiaŋata itai ihanata obo epali jihoŋ. 
GAL.4.13	Imijana itai jio ninyia ettiyeniere ni jihatai asayyo ayijok tetteri, aŋuai hoŋ nyia isiarak jihoŋ ekoi ihaniere ihuo nyia. 
GAL.4.14	Duadi iyaŋuno nyia aŋuai hoŋ jihatai ettigemio onno obolo, ibiaŋata nyia itai iyasiete kuyya ihara nani. Ati ifuotuna nyia itai nani ihuo ajilo olo Hollum, kuyya ihuo Kristo Yesu. 
GAL.4.15	Imunoti nyia itai bebe! Anyioti iduoŋ ihuania? Nyio, aremik ni jiaran jio, iremehina nyia itai igolowotuna oŋite hatai, ittata isiarana jihoŋ, hara nyia enne iremehina itai ihanio ihuo nyia. 
GAL.4.16	Nyio, ara ti ni ihuania amiottononi hatai, te eramana hoŋ itai nelahode? 
GAL.4.17	Awahi aati hullomuk hulia itai bebe, ati obiaŋara te egigilo onno oyyu 'to. Awahi isi itapoluna itai addi jihoŋ jio, oŋida itai iwahata isi bebe ihuo anna awaharik isi itai. 
GAL.4.18	Oyyu bebe igigilori oŋitek 'daŋ te eram riŋ onno oyyu 'to, duadi bu abeŋ ni awon ikatai. 
GAL.4.19	Aduri hoŋ, hulla amuno ni bebe; inyiak ataji hoŋ imijan bebe tetai, many iratti itai a heruhok Kristo. 
GAL.4.20	Awak duo ni luŋa iwanan ikatai diya, oŋida ani aremik itahutana te ekoi enne ekianari ni, aŋai egigilo ni tetai; nyio, eliliha ni bebe tetai.
GAL.4.21	Ijiara nani efiyo itai hulle iwahata 'to ijifatio efahita; ibiaŋata soho itai itaniŋuni ojiori Efahita anyio? 
GAL.4.22	Ojiori Efahita jio, owon nyia Abramo iko laduri arrihai; abotie jio aŋotte ninyia ara 'to apit, buo abotie jio aŋotte ninyia obeŋ 'to ara apit. 
GAL.4.23	Isiuni nyia lonyi honyi ottolo aŋotte apit ihuo isiuttarik aati, buo lonyi honyi ottolo ŋoruoi honyi onno obeŋ 'to ara apit te eram ono ecorit Hollum. 
GAL.4.24	Arai erre hunia etarriamata: owotiai aŋoruo huna arrihai hunia imasik ecoriti huna arrihai. Hagar, ninyia isiu 'to aduri honyi apiti, owotia inyi imaji ecorit ninyia to doŋe Sinai. 
GAL.4.25	Ara Hagar
GAL.4.26	Ati, obeŋ Yerusalem onno owon 'to lidou ara, apit; inyi honye hohoi. 
GAL.4.27	Nyio, ojio Abuk Hollum jio,
GAL.4.27	“Omunoi, iyye eholofi!
GAL.4.27	Isahutai buo fe ililia, iyye enne hèbeŋ 'to iniŋ ahuanya hohe ono esio hito!
GAL.4.27	Nyio, ottu adi aŋotte enne isirihini iwanan iko aduri arriai, agalik aŋotte onno obeŋ habi isirihi.”
GAL.4.28	Ihuania, illarak iko haniyarak hoŋ, te ecorit ninyia ocorok Hollum, irata itai aduri honyi ihuo Isako. 
GAL.4.29	Jio oŋitek hua, ittigemio nyia leto linyia isiuni te ekoi ottoloŋi, lia linyia isiuni ta awahan ono Oloholio Hollum. Hodulo eram ania irahan ihuo nyia many iko ahana. 
GAL.4.30	Ojio Abuk Hollum anyio? Ojio inyi jio, “Ifuhara addi aŋotte apit ania iko lonyi honyi; nyio, ittallik lonyi honyi ihor erutaa iko lonyi aŋotte onno obeŋ 'to ara apit.” 
GAL.4.31	Tania, illarak iko haniyarak hoŋ, ebeŋ era aduri aŋotte anna ara 'to apit, era aduri ŋotte onno obeŋ 'to ara apit.
GAL.5.1	Italahu Kristo hohoi! Ebeŋ enyiak irahan apiti! Tania, ogottiette etalahuno hatai! Hènyiahata irahan apiti.
GAL.5.2	Itayiriete! Ani Paulo, eramak ni itai jio, elle iŋatana itai ahuattek hatai obosi, itahutak adi ania jio, ara Kristo jihatai ariŋ asai. 
GAL.5.3	Enyiak fe ni isar atulo 'daŋ alla aŋatak 'to ahuan honyi obosi jio, ijiara luŋa inyi oniŋio Efahita 'daŋ. 
GAL.5.4	Itai hulle iwahata 'to abisan to hosiere Hollum ta aniŋio Efahita, ipiahatti itai addi jio Kristo. Ittaŋari itai addi jio ayiji taji Hollum. 
GAL.5.5	Buo to Oloholio Hollum, te neruk, etila te eyihina oŋida ihani hohoi ahabisak. 
GAL.5.6	Nyio, elle enosonio iko Kristo Yesu, obeŋ obo alufaji ihiji bosok iko hullo obeŋi 'to obosoi. Ariŋ onno oyyu 'to, inyi eruk enne iyaŋuno 'to abuaran taji.
GAL.5.7	Ihaniete nyia itai onno oyyu bebe! Ŋai itik itai iniŋiere elahode? 
GAL.5.8	Hode, obeŋ amesio ania ottu jio Hollum, elle iloŋu 'to itai. 
GAL.5.9	Ihuo ojiori jio, “Oremik olobou kaiyo itadohuna eefua arriai elle ecaŋani ikonyi.” 
GAL.5.10	Ati, eyihi ni jio Lamonye jio, ibiaŋata adi itai iruhoto obo eram onno olufa jio ottonoŋ. Hode, amijak buo fe ni jio, ittigemio adi Hollum atulo elle ittarojio 'to oosi hatai.
GAL.5.11	Illarak iko haniyarak hoŋ, alla adulo ni ettittoyo jiojio, oyyu aboso; nyioti arasai ittigemio ani? Alla ara duo eram ania hode, obeŋ duo fe ettittoyo hoŋ eram ono naye Kristo ikruce iyaŋuno obo eram. 
GAL.5.12	Ojio atua hoŋ jio, iduoŋoroi duo aati 'daŋ hulle ittarohojie 'to oosi hatai!
GAL.5.13	Buo jihatai, illarak iko haniyarak hoŋ, iloŋuni nyia itai oŋida ibiaŋata irata apiti. Tania, hèlaha abiaŋan hatai irahan apiti, ara eliet ihaniere ewahiti huattek hatai. Ati, ta abuaran tajia, oluahiete ahuattek. 
GAL.5.14	Nyio, attubani Efahita 'daŋ jio efahi abotie onno ojio 'to jio, “Itabuara ataji hoi jio onyihari hoi ihuo onno obuarari inyi ahuan hoi.” 
GAL.5.15	Ati, elle iriafuttati itai buo fe ihihuanyati ahuattek ihuo ahuanyak, ihumata ti imijio; ituhoto adi ahuattek hatai.
GAL.5.16	Ati ajio ni amanyati ihuo itahutak Oloholio itai, hèhaniete ewahiti huattek hatai. 
GAL.5.17	Nyio, abahasai ewahiti huan tulo iko erre hunna awak Oloholio; buo fe ewahiti huno Oloholio abahasai iko ewahiti huan tulo. Arai asaŋ huna arrihai huna, amiorok. Itihotie isi itai ihaniere erre hunne iwahata itai ihanio. 
GAL.5.18	Buo elle iyyahatio Oloholio itai, ittallihi Efahita iwanan iko agolon jihatai. 
GAL.5.19	Asalai erre hunne ihanio atulo. Oleye isi jio erre ihuo huna: asomon, egigilita hunne iboti, ehanita hunna aŋariji, 
GAL.5.20	amojo jio ajiohin, emimuala, emiorok, aŋalafa, ahaini, ajore, aluo, awahan igalihina aati hullomuk, ebibuanya, 
GAL.5.21	adaya hirre, arumatio, agarihien huno arumatio iko ehanita hirre somon, buo erre hunnomuk ihuo hunia. Ijiara nani asar itai ihuo ninyia ahosiere jio, obeŋi adi aati hulle ihanie 'to erre hunia iniŋi Olobie Hollum.
GAL.5.22	Ati iyaŋuno Oloholio erre ihuo huna: abuaran taji, amuno, nelik taji, adihan, abijon tua, ayiji, awanan iko neruk, 
GAL.5.23	anyalami, iko attoŋotio huan. Obeŋi omuk efahita hunne itihi erre ihuo hunia. 
GAL.5.24	Hia, hulla arai 'to a hulo Kristo Yesu, anuhani isi ewahiti huattek hosi hunno orrohoji 'to 'daŋ.
GAL.5.25	Elle emanya to Oloholio, ijiara buo fe luŋa inyi ogottiere amanya hohoi. 
GAL.5.26	Hèlaha etadara, kuyya ediefer buo ahaini ihiji hohoi.
GAL.6.1	Illarak iko haniyarak hoŋ, alla aburani obo atulo ihanio obo epali, ijiara itai hulle imanyati 'to to Oloholio itabisana inyi te ekoi onno oyyu. Ihumata mijio ahuattek hatai, ŋadi buo fe ikuahiniete jio epalita ihuo hunia. 
GAL.6.2	Nyio, itasiruna adi itai
GAL.6.3	Alla akafatio obo atulo ahou jio inyi lobo, buo ara atulo asai, inyobio inyi ahuan honyi. 
GAL.6.4	Ijiara itai 'daŋ ababo ihumata imijio ehanita hatai. Alla ayiji isi, osiru adi etadara jihoi te ehanita hoi hunia, buo ibeŋ itarriamahi ehanita hoi iko huno obo atulo. 
GAL.6.5	Ijiara atulo 'daŋ ababo iwwahatio erre 'daŋ hunne iyaŋunie ehanita honyi.
GAL.6.6	Elle ittiyenie jihoi eram Kristiani, ijiara buo fe luŋa iyye iluak ettiyanani hoi te erre ayijok 'daŋ huttonohoi.
GAL.6.7	Hènyobio ahuan hoi; nyio, ittallik tulo itafittaŋio Hollum. Ideŋu adi iyye luŋa ariŋ enne idulak iyye. 
GAL.6.8	Elle ijifatio iyye ewahiti huan hoi, ideŋu adi iyye naye; buo elle ijifatio iyye ewahiti huno Oloholio, ideŋu adi iyye nesu onno osio 'to 'tulaŋ. 
GAL.6.9	Tania, hèlaha eyuho ehanio onno oyyu; nyio, elle ebeŋ ehorok, ofuonni adi oŋitek hunne efuonni idioŋori. 
GAL.6.10	Tania, alla awon obo ekoi jihohoi, ijiara edulo ehanio onno oyyu jio aati 'daŋ; agalik ti jio eruhok ihuo hohoi.
GAL.6.11	Ike imijata obolori egierita hoŋ aŋai, hunne egioroniere ni ihuania jihatai ta aani hoŋ! 
GAL.6.12	Etahuok huattek iko etadarak, isi hulia aati hulla awahi 'to oŋida obosi itai. Abaŋi isi jio ŋadi ittigemie isi elle ettittoyo isi eram ono naye Kristo ikruce. 
GAL.6.13	Nyio, duadi bu hia hullo obosoi 'to, omesie buo fe isi efahita. Awahi isi itai ibosoti jio oŋida isi etadara te eruk hatai aboso.
GAL.6.14	Alla ara jihoŋ, etadara adi ni ijiai te eram ono naye Yesu Kristo, Lamonye hohoi ikruce. Nyio, ta naye honyi ikruce, arai ehanita afau 'daŋ jihoŋ a hirre asai, buo fe ni ara jihosi ariŋ asai. 
GAL.6.15	Obeŋ obo ayiji jio aboso kuyya ibiaŋari boso; ariŋ onno oyyu 'to bebe agalik, inyi arahan atulo aŋejuk. 
GAL.6.16	Ijiara nelik tajia iko amehino hatawana jio hia 'daŋ hulle ijifatie 'to eram ania, iko jio aati Hollum 'daŋ.
GAL.6.17	Ijiara nani etisidok ta ajiaran jio: hèlaha obo atulo inyiak ittigemio ani; nyio, itahutani aforo hutto huan hoŋ jio, ara ni apit olo Yesu.
GAL.6.18	Illarak iko haniyarak hoŋ, ijiara ayiji taji ono Yesu Kristo, Lamonye hohoi, hatawana jihatai 'daŋ. 
EPH.1.1	Egiorok ni jio aati Hollum hutto Efeso
EPH.1.2	Ijiara Hollum Monye hohoi iko Yesu Kristo, Lamonye, isiarani jihatai ayiji iko elik tajia.
EPH.1.3	Hésiatta ahumo jio Hollum, Monye Yesu Kristo, Lamonye hohoi! Nyio, te enoso hohoi iko Kristo, isiarak inyi jihohoi emuniti 'daŋ huno oloholio, hunno ofuonni 'to tedou. 
EPH.1.4	Many hobeŋi oyyeuni afau, anyimu nyia Hollum hohoi te enoso iko Kristo irari aliborok, hulle ebeŋ ewon iko neyyau to hosiere honyi.
EPH.1.4	Ta abijon tua honyi, 
EPH.1.5	anyimu nyia Hollum
EPH.1.6	Hétahabuyete Hollum ta ayiji taji honyi enne isiaraniere inyi jihohoi esiorio ono asai to Lonyi honyi, ollo obuor ataji honyi! 
EPH.1.7	Italahu Kristo hohoi to nooto
EPH.1.8	enne italeyehi inyi bebe bebe jihohoi!
EPH.1.8	To olofioro iko amijana honyi daŋ, 
EPH.1.9	ihan nyia Hollum ariŋ ninyia awak inyi, ette itahutana jihohoi egigilo honyi anna agalik 'to ofioro tulo, ninyia awak inyi ituhonia to Kristo. 
EPH.1.10	Alla afuonni oŋitek huno egigilo ania, ottubak adi Hollum erre 'daŋ hunyia oyyeuni, huttedou iko hutta fau, jio elohittok ono Kristo.
EPH.1.11	Ihanie erre 'daŋ ihua awak Hollum buo fe ihuo ojio inyi. Ta awahan honyi eberien, onyimu nyia inyi hohoi irari awaati honyi te enoso iko Kristo. 
EPH.1.12	Ijiara ti hohoi, hunyia eyihi 'to ahosiere jio attuna ono Kristo, etahabuyo akuatan Hollum!
EPH.1.13	Ifuanna nyia buo fe itai irahan awaati Hollum ninyia itaniŋuna itai nelahode iko Asayyo Ayijok hunyia iyaŋunie 'to jihatai etalahuno. Te neruk hatai jio Kristo, isihok Hollum emoi honyi jihatai te esiarana honyi jihatai Loholio Olibo linyia ocorok inyi, itahutaniere jio irata itai a hulonyi. 
EPH.1.14	Itahutak tibuo Oloholio jio, efuotu adi luŋa erre hunno ottunak Hollum a huno aati honyi. Tania, italahuni adi hohoi, ette hohoi itahabuyo akuatan honyi!
EPH.1.15	Te eram ania, many to ninyia etayiruniere ni neruk hatai jio Yesu, Lamonye iko etabuorio hatai atajia jio aati Hollum 'daŋ, 
EPH.1.16	habeŋ ni apuak esiarana ahumo jio Hollum tetai. Agilutta ni itai alla amojo ni jio, 
EPH.1.17	ijiara Hollum olo Lamonye hohoi Yesu Kristo, Monye ollo okuat 'to, isiarak jihatai Oloholio ollo ottu 'to isiarana elofioro jihatai ette italeyehina Hollum jihatai jio, oŋida itai imijana inyi. 
EPH.1.18	Amojo ni jio ijiara ossi hatai aŋai, oŋida imijana eyihina onno ottu 'to ninyia onyimunierek itai. Tania, ifuatta adi itai imijana arabotie iko aati honyi jio, owon elamani ono ayiji ninyia ocorok inyi aŋai. 
EPH.1.19	Obolo bebe aduaran honyi enne igiama 'to jihohoi, hulle eruk 'to. Ahuan aduaran enne igiama 'to ania jihohoi, inyi buo fe ania aduaran 
EPH.1.20	ninyia itubuhuniere inyi Kristo toye, ette ititoŋonia inyi lidou totto ŋati iŋet honyi. 
EPH.1.21	Diya, ilohittok Kristo agalik eduariti iko egoliti 'daŋ hunne ilohittohi 'to ihiji idou iko afau. Agalik elohittok honyi elohittok onno owon 'to ihuania kuyya onno ottu 'to moi. 
EPH.1.22	Attubak Hollum erre 'daŋ jio agolon ono Kristo, ette ihanana inyi elettok olo eluluŋ heruhok alla agalik 'to erre 'daŋ. 
EPH.1.23	Ara eluluŋ heruhok ihuo ahuan Kristo, onno ofonik 'to attuba jio Kristo, buo Kristo ofonik attuba jio erre 'daŋ, hutta masik 'daŋ
EPH.2.2	Jio oŋitek hua, ijifatiete nyia itai ekotia afau ana hunno orrohoji 'to. Iniŋiete nyia itai elettok olorroho, elle ilohittok 'to jio erre 'daŋ huttehiji edou iko afau, ollo ogottiere agolon honyi aati 'daŋ hullo omesie 'to Hollum. 
EPH.2.3	Emanya nyia 'daŋ ihua isi, te ejifatio ewahiti huattek hohoi, buo fe ehanio ewahiti 'daŋ huno ahuattek iko huno ossi hohoi. Efuo nyia 'daŋ ifuotuna ettigemio jio Hollum ihuo aati hullomuk 'daŋ.
EPH.2.4	Ati obolo amehino ono Hollum buo fe ataji honyi obuor hohoi bebe. 
EPH.2.5	Duadi bu era nyia ihuo ayaak ta amesio hohoi, ihan inyi hohoi a hesuok to Kristo. Italahuni itai ta ayiji taji Hollum, 
EPH.2.6	ette itubuhuna hohoi arabotie te enoso iko Kristo Yesu jio, oŋida efuo ilohittok arabotie ikonyi lidou. 
EPH.2.7	Ihan nyia inyi ihuo nyia, itahutaniere abolori iko agalihina ono ayiji taji honyi jio oŋitek huno moi 'daŋ; ta abuaran taji enne itahutak inyi jihohoi to Kristo Yesu. 
EPH.2.8+EPH.2.9	Italahuni nyia itai ta ayiji taji Hollum te neruk hatai; obiaŋara te ehanita hatai, ati ara inyi esiorio Hollum jio, oŋida obo atulo obeŋ itadara tenyi. 
EPH.2.10	Ihan nyia Hollum hohoi irari ihua ana; buo te enoso iko Kristo Yesu, oyyeu nyia inyi hohoi ihaniere erre ayijok hunyia ihuhumak inyi jihohoi ihaniere.
EPH.2.11	Tania, itai Alufajak, hèguotti iwanata nyia itai berien aŋai. Ojiori nyia Yudei jio, “Ibiaŋata itai ibosoti”. Itadarai isi ta aboso huattek hosi. 
EPH.2.12	Omijana jio, berien, itimoti nyia itai Kristo. Irata nyia itai aterejok. Ibiaŋata nyia itai irata onyimot Hollum. Obeŋi nyia ecoriti hunyia ocorok Hollum jio aati honyi, arai tetai. Imanyati itai jio afau ana obeŋ eyihina, buo fe itimoti Hollum. 
EPH.2.13	Ilamajata nyia itai jio Hollum, ati ihuania, te enoso iko Kristo Yesu, itanyihuno nooto Kristo
EPH.2.14	Itimuarak Kristo hohoi, ta attubana honyi arabotie Yudei iko Alufajak. Ta naye honyi, itattur inyi aliwa ninyia obuany 'to hohoi tehiji ihuo olohitir. 
EPH.2.15	Te enoso hohoi ikonyi, itapuak Kristo Efahita Yudei iko ehanita buo ewahiti hosi 'daŋ jio, oŋida inyi attubak Yudei iko Alufajak irari awoyo abotie anna ara 'to aŋejuk; ania, itimuaraniere inyi hohoi te ekoi ania. 
EPH.2.16	Itattur Kristo aliwa ette hiji hohoi ta naye honyi likruce, ette buo fe ittubana Yudei iko Alufajak irari ihuo ahuan abotie, ette itimuarana isi 'daŋ iko Hollum. 
EPH.2.17	Tania, ottu nyia Kristo ette ittittoyo eram ono nelik taji jihatai, Alufajak, hinyia ilamajata 'to jio Hollum, buo fe ittittoyo jihohoi, Yudei, hinyia enyiha 'to jio Hollum. 
EPH.2.18	To Kristo, eremik 'daŋ ifuatan jio Monye to Oloholio abotie.
EPH.2.19	Tania, ibiaŋata itai inyiahata irahan aterejok kuyya atamonok; ati ittubaniete itai arabotie iko aati Hollum, buo fe irata aduri Hollum. 
EPH.2.20	Irata itai ihuo aaji, buo lefahat iko ekianak Hollum arai ihuo etawojita huno aaji ania
EPH.2.21	Inyi iniafak aŋacio aaji ania daŋ arabotie, ette itaboloruna inyi ahaji elibo emojit enne ittokon, enne igialani ahono Lamonye. 
EPH.2.22	Te enoso ikonyi, aduhoni buo fe itai 'daŋ arabotie iko aati hullomuk irari amaji anna amanyari Hollum to Oloholio honyi.
EPH.3.1	Inyi eram ania anna amojori ni jio Hollum; nani, Paulo, elle efita 'to ibabus te eram Kristo Yesu, iluahiere itai, Alufajak. 
EPH.3.2	Hode, itaniŋuna nyia itai jio, Hollum, ta ayiji taji honyi, isiarak jihoŋ egiama ana iluahiere itai. 
EPH.3.3	Italeyehi nyia Hollum egigilo honyi anna agalik 'to ofioro tulo, ette itamijanana jihoŋ. (Egiorok ni eram ana obo kai; 
EPH.3.4	elle ihianata itai erre hunne egiorok ni hunia, iremehina adi itai igonyuna amijana hoŋ eram anna agalik 'to ofioro waati ania, ninyia iyaŋuno Kristo.) 
EPH.3.5	Berien, obeŋi nyia itahutani eram ania jio aati, ati ihuania, itahutak Hollum inyi, to Oloholio, jio lefahat iko ekianak honyi aliborok. 
EPH.3.6	Ajiaran ania jio, ifuotuni Alufajak emuniti jio Hollum arabotie iko Yudei te eram ono asayyo ayijok. Arai isi aŋacio huno ahuan abotie, buo fe ifuotuni arabotie erre hunyia ocorok Hollum to Kristo Yesu.
EPH.3.7	Ihanani nyia nani a hegiamani olo asayyo ayijok, ta ayiji taji Hollum ninyia isiarani jihoŋ ta aduaran honyi. 
EPH.3.8	Ani olofiaha waati Hollum 'daŋ. Ati itasiru Hollum ani amiji ta anyimuna honyi nani irari a hettittoni olo Alufajak, itamijananiere ayiji iko elamani anna agalik 'to 'daŋ, onno ottu 'to to Kristo; 
EPH.3.9	buo fe itahutaniere aati 'daŋ aŋai adi itasiruni egigilo Hollum anna agalik 'to ofioro tulo. Hollum Layyani hirre 'daŋ, inyi nyia itik aati 'daŋ hunyia berien imijaniere erre hunia jio, 
EPH.3.10	oŋida bati eluluŋ heruhok itamijanak ihuania ofioro hirre 'daŋ jio ajilohien hulle ilohittohi 'to ihiji idou iko afau. 
EPH.3.11	Ihan nyia Hollum eram ania ta awahan honyi onno osio 'to 'tulaŋ, enne ihan inyi tottolo Kristo Yesu, Lamonye hohoi. 
EPH.3.12	Te enoso hohoi iko Kristo buo fe te neruk jihonyi, inyi enne ewanari iko agolon taji ifuari ihosiere Hollum. 
EPH.3.13	Tania, attana ni itai jio, te eram ettigemio onno ottu 'to jihoŋ te eram hatai, hèhoronia; nyio, iyaŋuno adi inyi ayiji jihatai.
EPH.3.14	Te eram ania, arigoŋo ni imojori jio Monye, 
EPH.3.15	ayyani hirre 'daŋ huttedou iko hutta fau. 
EPH.3.16	Ta aluaji hirre ayijok jio Hollum, amojo ni ijiara Oloholio honyi isiarak jihatai agolon tajia. 
EPH.3.17	Amojo buo fe ni jio, ijiara Kristo odulo awanan itajia hatai te neruk. Ijiara buo fe abuaran taji honyi ogottiere amanya hatai 'daŋ, 
EPH.3.18	oŋida bati itai 'daŋ arabotie iko aati Hollum iwanata iko ofioro ihumari imijaniere abolori buaran taji Kristo, anna agalik 'to 'daŋ.
EPH.3.19	Aafe, oŋida luŋa ifuanna imijana abuaran taji honyi anna agalik 'to ofioro waati 'daŋ jio, oŋida bati luŋa isatta ihuo Hollum.
EPH.3.20	Jio lia, elle igiama aduaran honyi ituajin hohoi; lia ollo oremik 'to ihanio erre hunna agalihini 'to 'daŋ hunne emojo kuyya hunne egigilo: 
EPH.3.21	ijiara eluluŋ heruhok iko Kristo Yesu iyaŋunie akuatan jio Hollum, 'tulaŋ, 'tulaŋ! 
EPH.4.1	Ani, elle efita 'to te egiama hoŋ jio Lamonye, attana ni itai jio, amanyati, amanya onno osiru 'to jio eloŋuna enne iloŋuniere Hollum itai. 
EPH.4.2	Hèkafatiete ossi, oduloro anyalami, odihuna ettigemita; ta abuaran tajia, hèŋuŋusiati aati hullomuk. 
EPH.4.3	Iyaŋuno Oloholio Hollum jihatai nelik tajia itoŋori arabotie; tania, okiamata luŋa igottiere etoŋo arabotie ania. 
EPH.4.4	Era 'daŋ aŋacio huan abotie, owon buo fe Oloholio abotie; ihuo ninyia isiaranierek jihatai eyihina abotie ninyia onyimuniere Hollum itai. 
EPH.4.5	Owon Lamonye abotie, neruk abotie, batisimo abotie; 
EPH.4.6	Hollum abotie Monye waati 'daŋ, Lamonye waati 'daŋ elle igiama 'to tottolo aati 'daŋ buo fe owon jihosi 'daŋ.
EPH.4.7	Efuotu 'daŋ ababo esiorio enne itahutak 'to abolori ono emorot Kristo. 
EPH.4.8	Ihuo ojio abuk Hollum jio,
EPH.4.8	“Ninyia adok inyi ahide,
EPH.4.8	anyaru nyia inyi aati arriai ikonyi,
EPH.4.8	ette buo fe isiarana esiorita jio aati.”
EPH.4.9	Anyio soho awoyo hiram ono “adok ahide”? Ojio awoyo hiram honyi jio, isur nyia inyi do itua ewure onno owudo 'to bebe otto fau.
EPH.4.10	Ajiaran ania jio, ahuan lia, linyia isuru 'to ifau, inyi buo fe linyia odok 'to ahide bebe many agalaru edou jio, oŋida inyi owon imasik 'daŋ. 
EPH.4.11	Inyi nyia “Isiarak esiorita jio aati 'daŋ.” Onyimu nyia inyi omuk irari elefahat, buo omuk irari a hekianak Hollum, buo omuk irari a hettittok sayyo Ayijok, buo omuk irari a heyyahak heruhok, buo omuk irari a hettiyanak. 
EPH.4.12	Ihan nyia inyi eram ania, ihuhumaniere aati Hollum 'daŋ ihaniere egiama Kristiani, itagoliere eruhok hulla arai 'to aŋacio huan Kristo. 
EPH.4.13	Tania, ettubanio adi 'daŋ arabotie jio enoso ono neruk iko ono amijana Lonyi Hollum; ette adi neruk hohoi luŋa ibolori, ette luŋa ifanyan jio ettubit abolori ono Kristo. 
EPH.4.14	Hèlaha luŋa era ihuo aduri; hèlaha eŋatak enyabak itisiabari hohoi te ettiyenita hosi enyobita, hunna arai 'to ihuo asiŋit enne ipipoŋio 'to atagol itua hari. 
EPH.4.15	Ati, te ekotia 'daŋ, ijiara luŋa ekiana elahode ta abuaran tajia buo ebobolororo irari ihuo Kristo, alla ara 'to elettok. 
EPH.4.16	Ta agolon ottononyi, ogottiere inyi aŋacio huan 'daŋ arabotie imasik hosi, buo ettulita 'daŋ ababo itagolie buo fe ogottierek ahuan 'daŋ arabotie. Tania, elle igiamai aŋacio hunia 'daŋ onno oyyu, ette ahuan 'daŋ ibobolororo buo fe ogogolororo ta abuaran taji.
EPH.4.17	Ta afure ono Lamonye, asar ni itai jio, hèmanyati luŋa ihuo 
EPH.4.18	buo fe ossi hosi ilironie. Obeŋi isi osiruni jio amanya onno ottu 'to jio Hollum, nyio, obeŋi luŋa ossi jihosi, buo fe atajia hosi ogoli. 
EPH.4.19	Obeŋi ariri jihosi; atuhoni isi ahuattek hosi 'daŋ ihaniere erre 'daŋ hunno orrohoji, buo fe obeŋi oyuhoi ehanio awoi hirre 'daŋ hunne iboti. 
EPH.4.20	Obiaŋara erre Kristo hunia hunyia ittiyenuna itai! 
EPH.4.21	Hode, itayiruna nyia itai eram honyi, buo ta arahan hatai a hejifak honyi, ittiyanani nyia jihatai nelahode ottononyi. 
EPH.4.22	Tania, obusana ekotia hunyia imanyatti itai berien; emanyiti hunyia ittarrohoji 'to itai te ewahiti hunno orrohoji, hunyia itisiabari 'to itai. 
EPH.4.23	Ijiara luŋa iloiti atajia iko ossi hatai. 
EPH.4.24	Irata luŋa awaati aŋejuho, hunyia oyyeuni irari ihuo arrijiori Hollum, ta abisan iko ta alibori anna ara 'to hode.
EPH.4.25	Tania, hèlaha agesemi owon ihiji hatai! Ikianati ahode hode hiram jio eruhok hullomuk; nyio, era 'daŋ ababo aŋacio huan Kristo. 
EPH.4.26	Elle iloŋojita iyye, hèlaha ajore hoi iyaru iyye jio eyyau; hèlaha buo fe oloŋ iddorro buo iyye heloŋojita. 
EPH.4.27	Hèŋatak Sittan obo ekoi. 
EPH.4.28	Elle ira nyia iyye olohoho, idehi luŋa ahoho; itterie luŋa egiama, oŋida irumak erre hoi te ekoi onno obis 'to, buo fe iremik iluak alociaŋak. 
EPH.4.29	Hèlaha ekenita hunno oŋuoji 'to ofuonni to hutuhe hatai. Ati, ijiara etuhe hatai ikianai erre ayijok hunno oremehini 'to iluak aati jio ewahiti hosi, oŋida bati ekenita hatai hunia iyaŋunie ayiji jio hia hulle itayirie 'to jihatai. 
EPH.4.30	Hètaloŋojata Oloholio Hollum; nyio, Oloholio ara emoi Hollum enne itahutak 'to jio, ira iyye a holonyi, buo fe itahutak jio, ottu adi Oloŋ anna alari Hollum italahuniere iyye. 
EPH.4.31	Idehina luŋa amuguta, eloŋojita, ajore, eŋerejita, emimoro iko aliwa ta maji honyi 'daŋ. 
EPH.4.32	Ati ijiara anyalami iko abijon tajia hatawana ihiji hatai. Idehina epalita waati hullomuk, ihuo enne idehiniere Hollum hunatai to Kristo.
EPH.5.1	Ta arahan hatai aduri Hollum hullo obuor ataji honyi, okiamata luŋa irari ihuo inyi. 
EPH.5.2	Ijiara luŋa abuaran taji ogottiere amanya hatai, ihuo ninyia obuarari ataji Kristo hohoi, ette iye te eram hohoi, irari esiorio ehumi onno oŋuo 'to gir gir onno omuno Hollum.
EPH.5.3	Ta arahan hatai awaati Hollum, hèlaha luŋa ojiori jio, owon asomon kuyya asilara kuyya anahan tua ihiji hatai. 
EPH.5.4	Obeŋ buo fe osiru jihatai ikianari te ekenita hunno oŋuoji 'to kuyya hunno orrohoji 'to kuyya hunna aŋariji 'to te etayirio. Ati isiatta luŋa ahumo jio Hollum. 
EPH.5.5	Omijana jio, ittallik olosomo kuyya olosila kuyya atulo ollo onok tua irahan a hulo Olobie Kristo iko olo Hollum. (Nyio, omuno atulo ollo onok tua erre ihuo alla arai isi Hollum.)
EPH.5.6	Hèlaha obo atulo inyob itai te ekenita asai. Isi erre hunia hunne iyaŋunie 'to Hollum ijoriari jio hia hullo omesie 'to inyi. 
EPH.5.7	Tania, hènyihati luŋa iko aati ihuo hulia. 
EPH.5.8	Iwanata nyia itai idumele; ati ta arahan hatai a waati Lamonye, iwanata itai ifaŋan. Tania, amanyati luŋa a waati hulo afaŋan; 
EPH.5.9	nyio, afaŋan
EPH.5.10	Okiamata luŋa iyiyenuniere ariŋ enne itamunoyo 'to Lamonye. 
EPH.5.11	Alamajata jio erre asai hunne ihanie idumele, ati asalana isi 'daŋ. (
EPH.5.12	Ati, ara luŋa bebe ariri ikianari eram ono erre hunne ihanie te edidima.) 
EPH.5.13	Buo alla asalanie erre 'daŋ illet, oleyo adi ahode hode hosi 'tel 'tel; 
EPH.5.14	nyio, ariŋ 'daŋ enne italeyehini 'tel 'tel, ara afaŋan
EPH.5.14	“Hajotoni, ohenyune,
EPH.5.14	ibuhu toye,
EPH.5.14	afaŋ adi Kristo jihoi.”
EPH.5.15	Tania, ihumata imijio imanyati itai aŋai. Hèmanyati ihuo atimok hirre, ati amanyati ihuo alofiorojok. 
EPH.5.16	Ihaniete onno oyyu elle irumana itai obo ekoi, nyio, oŋitek huna hunno orrohoji 'to. 
EPH.5.17	Hèsata awaati hullo obeŋi ossi, ati omijana ariŋ anna awak Lamonye oŋida ihaniete.
EPH.5.18	Hètarrohojiata ahuattek ta arumatio; ati, ijiara Oloholio ifut imanya hatai. 
EPH.5.19	Ihiji hatai, ikianati te ekenita hutto buk fureta Dafide, te edolita iko ta afureta etahabuta Hollum; idoloti afureta etahabuta Lamonye, ta atajia hatai 'daŋ. 
EPH.5.20	Ta nafure Yesu Kristo, Lamonye hohoi, oduloro esiorio ahumo jio Hollum, Monye, te erre 'daŋ.
EPH.5.21	Ta abaŋi hatai Kristo, ijiara abaŋi huattek owon ihiji hatai.
EPH.5.23	Nyio, ilohittok alle jio ŋoruoi honyi ihuo enne ilohittohori Kristo jio eluluŋ heruhok; Kristo ta ahuan honyi ara etalahani olo eluluŋ heruhok, anna ara 'to ihuo ahuan honyi. 
EPH.5.24	Tania, ijiara luŋa aŋoruo odulori abaŋi habiok hosi ihuo anna abaŋari eluluŋ heruhok Kristo.
EPH.5.26	Ihan nyia inyi eram ania, igialaniere eluluŋ heruhok jio Hollum ta agolon ono ekiana honyi. Illilla nyia inyi eluluŋ heruhok ta aari italiborori inyi, 
EPH.5.27	jio oŋida eluluŋ heruhok, te elamani iko ta alibori honyi 'daŋ, ara ahononyi; obeŋ obo epali, kuyya arrohoji, kuyya eyyau, kuyya obo ariŋ onno orroho. 
EPH.5.28	Ijiara luŋa alle itabuor ataji jio ŋoruoi honyi, ihuo onno obuarari inyi ahuan honyi. Nyio, atulo ollo obuor ataji honyi ŋoruoi, obuor buo fe ataji honyi ahuan honyi. (
EPH.5.29	Obeŋ obo atulo oliwari ahuan honyi; ati itaŋiyo inyi ahuan honyi buo fe ihum ittoŋotio inyi, ihuo enne ihaniere Kristo jio eluluŋ heruhok. 
EPH.5.30	Nyio era aŋacio huan honyi.) 
EPH.5.31	Ihuo ojio abuk Hollum, “Te eram ania, idiaharu adi alle monyonyi iko honyonyi ette inosonio iko ŋoruoi honyi, ette isi 'daŋ arrihai irahan ahuan abotie.” 
EPH.5.32	Owon elahode anna agalik 'to bebe ofioro waati jio egierita hunia, ati amijak ni jio, ikiana inyi te eram Kristo iko eluluŋ heruhok. 
EPH.5.33	Ati ikiana buo fe inyi tetai. Ijiara habiok 'daŋ itabuori atajia jio aŋoruo hosi; ijiara buo fe aŋoruo 'daŋ abaŋi habiok hosi.
EPH.6.2	“Abaŋa monyohoi iko honyohoi”, efahi ania etteri onno owon 'to iko ecorit onno ojio 'to jio, 
EPH.6.3	“Oŋida erre 'daŋ oyiji jihoi, buo fe oŋida bati iyye imanya fur ifau ana.”
EPH.6.6	Oduloro aniŋio isi oŋitek 'daŋ, obiaŋara jio elle irririai isi itai, kuyya itamunoyere isi. Ati, ta arahan hatai a hegiamak Kristo, ihaniete luŋa erre 'daŋ hunna awak Hollum ta atajia hatai 'daŋ. 
EPH.6.7	Igiamati ta amuno, ihuo elle igiamati itai jio Lamonye, buo obiaŋara jio aati. 
EPH.6.8	Omijana jio, duadi bu ira iyye apit kuyya obeŋ, olo adi Lamonye isiarana jihohoi 'daŋ ababo esiorita te ehanio onno oyyu.
EPH.6.10	Isidi 'daŋ, ijiara aduaran iko agolon ono Lamonye itagol itai. 
EPH.6.11	Iduhuna erremiti 'daŋ hunne isiarak Hollum jihatai irriomori iko Sittan, oŋida bati iremehina iwojuna enyobita honyi. 
EPH.6.12	Nyio, ebeŋ erriomonio iko aati, ati erriomonio iko aminiaŋa hunno orrohoji 'to buo ajiohin hunno ogoli 'to, hunne ilohittohi 'to ihiji edou iko afau; isi hunia egoliti hunno owoni 'to jio oŋitek huna huno edumele. 
EPH.6.13	Ihuania, iduhuna erremiti 'daŋ hunne isiarak Hollum, oŋida iremehina iwojuna erumonia miorok itai, alla attu oloŋ erroho. Irasati adi itai imaji hatai, elle iwojuna itai afere ania many lisidi.
EPH.6.14	Tania, ihuhumata ahuattek. Ijiara elahode ara ihuo agas onno ottodoni ihuluk, buo abisan ara ihuo abilata enne iyyafani isuhe; 
EPH.6.15	buo awahan ittittoyere Asayyo Ayijok hunne iyaŋunie 'to nelik taji, ara ihuo amuha. 
EPH.6.16	Oŋitek 'daŋ ijiara eruk hatai ara ihuo abuhu, oŋida iremehina igeruna awwa 'daŋ hunno owulori 'to ahima, hunno oŋoru Olorroho. 
EPH.6.17	Ijiara etalahuno enne ifuotuna itai jio Hollum ara ihuo olohuluk, buo ekiana Hollum enne isiarak Oloholio jihatai ara ihuo ademi erremit. 
EPH.6.18	Ihaniete erre hunia 'daŋ ta amojo; omojuna aluahio jio Hollum. Oduloro imojo ihuo iyyahatio Oloholio itai. Te eram ania, ihumata mijio, hèhoronia. Omojoti ta aati Hollum 'daŋ. 
EPH.6.19	Omojoti buo fe toni, oŋida bati Hollum itahutak jihoŋ ariŋ anna alo ni ikiana ta agolon taji, italeyehiniere eram Sayyo Ayijok, eram anna agalik 'to ofioro tulo. 
EPH.6.20	Ifahini nyia nani igiamari te eram ono Asayyo Ayijok, duadi bu efita ni ihuania ibabus. Omojoti jio, ijiara ataji hoŋ ogol ikianari asayyo ayijok ihuo aremik ni.
EPH.6.22	Inyi eram ania enne efahiniere ni inyi jihatai, itagoliere itai buo fe iramaniere itai owon amanya hohoi aŋai.
EPH.6.23	Ijiara Hollum Monye iko Yesu Kristo, Lamonye, isiarani jio Kristiani 'daŋ, elik iko abuaran tajia buo neruk. 
EPH.6.24	Ijiara ayiji taji hatawana jio hia 'daŋ, hullo obuori atajia hosi Yesu Kristo, Lamonye, ta abuaran taji onno osio 'to 'tulaŋ.
PHP.1.1	Jio aati Hollum 'daŋ hutto Filipi hulle inosoi 'to iko Kristo Yesu, 'daŋ iko jio elettaha buo aluak iluluŋ heruhok:
PHP.1.2	Ijiara Hollum Monye hohoi, iko Yesu Kristo Lamonye, isiarani jihatai ayiji iko elik tajia!
PHP.1.3	Esiaratta ni ahumo jio Hollum hoŋ, oŋitek 'daŋ elle egigilo ni te itai. 
PHP.1.4	Amojotio buo fe ni ta amuno oŋitek 'daŋ, alla amojo ni te itai 'daŋ, 
PHP.1.5	nyio, iluahata nyia itai ani bebe ittittoyere asayyo ayijok, tetteri many iko ahana. 
PHP.1.6	Tania, amijak ni luŋa jio, Hollum linyia itter 'to esiarana jihatai egiama honyi onno oyyu 'to ania, odulo adi buo fe inyi awanan ikatai many ituhoniette itai egiama ania jio Oloŋ onno ocohuniere Kristo Yesu. 
PHP.1.7	Iduloro itai itaji hoŋ! Inyi luŋa onno obisari inyi jihoŋ igigilori tetai ihuo nyia. Nyio, ninyia esiyere ni asayyo ayijok hunne ettittoyo ni ihuania ibabus, iluahata nyia itai 'daŋ ani jio egiama ania enne isiarak Hollum jihoŋ. 
PHP.1.8	Hode, omijak luŋa Hollum jio, amuno ni itai bebe, ihuo onno omunori Kristo Yesu itai.
PHP.1.9	Amojo ni jio ijiara etabuorio tajia hatai obobolororo, buo fe oŋida iwanata iko elofioro buo amijana, 
PHP.1.10	ihaniere erre ayijok; ittata rahan aliborok buo fe ibiaŋata iwanata iko obo epali jio Noloŋ onno ocohuniere Kristo. 
PHP.1.11	Ifut adi amanya hatai iko ehanita ayijok hunno ofuonni 'to jio Yesu Kristo, iyaŋuniere akuatan iko etahabuyo jio Hollum.
PHP.1.12	Illarak iko haniyarak hoŋ, awak ni itai imijana jio aluahi luŋa erre hunyia iduoŋi 'to jihoŋ, itisarrahiniere asayyo ayijok. 
PHP.1.13	Tania, amijani erririak iko aati hullomuk 'daŋ jio, efita ni ibabus dini te eram Kristo. 
PHP.1.14	Iyaŋuno buo fe efita hoŋ arriai heruhok iyihiniere jio Lamonye; ania, ihumarik atajia hosi golon ittittoyere asayyo
PHP.1.15	Hode, ittittoye omuk hulosi eram Kristo ta ahaini iko te ehutuk; buo hullomuk ittittoye ta ayiji tajia. 
PHP.1.16	Ittittoye huttehalu hulo ta abuaran tajia, nyio, omijani isi jio ihanak Hollum ani dini ifayere asayyo ayijok. 
PHP.1.17	Buo hulla ahaini 'to jihohoi ittittoye eram Kristo te ewahiti hutto tajia hosi. Odulori isi egigilo ifonihiniere ettigemita jihoŋ buo ni hawon ibabus.
PHP.1.18	Orriama 'daŋ! Duadi bu ittittoye eram Kristo ta atajia hunne ipali kuyya hunno obisi; ariŋ onno oyyu 'to, ittittoye eram honyi te ekotia 'daŋ. Eram ania onno odulori amuno itua hoŋ, 
PHP.1.19	nyio, amijak ni jio italuahuni adi ani te emojiti hatai iko ta aluahio onno ottu 'to jio Oloholio Yesu Kristo. 
PHP.1.20	Awak luŋa atua hoŋ jio hèlaha nani etarroho egiama hoŋ. Duadi bu esu kuyya aye ni, awak ni luŋa jio ijiara ataji hoŋ odulo agolon ihuo enne ihumari inyi igolori ihuania; oŋida ani eyaŋuno akuatan jio Kristo ta amanya hoŋ 'daŋ. 
PHP.1.21	Ara amanya hoŋ to Kristo, buo alla attohori ani, oluak adi aye hoŋ itisarrahiniere asayyo ayijok. 
PHP.1.22	Buo alla adulo esu hoŋ iyaŋutta jihoŋ ehanio egiama onno oyyu, atimo ni anani adi anna anyimu tehiji hosi. 
PHP.1.23	Ettidani ani erre huna arrihai hunia. Awak duo ni luŋa idiaharu afau ana iwanari iko Kristo; ariŋ ania onno oyyu 'to bebe. 
PHP.1.24	Ati, te eram hatai, oyyu bebe alla adulo ni esu. 
PHP.1.25	Inyi anna amijaniere ni luŋa jio, adulo adi ni ikatai 'daŋ iluahiere itai ahosiere, oŋida iwanata iko amuno onno obolo jio neruk hatai; 
PHP.1.26	oŋida bati etadara hatai obolo bebe te enoso hatai iko Kristo Yesu to ni, elle enyiak ni ittuna jihatai.
PHP.1.27	Tania, amanyati luŋa amanya onno osiru 'to ta asayyo ayijok huno Kristo; duadi bu alo ni imijuno itai kuyya obeŋ, oŋida bati ani etayiru jio ara egigilo hatai abotie, igiamati arabotie, buo fe ipuloti arabotie te eruk hatai asayyo ayijok. 
PHP.1.28	Hèbaŋata amiorok hatai; oduloro etagolio tajia. Itahutak adi ania jihosi jio, onyurani adi isi ettigemio, buo itai inyurana etalahuno. Hollum adi ihan eram ania. 
PHP.1.29	Itasiru Hollum itai amiji, igiamari jio Kristo; te neruk jihonyi iko ta arumana ettigemita te eram honyi. 
PHP.1.30	Ihuania, owotiati ikoŋ jio arrem ania. Inyi ania arrem ninyia igonyuna itai ani arrem berien, buo fe itaniŋuna jio harasa ni irrem.
PHP.2.1	Itagol amanya hatai to Kristo itai, buo fe abuaran taji honyi itilik atajia hatai. Itoŋoti itai arabotie to Oloholio
PHP.2.2	Attana ni itai jio, itattubana amuno hoŋ ta awanan iko egigilo abotie, te etarriamahina abuaran tajia hatai, te egigilo iko ta awahan ariŋ abotie. 
PHP.2.3	Hèhaniete obo ariŋ te ewahiti hutto tajia hatai kuyya te etadara; ati itafiahajata ahuattek, oduloro egigilo jio, agalihini aati hullomuk itai. 
PHP.2.4	Hègigiloti te ewahiti huttanatai hama, igigiloti buo fe te ewahiti waati hullomuk. 
PHP.2.5	Ijiara luŋa egigilo ninyia owon 'to jio Kristo Yesu, hatawana itajia hatai.
PHP.2.6	Odulo nyia inyi arahan ihuo Hollum,
PHP.2.6	ati, obeŋ nyia inyi igigilo igolihiniere
PHP.2.7	Ati idehi nyia inyi elobia honyi 'daŋ,
PHP.2.7	ette irahan ihuo apit.
PHP.2.7	Isiuni nyia inyi atulo
PHP.2.7	ette irahan atulo.
PHP.2.8	Itafiaha nyia inyi ahuan honyi, ette iniŋio Hollum many liye — ta aye honyi ikruce.
PHP.2.9	Ania, akafaniere Hollum inyi imaji ilohittok anna agalik 'to 'daŋ,
PHP.2.9	ette isiarana jihonyi elohittok anna agalik 'to hunnomuk 'daŋ.
PHP.2.10	Tania, te elohittok ottono Yesu,
PHP.2.10	itahabuye adi erre 'daŋ huttedou iko hutta fau buo hutto tua fau
PHP.2.11	ette 'daŋ ipulonia jio, Yesu Kristo inyi Lamonye,
PHP.2.11	isiaraniere akuatan jio Hollum, Monye.
PHP.2.12	Tania, illarak iko haniyarak hoŋ, ihuo ninyia iniŋiette itai eram hoŋ buo ni hawon ikatai, oyyu atibuo bebe elle iniŋiete itai ani ihuania buo ni abeŋ awon ikatai. Ta abaŋi Hollum, otuhonia atajia hatai 'daŋ jio egiama honyi; oŋida etalahuno hatai ottuba. 
PHP.2.13	Nyio, odulo Hollum awanan ikatai jio, oŋida itai iwahata buo fe iremehina iniŋio erre hunna awak inyi.
PHP.2.14	Ihaniete erre 'daŋ buo ibiaŋata iŋuŋusiati kuyya itarisati, 
PHP.2.15	oŋida bati irata aduri Hollum aliborok, buo fe ibiaŋata iwanata iko obo epali. Imanyati itai ihiji waati afau ana, hulla arai 'to a hepalak buo fe a heyyak. Ati, owuloroto luŋa ihiji hosi ihuo elelefi hunne itafaŋi 'to edou, 
PHP.2.16	buo itai itahuciete jihosi asayyo hunne iyaŋunie 'to nesu. Elle ihanata itai ihuo nyia, aremik adi ni itadara jio Noloŋ onno ocohuniere Kristo nyio, itahutak adi ania jio, obeŋ egiama iko apulo hoŋ olo asai.
PHP.2.17	Oremehini adi buo fe ittohoro ani, ette adi ania irahan ihuo nooto enne iharruahini iko ehumi enne isiatta itai jio Hollum te neruk hatai jihonyi. Elle iduoŋ eram ania ihuo nyia, amuno adi ni, buo fe etamuno itai. 
PHP.2.18	Ihuo nyia buo fe, oŋida luŋa imunoti, buo fe itamunoto ani.
PHP.2.19	Alla ara awahan ono Lamonye, egigilo ni aremik adi ni ifahina Timoteyo kokuak jihatai, oŋida bati ataji hoŋ ilik, elle etaniŋu ni asayyo huno etoŋo hatai. 
PHP.2.20	Jihoŋ, obeŋ obo atulo elle igigilo bebe tetai, ihuo inyi. 
PHP.2.21	Igigiloi aati hullomuk 'daŋ te ewahiti tajia hosi hama, obiaŋara te ewahiti huno Yesu Kristo. 
PHP.2.22	Imijana buo itai ayiji honyi. Ara nyia inyi ihuo lonyi hoŋ to ninyia egiamari ni ikonyi te eram ono asayyo ayijok. 
PHP.2.23	Tania, egigilo ni ifahiniere inyi jihatai, alla amijak ni olo eram hoŋ irahan aŋai. 
PHP.2.24	Eyihi buo fe ni jio, aŋatak adi Lamonye jihoŋ obo ekoi ilari jihatai kokuak.
PHP.2.25	Egigilo ni oyyu luŋa ifahiniere jihatai illa hohoi, Epafroditos, linyia ifahuna itai oŋida ottu iluahio nani. Inyi egiamani elle edihu 'to ikoŋ esiyo sayyo ayijok. 
PHP.2.26	Awak inyi luŋa bebe igonyuna itai 'daŋ nyio, obeŋ nyia inyi omuno ninyia amijak inyi jio itaniŋuna itai aŋuai honyi. 
PHP.2.27	Hode, oŋuai nyia inyi opuany aye. Ati amehino Hollum jihonyi, buo fe omehino jihoŋ ta abiaŋan honyi iyaŋuno jihoŋ ejiriŋa onno obolo agalik. 
PHP.2.28	Ihuania, awak tibuo ni luŋa ifahina inyi jihatai, oŋida inyiahata imuno elle igonyuna itai inyi, buo fe oŋida ejiriŋa obeŋ jihoŋ. 
PHP.2.29	Ifuotuna inyi ta namuno ihuo enne ifuotuttati itai eruhok hulo Lamonye. Itahutana abaŋi hatai jio aati 'daŋ ihuo inyi, 
PHP.2.30	nyio, opuany nyia inyi aye te eram ono egiama jio Kristo. Orinyak nyia inyi aye iluahiere ani jio egiama ninyia ibiaŋata itai iremehina ihan.
PHP.3.1	Illarak iko haniyarak hoŋ, etisidok ni jio, omunoti te enoso hatai iko Lamonye. Obeŋ orroho idasiere jihatai erre hunyia egiorok ni jihatai; nyio, iyaŋuno adi inyi ayiji jihatai. 
PHP.3.2	Ihumata imijio aati hulla amanyai 'to ihuo aŋohe! Isi hulia, aati ehanak hirre hunno orrohoji; hullo odulori 'to jio, ijiara aati obosoi. 
PHP.3.3	Hohoi hullo obosi hode hode, obiaŋara isi. Nyio, emojo hohoi Hollum ta agolon ono Oloholio honyi, buo fe emuno imanyari te enoso iko Kristo Yesu. Ebeŋ busi hohoi eyihi jio etaduarita hunne ihanie ihuattek hohoi. 
PHP.3.4	Aremik duo buo fe ni luŋa iyihina jio erre ihuo hunia. Elle igigilo obo alatai jio aremik inyi iyihina jio etaduarita hunne ihanie ihuattek hunia, aremik tibuo ni iyihina agalik inyi. 
PHP.3.5	Isiuni nyia ani, ette ibos ihalu oŋitek hattarik. Ara ni olo Israele, to woyo bo Benyamin, Ebreitanani hode hode. Ara nyia ni a Fariseitanani alla aniŋio bebe efahita Yudei. 
PHP.3.6	Awak nyia ni bebe ehanio erre hunne egigilo ni jio awak Hollum, ania, ettigemiere ni eruhok Kristo. Obeŋ nyia obo epali jihoŋ nyio, aniŋio nyia ni efahita 'daŋ. 
PHP.3.7	Ati ihuania, erre 'daŋ hunyia egigilo ni jio arai ayijok, ayitoi ihuania ahirre asai, te eram Kristo. 
PHP.3.8	Obiaŋara hunia ijiai; arai erre 'daŋ jihoŋ ahirre asai, nyio, amijana Kristo Yesu, Lamonye hoŋ, ariŋ ania onno oyyu 'to agalik. Edehi ni erre 'daŋ, te eram honyi. Arai erre 'daŋ jihoŋ aharanyanya jio, oŋida bati ni ara a holo Kristo, 
PHP.3.9	buo fe inosori luŋa ikonyi. Abeŋ ni enyiak iwanan iko obo abisan anna ara 'to ahonoŋ; abisan onno orumani ta aniŋio ifahita. Awon ni ihuania iko abisan onno orumani te neruk jio Kristo; abisan onno obotu 'to jio Hollum te neruk. 
PHP.3.10	Awak ni imijana Kristo iko aduaran ninyia itubuhu 'to inyi toye. Awak ni irumana ettigemita ihuo inyi, buo fe iyeri ihuo inyi, 
PHP.3.11	jio, oŋida bati itubuhuna ani toye.
PHP.3.12	Abeŋ ni ajio arumak ni inyi kuyya abeŋ riŋ aŋaramahi ani. Ati, harasa ni irracita eram esiorio ania; nyio, anyimu Kristo Yesu ani irari a holonyi. 
PHP.3.13	Illarak iko haniyarak hoŋ, abeŋ ni luŋa egigilo jio arumak ni inyi. Ati edehi ni erre eberien, atuhok ni egigilo hoŋ 'daŋ jio erre hutto hosiere. 
PHP.3.14	Inyi anna arracari ni fir fir attany esidi jio, oŋida bati ani efuotu esiorio ono amanya aŋejuk, enne iloŋuniere Hollum ani to Kristo Yesu.
PHP.3.15	Ijiara hohoi hulla agol eruk, egigilo 'daŋ te ekoi abotie. Buo elle igigilo obo onno olufa, ihum adi Hollum italeyehina eram ania jihonyi. 
PHP.3.16	Ati haduloro amanya te nekoi enne ejifatio many ihuania.
PHP.3.18	Eramak nyia ni eram ania jihatai enyiahita arriai. Ihuania enyiak ni idas inyi te neyyoo. Owoni aati arriai hulle ittarrohoji awoyo hiram ono naye Kristo likruce, ta amanya hosi. 
PHP.3.19	Itamuhini adi isi 'daŋ, nyio, arai ewahiti huattek hosi ajiok hosi. Itadarai isi te erre hunne iyaŋunie 'to ariri jihosi, buo fe otuhoni egigilo hosi 'daŋ jio erre hutta afau ana. 
PHP.3.20	Ati era a waati hulo edou. Ihuania ehum itila Etalahani hohoi ollo ottu 'to tedou, inyi Yesu Kristo, Lamonye. 
PHP.3.21	Ta aduaran enne ilohittohori inyi jio erre 'daŋ, ottu adi inyi iloit ahuattek hohoi huna, hunno oremehini 'to iye, oŋida arai ihuo ononyi enne ilaman 'to agalik 'daŋ.
PHP.4.1	Tania, illarak iko haniyarak hoŋ, obuor ataji hoŋ itai bebe; ettoho ani amolie hatai bebe! Amuno ni buo fe etadara te itai! Oduloro amanya te enoso iko Lamonye.
PHP.4.2	Attana ani itai, Yodia iko Sintike, itoŋoti ta ataji abotie ta aniŋio hatai Lamonye. 
PHP.4.3	Buo fe jihoi illaŋ oloyijio, elle egiama 'to ikoŋ, awak ni oluaha aniyarak hunia. Nyio, igiamai nyia isi ikoŋ ono ogol itisarrahiniere asayyo ayijok, isi arabotie iko Klemente buo egiamak hullomuk, hulle igioroni afureta hosi ibuk ono nesu.
PHP.4.4	Oduloro amuno te enoso hatai iko Lamonye; enyiak fe ni idas jio, omunoti!
PHP.4.5	Ijiara aati 'daŋ omijani anyalami hatai; nyio, iliaha attuna ono Lamonye. 
PHP.4.6	Hètattohoro ahuattek ehawwa; ati, jio emojiti hatai 'daŋ, omojoti jio Hollum erre 'daŋ hunne iwahata itai. Oduloro esiorio ahumo jihonyi elle imojoti itai. 
PHP.4.7	Tania, te enoso hatai iko Kristo Yesu, irumana adi itai nelik taji Hollum, anna agalik 'to ofioro waati 'daŋ. Ogottiere adi inyi atajia hatai iko egigilita hatai onno oyyu.
PHP.4.8	Illarak iko haniyarak hoŋ, etisidok ni ta ajiaran jio, ijiara erre hunno oyiji 'to, hunne iyaŋunie 'to olohuo, ifuti jio egigilita hatai; erre hunna arai 'to hode, hunne ilamani 'to ta amijio, hunno obisi, hunno olibori, hunne iyaŋunie 'to abuaran taji, iko hunno oyiji 'to te etayirio. 
PHP.4.9	Amanyati te erre hunyia iyiyenuna itai buo fe ifuotuna jihoŋ; erre hunyia ekiana ni iko hunyia ehanio ni. Tania, owon adi Hollum ikatai; Hollum elle isiarak 'to jihohoi nelik tajia.
PHP.4.10	Te enoso hoŋ iko Lamonye, amuno ni bebe nyio, ihalu aŋasi arriai, inyiahata itai itahutana egigilo hatai toni. Hode, iduloro nyia itai egigilo bebe toni, ati obiaŋarak nyia itai ekoi itahutaniere inyi jihoŋ. 
PHP.4.11	Abeŋ ni ekiana erre hunia jio, aŋaramahi obo ariŋ jihoŋ, nyio, ettiyenu ni itoŋori te elik tua ta ariŋ onno owon 'to jihoŋ. 
PHP.4.12	Amijak ni ara elociaŋ kuyya asaman aŋai. Ettiyenu ni imanyari te elik tua imasik 'daŋ, oloŋi 'daŋ; duadi bu aniama ni kuyya efoŋ ni, ifuroi erre jihoŋ kuyya aŋaramahini. 
PHP.4.13	Aremik ni iwojuna erre 'daŋ, ta agolon enne isiarak Kristo jihoŋ.
PHP.4.14	Ati ibisata nyia itai bebe iluahiere ani jio ettigemita hoŋ. 
PHP.4.15	Itai aati Filipi, imijana itai owon nyia inyi aŋai jio oŋitek etterita hunyia ettiyeniere ni Asayyo Ayijok ifau Masedonia. Ninyia alo ni addi teya, obeŋ nyia obo eluluŋ heruhok oluak ani, arari fe itai hama. Itai nyia hama isiatta jihoŋ arobiyaa esiorita. 
PHP.4.16	Duadi bu ninyia awanari ni Tesalonika, isulana nyia itai jihoŋ aluahio enyiahita arriai. 
PHP.4.17	Obiaŋara jio awak ni ifuotutta esiorita, ati awak ni oŋida ayiji ofuananio jihatai. 
PHP.4.18	Ihuania, omijana jio, efuotu ni erre 'daŋ hunyia ifahuna itai jihoŋ; allaŋi luŋa hunna awak ni. Aremehini esiorita hatai 'daŋ hunyia iyaŋuno Epafroditos jihoŋ. Arai isi ihuo ehumi onno oŋuo 'to gir gir, anna awak Hollum buo fe omuno. 
PHP.4.19	Ta awanan Hollum hoŋ iko esamiti 'daŋ, isiarak adi inyi jihatai, to Kristo Yesu, erre 'daŋ hunne iwahata itai. 
PHP.4.20	Hatawana, 'tulaŋ 'tulaŋ, akuatan jio Hollum, Monye hohoi! 
PHP.4.21	Itifonyana aati Hollum 'daŋ, hulla arai 'to a hulo Kristo Yesu. Itifonya itai, eluluŋ heruhok onno owon 'to ana dini. 
PHP.4.22	Itifonyai aati Hollum 'daŋ itai, agalik ti egiamak hutta haŋ Hobu elle ittokon.
PHP.4.23	Ijiara ayiji taji ono Yesu Kristo, Lamonye hatawana jihatai 'daŋ.
COL.1.1	Ani alia Paulo, elefahata Kristo Yesu ta awahan ono Hollum; ani iko illa hohoi Timoteyo — 
COL.1.2	Egiorok hohoi jio aati Hollum hutto Kolose, hulla arai 'to a heruhok ayijok te enoso iko Kristo.
COL.1.2	Ijiara Hollum Monye hohoi, isiarak jihatai ayiji iko elik tajia.
COL.1.3	Oŋitek 'daŋ, elle emojo hohoi tetai, esiaratta hohoi ahumo jio Hollum, Monye Yesu Kristo, Lamonye hohoi. 
COL.1.4	Etayiru hohoi eram ono neruk hatai jio Yesu Kristo iko abuaran tajia hatai aati Hollum 'daŋ; 
COL.1.5	te eyihina hatai jio ariŋ onno ottunani onno oyyu lidou tetai. Tetteri, itayiruna nyia itai eram ono eyihina ania to ninyia ifuotuniette itai Asayyo Ayijok, hunna arai 'to ahode. 
COL.1.6	Many tetteri holoŋ ninyia itayiruniette itai buo fe imijana nelahode ono eram ono ayiji taji Hollum, isarrari asayyo hunia afau 'daŋ, buo iyaŋuttai ayiji ihuo anna ararik isi jihatai. 
COL.1.7	Itayiruna nyia itai eram ono ayiji taji Hollum jio Epafra, apit ihuo hohoi. Ara inyi ahegiamani oloyijio olo Kristo, elle igiama 'to imaji hohoi
COL.1.8	Inyi nyia buo fe iramak hohoi eram ono abuaran tajia enne isiarak Oloholio jihatai.
COL.1.9	Eram ania enne edulori hohoi amojo tetai many hétayiru hohoi eram hatai. Emojo hohoi jio, ijiara Hollum itahutak jihatai erre 'daŋ hunna awak inyi, oŋida bati itai iwanata iko olofioro buo amijana enne isiarak Oloholio honyi jihatai. 
COL.1.10	Tania, iremehina adi itai imanya ihua awak Lamonye, buo fe iduloro ehanio hirre hunno omuno inyi. Iyaŋuno adi amanya hatai ania ehanita 'daŋ hunno oyiji 'to, ittata adi ihum imijana Hollum bebe. 
COL.1.11+COL.1.12	Ijiara itagoli itai ta agolon onno ottu 'to jio aduaran honyi anna agalik 'to, oŋida bati itai iremehina dihuna erre 'daŋ dee. Ta amuno, isiatta ahumo jio
COL.1.13	Inyi nyia italahu hohoi jio agolon ono edumele, ette iyaŋuno hohoi ilobie ono Lonyi honyi, ollo omuno inyi bebe. 
COL.1.14	Tenyi, etalahuno ta ahohino ono eyyata.
COL.1.15	Kristo inyi arrijiori Hollum ollo obeŋ honyek igonyu. Inyi Lonyi Hollum oloŋeu, alla agalik 'to erre 'daŋ hunno oyyeuni. 
COL.1.16	Tenyi, oyyeu nyia Hollum erre 'daŋ hutte idou iko hutta fau; hunno oleye iko hunno obeŋi 'to oleye. Tenyi buo fe, oyyeuni nyia eduariti iko egoliti 'daŋ hunne ilohittohi 'to ihiji idou iko afau. Oyyeu nyia Hollum erre 'daŋ tenyi buo fe a hunonyi. 
COL.1.17	Owon nyia Kristo hobeŋi oyyeuni erre 'daŋ, buo fe tenyi, ihuhumanie erre 'daŋ gele gele, imasik hosi. 
COL.1.18	Kristo, inyi elettok olo eluluŋ heruhok anna ara 'to ihuo ahuan honyi. Inyi iyaŋuno nesu jio ahuan ania. Inyi Lonyi Hollum oloŋeu, linyia itubuhuni toye jio, oŋida bati inyi hama agalik erre 'daŋ. 
COL.1.19	Hollum nyia ta ahuan honyi awak jio, ijiara luŋa Lonyi honyi hétera ihuo inyi. 
COL.1.20	To Lonyi buo fe, inyiahuno nyia Hollum erre 'daŋ hutte idou iko hutta fau ajihonyi, ette itimuoruna isi 'daŋ to nooto Lonyi honyi
COL.1.21	Berien, ilamajata nyia itai jio Hollum, buo fe irata amiorok honyi te egigilita iko te ehanita hatai hunno orrohoji 'to. 
COL.1.22	Ati itimuoru Hollum itai to ninyia arari Lonyi honyi atulo ette iye jio, oŋida itai ifuatta iwotia ihosiere Hollum aliborok, obeŋ obo epali kuyya eyyau. 
COL.1.23	Oduloro luŋa igottiere buo fe igolihina jio neruk hatai. Hèdehina neyihina ninyia ifuotuna itai to ninyia itayiruniette itai asayyo ayijok. Isi asayyo hunia hunna arari ni Paulo a hegiamai; ittittoyere isi jio atulo 'daŋ ta fau.
COL.1.24	Ihuania, amuno ni bebe ta arumana hoŋ ettigemita te eram hatai. Amuno buo fe ni jio, ta arumana ono ahuan hoŋ ettigemita imaji Kristo, atuhok ni ettigemita hunyia orumak Kristo, te eram ono eluluŋ heruhok, anna ara 'to ahuan honyi. 
COL.1.25	Hollum nyia ani onyimu a hegiamani olo eluluŋ heruhok. Ihanak inyi ani ituhoniere ettittoyo sayyo honyi, iluahiere itai. 
COL.1.26	Obeŋi nyia iramani asayyo hunia jio aati eberien; ati ihuania, italeyehi Hollum isi jio aati honyi. 
COL.1.27	Ihan nyia inyi erre hunia, nyio, awak nyia inyi oŋida itai Alufajak imijana ayiji iko elamani ono eram honyi anna agalik 'to ofioro tulo. Awanan Kristo ituajin hatai, eram ania anna agalik 'to ofioro waati; inyi enne iyaŋuno 'to jihatai eyihina jio, ifuatta adi buo fe ifuotuna akuatan ono Hollum. 
COL.1.28	Ania, ettittoyere hohoi eram Kristo jio aati 'daŋ. To ofioro hohoi 'daŋ, esario hohoi buo fe ettiyenio isi jio, oŋida bati hohoi eyaŋuno isi 'daŋ ababo ihosiere Hollum awaati hulla amijani 'to erre, te enoso hosi iko Kristo. 
COL.1.29	Inyi anna afutori ni egiama ta agolon enne isiarak Kristo jihoŋ.
COL.2.1	Ijiara luŋa ani eramak aŋai afuto ni egiama te eram hatai iko te eram ono aati Hollum hutto Laudisia; buo aati hullomuk 'daŋ, hullo obeŋi 'to igonyuni omom hoŋ. 
COL.2.2	Ehanio ni ihuo nyia, itagoliere atajia hosi jiojio, oŋida bati abuaran taji iyaŋuno jihosi attuba arabotie. Teya, iyaŋuno adi amijana ahode hode ania jihosi abiaŋan kuaya. Te ekoi ania, omijani adi isi eram Hollum anna agalik 'to ofioro tulo; inyi Kristo
COL.2.3	Tenyi, italeyehini ofioro iko amijana Hollum onno obeŋi aati omijana.
COL.2.4	Ihuania, eramak ni itai, hèlaha obo atulo inyob itai te eram onno obeŋ 'to ara hode, duadi bu imidihai ekenita honyi. 
COL.2.5	Nyio, duadi bu abeŋ ni tehiji hatai, adulo ni egigilo tetai. Amuno buo fe ni imijaniere jio iduloro itai agottiere buo fe igolihina jio neruk hatai jio Kristo.
COL.2.6	Tania, te eruk hatai Kristo Yesu a Lamonye, amanyati te enoso ikonyi. 
COL.2.7	Ihuo ayyani, ihumata irriomonia aadde hatai jihonyi, oboloronia jihonyi. Ijiara neruk hatai ogol ihuo ninyia ittiyananierek jihatai. Oduloro esiorio ahumo.
COL.2.8	Ihumata mijio, hèlaha obo atulo inyob itai te ekenita hunna arai 'to asai. Oleye ettiyenita hunia ihuo hunno oyiji, ati arai isi ettiyenita waati ijiai, hunno ofuonni 'to jio ajiohin huttehiji idou iko afau, buo obiaŋara jio Kristo. 
COL.2.9	Nyio, to ninyia amanyari Kristo ifau dini, ara nyia inyi luŋa ihuo Hollum. 
COL.2.10	Ifut nesu jihatai te enoso hatai ikonyi. Agalik inyi ajiohin iko egoliti hosi 'daŋ.
COL.2.11	Iduha nyia Kristo ewahiti huattek hatai hunno orrohoji 'to, ihuo enne iduhari aboso abelelio addi to huattek hatai. 
COL.2.12	Nyio, onuhani nyia itai ikonyi to ninyia ifuotuniette itai batisimo; to batisimo buo fe, itubuhuni nyia itai ikonyi, te neruk hatai jio aduaran Hollum inyia itubuhu 'to Kristo toye. 
COL.2.13	Berien, ninyia hémanyati itai iko eyyata buo fe ibiaŋata irata awaati Hollum, aye nyia oloholioo hatai. Ati ihuania, iyaŋuno Hollum jihatai nesu arabotie iko Kristo. Ahohi nyia Hollum eyyata hohoi 'daŋ; 
COL.2.14	ette buo fe idehina epalita hunyia oŋotoni jihohoi ta amesio hohoi Efahita Mose. Iduha nyia Hollum agolon ono eyyau 'daŋ addi, ette isihonia ikruce. 
COL.2.15	Ta akruce ania buo fe, agalik nyia Kristo ajiohin 'daŋ iko egoliti hosi
COL.2.17	Nyio, arai erre hunia 'daŋ arrijiorihien huno erre hunno ofuoi 'to ifuanna; ati Kristo ara ariŋ ahode. 
COL.2.18	Hèlaha obo atulo, oŋotok jihatai epali. Aati ihuo hulia hulle itadarai 'to ta aleyehitta hirre jihosi ihuo arigiai, te enyobio huattek jio enyalam isi iko te etahabuyo ajilohien. Erre asai hunia, nyio, ifuti ossi aati ihuo hulia iko egigilita hunno orrohoji. 
COL.2.19	Abeŋi isi inyiahi irahan a hulo Kristo, alla ara 'to elettok olo eluluŋ heruhok; anna ara 'to ihuo ahuan honyi. Orumak ahuan ania 'daŋ agolon honyi jio Kristo, elle itaŋiyo 'to buo fe ogottiere ettulita honyi 'daŋ arabotie, buo inyi obobolororo ta agolon ono Hollum.
COL.2.20	To ninyia oyeri Kristo, iyeti nyia buo fe itai ikonyi. Tania, ahouni nyia itai addi jio agolon ono ajiohin huttehiji fau iko edou. Nyioti imanyati itai ihuo hérasati itai a hulo afau ana? Nanyio iniŋiete itai etaduarita ihuo, 
COL.2.21	“Hèttoŋ aŋiria ana,” “Hènniŋ ana,” “Hèttir buo fe ana”? 
COL.2.22	Alla atuhi inya erre hunia 'daŋ, obeŋ obo ayiji inyiak iwanan jihosi. Nyioti ittigemiete itai ahuattek hatai te eram ono etaduarita hunne ittiyenie aati jihatai? 
COL.2.23	Igigiloi omuk aati jio owoni etaduarita hunia iko olofioro te ehum hosi iramana atulo imojori bebe, itihaniere ahuan alanyalam, buo fe ittigemiere ahuan honyi. Ati ittallihi etaduarita hunia itik atulo ihaniere ewahiti huan honyi, hunno orrohoji 'to.
COL.3.1	Itubuhuni nyia itai iko Kristo, tania, otuhonia atajia hatai 'daŋ jio erre huttedou; amaji enne itoŋori Kristo iseger ilohittok, iŋati iŋet Hollum. 
COL.3.2	Otuhonia egigilita hatai 'daŋ jio erre hunno owoni 'to diya, obiaŋara jio erre hunno owoni 'to ifau dini. 
COL.3.3	Iyeti nyia itai, buo ihuania, awon ahode hode manya jio Kristo, te enoso hatai iko Hollum. 
COL.3.4	Ara amanya hatai luŋa to Kristo. Alla aleyo inyi, ileyeti adi buo fe itai ikonyi, ittata ifuotuna akuatan ihuo ono inyi.
COL.3.5	Onuhana luŋa ewahiti afau ana hunno owoni 'to ituajin hatai. Erre ihuo; asomon, asilara, ewahiti 'daŋ hunno orrohoji, iko eŋaru (orriama eŋaru iko etahabuyo 'rijiorita). 
COL.3.6	Te erre hunia, ottu adi ajore Hollum jio aati hullo omesie 'to inyi.
COL.3.7	Berien, imanyati nyia itai te ewahiti ihuo hunia, ninyia hogottierek isi amanya hatai.
COL.3.8	Ati ihuania, obusana erre hunia 'daŋ. Idehina luŋa ajore, aliwa iko arrohoji. Hèlaha 'tuŋ omuk emoriti kuyya ekenita hunno oŋuoji ofuonni to hutuhe hatai. 
COL.3.9	Hèlaha agesemi owon ihiji hatai, nyio, ibusana itai amanya hatai ono neyyau iko ehanita hatai eberien. 
COL.3.10	Ihuania, irata itai 'daŋ ababo aŋejuho. Abobolororo arahan hatai ihuo Hollum, Ayyani hatai. Ihumata adi imijana inyi. 
COL.3.11	Tania, obeŋ obo alufaji ihiji Lufajak iko Yudei, ihiji bosok iko hullo obeŋi 'to obosoi, ihiji ŋulak kuyya aati hulla amanyai ihuo aciaŋi, ihiji piti kuyya hullo obeŋi 'to arai apiti. Ati Kristo hama elle ewak, owon inyi jihatai 'daŋ.
COL.3.13	Hèŋuŋusiati ahuattek. Elle ihan obo onno orroho jihatai, obusana luŋa epalita honyi. Obusana buo fe epalita waati ihuo onno obusaniere Lamonye epalita hatai. 
COL.3.14	Jio emanyiti hunia 'daŋ, ofonihina abuaran taji, inyi luŋa ottubak, onno oyyu, erre 'daŋ arabotie. 
COL.3.15	Irata 'daŋ ababo aŋacio huno ahuan Kristo. Iloŋuni nyia itai 'daŋ imanyari arabotie te nelik tajia. Tania, ijiara nelik taji, onno ottu 'to jio Kristo, ogottiere egigilita hatai. Isiatta luŋa ahumo jio Hollum. 
COL.3.16	Ijiara luŋa asayyo Kristo ihumi ijiŋana onno oyyu itajia hatai. Ittiyeniete ahuattek te elofioro. Idoloti afureta hutto buk Hollum iko edolita Yesu buo etahabuta Hollum. Isiatta ahumo jio Hollum ta afureta. 
COL.3.17	Tania, ijiara erre 'daŋ hunne ihaniete itai kuyya ikianati itai arai 'daŋ ta afure ono Kristo Lamonye. Tenyi, isiatta ahumo jio Hollum, Monye.
COL.3.19	Ijiara buo fe luŋa habi itabuor ataji jio ŋuruoi honyi. Ijiara luŋa inyi anyalam jihonyi. 
COL.3.20	Ijiara luŋa aduri oduloro aniŋio esiok hosi, nyio, ariŋ ania onno omuno Hollum. 
COL.3.21	Hèlaha esiok ittigemie aduri hosi, ŋadi isi ihari ekiana. 
COL.3.22	Ijiara luŋa apiti odulori aniŋio hiamonyie hosi hutta afau ana, te ehanita 'daŋ; obiaŋara elle irririai isi. Ati, ta abaŋi hosi Lamonye, ijiara luŋa isi oniŋie hiamonyie hosi ta atajia hosi 'daŋ. 
COL.3.23	Otuhonia atajia hatai 'daŋ jio erre hunne ihaniete itai; nyio, ara inyi ihuo igiamati itai jio Lamonye, buo obiaŋara jio aati. 
COL.3.24	Omijana luŋa jio igiamati itai jio Kristo Lamonye. Olo adi inyi isiarana jihatai esiorio onno ottunak inyi a huno aati honyi. 
COL.3.25	Buo lia, elle ihanio 'to onno orroho, ifuotu adi inyi ettigemio onno osiru 'to te ehanita honyi; nyio, obeŋ Hollum igigia alla aŋocio eram waati.
COL.4.2	Oduloro amojo, ihumata mijio elle imojoti itai. Isiatta ahumo jio Hollum. 
COL.4.3	Omojoti buo fe to hohoi, oŋida bati Hollum aŋahi jihohoi ekoi ittittoyere asayyo honyi, hunna agalihini 'to ofioro waati, hunna arai 'to to Kristo. Eram ania enne efitari ni. 
COL.4.4	Omojoti luŋa jio, ijiara ani aremik ikikubonia asayyo hunia ihuo awak Hollum.
COL.4.6	Ijiara luŋa ekiana hatai ilaman buo fe imidiha te etayirio. Itarraŋata luŋa efita hosi 'daŋ te ekenita hunno obisi 'to.
COL.4.8	Inyi enne efahiniere ni inyi jihatai, itagoliere itai buo fe iramaniere itai jio, owon amanya hohoi aŋai. 
COL.4.9	Efak adi ni inyi iko Onesimo olo eluluŋ hatai, illa hohoi oloyijio, elle emuno. Iramani adi isi itai erre 'daŋ hunyia iduoŋi 'to dini.
COL.4.11	Itifonya buo fe Yosua, elle iloŋoi Yusto. Aati hula hunihoi hulia, hulla arai 'to hama a heruhok tehiji Yudei. Isi hulle egiama 'to ikoŋ te eram ono Olobie Hollum. Eluahi isi ani bebe.
COL.4.13	Ara ani asuut honyi; amijak ni jio, igiama nyia Epafra bebe te eram hatai iko te eram waati Laudisia buo hutto Herapoli. 
COL.4.14	Itifonya buo fe itai Luka, adiktor elle emuno, inyi iko Demas.
COL.4.15	Itifonyana eruhok hutto Laudisia, agalik ti Nimfa iko eluluŋ heruhok onno omojotio 'to ihaŋ honyi. 
COL.4.16	Elle ihianata itai awaraga ana, ijiara buo fe luŋa ihianani awaraga ania jio eluluŋ heruhok otto Laudisia. Ihuo nyia buo fe, ihianata awaraga hoŋ onno ofuoi eruhok hutto Laudisia ifahuna jihatai. 
COL.4.17	Iramana buo fe Arkipos jio, “Otuhok luŋa egiama ninyia isiori jihoi, jio egiama ono Lamonye.”
COL.4.18	Ani Paulo, egiorok efonyita huna jihatai, ta aani hoŋ. Hèguotti aririk hoŋ! Ijiara ayiji taji Hollum hatawana jihatai.
1TH.1.1	Jio eluluŋ heruhok otto Tesalonika hulla arai 'to a hulo Hollum, Monye, buo fe a hulo Yesu Kristo, Lamonye:
1TH.1.1	Ijiara ayiji taji iko nelik tajia hatawana jihatai.
1TH.1.2	Edulo hohoi esiorio ahumo jio Hollum tetai 'daŋ, buo fe edulo amojo tetai. 
1TH.1.3	Ihosiere Hollum, Monye hohoi, edulo hohoi eyiyiutta egemita hatai huno neruk iko huno abuaran taji, buo agolon ono eyihina hatai jio Yesu Kristo, Lamonye hohoi. 
1TH.1.4	Illarak iko haniyarak hohoi, emijak hohoi jio obuor ataji Hollum itai. Anyimu inyi itai awaati honyi. 
1TH.1.5	Nyio, ebeŋ nyia hohoi ekiana jihatai Asayyo Ayijok hunia te etuhe ijiai; ati eyaŋuno nyia buo fe hohoi isi ta naduaran iko to Loholio Olibo, buo fe te eruk hohoi nelahode ono Asayyo hunia. Imijana itai emanya nyia hohoi aŋai ihiji hatai. Ara nyia inyi iluahiere itai. 
1TH.1.6	Ijifatiete nyia itai emanyiti hohoi iko huno Lamonye. Duadi bu irumana itai ettigemita arriai, ifuotuna nyia itai ekiana ania ta amuno onno ottu 'to jio Loholio Olibo. 
1TH.1.7	Tania, irata nyia itai etahuti jio eruhok 'daŋ hutto Masedonia iko hutto Akaya. 
1TH.1.8	Nyio, ibiaŋata nyia itai itisarrahina ekiana ono Lamonye Masedonia iko Akaya ijiai, ati akuataru nyia buo fe eruk hatai Hollum amasik 'daŋ. Tania, abeŋ obo ariŋ enne ewak hohoi ikiana. 
1TH.1.9	Ikianai nyia aati hia 'daŋ eram ono efuotuna hatai hohoi onno oyyu; buo fe aŋai ibusana itai amojo jio arrijiorihien, ittata iyituno jio Hollum, igiamari jio Hollum ahode hode, lesuoni. 
1TH.1.10	Ikianai nyia buo fe isi te etila hatai attuna ono Lonyi Hollum tedou…Lonyi honyi Yesu, linyia itubuhu inyi toye, inyi nyia italuahu hohoi jio ajore Hollum onno ottu 'to.
1TH.2.1	Illarak iko haniyarak hohoi, imijana itai ta ahuattek hatai jio obeŋ nyia afuanna hohoi jihatai ara asai. 
1TH.2.2	Imijana itai jio enyurak nyia hohoi ettigemita iko emoriti ibore gala Filipi ninyia hèbeŋ hohoi efuonnu jihatai Tesalonika. Ara duadi bu oluaji aati hulle ihari 'to eram hohoi, isiarak nyia Hollum jihohoi agolon tajia iramaniere jihatai Asayyo Ayijok hunno ofuonni 'to jihonyi. 
1TH.2.3	Obeŋ attana hohoi ara to obo epali, kuyya to obo egigilo onno orroho 'to, kuyya buo fe jio ewak hohoi inyob obo atulo. 
1TH.2.4	Ati ekianatio hohoi oŋitek 'daŋ ihuo awak Hollum, nyio, aŋotok inyi jio osiru jihohoi ittittoyere Asayyo Ayijok. Ebeŋ hohoi ewak itamunoyo aati, ati itamunoyere Hollum, ollo omijak 'to atajia hohoi. 
1TH.2.5	Imijana itai bebe jio, ebeŋ hohoi etafoyoŋio itai te ekenita hohoi buo fe ebeŋ etihotio obo eŋaru te ekenita hunia. Hollum, inyi asuut hohoi. 
1TH.2.6	Ebeŋ nyia hohoi ettifia olohuo jio obo atulo, ara duadi bu jihatai kuyya jio aati hullomuk. 
1TH.2.7	Ta arahan hohoi elefahat Kristo, eremik nyia hohoi iwahan omuk erre jihatai. Ati ninyia ewanari hohoi ikatai, enyalam nyia hohoi ihuo nonye
1TH.2.8	Ta abuaran tajia hohoi itai, inyi ninyia esiaraniere hohoi jihatai obiaŋara Asayyo Hollum Ayijok hama, ati esiarak nyia hohoi duadi bu ahuattek hohoi. Nyio, obuori nyia atajia hohoi itai bebe! 
1TH.2.9	Hode, illarak iko haniyarak hohoi, hèbiaŋata itai iguotti aŋai nyia egiama hohoi buo fe epulo! Egiama nyia hohoi ta afanni iko ta arue jio oŋida hohoi ebeŋ ettigemio itai, to ninyia ettittoyere hohoi jihatai Asayyo Ayijok huno Hollum.
1TH.2.10	Irata itai asuuti hohoi, buo fe Hollum ara asuut, jio emanya nyia hohoi ihiji hatai heruhok ta alibori iko ta abisan, buo fe obeŋ obo epali. 
1TH.2.11	Imijana itai aŋai ehanio nyia hohoi itai 'daŋ ababo ihuo enne ihanierek esiok jio aduri hosi. 
1TH.2.12	Etagol nyia hohoi atajia hatai buo fe etilik isi. Edulo nyia hohoi eramio itai oŋida imanyati amanya enne itamunoyo 'to Hollum linyia iloŋu 'to itai Ilobie iko ikuatan honyi.
1TH.2.13	Edulo buo fe hohoi esiorio ahumo jio Hollum te eram ana: Ninyia eyaŋuniere hohoi jihatai ekiana Hollum, itaniŋuna nyia itai ittata iruk jio ara inyi luŋa ekiana Hollum, buo obiaŋara ono aati. Inyi enne igiama 'to ania ituajin hatai, heruhok. 
1TH.2.14	Illarak iko haniyarak hohoi, iduoŋi jihatai erre hunyia iduoŋi 'to jio eluluŋi heruhok Hollum hutta fau Yudea iko jio aati hulla arai 'to a hulo Kristo Yesu. Nyio, irumana itai ettigemita jio aati hatai ihuo ninyia orumanierek isi ettigemita jio Yudei; 
1TH.2.15	hunyia ottohori 'to Yesu, Lamonye iko ekianak Hollum, ette buo fe ittigemio hohoi. Isi italoŋoji Hollum bebe! Osuarik isi aati 'daŋ! 
1TH.2.16	Awahi nyia isi itik hohoi ittittoyere asayyo jio Alufajak jio oŋida bati isi italahunie. Ihuo nyia, itufutani isi eyyata hosi 'daŋ hunne iyyauttai isi toloŋi. Ihuania, attu tibuo luŋa ajore Hollum jihosi.
1TH.2.17	Alla ara jihohoi, illarak iko haniyarak hohoi, arasai nyia atajia hohoi ikatai, duadi bu iyarai hohoi addi kai to hosiere hatai. Ettoho hohoi bebe amolie hatai. Ewak luŋa hohoi bebe ifuatan imijuno itai. 
1TH.2.18	Ewak nyia hohoi icaharu jihatai. Nani, ta ahuan hoŋ, akem nyia ni enyiahita arriai icohuniere ajihatai, ati itihotio nyia Sittan hohoi. 
1TH.2.19	Anyio riŋ 'tadi enne iyaŋuno 'to jihohoi eyihina kuyya amuno kuyya etadara ihosiere Yesu, Lamonye hohoi, alla attu inyi? Obiaŋara soho itai? 
1TH.2.20	Hode, itai tibuo iyaŋuniete jihohoi etadara iko amuno!
1TH.3.2	buo efak illa hohoi Timoteyo, elle egiama 'to ikohoi jio Hollum ittittoyere Asayyo Ayijok huno Kristo. Efak hohoi inyi itagoliere atajia hatai buo fe iluahiere itai jio neruk hatai. 
1TH.3.3	Oŋida ettigemita hunia obeŋi ihani obo jihatai idehiniere neruk attanatai. Imijana itai, ta ahuattek hatai jio, Hollum aŋatak ettigemita hunia ofuonni jihohoi. 
1TH.3.4	Ninyia héwon hohoi ikatai, esar nyia hohoi itai ahosiere jio efuo adi irumana ettigemita. Ania, iduoŋ inyi hode ihuo imijana itai. 
1TH.3.5	Ninyia ettallik ni idihuna eram ania, inyi enne efahuniere ni Timoteyo jio oŋida bati nani amijak owon neruk hatai aŋai. Nyio, elafuho ni jio kuyya isusu Sittan itai, buo fe jio alo egiama hohoi irahan asai.
1TH.3.7	Illarak iko haniyarak hohoi, jio ehawwata iko ettigemita hohoi 'daŋ, itabijoto itai atajia hohoi te neruk hatai. Neruk hatai nyia itagol atajia hohoi, 
1TH.3.8	nyio, ihuania, emanya tibuo hohoi, elle iduloro itai arasa jio Lamonye. 
1TH.3.9	Ihuania, eremik hohoi isiarana ahumo jio Hollum tetai. Esio hohoi jihonyi ahumo, nyio, erumak hohoi amuno ihosiere honyi tetai. 
1TH.3.10	Edulo hohoi amojo afanni iko narue jio oŋida bati hohoi efuo jihatai, buo fe isiaraniere jihatai erre hunno hobeŋi jio neruk hatai.
1TH.3.11	Ijiara Hollum Monye hohoi, ta ahuan honyi, iko Yesu, Lamonye hohoi itahutani jihohoi ekoi ifanyari jihatai! 
1TH.3.12	Ijiara Lamonye odulo afuanatta jihatai abuaran taji, oŋida abuaran taji onno owon 'to ihiji hatai buo fe etabuorio tajia hatai jio aati hullomuk odulo abobolororo, ihuo onno obuararik hunohoi itai. 
1TH.3.13	Tania, itagol adi inyi itai, isatta adi a habisak buo fe aliborok ihosiere Hollum hohoi, Monye hohoi; alla attu Yesu, Lamonye hohoi iko aati honyi 'daŋ
1TH.4.1	Illarak iko haniyarak hohoi, etisidok ni jio, iyiyenuna jihohoi oŋida imanyati aŋai itamunoyere Hollum. Inyi ania luŋa ekoi enne imanyatti itai. Ihuania, ettana hohoi buo fe eramak itai ta afure Yesu, Lamonye hohoi jio oduloro ehanio onno oyyu agalik ania. 
1TH.4.2	Nyio, imijana itai ettiyenita hunyia eramak hohoi jihatai te elohittok ono Yesu, Lamonye. 
1TH.4.3	Awak Hollum itai oŋida iliboroto buo fe luŋa ilamajata jio erre somon. 
1TH.4.4	Ijiara luŋa itai 'daŋ ababo imijana itoŋoti iko aŋoruo hatai
1TH.4.5	buo obiaŋara ta amuno hirre somon, ihuo aati hullo obeŋi 'to omijani Hollum. 
1TH.4.6	Jio erre hunia, hèlaha obo alatai ihanio onno orroho jio Kristiani ihuo inyi, kuyya imumunio isi. Eramak nyia hohoi jihatai erre hunia berien. Ehum nyia hohoi isar itai jio, ittigemio adi Lamonye hia hulle ihanie 'to ihuo nyia. 
1TH.4.7	Obeŋ nyia Hollum iloŋu hohoi imanyari asomok, ati imanyari amanya elibo. 
1TH.4.8	Tania, hia hulle ihari 'to ettiyenita hunia, obeŋ isi ihari atulo; ati ihari isi Hollum elle isio 'to jihatai Loholio Olibo honyi.
1TH.4.9	Obeŋ osiru egiorok ni jihatai eram ono etabuorio tajia jio aati hullomuk. Ittiyanak nyia Hollum jihatai aŋai oremik abuaran taji iwanan ihiji hatai. 
1TH.4.10	Hode, ihaniete itai ihuo nyia jio eruhok 'daŋ hutto Masedonia. Tania, ettana hohoi itai illarak iko haniyarak hohoi jio, ihaniete ihuo nyia agalik ania. 
1TH.4.11	Ijiara awahan manya dee owon itajia hatai, ihaniete egemita hatai, igemuna amat hatai ta ahas hatai, ihuo eramak nyia hohoi itai berien. 
1TH.4.12	Elle ihaniete itai ihuo nyia, abaŋi adi aati hullo obeŋi 'to arai aheruhok itai. Ibiaŋata adi buo fe itai ittifiati obo ariŋ jio obo atulo.
1TH.4.13	Illarak iko haniyarak hohoi, ewak hohoi oŋida itai imijana ahode hode hiram hayaak, nyio, ŋadi itai ijiriŋati ihuo aati hullo obeŋi 'to owoni iko eyihina. 
1TH.4.14	Eruk jio oye nyia Yesu ette buo fe ibuhuna. Tania, eruk buo fe jio, to Yesu, itubuhu adi Hollum hia hinyia oye 'to buo iruhi jio Yesu.
1TH.4.16	Ottu adi ekiana tedou, etuk ono ajilo elle ittokon, afuruju Hollum, buo fe Lamonye ta ahuan honyi ette ittuna tedou. Teyya, ibuhuni adi ahosiere hia hinyia oye 'to buo iruhi jio Kristo. 
1TH.4.17	Attati hohoi, hulle hésu 'to jio oŋitek hua, ittubanio arabotie ikosi itua idohuo irraŋuniere Lamonye tehiji dou iko afau. Tania, edulo adi awanan iko Lamonye. 
1TH.4.18	Tania, itagoloto atajia hatai te ekenita hunia.
1TH.5.1	Illarak iko haniyarak hoŋ, obeŋ osiru igioroniere jihatai iduoŋi adi erre hunia jio anani holoŋ. 
1TH.5.2	Nyio, ihumata itai imijana, ta ahuattek hatai jio, iduoŋ adi oloŋ ono Lamonye ihuo attuna lohoho ta arue. 
1TH.5.3	Alla ajiori aati jio, “Owon elik fau, obeŋ obo abaŋi,” attati arrohoji iduoŋ jihosi turunyaŋ ihuo ahuanya ŋotte onno ojio 'to esio; obeŋ adi tulo iris. 
1TH.5.4	Ati jihatai illarak iko haniyarak hoŋ, ibiaŋata itai iwanata idumele. Hèlaha Oloŋ ania oburak itai ihuo olohoho. 
1TH.5.5	Nyio, irata itai 'daŋ awaati hulo afaŋan iko oloŋ. Ebeŋ era a hulo narue kuyya a hulo edumele. 
1TH.5.6	Tania, hèlaha ejotoro ihuo aati hullomuk; ati, oŋida emijio buo fe ewon iko ossi huna afaŋi. 
1TH.5.7	Hullo ojotoi 'to, ojotoi ta arue; buo arumak, orumai ta arue. 
1TH.5.8	Ati era a hulo afanni, ijiara ossi hohoi afaŋi. Ijiara luŋa ewon iko neruk buo abuaran taji oŋida arai egerita hutto suhiara hohoi. Ijiara eyihina jio etalahuno ara olohuluk hohoi. 
1TH.5.9	Obeŋ nyia Hollum onyimu hohoi ittigemiere. Ati, onyimu nyia inyi hohoi irumaniere etalahuno to Yesu Kristo, Lamonye hohoi; 
1TH.5.10	linyia oye 'to to hohoi, jio oŋida bati emanya ikenyi duadi bu esu kuyya eye, alla attu inyi. 
1TH.5.11	Tania, itagoliete buo fe iluahiete ahuattek ihuo enne ihaniette itai ihuania.
1TH.5.12	Illarak iko haniyarak hohoi, ettana hohoi itai jio, abaŋata hia hulle igiamai 'to ihiji hatai; hia hulle iyyahatie 'to itai buo fe ittiyenie itai emanyiti Kristiani. 
1TH.5.13	Nyio, te egiama enne ihanie isi, abaŋata buo fe itabuarata atajia jihosi bebe bebe. Itoŋoti te elik tajia.
1TH.5.14	Illarak iko haniyarak, ettana hohoi itai jio, isiŋiete aboyojok, itagoloto atajia baŋak, oluahiete elihak buo fe odihata isi 'daŋ. 
1TH.5.15	Ijiara obo jihatai obeŋ inienu epali te epali, ati oduloro ehanio erre ayijok jio ahuattek hatai iko jio aati 'daŋ.
1TH.5.16	Oduloro amuno. 
1TH.5.17	Oduloro amojo. 
1TH.5.18	Isiatta ahumo te erre 'daŋ; nyio, ariŋ ania anna awak Hollum jihatai ta amanya hatai iko Kristo Yesu.
1TH.5.19	Hètihoto Loholio Olibo. 
1TH.5.20	Hèyyasata ekenita huno ekianak Hollum, 
1TH.5.21	ati, okiamata erre 'daŋ; ogottiette hunno oyiji 'to, 
1TH.5.22	ihara erre 'daŋ hunno orrohoji 'to.
1TH.5.23	Ijiara Hollum elle isio 'to jihohoi nelik tajia italibo ahuattek hatai 'daŋ. Ijiara inyi ogottiere onno oyyu oloyirihien hatai, oloholioo hatai, iko ahuattek hatai oŋida obo epali obeŋ jihatai jio oloŋ onno ottuniere Yesu Kristo, Lamonye hohoi. 
1TH.5.24	Lia elle iloŋu 'to itai, ihan adi inyi erre hunia; nyio, ogottiere inyi ecoriti honyi.
1TH.5.25	Illarak iko haniyarak hohoi, omojoti buo fe to hohoi.
1TH.5.26	Itifonyana eruhok 'daŋ ta ahucio 'yaha ono nelik tajia.
1TH.5.27	Ta afure ono Lamonye, attana ni itai, ihianana awaraga ana jio eruhok 'daŋ.
1TH.5.28	Ijiara ayiji taji ono Yesu Kristo, Lamonye hohoi hatawana jihatai.
2TH.1.1	Jio eluluŋ heruhok otto Tesalonika, anna ara 'to ahono Hollum Monye hohoi buo fe ahono Yesu Kristo, Lamonye.
2TH.1.2	Ijiara Hollum Monye hohoi iko Yesu Kristo, Lamonye isiori jihatai ayiji tajia iko nelik tajia.
2TH.1.3	Illarak iko haniyarak hohoi, ijiara luŋa edulo esiorio ahumo jio Hollum tetai. Osiru inyi jihohoi ihaniere ihuo nyia, nyio, abobolororo neruk hatai bebe; buo fe etabuorio hatatai atajia jio ahuattek hatai, obobolororo. 
2TH.1.4	Tania, etadara hohoi tetai ihiji iluluŋi heruhok huno Hollum. Etadara hohoi ta aduloro hatai adihan iko ta awanan hatai iko neruk ihiji ettigemita iko arrohojita 'daŋ hunne irumana itai.
2TH.1.5	Itamijanani erre hunia 'daŋ jio, obis aŋocio Hollum eram. Tania, isiruna adi itai jio Olobie honyi, enne ittigemierek itai te eram honyi. 
2TH.1.6	Ihan adi Hollum ariŋ onno obis 'to; iyaŋuno adi inyi ettigemita jio hia hulle ittigemie 'to itai, 
2TH.1.7	buo iyaŋuno ayiji jihohoi ikatai hulle ittigemie. Ihan adi inyi erre hunia alla attu Yesu, Lamonye tedou iko ajilohien honyi elettaha; 
2TH.1.8	te neema onno owulo 'to, ittigemiere hia hulle ihari 'to Hollum iko hullo omesie 'to Asayo Ayijok huno Yesu, Lamonye hohoi. 
2TH.1.9	Ifuotuni adi isi ettigemio onno osio 'to 'tulaŋ. Igialari adi isi addi to hosiere Lamonye iko jio aduaran honyi onno okuat 'to; 
2TH.1.10	alla attu inyi jio Oloŋ nyia, ifuotuniere akuatan jio aati honyi 'daŋ buo fe etahabuyo jio aati 'daŋ hulle iruhi 'to. Ittubati adi buo fe itai ikosi nyio, iruhoto itai asayyo hunyia eramak hohoi jihatai.
2TH.1.11	Eram ania enne edulori hohoi imojo tetai, jio oŋida bati Hollum hohoi itasiru amanya hatai te nekoi ninyia iloŋuniere inyi itai. Ijiara buo fe inyi, isiarak jihatai ayiji enne iwahata itai, ijiara buo fe ottubak ehanita hatai huno neruk ta aduaran honyi; 
2TH.1.12	oŋida itakuacie afure Yesu, Lamonye hohoi te ehanita hatai buo fe akuatan hatai ette ittuna tenyi ta ayiji taji ono Hollum hohoi iko ono Yesu Kristo, Lamonye
2TH.2.2	hèlaha ossi hatai iŋalai kokuak kuyya ilafuhoi te eram onno ojiori jio, alum Oloŋ ono Lamonye. Ara hara ogiloi jio, ekenu nyiadi hohoi eram ania buo hohoi ekiana kuyya ettittoyo eram Hollum, kuyya egiorok hohoi inyi iwaraga. 
2TH.2.3	Hèlaha obo atulo inyob itai to obo ekoi, nyio, obeŋ adi Oloŋ nyia olum many ottuniere Apiaha waati esidi iko Hollum, buo fe many oleyeri Olorroho ollo obocio 'to iferno. 
2TH.2.4	Inyi alia ollo ottu 'to ihara obo ariŋ 'daŋ onno ojiori ajiok kuyya obo ariŋ enne itahabuye, buo ette ikafana ahuan honyi ellettok hosi 'daŋ. Orinyak adi inyi etoŋo iseger atta Haji emojit enne ittokon ono Hollum, ette jiaran inyi Hollum.
2TH.2.5	Ibiaŋata itai igiluna jio eramak nyia ni erre hunia jihatai ninyia hawon ni ikatai? 
2TH.2.6	Imijana itai ariŋ enne itihotio 'to inyi iduoŋori ihuania. Italeyehini adi Olorroho, alla attuba oloŋ nyia. 
2TH.2.7	Ihuania, ihanie aati arriai erre hunno orrohoji 'to; ati obeŋ etihoni aŋatak isi iduoŋori many iyari Hollum addi etihoni alia. 
2TH.2.8	Tania, ette tibuo italeyehina Olorroho alia. Buo alla attu Yesu, Lamonye hohoi, ottu adi ittohoro inyi to oloyiri hutuk honyi, ette ikukur inyi ta apipiahi ottononyi. 
2TH.2.9	Ottu adi Olorroho iko agolon ono Sittan, ette ihanio eduariti iko ellillihita enyobita. 
2TH.2.10	Ihanio adi inyi enyobita hunno orrohoji 'to jio hia hullo ofuoi 'to ituhoro. Otuhoroi adi isi nyio, ihari isi amuno elahode onno oremik 'to italuahuna isi. 
2TH.2.11	Ania, isiaraniere Hollum jihosi epali erroho oŋida isi iruhi erre gesem jio, 
2TH.2.12	oŋida oŋotoni epali jio hia hullo obeŋi 'to iruhi elahode buo omunoi eyyau.
2TH.2.13	Obuor ataji Lamonye itai, illarak iko haniyarak hohoi; ijiara luŋa edulo esiorio ahumo jio Hollum. Nyio, onyimu nyia Hollum itai many tetteri
2TH.2.14	Iloŋu nyia Hollum itai jio eram ania ta Asayyo Ayijok huno Yesu hunyia ettittoyo hohoi jihatai. Iloŋu nyia inyi itai ifuotuniere akuatan ono Yesu Kristo, Lamonye hohoi. 
2TH.2.15	Tania, illarak iko haniyarak hohoi, ogoloto, ogottiette nelahode ninyia ettiyanak hohoi jihatai, te ettittotia iko ta awaraga ninyia egiorok hohoi jihatai.
2TH.2.16	Amojo ni jio Yesu Kristo, Lamonye hohoi ta ahuan honyi iko Hollum Monye hohoi hullo obuori atajia hosi hohoi, hulle isiarani 'to jihohoi abijon tajia iko eyihina onno oyyu 'to te nelik tajia; 
2TH.2.17	ijiara isi itagoli atajia hatai oŋida iduloro ehanio buo fe ikianati erre ayijok.
2TH.3.1	Ihuania, illarak iko haniyarak hohoi etisidok ni ta ajiaran jio, omojoti to hohoi oŋida bati asayyo huno Lamonye odulori isarrara kokuak buo fe oŋida ifuotuni isi ta abaŋi, ihuo ninyia ararik isi jihatai. 
2TH.3.2	Omojoti buo fe jio, ijiara bati Hollum italuahu hohoi ta has 'rohojak iko jio eyyak, nyio, obiaŋara aati 'daŋ iruhi asayyo hunia.
2TH.3.3	Ati, oyyu Lamonye bebe, itagol adi inyi itai, buo fe iciau itai jio Olorroho. 
2TH.3.4	Isiarak Lamonye jihohoi eyihina tetai. Emijak hohoi luŋa jio ihaniete itai buo fe iduloro adi ehanio erre hunyia eramak hohoi jihatai. 
2TH.3.5	Ijiara Lamonye isiarak jihatai olofioro imijaniere abuaran taji Hollum iko adihan enne isiarak Kristo.
2TH.3.6	Illarak iko haniyarak hohoi, eramak hohoi itai ta afure Yesu Kristo, Lamonye hohoi jio, hèrriahati iko eruhok aboyojok, hullo obeŋi 'to ijifatie ettiyenita hunyia eramak hohoi jihosi. 
2TH.3.7	Imijana itai ta ahuattek hatai jio, ijiara itai luŋa ihaniete ihuo ninyia ehaniere hohoi. Ebeŋ nyia hohoi eboyo ninyia ewanari hohoi ikatai. 
2TH.3.8	Ebeŋ nyia hohoi efuotu obo aluahio jio obo atulo buo ebeŋ eduma inyi. Ati egiamatio nyia hohoi afanni iko narue 'daŋ jio, oŋida hohoi ebeŋ ettigemio obo atulo. 
2TH.3.9	Obiaŋara jio obeŋ nyia obis jihohoi imojori aluahio jihatai, ati ebeŋ nyia hohoi ehanio ihuo nyia jio, oŋida itai ihaniete ihuo enne ehaniere hohoi. 
2TH.3.10	Ninyia ewanari hohoi ikatai, eramatta nyia hohoi jihatai jio, “Elle iha obo atulo egiama, hèlaha oŋiyo.” 
2TH.3.11	Ekiana hohoi erre hunia nyio, etaniŋu hohoi jio owoni aboyojok ihiji hatai, hullo obeŋi igiamai buo idieferi. 
2TH.3.12	Ta afure Yesu Kristo, Lamonye, eramak hohoi buo fe ehum ikiana jio aati ihuo hulia jio, ijiara isi amanyai onno oyyu buo fe igemuni aŋiyo hosi.
2TH.3.13	Buo jihatai illarak iko haniyarak hohoi, hèyuhoti ehanio onno oyyu. 
2TH.3.14	Alla amesio obo alatai ekenita hohoi huttono awaraga ana, ihumata mijio inyi; obusana inyi dee oŋida ariri oŋiye inyi. 
2TH.3.15	Hèmijiete inyi ihuo amiottononi, ati, asarata inyi ihuo lella.
2TH.3.16	Oŋitek 'daŋ, ijiara Lamonye olo nelik tajia ta ahuan ottonyi isiaratta jihatai nelik tajia te ekota 'daŋ. Hatawana Lamonye ikatai 'daŋ. 
2TH.3.17	Ani Paulo, egiorok efonyita huna ta aani hoŋ. Emoi hoŋ ania enne esihottia ni jio awaragaa hoŋ 'daŋ, egieri hoŋ ania. 
2TH.3.18	Ijiara ayiji taji Yesu Kristo, Lamonye hohoi hatawana jihatai 'daŋ.
1TI.1.1	Ani alia Paulo, efahata Kristo Yesu ta awahan ono Hollum etalahani hohoi, buo ono Kristo Yesu elle eyihi jihonyi…
1TI.1.2	Ijiara Hollum Monye iko Kristo Yesu, Lamonye hohoi isiarani jihoi ayiji taji iko amehino buo elik taji.
1TI.1.3	Ninyia alari ni Masedonia, ehum nyia ni iramana iyye jio, arasai Efeso oŋida luŋa ihum iramana aati hulle ittiyenie 'to ettiyenita hunne ipali 'to hunia jio, ijiara luŋa itawoji ettiyenita hunia. 
1TI.1.4	Iramak luŋa isi, hèlaha otuhoni oŋitek hosi 'daŋ jio eyabita eberien iko ekukuboro afureta hohonyiok hunno obeŋi esidita. Iyaŋunie isi olorisa ihiji waati, buo obeŋi oluahi atulo ihaniere egiama Hollum, onno ottu 'to te neruk. 
1TI.1.5	Awak ni iyye oŋida ittiyenio aati abuaran taji onno ottu 'to jio ataji onno olibo 'to iko jio atua onno oyyu 'to buo neruk anna ara 'to hode. 
1TI.1.6	Idehini omuk aati erre hunia, buo ette ittallunyanio jio etafudita asai. 
1TI.1.7	Awahi isi irahan a hettiyanak ifahita huno Mose, buo otimoi erre hunne ikianai isi, duadi bu ojiori isi jio emijak isi.
1TI.1.8	Emijak jio, oyiji efahita elle igiamarik isi te ekoi onno oyyu 'to. 
1TI.1.9	Omijana jio, obeŋi efahita arai ta abisak; arai isi ta amiosok ifahita, te epalak, ta 
1TI.1.10	ta asomok, ta aliawa hullo ojotorik 'to aliawa ihuo isi, ta apocok waati, ta agesomok, ta asuuti agesomok iko ta atulo 'daŋ elle iha 'to ettiyenio onno obis 'to. 
1TI.1.11	Onyurani ettiyenio ania jio asayyo hunyia itifuotoni ihas hoŋ ittittoyere. Isi Asayyo Ayijok hunno ofuonni 'to jio Hollum akuatani, elle etahabuyo.
1TI.1.12	Esiarak ni ahumo jio Kristo Yesu, Lamonye hohoi elle isio 'to jihoŋ agolon igiamari. Buo te ehianana honyi nani oloyijio, onyimuniere inyi ani ahegiamani honyi. 
1TI.1.13	Ara nyia ni a hamoroni, a hetarrohojiani fure buo fe ahettigiamani heruhok Kristo. Ati omehino nyia Hollum jihoŋ nyio, abeŋ nyia ni amijak ehanio ni anyio, buo fe neruk nyia obeŋ jihoŋ. 
1TI.1.14	Ati itufutak nyia Kristo Yesu, Lamonye hohoi, jihoŋ belette hia ayiji taji, neruk iko abuaran taji hunno ofuonni 'to jihonyi. 
1TI.1.15	Ara ekiana ana ahode; ijiara luŋa atulo 'daŋ iruk jio, ottu nyia Yesu Kristo ifau dini, italahuniere eyyak. Ani nyia tibuo eyyani alla agalik 'to 'daŋ! 
1TI.1.16	Ati omehino nyia Hollum jihoŋ jio, oŋida bati Kristo Yesu itahutak abolori ono adihan honyi toni, ani eyyani alla agalik 'to 'daŋ; irari etamijani jio hia hullo ofuonni 'to iruk jihonyi, ette inyurana nesu onno osio 'to 'tulaŋ. 
1TI.1.17	Jio Oobu ollo osio 'to 'tulaŋ, elle ittallik 'to iye buo fe obeŋ oleyo, alla ara 'to a Hollum abotie, hatawana olohuo iko akuatan 'tulaŋ 'tulaŋ! 
1TI.1.18	Timoteyo, lonyi hoŋ, esiarak ni efahi ana jihoi, orriama inyi iko eram ninyia ojiori ekianak Hollum teyye. Ijiara ekenita hunia arai erremiti hoi irriomori onno oyyu. 
1TI.1.19	Ogottiere neruk iko egigilo onno obis 'to. Ihari omuk aati ejifatio egigilita hosi, ania ette ittarroho neruk hosi. 
1TI.1.20	Ihiji aati hulia, owon Himenayo iko Alesandro hulle esio ni ihas Sittan ittigemiere isi, oŋida omijani jio, orroho etarrohojio fure Hollum.
1TI.2.1	Ahosiere 'daŋ, ehum ni iramana iyye jio, oŋida ittana, imojo buo fe isiarak ahumo jio Hollum ta aati 'daŋ. 
1TI.2.2	Omojoi to Hobuok iko elettaha 'daŋ jio, oŋida bati emanya dee, te nelik tajia, ta abaŋi Hollum iko ta amanya onno oyyu to hosiere waati. 
1TI.2.3	Oyyu ania buo fe itamunoyo Hollum Letalahani hohoi, 
1TI.2.4	alla awak 'to oŋida italahuni aati 'daŋ, ette isi imijana nelahode. 
1TI.2.5	Nyio, owon Hollum abotie; owon buo fe atulo abotie elle itimuarak 'to Hollum iko aati. Inyi Kristo Yesu, 
1TI.2.6	linyia isiarak 'to ahuan honyi italahuniere atulo 'daŋ ta fau. Etamijani ania ninya iduoŋ 'to jio noloŋ ninyia osiru 'to jio Hollum itahutaniere jio, awak inyi aati 'daŋ italahunie. 
1TI.2.7	Eram ania onno onyimunierek ani a hettittoni buo fe elefahata ittiyeniere neruk iko nelahode jio Alufajak. Abeŋ ni agesem, ekiana ni nelahode!
1TI.2.8	Awak ni ijiara aliawa to masik 'daŋ omojoi; aliawa hulla amanyai 'to ihuo awak Hollum, ijiara akafi atajia hosi imojori buo obeŋi ijioriai kuyya itarisai. 
1TI.2.9	Ijiara buo fe aŋoruo iyyafani aboŋojin hunno oyiji buo fe osiruni te eyyafa. Hèlaha buo fe oyyehini oofir hosi te eyyeti hunno obeŋi oyiji. Ijiara buo fe obeŋi iyyafai aboŋojin, kuyya ayyeli, kuyya asihira hunno ogoli te enyiaŋa. 
1TI.2.10	Ati ijiara ihanie ehanita hunno oyiji, hunno osiruni jio aŋoruo hunna abaŋi 'to Hollum. 
1TI.2.11	Ijiara aŋoruo itaniŋie ollokuai buo fe oniŋie, elle ittiyenie isi. 
1TI.2.12	Abeŋ ni awak aŋoruo ittiyenie kuyya buo fe ilohittohi jio aliawa; ijiara oduai 'liŋ 'liŋ. 
1TI.2.13	Nyio, oyyeuni nyia Adam ahosiere, buo Efa ihalu. 
1TI.2.14	Obiaŋara nyia buo fe Adam linyia inyobi; aŋotte nyia enne inyobi, ania, iyyauniere inyi. 
1TI.2.15	Ati italahuno adi aŋotte te esiuna honyi aduri
1TI.3.1	Ara nekiana ana ahode: alla awak obo atulo arahan elettok olo eluluŋ heruhok, adaya inyi luŋa egiama onno oyyu 'to bebe. 
1TI.3.2	Hèlaha luŋa elettok olo eluluŋ heruhok owon iko obo epali; ijiara luŋa inyi owon iko aŋotte abotie ijiai
1TI.3.3	Ijiara luŋa inyi obeŋ ara a harumani kuyya a hebibahani waati. Ati ijiara ara alanyalam elle ilik tua. Ijiara luŋa obeŋ otuhok ataji honyi igurusi. 
1TI.3.4	Ijiara luŋa inyi ottoŋotio ahaŋ honyi onno oyyu, buo fe ittiyanak aduri honyi iniŋiere inyi iko ibaŋari inyi te ekotia 'daŋ. 
1TI.3.5	Alla abeŋ atulo oremik ittoŋotio ahaŋ honyi onno oyyu, aŋai 'tadi oremik inyi ittoŋotio eruhok Hollum? 
1TI.3.6	Ijiara luŋa inyi ara atulo alla abolo eruk, ŋadi ottohoro etadara, ette iŋotonia jihonyi epali, ihuo ninyia oŋotonierek jio Sittan. 
1TI.3.7	Ijiara luŋa aati hutteger ikianai onno oyyu tenyi, oŋida bati isi obeŋi ittarrohojie afure honyi buo fe Sittan obeŋ italohu inyi.
1TI.3.8	Ijiara buo fe aluak iluluŋ heruhok omijani amanya, hèlaha owoni iko aŋadiafa arrihai, hèlaha orrohoji ta abalu kuyya ta agurusi. 
1TI.3.9	Te egigilo onno obis 'to, ijiara ogottierek nelahode ono neruk ninyia italeyehini. 
1TI.3.10	Ijiara do okemi isi, attati iŋatana isi igiamari, alla abeŋi onyurani obo epali jihosi. 
1TI.3.11	Ijiara buo fe aŋoruo hosi
1TI.3.12	Ijiara aluahani iluluŋ heruhok owon iko aŋotte abotie ijiai
1TI.3.13	Nyio, aluak hulle igiamai 'to onno oyyu, abaŋi adi aati isi bebe. Oremehini adi buo fe isi ikiana eram ono eruk hosi jio Kristo Yesu, ta agolon tajia.
1TI.3.14	Eyihi ni ilari jihoi diya kuak, ati egiorok ni jihoi erre hunia jio, 
1TI.3.15	elle elliŋia ni, oŋida bati imijak aŋai amanyai aati hutta haŋ Hollum, anna ara 'to eluluŋ heruhok Hollum lesuoni. Ara eluluŋ heruhok ania ihuo alalai iko etawoji ono nelahode. 
1TI.3.16	Ittallik tulo irisa jio, agalik eruk, ofioro tulo.
1TI.3.16	Oleyehino nyia Hollum atulo,
1TI.3.16	buo Oloholio ette itahutana jio, obis nyia inyi
1TI.3.16	buo fe ajilohien igonyuni inyi.
1TI.3.16	Ittittoye nyia eram honyi imisihi,
1TI.3.16	iruhi nyia aati fau 'daŋ jihonyi,
1TI.3.16	iyarai nyia inyi lidou.
1TI.4.1	Ikiana Oloholio sar sar jio, jio oŋitek huttesidi, idehini adi omuk aati neruk hosi; ette iniŋio oloholioo hunno ogesemi 'to ette buo fe ijifatio ettiyenita huno aminiaŋa. 
1TI.4.2	Enyabak agesomok ittiyenie, ettiyenita hunia. Isi hulia aati hullo oye atuajin, ihuo onno osuahi isi ta abilata onno onok 'to. 
1TI.4.3	Ittiyenie aati hulia jio, ipal iyamari buo fe iŋiyere omuk aŋiriasin. Ati oyyeu nyia Hollum aŋiriasin hunia jio, oŋida hia, hulle iruhi 'to buo fe omijani nelahode, oŋiyei ta ahumo. 
1TI.4.4	Oyiji erre 'daŋ hunno oyyeu Hollum; hèlaha ihari obo ariŋ, ati ijiara ifuotuni erre 'daŋ ta ahumo. 
1TI.4.5	Nyio, te ekiana Hollum iko ta amojo hoi ifuotu adi Hollum aŋiyo ania.
1TI.4.6	Elle isio iyye ettittotia hunia jio eruhok, ira adi iyye a hegiamani oloyijio olo Kristo Yesu. Itahutak adi iyye aboloronia hoi jio ettiyenita huno eruk hohoi iko jio ettiyenita ahode hode, hunne ijifatio iyye. 
1TI.4.7	Ati, alamaja jio ekenita hunna arai asai, hunno obeŋi 'to osiruni ikianari. Ihuhuma ahuan imanyari ihuo awak Hollum. 
1TI.4.8	Oyyu eddiddoŋio huan; ati, te ekotia 'daŋ, oyyu eddiddoŋio oloholio agalik nyio, iyaŋuno inyi nesu ono ahana iko ono moi. 
1TI.4.9	Arai ekenita hunia hode, osiru luŋa iruhori isi. 
1TI.4.10	Efuto buo fe egiama bebe, nyio, eyihi jio Hollum Lesuoni, alla ara 'to a hetalahani waati 'daŋ, agalik ti hia hulle iruhi 'to.
1TI.4.11	Ittittoye jihosi erre hunia iko ettiyenita hunia. 
1TI.4.12	Hèlaha obo jihosi iyasio iyye ta arahan hoi anyarhaluti, ati ijiara iyye ira etamijani jio eruhok te ekenita hoi, ta amanya hoi, ta abuaran taji hoi, te eruk iko ta alibori hoi. 
1TI.4.13	Oŋitek 'daŋ, oduloi ehenio, ettittoyo iko ettiyenio ekenita hutto Buk Hollum jio aati many afanyari ni. 
1TI.4.14	Hèbasak nesorio loholio onno owon 'to jihoi, ninyia ifuotu iyye to ninyia ikianarik ekianak Hollum teyye, buo fe elettaha heruhok iyabani ahas hosi jihoi. 
1TI.4.15	Ihanie erre hunia, otuhok egigilo hoi 'daŋ jihosi oŋida aati 'daŋ igonyuni abobolororo ono amanya hoi a Kristiani. 
1TI.4.16	Ihuma mijio amanya hoi iko ettiyenio hoi. Oduloi ihanio erre hunia, nyio, elle ihanio iyye ihuo nyia, italuahu adi iyye ahuan hoi iko hia, hulle itayirie 'to jihoi.
1TI.5.1	Hèriŋ lamaruani, ati ikianai jihonyi ta abaŋi ihuo elle ikiana iyye jio monyohoi. Ihanie jio nyarhalu ihuo alla arai isi, ellarak hoi. 
1TI.5.2	Ihanie jio namaruak ihuo arai isi, honyohoi; buo fe ihanio jio anyarhalu ŋoruo ihuo alla arai isi a haniyarak hoi. Ihanie ihuo nyia ta alibori taji 'daŋ.
1TI.5.3	Abaŋa ehidahi, hunna arasai 'to luŋa ehidahi. 
1TI.5.4	Buo alla awon ehidak ania iko aduri kuyya aduri ŋarriok honyi, kuyya huno lonyirok honyi, ijiara do isi ihanie egemita huno Kristiani ihaŋ hosi, nyio te ekoi ihuania, ihanie adi isi jio esiok hosi kuyya jio hahanyiok iko hohonyiok hosi erre hunyia ihanie isi jihosi. Ariŋ ania onno omuno Hollum bebe. 
1TI.5.5	Ehidak anna ara 'to luŋa ehidak, buo fe aluahani obeŋ jihonyi, iŋohi inyi eyihina honyi 'daŋ jio Hollum buo fe odulo amojo iko attana inyi, arue iko afanni 'daŋ. 
1TI.5.6	Buo nehidak onno otuhok 'to amanya honyi jio emuniti afu ana, awon inyi anna aye duadi bu hesu inyi. 
1TI.5.7	Ittittohi jihosi ettiyenita hunia, oŋida obo atulo obeŋ orumak obo epali jihosi. 
1TI.5.8	Buo alla abeŋ obo omijio aati haŋ hosi, agalik ti aati hutta haŋ honyi, itahutak jio abeŋ eruk jihonyi. Orroho adi jihonyi agalik jio lia ollo obeŋ 'to iruk.
1TI.5.9	Hèfonihina obo ehidak jio hua hunne igioronie 'to, arari fe anna allaŋi aŋasi honyi atomuana ille; buo fe nyia owon ta haŋ enyiahi abotie
1TI.5.10	buo fe omijani jio oyiji ehanita honyi. Ijiara buo fe ara aŋotte enne itaboloru aduri honyi onno oyyu, enne ifuotutta atamonok ihaŋ honyi, enne igiama ta afiahaji jio Kristiani hullomuk, anna ara a haluahani waati hullo owoni 'to iko ettigemita, buo fe iŋohi atua honyi 'daŋ igiamari erre ayijok.
1TI.5.11	Hègioronia ehidahi hunna harai 'to anyarhalu; nyio, alla adioto itajia hosi iwanari ta haŋ, ette isi ifuatan addi jio Kristo, 
1TI.5.12	ette iyyauna ta abiaŋan ijifatio eruk hosi inyi. 
1TI.5.13	Ittiyenuni isi atuhonia oŋitek hosi te ellutta ihaŋitek waati asai asai; agalik ti amuaŋa iko ajiŋatta jio erre waati, buo fe ikianai erre hunno obeŋi 'to osiruni jihosi ikianari. 
1TI.5.14	Te egigilo hoŋ, ijiara ehidahi hunna harai 'to anyarhalu owoni ta haŋ; ijiara isiuni aduri, buo fe ottoŋotie ahaŋitek hosi onno oyyu, oŋida amiorok hohoi obeŋi orumani obo ekoi ikianari onno orroho to hohoi. 
1TI.5.15	Nyio, ayitoroi omuk ehidahi jio Sittan. 
1TI.5.16	Buo alla awoni ehidahi ihaŋ obo ono Kristiani, ijiara inyi ottoŋotio isi onno oyyu. Hèlaha luŋa inyi ifurok eram hosi jio eluluŋ heruhok, iluahiere ehidahi hunno obeŋ tulo hunia oluahio.
1TI.5.17	Ijiara luŋa ihumi ibaŋi bebe elettaha hulle iyyahatie 'to eluluŋ heruhok onno oyyu, agalik ti hia, hullo opuloi 'to bebe ettittoyo iko ettiyenio. 
1TI.5.18	Ojio Abuk Hollum jio, “Hèttuhoto etuk 'tamot elle igisa inyi emma” buo fe ojio jio, “Osiru jio egiamani ifuotuniere edumiti honyi.” 
1TI.5.19	Hetayirio etisiahita hunne itisiahinierek elettok heruhok, arari fe alla awoni asuuti arrihai kuyya arriai. 
1TI.5.20	Ihosiere waati 'daŋ, iriŋa hia 'daŋ hulle iyyauni 'to oŋida bati hullomuk abaŋi.
1TI.5.21	Ihosiere Hollum iko Kristo Yesu buo Ajilohien aliborok, ehum ni iramana iyye jio, oniŋie ettittotia hunia. Jio erre 'daŋ hunne ihanio iyye, hèŋot eram obo atulo ta arrohoji tua kuyya te esiyo. 
1TI.5.22	Hèrruhita eyabana has jio aati ihananiere isi a hegiamak Lamonye. Hèjiŋak jio eyyata waati hullomuk, oduloi alibori.
1TI.5.23	Hèmata aari ijiai, ati amatuttai obo afino kai oŋida oluak nohe hoi iko eŋuati hunnomuk hunne ittigemio 'to iyye gagaga.
1TI.5.24	Asalanie eyyata omuk aati 'tel 'tel, buo fe oŋoti eram hosi; buo ofuonni igonyuna eyyata huno hullomuk ihalu. 
1TI.5.25	Ihuo nyia buo fe, asalanie ehanita ayijok 'tel 'tel, duadi hua hunno obeŋi 'to asalanie, ofuonni adi isalanio 'tel 'tel.
1TI.6.1	Ijiara luŋa hia hulla arai 'to apiti omijani jio, osiru abaŋi jio hiamonyie hosi, oŋida obo atulo obeŋ ittarrohojo afure Hollum iko ettiyenio hohoi. 
1TI.6.2	Ijiara apiti waati hulla arai 'to a Kristiani, obeŋi iyasie hiamonyie hosi, nyio, arai buo fe isi a heruhok. Ati, ijiara tibuo isi ihumi igiama buo fe itabuori atajia jihosi; nyio, arai buo fe hiamonyie hosi hullo orumani 'to ayiji jio egiama ania, a heruhok.
1TI.6.2	Ittiyenie luŋa buo fe ittittoyo erre hunia. 
1TI.6.3	Lia, elle ittittoyo 'to obo ariŋ onno olufa 'to jio erre hunia, buo fe omesio ekenita huno Yesu Kristo, Lamonye hohoi iko ettiyenita hunne emojori, 
1TI.6.4	ifut etadara jihonyi buo otimo obo ariŋ. Omuyak ahou honyi buo fe ottifia olorisa iko aŋalafa te eram ikenita ijiai. Iyaŋuno eram ania ahaini, ebibuanya, amoro, egigilo onno orroho, 
1TI.6.5	iko aduloro ŋalafa ihiji waati hullo omuyahi hossi, hulla abeŋ nelahode jihosi. Igigiloi isi jio, iyaŋuno ekoi enne emojori esamiti.
1TI.6.6	Hode iyaŋuno ekoi enne emojori esamiti jihohoi, elle etaremehi atajia jio erre hunno owoni 'to jihohoi. 
1TI.6.7	Anyio riŋ nyia enne eyaŋuno ifau dini? Obeŋ riŋ! Anyio riŋ 'tadi enne eremik iyaru addi jio afau ana? Obeŋ riŋ! 
1TI.6.8	Tania, elle ewon iko aŋiyo buo aboŋojin, ijiara hunia oremehini jihohoi. 
1TI.6.9	Ati hia, hulla awahi 'to asaman, imohi isi jio awoi huno ekemiti iko elohiti gele gele, ette ewahiti asai hunno orrohoji 'to irirehuna isi, ette ipihoro irrohoji, ette itamuhina. 
1TI.6.10	Iyaŋuno amuno gurusi awoi iyyata 'daŋ gele gele. Awahi nyia omuk bebe agurusi, ania, idehinierek isi neruk hosi, ette irumana amijan onno orroho bebe itajia hosi.
1TI.6.11	Buo jihoi, atulo Hollum, hènyiha jio erre hunia. Ottifiai bebe abisan, abaŋi Hollum, neruk, abuaran taji, adihan iko anyalami. 
1TI.6.12	Okiama bebe arracita ono neruk ania, oŋida ifuotu esiorio ono nesu 'tulaŋ. Nyio, inyi ania amanya ninyia iloŋuniere Hollum iyye to ninyia ipuloniere iyye eruk hoi ihosiere waati arriai. 
1TI.6.13	Ihosiere Hollum, elle isiarak 'to nesu jio erre 'daŋ, iko ihosiere Kristo linyia opulok 'to neruk honyi sar sar jio Pontio Pilato, ehum ni iramana iyye jio, 
1TI.6.14	oniŋie luŋa buo fe igottiere onno oyyu ekenita 'daŋ hunne iramani jihoi many jio Oloŋ onno oleyeri Yesu Kristo, Lamonye hohoi. 
1TI.6.15	Italeyehi adi Hollum oloŋ ania alla attuba asaa nyia; Hollum oloyijo, Elettok alla agalik 'to 'daŋ, Oobu olo obuok. 
1TI.6.16	Inyi hama elle ittallik 'to iye; amanya inyi jio afaŋan enne ittallik tulo ihutonia diya. Hollum olo hobeŋ tulo igonyu, ittallik adi buo fe tulo igonyuna inyi. Ijiara olohuo iko aduaran onno osio 'to 'tulaŋ hatawana jihonyi! Hétara ihuo nyia.
1TI.6.17	Asara asamak afau ana, hèlaha itadarai kuyya iyihini jio esamiti hunno oremehini ituho. Ati ijiara iyihini jio Hollum, elle isiarak 'to jihohoi te emorot erre ayijok hunne elobiari. 
1TI.6.18	Ihuma iramana isi ijiara ihanie onno oyyu, ijiara ihanie ehanita ayijok arriai, ijiara imoroti buo fe ohori asaŋ hosi iko aati hullomuk. 
1TI.6.19	Te ekoi ania, ihuhumani adi isi esamiti hunno ofuonni 'to irahan etawoji onno ogol jio amanya hosi ono moi, ania ette ifuanna ifuotuna nesu ahode hode.
1TI.6.20	Timoteyo, ihuma igottiere onno oyyu ariŋ enne isiarani jihoi! Alamaja jio ekiana enne ittarrohojio 'to afure Hollum, iko jio olorisa onno orroho 'to onno ojiori omuk aati jio, “Olofioro.” 
1TI.6.21	Idehini omuk aati neruk hosi te etayirio hosi ekiana ania.
1TI.6.21	Ijiara ayiji taji Hollum hatawana jihatai 'daŋ.
2TI.1.1	Ani alia Paulo, elefahata Kristo Yesu ta awahan ono Hollum. Ifahuni nyia ani ittittoyere eram ono nesu ninyia ocorok Hollum, te enoso iko Kristo Yesu.
2TI.1.3	Esio ni ahumo jio Hollum elle egiama ni jihonyi te egigilo onno olibo ihuo ninyia igiamarik hohonyiok hoŋ jihonyi. Esiarak ni ahumo jio Hollum ta aduloro hoŋ imojo teyye. 
2TI.1.4	Alla agilu ni neyyoo hoi, ette atua hoŋ iwahan bebe igonyuna iyye jio, oŋida bati amuno ifut jihoŋ. 
2TI.1.5	Agilutta buo fe ni elahode ono neruk hoi; neruk ninyia owon 'to jio hahanyihoi Lois iko jio honyohoi Yunis. Amijak ni jio, owon buo fe neruk ania jihoi. 
2TI.1.6	Tania, eramak luŋa ni iyye jio, ijiara esiorio ninyia ifuotu iyye jio Hollum odulo awulori ihuo eema, to ninyia eyabaniere ni ahas hoŋ jihoi. 
2TI.1.7	Nyio, obeŋ Oloholio enne isiarak Hollum jihohoi iyaŋuno abaŋi, inyiak tibuo oloholio ania itufutana jihohoi nagolon, abuaran taji iko ehum ittoŋotio huan onno oyyu.
2TI.1.8	Hèloriri ikianari eram ono Lamonye hohoi jio aati. Hèloriri buo fe toni, elle efita 'to ibabus te eram Kristo. Nyio; ta agolon enne isiarak Hollum jihoi, ifuotu buo fe ettigemita te eram ono Asayyo Ayijok. 
2TI.1.9	Ta awahan iko ta ayiji taji honyi, italahu nyia inyi hohoi ette iloŋuna hohoi irari a hulonyi, obiaŋara te ehanita hohoi. Many hobeŋi oyyeuni afau iko edou, isiarak nyia inyi jihohoi ayiji taji ania to Kristo Yesu. 
2TI.1.10	Ati ihuania, italeyehini inyi jihohoi ta attuna ono etalahani hohoi Kristo Yesu. Itapuak inyi agolon ono naye buo ette iyaŋuno nesu onno osio 'to 'tulaŋ ta Asayyo Ayijok.
2TI.1.12	Eram ania atibuo enne ittigemierek ani ihuania. Ati, abeŋ ni eloriri nyio, amijak ni eyyihi ni jio ŋai; amijak buo fe ni luŋa jio, oremik inyi ittoŋotio onno oyyu erre hunyia ihanak inyi ihas hoŋ.
2TI.1.13	Ogottiere eram ahode hode ninyia ettiyanak ni iyye; ijiara ara etahuti enne ijifatio iyye. Ogolik jio neruk iko abuaran taji hunna arai 'to a hunohoi te enoso iko Kristo Yesu. 
2TI.1.14	Ta agolon ono Loholio Olibo, alla amanya 'to jihohoi, ogottiere erre ayijok hunyia ihanani ihas hoi.
2TI.1.15	Imijak iyye jio, ihari nani aati 'daŋ hutto ŋati Asia; isi arabotie iko Figelos buo Hermojins. 
2TI.1.16	Ijiara Lamonye omehino jio aati hutta haŋ Onesiforo nyio, itamuno nyia inyi ataji hoŋ enyiahita arriai. Obeŋ nyia inyi iloriri awanan hoŋ ibabus; 
2TI.1.17	buo ninyia afany inyi Roma, ette inyi ittifia nani imasik 'daŋ many orumaniere nani. 
2TI.1.18	Ijiara Lamonye omehino jihonyi jio Noloŋ nyia! Imijak buo fe iyye bebe erre hunyia ihan inyi jihoŋ to Efeso.
2TI.2.1	Buo jihoi lonyi hoŋ, ijiara ayiji taji anna ara 'to ahonohoi te enoso iko Kristo Yesu, itagol iyye. 
2TI.2.2	Iduhu ettiyenita hunyia itayiru iyye ettittoyo ni ihosiere waati arriai, isiarak isi jio aati ayijok, hullo oremehini buo fe ittittoyo isi jio aati hullomuk.
2TI.2.3	Ifuotu buo fe luŋa ettigemita ihuo oloyijio oseŋer Kristo Yesu. 
2TI.2.4	Awak oloseŋer elle igiama 'to itamuno ajafit honyi, obeŋ inyi itajiŋak ahuan honyi jio erre waati hullo obeŋi 'to arai oseŋer. 
2TI.2.5	Obeŋ olofeja alla arracari 'to iko aati oremik ifuotuna esiorio alla abeŋ inyi oniŋio efahita huno aŋettio. 
2TI.2.6	Ijiara buo fe luŋa aromoni ollo ofuto 'to egiama itter aŋiyo aamat hunno odeŋu inyi. 
2TI.2.7	Ihuma luŋa igigilo te eram enne ekiana ni ania; nyio, oluak adi iyye Lamonye imijaniere isi 'daŋ.
2TI.2.8	Igigiloi te eram Yesu Kristo linyia itubuhuni toye, linyia odietuno to woyo Dafide, ihuo ojiori Asayyo Ayijok hunne ettittoyo ni. 
2TI.2.9	Ittigemie buo fe ifiti nani ta aririk ihuo olohoho, te nettittoyo hoŋ Asayyo Ayijok. Ati, ittallihi ifit eram Hollum ta aririk. 
2TI.2.10	Tania, adik ni ettigemita 'daŋ te eram onyimot Hollum, oŋida bati isi orumani etalahuno onno ottu 'to tottolo Kristo Yesu, enne iyaŋuno 'to nakuatan onno osio 'to 'tulaŋ. 
2TI.2.11	Arai ekenita huna hode:
2TI.2.11	“Elle eye nyia ikonyi,
2TI.2.11	esu adi buo fe ikonyi;
2TI.2.12	elohittok adi buo fe ikonyi.
2TI.2.12	Elle erisa inyi,
2TI.2.12	orisa adi buo fe inyi hohoi.
2TI.2.13	Elle ebeŋ eyyu,
2TI.2.13	odulo inyi ayiji,
2TI.2.13	nyio, ittallik inyi irisa ŋai inyi.”
2TI.2.14	Hèlaha obo jio aati hoi oguoro erre hunne eramak ni huna jihoi. Ihosiere Hollum asara isi, hèlaha itarisai te eram ikenita hunno obeŋi 'to iyaŋunie obo ayiji, ati iyaŋunie isi arrohoji jio etayirak. 
2TI.2.15	Ihuma luŋa italeyehina ahuan hoi to hosiere Hollum ihuo egiamani ollo omunoi, ollo obeŋ 'to iloriri te negiama honyi, elle ittiyenio 'to onno oyyu, eram Hollum anna ara 'to hode. 
2TI.2.16	Idehi olorisa onno obeŋ 'to iyaŋuno abaŋi Hollum; nyio, italama inyi aati bebe jio Hollum. 
2TI.2.17	Ara olorisa ania ihuo acagura onno oŋiyo 'to ahuan tulo. Himeneyo iko Fileto, isi hulia aati arrihai hulle ittiyenie 'to erre ihuo hunia. 
2TI.2.18	Idehini isi nekoi ono nelahode, buo ojiori jio, etuk nyia ebuhuna. Ittarroho eram hosi ania eruk ono omuk aati. 
2TI.2.19	Ati osio etawoji ninyia oyyehi Hollum. Igioroni erre huna ihide honyi: “Omijak Lamonye hia, hulla arai 'to a hulonyi; tania, ijiara hia 'daŋ, hullo ojiori 'to jio era isi a hulo Lamonye, idehini luŋa ehanita hunno orrohoji 'to.”
2TI.2.20	Itua haji anna alat 'to, owoni awoi seniyat iko arranyi arriai. Ihuhumuni omuk to 'yel iko to bilata aboŋ, buo omuk ohololuni to hitoi, buo omuk oyyeuni to hifuoto. Igiamarik omuk to oŋitek eyomita, buo omuk igiamarik erre huttoloŋi. 
2TI.2.21	Ara adi buo fe inyi ihuo nyia jio eruhok. Hia, hullo obeŋi 'to itiboti ahuattek hosi, igiamarik adi isi te ekoi enne ilaman 'to bebe; nyio, igialani isi buo fe isi oyiji a huno Lamonye. Ihuhumanie isi luŋa egemita hirre 'daŋ hunno oyiji 'to. 
2TI.2.22	Tania, idehi ewahiti nyarhalu; ottifotie abisan, neruk, abuaran taji iko elik taji. Arabotie iko hia hullo omojoi jio Lamonye ta alibori tajia, omojoti aluahio jio Lamonye. 
2TI.2.23	Ati, obusak olorisa enne ipal 'to; imijak iyye jio, iyaŋutta inyi aŋalafa. 
2TI.2.24	Hèlaha luŋa apit olo Lamonye, ottifia aŋalafa. Anyalama luŋa jio aati 'daŋ; araha a hettiyanani ollo oyyu 'to, ollo owon 'to iko adihan. 
2TI.2.25	Itabisie aati hullo osuarik 'to iyye ta abijon tua, kuyya hara héyaŋuno Hollum jihosi erue, ette imijana nelahode. 
2TI.2.26	Attati tibuo isi irue, ette irisuna addi jio elohit Sittan, linyia inefu 'to isi ihaniere ewahiti honyi.
2TI.3.1	Omijana jio, olo adi amanya igolon jio oŋitek esidita. 
2TI.3.2	Arai adi aati a haluok, aŋarujok, a hetadarak, a hagolok hossi, a hamorok waati, a hamiosok hesiok hosi. Ittallihi adi isi jiaran humo, buo fe ihari Hollum. 
2TI.3.3	Obeŋ adi abuaran taji iko amehino jihosi, arai adi isi a hamuaŋak, a hamunok 'lumo, aŋerejak, eharak yiji. 
2TI.3.4	Arai adi isi a hetinyiaŋak waati, awaati hulla amanyai arrusahania, hullo ottoho etadara. Omunoi adi isi ewahiti huattek, buo obiaŋara Hollum. 
2TI.3.5	Itihanie adi isi ahuattek ihuo amojok Hollum, buo ihari agolon honyi. Hènyiha jio aati ihuo hulia. 
2TI.3.6	Ojiŋattai omuk hulosi asik waati imumuniere aŋoruo hunno obeŋi ossi, hunno ottidani ariri huno eyyata iko awoi iwahiti huattek hosi. 
2TI.3.7	Aŋoruo hunno odulori 'to 'tifia ekoi iyiyenuniere obo ariŋ aŋejuk, ati ittallihi isi imijana nelahode. 
2TI.3.8	Ihuo ninyia osuarik Yanne iko Yambere, Mose, ihuo nyia buo fe osuarik aati hulia nelahode. Isi hulia aati hullo omuyahi ossi, hullo obeŋ neruk hosi ara hode. 
2TI.3.9	Ati, obeŋi adi isi iduoŋi obo amaji, nyio, igonyuni adi aati 'daŋ abiaŋan hossi jihosi. Ahuattek hirre hunia hunyia iduoŋi 'to jio Yanne iko Yambere.
2TI.3.10	Ati, ihum iyye ijifatio ettiyenita hoŋ, amanya hoŋ, erre hunna awak ni jio amanya ana, neruk hoŋ, nabijon taji hoŋ, abuaran taji hoŋ, adihan hoŋ; 
2TI.3.11	aliwari waati nani iko ettigemita hoŋ. Imijak buo fe iyye erre 'daŋ hunyia iduoŋi 'to jihoŋ iborejin gala Antiok, Ikoniom, iko Listra. Arumak nyia ni ettigemita hunno orrohoji 'to bebe, ati italuahu Lamonye nani jihosi 'daŋ. 
2TI.3.12	Ittigemie adi atulo 'daŋ alla awak 'to imanya ta abaŋi Hollum, te enoso honyi iko Kristo Yesu. 
2TI.3.13	Ati orrorrohojarai adi arrohojak hulle itihanie 'to ahuattek. Inyobie adi isi aati, buo fe aati hullomuk inyobie isi. 
2TI.3.14	Buo jihoi, oduloi jio nelahode ninyia ittiyanani jihoi enne ihum iyye iruk. Imijak iyye baŋai ettiyanak hoi, 
2TI.3.15	buo fe many ninyia héra iyye ahito, imijak nyia iyye Egierita hutto Buk Hollum, hunno oremehini 'to isiarana jihoi ofioro hunne iyaŋunie 'to etalahuno te neruk jio Kristo Yesu. 
2TI.3.16	Ofuonni egierita 'daŋ hutto Buk Hollum jio Hollum, buo fe oyiji ittiyeniere nelahode, iriŋiere epalak, itabisaniere epalita iko ittiyeniere amanya onno obis 'to; 
2TI.3.17	jio oŋida atulo elle igiama 'to jio Hollum ottuba iko erre 'daŋ hunna awahi ihaniere egemita 'daŋ hunno oyiji 'to.
2TI.4.1	Ihosiere Hollum iko Kristo Yesu, hullo ofuonni 'to iŋocio neram hesuok iko ayaak, buo fe ta attuna Kristo ilohittok a hobu, ehum ni ikiana jihoi jio, 
2TI.4.2	ittiyenie eram Hollum. Oduloi ettittoyo inyi (duadi bu obis asaa kuyya obeŋ), itamijananiere aati epalita hosi buo fe iriŋiere isi jio eyyata hosi. Itagolo buo fe atajia hosi buo ittiyenio ta abijon tua. 
2TI.4.3	Ofuonni adi oŋitek hunne iharik aati etayirio ettiyenita hunno obisi 'to. Ijifatie adi isi erre hunna awahi isi buo fe ofuoi iddudduhuno ettiyanak arriai hullo ofuonni 'to iramani jihosi erre hunna awahi ayyaha hosi etayirio. 
2TI.4.4	Oyitoni adi isi oruoŋite jio nelahode, ette sihina ayyaha hosi 'daŋ jio eyabita eberien. 
2TI.4.5	Ati, ihuma ittoŋ ahuan; odiha ettigemio, ihanie egiama ono ettittoni Sayyo Ayijok, otuhok luŋa 'daŋ egemita hoi ihuo apit Hollum.
2TI.4.6	Alla ara jihoŋ, alum luŋa asaa onno ottohorik ani irari ihuo ehumi; attuba luŋa jihoŋ idiahari amanya afau ana. 
2TI.4.7	Jio arracita ania, akem ni bebe; aŋer ni many isidi, agottiere ni neruk ania
2TI.4.8	Te etabisanio hoŋ to hosiere Hollum, esiorio ono agalihina enne itila nani ihuania. Olo adi Lamonye, aŋotoni hiram ollo obosi 'to, isiarana esiorio ania jihoŋ jio Oloŋ nyia; obiaŋara jihoŋ hama, ati, jio hia 'daŋ hulle itilai 'to aleyehino honyi.
2TI.4.9	Okiama luŋa ittuniere jihoŋ kokuak. 
2TI.4.10	Omuno Demas bebe erre afau many idehi nani, ette leten Tesalonika. Alo Krisens, Galasia, buo Tito olo Dalmasia. 
2TI.4.11	Luka hama elle ewon 'to ikoŋ. Ottifieu Marko, ifuanna ikonyi; nyio, oremik inyi nani iluak te egiama. 
2TI.4.12	Efak ni Tikikos ibore gala Efeso. 
2TI.4.13	Elle ittu iyye, asarunie iko akout hoŋ ninyia ediehuno ni Trowas jio Karpos; iyaŋunie buo fe iko abuhi, agalik ati hunne ihuhumi to muhunyo.
2TI.4.15	Ihuma mijio inyi bebe; nyio, iha nyia inyi bebe bebe asayyo hunyia ettittoyo hohoi.
2TI.4.16	Tetteri hoŋ iwotiari ilokikoi, obeŋ nyia tulo teger hoŋ; atturohini nyia isi nani 'daŋ. Hèlaha Hollum ihianak epalita hunia jihosi. 
2TI.4.17	Ati, owon nyia Lamonye ikoŋ, ette isiarana jihoŋ agolon iremehiniere ittittoyere asayyo honyi 'daŋ oŋida Alufajak 'daŋ itayiruni. Ania, italuahunierek nani to ye. 
2TI.4.18	Italuahu adi Lamonye nani jio arrohojita 'daŋ, ette iyaru nani onno oyyu jio Olobie honyi ettedou. Hatawana nakuatan jihonyi 'tulaŋ mak! 
2TI.4.20	Arasa nyia Erastos Korinto, buo ni ediehuno Trofimos Miletos nyio, oŋuai nyia inyi. 
2TI.4.21	Okiama luŋa ittuniere jihoŋ hobeŋi ayafajin hacoro afanyi.
2TI.4.21	Ifuanyai bo Yubulu, Pudens, Lino iko Klaudio; itifonyai buo fe Kristiani hullomuk 'daŋ.
2TI.4.22	Ijiara Lamonye hatawana jio oloholio hoi.
2TI.4.22	Hatawana ayiji taji Hollum jihatai 'daŋ.
TIT.1.1	Ani alia Paulo, egiamani Hollum buo fe ara elefahata Yesu Kristo.
TIT.1.1	Onyimuni nyia nani buo fe ifahuni iluahiere neruk ono lonyimot Hollum buo fe itahutaniere jihosi nelahode enne ittiyenio neruk hohoi; 
TIT.1.2	anna ara 'to te eyihina jio nesu onno osio 'to 'tulaŋ, ninyia acorok Hollum many berien. Hollum, ollo obeŋ 'to ogesem. 
TIT.1.3	Ania, buo ninyia attu oloŋ anna awak inyi, ette inyi italeyehina asayyo hunia jihoŋ. Isiori nyia isi jihoŋ, buo ni ette ittittoyo isi te elohittok ono Hollum Etalahani hohoi.
TIT.1.4	Te neruk onno owon 'to jihohoi, egiorok ni awaraga ana jihoi Tito, ira iyye ihuo lonyi hoŋ ahode.
TIT.1.4	Ijiara Hollum Monye iko Kristo Yesu etalahani hohoi, isiori jihoi ayiji taji iko nelik taji.
TIT.1.5	Edehi nyia ni iyye Krit jio, oŋida iyye ihuhumak erre hunyia hobeŋi 'to otuhonie, buo fe oŋida inyimu elettaha hulo eluluŋi heruhok jio aborejin gala 'daŋ ihuo eramak nyia ni iyye jio: 
TIT.1.6	ijiara luŋa elettok obeŋ owon iko epali, hèlaha iriaha
TIT.1.7	Ara elettok iluluŋ heruhok a hattoŋoni igiama Hollum. Hèlaha luŋa inyi owon iko obo epali. Hèlaha inyi itadara kuyya orroho ta ajore, kuyya aharumani, kuyya a hamunoni ŋalafa kuyya buo fe a hamunoni robiyaa. 
TIT.1.8	Ijiara luŋa ifuotutta aati ihaŋ honyi, buo fe ara oloyijio. Ijiara luŋa inyi ihum igigilo onno oyyu, amanya onno obis, amanya onno olibo buo fe ihum ittoŋotio ahuan. 
TIT.1.9	Ijiara luŋa inyi ogottiere asayyo hunna arai 'to hode ihuo ittiyanani nyia jihonyi; oŋida bati inyi oremik iluak aati hullomuk te ettiyenita hunno obisi 'to, buo fe itahutak epali hia hulle ihari 'to ettiyenita hunia.
TIT.1.10	Nyio, oluaji aati hullo obeŋi abaŋi elettaha; agalik ti aati hunyia ijifatie 'to emojiti Yudei. Itafittaŋie isi aati te ekikiana asai asai. 
TIT.1.11	Ijiara luŋa itaduahini isi nyio, ittarrohoji isi ahaŋitek 'daŋ te ettiyenio erre hunno obeŋi 'to osiruni jihosi ittiyeniere. Ittiyenie isi erre hunia irumaniere arobiyaa.
TIT.1.12+TIT.1.13	Obo atulo Krit nyia ikilu ta ahuan honyi jio, “Arai aati Krit toloŋi agesomok, aciaŋi hunna afarai 'to buo fe aŋarujok hulle iboyoji.” Tania, iŋerejanie onno orroho jihosi, oŋida bati isi obisi jio neruk hosi, 
TIT.1.14	ette biaŋan inyiak golihina jio eyabita Yudei iko efahita hunno ofuonni 'to jio aati hulle ihari 'to nelahode.
TIT.1.15	Olibori erre 'daŋ jio aati hullo olibori atajia; buo obo ariŋ obeŋ olibo jio aati hulle iboti tajia iko jio hullo obeŋi 'to owoni iko neruk; nyio, arrohoji ossi hosi buo fe atuajin hosi oye. 
TIT.1.16	Ojiori isi jio emijak isi Hollum, buo ehanita hosi itahutani jio otimoi isi inyi. Orrohoji isi bebe; omesie isi Hollum, buo fe obeŋi osiruni ihaniere obo ariŋ onno oyyu.
TIT.2.1	Buo jihoi Tito, ittiyenie luŋa erre hunno obisi 'to. 
TIT.2.2	Isiŋa lamaruak; ijiara ossi hosi afaŋi, ijiara egigilita hosi obisi; ijiara buo fe isi ihumi ittoŋotio ahuattek hosi. Hèlaha luŋa isi itapuahi neruk hosi iko abuaran tajia hosi buo nadihan hosi. 
TIT.2.3	Ihuo nyia buo fe, isiŋa namaruak; ijiara amanyai aŋoruo hunne isiori 'to amanya hosi jio Hollum. Hèlaha arai a hetarrohojak fureta waati kuyya a harumak balu. Ijiara luŋa isi ittiyenie erre hunno oyiji 'to, 
TIT.2.4	oŋida isi ittiyenie aŋoruo anyarhalu itabuoriere atajia jio habiok hosi iko jio aduri hosi. 
TIT.2.5	Ijiara buo fe isi ottoŋotie ahuattek hosi onno oyyu, ijiara anyalami, ijiara arai aŋoruo ayijok, hunno oniŋie 'to habiok hosi; nyio, ŋadi obo atulo ikiana onno orroho te eram sayyo hunno ofuonni 'to jio Hollum.
TIT.2.6	Ihuo nyia buo fe, ihuma buo fe ittittohina nyarhalu hulla arai 'to aliawa, ijiara ottoŋotie ahuattek hosi onno oyyu. 
TIT.2.7	Oduloi irahan a hetamijani jio aati hullomuk. Ittiyenie luŋa ta ataji onno olibo, hèbala elle ittiyenio iyye. 
TIT.2.8	Ittiyenie te ekenita hunno obisi 'to, hunno obeŋ tulo oremik itipal. Anyahini adi ariri amiorok hoi alla abeŋi isi orumani obo epali ikianari to hohoi.
TIT.2.9	Ijiara luŋa apiti itamunoye elettaha hosi ta aniŋio hirre 'daŋ hunne iramani jihosi. Hèlaha isi itarraŋai iko elettaha hosi, 
TIT.2.10	kuyya ohoholuni erre hosi. Ati, ijiara luŋa isi itahutani abisan iko ayiji hosi. Oŋida bati aati 'daŋ itahabuye ettiyenio ono Hollum etalahani hohoi te erre 'daŋ hunne ihanie isi.
TIT.2.11	Nyio, italeyehi Hollum ayiji taji honyi italahuniere aati 'daŋ. 
TIT.2.12	Ettiyenio hohoi ayiji taji ania, ibusaniere emanyiti hunno orrohoji 'to iko ewahiti huno afau ana. Awak inyi hohoi emanya jio afau ana onno oyyu, obeŋ enyobio, 
TIT.2.13	buo etilari, te eyihina Noloŋ eyijo, anna alari akuatan ono Hollum hohoi alla agalik 'to iko ono Yesu Kristo etalahani
TIT.2.14	Isiarak nyia inyi ahuan honyi to hohoi, italahuniere hohoi jio eyyata 'daŋ jio, oŋida era a waati honyi aliborok, hulla awahi 'to ehanio erre hunno obisi 'to.
TIT.2.15	Ittiyenie erre hunia; igiamari elohittok ottonohoi itagoliere atajia iko iriŋiere etayirak hoi. Hèlaha obo jihosi iyasio iyye.
TIT.3.1	Inyiaha iramana aati hatai, ijiara abaŋi elettaha iko gala; ijiara oniŋie isi buo fe ihuhumi ahuattek ihaniere onno oyyu oŋitek 'daŋ. 
TIT.3.2	Iramak isi, hèlaha ittarrohojie afure obo atulo, hèlaha omunoi aŋalafa, ijiara anyalami; ijiara odulori emorot jio aati 'daŋ. 
TIT.3.3	Berien, obeŋi nyia ossi jihohoi; era nyia a hamiosok, a hepalak, apiti jio awoi iwahiti iko emuniti 'daŋ. Etuhok nyia amanya hohoi 'daŋ jio ajujon tajia iko jio ahaini. Oliwarik nyia aati 'daŋ hohoi, buo fe eliwari ahuattek hohoi. 
TIT.3.4	Buo ninyia italeyehini ayiji iko abuaran taji ono Hollum etalahani hohoi, 
TIT.3.5	ette inyi italahuna hohoi; obiaŋara nyia jio to omuk erre ayijok hunne ehan hohoi. Ati, italahu inyi hohoi ta amehino honyi, ta agolon ono Loholio Olibo elle esiorio 'to jihohoi esiuno iko nesu aŋejuk te etaliborio honyi hohoi. 
TIT.3.6	Itufutak nyia Hollum jihohoi Loholio Olibo to Yesu Kristo etalahani hohoi jio, 
TIT.3.7	ta ayiji taji honyi, oŋida bati era ahabisak to hosiere Hollum, ette ifuanna ifuotuna nesu onno osio 'to 'tulaŋ, enne eyihi. 
TIT.3.8	Ara eram ania luŋa hode.
TIT.3.8	Awak ni oŋida iyye ihum iduloro ekiana erre hunia jio, oŋida bati hulle iruhi 'to jio Hollum igigiloi ituhoniere oŋitek hosi 'daŋ ihaniere erre ayijok, hunno oŋidari buo fe oluahie aati 'daŋ. 
TIT.3.9	Ati, idehina etarisa obojiai, idehina ehenio fureta hohonyiok; idehina ebubuanya iko aŋalafa te eram ono Efahita. Erre asai hunia, obeŋ obo ayiji jihosi. 
TIT.3.10	Alla arroho 'tuŋ, isiarak esariti arrihai jio hia hulle iyaŋunie 'to ebubuanya. Tania, hènyiak ihutonia jihosi. 
TIT.3.11	Omijak jio, omuyahi ossi aati hulia, buo fe eyyata hosi itahutani jio ipali isi.
TIT.3.13	Orumak luŋa obo ekoi iluahiere Sena, aŋotoni hiram, iko Apolo oŋida isi itterie amomoriya hosi. Hèlaha luŋa obo ariŋ aŋaramahi jihosi. 
TIT.3.14	Ijiara luŋa aati hohoi ittiyenuni ituhoniere oŋitek hosi ihaniere erre ayijok, iluahiere ewahiti hunna arai 'to hode. Hèlaha amanyai asai asai.
TIT.3.15	Itifonyai aati 'daŋ hullo owon 'to dini. Itifonyak eruhok ihuo hohoi.
TIT.3.15	Hatawana ayiji taji Hollum jihatai 'daŋ.
PHM.1.1	Ani alia Paulo, elle efita 'to ibabus te eram Kristo Yesu. Ani alia iko illa hohoi Timoteyo.
PHM.1.1	Egiorok hohoi awaraga ana jio illa hohoi Felimon egiamani ihuo hohoi 
PHM.1.2	iko jio eluluŋ heruhok onno ottubatio 'to ihaŋ hoi, buo fe jio haniye hohoi Appiya iko Arkipos ollo odik 'to egiama bebe ihuo hohoi.
PHM.1.3	Ijiara Hollum Monye hohoi iko Yesu Kristo, Lamonye hohoi isiarani jihatai ayiji tajia iko elik tajia.
PHM.1.4	Esiorio ni ahumo jio Hollum buo fe agilutta iyye, Felimon, alla amojo ni, 
PHM.1.5	nyio, etaniŋu ni abuaran taji hoi aati Hollum 'daŋ iko eruk hoi jio Yesu, Lamonye. 
PHM.1.6	Amojo buo fe ni jio, ijiara etoŋo hohoi arabotie ikoye a heruhok iyaŋuno jihohoi amijana ono ayiji 'daŋ te enoso iko Kristo. 
PHM.1.7	Nyio, illaŋ, iyaŋuno abuaran taji hoi jihoŋ amuno onno obolo iko elik tua! Itamuno iyye aati Hollum 'daŋ.
PHM.1.8	Te eram ania, aremik duo ni iŋerejanio iyye ihuo lella to Kristo, iramaniere iyye jio, ihanie ihuo ojiori. 
PHM.1.9	Ati ta abuaran taji hoŋ iyye, attana ni iyye 'tana. Ani Paulo, elle ifahu Kristo, buo fe ihuania efita te eram honyi
PHM.1.10	Ania, attana ni iyye te eram Onesimo, lonyi hoŋ to Kristo. Nyio, anna awanari ni ihuania ibabus, ara ni jihonyi a monye. 
PHM.1.11	Berien ibeŋ nyia iyye igonyu obo ayiji jihonyi
PHM.1.12	Ihuania, enyiaha ni inyi ajihoi; obuor ataji hoŋ inyi bebe. 
PHM.1.13	Awak duo ni luŋa inyi arasa jihoŋ dini, iluahiere ani imaji hoi buo ni hefita ibabus te eram sayyo ayijok. 
PHM.1.14	Ati abeŋ ni awak irosonia iyye iluahiere ani. Awak ni ijiara iyye ihan ihuo iwak iyye. Tania, ettallik ni ihanio obo ariŋ arari fe elle iruk iyye.
PHM.1.15	Ara hara inyi ninyia obiaŋari Onesimo awanari jihoi obo kai jio, oŋida bati inyi ottu duloro ikoye. 
PHM.1.16	Ihuania, abeŋ inyi ara apit ijiai, ati agalik inyi apit; ara inyi ella elle emuno bebe to Kristo. Oyyu inyi bebe ta taji hoŋ, ati agalik adi ayiji honyi jihoi bebe; nyio, ara inyi apit hoi buo fe ella hoi to Lamonye.
PHM.1.17	Tania, elle imijak iyye jio ira iyye ahegiamani ihuo ani, inyiaha ifuotuna inyi ihuo iremik iyye ifuotuna ani. 
PHM.1.18	Elle ihan nyia inyi obo epali jihoi kuyya ohuru obo ariŋ jihoi, igiorok ahoros honyi ahonoŋ. 
PHM.1.19	Ani Paulo, egiorok eram ana ta aani hoŋ: aduma adi ni iyye. (Abeŋ ni awak itagiluna iyye jio, ara amanya hoi a Kristiani toni.) 
PHM.1.20	Aafe, illaŋ, ihana ariŋ ania jihoŋ te eram Lamonye. Itamuno atua hoŋ ihuo ella to Kristo!
PHM.1.21	Enne egiorori ni ana, amijak ni luŋa jio, ihan adi iyye ariŋ anna awak ni. Amijak ni luŋa jio ihan adi iyye erre allaŋari hunna awak ni. 
PHM.1.22	Oŋida buo fe ihuhumak jihoŋ obo amaji eyirit nyio, eyihi ni jio, te emojiti hatai 'daŋ aŋatani adi ani icohuniere jihatai.
PHM.1.24	Itifonyai buo fe egiamak ihuo nani; isi bo Marko iko Aristakos, buo Demas iko Luka.
PHM.1.25	Ijiara ayiji taji ono Yesu Kristo, Lamonye hatawana jihatai 'daŋ.
HEB.1.1	Berien, ikianatio nyia Hollum jio hohonyiok hohoi te etuhe hekianak honyi, enyiahita arriai iko te ekotia arriai. 
HEB.1.2	Ati jio oŋitek huttehalu huna, ikiana inyi jihohoi tottolo Lonyi honyi. Tenyi, oyyeu nyia Hollum edou iko afau. Onyimu nyia Hollum inyi jio, oŋida erre daŋ ofuoi irahan a hunonyi. 
HEB.1.3	Itahutak tibuo inyi luŋa akuatan Hollum, buo fe orrijio hode iko Hollum. Ogottiere inyi erre daŋ huttedou iko hutta fau te ekiana honyi onno odua 'to. Ninyia italibo inyi aati 'daŋ jio eyyata, itoŋo inyi iŋati iŋet Hollum Laduarani, alla Agalik 'to 'daŋ.
HEB.1.4	Agalik aduaran Lonyi ono ajilohien, buo fe arahan honyi Olonyi Hollum, agalik bebe elohittok ono ajilohien. 
HEB.1.5	Alali ajilo nyia ollo ojio Hollum jihonyi jio:
HEB.1.5	“Iyye lonyi hoŋ;
HEB.1.5	nyio, ahana ara ni a Monyohoi?”
HEB.1.5	Kuyya, alali nyia ollo ojio inyi jihonyi jio,
HEB.1.5	“Ara ni a Monyohoi,
HEB.1.5	buo iyye ira a lonyi hoŋ?”
HEB.1.6	Buo ninyia ajio Hollum efahu Oloŋeu honyi ifau, iramak nyia inyi jio;
HEB.1.6	“Ijiara luŋa ajilohien hoŋ 'daŋ itahabuye inyi.”
HEB.1.7	Ati te eram ajilohien, ojio nyia Hollum jio,
HEB.1.7	“Oyyeu nyia Hollum ajilohien honyi irari ihuo Oloyyami,
HEB.1.7	buo fe oyyeu egiamak honyi irari ihuo aŋadiafa hima.”
HEB.1.8	Buo te eram Lonyi honyi, ojio nyia inyi jio:
HEB.1.8	“Ira iyye a Hollum, osio adi olobie hoi
HEB.1.8	Ilohittok adi iyye jio aati hoi
HEB.1.9	Obuor atua hoi ariŋ onno obis 'to, buo oliwari enne ipal 'to.
HEB.1.9	Ania, anyimuniere ni iyye, nani Hollum hoi,
HEB.1.9	ette ni isiarana jihoi amuno anna agalik 'to bebe ono orriahat hoi.”
HEB.1.10	Ojio buo fe Hollum jio,
HEB.1.10	“Lamonye, tetteri iyye nyia iyyeu afau,
HEB.1.10	iyye nyia buo fe ta ahuan hoi iyyeu nedou.
HEB.1.11	Otuhoroi adi isi 'daŋ, buo iyye idulo 'tulaŋ mak;
HEB.1.11	imaruahi adi isi ihua aboŋojin.
HEB.1.12	Ibubun adi iyye isi ihua akout amuarani,
HEB.1.12	ette iduhara addi ihua aboŋojin amaruak.
HEB.1.12	Ati ira iyye olosiohol,
HEB.1.12	buo fe imanya 'tulaŋ mak.”
HEB.1.13	Hobeŋ Hollum ojio jio obo olo ajilohien honyi jio:
HEB.1.13	“Itoŋoi tene totto ŋati iŋet hoŋ
HEB.1.13	many ehananiere ni amiorok hoi
HEB.1.13	ariŋ enne irriehiniere iyye eejek hoi.”
HEB.1.14	Haŋai ti ajilohien? Isi oloholioo hulle igiamai 'to jio Hollum. Ifahu Hollum isi iluahiere hia hullo ofuoi 'to italahuno.
HEB.2.1	Tania, ijiara luŋa ehum igottiere erre hunyia etaniŋu, ŋadi eburusaru addi jihosi. 
HEB.2.2	Itahutani tibuo jio, ara neram ninyia iramani ajilohien jio hohonyiok hohoi hode, buo atulo 'daŋ linyia obeŋ 'to ijifatio kuyya oniŋio eram ania, ifuotu nyia inyi ettigemio onno osiru tenyi. 
HEB.2.3	Eris 'tadi aŋai, elle ebeŋ ehum mijio eram ono etalahuno anna agalik 'to ania? Lamonye, ta ahuan honyi nyia iramu eram ono etalahuno ania. Buo hia, hunyia itayiruni 'to jihonyi, ette iramana jihohoi jio, ara inyi hode. 
HEB.2.4	Ara buo fe Hollum asuut ihuo isi te ehanio honyi ellillihita iko eduariti arriai, buo fe ihiharak esiorita Loholio Olibo ta awahan ottononyi.
HEB.2.5	Obeŋ nyia Hollum ihanak ajilohien ellettaha afau aŋejuk onno olo 'to ittuna, enne ekiana ana eram honyi. 
HEB.2.6	Ati, igioroni jio obo aŋati Buk Hollum jiojio:
HEB.2.6	“Ei, Hollum, ara atulo anyio jihoi igigilori tenyi kuyya imijiere inyi onno oyyu?
HEB.2.6	Ara inyi atulo asai.
HEB.2.7	Berien kai, isiarak nyia iyye jihonyi agolon onno omuta jio ono ajilohien;
HEB.2.7	itte ikafana jihonyi akuatan iko olohuo
HEB.2.8	ette ihanana inyi elettok hirre 'daŋ.”
HEB.2.8	Te ehanana Hollum atulo elettok hirre 'daŋ, attubanie erre 'daŋ jio elohittok honyi. Ati inuania, ebeŋ egonyu atulo ilohittok jio erre 'daŋ. 
HEB.2.9	Ati egonyu Yesu, linyia isiarani berien kai, agolon onno omuta jio ono ajilohien jio, oŋida luŋa oye te eram waati 'daŋ ta ayiji taji Hollum. Egonyu ihuania akafani jihonyi akuatan iko olohuo ta arumana honyi ettigemio ono naye. 
HEB.2.10	Obis nyia Hollum, layyani hirre 'daŋ, ollo ogottiere 'to isi 'daŋ, itifuotuniere Yesu elohittok anna ara 'to ahononyi ta arumana honyi ettigemio jio; oŋida bati aduri Hollum arriai ifuotuni akuatan arabotie ikonyi. Yesu nyia iyaŋuno jihosi 'daŋ etalahuno. 
HEB.2.11	Italibo inyi aati jio eyyata hosi, buo inyi iko hia hulle italibori ara Monyosi abotie. Inyi onno obiaŋarik ariri jio Yesu iloŋori isi a waati hutta haŋ. 
HEB.2.12	Ikiana inyi jio Hollum jio:
HEB.2.12	“Eramak adi ni jio aati hoŋ erre hunne ihan iyye;
HEB.2.12	etahabuyo adi ni iyye jio ettubiti hosi.”
HEB.2.13	Buo fe ojio jio, “Eyihi adi ni jio Hollum.” Ette fe inyiak jiaran jio, “Ani olo iko aduri hunyia isiarak Hollum jihoŋ.”
HEB.2.14	Te eloŋo honyi aati huattek aduri honyi, inyi buo fe ninyia ottuniere Yesu irari ihuo isi. Ihan nyia inyi ihuo nyia jio, ta naye honyi, oŋida bati inyi aremik itattur Sittan, ollo owon 'to iko agolon ittohiere. 
HEB.2.15	Ania, italahuniere inyi aati hunyia arai apiti ta amanya hosi daŋ ta abaŋi hosi aye. 
HEB.2.16	Hode, obeŋ nyia Yesu ottu iluahiere ajilohien; ati ottu nyia inyi iluahiere aati hutto woyo Abramo. 
HEB.2.17	Tania, osiru nyia luŋa jihonyi irari ihuo aati honyi te ekotia 'daŋ jio, oŋida bati inyi ara a Hehumani elle ittokon, oloyijio ollo owon 'to iko amehino, te egiama honyi jio Hollum jio, oŋida bati ohohini eyyata waati. 
HEB.2.18	Tania, oremik inyi iluak hia hullo orumani 'to esusuta, nyio, orumak nyia buo fe inyi esusuta iko ettigemita.
HEB.3.1	Itai Kristiani ihua ani, hunyia buo fe onyimu Hollum, igigiloti to Yesu. Ifahu nyia Hollum inyi irari a Hehumani elle ittokon, olo neruk onno owon 'to ana jihohoi. 
HEB.3.2	Oniŋio nyia Yesu eram Hollum, linyia onyimu 'to inyi, ihuo ninyia oniŋiere Mose igiamari jio aati Hollum
HEB.3.3	Ati osiru olohuo jio Yesu agalik jio Mose, ihuo onno osiruniere inyi jio aduhoni agalik jio aaji. 
HEB.3.4	Nyio, owoni asik 'daŋ ababo iko aduhok hosi, ati Hollum oyyeu erre 'daŋ. 
HEB.3.5	Ara nyia Mose a hegiamani oloyijio te egiama honyi jio aati Hollum. Iramatta nyia inyi erre hunno olo Hollum ikiana moi. 
HEB.3.6	Ati ara Kristo a Hito oloyijio ollo ottoŋotio 'to aati Hollum. Era a waati honyi, elle edulo etagolio tajia, ebeŋ ehorok.
HEB.3.7	Tania, ihuo ojio Loholio Olibo jio,
HEB.3.7	“Ahana, elle itayiruna itai etuk Hollum,
HEB.3.8	Hètagoloto ossi, ihuo hohonyiok hatai; omesie nyia isi Hollum,
HEB.3.8	to ninyia okemierek isi inyi ihidiofo.
HEB.3.9	Ojio nyia Hollum jio okemie nyia isi ani,
HEB.3.9	duadi bu igonyuni nyia isi erre hunyia ehanio ni aŋasi atomuana aŋuan.
HEB.3.10	Ania, eloŋojitari ni jihosi ette ni jiaran,
HEB.3.10	‘Odulori isi amesio ani
HEB.3.10	buo fe ihari ejifatio efahita hoŋ.’
HEB.3.11	Ejoria nyia ni, ette ni ittuŋo jio:
HEB.3.11	‘Ittallihi adi isi ifanyan jio afau anna aremehiniere ni isiaraniere jihosi ayiri!’ ”
HEB.3.12	Illarak iko haniyarak hoŋ, ihumata mijio; hèlaha obo jihatai owon iko ataji onno orroho, onno obeŋ 'to owon iko neruk, ŋadi iyitonia Hollum lesuoni, oruoŋitek. 
HEB.3.13	Ati, alla ara ekiana otto buk Hollum, onno ojio 'to jio, “Ahana”, to hohoi, oluahiete ahuattek oŋitek daŋ, ŋadi iyyauna ittata iruk agesemi enne iyaŋuno 'to jihatai agolon hossi. 
HEB.3.14	Egiama 'daŋ luŋa arabotie iko Kristo, elle egottiere many isidi, eyihina ninyia owon 'to jihohoi tetteri. 
HEB.3.15	Erre huna, hunyia ojio abuk Hollum jio;
HEB.3.15	“Ahana, elle itayiruna itai etuk Hollum,
HEB.3.15	hètagoloto ossi, ihuo hohonyiok hatai,
HEB.3.15	to ninyia omesierek isi Hollum.”
HEB.3.16	Haŋai nyia soho hunyia itaniŋuni 'to etuk Hollum, buo arasai mesio inyi? Obiaŋara soho aati 'daŋ hinyia iyaŋuno Mose addi to Masir. 
HEB.3.17	Jio baŋai nyia soho iloŋojita Hollum aŋasi atomuana aŋuan? Obiaŋara nyia soho jio aati hinyia iyyauni 'to, aati hinyia ibibiatai ahuattek hosi ihidiofo? 
HEB.3.18	Eram baŋai nyia soho enne ikiana Hollum, ninyia ojiari inyi jio, “Ittallihi adi isi fanyan jio afau anna aremehiniere ni isiaraniere jihosi ayiri”? Ikiana nyia inyi eram hia hinyia omesie 'to inyi. 
HEB.3.19	Emijak tibuo jio, ittallihi nyia isi jiŋana jio afau ania nyio, obeŋ nyia eruk jihosi.
HEB.4.1	Ihuania, isiarak Hollum jihohoi ecorit ifuotuniere ayiri ninyia ikiana inyi. Héhumata ti mijio, ŋadi obo tehiji hatai odiak arumana ayiri ania. 
HEB.4.2	Nyio, etayiru nyia Asayyo Ayijok ihuo isi; ati obeŋi nyia asayyo hunyia itayiruni isi, oluahi isi, nyio, obeŋ nyia neruk jihosi. 
HEB.4.3	Efuotu tibuo hohoi, hulle ewon 'to iko neruk, ayiri ania ninyia ocorok Hollum. Oso luŋa ihuo ninyia ojiari inyi jio,
HEB.4.3	“Ejoria nyia ni, ette ni ittuŋo jio:
HEB.4.3	‘Ittallihi adi isi fanyan jio afau anna aremehiniere ni isiaraniere jihosi ayiri!’ ”
HEB.4.3	Ara duadi bu ninyia attubak inyi egemita honyi 'daŋ many jio oloŋ ninyia oyyeuniere inyi afau, ikiana nyia inyi ihuo nyia. 
HEB.4.4	Te eram oloŋ etahattarihi, ikiana obo aŋati Buk Hollum jio: “Iholoŋ etahattarihi, oyiri nyia Hollum jio egemita honyi 'daŋ.” 
HEB.4.5	Jio aŋati ania, inyiak inyi jiaran jio, “Ittallihi adi isi ifanyan jio afau anna aremehiniere ni isiaraniere jihosi ayiri.” 
HEB.4.6	Obeŋi nyia hia, hinyia itteri 'to efuotuna Asayyo Ayijok, orumani ayiri ania nyio, obeŋ nyia eruk jihosi. Buo aŋatani jio omuk ifuotuniere inyi. 
HEB.4.7	Oloŋ ninyia inyiak Hollum inyimuna, enne iloŋoi “Ahana”, inyi itahutak eram ania. Ihalu aŋasi arriai, ikiana nyia inyi eram ania te etuk Dafide jio ekenita hoduo ilietuni to buk Hollum jiojio:
HEB.4.7	“Ahana, elle itayiruna itai etuk Hollum,
HEB.4.7	hètagoloto ossi.”
HEB.4.8	Elle isiarak nyia Yosua jio aati ayiri ninyia ocorok Hollum, obeŋ duo Hollum inyiak ikiana eram obo oloŋ. 
HEB.4.9	Tania, hobeŋ oloŋ onno oyiriarik aati Hollum afany, onno orriama 'to iko oloŋ etahattarihi ninyia oyiriari Hollum. 
HEB.4.10	Atulo 'daŋ ollo onyurak 'to ayiri ninyia ocorok Hollum, oyiri adi jio egiama honyi, ihuo ninyia oyiriari Hollum jio egiama honyi. 
HEB.4.11	Tania, hakiamata luŋa bebe ifuotuniere ayiri ania, ŋadi obo tehiji hohoi okuaharu ihuo hohonyiok hohoi hinyia okuaharai 'to ta abiaŋan eruk jihosi.
HEB.4.12	Odua ekiana Hollum, ara inyi ihuo ariŋ enne isu 'to; ofi inyi bebe agalik ademi erremit onno owon 'to iko aŋacio arrihai. Orriomoro parras many iboŋi ono oloyiri iko oloholio, many ittulita hoi buo fe many ittulai. Omijak inyi egigilita tulo iko ewahiti hutto taji honyi. 
HEB.4.13	Obeŋ obo ariŋ idima to hosiere Hollum. Asalanie erre 'daŋ ihosiere honyi, omijak inyi isi 'daŋ. Efuo adi luŋa iramana jihonyi erre 'daŋ hunne ehan 'daŋ ababo.
HEB.4.14	Hagottiette luŋa neruk ottonohoi, nyio, ewon iko Ehumani elle ittokon Agalik, alla afany 'to luŋa ihosiere Hollum; inyi Yesu, Lonyi Hollum. 
HEB.4.15	Ewon iko Ehumani elle ittokon ollo omijak 'to elik ottonohoi. Nyio, okemi nyia inyi te ekotia arriai ihuo hohoi, ati obeŋ nyia inyi iyyau. 
HEB.4.16	Tania, héhutonia ta agolon tajia, iseger ilohittok Hollum ollo owon 'to iko ayiji taji jio oŋida bati efuotu amehino iko ayiji taji onno oremik 'to iluak hohoi jio asaa enne ewahari aluahio.
HEB.5.1	Onyimuttai ehumak hulle ittaha 'daŋ tehiji waati igiamari jio Hollum, imaji hosi, buo fe isiarattari esiorita iko ehumita te eram ono eyyata. 
HEB.5.2	Oremik ataji honyi imehino jio atimok hulle ipali 'to, nyio, ara inyi ihuo isi. 
HEB.5.3	Inyi buo fe onno oremehiniere inyi isiaraniere ehumita te eram ono eyyata honyi iko huno aati hullomuk. 
HEB.5.4	Obeŋ tulo oremik inyimuna ahuan honyi irari a hehumani elle ittokon; ati, Hollum hama oremik inyimuna inyi, ihuo ninyia onyimuniere inyi Arone.
HEB.5.5	Ihuo nyia buo fe, obeŋ nyia Yesu onyimu ahuan honyi irari a hehumani elle ittokon; ati Hollum nyia ojio jihonyi jio,
HEB.5.5	“Iyye Lonyi hoŋ;
HEB.5.5	ahana ara ni Amonyohoi.”
HEB.5.6	Buo fe ikiana jio obo aŋati jio,
HEB.5.6	“Ira adi iyye a hehumani mak,
HEB.5.6	jio ehumari ono Melkisedek
HEB.5.8	Duadi bu ara inyi Lonyi Hollum, iyiyenu nyia inyi aniŋio jio ettigemita hunyia orumak inyi. 
HEB.5.9	Ninyia attohu inyi ehanio erre 'daŋ hunyia ojiori oŋida inyi ihan, iyaŋuno nyia inyi etalahuno 'tulaŋ jio hia 'daŋ hullo oniŋie 'to inyi. 
HEB.5.10	Anyimu Hollum inyi irari a hehumani elle ittokon jio ehumari ono Melkisedek
HEB.5.11	Hobolo ekiana eram ania enne eremik duo ikiana, ati ogol ikukuboniere jihatai, nyio, oddiŋi ossi hatai. 
HEB.5.12	Ihuania, ŋaduo itai isata a hettiyanak, ati, obis inyi luŋa jio obo atulo ittiyeniere jihatai etterita hirre huno asayyo Hollum. Hosiru jihatai amata lee buo obiaŋara aŋiria, 
HEB.5.13	nyio, atulo 'daŋ alla hamata 'to aale, hara olodole; hotimo inyi erre hunno obisi 'to kuyya hunne ipali 'to. 
HEB.5.14	Ati, ara aŋiria ahono aati hulla abolori 'to, hulle ettiyenuni 'to amijana hirre hunno obisi 'to jio hunno orrohoji 'to.
HEB.6.1	Hèdehina luŋa ettiyenita etterita huno Kristo. Habocioro luŋa jio ettiyenita huno aati hulla abolori 'to. Hèlaha luŋa edidasio erre etterita huno asayyo Hollum idehiniere amanya enne iyaŋuno 'to naye, buo ette iruk jio Hollum. 
HEB.6.2	Hèlaha luŋa edulo ettiyenio eram ono batisimo
HEB.6.3	Eremik ihanio ihuo nyia, alla aŋatak Hollum.
HEB.6.4	Enyiahuno 'tadi aŋai aati hulla abusani 'to eruk hosi, oŋida idehini neyyau? Owoni nyia isi berien ifaŋan Hollum; ette iniŋ esiorio ettedou, ette buo fe ifuotuna Loholio Olibo. 
HEB.6.5	Amijani buo fe isi ayiji ono ekiana Hollum, buo fe iniŋi agolon ninyia itteriere Hollum elohittok. 
HEB.6.6	Attati isi busana neruk hosi! Ogol inyiahuniere isi oŋida idehini eyyau nyio, inyiahi isi isihonia Lonyi Hollum ikruce, buo fe itanyahini inyi ariri ihiji waati.
HEB.6.7	Ajak Hollum afau enne ifuotutta 'to ahide gagaga, ette itaboloruna erre hunno oyiji jio hia hullo oromonierek. 
HEB.6.8	Buo elle itaboloru inyi ekua iko alabali, obeŋ fe obo ayiji jihonyi; iliaha Hollum epitana inyi, ette isuahina.
HEB.6.9	Illarak iko haniyarak hohoi, duadi bu ekiana hohoi ihuo nyia, emijak hohoi itai bebe. Emijak hohoi jio, inyimuna itai ekoi onno obis 'to anna ara 'to te etalahuno hatai. 
HEB.6.10	Odulo Hollum abisan. Ittallik adi inyi iguoro egiama hatai kuyya abuaran tajia hatai inyi, ninyia itahutana itai ta aluahio hatai Kristiani hullomuk, buo fe hérasati ihanio ihuo nyia. 
HEB.6.11	Ewak hohoi bebe jio, ijiara luŋa itai 'daŋ ababo iduloro awahan bebe many isidi, oŋida bati erre hunne iyihina itai ofuonni irahan hode. 
HEB.6.12	Tania, hèboyojoto; ati, irata ihuo hia, hinyia iruhi 'to buo fe odihuni, ania ifuotunierek isi erre hunyia ocorok Hollum.
HEB.6.13	Ta abiaŋan tulo agalik Hollum, ittuŋo nyia inyi ta afure honyi ihaniere erre hunyia ocorok inyi jio Abramo, to ninyia 
HEB.6.14	ojiari inyi jio, “Hode, hode, etamuno adi ni iyye. Oluluajarai adi aati hutta haŋ hoi.” 
HEB.6.15	Itilau nyia Abramo dee, many ifuotuniere inyi ariŋ ninyia ocorok Hollum. 
HEB.6.16	Elle ilama atulo, ittuŋo inyi ta afure lia alla agalik 'to inyi, buo ettuŋo ania ette iremehina eram ania 'daŋ. 
HEB.6.17	Ninyia awahari Hollum itahutaniere 'tel 'tel jio hullo ofuoi 'to ifuotuna ariŋ ninyia ocorok inyi, ittuŋo nyia inyi luŋa jio, ettallik inyi itapuak awahan ottononyi. 
HEB.6.18	Ecorit iko ettuŋo Hollum, isi erre arrihai hunia hunne ittallihini 'to iloito; ittallik buo fe Hollum igesemi te eram hosi. Tania, ihumi luŋa itagol hohoi hulle efuhororo 'to jihonyi jio, oŋida bati luŋa ehum igottiere eyihina enne ihanani ihosiere hohoi. 
HEB.6.19	Jio amanya hohoi, ara ariŋ enne eyihi jihonyi, ihuo olohurut enne iriecierek a babur, enne itagolio 'to hohoi. Inyi Yesu, ollo olo 'to many imaji elibo, agalaru aboŋo etihi otto haji emojit enne ittokon ettedou. 
HEB.6.20	Ikiomoro inyi diya, te eram hohoi. Ara inyi mak a hehumani elle ittokon jio ehumari ono Melkisedek
HEB.7.1	Ara nyia Melkisedek a hobu Salem, buo fe ara a hehumani Hollum Elle Illomohi 'to 'Daŋ. Ninyia acohuno Abramo jio arrem ninyia itatturiere inyi obuok hula aŋuan, arraŋu nyia Melkisedek inyi, ette imimit inyi; 
HEB.7.2	buo Abramo ette isiarana jihonyi aŋati etattomoni ono asaŋ 'daŋ hunyia anyauno inyi. (Ojio etteri woyo hiram ono afure Melkisedek jio, “Hobu olo Abisan”; buo fe anya “Hobu olo Nelik Taji” ta arahan honyi a hobu olo Salem.) 
HEB.7.3	Obeŋi igioroni jio obo imaji jio, owon nyia Melkisedek iko monye, kuyya honye, kuyya hohonyiok, kuyya oloŋ ninyia isiunierek inyi iko ninyia oyeri inyi. Ara inyi ihuo Lonyi Hollum; odulo inyi arahan a hehumani mak.
HEB.7.4	Ike imijata ti elohittok honyi! Isiarak nyia hohonyi hohoi, Abramo, jihonyi aŋati etattomoni ono asaŋ 'daŋ hunyia anyauno inyi to fere. 
HEB.7.5	Ojiori buo fe efahita jio, ijiara luŋa ehumak hutto woyo ba Lefi omojuttai aŋati etattomoni saŋ jio aati hosi, Israele, duadi bu arai isi buo fe to woyo Abramo. 
HEB.7.6	Obeŋ nyia Melkisedek ara to woyo Lefi, ati ifuotu nyia inyi aŋati etattomoni jio Abramo, ette imimit inyi; atulo, linyia ifuotu 'to ecoriti Hollum. 
HEB.7.7	Emijak 'daŋ jio, agalik emimitani lia, elle imimiti. 
HEB.7.8	Elle ikiana eram ono ehumak hutto woyo ba Lefi, ifuotuttai nyia isi aŋati etattomoni buo ofuoi 'daŋ iye moi; buo Melkisedek ifuotu aŋati etattomoni, atulo elle isu, ihuo ojio abuk Hollum. 
HEB.7.9	Eremik buo fe jiaran jio, isiarak nyia buo fe Lefi (linyia ifuotuni aati hutto woyo honyi aŋati etattomoni), aŋati etattomoni tottolo Abramo. 
HEB.7.10	Nyio, howon nyia Lefi ihoto hohonyi honyi Abramo, to ninyia arraŋuniere Melkisedek, Abramo.
HEB.7.11	Ifuotuni nyia Israele efahita jio ehumari otto woyo Lefi. Alla abis nyia egiama ono ehumak hutto woyo Lefi, obeŋi duo fe aati inyiahi iwahan obo ehumani jio obo ehumari onno olufa, onno ottu 'to tette ehumari Melkisedek, buo obiaŋara to woyo Arone? 
HEB.7.12	Nyio, alla alufaji ehumak jio huttoloŋi, ijiara buo fe luŋa efahita olufaji. 
HEB.7.13	Ikianai erre hunia te eram obo atulo, ollo ottu 'to jio obo awoyo waati hama; inyi Lamonye hohoi. Hobeŋ obo 'tuŋ jio awoyo ania ara a hehumani. 
HEB.7.14	Omijani aati 'daŋ jio, ottu inyi to woyo Yuda. Obeŋ nyia Mose iliet awoyo ania, to ninyia ikianari inyi eram hehumak.
HEB.7.15	Asalanio tibuo luŋa eram ania 'tel 'tel; nyio, anyimuni obo ehumani hama alla ara ihuo Melkisedek. 
HEB.7.16	Obeŋi nyia onyimuni inyi ta agolon ono efahita hunno ojiori 'to jio, ijiara luŋa inyi odetuno jio awoyo ana. Ati, onyimuni nyia inyi ta agolon ono nesu onno osio 'to 'tulaŋ. 
HEB.7.17	Inyi onno ojio abuk Hollum jio, “Ira adi iyye mak a hehumani, jio ehumari ono Melkisedek.”
HEB.7.18	Tania, itapuahi efahita eberien, nyio, obeŋi isi ogoli buo fe ofiahaji. 
HEB.7.19	Nyio, ittallihini nyia efahita Mose itabisana obo ariŋ. Ihuania, isiarani jihohoi eyihina onno oyyu 'to agalik, enne eremihiniere nyihari jio Hollum.
HEB.7.20	Ofonik nyia Hollum ettuŋo honyi jio eyihina ania. Obeŋ nyia ettuŋo ania to ninyia ifuotunierek aati hullomuk arahan a hehumak. 
HEB.7.21	Ati ifuotu nyia Yesu arahan a hehumani te ettuŋo to ninyia ojiari Hollum jihonyi jio,
HEB.7.21	“Nani Hollum, ta ahuan hoŋ, ettuŋo,
HEB.7.21	ettallik ni iloit ahou hoŋ:
HEB.7.21	‘Ira adi iyye a hehumani 'tulaŋ.’ ”
HEB.7.22	Itahutak ania jio, Yesu itasiru emuara iko Hollum anna agalik 'to 'daŋ ta ayiji.
HEB.7.23	Berien, oluaji nyia ehumak, nyio, ittallik nyia aye iŋatana isi idulori a hehumak. 
HEB.7.24	Ati isu Yesu 'tulaŋ, tania, ittallik tulo irutana ehuma honyi. 
HEB.7.25	Inyi luŋa onno oremehiniere inyi italahuniere hia, hullo ofuonni 'to jio Hollum tottolonyi; nyio, isu inyi 'tulaŋ imojori tesi.
HEB.7.26	Obis luŋa iwanari iko Ehumani elle ittokon ihua alia; ollo olibo, ollo obeŋ 'to owon iko epali kuyya eyyau; elle igeluni addi tehiji heyyak, ette ikafaru ahide dou. 
HEB.7.27	Olufa inyi jio ehumak eberien hulle ittaha, hunyia isiarattai 'to ehumita oŋitek 'daŋ, ahosiere te eram ono eyyata hosi attati te eram ono eyyata waati hullomuk. Isiarak nyia inyi ehumi enyiahi abotie ijiai, to ninyia isiaraniere inyi ahuan honyi ehumi. 
HEB.7.28	Onyimuttai nyia ehumak hulle ittaha te Efahita Mose; aati hulle ittallihini 'to ihanio ariŋ ono oyyu 'to bebe. Ati onyimuni nyia Lonyi te ettuŋo Hollum ninyia ottu 'to ihalu Ifahita. Inyi tibuo alia luŋa ehumani elle ittokon 'tulaŋ, elle ihan 'to ariŋ anna agalik 'to ta ayiji.
HEB.8.1	Ojio awoyo eram enne ekiana ni ania jio, ewon iko Ehumani elle ittokon, elle itoŋo 'to tetteŋet ono aseger ilohittok ono Hollum Laduarani, ettedou. 
HEB.8.2	Ara inyi a hehumani elle ittokon Imaji Elibo anna Agalik 'to 'Daŋ, otto tua haji musiama anna ara 'to hode, ninyia oduk Lamonye, buo obiaŋara atulo.
HEB.8.3	Onyimuni ehumak hulle ittaha 'daŋ isioriere esiorita iko aciaŋi ehumita jio Hollum, obis buo fe luŋa jio Ehumani hohoi elle ittokon isiaraniere obo ariŋ jio Hollum. 
HEB.8.4	Alla awon duo inyi ifau dini, obeŋ duo inyi luŋa ara a hehumani, nyio, owoni ehumak hullomuk dini, hullo onyimuni te efahita Yudei isiorie esiorita. 
HEB.8.5	Igiamai isi ihaji musiama anna ara 'to arrijiori buo fe iyyalu aaji musiama ettedou. Orriama inyi ihuo ninyia ajio Mose aduho Aaji Musiama Elibo, iramak nyia Hollum inyi jio, “Ihuma luŋa ihuhumana inyi ihuo ninyia itahutani jihoi to doŋe.” 
HEB.8.6	Ati, isiarani jio Yesu ehuma anna agalik 'to bebe ottonosi, ihuo anna agalihiniere emuara ninyia iyaŋuno inyi ihiji Hollum iko aati honyi. Nyio, owotia emuara ania jio ecoriti hunna agalihini 'to ta ayiji.
HEB.8.7	Alla abis nyia ecorit etteri, obeŋ duo tulo inyiak iwahan ecorit etarrihi. 
HEB.8.8	Ati onyurak nyia Hollum epali jio aati honyi ojiari inyi jio,
HEB.8.8	“Oŋitek hunno ofuonni,
HEB.8.8	hunna alari ni ihaniere ecorit aŋejuk iko aati Israele buo aati Yudea.
HEB.8.9	Obeŋ adi inyi orriama iko ecorit ninyia ehan ni iko hohonyiok hosi
HEB.8.9	jio noloŋ ninyia amijiere ni isi onno oyyu, ette iyaŋuno isi addi to Masir.
HEB.8.9	Obeŋi nyia isi odulori aniŋio ecorit ninyia ehan ni ikosi,
HEB.8.9	ania ayitoniere ni oruoŋ jihosi.
HEB.8.10	Ihuania, alo ni ihan ecorit ana iko aati Israele
HEB.8.10	jio oŋitek huno moi:
HEB.8.10	Alo adi ni ihanana efahita hoŋ ihossi hosi
HEB.8.10	buo fe egiorok itajia hosi.
HEB.8.10	Ara adi ni a Hollum hosi,
HEB.8.10	buo fe isi arai awaati hoŋ.
HEB.8.11	Obeŋ adi obo jihosi inyiak ittiyenio aati hutta haŋ hosi,
HEB.8.11	Kuyya ikiana jio onyihari honyi jio,
HEB.8.11	‘Omijana Lamonye.’
HEB.8.11	Nyio, omijani adi isi 'daŋ ani,
HEB.8.11	itterio jio olofiaha many jio elettok hosi.
HEB.8.12	Edehi adi ni eyyata hosi
HEB.8.12	buo fe aguoro epalita hosi.”
HEB.8.13	Te ekiana Hollum eram ono ecorit aŋejuk ania, itahutak inyi jio imaruak etteri. Buo ariŋ 'daŋ enne imaruak 'to, ara ariŋ asai, iliaha alitohina honyi.
HEB.9.1	Ottu nyia ecorit etteri iko ekotia hunno omojorik, buo fe owon iko amaji emojit ifau dini. 
HEB.9.2	Osihini nyia aaji musiama; anya nyia aŋati etteri, Amaji Elibo. Itua honyi, owon nyia etawoji 'lomo, atteremeja iko emune enne isiarani jio Hollum. 
HEB.9.3	Ihoruoŋ aboŋo etihi, owon nyia amusiama enne iloŋoi Amaji Elibo anna agalik 'to 'daŋ. 
HEB.9.4	Itua honyi, owon nyia etitiek 'yel onno osuahierek ottogoŋ, buo Asenuk ono Ecorit anna arai egeri honyi ayyel. Itua asenuk ania, owon nyia etebek anna ara ayyel, buo amana owon itua honyi. Itua amusiama ania buo fe, owon nyia atelek Arone anna ayisak abene iko olottobohi hula arrihai hunyia ikiafanierek efahita. 
HEB.9.5	Totto hide Senuk, owoni nyia omuk arrijiorita saŋ hunna anyai Cerubim hunno owoni iko ewwa. Itahutani nyia isi awanan Hollum diya, buo ewwa hosi ihanani abali jio amaji onno ohohittarik eyyata. Ati, obiaŋara asaa ana enne ikukubonierek erre 'daŋ.
HEB.9.6	Ekoi ania ninyia ihuhumanierek erre hunia 'daŋ. Adahatie ehumak oŋitek 'daŋ jio aŋati etteri ono aaji musiama ihaniere egiama hosi. 
HEB.9.7	Ati, ehumani elle ittokon nyia hama, ojiŋatta iŋati haji musiama etarrihi. Ojiŋatta nyia inyi diya enyiahi abotie ijiai ihiŋa. Iyatta nyia inyi nooto isiaraniere jio Hollum te eram ono eyyata honyi iko te eram eyyata hunne ihani aati ta atimo. 
HEB.9.8	Te ekoi ania, itahutak Loholio Olibo jio, obeŋi adi aŋai ekoi onno olo 'to Imaji Elibo anna Agalik 'to 'Daŋ, buo aaji musiama etteri howon. 
HEB.9.9	Ariŋ ania enne itahutak 'to erre hunno owoni 'to jio oŋitek huna. Itahutak inyi jio, ittallihini esiorita iko aciaŋi ehumita, hunne isiori jio Hollum, italibo atajia hamojok; 
HEB.9.10	nyio, ikianai erre hunia 'daŋ eram ŋiyo iko amata buo etaduarita hunnomuk 'daŋ hunne italiborierek ahuattek. Etaduarita huan hunia ijiai, hunne igiamai many iyaŋuniere Hollum amanya aŋejuk.
HEB.9.11	Ati, ara Kristo a Hehumani elle ittokon elle iyaŋuno 'to erre ayijok hunna awoni 'to huna dini
HEB.9.12	Ninyia alari Kristo ihaji musiama, ojiŋak nyia inyi enyiahi abotie ijiai Imaji Elibo anna Agalik 'to 'Daŋ. Obeŋ nyia inyi iyaru nooto hidie kuyya ono attamoti isiaraniere ehumi. Ati iyaru nyia inyi nooto honyi iyaŋuniere jihohoi etalahuno onno osio 'to 'tulaŋ. 
HEB.9.13	Nyio, italibori atulo ihuo ojiori efahita Mose, to nooto hidie kuyya ono attamoti kuyya te enuara ono atawwo olo osuahini ehumi. 
HEB.9.14	Alla ara ti inyi hode, obeŋ 'tadi nooto Kristo iyaŋuno alibori anna agalik 'to bebe? To Oloholio elle isu 'to 'tulaŋ, isiarak nyia Kristo ahuan honyi ehumi onno oyyu 'to bebe jio Hollum. Italibo adi nooto honyi atuajin hohoi jio ehuhumita hunna arai asai jio, oŋida bati egiama jio Hollum lesuoni.
HEB.9.15	Te eram ania, iyaŋuno Kristo ecorit aŋejuk jio, oŋida bati hia hunyia iloŋu Hollum ifuotuni amuno onno osioi 'to 'tulaŋ, ninyia ocoroni a hunosi. Ta naye honyi, italahunie hia hunyia iyyauni 'to jio oŋitek huno ecorit etteri.
HEB.9.16	Alla ara eram ono awaraga enne itahutak 'to jio ŋai olo ifuotuna erutaa, ijiara luŋa omijani jio, aye amonye saŋ; 
HEB.9.17	nyio, ittallihi irutana asaŋ buo amonye hesu, arari fe alla aye inyi. 
HEB.9.18	Inyi buo fe ninyia itasirunierek ecorit etteri to nooto. 
HEB.9.19	Nyio, ninyia iramak Mose efahita 'daŋ jio aati 'daŋ, iduhu nyia inyi nooto tawwa iko ono nedie, ette iharruahina iko aari, ette iduhuna agutuny anariet, ette itarana ilosiholoti, ette isabulonia ihoto, ette iruasiere abuk ono efahita iko aati 'daŋ; 
HEB.9.20	ette jiaran, “Nooto ana itagol ecorit ono emuara ninyia awak Hollum luŋa jio ijiara itai iniŋiete.” 
HEB.9.21	Ihuo nyia buo fe, oruas nyia Mose, to nooto, Aaji Musiama Elibo iko asaŋ emojiti 'daŋ. 
HEB.9.22	Hode, ojiori efahita jio, ijiara luŋa italibori arriai hirre 'daŋ to nooto; ittallihini buo fe ihohina eyyata waati alla abeŋ nooto owouno.
HEB.9.23	Tania, italibori nyia arrijiorita hirre huttedou te ekotia ihuo hunia; buo italibori erre huttedou te ehumita hunno oyiji 'to bebe agalihini hunia. 
HEB.9.24	Obeŋ nyia Kristo ojiŋak jio Amaji Elibo atta fau enne ihuhumu tulo buo fe ara arrijiori Maji Elibo, anna ara 'to hode. Ojiŋak nyia inyi luŋa lidou, amaji anna awanari inyi ihosiere Hollum iluahiere hohoi. 
HEB.9.25	Aŋasi 'daŋ, ojiŋatta nyia ehumani Yudei elle ittokon Imaji Elibo anna Agalik 'to 'Daŋ isiaraniere nooto ciaŋ ehumi. Ati obeŋ nyia Kristo ojiŋak Imaji Elibo isiaraniere ahuan honyi enyiahita arriai. 
HEB.9.26	Elle isiaratta nyia Kristo ahuan honyi ehumi aŋasi 'daŋ, ŋaduo arumak ettigemita enyiahita arriai many tetteri fau. Ati ihuania, attu inyi enyiahi abotie ijiai iyari eyyata addi ta naye honyi, buo esidi fau iliaha. 
HEB.9.27	Oye luŋa atulo 'daŋ enyiahi abotie, ojio teya, ette Hollum iŋot eram hosi. 
HEB.9.28	Ihuo nyia buo fe, isiori nyia Kristo ehumi enyiahi abotie ijiai, iyari addi eyyata waati arriai. Inyiak adi inyi icohuno, obiaŋara iyari addi eyyata, ati italahuniere hia hulle itilai 'to inyi.
HEB.10.1	Arai Efahita Mose ihuo arrijiorita hirre ayijok hunno ofuonni 'to moi. Obeŋi isi arai a hirre ahode hode, nyio, ittallihi isi ihohina aati jio eyyata ta aduloro isiorio ehumita aŋasi 'daŋ. 
HEB.10.2	Ara duo luŋa enne italibori efahita aati jio eyyata hosi, obeŋ duo tulo inyiak ihawwa te eram ono eyyau; tania, obeŋi duo inyiahi isiorio ehumita aŋasi 'daŋ. 
HEB.10.3	Ati, esiorita hune isiaratai aŋasi 'daŋ itagiluttai aati eyyata hosi. 
HEB.10.4	Nyio, ittallik luŋa nooto ono attamoti iko ono nedie, iduhara addi eyyata.
HEB.10.5	Te eram ania, ninyia iliaha Kristo attuna lifau, ojio nyia inyi jio Hollum jio:
HEB.10.5	“Ibeŋ iyye iwak ehumita iko esiorita,
HEB.10.5	ati isiarak iyye jihoŋ, ahuan hoŋ irari ehumi.
HEB.10.6	Ibeŋ iyye imuno ehumita ciaŋi hunno osuahini ititiek
HEB.10.6	kuyya ehumita hunne iduharik addi eyyata.”
HEB.10.7	Attati Kristo inyiak jiaran, “Jai, Hollum, attu ni,
HEB.10.7	ihaniere awahan hoi,
HEB.10.7	ihuo igioroni ibuk hoi to ni.”
HEB.10.8	Itter nyia Kristo ajiaran jio, “Ibeŋ iyye iwak kuyya imuno esiorita, ehumita, iko aciaŋi hunno osuahini ititiek buo ehumita hunne iduharik addi eyyata.” Ikiana nyia inyi ihuo nyia, duadi bu isiori nyia ehumita hunia 'daŋ ihuo ojiori efahita. 
HEB.10.9	Attati inyi inyiak jiaran jio, “Jai, Hollum, attu ni, ihaniere awahan hoi.” Ania ette Hollum itapuak ehumita eberien 'daŋ, ette itarutana ehumi Kristo imaji hosi. 
HEB.10.10	Italibori hohoi ta aniŋio Kristo Hollum, ette isiarana ahuan honyi ehumi enyiahi abotie ijiai.
HEB.10.11	Odulori ehumak Yudei 'daŋ ababo ihanio egiama hosi oŋitek 'daŋ, buo fe odulori edasio ehumita huttoloŋi; ati ittallihini luŋa ehumita hunia iduhara addi eyyata. 
HEB.10.12	Ati isiarak nyia Kristo ehumi abotie ijiai enne igiama 'to 'tulaŋ; itoŋo inyi ihuania tetteŋet Hollum. 
HEB.10.13	Itila inyi diya ihuania, many ihananiere Hollum amiorok honyi 'daŋ ebalori hejek honyi. 
HEB.10.14	Te ehumi abotie ijiai, italibo inyi 'tulaŋ hia, hulle igelu inyi a hulo Hollum. 
HEB.10.15	Itahutak buo fe Loloholio Olibo jihohoi eram ania, ninyia ojiari Lamonye jio:
HEB.10.16	“Alo ni ihan ecorit ana ikosi moi.
HEB.10.16	Ehanak adi ni efahita hoŋ itajia hosi
HEB.10.16	buo fe egiorok ihossi hosi.”
HEB.10.17	Attati fe inyi inyiak jiaran jio, “Aguoro adi ni luŋa eyyata iko ehanita hosi hunno arrohoji 'to.” 
HEB.10.18	Alla ahohinie eyyata, ebeŋ fe enyiak wahan obo ehumi iduhari addi eyyata.
HEB.10.19	Tania, illarak iko haniyarak hoŋ, ta naye Yesu, ewon tibuo luŋa iko agolon ijiŋari Imaji Elibo anna Agalik 'to 'Daŋ. 
HEB.10.20	Aŋahi inyi jihohoi ekoi aŋejuk, ekoi ono nesu, enne iyaru 'to hohoi totto boŋo etihi…ajiaran ania jio, tottolo ahuan honyi. 
HEB.10.21	Ewon iko ehumani alla agalik 'to, ollo omijio 'to aaji Hollum. 
HEB.10.22	Tania, héhutonia jio Hollum, ta atajia hunno olibori iko eruk ahode. Hawatta iko atajia hunno obeŋi ihawwai te eram ono epalita buo ahuattek hunne itahuyori ta aari hunno olibori 'to. 
HEB.10.23	Hagottiette neyihina enne ejio jio owon jihohoi, nyio, eremik iruk eram Hollum ollo ogottiere 'to ecorit honyi. 
HEB.10.24	Ijiara etagolio huattek owon ihiji hohoi, iluahiere ahuattek buo fe itahutaniere abuaran tajia iko ihaniere onno oyyu. 
HEB.10.25	Hèlaha etapuak amojotio arabotie ihuo ihanie omuk. Ati hétagoliete ahuattek bebe, nyio, imijana itai jio, iliaha Noloŋ onno ottuniere Lamonye.
HEB.10.26	Ihuania, italeyehini jihohoi nelahode. Tania, obeŋ obo ehumi inyiak wanan iyari eyyata addi elle etariny aduloro ihanio eyyau. 
HEB.10.27	Ati ariŋ ollo ofitoro 'to, inyi etila, ta abaŋi, Noloŋ ono Aŋocio Hiram iko neema onno orroho 'to bebe, onno olo 'to itamuhina amiorok Hollum! 
HEB.10.28	Lia, ollo omesio 'to Efahita Mose, obeŋ adi obo amehino ittohori inyi, elle itahutani asuuti arrihai kuyya arriai jio ipal inyi. 
HEB.10.29	Obeŋ 'tadi ettigemio ono lia agalik bebe; lia, elle iyasio 'to Lonyi Hollum, buo fe itafiahajio nooto ono necorit Hollum enne italibo 'to inyi jio neyyau, buo fe omorio Oloholio ono ayiji taji? 
HEB.10.30	Nyio, emijak jio, ojio nyia Hollum jio, “Enienu adi ni, ettigemio adi ni”; buo fe igioroni Ibuk honyi jio, “Oŋot adi Lamonye eram waati honyi.” 
HEB.10.31	Oyeyer bebe imuahari ihas Hollum, lesuoni!
HEB.10.32	Hèguotti oŋitek eberien hunyia idihuniette itai ettigemita, ninyia ifuotuna itai Asayyo Ayijok. 
HEB.10.33	To omuk oŋitek, omorie nyia buo fe ihanie itai onno orroho ihosiere waati; buo jio omuk oŋitek, ittigemie nyia itai arabotie iko aati hunyia orumani 'to ettigemita. 
HEB.10.34	Imehiniete nyia itai hia hulle ifitai 'to ibabus, buo ninyia ahororoi asaŋ hatai, idihuna nyia itai ta amuno nyio, imijana nyia itai jio, iwanata itai iko ariŋ onno oyyu 'to agalik, onno odulo 'to 'tulaŋ. 
HEB.10.35	Tania, oduloro etagolio tajia, nyio, iyaŋuno adi inyi jihatai esiorio onno obolo. 
HEB.10.36	Odihata luŋa, oŋida bati Hollum omuno itai, ittata ifuotuna ariŋ ninyia ocorok inyi. 
HEB.10.37	Ihuo ojio Abuk Hollum jio,
HEB.10.37	“Ottu adi Hollum kuak,
HEB.10.37	obeŋ adi inyi illiŋia.
HEB.10.38	Ati amanyai adi aati hoŋ te neruk;
HEB.10.38	buo alla ayitok obo olosi jihoŋ noruoŋ,
HEB.10.38	abeŋ adi ni amuno inyi.”
HEB.10.39	Ebeŋ hohoi era ihuo aati hulla ayitoroi 'to ette litohina. Ati ewon iko neruk buo fe etalahuno.
HEB.11.1	Awanan iko neruk, inyi itahutak jio arai erre hunne eyihi hode. Inyi buo fe italeyehi erre hunno obeŋ onyek igonyu. 
HEB.11.2	Omuno nyia Hollum aati eberien te eruk hosi.
HEB.11.3	Neruk itamijanak hohoi jio, oyyeuni nyia nafau iko nedou te nekiana Hollum. Emijak buo fe jio, oyyeuni nyia erre hunne igonyu onyek jio hunno obeŋ onyek igonyu.
HEB.11.4	Te Neruk, isio nyia Abele ehumi jio Hollum onno oyyu agalik ehumi Kaino. Te eruk Abele, itahutak nyia Hollum amuno honyi Abele te efuotuna honyi esiorita honyi. Aye nyia Abele, ati, harasa neruk honyi ikiana jihohoi.
HEB.11.5	Ittallik nyia Enok iye te eram ono neruk ottononyi; ania, omunori Hollum inyi, ette ikafaru inyi lidou. Obeŋi nyia orumani ahuan honyi nyio iyarai nyia inyi jio Hollum. 
HEB.11.6	Ittallik tulo itamuno Hollum alla abeŋ neruk jihonyi, nyio, lia alla awak 'to ittuna jio Hollum, ijiara luŋa inyi iruk jio owon Hollum hode; buo fe Hollum isiaratta ayiji jio lia, ollo ottifia 'to inyi.
HEB.11.7	Ta awanan Noa iko neruk, asar nyia Hollum inyi te eram ono erre hunno ofuoi 'to iduoŋ moi. Ania, oniŋiere Noa eram Hollum, ette ihuhumuna atogol ninyia italuahu 'to inyi iko aati hutta haŋ honyi. Tania, oŋotoniere Hollum epali jio atulo 'daŋ ta fau, buo ihan Noa a habisani te neruk ottononyi.
HEB.11.8	Te neruk, oniŋio nyia Abramo to ninyia iloŋuniere Hollum inyi ilari jio obo afau ninyia ocorok Hollum jihonyi; ette inyi leten, duadi bu obeŋ inyi omijak alo inyi ajia. 
HEB.11.9	Te neruk, amanya nyia inyi olotere jio afau ninyia ocorok Hollum jihonyi. Amanya nyia ihasik musiama, ihuo ninyia tono ba Isako iko Yakobo, hinyia ofuonni buo fe ifuotuni ecorit nyia. 
HEB.11.10	Itila nyia Abramo imanyari ibore gala ninyia ihuhumu Hollum buo fe oduk, onno owon 'to iko etawoji onno osio 'to 'tulaŋ.
HEB.11.11	Te neruk, oremik nyia Abramo isiuna eto, duadi bu imaruak inyi bebe buo fe ŋoruoi honyi Sara aŋot esio. Iyihi nyia inyi
HEB.11.12	Duadi bu ara nyia luŋa Abramo ihuo alla aye, ofuonni nyia aati arriai to woyo honyi ihuo elelefi huttedou. Oluaji nyia isi bebe bebe ihuo asuluŋayo otto hutuk owore. 
HEB.11.13	Oye nyia aati hulia 'daŋ a heruhok, duadi bu obeŋi nyia isi ifuotuni erre hunyia ocoroni. Ati igonyuni nyia isi erre hunia alamarai ette imuno, ette buo fe iruhonia sar sar jio, era isi ifau dini aterejok buo fe a hafuhok. 
HEB.11.14	Itahutani tibuo aati hulle ikianai 'to ihuo nyia jio, ettifia isi afau anna ara 'to ahonosi. 
HEB.11.15	Alla adulori duo isi egigilo te eram afau ninyia idiaharai isi, ŋaduo fe isi acaharai diya. 
HEB.11.16	Ati, awahi nyia isi amanya lidou, amaji onno oyyu 'to bebe. Inyi ninyia obiaŋari Hollum iloriri ta ajiaran hosi jio, inyi Hollum hosi; nyio, inyi nyia ihuhumak jihosi abore gala.
HEB.11.17	Neruk nyia idehi Abramo isiarak lonyi honyi Isako irari ehumi, to ninyia okemiere Hollum inyi. Isiarak nyia Hollum ecoriti jio Abramo ati, obeŋ nyia inyi iha isiaraniere lonyi honyi olobotie irari ehumi. 
HEB.11.18	Ojio nyia Hollum jihonyi jio, “Ofuonni adi aati hutto woyo hoi tottolo Isako.” 
HEB.11.19	Omijak nyia Abramo jio, oremik Hollum itubuhuna aati toye; ara ania ihuo elle inyiahu Abramo, Isako toye.
HEB.11.20	Neruk ono Isako nyia ihan inyi isiaraniere ejahiti huno moi jio Yakobo iko Esau.
HEB.11.21	Ninyia iliaha Yakobo aye, ociehi nyia inyi ahuan litehi, ette imojo. Buo ta awanan honyi iko neruk, ajak nyia inyi lonyirok Yosefu 'daŋ ababo.
HEB.11.22	Ta awanan Yosefu iko neruk, ania, ninyia iliaha inyi naye, ette inyi ikiana jio, iyarai adi addi aati Israele to Masir; ette buo fe iramana aati Israele oŋida iyarai ahoi honyi ikosi.
HEB.11.23	Ta awanan ono esiok Mose iko neruk, idimani nyia isi Mose ayafajin hunihoi many hesiuni. Omijani nyia isi jio ilaman nyia leto alia, ania omesierek isi eram hobu. 
HEB.11.24	Ninyia labolo Mose, neruk nyia ihan inyi ihari eloŋo waati inyi jio, lonyi ŋarri Faro. 
HEB.11.25	Awak nyia inyi idihuna ettigemita arabotie iko aati Hollum, buo obiaŋari irisaniere obo kai amanya ono neyyau. 
HEB.11.26	Omijak nyia Mose jio, oyyu luŋa bebe irumaniere ettigemita te eram ono 
HEB.11.27	Ta awanan Mose iko neruk, inyi ninyia alari inyi addi to Masir, obeŋ ikoddaŋ abaŋ ajore hobu. Ara nyia ihuo elle igonyu Mose Hollum ollo obeŋ 'to oleyo, ania, ette inyi ihara acaharu Masir. 
HEB.11.28	Neruk honyi nyia buo fe ihan inyi iyaŋuno neyom ono Allaŋan jio aati Israele, ette iramana jio ijiara isi iwwasani nooto likatin hasik; ŋadi ajilo olo naye ottu ittohoro oloŋehua hosi.
HEB.11.29	Neruk ono Israele nyia idehi isi oŋutoroi tottolo afau ninyia owon 'to ihari mile. Buo ninyia akemi aati Masir ihaniere ihuo isi, ette aari ania idiloro isi.
HEB.11.30	Neruk ono Israele nyia itaritiho eliati ono Yeriko ninyia iluri Israele inyi oŋitek hattarik. 
HEB.11.31	Ta awanan ono neruk jio Rahab, nesomo, inyi ninyia obiaŋarik ottohorik inyi iko amiosok Hollum; nyio, ifuotu nyia inyi asiri Israele, onno oyyu.
HEB.11.32	Enyiak 'tadi ni ikenuna anyio hirre? Aŋaramahi asaa jihoŋ ikianari eram ono Jedeune, Barak, Samson, Jefta, Dafide, Samuele buo ekianak Hollum. 
HEB.11.33	Ta awanan hosi iko neruk, itatturi nyia isi amisihi; ette ifuotuna ariŋ ninyia ocorok Hollum jihosi, ta abisan ono ehanita hosi. Itaduahini nyia buo fe isi elemio. 
HEB.11.34	Itadunyi nyia isi amati hunne ifiriwaji 'to, ofulucunie nyia isi to hutuk demi erremit. Duadi bu obeŋi nyia isi owoni iko agolon, isiarani nyia jihosi agolon, ette isi ifiriwa to fere, ette itattur oseŋer miorok. 
HEB.11.35	Te neruk, ifuotuni nyia omuk aŋoruo aati hutta haŋitek hosi hunyia itubuhuni toye.
HEB.11.35	Ihari nyia omuk hulo aati hulia ahouno, ette iye te ettigemio jio, oŋida bati itubuhuni isi, ette isiarana nesu anna agalik 'to ta ayiji. 
HEB.11.36	Itafittaŋie nyia buo fe ofodohie omuk, buo omuk iriatani ta aririk ette iyaru ibabus. 
HEB.11.37	Irruoŋi nyia omuk, obulaŋi omuk tehiji, buo omuk oŋotori. Isiabitai nyia isi buo fe iyafatie anafi kioro iko huno nedie. Arai nyia isi alociaŋak, hunyia orumani 'to ettigemita, buo fe ihanie isi onno orroho. 
HEB.11.38	Obeŋ nyia afau oyyu jio aati ayijok hulo! Isiabitai nyia isi itua hidiofo iko itua doŋiok; buo fe amanyai itua nomi iko ihasik lohucio.
HEB.11.39	Itamuno nyia neruk ono aati hulia 'daŋ, Hollum! Ati obeŋi nyia isi ifuotuni ariŋ ninyia ocoroni; 
HEB.11.40	nyio, ihuhumak nyia Hollum jihohoi ariŋ onno oyyu agalik 'daŋ. Obeŋ nyia inyi awak itabisani isi hama buo ebeŋ ewon ikosi.
HEB.12.1	Ekudani hohoi eluluŋ suuti arriai. Tania, héduhara addi erre 'daŋ hunne itihi 'to ekoi hohoi. Heduhara buo fe addi neyyau onno ogolik 'to jihohoi. Hadihata luŋa iŋiorori fir fir many isidi ono arracita ania.
HEB.12.2	Hatuhonia egigilo hohoi 'daŋ jio Yesu, alla ara neruk hohoi tenyi, tetteri many isidi. Obeŋ nyia inyi ohorok te eram ninyia ittigemierek inyi ikruce. Ati, ta amijana honyi amuno onno olo inyi irumana moi, odihu nyia inyi ariri ta aye honyi ikruce. Itoŋo inyi ihuania totto ŋati iŋet ono aseger ilohittok Hollum.
HEB.12.3	Iko ogiluna erre hunyia odihu inyi! Odik nyia inyi ajujon tuajin heyyak. Tania, obeŋi adi ahuattek hatai ilihuni ittata ihoronia. 
HEB.12.4	Te enne ifayette itai ahuattek hatai jio eyyak, hèbiaŋata itai iwojuna many ottohorik itai. 
HEB.12.5	Hèguotti ekenita etagolita tajia hunyia iramak Hollum jihatai, aduri honyi jio;
HEB.12.5	“Hito, ihuma siehina ayyaha elle itabisio ni iyye,
HEB.12.5	itagolo ataji elle eŋere ni jihoi.
HEB.12.6	Nyio, etabisio ni hia 'daŋ, hullo obuor ataji hoŋ,
HEB.12.6	buo fe ettigemio hia 'daŋ hulle eruhok ni jio isi aduri hoŋ.”
HEB.12.7	Odihuna 'daŋ ettigemio, nyio, ekoi ania enne ittittoyere monye itai. Itahutak ania jio, ihanio Hollum ihuo nyia, nyio, irata itai aduri honyi. Owon soho obo eto ollo obeŋ monyonyi isiŋio? 
HEB.12.8	Itabisatta Hollum aduri honyi 'daŋ; buo alla abeŋi itabisani itai, itahutak jio ibiaŋata itai irata aduri honyi hode, irata itai aduri hullo orotuni rotuna. 
HEB.12.9	Iko ogiluna ehanita monyie hohoi hutta fau, itabisie isi hohoi buo erasa ibaŋi isi. Obeŋ 'tadi inyi oyyu bebe agalik, elle ebaŋ Monye ettedou? 
HEB.12.10	Héra aduri, itabisie hohoi monyie hohoi ihuo obis jihosi; ati itabisio Hollum iyaŋuniere ayiji jihohoi jio, oŋida bati elibo ihou inyi. 
HEB.12.11	Oŋitek 'daŋ, elle itabisie hohoi, ara ihuo enne iyaŋuno inyi jihohoi ejiriŋa, buo obiaŋara amuno. Ati ihalu, onyurani adi hia, hunyia itabisani te ettigemio ihuo nyia, esiorio ono elik tajia enne iyaŋuno 'to abisan manya.
HEB.12.12	Itagoloto atajia! Hèkikiroti! 
HEB.12.13	Oduloro amanya te ekotia hunno obisi 'to, oŋida bati hia, hulla arai 'to ihuo aŋurak obeŋi owuroni ahuattek, ati ijiara itaŋidari. 
HEB.12.14	Okiamata itoŋori te elik tajia iko aati 'daŋ ababo. Okiamata buo fe imanyari amanya elibo, nyio, ittallik tulo igonyuna Lamonye alla abeŋ inyi amanya ihuo nyia. 
HEB.12.15	Ihumata mijio ŋadi iyitotti addi jio ayiji taji Hollum. Hèlaha obo ara ihuo ayyani onno odua 'to, enne isuru 'to buo neduarit honyi ette ittarroho erre arriai. 
HEB.12.16	Hèlaha obo ihanio erre somon, kuyya iha abaŋi Hollum ihuo Esau, linyia itinyiaŋak 'to ariŋ onno osiru 'to tenyi, eto oloŋeu. 
HEB.12.17	Imijana itai jio, ihalu awak nyia inyi monyonyi oŋida imimit inyi. Ati iha nyia monyonyi nyio, duadi bu ottifa nyia Esau inyi te eyyoo
HEB.12.18	Hèbiaŋata itai ifanyata jio ariŋ onno oremehini ittir ta aani, ihuo ninyia afanyarik Israele. Inyi Sinai, amaji anna awanari eema onno owulo 'to iko edumele enne iriok 'to 'tir 'tir buo addiŋilla, 
HEB.12.19	iko ekuatit furuju buo etiri hutuk. Ninyia itaniŋuni aati etuk Hollum, ette isi ittana jio, hèlaha isi enyiak itayiruna obo ekiana; 
HEB.12.20	nyio, ittallihini nyia isi niŋio eram ninyia iramak Hollum jio, “Ara duadi bu aciaŋ, alla attir inyi adoŋe ana, ijiara luŋa irruoŋi ta amoruoi many oyeri.” 
HEB.12.21	Iyaŋuno nyia ariŋ ninyia oleyo 'to ania abaŋi many ojiari Mose jiojio, “Ekikiro ni bebe buo fe abaŋ!”
HEB.12.22	Ati ifuanna itai Idoŋe 
HEB.12.23	Ifuanna itai jio amuno onno ottubarik oloŋehua hulo Hollum, hulle igioronie afureta hosi lidou. Ifuanna itai jio Hollum, aŋotoni hiram waati 'daŋ iko jio ayijok eberien hulla arai 'to ihuo awak Hollum. 
HEB.12.24	Ifuanna itai jio Yesu, linyia iyaŋuno 'to ecorit aŋejuk. Ifuanna buo fe itai jio nooto honyi ninyia oruasani, onno ocorok 'to erre ayijok bebe agalik nooto Abele.
HEB.12.25	Ihumata ti mijio! Hèhara etaniŋio jio lia, elle ikiana 'to jihatai. Nyio, obeŋ nyia erisi jio hia, hinyia ihari 'to etaniŋio jio lia, linyia ikiana 'to jihosi to Doŋe Sinai. Obeŋ 'tadi inyi ogol bebe jihohoi irisari, elle eha etaniŋio jio lia, linyia ikiana 'to jihohoi tedou? 
HEB.12.26	Ittanniŋ nyia etiri hutuk Hollum afau to ninyia tonyia, ati ihuania acorok inyi jio, “Abeŋ adi ni enyiak idas ittanniŋ afau hama, ati ettanniŋ adi ni buo fe nedou.” 
HEB.12.27	“Inyiahi fe luŋa” ekenita hunia itahutana jio, ittanniŋi adi erre hunno oyyeuni, ette iduhara addi jio, oŋida bati erre hunno obeŋi ittanniŋ arasai.
HEB.12.28	Tania, hésiatta ti ahumo jio Hollum; nyio, efuotu obuore enne ittallihi ittanniŋ. Ta abaŋi iko te ellilliha, hamunoti buo fe etahabuyo Hollum te ekoi enne itamuno 'to inyi. 
HEB.12.29	Ara luŋa Hollum hohoi, ihuo eema enne itamuhitta 'to erre.
HEB.13.1	Oduloro etabuorio tajia jio ellarak iko aniyarak hatai ihuo Kristiani. 
HEB.13.2	Hèguotti efuotutta atamonok ihaŋitek hatai. Owoni nyia omuk aati hunyia ihani ihuo nyia, ette ifuotuna ajilohien buo obeŋi omijani. 
HEB.13.3	Ogilutati aati hutto babus; ihaniete ihuo elle ifitati itai arabotie ikosi. Ogilutati hia hullo owoni 'to iko ettigemio, ihaniete ihuo elle iwanata itai arabotie ikosi jio ettigemio nyia.
HEB.13.4	Ijiara atulo 'daŋ omijak jio, oyyu awanan ta haŋ; tania, hèlaha alle kuyya aŋotte ittarroho awanan honyi ta haŋ ta aroto. Oŋot adi Hollum eram tulo 'daŋ elle ihanio 'to erre somon buo fe oroto.
HEB.13.5	Hèmanyati ta amuno gurusi, itaremehina atajia jio erre hunno owoni 'to jihatai. Nyio, ojio Hollum, “Abeŋ adi ni luŋa edehi itai; ettallik adi ni luŋa ibasana itai.” 
HEB.13.6	Tania, hèlaha abaŋi owon jihohoi elle ejio jio,
HEB.13.6	“Lamonye, inyi aluahani hoŋ,
HEB.13.6	ettallik ni ibaŋi.
HEB.13.6	Oremik 'tadi tulo ihan obo ariŋ jihoŋ?”
HEB.13.7	Ogiluna elettaha hatai eberien, hinyia ittiyenie 'to jihatai eram Hollum. Ogiluna owon nyia amanya hosi aŋai; ijifatiete eruk ninyia owon 'to jihosi. 
HEB.13.8	Ittallik Yesu Kristo ilufaji! Odulo inyi arahan ihuo lia, ŋole ŋole, ahana many 'tulaŋ. 
HEB.13.9	Hèŋatana omuk ettiyenita hunno olufaji itipalari itai jio ekoi onno obis 'to. Oyyu ifuotuniere agolon tua ta ayiji taji Hollum, buo obiaŋara ta aniŋio ono efahita hunne itihi 'to atulo iŋiyere omuk aŋiriasin; nyio, obeŋi efahita hunia oluahi aati hullo oniŋie 'to isi.
HEB.13.10	Obeŋi ehumak hulle igiamai 'to imaji onno omojorik Yudei osiruni inosori arabotie ikohoi imaji enne emojori. 
HEB.13.11	Te neram iyyata, isiaratta nyia Ehumani Yudei elle ittokon nooto ciaŋi Imaji Elibo anna Agalik 'to 'daŋ irari ehumi; buo ette isuahina aciaŋi hunia iller miji. 
HEB.13.12	Ihuo nyia buo fe oye nyia Yesu iller bore gala, italiboriere eyyata waati to nooto honyi. 
HEB.13.13	Tania, hafatta jihonyi iller miji irumaniere ariri arabotie ikonyi. 
HEB.13.14	Nyio, ifau dini, ebeŋ ewon iko abore gala onno osio 'to 'tulaŋ; hétila hohoi abore gala ono moi. 
HEB.13.15	Tania, haduloro ti etahabuyo Hollum, ara ania ihuo ehumi hohoi tottolo Yesu Kristo. Inyi ania esiorio enne isiori te etuhe hunne iruhoni 'to inyi. 
HEB.13.16	Hèguotti ihaniere ayiji buo fe iluahiere ahuattek nyio, ehumita hunia hunno omuno Hollum.
HEB.13.17	Abaŋata elettaha hatai; ihaniete ihuo ojiori isi. Odulori isi amijio itai onno oyyu, nyio, ofuoi adi isi luŋa iramana Hollum egiama nyia isi aŋai. Elle iniŋiete itai isi, igiamai adi isi ta amuno; buo elle imesiete itai isi, obeŋi adi isi igiamai ta amuno, tania, obeŋ adi ania iyaŋuno ayiji jihatai. 
HEB.13.18	Oduloro amojo to hohoi. Emijak hohoi jio, olibori egigilita hohoi nyio, oŋitek 'daŋ, ewak hohoi ihanio ariŋ onno obis 'to. 
HEB.13.19	Ehum buo fe ni ittana itai jio, omojoti luŋa bebe jio Hollum, oŋida bati nani acohuno kokuak jihatai.
HEB.13.20+HEB.13.21	Ihuania, ijiara Hollum olo nelik tajia isiarak jihatai erre ayijok 'daŋ, oŋida bati itai ihaniete erre hunna awak inyi. Inyi nyia itubuhu Yesu Lamonye hohoi toye. Yesu, alla ara 'to ihuo Eyyahani ollo Oyyu 'to bebe, elle iyaŋuno nooto honyi
HEB.13.22	Illarak iko haniyarak hoŋ, attana ni itai jio, ihumata itayirio ekenita hoŋ etagolita hunia; nyio, osuk awaraga enne egiorok ni ana jihatai. 
HEB.13.23	Omijana luŋa jio, ahouno illa hohoi, Timoteyo, to babus. Alla afany inyi dini kuak, efuonni adi inyi ikoŋ imijuniere itai. 
HEB.13.24	Itifonyana elettaha hatai 'daŋ iko aati Hollum 'daŋ. Itifonyai itai eruhok hutta fau Ittali.
HEB.13.25	Hatawana ayiji taji jihatai 'daŋ. 
JAS.1.1	Efonya ni aati Hollum 'daŋ, hulle isarrahini 'to afau 'daŋ.
JAS.1.2	Illarak iko haniyarak hoŋ, omijana jio osiru itai amiji elle irumana itai awoi ikemiti 'daŋ; 
JAS.1.3	nyio, imijana itai jio alla akemi eruk hatai, iyaŋuno adi inyi adihan jihatai. 
JAS.1.4	Ihumata imijio, ijiara adihan hatai obobolororo oŋida bati luŋa ayiji ottuba jihatai, obeŋ riŋ aŋaramahi. 
JAS.1.5	Buo alla abeŋi olofioro jio obo alatai, ijiara luŋa inyi omojo jio Hollum isiarani adi jihonyi. Nyio, imorot Hollum jio aati 'daŋ buo fe isiorio ta ayiji taji. 
JAS.1.6	Ati elle imojoti itai, iruhoto luŋa, hèkuayati. Lia, ollo okuaya 'to, ara inyi ihuo apoŋia poŋia hari enne ittok, onno ohucio oyyami. 
JAS.1.7+JAS.1.8	Atulo ollo obuanya egigilo honyi buo fe ittallik inyimuna ariŋ anna awak inyi ihanio, hèlaha atulo ihuo alia, igigilo jio efuotu adi inyi obo ariŋ jio Lamonye.
JAS.1.9	Ijiara atulo Kristiani elle ilociaŋ 'to omuno alla akaf Hollum inyi ahide. 
JAS.1.10	Ijiara buo fe asamak Kristiani omunoi elle itafiaha Hollum isi. Otuhoroi adi asamak ihuo ayaburita miyaŋ. 
JAS.1.11	Iduoŋ oloŋ, ette ibolori, ette isuak amiyaŋ, buo ayaburita honyi ette idouna, ette elamani hosi ituhoro. Ihuo nyia buo fe, ofuoi adi ituk asamak, buo isi ihanie egemita hosi huttoloŋi.
JAS.1.12	Hotomunohi hia hullo odihuni 'to ettigemita nyio, alla amiri isi ekemiti hunia, ara adi nesu edumit hosi. Nesu ninyia ocorok Hollum jio hia hulle itabuori 'to atajia hosi jihonyi. 
JAS.1.13	Elle iduoŋi esusuta ihuo hunia jio obo, hèlaha luŋa inyi ojio, “Ofuonni esusuta huna jio Hollum.” Nyio, ittallihi ikem Hollum ta arrohoji, buo fe Hollum ittallik ikem obo atulo ta arrohoji. 
JAS.1.14	Ati iduoŋi esusuta jio atulo elle italohuni ewahiti honyi hunno orrohoji 'to, ette itisiabara inyi. 
JAS.1.15	Buo elle ifuti ewahiti hunno orrohoji 'to hunia itua tulo, ette isi iyaŋuno eyyau; buo elle ifut eyyau itua tulo, iyaŋuno inyi naye.
JAS.1.16	Illarak iko haniyarak hoŋ, hèlaha inyobi itai! 
JAS.1.17	Nyio, ottu esiorio onno oyyu 'to agalik 'daŋ tedou. Ottu inyi jio Hollum, Layyani olo efaŋiti huttedou. Obeŋ Hollum iloitotio, buo fe obeŋ iyaŋuno edumele te eloitotio. 
JAS.1.18	Ta awahan ottononyi, efuotu nyia nesu aŋejuk te ekiana honyi ono elahode jio, oŋida era etterita ifuotuniere olohuo anna agalik 'to erre 'daŋ hunyia oyyeu inyi.
JAS.1.19	Illarak iko haniyarak hoŋ, ogiluna erre huna! Ijiara itai 'daŋ ababo ihumata itayirio onno oyyu, hèrruhata ekiana, ottoŋoto ejoria. 
JAS.1.20	Obeŋ eloŋojita aŋatak atulo ihaniere onno oyyu ihuo awak Hollum. 
JAS.1.21	Tania, idehina luŋa erre hunno orrohoji 'to iko ajujon tajia. Oniŋiete Hollum, ifuotuna ekiana enne ihanak inyi itajia hatai; ekiana ania oremik italahuna itai. 
JAS.1.22	Hènyobiete ahuattek hatai te etayirio ekiana honyi ijiai; ihaniete luŋa ihuo ojio inyi. 
JAS.1.23	Elle itayiriete itai ekiana, buo ibiaŋata ihaniete ihuo ojio inyi, isata itai ihuo atulo elle iŋiŋiala 'to ahuan honyi ta amiraya. 
JAS.1.24	Ihum inyi iŋiŋel ahuan honyi, ette leten addi, teya teya ette iguoro owon arijiori honyi aŋai. 
JAS.1.25	Ati elle ihumata itai ihen buo fe iduloro ehenio efahita hunno oyiji 'to, hunne iyaŋunie 'to ahohino jio aati, buo ibiaŋata isata a hetayirak ijiai, hullo oremihini 'to iguoro, ati ihaniete itai ihuo ojiori efahita; itamuno adi Hollum itai.
JAS.1.26	Elle igigiloi omuk hulatai jio, egiama isi ihuo awak Hollum, buo ittallihi inef aŋadiafa hosi, ara egiama hosi asai. Inyobie isi ahuattek hosi. 
JAS.1.27	Ijiara luŋa ekoi manya enne itamuno 'to Hollum Monye hotoliboro bebe bebe. Ogottiette luŋa onno oyyu ahohio iko ehidahi hunno owoni 'to iko ettigemio. Hèlaha arrohoji afau ana ittarroho itai.
JAS.2.1	Illarak iko haniyarak hoŋ, te eruk hatai jio Lamonye hohoi, Yesu Kristo, Lamonye olo nakuatan, hègigiati. 
JAS.2.2	Alla attu obo asamani ittubit hatai, elle iyyafatio ayyel iko aboŋojin hunne ilamani, buo fe obo olociaŋ ottu elle iyyafatio aboŋojin hunno oguguasai, 
JAS.2.3	ittata ibaŋi atulo elle iyyafatio 'to aboŋojin hunne ilamani 'to, ittata jiaran jihonyi, “Itoŋoi jio etoŋi enne ilaman 'to ana,” buo ijiatta jio olociaŋ jio, “Owotiai diya, kuyya itoŋoi ifau iger hejek hoŋ;” 
JAS.2.4	tania, itahutak ania jio igigiati itai, buo fe ipalata ta aŋocio hatai eram waati hullomuk ta atajia hunno orrohoji 'to.
JAS.2.5	Illarak iko haniyarak hoŋ, ihumata itayirio! Onyimu nyia Hollum alociaŋak afau ana, isiaraniere jihosi neruk onno obolo, buo fe ifuotuniere olobie ninyia ocorok inyi ahono hia 'daŋ, hulle itabuori atajia hosi jihonyi. 
JAS.2.6	Ati iyasiete itai alociaŋak. Obiaŋara soho asamak hullo ottehie 'to itai, buo fe oyatattai itai ilokikoi? 
JAS.2.7	Obiaŋara soho ahuattek hosi hulle ittarrohojie 'to afure Lamonye hatai?
JAS.2.8	Ihaniete adi itai onno oyyu, elle iniŋiete itai efahi ono Olobie enne igioroni ibuk Hollum jio, “Itabuara ataji jio onyihari hoi ihuo onno obuarari inyi ahuan hoi.” 
JAS.2.9	Buo elle igigiati itai aati, iyyauna itai; aŋotoni buo fe efahita jihatai epali ta amesio hatai isi. 
JAS.2.10	Lia, ollo omesio 'to efahi abotie jio efahita, itahutak jio omesio inyi efahita 'daŋ. 
JAS.2.11	Nyio, lia, linyia ojio 'to jio, “Hèhanio erre somon,” inyi buo fe ollo ojio 'to jio, “Hèttoho.” Elle ibeŋ iyye ihanio erre somon, buo ira a hattohoni, ira iyye a hamiosoni ifahita. 
JAS.2.12	Tania, ikianati buo fe ihaniete ihuo aati hullo ofuoi iŋot eram hosi te efahita hunne iyaŋunie 'to ahohino. 
JAS.2.13	Nyio, iholoŋ ono aŋocio hiram, obeŋ adi Hollum omehino jio lia, ollo obeŋ 'to omehino jio aati hullomuk; ati agalik amehino, aŋocio hiram.
JAS.2.14	Illarak iko haniyarak hoŋ, anyio yiji 'tadi onno onyurak obo alatai alla ajio inyi jio awon inyi iko neruk, buo ehanita honyi obeŋi itahutani neruk honyi ania? Oremik 'tadi neruk honyi ania italahuna inyi? 
JAS.2.15	Alla abeŋ aboŋo kuyya aŋiyo jio obo ella kuyya aniye, 
JAS.2.16	anyio yiji 'tadi enne inyurak iyye elle ijio iyye jihonyi jio, “Ilo onno oyyu, itanaha ahuan, orumak aŋiyo onno obolo,” buo ibeŋ isiarak jihonyi eluahiti hunna awak inyi? 
JAS.2.17	Ihuo nyia buo fe, ara eruk ariŋ asai, alla abeŋ inyi owon iko ehanita hunno oyiji 'to.
JAS.2.18	Ati ojio adi obo jio, “Iwon iyye iko neruk, buo ni awon iko ehanita ayijok.” Etarraŋ adi ni inyi jio, “Itahutak ani neruk hoi onno obeŋ 'to owon iko ehanita ayijok. Etahutak adi ni iyye neruk hoŋ te ehanio onno oyyu.” 
JAS.2.19	Iruk iyye jio owon Hollum abotie ijiai? Oyyu! Iruhi buo fe aminiaŋa eram ania…ette ikikiro ta abaŋi. 
JAS.2.20	Obeŋ hou! Iwak iyye oŋida itahutani jihoi jio, ara eruk ariŋ asai
JAS.2.21	Aŋai nyia soho itabisani hohonyi hohoi Abramo to hosiere Hollum? Itabisani nyia inyi te ehanita honyi, to ninyia isiaraniere inyi lonyi honyi Isako ehumi ihide ititiek. 
JAS.2.22	Ikeja! Igiamai nyia eruk iko ehanita honyi arabotie. Tania, attuba eruk honyi te ehanita honyi. 
JAS.2.23	Tania, itasirunie luŋa ekenita hutto buk Hollum hunno ojiori 'to jio, “Iruk nyia Abramo Hollum, ania, ihiananiere Hollum inyi a habisani.” Ania, arari Abramo a motte Hollum. 
JAS.2.24	Igonyuna itai! Etabisanio to hosiere Hollum te ehanita, buo obiaŋara te eruk ijiai.
JAS.2.25	Ara nyia buo fe ihuo nyia jio Rahab, nesomo. Itabisani nyia inyi to hosiere Hollum te ehanita honyi, ninyia ifuotuniere inyi asiri hulo Israele, ette italunyara isi to obo ekoi hama.
JAS.2.26	Tania, ihuo onno oyeri atulo alla abeŋ oloholio jihonyi; ihuo nyia buo fe, alla abeŋ neruk owon iko ehanita ayijok, ara inyi ihuo ariŋ anna aye.
JAS.3.1	Illarak iko haniyarak hoŋ, hèlaha 'daŋ ewak arahan a hettiyanak; nyio, imijana itai jio, ogol adi aŋocio hiram hettiyanak agalik ono aati hullomuk. 
JAS.3.2	Ehan 'daŋ epalita arriai. Ati alla abeŋ atulo ihan epali te erre hunne ikiana inyi, ara inyi luŋa ahouti, buo fe oremik iniafatio ahuan honyi. 
JAS.3.3	Eriatak eyeni imurut kusan jio, oŋida inyi oniŋio hohoi, ette iremehina leten jio amaji enne erihori inyi. 
JAS.3.4	Iko ogiluna buo fe ababur; duadi bu obolo inyi buo fe oyyami ohutaru inyi bebe, oremik ayironi honyi iyiroro inyi te etoi ollo odiha jio amaji anna awak inyi. 
JAS.3.5	Ara buo fe inyi ihuo nyia jio aŋadief; duadi bu omuta inyi, oremik inyi ikenuna erre hunno obolori 'to.
JAS.3.5	Ike imijata eema ollo omuta 'to, oremik isuahina amur enne ittok! 
JAS.3.6	Ara aŋadief ihuo eema! Inyi agolon onno orroho enne itisarrahi 'to arrohoji ihuan tulo 'daŋ. Osuak inyi amanya tulo 'daŋ te eema onno ottu 'to te iferno. 
JAS.3.7	Oremik atulo itamohuna awoi ciaŋi 'daŋ ababo iko aheny, buo erre hunno oretiai 'to iko hutto tua hari. Hode, itamohunie isi luŋa. 
JAS.3.8	Ati hobeŋ tulo ottoŋ aŋadief. Orroho inyi buo fe ifut iko eyyeri attohoni. 
JAS.3.9	Tenyi, esiarak ahumo jio Monye, Lamonye hohoi; buo fe epiciere aati hullomuk, hunyia oyyeu Hollum irari arrijiori honyi. 
JAS.3.10	Jio aŋadief abotie ania, ottu ahumo iko epit. Illarak iko haniyarak hoŋ, hèlaha luŋa ara ihuo nyia! 
JAS.3.11	Ittallihi aari hunno olibori 'to iŋeruna arabotie iko hunne idualaŋai 'to to honyek otilik abotie. 
JAS.3.12	Illarak iko haniyarak hoŋ, ittallik aŋaboli ŋijana eŋuro; buo fe ayyani fino ittallik iŋijana aŋabolo. Ittallihi buo fe aari hunno oyiji 'to iŋeruna jio olotilik enne idualaŋa 'to.
JAS.3.13	Ŋai jihatai elle ilofioro 'to buo fe omijak erre 'daŋ? Ijiara inyi itahutak ta amanya onno oyyu iko te ehanita ayijok, hunne ihani ta abijon taji iko te elofioro. 
JAS.3.14	Buo elle efuti atajia hatai iko ahaini onno orroho buo anahan tua onno orroho, hètadarati te elofioro hatai, ŋadi iyyauna ta agesemi jio nelahode. 
JAS.3.15	Obeŋ elofioro ania ottu tedou. Arai inyi a huno afau ana, buo fe obeŋ ottu jio Oloholio Hollum. Obotu inyi luŋa jio Sittan. 
JAS.3.16	Jio amaji anna awanarik ahaini iko anahan tua, owon buo fe eŋala manya iko awoi 'rohojita 'daŋ diya. 
JAS.3.17	Ati ahosiere do, iyaŋuno elofioro onno ottu 'to tedou alibori; attati iyaŋuno nelik taji, abijon tua, emorot, abisan hou, anyalami, aluahio, iko abiaŋan kuaya buo abiaŋan ŋesemi. 
JAS.3.18	Iyaŋuno egiama ono etimuarak hulle igiamai 'to te nelik tajia, ayiji manya.
JAS.4.1	Anyio iyaŋuno erribo iko aŋalafa ihiji hatai? Obiaŋara soho ewahiti hutto huattek hatai hunne ittigemie 'to hunia itai? 
JAS.4.2	Iwahata itai erre, ati ittallihito itai inyurana isi; ania, ittata iwahan ittohio aati. Idayati itai bebe erre, ati ittallihito itai inyurana isi; ania iŋalafati itai ittata irribo. Ibiaŋata itai ifuotuna isi, nyio, ibiaŋata itai imojoti isi jio Hollum. 
JAS.4.3	Buo elle imojoti itai, buo ibiaŋata ifuotuna, itahutak ania jio, ibiaŋata itai imojoti ta atajia hunno oyiji. Imojoti itai isi a huno ewahiti hatai. 
JAS.4.4	Itai 
JAS.4.5	Hègigiloti jio obeŋ nelahode jio ekiana otto buk Hollum, onno ojio 'to jio, “Omijio bebe Hollum Oloholio ninyia ihanak inyi jihohoi.”
JAS.4.6	Hode, ottoŋotio Hollum hohoi ta ayiji anna agalik; ihuo ojio abuk honyi jio, “Iha Hollum etadarak, buo anyalam jio afiahajak.” 
JAS.4.7	Tania, oniŋiete Hollum. Ihara Sittan, ofuho adi itai. 
JAS.4.8	Ihutonia ros jio Hollum, ihutu adi buo fe inyi ajihatai. Itai eyyak hulo, italiboroto amanya hatai! Itai etihanak huattek hulo, italiboroto atajia hatai! 
JAS.4.9	Ijiriŋati, atarihati buo fe iyyooti. Hèkedehitati, itteriete eturuho. Ijomata, hèsahutati. 
JAS.4.10	Itafiahajata ahuattek hatai to hosiere Lamonye, akaf adi inyi itai ahide.
JAS.4.11	Illarak iko haniyarak hoŋ, hètarrohojiete afureta heruhok hullomuk. Elle ihaniete itai jihosi ihuo nyia buo fe iŋotonia epali jihosi, ittarrohojiete itai buo fe iŋotonia epali jio Efahita. Elle iŋotonia itai epali jio Efahita, ibiaŋata fe itai inyiahata niŋio isi; isohiniete itai a haŋotok Ifahita. 
JAS.4.12	Hollum hama ara a hesiarani ifahita buo fe ara a hoŋotoni hiram. Inyi hama oremik italahuna kuyya itamuhina. Ŋai buo iyye, iŋociere eram obo atulo?
JAS.4.13	Itaniŋiete jihoŋ, itai hulle ijiatta 'to jio, “Ahana kuyya motie, efuo adi hohoi jio obo abore gala. Diya, emanya adi hohoi eeŋa abotie, ette hohoi ipoco diya, ette hohoi irumana arobiyaa arriai.” 
JAS.4.14	Imijana soho itai iduoŋ adi anyio jihatai motie? Irata itai ihuo afuro onno oleyo 'to kai, buo gaa ette litohina. 
JAS.4.15	Ati oŋida luŋa ijiatta jio, “Alla awak Lamonye, esu adi hohoi ette hohoi ihanio enyia kuyya bu enyia.” 
JAS.4.16	Ati ihuania, itadarati itai buo fe itahuotti hama. Orroho etadara ihuo nyia.
JAS.4.17	Tania, hia hullo obeŋi 'to ihanie ariŋ onno omijani isi jio oyyu ihaniere, iyyauni isi.
JAS.5.1	Itai asamak, itaniŋiete jihoŋ! Oyyooti buo fe iluluoti te eram ono ettigemita hunno ofuonni 'to jihatai! 
JAS.5.2	Amuyahi esamiti hatai, atuhi buo fe eŋenyuha aboŋojin hatai. 
JAS.5.3	Atuk oloŋoruo nayyel hatai iko abilat aboŋi. Ara adi oloŋoruo ania asuut enne itisiahinierek itai. Otuk adi inyi ahuattek hatai ihuo eema. Jio oŋitek esidita huna, ifuronia itai esamiti arriai. 
JAS.5.4	Itayiriete eŋuŋunita ono egiamak matta hatai! Ihara itai adumana isi arobiyaa hosi. Itayiru Hollum, Lamonye, Laduarani, ayyoo ono adioŋok matta hatai. 
JAS.5.5	Ilobiati itai buo fe imunoti te esamiti afau ana. Itafiriete itai ahuattek hatai ihuo attamoti hullo ofuoi iŋot. 
JAS.5.6	Iŋotonia itai epali jio abisak, hulle ittallihi 'to iwojuna itai
JAS.5.7	Illarak iko haniyarak hoŋ, odihata etila many ottuniere Lamonye. Ike imijata ti aŋai odik aromoni etila aŋidari hirre hunno oromok inyi. Odik inyi etila, tetteri sayo hide many lisidi hide. 
JAS.5.8	Oŋida buo fe luŋa idihuna ihuo isi. Hèhoronia, nyio, iliaha oloŋ onno ottuniere Lamonye. 
JAS.5.9	Illarak iko haniyarak hoŋ, hèsulana eram jio obo atulo, oŋida bati Hollum obeŋ oŋot eram hatai. Iliaha aŋotoni hiram attuna. 
JAS.5.10	Illarak iko haniyarak hoŋ, ijiara ekianak Hollum hunyia ittittoye 'to eram ono Lamonye arai jihatai etamijanita. Odihuni nyia isi ettigemita. 
JAS.5.11	Hode, eloŋo isi a hamunok ta adihuna hosi. Imijana itai owon nyia adihan ono Job aŋai; buo fe imijana oluak nyia Lamonye inyi aŋai. Ihan nyia Lamonye erre hunia, nyio ifut amehino iko anyalami jihonyi. 
JAS.5.12	Illarak iko haniyarak hoŋ, ariŋ anna agalik 'to 'daŋ, hèttuŋoti. Hèttuŋoti luŋa te nedou kuyya ta afau kuyya to obo ariŋ. Ijiatta “aafe” elle iwahata itai jiaran aafe, kuyya “Obeŋ” elle iwahata itai jiaran obeŋ; tania, obeŋ adi Hollum oŋot eram hatai.
JAS.5.13	Alla awoni omuk hulatai iko ettigemita, ijiara isi omojoi; buo fe alla awon amuno jio omuk hulatai, ijiara isi idoloi afureta etahabuta. 
JAS.5.14	Alla aŋuai omuk hulatai, ijiara iloŋuni lahou hulo eluluŋ heruhok, oŋida ofuonni imojo tesi, ette iyalana jihosi eyali ta afure ono Lamonye. 
JAS.5.15	Itaŋida adi amojo ania aŋuak hulia, alla amojoi isi te neruk. Itaŋida adi Lamonye isi, ette ihohina eyyata hunyia ihani isi. 
JAS.5.16	Tania, opulonia eyyata hatai ihosiere iluluŋ heruhok, omojoti te eram ono eruhok hullomuk, oŋida bati itaŋidari itai. Oduari emojiti huno ayijok buo fe oremehini iluak bebe. 
JAS.5.17	Ara nyia Elija atulo ihuo hohoi. Omojo nyia inyi bebe jio hèlaha ahide asayo, ette ahide ibiaŋan isayo aŋasi hunihoi iko ayafajin ille. 
JAS.5.18	Buo ninyia inyiak inyi imojo jio ijiara ahide asayo, ette ahide sayo many isuruni asaŋ 'daŋ ta fau.
JAS.5.19	Illarak iko haniyarak hoŋ, elle isiaba obo alatai addi jio nelahode, ijiara luŋa obo jihatai inyiahuno inyi. 
JAS.5.20	Elle inyiahuna itai eyyani jio ekoi enne ipal 'to, italuahuna adi itai inyi toye; ohohini adi buo fe eyyata honyi arriai.
1PE.1.1	Ani alia Petro, elefahata olo Yesu Kristo.
1PE.1.1	Egiorok ni jio onyimot Hollum, hulle isarrahini a hafuhok iŋacio huno Pontus, Galasia, Kapadosia, Asia iko Bitania. 
1PE.1.2	Onyimuni nyia itai ta awahan ono Hollum, Monye; buo fe italibori itai to Oloholio honyi jio oŋida iniŋiete Yesu Kristo elle italibo nooto honyi itai.
1PE.1.2	Ijiara ofuanani ayiji iko nelik tajia jihatai hiny hiny.
1PE.1.3	Hésiatta ahumo jio Hollum, Monye Yesu Kristo, Lamonye hohoi! Ta amehino honyi onno obolo 'to, isiarak inyi jihohoi nesu aŋejuk te etubuhuna honyi Yesu Kristo toye. Itufutak ania jihohoi eyihina ahode hode jio, 
1PE.1.4	efuo adi ifuotuna emuniti hunyia ocorok Hollum jio aati honyi. Ottunani jihohoi emuniti hunia lidou, amaji enne ittallihorik isi imuyahari kuyya irrohojari kuyya ililitoro. 
1PE.1.5	Arai emuniti hunia tetai hulle iruhoto 'to jio Hollum. Ottoŋotio agolon honyi itai onno oyyu jio oŋida ifuotuna etalahuno onno ottuba 'to onno ofuoi italeyehina iholoŋ esidi.
1PE.1.6	Omunoti te eram ania, duadi bu irumana itai luŋa ihuania ettigemita arriai. 
1PE.1.7	Itahutani ettigemita hunia arahan ono neruk hatai hode. Duadi bu ayyel onno oremehini ittarroho, okemie inyi te neema. Tania, ijiara buo fe luŋa okemi neruk hatai, anna agalik 'to ayyel ta ayiji, oŋida bati inyi odulo. Ifuatta adi ifuotuna etahabuyo, akuatan iko olohuo jio Oloŋ enne italeyehinierek Yesu Kristo. 
1PE.1.8	Ibiaŋata nyia itai igonyuna inyi, ati obuori nyia atajia hatai inyi. Duadi bu ibiaŋata itai igonyuna inyi ihuania, iruhoto itai jihonyi. Tania, obolo amuno jihatai bebe; amuno onno okuat bebe, onno obeŋ tulo oremik ikiana. 
1PE.1.9	Te neruk hatai jihonyi, irumana itai etalahuno.
1PE.1.10	Ihumi nyia omuk ekianak Hollum ittifia bebe awoyo hiram ono etalahuno ania. Ihumi nyia isi ikiana te eram ono esiorio onno olo Hollum isiarana jihatai. 
1PE.1.11	Awahi nyia isi imijana alali tulo kuyya anani saa onno ottuniere inyi
1PE.1.12	To ninyia ikianarik ekianak Hollum erre hunia, italeyehini nyia jihosi jio, arai egemita hosi hunia tetai, buo obiaŋara tesi. Ihuania, itayiruna itai erre hunia jio hia hulle ittittoye 'to Asayyo Ayijok ta aduaran ono Loholio Olibo linyia ifahuni tedou. Erre hunia hunna awahi ajilohien bebe imijana awoyo hiram hosi.
1PE.1.13	Tania, ihuhumata egigilita hatai igiamari. Ihumata imijio, otuhonia eyihina hatai 'daŋ jio ayiji onno ofuoi isiarana jihatai elle italeyehini Kristo. 
1PE.1.14	Oniŋiete Hollum, hèlaha ewahiti hatai ogottierek itai, ihuo ninyia berien. 
1PE.1.15	Ati, ijiara amanya hatai olibo ihuo onno oliborori Hollum, linyia iloŋu 'to itai. 
1PE.1.16	Ihuo ojio abuk Hollum jio, “Oliboroto, nyio, alibo ni.”
1PE.1.18	Imijana itai edumit ninyia italahunierek itai jio ekotia hunno orrohoji 'to hunyia ifuotuna itai jio hohonyiok hatai. Obeŋi nyia italahuni itai ta ariŋ, ihuo abilata aboŋ kuyya ayyel, onno oremehini ittarroho. 
1PE.1.19	Ati, italahuni nyia itai to nooto Kristo, ariŋ onno ogol ihaniere. Ara nyia Kristo ihuo olosobe ollo ottuba ahuan honyi 'daŋ. 
1PE.1.20	Onyimuni nyia inyi many hobeŋi oyyeuni afau. Ati, te eram hatai, italeyehini nyia inyi jio oŋitek huttesidi huna. 
1PE.1.21	Tenyi, iruhoto itai jio Hollum, linyia itubuhu 'to inyi toye, ette isiarana jihonyi akuatan; inyi buo fe onno odulori eyihina iko neruk hatai jio Hollum. 
1PE.1.22	Ihuania, italiboroto itai ahuattek hatai ta aniŋio hatai nelahode, abuori buo fe atajia hatai hode eruhok hullomuk. Tania, ijiara luŋa abuaran taji odulo awanan itajia hatai 'daŋ
1PE.1.23	Ihaniete ihuo nyia, nyio, isiarak Hollum jihatai esiuno aŋejuk te ekiana honyi enne isu 'to 'tulaŋ. Irata itai aduri esioni ollo osio 'to 'tulaŋ, obiaŋara a hulo ollo oremik 'to iye. 
1PE.1.24	Ihuo ojio abuk Hollum jio,
1PE.1.24	“Arai aati 'daŋ ihuo amiyaŋ,
1PE.1.24	buo fe akuatan hosi ara ihuo ayaburita miyaŋ.
1PE.1.24	Oyohojo amiyaŋ, buo ayaburita ette idouna;
1PE.1.25	ati, osio ekiana ono Lamonye 'tulaŋ.”
1PE.1.25	Ekiana ania, inyi Asayyo Ayijok hunyia iramani jihatai.
1PE.2.1	Tania, idehina emanyiti hatai hunno orrohoji 'to 'daŋ! Idehina agesemi, etihanio huattek, ahaini iko etarrohojo fureta waati. 
1PE.2.2	Isatta ihuo olodolioo; awahata aale huno oloholio hunne ilamani, amatata isi oŋida iboloroto, ittata italahuno. 
1PE.2.3	Ihuo ojio Abuk Hollum jio, “Igonyuna itai ayiji ono Lamonye.”
1PE.2.4	Ifuanna jio Lamonye, alla ara 'to ihuo amoruo enne isu 'to. Ihari nyia aati inyi jio ara ariŋ asai, buo Hollum ette inyimuna inyi ariŋ anna agalik ta ayiji. 
1PE.2.5	Isata buo fe ihuo amoruoi hunne isui 'to hunno oduhoniere Oloholio aaji, enne ifuatti itai irari a hehumak aliborok; isioriere ehumita loholio hunne ifuotu Hollum to Yesu Kristo. 
1PE.2.6	Nyio, ojio abuk Hollum jio,
1PE.2.6	“Anyimu ni amoruo anna agalik 'to ta ayiji;
1PE.2.6	ehanak ni inyi etawoji ono agul 
1PE.2.6	Obeŋi adi itaŋarijoni lia, elle iruk 'to jihonyi.”
1PE.2.7+1PE.2.8	Tania, jihatai hulle iruhoto 'to, oyyu amoruo ania agalik; buo jio hullo obeŋi 'to iruhi, ojio Abuk Hollum jio:
1PE.2.7+1PE.2.8	“Amoruo ninyia ihari aduhok jio ara ariŋ asai,
1PE.2.7+1PE.2.8	inyiak tibuo inyi igalihina 'daŋ ta ayiji…
1PE.2.7+1PE.2.8	Ara amoruo ania, ekosoni waati;
1PE.2.7+1PE.2.8	inyi onno olo 'to itakuahio isi.”
1PE.2.7+1PE.2.8	Ikosio adi amoruo ania isi, ta abiaŋan hosi iruhi ekiana Hollum; nyio, awak Hollum hétera jihosi ihuo nyia.
1PE.2.10	Berien, ibiaŋata nyia itai irata awaati Hollum, ati ihuania irata itai a hulonyi. Berien buo fe, ibiaŋata nyia itai imijana amehino Hollum, ati ihuania ifuotuna itai amehino honyi.
1PE.2.11	Attana ni itai, illarak iko haniyarak hoŋ; itai hulle irata 'to aterejok buo fe ihuo afuhok jio afau ana! Idehina ewahiti huattek hunno odulori 'to aŋalafa iko oloholioo hatai. 
1PE.2.12	Oduloro imanya onno oyyu ihiji Lufajak, duadi bu ikianai isi jio ipali ehanita hatai. Ofuoi adi isi luŋa igonyuna ayiji ono ehanita hatai, ette itahabuyo Hollum Iholoŋ onno ottuniere inyi.
1PE.2.13	Te eram ono Lamonye, oniŋiete elettaha gala 'daŋ; agalik ti Hobu elle ittokon, alla agalik elohittok honyi 'daŋ. 
1PE.2.14	Oniŋiete buo fe a mondiri hulle ifahu Hobu elle ittokon ittigemiere epalak iko itamunoyere aati hulle ihanie onno oyyu. 
1PE.2.15	Nyio, awak Hollum itai itaduahina atimok hullo obeŋi hossi, te ehanio onno oyyu. 
1PE.2.16	Amanyati a waati hulle ibiaŋata 'to irata apiti. Hèlaha luŋa amanya hatai ania, ara eliet ihaniere epalita; amanyati apiti hulo Hollum. 
1PE.2.17	Abaŋata aati 'daŋ, itabuarata atajia jio eruhok hullomuk, itahabuyete Hollum, abaŋata buo fe Hobu elle ittokon.
1PE.2.18	Jihatai egiamak, oduloro luŋa aniŋio elettaha hatai buo fe ibaŋata isi. Ihaniete ihuo nyia jio hullo oyiji 'to, hulla anyalami 'to jihatai iko jio hullo orrohoji 'to jihatai. 
1PE.2.19	Elle idihuna itai ettigemita hunno obeŋi 'to osiruni tetai ta amijana hatai awahan Hollum, isiarak adi inyi jihatai ayiji te eram ania. 
1PE.2.20	Anyio yiji 'tadi enne irumana itai, elle idihuna itai abahio te ehanio hatai epalita? Ati, isiarak adi Hollum jihatai ayiji elle idihuna itai ettigemio enne irumana itai te ehanio hatai onno oyyu. 
1PE.2.21	Inyi ania eram ninyia iloŋuniere Hollum itai; nyio, ittigemie nyia Kristo tetai jio, oŋida ara jihatai etamijani jio, oŋida bati itai ijifatiete ehanita honyi. 
1PE.2.22	Obeŋ nyia inyi ihan obo eyyau, buo fe obo agesemi obeŋ ottu to hutuk honyi. 
1PE.2.23	Ninyia omorierek inyi, obeŋ nyia inyi inienu. Ninyia ittigemierek inyi, obeŋ nyia inyi itabaŋ obo atulo; ati, iyihi nyia inyi jio Hollum, aŋotoni hiram ollo obis 'to. 
1PE.2.24	Iwwaharu nyia Kristo eyyata hohoi ihuan honyi to ninyia isihonierek inyi ikruce jio, oŋida bati ebeŋ enyiak iyyautta, ette imanya ta abisan. Itaŋidari itai ta atoŋos honyi. 
1PE.2.25	Isiabitati nyia itai ihuo akioro, ati ihuania inyiahunie itai ijifatiere Eyyahani alla ara buo fe a Hattoŋoni loholioo hatai.
1PE.3.2	nyio, oremihini isi igonyuna ayiji manya hatai iko abaŋi hatai Hollum. 
1PE.3.3	Hèlaha elaman hatai ara te eŋatiti ihuo, ayyeyo hofir, eyyafatio 'yeli iko aboŋojin hunno ogoli te enyiaŋa. 
1PE.3.4	Ati, ijiara atajia hatai ilamani ta anyalami iko te etoŋo dee. Inyi ania, elaman onno osio 'to 'tulaŋ, onno oyyu 'to bebe to hosiere Hollum. 
1PE.3.5	Ihuo nyia buo fe, italamani nyia aŋoruo eberien ahuattek hosi ta aniŋio hosi habiok hosi. Aŋoruo hunia hunyia abaŋi 'to Hollum buo fe iyihini 'to jihonyi. 
1PE.3.6	Ara nyia Sara ihuo nyia. Oniŋio nyia inyi Abramo buo fe iloŋo inyi jio, lettok. Ihuania, irata itai aŋarriok honyi elle ihaniete itai erre hunno oyiji 'to buo fe ibiaŋata ibaŋata obo ariŋ.
1PE.3.8	Ihuania, etisidok ni eram ana ta ajiaran jio: itoŋoti te egigilo abotie, igigiloti ta aati hullomuk, itabuarata buo fe itabijoto atajia jihosi, anyalamata jihosi. 
1PE.3.9	Hènienuna arrohoji ta arrohoji, kuyya emoriti te emoriti; ati, omojonia ayiji jio atulo 'daŋ elle ihanio 'to jihatai onno orroho. Nyio, eram ania ninyia iloŋuniere Hollum itai jio, oŋida bati ifuotuna jihonyi ayiji. 
1PE.3.10	Ihuo igioroni ibuk Hollum jio,
1PE.3.10	“Lia, ollo omuno 'to amanya onno oyyu,
1PE.3.10	buo fe awak irumana amuno jio oŋitek honyi,
1PE.3.10	ijiara luŋa itik aŋadief honyi jio ekenita hunno orrohoji 'to
1PE.3.10	iko jio agesemi.
1PE.3.11	Idehina luŋa neyyata, ihaniete luŋa erre ayijok;
1PE.3.11	ottifiati luŋa nelik tajia ta atajia hatai 'daŋ.
1PE.3.12	Nyio, omijio Lamonye abisak,
1PE.3.12	buo fe itayirio jio emojiti hosi;
1PE.3.12	buo iha aati hulle ihanie 'to eyyau.”
1PE.3.13	Ŋai adi oremik iriafuna itai, elle ikiamata itai bebe ihaniere erre ayijok? 
1PE.3.14	Duadi bu irumana itai ettigemio te ehanio hirre ayijok, osiru adi itai amiji! Hèbaŋata obo atulo, hèhawwati. 
1PE.3.15	Ati ijiara atajia hatai abaŋi Kristo. Itahabuyete inyi a Lamonye. Oŋitek 'daŋ, ihuhumata ahuattek itarraŋiere elle efiyo obo atulo itai eram ono eyihina attanatai. 
1PE.3.16	Itarraŋata ta anyalami iko ta abaŋi oŋida egigilita hatai olibori. Te ekoi ania, anyahini adi ariri aati hulle ikianai 'to onno orroho te eram ono ayiji manya hatai, a hejifak Kristo. 
1PE.3.17	Nyio, alla ara awahan ono Hollum ania, iyyak irumaniere ettigemita te ehanio hirre ayijok, buo obiaŋara te ehanio hirre arrohojak. 
1PE.3.18	Nyio, te eram ono eyyata waati 'daŋ, oye nyia Kristo enyiahi abotie ijiai. Oye nyia abisani te neram ono eyyak jio, oŋida bati inyi eyaru hohoi jio Hollum. Ninyia ottohorik Kristo, ara nyia inyi atulo; buo ninyia itubuhu Hollum inyi, ara inyi oloholio. 
1PE.3.19	Buo ta arahan honyi oloholio olo inyi nyia ittittoyo jio oloholioo hunyia ifitani ibabus. 
1PE.3.20	Oloholioo huno aati hunyia obeŋi 'to oniŋie Hollum to ninyia odihari Hollum isi dee, jio oŋitek hunyia ihuhumiere Noa atogol. Owoni nyia aati kaiyo itua atogol nyia, aati hottohunik ijiai hunyia italuahuni. 
1PE.3.21	Arai nyia aari hua ihuo batisimo enne italahu 'to itai ihuania, onno obeŋ 'to ara ellillai ono eboti otto huan. Ara inyi attana Hollum jio oŋida bati ewon iko egigilo onno oyyu. Italahu batisimo itai te ebuhuna ono Yesu Kristo, 
1PE.3.22	linyia alo 'to idou. Owon inyi ihuania iŋati iŋet Hollum. Ara inyi elettok olo ajilohien 'daŋ, buo fe a holo egoliti iko eduariti hutte ihiji idou iko afau.
1PE.4.1	Orumak nyia Kristo ettigemita ifau dini. Ihuania, ihuhumata luŋa ahuattek irumaniere ettigemita ihuo inyi. Nyio, itahutak arumana ettigemita jio, idehina itai eyyautta. 
1PE.4.2	Ihuania many ahosiere, amanyati oŋitek hatai hunna harasari 'to ihuo awak Hollum buo obiaŋara ihuo ojiori ewahiti hatai. 
1PE.4.3	Berien, ituhonia nyia itai oŋitek hatai arriai imanyari ihuo 
1PE.4.4	Ihuania, illillihai 
1PE.4.5	Ati, te eram ono ehanita hosi hunia, ofuonni adi isi itarraŋ Hollum, aŋotoni hiram ono esuok iko ayaak. 
1PE.4.6	Inyi buo fe ninyia ittittoyerek Asayyo Ayijok jio ayaak jio, oŋida bati oloholioo hosi amanyai ihuo awak Hollum; ara duadi bu oŋoti eram hosi ihuo ono esuok.
1PE.4.7	Iliaha esidi hirre 'daŋ. Ottoŋotiete ahuattek hatai onno oyyu, ihumata iŋa ossi hatai oŋida imojoti onno oyyu. 
1PE.4.8	Jio hunia 'daŋ, ijiara luŋa abuaran taji odulo iwanan ihiji hatai; nyio, oremik abuaran taji imuluhana eyyata arriai. 
1PE.4.9	Ifuotuttati aati ihaŋitek hatai, buo ibiaŋata iŋuŋusiati. 
1PE.4.10	Te efuotuna hatai 'daŋ ababo esiorita Hollum gele gele; igiamatti luŋa isi onno oyyu, iluahiere aati hullomuk. 
1PE.4.11	Ijiara luŋa ettittoni, ittittoyo asayyo Hollum; buo egiamani, igiama luŋa ta agolon enne isiarak Hollum jihonyi. To Yesu Kristo, ijiara erre 'daŋ hunne ehanio iyaŋunie olohuo jio Hollum, ollo owon 'to iko akuatan buo agolon 'tulaŋ, 'tulaŋ. 
1PE.4.12	Illarak iko haniyarak hoŋ, hèllillihati eram ono ettigemio onno omi 'to ania onno okemierek itai, ihuo obo ariŋ onno olufa jio amanya hatai. 
1PE.4.13	Ati, omunoti jio irumana itai ettigemita ihuo Kristo jio, oŋida bati ifuatta buo fe ifuotuna amuno onno obolo alla afuonni italeyehina akuatan honyi. 
1PE.4.14	Omunoti alla amorie itai te eram Kristo, nyio, itahutak ania jio iwanata itai iko Oloholio Hollum anna agalik 'daŋ ta ayiji. 
1PE.4.15	Hèlaha obo jihatai orumak ettigemita ta arahan a hattohoni kuyya olohoho, kuyya olorroho kuyya olodiefer. 
1PE.4.16	Buo elle ittigemie iyye ta arahan hoi a Kristiani, hèloriri; ati isiarak ahumo jio Hollum ta arahan hoi a holo Kristo.
1PE.4.17	Attuba asaa enne itteriere Hollum aŋocio hiram waati honyi. Elle itterio buo inyi jihohoi, olo 'tadi inyi irahan aŋai jio hia, hullo obeŋi 'to iruhi Asayyo Hollum Ayijok? 
1PE.4.18	Ihuo igioroni ibuk Hollum jio,
1PE.4.18	“Ogol italahuniere ayijok;
1PE.4.18	iduoŋ 'tadi anyio jio eyyak hulle ihari 'to Hollum?”
1PE.4.19	Tania, ijiara hia, hullo orumani 'to ettigemita ihuo awak Hollum, odulori ehanio onno obis, buo fe iyihini jio Ayyani hosi, ollo ogottiere 'to ecorit honyi.
1PE.5.1	Attana ni itai, elettaha hulo eluluŋ heruhok. Ara ni buo fe elettok, buo fe asuut olo ettigemita Kristo. Alo adi buo fe ni inosonio jio akuatan onno ofuoi italeyehina. 
1PE.5.2	Ihumata luŋa iyyahatio eluluŋ waati enne ihanak Hollum ihas hatai, ihuo enne iyyahatiere eyyahani akioro honyi. Ottoŋotiete isi ta amuno ihuo awak Hollum. Hègiamati te eram gurusi, ati igiamati luŋa ta awahan. 
1PE.5.3	Hèlohittohoto jio aati hulle ittoŋotiete itai, ati irata a hetamijanak jihosi. 
1PE.5.4	Buo elle italeyehini Eyyahani elle ittokon, ifuotuna adi itai esiorio onno odulo elaman.
1PE.5.5	Ihuo nyia buo fe, ijiara luŋa itai nyarhalu ibaŋata amaruak. Hèlaha luŋa eruhok 'daŋ itadarai igiamari jio hullomuk; nyio, ojio abuk Hollum jio, “Iha Hollum etadarak, buo omuno afiahajak.” 
1PE.5.6	Tania, itafiahajata ahuattek hatai to hosiere Hollum, ollo ogol 'to agalik, oŋida akaf itai ahide alla attuba asaa honyi. 
1PE.5.7	Ifuronia ehawwata hatai 'daŋ jihonyi, nyio, igigilo inyi tetai.
1PE.5.8	Aŋata ossi, ihumata mijio! Sittan, amiottononi hatai, elle ilatta ihuo elemie elle igutta, ollo ottifia 'to obo atulo ihuanyari. 
1PE.5.9	Ihara inyi, ogottiette neruk hatai; nyio, imijana itai jio, ifau 'daŋ, arumani eruhok hullomuk ettigemita ihuo itai. 
1PE.5.10	Irumana adi itai ettigemita obo kai, ati ottu adi Hollum ollo oyyu taji, ihan erre 'daŋ hunne iwahata itai, ette itagol eruk hatai, ette itagol atajia hatai, ette isiarana jihatai aduloro idihan. Hollum alia, linyia iloŋu 'to itai to Kristo, inosori jio akuatan honyi onno osio 'to 'tulaŋ. 
1PE.5.11	Hatawana agolon jihonyi 'tulaŋ! 
1PE.5.12	Egiorok ni jihatai awaraga onno osuk 'to ana, ta aluahio ono Silas; alla amijak ni jio ara a Kristiani ollo oyyu 'to bebe. Awak ni itagol atajia hatai buo fe iramaniere luŋa jio ayiji taji Hollum ania hode. Ogolihina jihonyi.
1PE.5.13	Itifonya eluluŋ heruhok otto Babilonia itai. Itifonya buo fe lonyi hoŋ, Marko, itai. Onyimu nyia buo fe Hollum isi. 
1PE.5.14	Ifonyati ahuattek hatai ta ahucio 'yaha enne itahutak 'to abuaran tajia.
1PE.5.14	Ijiara nelik taji hatawana jihatai 'daŋ, hulle irata 'to a hulo Kristo.
2PE.1.1	Ani alia Simone Petro, egiamani buo fe ara elefahata Yesu Kristo.
2PE.1.1	Egiorok ni jio hia hinyia ifuotuni 'to neruk onno orriama iko onohoi, ta abisan ono Yesu Kristo, Hollum hohoi, Etalahani.
2PE.1.2	Ijiara ayiji taji iko nelik taji ofonihinie jihatai hiny hiny, ta amijana hatai Hollum iko Yesu, Lamonye hohoi.
2PE.1.3	Isiarak aduaran Hollum jihohoi erre 'daŋ hunne emanyari ta abaŋi Hollum. Isiarani nyia erre hunia 'daŋ jihohoi, ta amijana hohoi lia, linyia iloŋu 'to hohoi ifuotuniere akuatan iko ayiji ottononyi
2PE.1.4	Isiarak inyi jihohoi esiorita hunna agalihini 'to bebe ta ayiji, hunyia ocorok inyi jio, oŋida bati enoso jio amanya ottononyi. Te esiorita hunia, eremik iris addi jio ewahiti fau hunno orrohoji 'to. 
2PE.1.5	Tania, okiamata bebe ifonihiniere ayiji jio neruk hatai; buo jio ayiji, ofonihina olofioro; 
2PE.1.6	buo jio olofioro, ofonihina attoŋotio huan, buo jio attoŋotio huan, ofonihina adihan, buo jio adihan, ofonihina abaŋi Hollum; 
2PE.1.7	buo jio abaŋi Hollum, ofonihina amuno huattek, buo jio amuno huattek, ofonihina abuaran tajia. 
2PE.1.8	Alla awoni asaŋ hunia jihatai buo fe itai imijana luŋa Yesu Kristo, Lamonye hohoi, ogolihini adi isi itajia hatai. Itaruhuli adi isi itai, ette ihum itageny itai. 
2PE.1.9	Buo alla abeŋi isi owoni jihatai, irata itai ihuo atulo ollo osuk egigilo, ollo oguoro jio italibori nyia inyi jio eyyata honyi hunyia berien.
2PE.1.10	Tania, illarak iko haniyarak hoŋ, okiamata bebe bebe itahutaniere luŋa jio iloŋu Hollum itai buo fe onyimu itai. Elle ihanata itai ihuo nyia, ibiaŋata adi itai iruasara neruk hatai
2PE.1.11	Tania, aŋatani adi itai ijiŋaniere Ilobie onno osio 'to 'tulaŋ ono Yesu Kristo Lamonye hohoi, etalahani hohoi.
2PE.1.12	Tania, adulo adi ni etagilutta itai erre hunia, duadi bu imijana itai isi buo fe iruhoto elahode enne ihum 'to igolihina jihatai. 
2PE.1.13	Egigilo ni obis luŋa jihoŋ itagiluttari itai erre hunia buo ni hésu. 
2PE.1.14	Nyio, amijak ni jio eliaha ni edehina ahuan onno obeŋ 'to ana isu 'tulaŋ, ihuo iramak nyia Yesu Kristo jihoŋ. 
2PE.1.15	Inyi luŋa anna akemiere ni bebe jio, oŋida bati itai 'daŋ iduloro agilutta erre hunia, ihalu ye hoŋ.
2PE.1.16	Ebeŋ nyia hohoi ejifatio eyabita eberien, to ninyia eramaniere hohoi jihatai aduaran iko acohuno ono Yesu Kristo Lamonye hohoi. Egonyu nyia hohoi aduaran honyi to oŋite hohoi. 
2PE.1.17	Ewon nyia hohoi diya to ninyia ifuotuniere inyi olohuo iko akuatan jio Hollum, Monye, Laduarani alla agalik 'to ta Akuatan. Itayiruno nyia ekiana onno ojio 'to jio, “Lonyi hoŋ alia, ollo obuor ataji hoŋ, amuno ni inyi bebe!” 
2PE.1.18	Etayiru nyia hohoi ekiana ania ottu tedou to ninyia ewanari hohoi ikonyi idoŋe eduara.
2PE.1.19	Tania, ehum tibuo hohoi imijana bebe bebe jio, arai asayyo hunyia ikianai ekianak Hollum, hode. Tania, ihumata luŋa imijio asayyo hunia onno oyyu, ihuo enne imijiette itai allomo onno owulo 'to imaji enne iriok 'to. Ihumata luŋa imijio isi onno oyyu many iduoŋori ataŋatio Motie, buo fe afaŋan ono elelef otto motie iduoŋ itajia hatai ihuo enne iduoŋori elelef motie. 
2PE.1.20	Ati jio hunia 'daŋ, omijana luŋa jio, ittallik obo atulo imijana awoyo hiram ono ekenita hutto buk Hollum, te elofioro ottononyi. 
2PE.1.21	Nyio, obeŋ obo ekiana Hollum ottu ta awahan tulo; ati, ifut nyia Loholio Olibo jio aati, ania ikianarik isi asayyo Hollum.
2PE.2.1	Berien, tehiji waati, odetunie nyia ekianak enyabak hullo ojiori 'to jio, ekiana isi eram Hollum; ihuo nyia buo fe odetunie adi ettiyanak enyabak tehiji hatai. Italunyuni adi isi ettiyenita hunno orrohoji 'to, hunno obeŋi 'to arai hode. Orisai adi isi Elettok linyia italahu 'to isi; ania, ette iyaŋuno olomuo, onno ottu 'to turubeny, ihuattek hosi. 
2PE.2.2	Ijifatie adi aati arriai ehanita hosi hunno orrohoji 'to hunia. Te ehanita hosi hunia, omorie adi aati hullomuk Ekoi ono nelahode. 
2PE.2.3	Te eŋaru ottonosi, itamidihie adi isi etuhe imumuniere itai. Many berien, aŋotoni jihosi epali buo fe etamuoni hosi obeŋ ojoto!
2PE.2.4	Obeŋ nyia Hollum ofitok ajilohien hunyia iyyauni 'to. Iruoŋok nyia inyi isi iferno, amaji idumele
2PE.2.5	Obeŋ nyia Hollum ofitok aati eberien hunyia obeŋi 'to abaŋi inyi. Otuk nyia inyi isi te egura, buo ofitok Noa, ettittoni olo abisan, inyi iko omuk aati hattarik. 
2PE.2.6	Oŋotok nyia Hollum epali jio aati Sodom iko Gomora, ette ituk isi te neema, irari esarit jio arrohojak. 
2PE.2.7	Italuahu nyia inyi Lot, atulo oloyijio. Osuaharu nyia atua Lot te eram ono ehanita 'rohojak hunno obeŋi 'to oyiji. 
2PE.2.8	Amanya nyia oloyijio alia ihiji 'rohojak, buo ataji honyi odulo amijan oŋitek 'daŋ te egonyutta iko te etayirutta honyi ehanita hosi hunno orrohoji 'to hunia. 
2PE.2.9	Itahutak ania jio, omijak Hollum etaluahutta ayijok jio ettigemita hosi, buo fe ittigemiere arrohojak many Iholoŋ ono Aŋocio Hiram. 
2PE.2.10	Agalik 'tadi buo ettigemio jio, hia hulle ihanie 'to erre somon buo fe omesie elohittok Hollum.
2PE.2.10	Ogoli ossi ekianak enyabak hulia buo fe ariri obeŋi jihosi. Obeŋi isi abaŋi aduarak huttedou, ittarrohojie isi afureta hosi. 
2PE.2.11	Duadi bu ajilohien, hulla agalihini 'to ettiyanak enyabak hulia ta agolon iko ta aduaran, obeŋi nyia isi omorie ettiyanak enyabak hulia to ninyia itisiahinierek isi enyabak hulia ihosiere Lamonye. 
2PE.2.12	Arai aati hulia ihuo aciaŋi hunno obeŋi 'to owoni iko egigilo, hunne isiuni oŋida inefuni ette ittohoro. Omorie isi erre 'daŋ hunno otimoi isi. Itamuhini adi isi ihuo aciaŋi. 
2PE.2.13	Ifuotuni adi isi ettigemio, te ettigemio hosi aati. Igigiloi isi jio ehanio ewahiti huattek hosi ta afanni, iyaŋuno jihosi amuno. Orrohoji ehanita hosi, ittarrohoji isi aŋiyo enne iŋiyete itai ikosi, ta ariri iko te ehanita hosi hunno orrohoji 'to. 
2PE.2.14	Odulori ossi hosi egigilo aroto. Oyolomoi isi eyyautta. Italohuttai isi aati hullo obeŋ eruk hosi ogol. Omijani bebe atajia hosi eŋaru ijiai. Owon epit Hollum jihosi. 
2PE.2.15	Idehini isi ekoi onno obis 'to, buo ette itunyara to obo ekoi. Ijifarai isi ekoi ninyia alari Balaam, lonyi Beyor, linyia omuno 'to agurusi hunyia onyuratta inyi te ehanita hunne ipali. 
2PE.2.16	Ati iriŋi nyia inyi jio eyyata honyi hunia. Ikiana nyia asigiria honyi jihonyi te etuk tulo, ette itik inyi ihaniere erre ihuo olosita.
2PE.2.17	Arai aati hulia ihuo olotilihi hunna ayohojori 'to buo fe ihuo edohuo hunno ohutaru addiŋilla. Ihuhumak nyia Hollum jihosi amaji itua idumele. 
2PE.2.18	Te etadara, ikianai isi fittaŋ fittaŋ, buo fe ikianai erre somon italohuniere aati hulle iliahai 'to idehina amanya enne ipal 'to. 
2PE.2.19	Ocoroni isi jio aati abiaŋan irahan apiti, buo arai luŋa apiti hulo emanyiti hunno orrohoji. Nyio, ara atulo apit olo ariŋ enne ittallik 'to idehina inyi. 
2PE.2.20	Elle idehini aati arrohojita huttono afau ana ta amijana hosi Yesu Kristo Lamonye, etalahani hohoi, attati arrohojita hunia inyiak irrogoluna isi, ette igottiere. Orroho adi bebe jio aati hulia agalik ninyia tetteri. 
2PE.2.21	Iyyak duo jihosi alla atimoi nyia isi ekoi ono abisan. Duadi bu ninyia amijani isi ekoi ania, oyitoni nyia isi oruoŋitek jio efahi elibo ninyia isiarani jihosi. 
2PE.2.22	Itahutani erre hunne iduoŋi 'to jihosi jio obisi Ekenita Ofioro hunno ojiori 'to jio: “Inyiak eŋok iŋiyo erre hunno oseu inyi,” buo fe “Abatak enne itahuyori, inyiak ibalaŋita imuadaha.”
2PE.3.1	Illarak iko haniyarak hoŋ, etarrihi waraga hoŋ ana jihatai. Jio awaragaa hunia 'daŋ, awak ni iyaŋuno ihossi hatai egigilo onno olibo, itagiluttari itai erre hunia. 
2PE.3.2	Ogiluttati erre hunyia iramani ekianak Hollum aliborok jihatai. Ogiluttati buo fe luŋa efahi ono Lamonye, Etalahani, ninyia isiarani lefahat jihatai. 
2PE.3.3	Ati ahosiere do omijana luŋa jio, jio oŋitek esidita ofuonni adi omuk aati hulla amanyai te ewahiti hunno orrohoji 'to. Osuhotierek adi isi itai, 
2PE.3.4	ette ifiyo jiojio, “Obeŋ nyia soho inyi ocorok jio acohuno adi inyi? Tani ti inyi? Ayei hohonyiok hohoi, buo harasai erre 'daŋ ihuo ninyia tetteri fau.” 
2PE.3.5	Itarinyi nyia isi luŋa ehara jio, berien oyyeu nyia Hollum nedou iko nafau te ekiana ijiai. Te ekiana honyi, obuany nyia inyi aari ette ittubana aŋati abotie buo afau ette leyo. 
2PE.3.6	Buo ihalu, itubulani nyia aari jio afau eberien ania, ette itamuhina inyi. 
2PE.3.7	Ati, ekiana ania buo fe onno ogottierek edou iko afau hunno owoni 'to ihuania many jio Noloŋ ono Aŋocio Hiram. Ofuoi adi isuahina isi te neema, ette itamuhina aati hullo obeŋi 'to abaŋi Hollum.
2PE.3.8	Ati, illarak iko haniyarak hoŋ, hèguotti jio, to hosiere Lamonye, orriama oloŋ abotie iko aŋasi alif abotie, buo fe aŋasi alif abotie orriamari iko oloŋ abotie. 
2PE.3.9	Obeŋ Lamonye illiŋia ihaniere erre hunyia ocorok inyi, ihuo igigiloi omuk aati. Ati odik inyi itai, nyio, obeŋ inyi awak itamuhini obo atulo; ati, awak inyi aati 'daŋ oŋida idehini eyyata hosi.
2PE.3.11	Alla afuoi buo itamuhina erre 'daŋ te ekoi ihuo ania, anyio manya ati anna awahi jihatai? Amanyati ta alibori iko ta abaŋi Hollum, 
2PE.3.12	buo itilati Oloŋ onno ottuniere Hollum iŋociere eram tulo 'daŋ ta fau. Ijiara luŋa atajia hatai awahi, Oloŋ ania ottu kuak. Oloŋ ania onno ofuarik isuahiniere edou ette itamuhina. Oŋoloyom adi eema erre 'daŋ huttedou. 
2PE.3.13	Ati etila hohoi luŋa edou aŋejuk iko afau aŋejuk, hunyia ocorok Hollum jihohoi: isi amasik hunna amanyarik ta abisan.
2PE.3.14	Illarak iko haniyarak hoŋ, hétilati itai Oloŋ nyia, okiamata luŋa imanyari ihosiere Lamonye ta alibori iko te nelik tajia obeŋ obo epali. 
2PE.3.15	Hèguotti jio, ara adihan ono Lamonye ekoi onno ofuarik italahuniere itai. Isi buo fe hunia erre hunyia igiorok Paulo, illa hohoi elle emuno bebe. Igiorok nyia inyi erre hunia jihatai te elofioro ninyia isiarak Hollum jihonyi. 
2PE.3.16	Ahuattek erre hunia hunne ikiana inyi jio awaragaa honyi 'daŋ. Ati owoni omuk erre itua awaragaa hunia hunno ogoli, hunne itabahasi aati hullo obeŋi 'to ihumi ihen iko hullo obeŋ eruk hosi ogol. Ihanatie buo fe isi ihuo nyia jio egierita hunnomuk hutto Buk Hollum, ania, itamuhinierek isi.
2PE.3.17	Tania, illarak iko haniyarak hoŋ, asari nyia itai berien. Hèlaha epalita hepalak itisiabari itai, ette itakuahara itai. 
2PE.3.18	Ati ijiara ayiji taji iko amijana onno ottu 'to jio Yesu Kristo Etalahani, Lamonye hohoi, obobolororo itajia hatai. Hatawana akuatan jihonyi ihuania many 'tulaŋ! 
1JN.1.2	Ninyia italeyehini nesu ania jihohoi, egonyu nyia hohoi inyi; ania, erari hohoi asuuti honyi. Ihuania eramak hohoi jihatai eram ono nesu ania, onno osio 'to 'tulaŋ, ninyia owon 'to iko Monye, ette italeyehina jihohoi. 
1JN.1.3	Ariŋ ninyia egonyu hohoi buo fe etayiru, inyi enne eramak hohoi ania jihatai jio, oŋida itai ittubaniete ikohoi arabotie jio enoso hohoi iko Monye buo Lonyi honyi, Yesu Kristo. 
1JN.1.4	Egiorok hohoi erre hunia jio, oŋida bati luŋa amuno ifut jihohoi
1JN.1.5	Ihuania, asayyo hunyia etaniŋu hohoi jio Lonyi honyi, hunyia eramak hohoi jihatai, isi huna: Hollum, inyi afaŋan. Obeŋ edumele jihonyi 'tuŋ. 
1JN.1.6	Elle ejio jio, enoso iko Hollum, buo emanya idumele, era agesomok; ebeŋ emanya te elahode. 
1JN.1.7	Buo elle emanya ifaŋan ihuo inyi, owon buo fe enoso ihiji hohoi; buo nooto Yesu, Lonyi honyi, ette italibo hohoi jio eyyau 'daŋ. 
1JN.1.8	Elle ejio jio, ebeŋ ewon iko eyyau, enyobio ahuattek hohoi; obeŋ buo fe elahode jihohoi. 
1JN.1.9	Buo elle eruhok eyyau hohoi ihosiere Hollum, ogottiere adi inyi ecorit honyi, ette ihan ariŋ onno obis. Ohohi adi inyi eyyau hohoi, ette italibo hohoi jio epalita hohoi 'daŋ. 
1JN.1.10	Elle ejio jio, hèbeŋ eyyau, etagesemio fe Hollum, buo fe ekiana honyi obeŋ jihohoi.
1JN.2.1	Aduri hoŋ, egiorok ni erre huna jihatai jio, ŋadi itai iyyauna. Buo elle iyyau obo, owon atulo alla attana 'to Monye te eram hohoi; inyi Yesu Kristo labisani. 
1JN.2.2	Ara Kristo a hikoi onno ohohinierek eyyata hohoi; obiaŋara eyyata hohoi hama, ati eyyau tulo 'daŋ ta fau.
1JN.2.3	Elle eniŋio efahita Hollum, itahutak ania luŋa jio emijak inyi. 
1JN.2.4	Elle ejio jio, emijak inyi buo emesio efahita honyi, era agesomok; obeŋ buo fe obo nelahode jihohoi. 
1JN.2.5	Buo elle egottiere ekiana honyi, ottuba adi luŋa abuaran atajia hohoi Hollum. Ariŋ ania enne eremihiniere imijaniere jiojio, enoso iko Hollum. 
1JN.2.6	Elle ejio jio, enoso iko Hollum, ijiara ti luŋa emanya ihuo ninyia amanyari Yesu Kristo.
1JN.2.8	Ati, hode, ara efahi enne egiorok ni ana jihatai aŋejuk. Nyio, aleyo nelahode honyi jio Kristo iko jihatai. Tania, alilitoro edumele, awon afaŋan ahode hode. 
1JN.2.9	Elle ejio jio, ewon ifaŋan, buo eliwari aati hullomuk, hèrasa luŋa idumele. 
1JN.2.10	Elle etabuor atajia jio aati hullomuk, emanya ifaŋan. Obeŋ obo ariŋ jihohoi onno oremik 'to iyaŋuno eyyau jio obo atulo
1JN.2.11	Ati, elle eliwari illarak iko haniyarak hohoi, ewon idumele buo fe edaha idumele, ebeŋ emijak efuo ajia; nyio, itaŋodo edumele hohoi.
1JN.2.12	Egiorok ni jihatai, aduri hoŋ, nyio, ahohinie eyyata hatai te eram Kristo. 
1JN.2.13	Egiorok ni jihatai monyie, nyio, imijana itai lia, linyia owon 'to many tetteri. Egiorok ni jihatai nyarhalu, nyio, igalihina itai Olorroho.
1JN.2.14	Egiorok ni jihatai aduri hoŋ, nyio, imijana itai Monye. Egiorok ni jihatai monyie, nyio, imijana itai lia, linyia owon 'to many tetteri. Egiorok ni jihatai nyarhalu, nyio, iwanata itai iko agolon; owon ekiana Hollum itajia hatai, igalihina buo fe itai Olorroho.
1JN.2.15	Hèmunoti afau ana kuyya erre hunno owoni 'to ifau dini. Elle imunoti itai afau ana, obeŋi atajia hatai obuori Monye. 
1JN.2.16	Erre 'daŋ hutta fau…ewahiti huan, erre hunne igonyuni aati ette iwahan, iko erre 'daŋ huttono afau ana hunne itadararik aati…obeŋi isi 'daŋ ofuonni jio Monye, ati ofuonni isi 'daŋ jio afau ana. 
1JN.2.17	Iliaha atuhoro afau ana iko erre honyi 'daŋ hunna awahi aati; ati amanya adi 'tulaŋ atulo elle ihanio 'to erre hunna awak Hollum.
1JN.2.18	Aduri hoŋ, iliaha esidi fau! Itaniŋuna nyia itai jio ottu adi amiottononi olo Kristo. Ihuania, aleye amiorok Kristo arriai, tania, emijak tibuo jio iliaha esidi fau. 
1JN.2.19	Obeŋi nyiadi hode aati hulia arai a hulohoi; inyi onno ofuarik isi addi jihohoi. Ara nyia anna arai isi a hulohoi, arasai duo fe isi ikohoi. Ati, afuoi isi addi jio, oŋida bati omijani jio, obeŋi nyia isi luŋa arai a hulohoi. 
1JN.2.20	Ati isiarak nyia Kristo jihatai Loholio Olibo, ania, imijaniette itai nelahode. 
1JN.2.21	Egiorok ni jihatai, obiaŋara jio itimoti itai nelahode; ati ta amijana hatai inyi. Imijana itai jio, obeŋ agesemi ottutta jio nelahode. 
1JN.2.22	Ŋai ti ologesem? Inyi atulo ollo ojio 'to jio, obeŋ Yesu ara 
1JN.2.23	Nyio, atulo elle iha 'to Lonyi, iha buo fe Monye; buo atulo elle iruk 'to Lonyi, iruk buo fe Monye. 
1JN.2.24	Ogottiette luŋa itajia hatai asayyo hunyia itaniŋuna itai tetteri. Elle igottiette itai asayyo hunia, tania, iduloro adi itai enoso jio Lonyi iko Monye. 
1JN.2.25	Nesu onno osio 'to 'tulaŋ, inyi ariŋ ninyia ocorok Kristo jio, esiarak adi inyi jihohoi.
1JN.2.26	Egiorok ni erre hunia jihatai, te eram ono aati hulla awahi 'to inyobio itai. 
1JN.2.27	Ati odulo Oloholio ninyia isiarak Kristo iwanan jihatai. Ibiaŋata itai inyiahata iwahan obo atulo ittiyenio itai, nyio, ittiyenio Oloholio ania itai erre 'daŋ. Arai erre hunne ittiyenio inyi hode, obeŋi isi arai enyobita. Oniŋiete ettiyenio ono Oloholio, oduloro buo fe enoso iko Kristo.
1JN.2.28	Ihuania, aduri hoŋ, oduloro enoso ikonyi jio, alla aleyo inyi, oŋida bati ewon iko agolon tajia. Hèlaha ariri oŋiye hohoi to hosiere honyi jio Noloŋ onno ottuniere inyi. 
1JN.2.29	Imijana itai jio obis Kristo; omijana buo fe luŋa jio, atulo 'daŋ elle ihanio 'to erre abisak, ara a hito Hollum.
1JN.3.2	Illarak iko haniyarak hoŋ, era ihuania aduri Hollum; ati hobeŋ ihum leyo efuo adi irahan aŋai. Ati emijak jio, alla aleyo Kristo, efuonni adi irahan ihuo inyi; nyio, efuo adi igonyuna ahuan honyi luŋa, luŋa. 
1JN.3.3	Tania, atulo 'daŋ elle iyihi 'to jihonyi, ogottiere adi inyi alibori huan honyi ihuo onno oliborori Kristo.
1JN.3.4	Lia, elle iyyau 'to, omesio inyi efahita Hollum nyio, ara eyyau amesio ono efahita. 
1JN.3.5	Imijana itai jio, ottu nyia Kristo iyari eyyata
1JN.3.6	Tania, obeŋ atulo alla amanya 'to te enoso iko Kristo odulo eyyautta; buo ollo odulo 'to eyyautta, obeŋ igonyu Kristo buo fe obeŋ omijak inyi.
1JN.3.7	Aduri hoŋ, hèlaha obo atulo inyob itai! Lia, elle ihanio 'to erre abisak, obis inyi ihuo onno obisari Kristo. 
1JN.3.8	Lia, ollo odulo 'to eyyautta, ara inyi a holo Sittan, nyio, iyyau nyia Sittan many tetteri fau. Inyi eram ania ninyia ottuniere Lonyi Hollum, itatturiere ehanita huno Sittan 'daŋ.
1JN.3.9	Obeŋ bunyi atulo alla ara 'to a hito Hollum odulo eyyautta, nyio, owon nesu ono Hollum jihonyi. Ta arahan Hollum Monyonyi, ittallik inyi iduloro eyyautta. 
1JN.3.10	Eremik iheruna aduri Hollum jio hulo Sittan te eram ana: hia, hullo obeŋi 'to ihanie onno obis kuyya obeŋ abuaran taji owon ihiji hosi, obeŋi isi arai aduri Hollum.
1JN.3.12	Hèlaha luŋa era ihuo Kaino. Ara nyia Kaino a holo Olorroho, ette ittohoro illanyi, Abele. Nyio nyia ti ottoho inyi illanyi? Ottoho nyia inyi illanyi nyio, ipali nyia ehanita honyi, buo huno illanyi obisi.
1JN.3.13	Tania, illarak iko haniyarak hoŋ, hèllillihati alla aliwarik aati hutta fau itai. 
1JN.3.14	Te etabuorio tajia hohoi jio aati hullomuk, emijak jio, ediehuno naye, efuonni jio nesu. Buo lia, ollo obeŋ 'to itabuor ataji honyi jio aati hullomuk, harasa inyi imanya igolon ono naye. 
1JN.3.15	Lia, ollo oliwari 'to aati hullomuk, ara inyi a hattohoni. Imijana buo fe itai jio, obeŋ attohoni owon iko nesu onno osio 'to 'tulaŋ. 
1JN.3.16	Emijak anyio abuaran taji nyio, iruk nyia Kristo naye te eram hohoi. Tania, ijiara buo fe luŋa eye te eram aati hullomuk. 
1JN.3.17	Aŋai attadi oremehini aati asamak, hulle igonyuni 'to elociaŋ illarak iko haniyarak hosi, jiaran jio, obuori atajia hosi Hollum, buo obeŋi igigilo tesi? 
1JN.3.18	Aduri hoŋ, hèlaha abuaran tajia hohoi ara eram hutuk ijiai. Ijiara luŋa hétara hode buo fe oleyo te ehanita hohoi.
1JN.3.19	Ekoi ania enne emijaniere jio, era a hulo nelahode; inyi buo fe enne etoŋori ta allalla ihosiere Hollum. 
1JN.3.20	Buo alla aŋotoni atajia hohoi epali jihohoi, emijak jio obolo Hollum agalik atajia hohoi, buo fe omijak erre 'daŋ. 
1JN.3.21	Illarak iko haniyarak hoŋ, alla abeŋi atajia hohoi oŋotoni epali jihohoi, egol adi to hosiere Hollum. 
1JN.3.22	Efuotu erre 'daŋ hunne emojo jihonyi, nyio, eniŋio efahita honyi, buo fe ehanio erre hunno omuno inyi. 
1JN.3.23	Awak inyi oŋida luŋa eruk jio Yesu Kristo, Lonyi honyi, buo fe oŋida luŋa abuaran taji owon ihiji hohoi, ihuo iramak nyia Kristo hohoi. 
1JN.3.24	Hia 'daŋ, hullo oniŋie 'to efahita Hollum, amanyai adi isi te enoso ikonyi; odulo adi buo fe inyi enoso ikosi. Tania, to Oloholio ninyia isiarak Hollum jihohoi, emijak jio enoso iko Hollum.
1JN.4.1	Illarak iko haniyarak hoŋ, hèruhoto aati 'daŋ hullo ojiori 'to jio, ewon isi iko Oloholio Hollum. Okiamata isi 'daŋ, irumaniere ollo ottu inyi luŋa jio Hollum. Nyio, imasik 'daŋ, isarrahini ekianak enyabak arriai hullo ojiori 'to jio ekiana isi eram Hollum. 
1JN.4.2	Iremehina adi itai imijana Oloholio onno ottu 'to jio Hollum te ekoi ana: atulo 'daŋ elle iruhok 'to jio, ara nyia Yesu Kristo atulo, owon inyi iko Oloholio Hollum. 
1JN.4.3	Buo atulo 'daŋ ollo orisa 'to eram Yesu ania, obeŋ inyi owon iko Oloholio Hollum. Ottu oloholio ottononyi ania jio Amiottononi Kristo, linyia itaniŋuna itai jio olo ittuna; lawon inyi ihuania ifau dini.
1JN.4.4	Ati, aduri hoŋ, irata itai a hulo Hollum. Igalihina itai ekianak enyabak hullo ojiori 'to jio ekiana isi eram Hollum, nyio, odua bebe Oloholio ollo owon 'to jihatai agalik ollo owon 'to jio hia hulla arai 'to a hulo afau. 
1JN.4.5	Arai ekianak enyabak hullo ojiori 'to hulia jio ekiana isi eram Hollum a hulo afau ana. Ikianai isi eram afau ana, buo aati afau ana itayirie jihosi. 
1JN.4.6	Ati era a hulo Hollum. Lia, ollo omijak 'to Hollum, itayirio inyi jihohoi; buo lia ollo obeŋ 'to ara a holo Hollum, obeŋ itayirio jihohoi. Ekoi ania, enne eremehiniere imijaniere Oloholio ono nelahode jio oloholio ono enyobio.
1JN.4.7	Illarak iko haniyarak hoŋ, ijiara luŋa abuaran taji owon ihiji hohoi; nyio, ottu abuaran taji jio Hollum. Lia, elle itabuor 'to ataji honyi, ara inyi a hito Hollum buo fe inyi omijak Hollum. 
1JN.4.8	Lia, ollo obeŋ 'to itabuor ataji honyi jio hullomuk, obeŋ inyi omijak Hollum; nyio, Hollum inyi abuaran taji. 
1JN.4.9	Itahutak nyia Hollum abuaran taji honyi hohoi, te efahuna honyi, Lonyi honyi olobotie ifau, jiojio oŋida bati esu tenyi. 
1JN.4.10	Obeŋ abuaran taji ahode ara te etabuorio tajia jio Hollum; ati, ara ta abuaran taji honyi hohoi iko te efahuna honyi Lonyi honyi irari ehumi onno ohohinierek eyyata hohoi. 
1JN.4.11	Illarak iko haniyarak hoŋ, alla abuor ataji Hollum hohoi ihuo nyia, ijiara fe luŋa abuaran taji owon ihiji hohoi. 
1JN.4.12	Hobeŋ tulo igonyu Hollum, ati alla awon abuaran taji ihiji hohoi, enoso iko Hollum buo fe abuaran taji honyi ifut jihohoi.
1JN.4.13	Tania, emijak luŋa jio enoso iko Hollum, buo fe inyi inoso ikohoi; nyio, isiarak inyi jihohoi Oloholio honyi. 
1JN.4.14	Ifahu nyia Monye Lonyi honyi irari A hetalahani olo afau ana. Egonyu nyia Lonyi honyi buo fe eramak aati hullomuk eram honyi. 
1JN.4.15	Lia, elle iruhok 'to sar sar jio ara Yesu a Lonyi Hollum, inoso inyi iko Hollum buo fe Hollum inoso ikonyi. 
1JN.4.16	Emijak buo fe eruhok jio obuor ataji Hollum hohoi.
1JN.4.16	Hollum inyi abuaran taji. Lia, alla amanya 'to ta abuaran taji, inoso inyi iko Hollum, buo fe Hollum inoso ikonyi. 
1JN.4.17	Itufutani jihohoi abuaran taji jio, oŋida bati ewon iko agolon tajia Iholoŋ ono Aŋocio Hiram. Ogoli atajia hohoi, nyio, orriama amanya hohoi jio afau ana iko ono Kristo. 
1JN.4.18	Obeŋ abuaran taji iyaŋuno abaŋi, nyio, elle efut abuaran taji jio atulo, ittallik inyi ibaŋi. Tania, alla abaŋ atulo eram ono ettigemio, itahutak jio hobeŋi itufutani abuaran taji jihonyi. 
1JN.4.19	Etabuorio atajia, nyio, Hollum nyia ahosiere itabuor ataji honyi jihohoi. 
1JN.4.20	Elle ejio jio, obuori atajia hohoi Hollum, buo eliwari illarak iko haniyarak hohoi, era agesomok. Hèbeŋ egonyu Hollum. Aŋai ti eremik itabuor atajia jio Hollum buo ebeŋ etabuor jio aati hulle egonyu? 
1JN.4.21	Isiarak nyia Kristo jihohoi efahi ana: lia, ollo obuor ataji honyi Hollum, ijiara buo fe luŋa inyi itabuor ataji jio aati hullomuk.
1JN.5.1	Lia, elle iruk 'to jio ara Yesu 
1JN.5.2	Alla abuori atajia hohoi Hollum buo fe oniŋie efahita honyi, emijak tibuo jio, obuori atajia hohoi aduri honyi. 
1JN.5.3	Elle egottiere efahita Hollum, itahutak ania jio, obuori atajia hohoi inyi. Obeŋi efahita honyi ogoli jihohoi, 
1JN.5.4	nyio, agalihini aduri Hollum erre 'daŋ hutta fau. Eruk onno owon 'to jihohoi iyaŋuno jihohoi agalihina hirre 'daŋ hutta fau. 
1JN.5.5	Ŋai oremik igalihina erre hutta fau? Lia fe hama, elle iruk 'to jio ara Yesu Olonyi Hollum.
1JN.5.6	Yesu Kristo alia, linyia ottu 'to ta aari to ninyia itifuotonierek inyi batisimo iko to nooto ninyia oyeri inyi. Obeŋ nyia inyi ottu ta aari ijiai; ottu nyia inyi ta aari iko to nooto. Ara Oloholio asuut olo erre hunia, nyio, ara inyi elahode. 
1JN.5.7	Owoni asuuti hunihoi hulo erre hunia; 
1JN.5.8	isi Oloholio, aari, iko nooto; ikianai isi 'daŋ eram abotie. 
1JN.5.9	Eruk elosuut tulo, ati agalik bebe elosuut ono Hollum. Hollum ara asuut olo eram Lonyi honyi. 
1JN.5.10	Tania, lia elle iruk 'to jio Lonyi Hollum, owon elosuut ania itaji honyi. Buo lia, ollo obeŋ 'to iruk eram Hollum, itagesemio inyi Hollum; nyio, obeŋ inyi iruk arahan Hollum asuut olo Lonyi honyi. 
1JN.5.11	Ikiana elosuut ania jio, isiarak nyia Hollum jihohoi nesu onno osio 'to 'tulaŋ. Ottu nesu ania jio Lonyi honyi. 
1JN.5.12	Lia, ollo owon 'to iko Lonyi Hollum, owon buo fe inyi iko nesu. Buo lia, ollo obeŋ 'to owon iko Lonyi Hollum, obeŋ buo fe inyi owon iko nesu.
1JN.5.13	Egiorok ni jihatai hulle iruhoto 'to jio Lonyi Hollum jio, oŋida bati imijana jio iwanata itai iko nesu onno osio 'to 'tulaŋ. 
1JN.5.14	Ilihi atajia hohoi to hosiere Hollum, nyio, emijak luŋa jio itayirio inyi jihohoi elle emojo jihonyi obo ariŋ onno omuno inyi. 
1JN.5.15	Buo elle emijak jio itayiru inyi erre 'daŋ hunne emojo, emijak buo fe luŋa jio efuotu adi erre 'daŋ hunne emojo jihonyi. 
1JN.5.16	Elle igonyu iyye eruhoni ihanio eyyau onno obeŋ 'to iyaŋuno naye, omojoi luŋa jio Hollum, elle isiarak adi jihonyi nesu. Ara eram ana ta aati 'daŋ hullo obeŋi eyyata hosi iyaŋunie naye. Ati owon eyyau enne iyaŋuno 'to naye, abeŋ ni ajio, ijiara omojoi te eram eyyau ania. 
1JN.5.17	Arai ehanita 'daŋ hunne epali 'to eyyau, ati owon eyyau onno obeŋ 'to iyaŋuno naye.
1JN.5.18	Emijak jio, obeŋ eto Hollum odulo eyyautta; nyio, odulo Lonyi Hollum erriria inyi, ittallik Olorroho ittir inyi.
1JN.5.19	Duadi bu arasai aati hutta fau 'daŋ igolon ono Olorroho, emijak luŋa jio, era a hulo Hollum.
1JN.5.20	Emijak buo fe jio, lattu nyia Lonyi Hollum, ette isiarana jihohoi amijana jio, oŋida emijak Hollum ahode hode. Enoso iko Hollum ahode hode, buo fe enoso iko Yesu Kristo, Lonyi honyi. Inyi alia Hollum ahode hode, elle iyaŋuno 'to nesu 'tulaŋ. 
1JN.5.21	Aduri hoŋ, hènyihati luŋa jio ajiohin.
2JN.1.1	Ani alia Lahouti…
2JN.1.1	Jio Aŋotte Nonyimoto iko aduri honyi
2JN.1.2	Nyio, odulo nelahode jihohoi, owon adi jihohoi 'tulaŋ.
2JN.1.3	Ijiara Hollum Monye iko Yesu Kristo, Lonyi Monye, isiarani jihohoi ayiji taji, amehino, iko nelik tajia; ijiara arai ahunohoi te nelahode iko ta abuaran tajia.
2JN.1.4	Amuno nyia ni bebe ninyia etayiru ni jio amanyai omuk aduri hoi te nelahode, ihuo ninyia ihumari Monye iramaniere jihohoi. 
2JN.1.5	Ihuania, attana ni iyye, Aŋotte Nonyimoto: Ijiara abuaran taji owon ihiji hohoi. Abeŋ ni egiorok jihoi obo efahi aŋejuk; inyi fe ania efahi ninyia owon 'to jihohoi many tetteri. 
2JN.1.6	Ojio awoyo hiram ono abuaran taji enne ekiana ni ania jio, ijiara luŋa ejifatio efahita Hollum. Ihuo itaniŋuna nyia itai 'daŋ tetteri, ojio efahi ania jio, ijiara luŋa emanya ta abuaran tajia.
2JN.1.7	Isarrari enyabak arriai afau 'daŋ; isi aati hullo obeŋi 'to iruhoni jio ara Yesu Kristo atulo. Aati ihuo hulia, hulla arai 'to a henyabak buo fe amiorok Kristo. 
2JN.1.8	Ihumata ti mijio, ŋadi italitohina ariŋ enne egemu
2JN.1.9	Atulo 'daŋ elle itallaŋ 'to ettiyenita Kristo, buo obeŋ ogottiere isi, obeŋ Hollum jihonyi. Buo lia, ollo ogottiere 'to ettiyenita Kristo, owon Monye arabotie iko Lonyi, jihonyi. 
2JN.1.10	Tania, alla attu obo atulo jihatai, buo obeŋ ittiyenio ettiyenita hunia, hèfuotuna inyi ihaŋitek hatai. Hèfonyata buo fe inyi. 
2JN.1.11	Lia, elle ifony 'to inyi, iruk inyi ehanita atulo alia hunno orrohoji 'to hunia.
2JN.1.12	Oluaji erre hunna awak ni iramana jihatai, ati abeŋ ni awak igioronia isi iwaraga. Egigilo ni ittuniere jihatai, ikianari ikatai ta ahuan hoŋ jio, oŋida bati amuno hohoi luŋa ottuba.
2JN.1.13	Itifonyai iyye aduri Haniyohoi nonyimoto.
3JN.1.1	Egiorok ni jio Gayos, alla amuno ni, ollo obuor ataji hoŋ hode.
3JN.1.2	Illaŋ, alla amuno ni bebe, amojo ni jio ijiara erre ayijok hotodulohi ikoye. Ijiara buo fe ahuan hoi odulo ayiji…ihuo amijak ni jio oyyu oloholio hoi. 
3JN.1.3	Amuno nyia ni bebe ninyia afuonni omuk Kristiani jihatai, ette iramana jihoŋ jio imanya iyye te elahode…ihuo enne iniŋiere iyye luŋa nelahode. 
3JN.1.4	Obeŋ obo ariŋ enne itamuno 'to nani bebe, agalik etaniŋuna jio amanyai aduri hoŋ te nelahode.
3JN.1.5	Illaŋ, alla amuno ni, igottiere iyye luŋa ehanio onno oyyu jio Kristiani hullomuk, duadi bu itimo iyye isi. 
3JN.1.6	Iramani isi jio eluluŋ heruhok eram ono abuaran taji hoi. Oduloi luŋa iluahio isi iculari ahosiere, ihuo awak Hollum. 
3JN.1.7	Nyio, itterie nyia isi amomoriya igiamari jio Kristo, buo ihari efuotuna obo aluahio jio aati hullo obeŋi 'to arai aheruhok. 
3JN.1.8	Tania, ijiara luŋa eluahio eruhok ihuo hulia, oŋida bati era 'daŋ arabotie ikosi a hegiamak hulo nelahode.
3JN.1.9	Egiorok nyia ni awaraga jio eluluŋ heruhok, ati iha nyia Diyotrifis asiehina 'yaha jio eram awaraga ania. Nyio, awak nyia inyi ikafana ahuan honyi elettok hosi. 
3JN.1.10	Tania, alla attu ni, alo adi ni salana ehanita honyi 'daŋ: etarrohojio fureta hohoi iko agesemita 'daŋ hunyia omuaŋari inyi hohoi! Obiaŋara nyia hunia ijiai; obeŋ nyia inyi ifuotutta Kristiani, buo fe itihotio hia hulla awahi 'to ifuotuna isi, ette buo fe wahan ifuhara isi addi to klesia.
3JN.1.11	Illaŋ, alla amuno ni, hèjifatio ehanita 'rohojak, ijifatie ehanita yijok. Lia, elle ihanio 'to onno oyyu, ara inyi a holo Hollum; buo lia, elle ihanio 'to onno orroho, hobeŋ inyi omijak Hollum.
3JN.1.12	Ikianai aati 'daŋ onno oyyu to Dimetrios, buo fe nelahode 'daŋ ikiana onno oyyu tenyi. Eruk buo fe hohoi eram ania. Imijana itai jio, obis ekiana hohoi.
3JN.1.13	Oluaji erre hunna awak ni iramana iyye, ati abeŋ ni awak igioronia isi jio awaraga ana. 
3JN.1.14	Egigilo ni, eliaha ni attuna jihoi, oŋida efuonni ikiana, nani ikoyye.
3JN.1.15	Ijiara nelik taji hatawana ikoyye.
3JN.1.15	Itifonyai mottiarak hoi 'daŋ, iyye. Itifonyak mottiarak hohoi 'daŋ ababo.
JUD.1.1	Egiorok ni jio hia hulle iloŋu Hollum, hullo obuor atua Hollum Monye, buo fe Yesu Kristo ottoŋotio isi.
JUD.1.2	Ijiara namehino iko nelik taji buo abuaran tajia odulori afuanatta jihatai.
JUD.1.3	Illarak iko haniyarak hoŋ, awak nyia ni bebe igioronia jihatai eram ono etalahuno onno owon 'to jihoŋ ikatai. Ati, egigilo ni ijiara tibuo luŋa ani egiorok jihatai itagoliere itai, oŋida isiyete neruk ninyia isiarak Hollum jio aati honyi enyiahi abotie ijiai. 
JUD.1.4	Ilunyani omuk amiosok Hollum ihiji hohoi, aati hulle itabahasi 'to asayyo huno ayiji taji Hollum oŋida ara eliet somon hosi. Isi hulia, aati hunyia ikilu Abuk Hollum many berien jio, ofuoi adi itamuhina. Ihari isi Yesu Kristo, alla ara 'to hama Elettok iko Lamonye hohoi.
JUD.1.5	Duadi bu imijana itai erre hunia 'daŋ, awak ni hèlaha itai iguotti aŋai nyia italuahu Lamonye
JUD.1.6	Ogiluna buo fe eram ajilohien hinyia itillaŋari 'to elohittok ninyia isiori jihosi, ette ibusuno amaji onno osiru jihosi imanyari. Ifitak nyia Hollum isi, imaji dumele enne iriok 'tir 'tir, ta aririk hunno osioi 'to 'tulaŋ, amaji enne ihananiere inyi isi many jio Oloŋ enne ittokon, onno ofuarik iŋotoniere jihosi epali. 
JUD.1.7	Ogiluna buo fe eram Sodom iko Gomora buo aborejin gala hutteger hosi. Ihanie nyia buo fe aati hosi erre somon iko epalita arriai ihuo ajilohien hulia. Ittigemie nyia isi te eema onno osio 'to 'tulaŋ; ara ania esarit jio aati 'daŋ.
JUD.1.8	Ihuo nyia buo fe, arai aati hulle ekiana ni hulia, ihuo aati hunyia irigiai 'to, ette iyyauna te ehanio hirre somon ihuattek hosi. Ihari nyia isi elohittok Hollum ette buo fe imorio ajilohien. 
JUD.1.9	Duadi bu Mikelele ajilo elle ittokon, obeŋ nyia omor Sittan to ninyia aŋalafarik isi te eram ono ahuan Mose. Ati ojio nyia jihonyi jio, “Ijiara Lamonye iriŋ iyye!” 
JUD.1.10	Ati omorie aati hulia erre 'daŋ hunno otimoi isi. Arai isi ihuo aciaŋi hunno obeŋi 'to owoni iko egigilo, ihanie isi erre asai asai. Ehanita hosi hunia tibuo iyaŋunie jihosi arrohoji. 
JUD.1.11	Orroho adi bebe jihosi! Nyio, ijifatie isi ekoi ninyia tono Kaino. Te eram gurusi, aruasani isi ahuattek hosi ihaniere epali ihuo ono Balaam. Ania, otuhierek isi te eram mesio ihuo Kora. 
JUD.1.12	Omuyahi ossi aati hulia. Te ehanita hosi hunno omuyahi 'to buo fe aŋariji, ittarrohoji isi aŋiyo heruhok enne iŋiyete itai arabotie. Arai isi ihuo edohuo hunno ohutuno oyyami, buo obeŋi itasauni hide. Arai isi ihuo ayyani hunno obeŋi 'to oŋiji alla alum ayafa onno oŋijarik isi. Ayei isi, nyio, arutuni isi addi. 
JUD.1.13	Arai isi ihuo apoŋia poŋia hari enne ittokon, enne ifiriwa 'to. Ayafutai ehanita hosi hunna aŋariji 'to hunia ihuo olobou hari. Arai isi ihuo elelefi hunne isiabitai 'to. Ihuhumak Hollum 'tulaŋ jihosi amaji idumele enne iriok 'tir 'tir.
JUD.1.14	Isi erre hunia hunyia ikilu Enok, etahattarihi hohonyiok elle ehenuno jio Adam; to ninyia ojiari inyi jio, “Imijiete, ottu adi Lamonye iko alif arriai ono ajilohien honyi aliborok, 
JUD.1.15	iŋociere eram waati 'daŋ. Oŋotok adi inyi jihosi 'daŋ epali te eram ono arrohojita hunne ihani isi jio Hollum, iko te eram imoriti 'daŋ hunne ittarrohojierek isi afure honyi!”
JUD.1.16	Isi hulia, aati hullo odulori 'to eŋuŋunita iko arrosotia epalita jio aati hullomuk, buo fe ijifatie ewahiti hosi hunno orrohoji 'to. Itahuoroi isi, isi hama buo fe itayijie etuhe jio aati hullomuk irumaniere erre hunna awahi isi.
JUD.1.17	Ati, illarak iko haniyarak hoŋ, ogiluttati esariti hunyia iramani lefahat hulo Lamonye hohoi Yesu Kristo, jihatai. 
JUD.1.18	Ojiori nyia isi jihatai jio, “Jio oŋitek esidita, ofuonni adi aati, etabuyaŋak hatai iko Hollum. Isi hulia, aati hulle ijifatie 'to ewahiti hosi hunno orrohoji 'to.” 
JUD.1.19	Isi hulia, aati hulle iyaŋunie 'to ebubuanya, hulle ijifatie 'to ewahiti huattek hosi, buo fe obeŋi owoni iko Oloholio. 
JUD.1.20	Buo jihatai, illarak iko haniyarak hoŋ, oduloro ehuhumio ahuattek hatai te neruk enne isiarak Hollum jihatai. Omojoti ta agolon ono Loholio Olibo. 
JUD.1.21	Oduloro awanan iko abuaran taji Hollum, buo itilati Lamonye hohoi Yesu Kristo. Isiarak adi inyi jihatai nesu onno osio 'to 'tulaŋ, ta amehino ottononyi.
JUD.1.22	Omehiniete jio hullo okuayai 'to. 
JUD.1.23	Italuahuna aati hullomuk to hima; buo jio hullomuk, omehiniete ta agenyan. Ati ihara aboŋojin hosi hunne itiboti eyyata hosi huno asomon.
JUD.1.24	Hollum hama oremik itik itai iyyauniere, ette italibo itai, ette itamuno itai to hosiere kuatan honyi. 
JUD.1.25	Itahabuyete Hollum etalahani hohoi to Yesu Kristo, Lamonye hohoi. Many tetteri fau iko ihuania, hatawana akuatan, olohuo, agolon, iko elohittok jio Hollum hama, 'tulaŋ, 'tulaŋ! 
REV.1.1	Igioroni jio abuk ana erre hunyia italeyehi Yesu Kristo. Itifuotok nyia Hollum jihonyi aleyehino ania itahutaniere ejifak honyi erre hunyia iliahai 'to luŋa iduoŋ. Ifahu nyia Kristo ajilo honyi itahutaniere erre hunia jio egiamani honyi Yoane, 
REV.1.2	elle iramak 'to erre 'daŋ hunyia igonyu inyi. Ekenita honyi huna, te eram sayyo Hollum iko nelahode enne italeyehi Yesu Kristo. 
REV.1.3	Hotomunohi lia, elle ihianak 'to ekenita Hollum hutto tua abuk ana jio aati! Hotomunohi buo fe hia, hulle itaniŋie 'to jio ekenita Hollum, buo fe oniŋie erre hunne igioroni jio abuk ana! Nyio, iliahai oŋitek hunno ofuarik erre hunia 'daŋ iduoŋ.
REV.1.4	Hatawana jihatai ayiji taji iko nelik taji onno ottu 'to jio Hollum iko jio oloholioo huna hattarik hutto hosiere seger ilohittok honyi. Hollum, ollo owon 'to ihuania, linyia owon 'to berien, buo fe olo ittuna. 
REV.1.5	Hatawana buo fe jihatai ayiji taji iko nelik taji onno ottu 'to jio Yesu Kristo, asuut oloyijio, etteri jio hia hulle itubuhuni toye, buo fe ara elettok olo obuok hutta fau.
REV.1.5	Obuor ataji honyi hohoi, ette ihohina eyyata hohoi ta naye honyi likruce, 
REV.1.6	ette buo fe ihanana hohoi a hobuore hehumak, igiamari jio Hollum Monyonyi. Hatawana akuatan iko aduaran jio Yesu Kristo 'tulaŋ 'tulaŋ! 
REV.1.9	Ani alia illatai Yoane. Ta arahan hoŋ a hejifani Yesu, ettubanio ni arabotie ikatai idihuniere dee, ettigemita hunno onyurani hia hulla arai 'to a hulo Olobie honyi. Ihanani nyia nani iful anna anya 'to Patmos, te ettittoyo hoŋ eram Hollum iko elahode ninyia italeyehi Yesu. 
REV.1.10	To oloŋ ono Lamonye, inef nyia Oloholio ani, ette ni itayiruna obo etuk onno okuat ihua afuruju itayiruno tettehalu hoŋ, 
REV.1.11	onno ojio jio, “Igiorok erre hunne igonyu iyye, osulsak abuk ania jio eluluŋi heruhok hutto borejin gala huna hattarik huna: Efeso, Simirna, Pergamum, Tiatira, Sardis, Filadelfia buo Laudisia.”
REV.1.12	Attati ni iyito imijiere ŋai elle ikiana 'to alia jihoŋ, ette ni igonyuna etawojita 'lomohien hattarik hunna arai ayyel. 
REV.1.13	Ihiji etawojita 'lomohien hunia, egonyu nyia ni obo ariŋ anna ara ihuo atulo, elle iyyafatio aboŋo onno ohodo buo ottodok agas 'yel isuhe honyi. 
REV.1.14	Obuori nyia oofir honyi biny biny ihua agutuny, kuyya ihuo eriri; buo oŋite honyi owulori hile hile ihuo eema. 
REV.1.15	Opipiahi nyia eejek honyi ihuo abilata enne ihumi ipuar buo fe ihumi ipot; buo etuk honyi itir ihuo ecuri hari. 
REV.1.16	Oŋuahatio nyia inyi elelefi hattarik ta aani iŋet honyi, buo ademi erremit onno ofi aŋacio arrihai ojiŋu to hutuk honyi; buo omom honyi afaŋ bebe ihuo oloŋ fanni. 
REV.1.17	Ninyia hégonyu ni inyi ihuania, ette ni iruboho ifau iger hejek honyi ihuo atulo alla aye. Ati, ottir nyia inyi ani ta aani iŋet honyi, ette jiaran, “Hèbaŋ! Ani alia, Ani etteri iko ecuŋi. 
REV.1.18	Ani alia esuoni! Aye nyia ni, ati ihuania, esu ni 'tulaŋ 'tulaŋ. Owoni buo fe eŋanyiti huno naye iko huno amaji hayaak jihoŋ. 
REV.1.19	Ihuania, igiorok ti erre hunne igonyu iyye; 'daŋ hunno owoni 'to ahana iko hunno ofuoi 'to iduoŋ moi. 
REV.1.20	Inyi ana awoyo hiram ono elelefi hattarik, hunne igonyu iyye ta hani iŋet hoŋ iko etawojita 'lomohien hattarik. Elelefi huna hattarik, isi ajilohien hulo eluluŋi heruhok hattarik, buo etawojita 'lomohien hattarik, isi eluluŋi heruhok huna hattarik.
REV.2.1	“Igiorok erre huna jio ajilo olo eluluŋ heruhok otto Efeso:
REV.2.1	“Asayyo huna hunne ifahu lia, ollo oŋuahatio 'to elelefi hattarik ihani iŋet honyi, buo fe adaha ihiji etawojita 'lomohien ayyeli huna hattarik. 
REV.2.2	Amijak ni ehanita hoi; amijak ni apulo hoi bebe iko adihan hoi. Amijak ni jio ittallik iyye idihan eyyak, ati ikem nyia iyye aati hullo ojiori 'to isi lefahat, buo obeŋi arai ihuo nyia; itte iyye inyurana agesemi hosi. 
REV.2.3	Amijak ni adihan iko arumana hoi ettigemita te eram fure hoŋ, buo ibeŋ ihorok. 
REV.2.4	Ati eloŋojita ni jihoi te eram ana: Idehi iyye ihuania etabuorio taji jihoŋ, ninyia owon 'to jihoi tetteri. 
REV.2.5	Ogilu amanya hoi ninyia oyyu 'to bebe; hèbeŋ iyye iyyau! Idehi eyyata hoi, ihanie erre hunyia ihanio iyye tetteri. Elle ibeŋ iyye idehi eyyata hoi, attu adi ni jihoi iduhari etawoji 'lomo hoi addi to maji honyi. 
REV.2.6	Ati eram onno oyyu 'to jihoi ana: Iliwari iyye ehanita waati Nikolaus ihuo ani.
REV.2.7	“Jio hia, hulle itatturi 'to egoliti huno neyyau, aŋatak adi ni isi oŋiye eŋija 'yani ono nesu, onno owon 'to iginana Hollum.
REV.2.8	“Asayyo huna hunne ifahu lia, alla ara 'to etteri iko ecuŋi, linyia oye 'to ette inyiak isu. 
REV.2.9	Amijak ni ettigemita iko elociaŋ hoi, ati isam iyye! Amijak ni etisiahita hunne itisiahiniere iyye aati hullo ojiori 'to jio, isi Yudei buo obeŋi arai ahode. Isi hulia, aati hutte iluluŋ Sittan! 
REV.2.10	Hèbaŋata ettigemio onno olo 'to iduoŋ jihatai. Imijie! Ottu adi Olorroho ibironia omuk jihatai ibabus ikemiere itai. Oŋitek 'tomon, owon adi ettigemio jihatai. Iyihina jihoŋ many iye, nyio, esio adi ni jihatai nesiorio ono nesu.
REV.2.11	“Hia, hulle itatturi 'to egoliti huno neyyau, obeŋ adi naye etarrihi
REV.2.12	“Igiorok erre huna jio ajilo olo eluluŋ heruhok otto Pergamum jio:
REV.2.12	“Asayyo huna hunne ifahu lia, ollo owon 'to iko ademi erremit onno ofi 'to aŋacio arrihai. 
REV.2.13	Amijak ni amaji enne imanyari iyye, inyi amaji anna awanari aseger ilohittok Sittan; ati igottiere iyye afure hoŋ. Ibeŋ nyia iyye ibusak neruk hoi nani, duadi bu to ninyia ottohiniere Antipas, egiamani hoŋ oloyijio, dinia, imaji anna amanyari Sittan. 
REV.2.14	Ati owoni omuk erre kai hunne eloŋojitari ni jihoi. Owoni omuk aati ihiji hatai hulle iruhi nettiyenita Balaam, linyia ittiyanak 'to Balak irihori aati Israele iyyau. Isusuhi nyia inyi isi iŋiyere erre hunne isiori jio arrijiorita jiohin, buo fe ihaniere erre somon. 
REV.2.15	Ihuo nyia buo fe, owoni omuk hulatai hulle iruhi ettiyenita huno lejifak Nikolaus. 
REV.2.16	Ihuania, idehina eyyata hatai. Elle ibiaŋata itai idehina eyyata hatai, attu adi ni kuak jihatai irriomoniere iko aati hia ta ademi erremit otto hutuk hoŋ.
REV.2.17	“Alla awoni ayyaha jihatai, itaniŋiete eram enne ikiana Oloholio jio eluluŋi heruhok!
REV.2.17	“Jio hia, hulle itatturi 'to egoliti huno neyyau, esio adi ni aŋiria enne idimani anna anya manaa. Esio adi ni buo fe jihosi amoruo anaboŋ, enne ikiafanierek afure aŋejuk onno obeŋ tulo omijak, arari fe lia elle ifuotu 'to inyi.
REV.2.18	“Igiorok erre huna jio ajilo olo eluluŋ heruhok otto Tiatira jio:
REV.2.18	“Asayyo huna, hunne ifahu Lonyi Hollum, ollo owulori oŋite ihuo eema, buo eejek honyi opipiahi ihuo abilata onno opoti. 
REV.2.19	Amijak ni ehanita hoi. Amijak ni abuaran taji hoi, neruk hoi, egiama hoi iko nadihan hoi. Amijak ni jio, igiama iyye agalik ninyia tetteri. 
REV.2.20	Ati eram ana enne eloŋojitari ni jihatai, ta adihan hatai aŋotte ania, Jesebel, onno ojio 'to jio ara inyi a hekianani Hollum. Te ettiyenita honyi, itisiaba inyi egiamak hoŋ ihaniere erre somon buo fe iŋiyere erre hunne isiarani jio arrijiorita jiohin. 
REV.2.21	Esiarak nyia ni jihonyi oŋitek idehiniere eyyata honyi, ati, obeŋ inyi iruk edehina erre somon huttononyi. 
REV.2.22	Tania, abuarak adi ni inyi ijiara ififiata ijotit, buo hia hulle ihanie 'to erre somon ikonyi onyurani ettigemio onno orroho, arari fe elle idehini isi ehanio hirre hunno orrohoji 'to, hunne ihanie isi ikonyi. 
REV.2.23	Attoho adi ni ejifak honyi, buo eluluŋi heruhok 'daŋ ette imijana jio, ani alia alla amijak 'to egigilita iko ewahiti waati 'daŋ ababo. Esio adi ni jihatai 'daŋ ababo erre hunno osiruni 'to te ehanita hatai.
REV.2.24	“Ati jihatai aati Tiatira hullomuk, hulle ibiaŋata 'to ijifatiete nettiyenita hunno orrohoji 'to hunia; itai hulle hèbiaŋata 'to ittiyenuna erre hunne iloŋoi aati hullomuk ‘Erre Sittan hunno oddiŋi 'to’, ajio ni jihatai jio, abeŋ adi ni enyiak ifuanana obo ettigemio jihatai. 
REV.2.25	Ati ogolihina jio erre hunno owoni 'to jihatai many attuniere ni. 
REV.2.26+REV.2.27	Jio hia, hulle itatturi 'to egoliti huno neyyau, hia hullo odulori 'to many isidi ehanio erre hunna awak ni, attu adi ni isiarana jihosi elohittok ninyia efuotu ni jio Monyoŋ. Esiarak adi ni jihosi agolon ilohittohori ifauhien 'daŋ obeŋ amehino, buo fe ibiboriere isi sar sar ihuo atobuaha. 
REV.2.28	Esiarak adi ni buo fe jihosi elelef otto taŋatio motie.
REV.2.29	“Alla awoni ayyaha jihoi, itaniŋie eram enne ikiana Oloholio jio eluluŋi heruhok!
REV.3.1	“Igiorok erre huna jio ajilo olo eluluŋ heruhok otto Sardis jio:
REV.3.1	“Asayyo huna, hunne ifahu lia, ollo owon 'to iko oloholioo Hollum huna hattarik iko elelefi hattarik. Amijak ni ehanita hoi; ileyo iyye ihuo elle isu ati ira iyye a hayaani. 
REV.3.2	Tania odiotoi, itagolo ariŋ anna harasa 'to jihoi hobeŋ onitok. Nyio, egonyu ni jio hobeŋ ariŋ enne ihan iyye ihum ittuba to hosiere Hollum hoŋ. 
REV.3.3	Ike iyyaha yo igiluna ettiyenita hunyia ifuotu iyye iko hunyia itaniŋu iyye; oniŋie isi, idehi eyyata hoi. Elle ibeŋ iyye idioto, attu adi ni jihoi ihuo olohoho. Itimo adi iyye asaa anna attuniere ni. 
REV.3.4	Ati owoni omuk aati jihatai dinia hullo hobeŋi itiboti aboŋojin hosi. Osiru adi jihosi idahari ikoŋ ta aboŋojin hunna abuoŋi. 
REV.3.5	Hia, hulle itatturi 'to egoliti huno neyyau, itiyyefi adi buo fe isi ihuo nyia ta aboŋojin abuoŋi. Abeŋ adi ni efufuso addi afureta hosi to buk ono nesu. To hosiere Monyoŋ iko to hosiere ajilohien honyi, eruhok adi ni sar sar arahan hosi ahuloŋ.
REV.3.6	“Alla awoni ayyaha jihoi, itaniŋie eram enne ikiana Oloholio jio eluluŋi heruhok!
REV.3.7	“Igiorok erre huna jio ajilo olo eluluŋ heruhok otto Filadelfia:
REV.3.7	“Asayyo huna, hunne ifahu lia, ollo olibo 'to buo fe ara ahode. Owon eŋanyit ono Dafide jihonyi. Alla aŋany inyi ekat, ittallik obo ihianana, buo elle ihianak inyi, ittallik obo iŋany. 
REV.3.8	Amijak ni ehanita hoi iko amutari golon hoi. Ati ihum iyye igottiere ettiyenita hoŋ, buo fe ibeŋ irisa nani. Aŋahi ni jihoi ekat enne ittallik tulo ihianana. 
REV.3.9	Imijie! Alla ara eram ono eluluŋ waati anna ara 'to ahono Sittan, agesomok hullo ojiori 'to jio, isi Yudei buo obeŋi arai; etarigoŋok adi ni isi ihosiere hejek hatai. Ofuonni adi isi 'daŋ imijana jio obuor ataji hoŋ itai. 
REV.3.10	Ta agottiere hatai efahi hoŋ ono adihan, amijio adi ni itai onno oyyu jio asaa ono ettigemio, onno ottu 'to ifau 'daŋ, ikemiere aati 'daŋ hutta fau. 
REV.3.11	Eliaha ni attuna. Ogottiere onno oyyu ariŋ ottonohoi, ŋadi obo atulo ottu ihoruna esiorio enne itahutak 'to etattur hoi egoliti huno neyyau. 
REV.3.12	Hia, hulle itatturi 'to egoliti huno neyyau, ehanak adi ni isi etawojita Ihaji emojit enne ittokon ono Hollum hoŋ. Obeŋi adi isi ofuoi addi teya. Egiorok adi ni jihosi afure Hollum hoŋ iko afure ono abore gala Hollum hoŋ; Yerusalem aŋejuk, onno ottu adi tedou jio Hollum hoŋ. Egiorok adi buo fe ni jihosi, afure hoŋ aŋejuk.
REV.3.13	“Alla awoni ayyaha jihoi, itaniŋie eram enne ikiana Oloholio jio eluluŋi heruhok!
REV.3.14	“Igiorok erre huna jio ajilo olo eluluŋ heruhok otto Laudisia jio.
REV.3.14	“Asayyo huna, hunno ofuonni jio 
REV.3.15	Amijak ni ehanita hoi. Ibeŋ iyye ilik kuyya inok. Oyyu duo jihoŋ elle ilik iyye kuyya elle inok iyye. 
REV.3.16	Ati ta arahan hoi ihuo ariŋ onno ollullu 'to, onno obeŋ 'to ilik kuyya onok, alo ni imitara iyye addi to hutuk hoŋ. 
REV.3.17	Ijio iyye jio, ‘Asam ni, owoni erre 'daŋ jihoŋ, obeŋ riŋ aŋaramahi nani.’ Ati ibeŋ iyye imijak eratta hoi, amehino hoi, aŋodo iko eŋaturo hoi. 
REV.3.18	Esiŋ ni iyye jio, inyiaŋu jihoŋ ayyel enne italibori te neema, oŋida bati isam. Inyiaŋu aboŋojin abuoŋi oŋida iyyafak itihoniere eŋaturo hoi enne iyaŋuno 'to ania ariri. Inyiaŋu buo fe obo ayyani hoŋite oŋida ifiotok ihoŋite hoi, oŋida bati imijio. 
REV.3.19	Eriŋio ni buo fe abahio hia 'daŋ hullo obuor ataji hoŋ. Tania, omunoi ehanio onno oyyu, idehi eyyata hoi. 
REV.3.20	Imijie! Awotia ni ikat buo ekukuho. Elle itaniŋu obo etuk hoŋ, ette iŋa ekat, ajiŋa adi ni jihonyi, ette iŋiyo ikonyi buo fe inyi eŋiyo ikoŋ. 
REV.3.21	Jio hia, hulle itatturi 'to egoliti huno neyyau ihuo ninyia etatturiere ni, aŋatak adi ni isi itoŋoi iger hoŋ, iseger ilohittok hoŋ, ihuo enne etoŋori ni ihuania iger Monyoŋ, iseger ilohittok honyi.
REV.3.22	“Alla awoni ayyaha jihoi, itaniŋie eram enne ikiana Oloholio jio eluluŋi heruhok!”
REV.4.1	Ihalu erre hunia, inyiak obo ariŋ ileyehino jihoŋ ihuo arigia, ette ni igonyuna obo ekat aŋaa lidou.
REV.4.1	Attati ni itaniŋuna etuk, ninyia ikiana 'to jihoŋ ahosiere ihuo afuruju, ojio, “Waŋ ihide dini, etahutak adi ni iyye erre hunno ofuoi 'to luŋa iduoŋ ihalu erre hunia.” 
REV.4.2	Teya teya, ette Oloholio inef ani, ette ni igonyuna aseger ilohittok owon lidou, buo obo atulo itoŋo diya. 
REV.4.3	Opipiak nyia omom atulo lia ihuo amuoro enne egara iko anna ariet, buo atolohe onno opipiak egara okudak aseger ilohittok ania. 
REV.4.4	Owoni nyia asegeri ilohittok atomuana arrihai haŋuan hunno okudani aseger ilohittok ania. Itoŋoi nyia lahou atomuana arrihai haŋuan jio asegeri hunia. Iyyafatie nyia isi aboŋojin abuoŋi iko egoriahien 'yeli ihossi hosi. 
REV.4.5	Ofuonni nyia emedehita iko etirita hilai, buo attorr hutuhe jio aseger ilohittok nyia, buo allomohien hattarik owulori ihosiere honyi. Arai nyia allomohien hunia oloholioo Hollum huna hattarik. 
REV.4.6	Ihosiere aseger ania buo fe, ifut nyia obo ariŋ ihuo atafar gilas onno olibo lir lir ihua nafalaŋa.
REV.4.6	Okudani nyia asaŋ aŋuan hunne isui 'to, aŋacio huno aseger ania. Ifuti nyia asaŋ hunne isui 'to hunia iko oŋite, ihosiere buo fe ihalu. 
REV.4.7	Iyyalu nyia etteri elemie; buo etarrihi iyyalu attamot hiteŋ; buo etahunihi owon iko omom enne iyyalu omom tulo; buo etaŋuani iyyalu asollir elle iddarrata. 
REV.4.8	Owoni nyia isi 'daŋ ababo iko ewwa ille ille hunne ifuti iko oŋite 'daŋ totto 'let iko totto tua hiwwa. Odulori nyia isi edolo afanni iko arue 'daŋ jiojio:
REV.4.8	“Olibo, olibo, olibo Hollum Lamonye Laduarani,
REV.4.8	linyia owon 'to, ollo owon 'to ihuania, ollo olo 'to ittuna.”
REV.4.9	Idoloi nyia asaŋ huna aŋuan hunne isui 'to, edolita huno akuatan iko huno etahabuta buo huno ahumo jio lia elle itoŋo 'to iseger ilohittok; lia, elle isu 'to 'tulaŋ 'tulaŋ. Elle idoloi isi ihuo nyia, 
REV.4.10	buo lahou hula atomuana arrihai haŋuan ette irigoŋo ifau ihosiere lia, linyia itoŋo 'to iseger ilohittok, ette itahabuyo inyi, elle isu 'to 'tulaŋ 'tulaŋ. Ibirotiai nyia isi egoriahien hosi ifau ihosiere seger ilohittok, buo ojiori,
REV.4.11	“Lamonye iko Hollum hohoi! Osiru jihoi
REV.4.11	ifuotuniere akuatan iko olohuo buo aduaran.
REV.4.11	Nyio, iyye nyia iyyeu erre 'daŋ,
REV.4.11	awanarik isi buo fe isui ta awahan hoi.”
REV.5.1	Egonyu nyia ni agagar ta hani iŋet lia, elle itoŋo 'to iseger ilohittok. Owoni nyia egierita jio omomite 'daŋ huno agagar ania, ninyia oduanyani te eduanyiti hattarik; 
REV.5.2	ette ni igonyuna obo ajilo elettok ifiyo woŋ woŋ jio, “Ŋai ollo oremik 'to ifedeheny eduanyiti, ette iwalak agagar ania?” 
REV.5.3	Ati obeŋ nyia tulo idou kuyya ifau kuyya hutto tua fau
REV.5.4	Ayyoo nyia ni onno orroho bebe nyio, obeŋ nyia tulo onyuranio ollo osiru jihonyi iwalahiere agagar ania, ette imi atua honyi. 
REV.5.5	Attati obo olo lahou jiaran jihoŋ, “Hèluaha! Imijie, Elemie otto woyo Yuda, ollo ohu 'to, ollo odetuno 'to to woyo Dafide; agalik inyi erre 'daŋ. Oremik inyi ifedeheny eduanyiti huna hattarik hunia, ette iwalak agagar ania.”
REV.5.6	Attati ni igonyuna Olosobe owotia ihiji maji anna awanari aseger ilohittok, buo asaŋ huna aŋuan hunne isui 'to iko lahou okudani inyi. Ara nyia Olosobe alia ihuo alla attohori. Owon nyia inyi iko amuarrak hattarik, buo oŋite hattarik; isi hunia oloholioo Hollum huna hattarik hunyia ifahini ifau 'daŋ. 
REV.5.7	Olo nyia Olosobe, ette iduhuna agagar nyia ta hani iŋet lia linyia itoŋo 'to iseger ilohittok. 
REV.5.8	Ninyia iduhu inyi agagar ania, ette asaŋ huna aŋuan hunne isui 'to 'daŋ iko lahou hula atomuana arrihai haŋuan irigoŋo ifau ihosiere Olosobe. Owoni nyia isi 'daŋ ababo iko adorri buo arranyi 'yeli hunne ifuti iko ottogoŋ, ninyia ara 'to emojiti waati Hollum. 
REV.5.9	Idoli nyia isi afure aŋejuk jiojio:
REV.5.9	“Osiru jihoi iduhuniere agagar ania,
REV.5.9	itte ifedeheny eduanyiti honyi.
REV.5.9	Nyio, ottohori nyia iyye; buo to nooto hoi, iyaŋuno nyia iyye jio Hollum,
REV.5.9	aati to woi 'daŋ iko ta fauhien 'daŋ.
REV.5.10	Ilohittohi adi isi ifau.”
REV.5.11	Attati ni inyiak imi, ette ni itayiruna etuhe ajilohien hullo oluaji bebe, bebe, hullo owotia buo okudani ihiji, aseger ilohittok iko asaŋ hunne isui 'to buo lahou. 
REV.5.12	Idoloi nyia isi woŋ woŋ jiojio:
REV.5.12	“Osiru jio Olosobe linyia ottohori
REV.5.12	ifuotuniere aduaran, asaman, elofioro, agolon,
REV.5.12	olohuo, akuatan iko etahabuyo.”
REV.5.13	Etayiru nyia buo fe ni edolo hirre hunno oyyeuni 'daŋ; huttedou, hutta fau, hutto tua fau iko hutto tua hari enne ittokon…erre 'daŋ huno owoni 'to diya. Ojiori nyia isi jio:
REV.5.13	“Hatawana 'tulaŋ 'tulaŋ, etahabuyo, olohuo, akuatan iko aduaran jio,
REV.5.13	lia elle itoŋo 'to iseger ilohittok iko jio Olosobe!”
REV.5.14	Itarraŋi nyia asaŋ huna aŋuan hunne isui 'to jiojio, “
REV.6.1	Attati ni igonyuna Olosobe awalak eduanyit etteri jio eduanyiti huna hattarik, ette ni itaniŋuna obo jio asaŋ huna aŋuan hunne isui 'to iloŋo te etuk anna ara ihuo etiri hilai jio, “Waŋ!” 
REV.6.2	Ami ni ihuania, ette ni igonyuna obo akusan aboŋ. Oŋuahatio nyia lia, linyia adahari 'to inyi, arraŋ. Isiarani nyia jihonyi egoriai, buo inyi ette leten addi a hetatturoni, irriehiniere amiorok honyi.
REV.6.3	Attati Olosobe iwalak eduanyit etarrihi, ette ni itaniŋuna ariŋ etarrihi enne isu 'to ojio jio, “Waŋ!” 
REV.6.4	Ette obo akusan ariet ittuna. Isiori nyia agolon jio, lia linyia adahari 'to inyi, iyaŋuniere afere lifau jio, oŋida aati hutta fau ottohie ahuattek. Isiori nyia jihonyi ademi erremit enne ittok.
REV.6.5	Attati Olosobe iwalak eduanyit etahunihi; ette ni itaniŋuna ariŋ etahunihi enne isu 'to ojio jio, “Waŋ!” Ami ni ihuania, ette ni igonyuna obo akusan emoli. Ottoŋotio nyia lia, linyia adahari 'to inyi, amijan ekemit. 
REV.6.6	Etayiru nyia ni obo ariŋ ihuo etuk, ottu tehiji hirre huna aŋuan hunne isui 'to, ette jiaran jio, “Iŋohini amoyya huno oloŋ abotie ikilo hifua ometi ijiai, buo fe iŋohini amoyya huno oloŋ abotie ikilohien hunihoi huno efua jatta ijiai. Ati hètarrohojata eŋuro iko amana fino!”
REV.6.7	Attati Olosobe iwalak eduanyit etaŋuani; ette ni itaniŋuna ariŋ etaŋuani enne isu 'to ojio jio, “Waŋ!” 
REV.6.8	Ami ni ihuania, ette ni igonyuna obo akusan ahiddaŋ. Ifurani nyia lia, linyia adahari 'to inyi, Naye. Ijifuno nyia Amaji Hayak inyi nyik nyik. Isiarani nyia jihosi elohittok jio ebuanyit etaŋuani ono afau ittohiere aati ta arrem, ta ahure, ta aŋuai iko ta aciaŋi ahuanyak.
REV.6.9	Attati Olosobe iwalak eduanyit etamiyeti; ette ni igonyuna oloholioo hia, hinyia ottohori te ettittoyo hosi asayyo Hollum onno oyyu. Owoni nyia oloholioo hunia iwoyo ititiek ehumi. 
REV.6.10	Iwuwoŋitai nyia isi jiojio, “Lamonye, Laduarani, olibo buo fe ara ahode! Many baya 'tadi ittu iyye iŋot eram waati hutta fau, inienuniere attohoro hosi hohoi.” 
REV.6.11	Aharani nyia jihosi 'daŋ ababo aboŋojin abuoŋi, ette iramana isi iyiriari obo kai, many ottubari anamba ono egiamak iko eruhok hullomuk 'daŋ hullo ofuoi ittohoro, ihuo ninyia ottohorik isi.
REV.6.13	Oddoddouni nyia elelefi ifau ihua aŋabolo hunne hefolleji 'to hunne ipipuos oyyami onno ohut 'to bebe. 
REV.6.14	Olitohi nyia edou ihua agagar onno obobinie, buo ette ituhut adoŋiok 'daŋ ababo iko afuli ta masik hosi. 
REV.6.15	Attati obuok fau iko elettaha, ojio ajafiti oseŋer, asamak, aati hullo ohuji 'to bebe, atulo 'daŋ, apiti iko hullo obeŋi 'to arai apiti, idima inomi iko iwok muruoi hutto doŋiok. 
REV.6.16	Iloŋoi nyia isi adoŋiok iko amoruoi jiojio, “Okuahiniete jihohoi! Itihonia hohoi to hosiere lia elle itoŋo 'to iseger ilohittok iko jio ajore ono Olosobe! 
REV.6.17	Nyio, afany oloŋ onno ofuarik isi ittigemiere aati 'daŋ. Ŋai adi oremik iwojuna inyi?”
REV.7.1	Ihalu eram ania, egonyu ni ajilohien aŋuan owotiai iguli fau huna aŋuan, hulle itihotie oyyamihien huna aŋuan jio ŋadi obo oyyami ohut ifau, kuyya ihari enne ittokon, kuyya ohut obo ayyani. 
REV.7.2	Attati ni igonyuna obo ajilo ottu tetteduoŋi holoŋ, ollo owon iko emoi Hollum lesuoni; ette iloŋ woŋ woŋ ajilohien hula aŋuan hunyia isiori jihosi aduaran ittarrohojiere afau iko aari enne ittokon. 
REV.7.3	Ojio nyia ajilo lia jio, “Hètarrohojiata afau, kuyya aari enne ittokon, kuyya ayyani many ehananiere hohoi emoi ihomomite hegiamak hulo Hollum hohoi.” 
REV.7.4	Iramani nyia jihoŋ anamba ono aati hunyia ihanani emoi Hollum ihomomite hosi, alif esiha abotie iko atomuana aŋuan haŋuan (144,000). Ofuonni nyia isi jio awoi Israele huna 'tomon harrihai: 
REV.7.5+REV.7.6+REV.7.7+REV.7.8	alif 'tomon harrihai (12,000) jio awoi hunia 'daŋ ababo, to woyo Yuda, to woyo Ruben, to woyo Gad, to woyo Aser, to woyo Naftali, to woyo Manase, to woyo Simion; to woyo Lefi, to woyo Isakar, to woyo Sebulun, to woyo Yosefu, iko to woyo Benyamin.
REV.7.9	Ihalu eram ania, ami ni, ette ni igonyuna eluluŋ enne ittok bebe bebe, enne ittallik tulo ihenuna. Ofuonni nyia isi ta fauhien 'daŋ, to woi waati 'daŋ iko jio ekenita waati 'daŋ, ette iwotia ihosiere seger ilohittok iko ihosiere Olosobe. Iyyafatie nyia isi aboŋojin abuoŋi, buo ottoŋotie afore ihas hosi. 
REV.7.10	Iwuwoŋitai nyia isi jiojio, “Ottu etalahuno jio Hollum hohoi, elle itoŋo 'to iseger ilohittok, iko jio Olosobe!” 
REV.7.11	Owotiai nyia ajilohien 'daŋ hullo okudani aseger ilohittok iko lahou buo asaŋ huna aŋuan hunne isui 'to. Attati isi iruboho ifau ihosiere seger ilohittok, ette itahabuyo Hollum, 
REV.7.12	jiojio, “
REV.7.13	Attati obo olo lahou ifiyo ani jiojio, “Haŋai aati hulle iyyafatie 'to hulia aboŋojin abuoŋi? Ofuonni isi tai?” 
REV.7.14	Etarraŋ nyia ni inyi jio, “Lettok, atimo ni; ati imijak iyye.”
REV.7.14	Buo inyi ette jiaran jihoŋ, “Isi hulia aati, hulla amiri 'to ettigemio onno orroho 'to bebe. Amoti isi aboŋojin hosi to nooto ono Olosobe, oŋida obuori biny biny. 
REV.7.15	Inyi anna awattarik isi ihosiere seger ilohittok Hollum, buo fe igiamai jihonyi afanni iko arue 'daŋ. Buo lia, elle itoŋo 'to iseger ilohittok, omijio isi onno oyyu, ta awanan honyi ikosi. 
REV.7.16	Obeŋi adi isi inyiahi niama, kuyya iboto. Obeŋ adi noloŋ kuyya obo anahan onno orroho, ottod isi; 
REV.7.17	nyio, ara adi Olosobe, ollo owon 'to ihiji maji anna awanari aseger ilohittok, a heyyahani hosi. Inyiamaru adi inyi isi jio olotilihi hari hunne iyaŋunie 'to nesu. Ifufuso adi Hollum neyyoo 'daŋ to hoŋite hosi.”
REV.8.1	Ninyia awalak Olosobe eduanyit etahattarihi, oduaru nyia nedou lioo, many ihua anus saa. 
REV.8.2	Attati ni igonyuna ajilohien hula hattarik hullo owotiai 'to ihosiere Hollum. Isiarani nyia jihosi afurujuhien hattarik.
REV.8.3	Teya, ottu nyia obo ajilo hama, ollo oŋuahatio akos 'yel esuahit ottogoŋ, ette iwotia iger ititiek ehumi. Isiarani nyia jihonyi ottogoŋ onno obolo, oŋida ofuanani jio emojiti waati Hollum 'daŋ. Ihumari nyia inyi ottogoŋ ania ihide ititiek ehumi anna ara 'to ayyel, ninyia owon 'to ihosiere seger ilohittok. 
REV.8.4	Attati afuro ottogoŋ iko emojiti waati Hollum idahan ahide ta has ajilo linyia owotia 'to ihosiere Hollum. 
REV.8.5	Attati ajilo lia iduhuna akos ono ottogoŋ, ette italluronia neema otto ititiek ehumi, ette iruasuna jio afau ana. Teya, owon nyia attorr hutuhe, etitta iko emedehita hilai buo olokitik.
REV.8.6	Attati ajilohien hula hattarik, hullo owoni 'to iko afurujuhien hattarik, ihuhuma ihutari afurujuhien hunia.
REV.8.7	Ohut nyia ajilo etteri afuruju honyi, buo afalaŋa iko neema enne iharrua iko nooto ette ijuhuno ifau. Otuk nyia eema ania aŋati etahunihi ono afau, ono ayyani iko amiyaŋ enne egara 'daŋ.
REV.8.8	Attati ajilo etarrihi ihut afuruju honyi. Ibironi nyia itua hari enne ittokon, obo ariŋ anna ara ihua adoŋe enne ittok onno osuaharu. Oyito nyia aŋati etahunihi ono aari ania ahoto, 
REV.8.9	ette erre hunne isui 'to iko ababuri 'daŋ hunno owoni 'to jio aŋati ania ituho.
REV.8.10	Attati ajilo etahunihi ihut afuruju honyi, ette obo elelef enne ittok bebe, enne inuaha ihua afattariya, ikuahuno tedou, ette ikuahino iŋati etahunihi ono oworio iko olotilihi. 
REV.8.11	(Afure elelef ania “Aduaran 'tek 'tek.”) Ette aŋati etahunihi ono ariak 'daŋ iduaran 'tek 'tek, buo arriai waati hunyia amati 'to aari hunia ette iye nyio, aduari aari hunia.
REV.8.12	Attati ajilo etaŋuani ihut afuruju honyi. Itiriohi nyia aŋati etahunihi ono noloŋ, ono nayafa iko huno elelefi, ania obiaŋarik etahunihi ŋacio hosi inuahai. Jio aŋati etahunihi ono oloŋ abotie, obeŋ nyia noloŋ onok. Obeŋ nyia buo fe nayafa iko elelefi inuahai jio aŋati etahunihi ono attari.
REV.8.13	Attati ni imi, ette ni itayiruna asollir iddarrata ihide dou, buo ikiana woŋ woŋ jiojio, “Eii arrohoji! Arrohoji! Orroho adi bebe jio aati 'daŋ hutta fau alla ahuti afurujuhien hunno ofuoi ajilohien hula hunihoi ihut.”
REV.9.1	Attati ajilo etamiyeti ihut afuruju honyi, ette ni igonyuna elelef odou tedou ifau. Isiori nyia jihonyi eŋanyit ono ewure onno obeŋ esidi
REV.9.2	Aŋany nyia inyi ewure ania, buo afuro ette ipuhuna teya ihua afuro onno ottu 'to jio eyali enne ittokon. Itik nyia afuro ania noloŋ ette afau 'daŋ iriok. 
REV.9.3	Attati namaa ittuna ifau to tua furo. Isiarani nyia jihosi ayili onno orriama agolon honyi iko ono etoni. 
REV.9.4	Iramani nyia isi hèlaha ittarrohojie amiyaŋ kuyya ayyani kuyya obo ariŋ enne isur 'to isur. Ati oremehini isi iriafuna aati hama hullo obeŋi 'to owoni iko emoi Hollum ihomomite hosi. 
REV.9.5	Obeŋi nyia aŋatani amaa ania ittohori aati hulia, ati, ittigemiere isi ayafajin miyet. Orriama nyia adiaha enne ittigemierek isi iko ediahit hitoni. 
REV.9.6	Jio ayafajin miyet hua, ottifiai adi aati naye, ati obeŋi adi onyurani inyi. Awahi adi isi iye, ati ofuho adi naye isi.
REV.9.7	Ara nyia namaa nyia ihua akusani hunne ihuhumai 'to irumori ifere. Owoni nyia omuk asaŋ ihossi hosi hunna arai ihuo egoriahien 'yel, buo omomite hosi iyyaluni omomite waati, 
REV.9.8	buo oofir hosi iyyaluni oofir ŋotte, buo aala hosi iyyaluni huno elemie. 
REV.9.9	Owoni nyia buo fe omuk asaŋ isuhiara hosi ihua abilat emuhita suhe, buo etiri hiwwa hosi ara ihua akusani hunne ipihotie 'to akarlohien arriai hunne iburarai ifere. 
REV.9.10	Owon nyia amaa ania iko allisara buo ayili ihuo ono etoni. Ta ayili otto 'lisa honyi, oremik nyia inyi ittigem aati ayafajin miyet. 
REV.9.11	Owon nyia loobu olo amaa ania, inyi ajilo erririani olo newure onno obeŋ esidi. Anya afure honyi te ekiana Ebrei, Abaddon, buo to Grik anya Apolion (onno ojio 'to jio, “Etatturoni”).
REV.9.12	Atuhoro arrohoji etabotie. Imijie, arrohojita arrihai hunno hofuoi ifuanna.
REV.9.13	Attati ajilo etilleji ihut afuruju honyi, ette ni itaniŋuna netuk ottu to guli huna aŋuan huno etitiek 'yel ehumi, otto hosiere Hollum; 
REV.9.14	ette jiaran jio ajilo etilleji, “Ohohi ajilohien hula aŋuan hunyia ifitani ilowore enne ittokon ono Yufrets!” 
REV.9.15	Ania, ette ihohina ajilohien hula aŋuan hulia; hunyia ocoroni a hulo asaa ana, ahulo oloŋ ana, ahulo ayafa ana iko ahulo eeŋa ana, ittohori aŋati etahunihi ono eluluŋ tulo 'daŋ ta fau. 
REV.9.16	Iramani nyia jihoŋ jio, arai nyia oseŋer hunyia adahini 'to akusani amilioni esiha arrihai (200,000,000). 
REV.9.17	Ihua ana nyia oleyehinie jihoŋ ihuo arigia, akusani iko aati hulla adahai 'to tesi: iyyafani nyia aati hia isuhiara hosi abilat, hunno odori arieti ihuo eema, buo omuk iyyaluni amoruo onno opipiak emuluyak, buo omuk iyyaluni efuoto amunek. Iyyaluni nyia ossi akusani hunia, ossi lemio. Opuhutta nyia neema iko afuro buo efuoto amunek onno owulo ahima
REV.9.18	Ottohori nyia ettigemita huna hunihoi huna, aŋati etahunihi ono eluluŋ tulo 'daŋ ta fau. Ettigemita hunno orrohoji 'to hunia huna; neema, nafuro iko efuoto amunek onno owulo 'to ahima. 
REV.9.19	Nyio, owon nyia agolon ono akusani hunia ihutuhe iko ilisara hosi. Arai nyia alisara hosi ihua amunuok hunno owoni iko nossi, hunne iriafuttarik isi aati.
REV.9.20	Ati obeŋ nyia awoyo tulo 'daŋ, ninyia ofituno 'to jio ettigemita hunia, obusak arrohojita hunyia ihanie isi. Obeŋi nyia isi idehini amojo jio aminiaŋa iko jio arrijiorihien hunna arai 'to ayyel, abilat aboŋi, abilata ihuo efelek, amoruo iko etoi; isi arrijiorihien hunno obeŋi 'to omijie, itayirie kuyya adahai. 
REV.9.21	Obeŋi nyia buo fe isi idehini ehanita hosi huno attohio, emimuala, asomon kuyya ahoho.
REV.10.1	Attati ni igonyuna obo ajilo elle ittok osuu tedou, ollo oburuhanio jio obo edohuo, buo atolohe owon ihou honyi. Ara nyia omom honyi ihuo noloŋ, buo eejek honyi arai ihuo awulori hima.
REV.10.2	Oŋuahatio nyia inyi obo agagar ollo odiha alla awalaha ihani honyi, buo akaddak eeju iŋet honyi ihide hari enne ittok buo eeju ihorroŋ ihide fau; 
REV.10.3	ette iloŋ woŋ woŋ ihuo eguri lemie. Ninyia héloŋ inyi ihuania, ottoi etirita hilai huna hattarik itarraŋ te etitta. 
REV.10.4	Buo ninyia itayirunie etirita hunia, awak nyia ni igioronia eram hosi. Ati etayiru nyia ni obo etuk ottu tedou onno ojio, “Oduarai erre hunno ojiori etirita huna hattarik; hègiorok!”
REV.10.5	Attati ajilo loduo egonyu ni owotia ihari iko ilotifor ikaf aani iŋet honyi attany edou, 
REV.10.6	ette ilama ta afure Hollum, lesuoni 'tulaŋ 'tulaŋ, layyani idou iko nafau buo aari enne ittokon iko erre hunno owoni 'to jihosi 'daŋ. Ojio nyia ajilo lia jio, “Obeŋ obo elliŋia inyiak iwanan! 
REV.10.7	Buo alla ahut ajilo etahattarihi afuruju honyi, itasiru adi Hollum egigilo honyi anna agalik 'to ofioro tulo, ihuo iramak nyia inyi jio egiamak honyi, hulla arai a hekianak honyi.”
REV.10.8	Attati etuk, noduo etaniŋu ni ikiana tedou, inyiak jiaran jihoŋ jio, “Ilo iduhu agagar anna awalaha 'to, otto hani ajilo ollo owotia 'to ihide hari enne ittokon iko ifau.” 
REV.10.9	Ania, ette ni leten jio ajilo lia, ette ni imojuna jihonyi agagar ollo odiha 'to lia; buo inyi ette jiaran jihoŋ jio, “Hibe, inya. Odua adi inyi ihohe hoi, buo ofifil ihuo eesio ihutuk hoi.”
REV.10.10	Efuotu nyia ni agagar lia ta hani honyi, ette ni inya. Ofifil nyia inyi ihutuk hoŋ ihuo eesio; buo odua 'tek 'tek ihohe hoŋ, ninyia adilo ni. 
REV.10.11	Attati iramana jihoŋ jio, “Ijiara luŋa iyye inyiak ittittoyo ariŋ onno olo Hollum ikiana jio awoi waati arriai, afauhien arriai, ekenita waati arriai iko jio oobuok arriai.”
REV.11.1	Isiarani nyia jihoŋ atelek ekemit, ette iramana ani jio, “Ilo, okiama Aaji emojit enne ittokon ono Hollum iko etitiek ehumi. Ihiana hia, hullo omojoi 'to diya. 
REV.11.2	Ati hèkiem aloŋon hutteger. Idehi isi, nyio, isiori nyia isi jio, 
REV.11.3	Efak adi ni asuuti hoŋ hula arrihai, hulle iyyafatie 'to asuwali. Ittittoye adi isi asayyo Hollum jio oŋitek 1,260.”
REV.11.4	Asuuti hula arrihai, isi ayyani huŋuro huna arrihai iko etawojita 'lomohien huna arrihai, hunno owotia 'to ihosiere Lamonye fau. 
REV.11.5	Alla awak obo iriafuna isi, ette neema ipuhuna to hutuhe hosi, ette ituk amiorok hosi. Ihuo nyia, ottohori adi atulo 'daŋ alla awak 'to iriafuna isi. 
REV.11.6	Owon aduaran jihosi itihiere edou oŋida ahide obeŋ asayo jio oŋitek hunne ittittoyerek isi asayyo Hollum. Owon buo fe aduaran jihosi iloiciere aari huno olotilik ahoto buo fe iyaŋuniere arrohojita 'daŋ lifau ihua awahi isi.
REV.11.8	Ibibiatai adi ahuattek hosi bet bet ilofirihi bore gala ehittok, ninyia isihonierek Lamonye hosi. Afure anna ara 'to etahuti ono abore gala ania, inyi Sodom kuyya Masir. 
REV.11.9	Ofuonni adi aati ta fauhien 'daŋ iko to woi waati 'daŋ, ette iŋiŋiala ahuattek ayaak hulia oŋitek hunihoi iko anus. Obeŋi adi isi aŋatani ayaak hulia onuhani. 
REV.11.10	Omunoi adi aati hutta fau naye hosi. Ohiai adi isi ta amuno, ette isiorio esiorita jio mottiarak hosi, nyio, ittigemie nyia asuuti hula arrihai hulia aati hutta fau 'daŋ. 
REV.11.11	Ati ihalu oŋitek hunihoi iko anus, ottu nyia oloyiri ono nesu jio Hollum, ette ihudanio jihosi, ette isi iwotia ahide. Inef nyia abaŋi hia 'daŋ, hunyia igonyuni 'to isi. 
REV.11.12	Attati ekianak Hollum hula arrihai hulia, itayiruna etuk iloŋo tedou woŋ woŋ jiojio, “Ifuanna ihide dini!” Ette isi idahan lidou te edohuo, buo amiorok hosi omijie. 
REV.11.13	Ta asaa tonyia, odioto nyia olokitik onno orroho, ette aŋati etattomoni ono abore gala ania iritihoro, ette aati alif hattarik (7,000) ittohino; buo abaŋi ette inef ofitot, ette isi itahabuyo Hollum olo edou.
REV.11.14	Atuhoro arrohoji etarrihi, ati, iliaha arrohoji etahunihi attuna!
REV.11.15	Attati ajilo etahattarihi ihut afuruju honyi, ette etuhe iwuwoŋita idou jiojio, “Ilohittok Lamonye hohoi jio afau ana, inyi iko 
REV.11.16	Buo lahou hula atomuana arrihai haŋuan, hulle itoŋoi 'to isegeri ilohittok ihosiere Hollum, ette iruboho ifau, ette itahabuyo Hollum, 
REV.11.17	jiojio:
REV.11.17	“Hollum Lamonye, Laduarani, ollo owon 'to ihuania, linyia buo fe owon 'to berien!
REV.11.17	Esio hohoi ahumo jihoi nyio, iduhu iyye elohittok hoi anna agalik 'to
REV.11.17	itte itterio elohittok!
REV.11.18	Asuaharai atajia huno atimok hoi,
REV.11.18	nyio, alum asaa ono ajore hoi,
REV.11.18	asaa onno oŋocierek eram hayaak.
REV.11.18	Alum asaa isiaraniere esiorio jio egiamak hoi, hulla arai a hekianak hoi,
REV.11.18	iko aati hoi 'daŋ hulla abaŋi 'to iyye,
REV.11.18	elettaha iko aati asai.
REV.11.18	Alum asaa itamuhiniere attok waati hutta fau!”
REV.11.19	Attati Aaji emojit enne ittokon ono Hollum ettedou iŋa, buo Asenuk Ecorit ette leyo teya. Owoni nyia diya emedehita iko etirita hilai, attor hutuhe, olokitik iko afalaŋa onno obolo.
REV.12.1	Attati obo ariŋ, anna agalik ofioro waati, leyo lidou. Oleyo nyia obo aŋotte enne iyyafatio oloŋ, buo orriehi eejek honyi iyafa, buo iyyafatio egoriai ono elelefi 'tomon harrihai ihou honyi. 
REV.12.2	Iliaha nyia inyi esio, ette inyi iluaha bebe ta ahuanya hohe honyi.
REV.12.3	Teya, inyiak obo ariŋ anna agalik ofioro waati leyo lidou. Oleyo nyia obo 
REV.12.4	Isuharu nyia inyi aŋati etahunihi ono elelefi huttedou, ta allisa honyi, ette iruasuna ifau. Owotia nyia inyi ihosiere aŋotte nyia nyio, awak nyia inyi ipusara eto linyia ofuoi isiuna. 
REV.12.5	Attati aŋotte ania isiuna eto 'le, ollo ottu 'to ilohittok jio aati hutta fau 'daŋ, obeŋ amehino. Ati, okuararai nyia leto lia addi, ette iyaru many jio Hollum iko aseger ilohittok honyi. 
REV.12.6	Buo aŋotte ania ofuhororo ihidiofo, imaji ninyia ihuhumak Hollum tenyi; amaji onno ofuarik imijiere inyi onno oyyu oŋitek 1,260.
REV.12.8	Ati itatturi nyia 
REV.12.9	Opuasari nyia 
REV.12.10	Attati ni itayiruna obo etuk ikiana woŋ woŋ lidou jiojio, “Ihuania, attu etalahuno iko aduaran buo olobie ono Hollum hohoi! Attu buo fe elohittok ono 
REV.12.11	Itatturi eruhok inyi to nooto ono Olosobe iko te nelahode enne ittittoye isi. Obeŋi nyia isi abaŋi iyeri. 
REV.12.12	Iyye nedou, ijiara amuno hatawana jihoi iko jio hia hulla amanyai 'to jihoi! Ati orroho jihatai, nafau iko aari enne ittokon nyio, allu Olorroho jihatai! Ifut ajore jihonyi, nyio, omijak inyi jio iliaha oloŋ enne itawojierek egiama honyi.”
REV.12.13	Ninyia amijak 
REV.12.14	Ati isiarani nyia aŋotte ania ewwa huna arrihai, huno asollir ellettok, oŋida inyi iddarrari teya many imaji honyi otto hidiofo; onno ofuarik imijiere inyi onno oyyu, aŋasi hunihoi iko anus, amaji enne irisari inyi addi jio 
REV.12.15	Attati 
REV.12.16	Ati oluak nyia afau aŋotte ania, ette iyama 'dak 'dak, ette iwosonia aari hunyia ifurrunie 'to to hutuk nyamanit. 
REV.12.17	Ijoria nyia 
REV.12.18	Owotia nyia 
REV.13.2	Iyyalu nyia ahuanyani nyia aworu, buo eejek honyi iyyaluni huno obo ahuanyani anna anya beyar
REV.13.3	Oso nyia obo ahou honyi ihuo enne iriafuno onno orroho, ati aŋida nyia atoŋoso honyi ania. Illillihai nyia aati fau 'daŋ, ette ijifatio ahuanyani ania. 
REV.13.4	Itahabuyo nyia atulo 'daŋ 
REV.13.5	Aŋatani nyia ahuanyani ania imoriere Hollum te etahuoro honyi ahuan honyi, buo fe aŋatani jihonyi ilohittohori ayafajin atomuana aŋuan harrihai. 
REV.13.6	Attati ahuanyani ania itterio etarrohojio Hollum, afure honyi, amaji anna amanyari inyi iko hia 'daŋ hulla amanyai 'to lidou. 
REV.13.7	Aŋatani nyia jihonyi irriomoniere iko aati Hollum buo fe itatturiere isi. Aŋatani nyia inyi ilohittohori jio, afauhien 'daŋ, jio ekenita waati 'daŋ iko jio awoi waati 'daŋ. 
REV.13.8	Itahabuye adi aati hutta fau 'daŋ inyi, arari fe hia hama, hunyia igioronie afureta hosi ibuk ono nesu many hobeŋi oyyeuni afau. Ara abuk ania ahono Olosobe linyia ottohori.
REV.13.9	“Alla awoni ayyaha jihoi, itaniŋie yo! 
REV.13.10	Alla ara jio oŋida anyarai iyye, anyarai adi iyye hode; buo fe alla ara jio oŋida oŋotori iyye, oŋotori adi iyye hode. Awak eram ania luŋa aati Hollum oŋida odulori awanan iko adihan buo eruk.”
REV.13.11	Attati ni inyiak igonyuna obo ahuanyani ojiŋu to tua fau. Owon nyia inyi iko amuarrak arrihai ihuo huno aker, buo amala ihua 
REV.13.12	Igiamari nyia inyi elohittok 'daŋ ono ahuanyani etteri ihosiere honyi. Orosok nyia inyi afau iko aati honyi 'daŋ itahabuyere ahuanyani etteri, ninyia aŋida atoŋoso. 
REV.13.13	Ihanio nyia ahuanyani etarrihi ania eduariti hunno ogoli bebe. Ihosiere waati 'daŋ, itapuasu nyia inyi eema tedou, ifau. 
REV.13.14	Inyob nyia ahuanyani ania aati 'daŋ ta fau, te eduariti hunyia aŋatani jihonyi ihaniere ihosiere ahuanyani etteri. Iramak nyia inyi isi ihuhumuniere arrijiori, igiluttari ahuanyani ninyia ottohori ta ademi erremit, buo ette inyiak isu. 
REV.13.15	Aŋatani nyia ahuanyani etarrihi ihudaniere oloyiri ono nesu jio arrijiori ahuanyani etteri jio, oŋida inyi oremik ikiana, buo fe itattohori aati 'daŋ hullo obeŋi 'to itahabuye inyi. 
REV.13.16	Orosok nyia ahuanyani ania jio, ijiara ihanani eherit ihani iŋet kuyya ihomom tulo 'daŋ; elettaha iko aati asai, asamak iko alociaŋak, apiti iko hullo obeŋi 'to arai apiti. 
REV.13.17	Obeŋ nyia tulo oremik inyiaŋa kuyya itinyiaŋa buo obeŋ owon iko eherit ania. Eherit ania, inyi afure ono ahuanyani ania kuyya anamba onno owotia imaji afure ania.
REV.13.18	Awak eram ania ofioro. Lia, ollo owon 'to iko ahou, inyi oremik imijana awoyo hiram ono anamba ahuanyani ania nyio, owotia anamba ania imaji fure obo atulo. Anamba honyi, 666.
REV.14.2	Etayiru nyia ni obo netuk ottu tedou. Okuat nyia inyi ihuo ecuri hari kuyya ihuo etiri hilai. Itir nyia inyi ihua adorri hunne irribie erribok hosi. 
REV.14.3	Idoloi nyia aati hula 144,000 afure aŋejuk ihosiere seger ilohittok, ihosiere asaŋ huna aŋuan hunne isui 'to iko ihosiere lahou. Obeŋ nyia tulo ittiyenu afure enne idoloi isi ania, arari fe isi hama hunyia italahuni ta fau. 
REV.14.4	Isi hulia, hullo obeŋi 'to itiboti ahuattek hosi te erre ŋoruo. Obeŋ obo jihosi ottir aŋotte. Isi hulia hulle ijifatie 'to Olosobe imasik 'daŋ hunna alari inyi. Italahuni nyia isi tehiji waati 'daŋ. Arai isi etterita isiorita hunyia isiori jio Hollum iko jio Olosobe. 
REV.14.5	Obeŋi nyia itayiruni obo agesem to hutuhe hosi, nyio, obeŋi nyia isi ipali.
REV.14.6	Attati ni igonyuna obo ajilo idarrata ihide dou. Owoni nyia Asayyo Ayijok hunno osioi 'to 'tulaŋ jihonyi, iramaniere jio aati hutta fau 'daŋ, awoi waati 'daŋ, jio ekenita waati 'daŋ iko jio afauhien 'daŋ. 
REV.14.7	Ikiana nyia inyi woŋ woŋ jio jio, “Abaŋata Hollum buo fe isiatta jihonyi akuatan! Nyio, attu asaa onno oŋociere inyi eram waati 'daŋ. Itahabuyete inyi, ayyani olo nedou iko nafau buo aari enne ittokon iko olotilihi 'daŋ!”
REV.14.9	Ijifak nyia buo fe obo ajilo etahunihi jio hula arrihai hulia, ette ikiana woŋ woŋ jiojio, “Hia, hunyia itahabuye 'to ahuanyani iko arrijiori honyi, buo fe ifuotuni eherit honyi ihomomite kuyya ihas hosi, 
REV.14.10	amati adi buo fe isi abalu Hollum enne iyaŋuno 'to ajore honyi, enne idolok inyi ilamatit te eloŋojita! Ihosiere ajilohien aliborok iko ihosiere Olosobe, ittigemie adi hia 'daŋ hulle ihani 'to ihuo nyia, te eema iko te efuoto onno owulo 'to ahima. 
REV.14.11	'Tulaŋ 'tulaŋ, odulo adi afuro duk duk ono eema enne ittigemio isi. Afanni iko arue, obeŋ adi ayiri jio hia 'daŋ hulle itahabuye 'to ahuanyani iko arrijiori honyi, buo fe ifuotuni eherit fure honyi.”
REV.14.12	Jio aati Hollum, hullo ogottierek 'to efahita honyi buo fe iruhi Yesu, awak eram ania oŋida isi odulori adihan.
REV.14.13	Attati ni itaniŋuna obo etuk ottu tedou onno ojio jio, “Igiorok eram ana: Itterio ahana many moi, hotomunohi hia hullo orumani 'to naye te negiama hosi jio Lamonye!”
REV.14.13	Itarraŋ Oloholio jio, “Obis hode jio, oyiri adi isi jio afuto hosi, nyio, ofuoi adi ehanita hosi ikiana tesi!”
REV.14.14	Attati ni imi, ette ni igonyuna obo edis aboŋ, buo obo ariŋ itoŋo ihide honyi enne iyyalu atulo, enne iyyafatio egoriai 'yel ihou honyi, buo owon iko ademi edeŋit ihani honyi. 
REV.14.15	Attati ajilo ollobo ijiŋuna to tua haji emojit enne ittokon, ette iloŋo woŋ woŋ jio, “Odioŋori ademi hoi, nyio, alum oloŋ ono adioŋo; aŋida amana atta fau!” 
REV.14.16	Attati lia, linyia itoŋo 'to ihide idis idioŋori ademi honyi, ette deŋuna amana atta fau.
REV.14.17	Attati ni igonyuna ajilo ollobo ojiŋu to tua haji emojit enne ittokon ettedou. Owon nyia buo fe inyi iko ademi edeŋit onno ofi. 
REV.14.18	Attati ajilo ollobo ijiŋuna te ititiek ehumi; inyi ajilo attoŋoni hima. Ikiana nyia inyi woŋ woŋ jio ajilo linyia owon 'to iko ademi edeŋit onno ofi 'to jiojio, “Iduhu ademi hoi, oŋeru eŋija fino hutto mana fau hunia, nyio, adori isi.” 
REV.14.19	Ania, ette ajilo lia iŋiarari ademi honyi, ette iŋeruna eŋijiti fino to 'yani hosi, ette ibironia imotit fino ono ajore Hollum. 
REV.14.20	Omocie nyia eŋijiti fino hunia imotit fino onno owon 'to iller bore gala, ette nooto itihuna te motit fino ania, ette ittittor amaili esiha arrihai. Ara nyia awudori honyi ihuo ayardahien arrihai.
REV.15.1	Attati ni igonyuna obo etamijani idou onno ogol enne iyaŋuno ellilliha. Egonyu nyia ni nyia omuk ajilohien hattarik hullo owoni iko ettigemita hattarik, hunna arai 'to esidita, nyio isid ajore Hollum tesi.
REV.15.2	Attati ni igonyuna obo ariŋ anna ara ihua atafar gilas enne iharuto iko neema. Owotiai nyia aati iger honyi, buo oŋuahatie adorri hunyia isiarak Hollum jihosi. Isi hulia aati hunyia itatturi 'to ahuanyani iko arrijiori honyi buo fe itatturi lia, linyia ara anamba afure honyi. 
REV.15.3	Idoloi nyia isi afure ono Mose egiamani Hollum iko afure ono Olosobe onno ojio 'to jio:
REV.15.3	“Eii, Hollum Lamonye Laduarani,
REV.15.3	obolori ehanita hoi buo fe oyiji bebe!
REV.15.3	Hobu olo afauhien
REV.15.3	obisi ehanita hoi buo fe arai hode!
REV.15.4	Lamonye! Ŋai 'tadi ollo obeŋ 'to abaŋ afure hoi?
REV.15.4	Ŋai 'tadi ollo obeŋ 'to itahabuyo afure hoi?
REV.15.4	Iyye hama ololibo.
REV.15.4	Ofuonni adi afauhien 'daŋ itahabuyo iyye,
REV.15.4	nyio, igonyuni isi 'daŋ abisan ono ehanita hoi.”
REV.15.5	Ihalu erre hunia, ette ni igonyuna aaji musiama ettedou aŋaa, buo Amaji Elibo owon itua honyi. 
REV.15.6	Jio amusiama ania, ojiŋuni nyia ajilohien hattarik hullo owoni iko ettigemita hattarik. Iyyafatie nyia isi aboŋojin hunno olibori buo opipiahi, buo fe ottodoni agasi 'yel isuhiara hosi. 
REV.15.7	Attati obo tehiji asaŋ huna aŋuan hunne isui 'to isiarana arranyi 'yel hattarik jio ajilohien hula hattarik. Ifuti nyia arranyi hunia iko ajore Hollum ollo osio 'to 'tulaŋ 'tulaŋ. 
REV.15.8	Ifut nyia afuro, onno ottu 'to jio akuatan iko jio aduaran Hollum, itua haji musiama. Obeŋ nyia tulo oremik jiŋara diya many otuhorik ettigemita hattarik hunyia iyaŋunie ajilohien hula hattarik.
REV.16.1	Attati ni itayiruna obo etuk onno okuat ikiana to tua haji musiama jio ajilohien hula hattarik jio, “Ifuatta iluahina arranyi jore Hollum huna hattarik ifau!”
REV.16.2	Ania, ette ajilo etteri iluahina arrany honyi attany afau, buo atoŋos hunno orrohoji buo fe omiji bebe ette isur ihuattek waati hunyia owoni 'to iko eherit ono ahuanyani, buo fe ihuattek hia hunyia itahabuye 'to arrijiori honyi.
REV.16.3	Attati ajilo etarrihi iluahina arrany honyi itua hari enne ittok, buo aari ette irahan ihuo nooto tulo ayaani, buo asaŋ hutto tua hari ette iye.
REV.16.4	Attati ajilo etahunihi iluahina arrany honyi itua oworio iko ilottilihi, buo isi ette irahan a hoto. 
REV.16.5	Attati ni itayiruna ajilo amijani hari ikiana jiojio,
REV.16.5	“Eii, Lolibo! Obis eram enne iŋot iyye; iyye elle iwon 'to ihuania buo fe iwon nyia berien.
REV.16.6	Nyio, itawouni nyia isi nooto waati Hollum iko ono ekianak honyi 'daŋ. Ihuania, itamat iyye isi nooto, ihuo osiru tesi!”
REV.16.7	Attati ni itayiruna obo etuk ottu tetitiek ehumi onno ojio jio, “Eii, Hollum Lamonye, Laduarani! Obisi eŋotiti hiram hoi buo fe arai ahode!”
REV.16.8	Attati ajilo etaŋuani iluahina arrany honyi ihide holoŋ. Aŋatani nyia oloŋ isuahiere aati te enohit honyi onno orroho 'to bebe. 
REV.16.9	Osuak nyia enohit onno orroho 'to ania aati, ette isi imorio afure Hollum, ollo owon 'to iko aduaran itihotiere ettigemita hunia. Ati obeŋi nyia isi idehini eyyata hosi, ette itahabuyo inyi.
REV.16.10	Attati ajilo etamiyeti iluahina arrany honyi iseger ilohittok ono ahuanyani ania, ette obuore ahuanyani ania irahan edumele, ette aati iruta aala hosi te eram diaha onno owon 'to jihosi. 
REV.16.11	Ta adiaha toŋos hosi, omorie isi Hollum ettedou. Ati, obeŋi nyia isi idehini ehanita hosi hunno orrohoji 'to hunia.
REV.16.12	Attati ajilo etilleji iluahina arrany honyi ihari Yufrets enne ittokon, ette itayoho aari ania ihuhumaniere nekoi jio obuok hullo ofuonni 'to teduoŋi holoŋ. 
REV.16.13	Attati ni igonyuna oloholioo hunihoi hunno orrohoji, hunne iyyaluni eddodduohi. Ojiŋuni nyia eddodduohi hunia to hutuk nyamanit, to hutuk hahuanyani iko to hutuk ekianani enyabani ollo ojio 'to jio ekiana inyi eram Hollum. 
REV.16.14	Isi hunia oloholioo miniaŋa hunyia, owoni 'to iko agolon ihaniere eduariti. Iluri nyia isi jio oobuok hutta fau 'daŋ, ittuttubaniere isi ifere to Oloŋ enne ittokon ono Hollum, Laduarani. 
REV.16.15	“Itaniŋiete! Attu adi ni ihuo olohoho. Hotomunoi lia, ollo odulo 'to amijio, buo fe odulo erriria aboŋojin honyi jio ŋadi inyi adaha ihiji waati aŋaturoi, ette ariri inyahina inyi.”
REV.16.16	Ottubani nyia oloholioo hunia oobuok 'daŋ jio amaji anna anya Armageddon, te ekiana Ebrei.
REV.16.17	Attati ajilo etahattarihi iluahina arrany honyi iloyyami. Itayiruno nyia etuk onno okuat to seger ilohittok otto haji musiama, onno ojio jio, “Atuhuno!” 
REV.16.18	Owoni nyia diya, emedehita iko etirita hilai, attor hutuhe iko olokitik onno orroho bebe. Hobeŋ obo olokitik ara ihuo ania, many hoyyeuni atulo ifau. Agalik nyia arrohoji ono olokitik ania 'daŋ! 
REV.16.19	Oguak nyia inyi Babilonia, abore gala ehittok, aŋacio hunihoi, ette buo fe itaritihoro aborejin gala hutta fauhien 'daŋ. Ogilu nyia Hollum Babilonia, abore gala ehittok, ette itamatana inyi abalu te ematit honyi…abalu ono ajore honyi onno orroho 'to bebe. 
REV.16.20	Olitohini nyia afuli 'daŋ, buo fe adoŋiok 'daŋ ette ituhoro. 
REV.16.21	Attati afalaŋa onno obolo, iddoddouna tedou jio aati, many omorierek isi Hollum te eram afalaŋa ania; nyio orroho nyia afalaŋa ania bebe. Ara nyia addiŋi falaŋati honyi ihuo akilohien atomuana aŋuan homiyet.
REV.17.1	Attati obo tehiji ajilohien hula hattarik, hunyia oŋuahatie 'to arranyi huna hattarik, ittuna ette jiaran jihoŋ, “Waŋ, etahutak adi ni iyye aŋai ofuoi ittigemio esomo onno ohu 'to; abore gala, ehittok, ninyia oduhoni iger hariak arriai. 
REV.17.2	Ajotorik obuok fau 'daŋ inyi, buo ehanita honyi hunno orrohoji 'to ette itaruma aati ta fau 'daŋ ihuo alla amati isi abalu.”
REV.17.4	Iyyafatio nyia aŋotte ania aboŋo erigie iko ariet, buo oburuhak ahuan honyi ta ayyel iko ta amoruoi hunno opipiahi 'to buo asihira hunna arai emuluyak. Oŋuahatio nyia inyi ematit anna ara ayyel, enne ifut iko ehanita somon honyi hunno oŋuoji buo fe iboti. 
REV.17.5	Igioroni nyia ihomom honyi afure anna agalik awoyo hiram honyi ofioro waati, onno ojio jio: “Ani Babilonia, abore gala ehittok, nonye somok iko erre arrohojak hutta fau 'daŋ.” 
REV.17.6	Egonyu nyia ni aŋotte ania oruma nooto waati Hollum iko ono aati hunyia ottohori te ejifatio hosi Kristo.
REV.17.6	Ellilliha nyia ni bebe, ninyia egonyu ni inyi. 
REV.17.7	Ania, ifiyere ajilo alia nani jiojio, “Nyio illilliha iyye? Ekukubok adi ni jihoi awoyo hiram ono aŋotte ania, anna agalik 'to ania ofioro waati iko ono ahuanyani anna akafatio 'to ania inyi; onno owon 'to iko ossi hattarik buo amuarrak 'tomon. 
REV.17.8	Berien, isu nyia ahuanyani ania, ati ihuania abeŋ inyi. Iliaha inyi ajiŋuna to tua iwure onno obeŋ esidi, ette tibuo ifadara inyi. Te eram honyi, illillihai adi aati hutta fau, hia hunyia obeŋi afureta hosi igioronie ibuk ono esuok many tetteri fau. Isu nyia inyi berien, ihuania abeŋ, ati inyiak adi inyi icohuno.
REV.17.9	“Awak eram ania atulo elle ilofioro. Ossi huna hattarik, isi adoŋiok hattarik hunne itoŋori aŋotte ania. Isi buo fe oobuok hula hattarik. 
REV.17.10	Ayei oobuok miyet tehiji oobuok hulia, buo abotie harasa ilohittok; buo ollobo hobeŋ ottu. Alla attu inyi, ottu adi inyi ilohittok oŋitek kaiyo. 
REV.17.11	Alla ara eram ahuanyani ninyia isu 'to berien, buo abeŋ ihuania, inyi etahattarihi hobuok, ollo ottu 'to irahan oobu etahottohunihi, ollo ofuoi tibuo ifadara.
REV.17.12	“Amuarrak huna 'tomon hoduo igonyu iyye, isi oobuok hula 'tomon, hullo hobeŋi 'to ilohobuji. Ati isiarani adi jihosi elohittok ilohobujori asaa abotie, isi arabotie iko ahuanyani. 
REV.17.13	Owoni isi 'daŋ iko egigilo abotie, buo fe isi isiori agolon iko elohittok hosi 'daŋ jio ahuanyani. 
REV.17.14	Irumoni adi isi Olosobe. Ati itattur adi Olosobe isi, nyio, inyi Lamonye alla agalik 'to 'daŋ, buo fe a Hobu alla agalik 'to 'daŋ. Arai lejifak honyi eloŋot, olonyimot buo fe ahayijok.”
REV.17.15	Ojio nyia buo fe ajilo lia jihoŋ jio, “Oloworio hoduo igonyu iyye itoŋori nonye somok, isi eluluŋi woi waati 'daŋ, jio afauhien 'daŋ. 
REV.17.16	Buo amuarrak huna 'tomon iko ahuanyani hoduo igonyu iyye, oliwarik adi isi nesomo ania. Iyarai adi isi erre honyi 'daŋ, ette idiaharu inyi aŋaturoi. Ohonyai adi isi inyi, ette isuahina ihima. 
REV.17.17	Nyio, Hollum nyia ihanak itajia oobuok hulia egigilo arabotie buo fe isiaraniere agolon hosi jio ahuanyani ania. Ihanie adi isi ihuo nyia many itasirunierek ekenita Hollum.
REV.17.18	“Aŋotte noduo igonyu iyye, inyi abore gala ehittok enne ilohittohori oobu honyi oobuok 'daŋ hutta fau.”
REV.18.1	Ihalu erre hunia, egonyu ni obo ajilo ottu tedou. Owon nyia inyi iko elohittok, buo akuatan honyi ette itafaŋ afau 'daŋ; 
REV.18.2	ette ikiana woŋ woŋ jiojio, “Akuaharu tibuo inyi! Akuaharu tibuo Babilonia, abore gala ehittok! Amanyarik inyi aminiaŋa, oloholioo hunno orrohoji 'to, awoi heny 'daŋ hunno orrohoji 'to iko hunne iboti 'to. 
REV.18.3	Nyio, itaruma inyi awoi waati 'daŋ te esomiti honyi hunna agalihini 'to 'daŋ, ihuo enne itamat inyi isi abalu. Ojotorik obuok fau 'daŋ inyi, buo apocok hutta fau ette isaman ta asomon honyi onno orroho 'to.”
REV.18.4	Attati ni itayiruna obo etuk hama tedou ojio:
REV.18.4	“Aati hoŋ, ifuanna addi to Babilonia!
REV.18.4	Hèjiŋana luŋa jio eyyata honyi;
REV.18.4	ŋadi ifuatta irumana ettigemita hunno olo inyi irumana!
REV.18.5	Nyio, ifuroi eyyata honyi delle many lidou,
REV.18.5	agilu buo fe Hollum eyyata honyi.
REV.18.6	Ihaniete jihonyi ihuo ihanio inyi jihatai.
REV.18.6	Inienuna enyiahita arrihai ehanita 'daŋ hunne ihan inyi jihatai.
REV.18.6	Itufutana ilamatit honyi abalu onno odua 'to bebe enyiahita arrihai,
REV.18.6	agalik ninyia isiarak inyi jihatai.
REV.18.7	Isiatta jihonyi ettigemio iko ejiriŋa onno oremik 'to
REV.18.7	te etahuoro honyi ahuan honyi iko ta amanya honyi te etadara.
REV.18.7	Nyio odulo nyia ekiana hama jiojio:
REV.18.7	‘Etoŋo ni ihuania, a hobu!
REV.18.7	Abeŋ ni ara ehidak,
REV.18.7	abeŋ ni ajio arumak obo ejiriŋa!’
REV.18.8	Te eram ania, orumak adi inyi obo oloŋ ettigemita…
REV.18.8	aŋuai, ejiriŋa, iko ahure.
REV.18.8	Osuahini adi inyi Ihima,
REV.18.8	nyio, odua Hollum Lamonye, ollo oŋot 'to eram honyi.”
REV.18.9	Atarihai adi oobuok fau hunyia ojotorik 'to inyi buo fe amanyai ikonyi arabotie te etadara. Oyyooi adi isi elle igonyuni isi afuro hima onno oŋiyo 'to inyi. 
REV.18.10	Itabaŋi adi ettigemita hunne ifuotu inyi isi, ette isi iwotia alamarai, ette jiaran, “Yii nani! Yii nani! Babilonia, abore gala ehittok onno ohu 'to! Ihuania, attu ettigemio jihoi turunyaŋ!”
REV.18.11	Te eram honyi, atarihai adi apocok hutta fau buo oyyooi, nyio, abeŋ tulo inyiak inyiaŋa erre hosi. 
REV.18.12	Abeŋ tulo inyiaŋu jihosi ayyel, abilata aboŋ, amoruoi hunno opipiahi 'to iko asihira hunna arai emuluyak; aboŋojin hunne igarawaji, hunna arai eregio iko hunno odori; awoi heyek 'daŋ hunno oŋuoji gir gir, erre 'daŋ hunne ihuhumuni to halai tome, to heyek hunno ogoli te enyiaŋa, te efelek, to bilata iko to moruoi hunne ilamani 'to. 
REV.18.13	Obeŋ nyia tulo inyiaŋu jihosi, awoi riahien iko ayali 'daŋ hunne iyalai; afino, eyali huŋuro, neefua, nemma, nesuŋ, akioro, akusani iko akarlohien, apiti iko aati hullomuk. 
REV.18.14	Ojiori nyia apocok jihonyi jio, “Abeŋi erre 'daŋ hunyia iwak iyye a hunohoi. Atuhoroi esamiti iko elamanita hoi; ibeŋ adi iyye inyiak irumana isi!” 
REV.18.15	Itabaŋi adi ettigemita hunne ifuotu abore gala ania apocok hunyia orumani 'to esamiti ta apoco hosi diya. Owotia adi isi alamarai ette iyyoo buo ijiriŋai, 
REV.18.16	ette jiaran, “Yii nani! Arroho jio abore gala ehittok! Iyyafatio nyia inyi aboŋojin hunne igarawaji, hunna arai eregio iko hunno odori; buo fe oburuhak ahuan honyi ta ayyel iko ta amoruoi hunno opipiahi 'to buo asihira hunna arai emuluyak. 
REV.18.17	Ati jio turubeny, atuhoroi esamiti honyi 'daŋ ta asaa abotie.”
REV.18.17	Owotiai nyia ajafiti hayirok baburi alamarai; isi iko adak baburi buo ayirok baburi iko aati hullomuk 'daŋ, hulla amanyai 'to ta apoco itua hari enne ittok. 
REV.18.18	Ninyia igonyuni isi afuro hima ninyia oŋiyo 'to Babilonia, ette isi jiaran, “Anani bore gala onno orriamari 'to iko abore gala ehittok ania!” 
REV.18.19	Opurani nyia isi aboro ihossi hosi, ette iluluo buo fe oyyooi jiojio, “Yii nani! Arroho jio abore gala ehittok! Abore gala ninyia asamarik aati hullo opocoi 'to itua hari enne ittokon ta ababuri, ta asaman ottononyi! Ati, jio turubeny, atuhoroi erre honyi 'daŋ ta asaa abotie!”
REV.18.20	Ijiara amuno hatawana lidou, jio aati Hollum, jio lefahat iko jio ekianak Hollum; nyio, aŋotok Hollum epali jihonyi te ehanita honyi jihatai.
REV.18.21	Attati obo ajilo ellettok iduhuna amoruo anna ara ihuo nonye hiriai, ette iruoŋonia itua hari enne ittok, ette jiaran, “Ihua ana adi opuasari Babilonia, abore gala ehittok. Obeŋ adi inyi inyiak iwanan. 
REV.18.22	Teyya, obeŋi adi inyiahi itayiruna erribok dorri, edolok, ahutak cuwali, iko ahutak furuju. Otuhoroi adi buo fe ehuhumak hirre hatai 'daŋ; obeŋi adi erieyo hatai inyiak itayiruno! 
REV.18.23	Obeŋ adi obo allomo inyiak iwulori jihoi. Obeŋ adi obo ayama inyiak iwanan dinia. Agalihini nyia apocok hoi apocok 'daŋ ta fau. Inyobio nyia iyye aati 'daŋ ta fau ta abuana hoi!”
REV.18.24	Itua bore gala hoi, onyurani nyia nooto hekianak Hollum iko ono aati honyi buo ono aati 'daŋ hunyia ottohori ta fau.
REV.19.1	Ihalu erre hunia, etayiru ni obo ariŋ ihuo attorr hutuhe ono eluluŋ waati enne ittok ettedou. Iwuwoŋitai nyia isi jiojio, “Hétahabuyete Hollum! Arai etalahuno iko aduaran buo akuatan a huno Hollum hohoi! 
REV.19.2	Obisi eŋotiti hiram honyi buo fe arai hode! Nyio, aŋotok inyi epali jio ehujo somok ninyia ittarrohojio 'to afau te esomiti honyi. Ittigem Hollum inyi inienuniere nooto ono egiamak honyi.” 
REV.19.3	Attati isi inyiak iwuwoŋita jiojio, “Hétahabuyete Hollum! 'Tulaŋ 'tulaŋ, adok ahide afuro hima onno oŋiyo 'to abore gala ehittok ania!” 
REV.19.4	Attati lahou hula atomuana arrihai haŋuan iko asaŋ huna aŋuan hunne isui 'to irigoŋo ifau, ette itahabuyo Hollum, linyia itoŋo 'to iseger ilohittok. Ojiori nyia isi jiojio, “
REV.19.5	Attati obo etuk itayiruno to seger ilohittok onno ojio jio, “Itahabuyete Hollum hohoi, itai egiamak honyi 'daŋ, itai 'daŋ hulle ibaŋata 'to inyi, ikatai 'daŋ aati asai iko elettaha!” 
REV.19.6	Attati ni itayiruna obo ariŋ ihuo attor hutuhe ono eluluŋ waati, ihuo ecuri hari kuyya ihuo etiri hilai. Ojiori nyia isi jio, “Hétahabuyete Hollum! Nyio, Hollum hohoi Laduarani, Lamonye, inyi Hobu! 
REV.19.7	Hamunoti buo fe esahuta! Hétahabuyete akuatan honyi! Nyio, alum ayama ono Olosobe, buo fe oduoti onno olo inyi iyemuna, ihuhum ahuan honyi. 
REV.19.8	Itiyyafani jihonyi aboŋo enne ilaman buo fe opipiak.” (Itahutak aboŋo ania ehanita waati Hollum hunno obisi 'to.)
REV.19.10	Aruboho nyia ni ifau ihosiere hejek honyi itahabuyere inyi, buo inyi ette jiaran jihoŋ, “Hèhanio ihou nyia! Ara ni a hegiamani ihuo iyye, buo fe ihuo eruhok hullomuk 'daŋ, hullo ogottierek 'to elahode ninyia italeyehi Yesu. Itahabuye Hollum!”
REV.19.10	Elahode ania nyia itajiŋak ekenita itajia hekianak Hollum.
REV.19.11	Attati ni igonyuna edou aŋaa. Owon nyia obo akusan aboŋ diya. Iloŋoi nyia lia, linyia adahari 'to inyi, oloyijio alla ara 'to hode. Obis aŋocio hiram honyi iko erumita honyi. 
REV.19.12	Owulori nyia oŋite honyi ihuo eema. Iyyafatio nyia inyi egoriahien arriai ihou honyi. Igioroni nyia obo afure jihonyi, onno obeŋ tulo omijak arari fe inyi hama. 
REV.19.13	Iyyafatio nyia inyi aboŋo onno owon iko nooto. Afure honyi “Ekiana Hollum.” 
REV.19.14	Ijifani nyia inyi oseŋer huttedou, hunyia adahai 'to ta akusani, buo iyyafani aboŋojin abuoŋi hunne ilamani buo fe opipiahi. 
REV.19.15	To hutuk honyi, ojiŋu nyia ademi erremit onno ofi 'to, itatturiere afauhien. Ilohittok adi inyi jio afauhien hunia obeŋ amehino. Omot adi inyi eŋijiti fino imotit fino anna ara 'to ajore Hollum Laduarani. 
REV.19.16	Jio aŋati boŋo enne itihok 'to olohuya honyi, igioro nyia afure ana: “Inyi Hobu alla agalik 'to 'daŋ buo fe ara a Lamonye alla agalik 'to 'daŋ.”
REV.19.17	Attati ni igonyuna obo ajilo owotia ihide holoŋ, ette ikiana woŋ woŋ jio aheny 'daŋ hunyia iddarratai 'to ihide idou jiojio, “Ifuanna, ettubanio jio agari Hollum enne ittokon! 
REV.19.18	Ifuanna ehonya oobuok, ajafiti, oseŋer, akusani iko aati hunyia adaharik 'to isi. Ifuanna ehonya aati 'daŋ; apiti iko hullo obeŋi 'to arai apiti, elettaha iko aati asai.”
REV.19.19	Attati ni igonyuna ahuanyani iko oobuok hutta fau buo oseŋer hosi. Ottubanie nyia isi irriomoniere iko lia, linyia adaha 'to ta akusan, buo fe irriomoniere iko oseŋer honyi. 
REV.19.20	Anyarai nyia ahuanyani ania iko ekianani enyabani ollo ojio 'to jio ekiana inyi eram Hollum, linyia ihanio 'to eduariti ihosiere ahuanyani ania. (Inyob nyia inyi aati hunyia ifuotuni 'to eherit ahuanyani ania iko hia, hunyia itahabuye 'to arrijiori honyi.) Ibironi nyia isi 'daŋ arrihai hesui itua tafar ono efuoto amunek onno owulo 'to ahima. 
REV.19.21	Buo ottohori oseŋer hosi ta ademi erremit ninyia ojiŋu 'to to hutuk lia, linyia adaha 'to ta akusan. Attati aheny 'daŋ ihonya isi many oyuhorik.
REV.20.1	Attati ni igonyuna obo ajilo ottu tedou ollo oŋuahatio eŋanyit ono newure onno obeŋ esidi, buo fe oŋuahatio aririk hunno oddiŋi. 
REV.20.2	Inefu nyia inyi 
REV.20.3	Attati ajilo ipuasara inyi itua iwure onno obeŋ esidi, ette ihianana inyi, ette iduanyana rid rid jio ŋadi inyiak inyobio afauhien many ottubarik aŋasi alif abotie. Buo diya, ohohini adi luŋa inyi obo kai.
REV.20.4	Attati ni igonyuna asegeri ilohittok iko hia hinyia itoŋoi 'to ihide hosi. Isiori nyia jio aati hulia agolon iŋociere eram waati. Egonyu nyia buo fe ni oloholioo waati hunyia ottohori te ettittoyo hosi elahode ninyia italeyehi Yesu iko ekiana Hollum. Aati hulia hinyia obeŋi 'to itahabuye ahuanyani iko arrijiori honyi, buo fe obeŋi ifuotuni eherit honyi ihomomite hosi kuyya ihas hosi. Inyiahi isi isu, ette ilohittok iko Kristo aŋasi alif abotie. 
REV.20.5	(Obeŋi nyia ayaak hullomuk ibuhuni many otuhorik aŋasi huna alif abotie.) Etteri itubuhuna hayaak ania. 
REV.20.6	Hotomunohi buo fe hotoliborohi hia, hulle ihiananie 'to jio nebuhuna ania. Obeŋ naye etarrihi inyiak iwanan iko agolon jihosi. Arai adi isi ahehumak hulo Hollum iko Kristo. Ilohittohi adi isi iko Kristo aŋasi alif abotie.
REV.20.7	Alla atuhoi aŋasi huna alif abotie, ohohini adi Sittan to babus. 
REV.20.8	Ilur adi inyi afau 'daŋ, enne iloŋoi Gok iko Magok, inyobiere atulo 'daŋ ta fau. Ottubak adi inyi atulo 'daŋ ifere. Oluaji adi isi ihua asuluŋayo otto otifor hari enne ittokon. 
REV.20.9	Isarrari adi isi afau 'daŋ, ette ikolonia amaji onno ottubarik aati Hollum iko abore gala onno obuor ataji honyi. Ati, ottu adi neema tedou, ette ituk isi. 
REV.20.10	Teya, iruoŋoni nyia Olorroho, linyia inyobio 'to aati, itua tafar hima iko itua hifuoto amunek onno owulo 'to ahima, amaji ninyia ibironierek ahuanyani iko ekianani enyabani ollo ojio 'to jio ekiana inyi eram Hollum. Diya, ittigemio adi isi 'tulaŋ 'tulaŋ, afanni iko arue 'daŋ.
REV.20.11	Attati ni igonyuna aseger ilohittok enne ittok onno obuor, buo obo atulo itoŋo diya. Ofuhororoi nyia nafau iko nedou to hosiere honyi, ette biaŋan inyiak leyo. 
REV.20.12	Egonyu nyia buo fe ni ayaak; elettaha iko aati asai, owotiai ihosiere seger ilohittok. Aŋai nyia abuhi; attati buo fe iŋa abuk onnobo. Abuk ono nesu nyia ania. Oŋoti nyia eram hayaak ihuo oremehini te ehanita hosi hunne igioroni jio abuhi hunia. 
REV.20.13	Attati aari enne ittokon iŋatana ayaak honyi; ette buo fe aye iko amaji hayaak iŋatana ayaak hosi. Oŋoti nyia neram hosi 'daŋ ihuo oremehini te ehanita hosi. 
REV.20.14	Attati ibironia aye iko amaji hayaak itafar hima. (Ara atafar hima ania, aye etarrihi.) 
REV.20.15	Ibironi nyia buo fe jio atafar hima ania, aati 'daŋ hunyia obeŋi afureta hosi igioronie jio abuk ono nesu.
REV.21.2	Attati ni igonyuna abore gala elibo, Yerusalem aŋejuk, ottu jio Hollum tedou. Ihuhum nyia inyi ahuan honyi ihuo oduoti onno ofuoi iyama, onno olo 'to iruaŋanio iko ayamani honyi. 
REV.21.3	Etayiru nyia ni etuk onno okuat ikiana to seger ilohittok jiojio, “Ihuania, awon ahaŋ Hollum ihiji waati! Itoŋo adi inyi ikosi, arai adi isi a waati honyi. Owon adi Hollum ta ahuan honyi ikosi. 
REV.21.4	Ifufuso adi inyi eyyoo 'daŋ to hoŋite hosi. Obeŋ adi naye, obeŋ adi buo fe eyyoo kuyya adiaha; nyio, atuhoroi erre eberien.”
REV.21.5	Attati lia, linyia itoŋo 'to iseger ilohittok jiaran, “Ihuania, ehan ni erre 'daŋ aŋejuho!” Ojio nyia buo fe inyi jihoŋ jio, “Igiorok erre huna, nyio, arai ekenita hunia hode, oremehini buo fe iyihina jihosi.” 
REV.21.6	Attati inyi jiaran, “Atuho! Ani osiere iko ecuŋi, etteri iko esidi. Jio lia elle iboto 'to, etamatak adi ni inyi aari otilik enne iyaŋuno 'to nesu, abeŋ etaduma. 
REV.21.7	Lia, elle itatturi 'to egoliti huno neyyau, ifuotu adi inyi ecoriti huna; ara adi ni a Hollum honyi, buo inyi ara a hito hoŋ. 
REV.21.8	Ati jio abaŋak, eharak iruk, epalak, attok waati, asomok, emimualak, arotok, etahabuok rijiorihien iko agesomok 'daŋ…amaji hosi adi atafar ono efuoto amunek onno owulo 'to ahima; inyi ania naye etarrihi.”
REV.21.9	Ottu nyia obo olo ajilohien hula hattarik, linyia owon 'to iko arranyi hattarik hunne ifuti iko ettigemita hattarik esidita, ette jiaran jihoŋ, “Waŋ. Etahutak adi ni iyye Oduoti onno hobeŋ oyemuni, ŋoruoi Olosobe.” 
REV.21.10	Inef nyia Oloholio nani, ette ajilo alia iyaru ani ihide obo adoŋe onno ohodo bebe; ette itahutana jihoŋ Yerusalem, Abore Gala Elibo, onno ottu jio Hollum tedou. 
REV.21.11	Itafaŋ nyia akuatan Hollum inyi. Opipiak nyia inyi ihuo amoruo enne egara, buo olibo lir lir ihua nafalaŋa. 
REV.21.12	Owon nyia abore gala ania iko eliati onno oduhi ta amoruoi. Obolo nyia eliati ania buo fe ohodo. Owon nyia inyi iko akoli 'tomon harrihai. Irririai nyia ajilohien hulia akoli hunia abotie abotie. Igioroni nyia jio akoli hunia 'daŋ ababo, afure abotie jio awoi waati Israele huna 'tomon harrihai. 
REV.21.13	Owoni nyia akoli, hunihoi tetteduoŋi holoŋ, hunihoi totto sumal, hunihoi totto junub, buo hunihoi tettedorroi holoŋ. 
REV.21.14	Oduhoni nyia abore gala ania jio amoruoi 'tomon harrihai etawojita. Imoruoi hunia 'daŋ ababo, igioroni nyia afureta Lefahat hula 'tomon harrihai hulo Olosobe. 
REV.21.15	Oŋuahatio nyia ajilo linyia ikiana 'to jihoŋ, atelek ekemit anna ara ayyel ikemiere abolori abore gala ania iko akoli honyi buo eliati honyi. 
REV.21.16	Orriamari nyia aŋacio honyi huna aŋuan 'daŋ, buo fe elatit honyi orriama iko ahodori honyi. Ninyia akem ajilo alia abore gala ania, ara nyia ahodori honyi ihuo amaili alif abotie iko esiha miyet (1500), buo fe elatit honyi ara 'daŋ ihuo nyia. 
REV.21.17	Attati buo fe ajilo alia ikem eliati bore gala ania. Ara nyia ahodori
REV.21.18	Oduhi nyia eliati ta amoruo enne egara, buo oduhi abore gala ta ayyel onno obeŋ iharrua iko obo ariŋ, onno olibo lir lir ihua agilas. 
REV.21.19	Italamani nyia etawojita iliati abore gala ania ta afacani moruoi 'daŋ hunno opipiahi. Ara nyia amoruo etteri egara, buo etarrihi emuluyak, buo etahunihi aboŋ, buo etaŋuani elube, 
REV.21.20	buo etamiyeti amerie, buo etilleji ariet, buo etahattarihi olojasi, buo etahottohunihi emuluyak enne iharrua iko egara, buo etahottoŋuani amunek, buo etattomoni egara ihuo aŋaboli, buo etattomoni habotie amugie, buo etattomoni harrihai ara erigie. 
REV.21.21	Arai nyia ekatin huna 'tomon harrihai asihira 'tomon harrihai. Oduhi nyia ekatin hunia 'daŋ ababo ta asihirati; buo oduhi olofirihi abore gala ania ta ayyel onno obeŋ iharrua iko obo ariŋ, onno olibo lir lir ihua agilas.
REV.21.22	Abeŋ nyia ni egonyu aaji emojit enne ittokon jio abore gala ania; nyio, Hollum Lamonye, Laduarani, iko Olosobe, isi nyia arai aaji honyi emojit enne ittokon. 
REV.21.23	Obeŋ nyia abore gala ania inyiak iwahan oloŋ kuyya ayafa nyio, afaŋ nyia akuatan Hollum jihonyi, buo Olosobe ara allomo honyi. 
REV.21.24	Amanyai adi aati hutta fau te efaŋit abore gala ania. Iyaŋunie adi oobuok hutta fau esamiti hosi diya. 
REV.21.25	Odulori adi ekatin abore ania aŋaa afanni 'daŋ, nyio, obeŋ arue adi teyya. 
REV.21.26	Iyaŋunie adi ahujon iko esamiti fauhien 'daŋ jio abore gala ania. 
REV.21.27	Ati obeŋi adi aŋatani obo ariŋ enne ibot ojiŋak diya, ara duo bu lia elle ihanio 'to erre hunna aŋariji kuyya ogesem; arari fe hia hama, hunyia igioronie afureta hosi ibuk ono nesu, ono Olosobe.
REV.22.1	Attati ajilo alia itahutana jihoŋ olowore, onno opipiak ihua agilas, ono aari hunne iyaŋunie 'to nesu. Oŋeru nyia aari ania to seger ilohittok ninyia itoŋori Hollum iko Olosobe, 
REV.22.2	ette iŋioron tehiji lofirik abore gala ania. Isuri nyia ayyani huno nesu ilotifori aari ania 'daŋ. Te eeŋa, oŋijattai nyia ayyani hunia enyiahita 'tomon harrihai; ayafa abotie, eŋijit abotie. Arai nyia abene hosi etaŋidarita waati hutta fau. 
REV.22.3	Obeŋ adi obo ariŋ enne ipitak Hollum inyiak iwanan itua abore gala ania.
REV.22.3	Itua abore gala ania, owon adi aseger ilohittok ono Hollum iko Olosobe. Itahabuye adi egiamak Hollum inyi, 
REV.22.4	buo fe igonyuni inyi. Igioroni adi afure Hollum ihomomite hosi. 
REV.22.5	Diya, obeŋ adi arue, buo fe aati hulla amanyai 'to diya obeŋi inyiahi iwahan allomo kuyya oloŋ. Nyio, ara adi Hollum Lamonye, afaŋan hosi. Ilohittohi adi isi 'tulaŋ, 'tulaŋ.
REV.22.6	Attati ajilo lia jiaran jihoŋ, “Arai ekenita hunia 'daŋ ahode, buo fe oremehini iyihina jihosi. Hollum Lamonye, elle isiarak 'to Oloholio honyi jio ekianak honyi, inyi nyia ifahu ajilo honyi itahutaniere egiamak honyi erre hunne iliahai 'to luŋa eduoŋ.” 
REV.22.7	Ojio Yesu jio, “Itayirie, eliaha ni attuna! Hotomunoi lia, ollo ogottiere 'to ekenita Hollum hutto tua abuk ana!”
REV.22.8	Ani alia Yoane, elle etayiru 'to buo fe egonyu erre hunia. Ninyia etayiru ni buo fe egonyu isi, ette ni iruboho ifau ihosiere hejek ajilo linyia itahutak 'to erre hunia jihoŋ. Ajio nyia ni etahabuyo inyi. 
REV.22.9	Ati iramak nyia inyi nani jio, “Hèhanio ihuo nyia! Ara ni a hegiamani ihuo iyye; buo fe ihuo illarak hoi ekianak Hollum, kuyya ihuo hia 'daŋ, hullo ogottierek 'to ekenita hutto tua abuk ana. Itahabuye Hollum!” 
REV.22.10	Attati ajilo lia jiaran jihoŋ jio, “Hèdimatio ekenita Hollum hutto tua abuk ana, nyio, iliaha asaa onno ofuarik isi 'daŋ iduoŋ. 
REV.22.11	Ijiara luŋa etarrohojani, odulo etarrohojo; buo ebuatani, odulo luŋa ehanio erre hunne iboti 'to. Ijiara luŋa abisani, odulo ehanio onno obis; buo fe ololibo odulo luŋa alibori.”
REV.22.12	Attati Yesu jiaran jihoŋ, “Itayirie, eliaha ni attuna! Eyaŋuno adi ni esiorita hoŋ, isiaraniere jio hia 'daŋ ababo ihuo oremehini te ehanita hosi. 
REV.22.13	Ani osiere iko ecuŋi, etteri iko esidi.”
REV.22.14	Hotomunohi hia hullo omoti 'to aboŋojin hosi; nyio, osiru jihosi iŋiyere eŋija 'yani huno nesu, buo fe ijiŋari itua bore gala ania, tettekatin. 
REV.22.15	Ati, arasai adi epalak illet; isi iko emimualak, asomok, attok waati, etahabuok rijiorihien, iko aati 'daŋ hullo omunoi 'to agesemi iko erre gesem.
REV.22.16	“Ani Yesu, linyia efak 'to ajilo hoŋ iramaniere erre huna jihatai, hutte iluluŋi heruhok. Adetuno ni to woyo Dafide. Ani elelef otto taŋatio motie, anna afaŋ 'to 'tel 'tel.”
REV.22.17	Attati Oloholio iko oduoti anna ayemuni jiaran, “Waŋ!”
REV.22.17	Ijiara hia 'daŋ hulle itayiruni 'to eram ania ojiori luŋa, “Waŋ!”
REV.22.17	Elle iboto iyye, waŋ! Elle iwak iyye aari hunne iyaŋunie 'to nesu, amata; obeŋi itadumie.
REV.22.18	Asar ni atulo 'daŋ elle itayiru 'to ekenita Hollum hutto tua abuk ana jio: alla afonik obo omuk erre jio ekenita hunia, ofonik adi buo fe Hollum jihonyi ettigemita hunne igioroni ibuk ana. 
REV.22.19	Elle iduha obo atulo omuk ekenita addi, jio ekenita Hollum hutto tua abuk ana, iyimo adi buo fe Hollum inyi eŋija 'yani ono nesu iko iwanari Ibore Gala Elibo, hunne ikiana abuk ana, eram hosi. 
REV.22.20	Ikiana nyia lia, linyia iramak 'to erre huna 'daŋ jio, “Hode, eliaha ni attuna!”
REV.22.20	Hétera ihuo nyia. Yesu Lamonye, waŋ! 
REV.22.21	Ijiara ayiji taji Yesu Lamonye, hatawana jihatai 'daŋ ababo
